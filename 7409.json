[
  {"content":"\r\n\r\nالأرشاد\r\nللشيخ المفيدرة المتوفي سنة 413 ه ق\r\nدر شناسائي مقام چهارده معصوم عليهم السلام و زندگاني ايشان ترجمه و شرح فارسي\r\nبقلم دانشمند محترم آقاي حاج شيخ محمد باقر ساعدي خراساني\r\nبتصحيح دانشمند محترم آقاي\r\nمحمد باقر بهبودي\r\nحق چاپ محفوظ\r\nانتشارات اسلاميه\r\nخيابان پانزده خرداد تلفن 5635448\r\nدور نگار : 5621966\r\n1380 هجري شمسي\r\n\r\n","description":"","footnote":"","page_name":" 1 ","page_number":1},
  {"content":"\r\n\r\n\r\nجلد اول\r\n\r\nمقدمهء مترجم :\r\nبِسْمِ اللَّهِ الرَّحْمنِ الرَّحِيمِ\r\n الْحَمْدُ لِلَّهِ ، وَ سَلامٌ عَلى عِبادِهِ الَّذِينَ اصْطَفى  .\r\nاما بعد پس از آنكه كتاب حقائق فيض كاشانى و كتاب مصباح الشريعه منسوب به حضرت صادق عليه السلام را ترجمه كرده و چند سال قبل در تهران طبع و منتشر گرديد ، براى آنكه هر چه بيشتر از عنايات ربانى حضرت پروردگار بهره‌مند شوم و هم خدمت بيشترى به عالم دين و ديانت كرده باشم ، از خداى متعال توفيق و كمك خواسته و با نظر لطف و مرحمت اهل بيت عصمت و طهارت كتاب ارشاد مفيد را كه از مدارك معتبر شيعه و در تاريخ ائمهء اطهار و معرفى شئون امامت است ، ترجمه نمودم ، اميد است مورد قبول پيشگاه مقدسشان قرار گيرد بمنه و كرمه .\r\nكتاب ارشاد يكى از كتب مهم و معتبريست كه همواره مورد توجه عوام و خواص بوده و در عين حال كه مختصر و موجز تدوين شده بسيارى از مهمات و تواريخ زندگى ائمه طاهرين ( ع ) را در بر دارد .\r\nاين كتاب در دو مجلد گرد آمده :\r\n\r\nمعرفى كتاب\r\nمجلد اول آن ، شامل زندگى امير المؤمنين ع و كلمات و حالات و اصحاب و خدمات و قدمهاى مؤثر آن جناب بوده و از چندين باب و فصل تشكيل شده و پايان آن را بذكر فرزندان آن حضرت خاتمه داده .\r\nو جلد دوم آن ، مشتمل بر ذكر يازده نفر فرزندان آن حضرت است كه پس از وى حائز مقام خلافت الهى بوده‌اند و اين مجلد نيز مانند مجلد اول مشتمل بر فصول و ابواب بوده و زندگى يك يك از معصومين عليهم السلام را بتفصيل و اجمال توضيح داده .\r\nغرض مؤلف بزرگوار از اين اجمال نه از نظر بىاطلاعى يا سهو و اشتباه بوده بلكه آنچه را در اين كتاب آورده موافق با مقصود و كافى براى معرفى شخصيت خاندان عصمت ديده است .\r\nو چنانچه از مقدمه كتاب استفاده مىشود ، شخصى از او درخواست كرده چنين كتابى در باره حضرات معصومين و تاريخ زندگى و بخشى از اخبار آنان تدوين نمايد شيخ مفيد هم خواستهء ويرا اجابت كرده و كتاب حاضر را كه كافل مهمات زندگى آنهاست و در واقع حق را از باطل جدا مىكند گردآورده\r\n\r\nنام و نسب و شهرت :\r\nكنيه‌اش ابو عبد اللَّه و نامش محمد و نام پدرش محمد و جدش نعمانست و نسب او بطورى كه نجاشى در رجالش آورده به يعرب بن قحطان كه ريشه تازيان به دو ميپيوندد ميرسد وى از قبيله حارث و شهرتش مفيد يا شيخ مفيد و يا بمناسبت آنكه پدرش محمد ، ملقب بمعلم بوده او را ابن المعلم ميگفته‌اند و بلكه بعضى او را به همين لقب مىشناخته و در كتب خود به همين لقب معرفى كرده‌اند و سبب\r\n\r\n","description":"","footnote":"","page_name":" 2 ","page_number":2},
  {"content":"\r\n\r\nشهرت او بمفيد بمناسبت مناظره‌اى بوده كه با يكى از رجال اهل سنت نمود . چنانچه پس از اين اشاره خواهيم كرد .\r\n\r\nعقيده دانشمندان :\r\nعلامه حلى در بخش اول از خلاصه مىنويسد من اجل مشايخ الشيعة و رئيسهم و استادهم و كل من تأخر عنه استفاد منه و فضله اشهر من ان يوصف في الفقه و الكلام و الرواية اوثق اهل زمانه و اعلمهم ، انتهت رئاسة الامامية في وقته اليه و كان حسن الخاطر دقيق الفطنة حاضر الجواب .\r\nابن النديم بعنوان ابن المعلم او را چنين ميستايد . في عصرنا انتهت رئاسة متكلمى الشيعة اليه مقدم في صناعة الكلام على مذهب اصحابه دقيق الفطنة ماضى الخاطر شاهدته فرأيته بارعا .\r\nبالجمله شيعه و سنى او را بعظمت و دانش و رياست و بزرگوارى ستوده‌اند .\r\n\r\nاساتيد و مشايخ :\r\nمفيد اصلا از مردم عكبرى بر وزن مرتضى كه از توابع بغداد و در فاصله ده فرسخى آن واقع شده بوده از آنجا باتفاق پدرش براى كسب كمال به بغداد آمده و بحوزه درس ابو عبد اللَّه جعل بضم جيم و فتح عين متوفى 369 كه از افاضل دانشمندان بوده حضور يافته و چندى از محضر نامبرده استفاده كرده و پس از او بمحضر ابو ياسر حضور مىيافته و چون او گاهى از اوقات از عهده اعتراضات و پاسخ آنها برنمىآمده معظم له را بمجلس على بن عيسى رمانى كه از متكلمين بنام عصر بوده هدايت نموده و بالاخره نامبرده تمام محاضر و اساتيد عصر را درك كرده تا مقامات علم و دانش را از هر لحاظ حائز شده و باخذ اجازه هدايت و روايت از دانشمندان شيعه و سنى نائل آمده .\r\nو مشايخ وى علاوه بر ابو عبد اللَّه جعل عبارتند از شيخ جعفر بن قولويه كه بيشتر اوقات روايات وى مستند بايشانست و شيخ صدوق و ابو غالب زرارى و احمد بن محمد بن وليد و ديگران .\r\n\r\nشاگردان :\r\nو در آن وقت كه خورشيد تابان علم و كمال وى آسمان علم و دانش را منور ساخت از همه جا طالبان دانش بجانب وى كوچ كرده و بر آستان فضل و كمال او عاكف شده و رجال نامى كه هر يك گوى سبقت را از اقران خود ربوده و آثار و مآثرشان براى هميشه مورد توجه خاص و عام بوده از محضر او برخاسته‌اند ، معاريف ايشان عبارتند از :\r\nابو الفتح كراچكى و شيخ طوسى و نجاشى و سلار ديلمى و سيد مرتضى و رضى كه در خصوص اين دو برادر بزرگوار رؤيائى دارد كه ذيلا محض موقعيت اين شيخ جليل آورده مىشود .\r\nشبى نامبرده در خواب ديد در مسجد كرخ بغداد نشسته صديقه كبرى ع در حالى كه دست حسنين ع را گرفته بر او وارد شده فرمود اى شيخ به اين دو فرزند من علم فقه بياموز چون بيدار شد از اين خواب بحيرت افتاد كه مقصود چيست و نتيجهء آن بكجا منتهى خواهد شد ؟ صبح در وقت معين به مسجد مزبور رفت فاطمه مادر سيد مرتضى و رضى دست دو فرزندش را بدست گرفته بر او وارد شد درخواست كرد كه دو فرزندش را تحت تربيت خود قرار داده و علم فقه به آنها بياموزد شيخ از تعبير خوابش باخبر شد .\r\n\r\nموقعيت علمى :\r\nشيخ مفيد در تمام فنون معموله عصر يد طولى و اطلاع وافى و كافى داشته و مخصوصا در علم كلام و مناظره مهارتى بسزا داشته چنانچه او را بزرگ متكلمان شيعه و رئيس آنان شمرده‌اند مناظرات او با عدهء از بزرگان اهل سنت مشهور است بويژه با قاضى عبد الجبار معتزلى كه چون عاجز از جواب او شده ويرا بجاى خود نشانيده و او را بعنوان مفيد شناخته و به « انت المفيد حقا » خطاب كرده و عضد الدوله ديلمى كه از اين معنى باخبر شده براى اظهار قدردانى از مقام علمى وى يك غلام و يك جبه و يك دستار و يك مركب خاص بازين و لجام زرين و صد دينار زر بوى بخشيد و قرار گذارد روزى ده من نان و پنج من گوشت بحضار مجلس او كه محض استفاده حاضر ميشوند داده شود .\r\n\r\n","description":"","footnote":"","page_name":" 3 ","page_number":3},
  {"content":"\r\n\r\nمقدمهء مترجم و نيز هنگامى كه با على بن عيسى رمانى مناظره كرد و به او غالب شد و رمانى از مايه علمى و استادى وى با خبر گرديد توصيه و تمجيدى كه حاكى از مقام علمى و اهميت معظم له بوده به استادش ابو عبد اللَّه جعل نوشته و ويرا در آن نامه به « مفيد » ملقب ساخته . مجملا باندازهء در خذلان و بيچارگى اهل سنت ميكوشيد كه وقتى شيخ ابو القاسم خفاف معروف به ابن النقيب از رحلت او باخبر شد بىاندازه خوشحال گرديده دستور داد خانه‌اش را تزئين كرده و آن روز را عيد گرفته و بعنوان تهنيت و مباركباد جلوس كرد و گفت اينك مرگ بر من گواراست .\r\nو كسى كه پس از درگذشت شيخ مفيد موفق شد كه حائز مقام او شود و با متكلمان سنى مبارزه كند و آنان را منكوب سازد ابو يعلى محمد بن حسن جعفريست كه به نوشته علامه ، خليفه شيخ مفيد و جانشين او و متكلم فقيه و حائز مقام فقه و كلام بوده و در روز شنبه 16 رمضان سال 463 درگذشته و در خانه خودش مدفون شده .\r\n\r\nآثار و مؤلفات :\r\nمفيد حدود دويست كتاب و رساله در فنون مختلفه ويژه در علم كلام و مناظره تأليف و تصنيف نموده و عدهء از آنها كه از گزند روزگار محفوظ مانده در دست اعلام شيعه و اركان شريعه بوده و از آنها استفاده ميكردند چنانچه مرحوم مجلسى در هنگام تدوين مجلدات بحار الانوار هيجده كتاب از كتب او را دارا بوده و اسامى كتابها و رسائل نامبرده را نجاشى در رجال خود متجاوز از صد و هفتاد مجلد ياد كرده و از كتب او آنچه مطبوع و مشهور است يكى ارشاد ( كتاب حاضر ) ديگرى اوائل المقالات ديگرى الجمل ديگرى مسار الشيعه و يكى هم مقنعه در فقه اماميه و امثال اينها .\r\n\r\nتوقيع حضرت ولى عصر ع :\r\nو از جمله امتيازات و فضائل خاصه شيخ مفيد چند فقره توقيع وقيع همايونى است كه از ناحيه مقدسه حضرت ولى عصر ع بدين عنوان صادر شده :\r\n« للاخ السديد و الولى الرشيد الشيخ المفيد ابى عبد اللَّه محمد بن محمد بن نعمان ادام اللَّه اعزازه » و ديگرى « ايها الناصر للحق و الداعى اليه بكلمة الصدق » .\r\nعلت صدور توقيع را قصص العلماء چنين نوشته : يكى از روستائيان بحضور شيخ آمده سؤال كرد هر گاه زن آبستنى كه بچه رحمش زنده باشد و خود آن زن بميرد مىتوان پهلوى او را شكافت و آن بچه را بيرون آورد يا او را با همان بچه بايد دفن كرد شيخ پاسخ داد او را با همان بچه دفن كنند آن مرد پذيرفته بيرون رفت در راه سوارى با كمال عجله خود را بوى رسانيد كه شيخ مىگويد شكم مادر را شكافته بچه را بيرون آوريد آنگاه زن را به خاك سپاريد نامبرده به محل خود رفته و بدستور ثانوى عمل كرد پس از چندى شيخ را از اين پيش‌آمد اطلاع دادند گفت من كسى را بچنين كارى مأمور نداشتم و او حضرت ولى عصر ع بوده الحال كه در فتاواى شرعيه خطا مىكنم ديگر فتوا نمىدهم به همين مناسبت به خانه نشست و درب فتوا را به روى خود بست تا آنكه توقيعى به اين مضمون شرف صدور يافت « بر شما لازم است فتوا بدهيد و بر ماست كه شما را از خطاكارى نگهدارى كنيم » شيخ بار ديگر بمسند فتوا نشست .\r\n\r\nسال ميلاد و وفات :\r\nنجاشى مىنويسد معظم له در روز يازدهم ذى قعده سال سيصد و سى و شش يا سيصد و سى و هشت متولد شده و در شب جمعه سوم ماه مبارك رمضان سال چهار صد و سيزده در سن هفتاد و هفت سالگى يا هفتاد و پنج سالگى درگذشته و در ميدان اشنان بغداد با آن بزرگى كه داشته در عين حال بقدرى سنى و شيعه اجتماع كرده كه جا براى نمازگزاران نمانده و در آن روز سيد مرتضى علم الهدى بر جنازهء او نماز گزارده و هشتاد هزار نفر بر پيكر پاك او نماز گزاردند آنگاه جنازهء او را بمقابر قريش نقل داده و\r\n\r\n","description":"","footnote":"","page_name":" 4 ","page_number":4},
  {"content":"\r\n\r\nشرح حال مؤلف در پائين پاى حضرت موسى بن جعفر و نزديك قبر استادش ابن قولويه مدفون ساختند .\r\nمرحوم شيخ محمد سماوى در صدى الفؤاد ذيل مدفونين آستان امامين همامين كاظميين عليهما - السلام مىگويد .\r\n و كالمفيد شيخنا محمد * شمس الهدى بحر الندى روض الندى\r\nجاهد في الاسلام و الايمان * حيا و نال ميتا الامانى\r\nسرت به حور الجنان الغيد * فارخوا ( قد قدم المفيد ) \r\nعلم الهدى و مهيار ديلمى قصائد غرائى در مرثيه او گفته‌اند .\r\nو گويند پس از آنكه نامبرده را به خاك سپردند حضرت ولى عصر عجل اللَّه تعالى فرجه اين سه بيت را به خط مبارك خود بر روى قبر او مرقوم فرمود :\r\n لا صوت الناعى بفقدك انه * يوم على آل الرسول عظيم \r\n إن كنت قد غيبت في جدث الثرى * فالعدل و التوحيد فيك مقيم \r\n و القائم المهدى يفرح كلما * تليت عليك من الدروس علوم \r\nتا بدينجا مجملى از شرح حال مرحوم مفيد آورده شد .\r\nو انا الحقير محمد باقر بن حسين ساعدى خراسانى .\r\nمشهد مقدس رضوى شب شنبه هجدهم صفر المظفر هزار و سيصد و هشتاد و دو\r\n\r\n","description":"","footnote":"","page_name":" 5 ","page_number":5},
  {"content":"\r\n\r\n بِسْمِ اللَّهِ الرَّحْمنِ الرَّحِيمِ  صورت اجازه حضرت حجة الاسلام و المسلمين سند الاعلام والدنا الاجل مولانا الشيخ حسين المقدس المشهدى .\r\nبعد المقدمة :\r\nو اجزت لك يا ولدى اصلح اللَّه امر دينك و دنياك و جعلك ممن نظر اليه في اوليه و اخراه ان تروى عنى عن العالم الربانى اجل مشايخ عصرنا في الحديث ثقة الاسلام و المسلمين فخر الشيعة الامامية الحاج شيخ عباس القمى قدس اللَّه روحه عن شيخه الاجل المؤيد ذى الفيض القدسى المحدث النورى الطبرسى عن شيخ - الفقهاء العظام العلامة الانصارى عن شيخه المحقق النراقى عن صاحب الكرامات و المقام المعلوم العلامة الطباطبائى بحر العلوم عن الاستاذ الاكبر المحقق البهبهانى عن ابيه العالم الجليل المولى محمد اكمل عن مروج المذهب و الدين العلامة المجلسى عن ابيه العالم الفاضل الكامل المهذب التقى المجلسى الاول عن شيخه الاجل شيخ الاسلام و المسلمين مولانا بهاء الدين عن ابيه و استاده المحقق المؤيد المسدد الشيخ حسين بن عبد الصمد العاملى الحارثى عن شيخ الامة و فتاها و مبدإ الفضائل و منتهاها العالم الربانى الشيخ زين الدين الشهيد الثانى عن شيخه زين الحق و الملة و الدين الشيخ ابى القاسم نور الدين على بن عبد العالى الميسى عن الشيخ العالم السيد شمس الدين محمد بن المؤذن الجزينى ابن عم الشهيد عن الشيخ العالم الفاضل الورع الصفى ضياء الدين على عن والده الاجل رئيس المذهب و الملة و رأس المحققين الجلة الجامع في معارج السعادة اقصى مدارج العلم و رتبة الشهادة الشيخ السعيد شمس الدين محمد بن مكى الشهيد الاول عن وحيد عصره و فريد دهره استاد الفقهاء الكملين فخر المحققين ابى طالب محمد عن والده الاجل الاعظم الطود الباذخ الاشم جمال الملة و الدين آية اللَّه في العالمين ابى منصور الحسن بن المطهر المشتهر بالعلامة اعلى اللَّه مقامه عن افقه الفقهاء الاعلام و رئيس علماء الاسلام نجم الدين ابى القاسم جعفر بن سعيد المشتهر بالمحقق الحلى عن السيد العالم شمس الدين فخار بن معد الموسوى عن الشيخ الجليل الفقيه سديد الدين شاذان بن جبرئيل القمى عن شيخ المحدثين عماد الدين محمد بن ابى القاسم الطبرى عن الشيخ الاجل العالم الفاضل المفيد الثانى ابى على الحسن عن والده الاجل محيى الرسوم و مدرس العلوم شيخ الطائفه على الا - طلاق الشيخ ابى جعفر محمد بن الحسن الطوسى عن حجة الفرقة الناجية شيخنا الامام السعيد ابى عبد اللَّه المفيد ( صاحب هذا الكتاب ) عن نقاد الاخبار و ناشر آثار الائمة الاطهار رئيس المحدثين شيخنا الصدوق محمد بن على بن بابويه القمى قال حدثنا محمد بن القاسم الجرجانى قال حدثنا يوسف بن محمد بن زياد و على بن محمد بن سنان عن ابويهما عن مولانا و سيدنا ابى محمد الحسن بن على بن محمد بن على بن موسى بن جعفر بن محمد بن على بن الحسين بن على بن ابى طالب صلوات اللَّه عليهم اجمعين عن ابيه عن ابيه عن ابيه عن ابيه عن ابيه عن ابيه عن ابيه عن ابيه عن ابيه عن ابيه على بن ابى طالب سلام اللَّه عليه و عليهم قال قال رسول اللَّه ( ص ) لبعض اصحابه ذات يوم يا عبد اللَّه احبب في اللَّه و ابغض في اللَّه و وال في اللَّه و عاد في اللَّه فإنه لا تنال ولاية اللَّه الا بذلك و لا يجد رجل طعم الايمان و ان كثرت صلاته و صيامه حتى يكون كذلك و قد صارت مواخاة الناس يومكم هذا اكثرها على الدنيا عليها يتوادون و عليها يتباغضون و ذلك لا يغنى عنهم من اللَّه شيئا فقال الرجل يا رسول اللَّه كيف لى ان اعلم انى قد واليت و عاديت في اللَّه و من ولى اللَّه عز و جل حتى اواليه و من عدوه حتى اعاديه فاشار له رسول اللَّه ص الى على ع فقال ا لا ترى هذا ؟ قال بلى قال ولى هذا ولى اللَّه فواله و عدو هذا عدو اللَّه فعاده وال ولى هذا و لو انه قاتل ابيك و ولدك و عاد عدوه و لو انه ابوك و ولدك .\r\nكتب به خط يده والدك الفقير الى اللَّه الغنى الشيخ حسين بن يوسف الهروى المتولد في المشهد الرضوى و المقيم فيها الى هذا التاريخ اعنى يوم السبت العشرين من شهر رجب صب اللَّه علينا رحمته بجاه محمد و آله الطاهرين سنة 1373 .\r\nو الان كه سال 1382 است به حمد اللَّه در قيد حياتند اللهم اجعله عنا راضيا و دعائه فينا مستجابا و انا ولده المسيء محمد باقر ساعدى .\r\n\r\n","description":"","footnote":"","page_name":" 6 ","page_number":6},
  {"content":"\r\n\r\n بِسْمِ اللَّهِ الرَّحْمنِ الرَّحِيمِ  مرحوم مؤلف در آغاز كتاب پيش گفتار مختصرى حاكى از علت نگارش كتاب حاضر آورده كه ما مجمل آن را سابقا نقل كرديم و پس از آن زندگانى حضرت مولى الموحدين امير المؤمنين ع را بعنوان باب اول كتاب شروع كرده مىنويسد :\r\n\r\nباب اول على ( ع ) كيست\r\n( 1 ) امير المؤمنين على ع نخستين پيشواى مؤمنان و واليان با ايمان مسلمانانست و او پس از امين وحى الهى محمد بن عبد اللَّه بمسند جانشينى آن جناب برقرار شده و دين خدا را يارى كرد .\r\n\r\n","description":"","footnote":"","page_name":" 7 ","page_number":7},
  {"content":"\r\n\r\n( 1 ) على ع برادر و پسر عم پيغمبر ( ص ) و نخستين كسى بود كه امور مربوطه برسول خدا را اداره كرد و بهمسرى دخترش فاطمه زهرا ع سرفراز شد .\r\nامير المؤمنين على ع پسر ابو طالب و او فرزند عبد المطلب و او پسر هاشم و او زاده عبد مناف بود و خود آن جناب سيد اوصيا بشمار مىآمد كنيه « 1 » آن حضرت ابو الحسن و در روز جمعه سيزدهم رجب ( در نسخهء بيست و سوم آن ماه ذكر كرده ) سال سىام عام الفيل در شهر مكه در خانه خدا متولد شد و هيچ مولودى پيش از او و بعد از او در خانه خدا متولد نشده و نمىشود و اين پيش‌آمد از آن نظر بوده كه خداى متعال آن جناب را گرامى داشته و احترام كرده .\r\nمادرش فاطمه دختر اسد بن هاشم بن عبد مناف بوده و چون مادر مهربانى هم در نگهدارى پيغمبر ص مىكوشيده و آن جناب را تحت مراقبت خود حفاظت مىنموده و پيغمبر هميشه از خدمات او قدردانى مىكرده .\r\nفاطمه از جمله مؤمنان و پيروان دسته اول بوده و باتفاق مهاجران بمدينه معظمه هجرت كرده و چون از دنيا رفته حضرت رسول اكرم او را با پيراهن خود كفن كرده تا بدين وسيله بدن او را از گزند گزندگان زمين نگه دارد و هم از آسيب قبر در امان باشد و اقرار بولايت فرزندش را به او تلقين فرمود تا هنگام پرسش نكيرين براحتى بديشان پاسخ دهد .\r\nرسول خدا ص او را بدين جهت احترام كرده و از اين فضل عظيم برخوردار ساخته كه موقعيت و منزلت او پيش خدا مسلم بوده و اينخبر مشهور است .\r\n\r\n\r\n\r\n\r\n","description":"","footnote":"\r\n( 1 ) كنيه اسمى است كه در آغاز آن اب يا ام باشد مانند ابو الحسن يا ام كلثوم .\r\n","page_name":" 8 ","page_number":8},
  {"content":"\r\n\r\n( 1 ) امير المؤمنين على و برادرانش نخستين كسانى هستند كه دو بار از پشت هاشم بجهان آمده‌اند يكى از طرف پدر و ديگرى از جانب مادر و با اين نسب و نشو نمائى كه تحت نظر و تربيت رسول خدا ( ص ) نموده در واقع به دو شرافت و منزلت نائل آمده كه هم فرزند هاشم است و هم تربيت شده دست رسول خدا ( ص ) .\r\nعلى ع از نزديكان پيغمبر و ياران او نخستين كسى است كه به آن جناب گرويده و اولين جوانمرديست كه او را پيمبر بشرف اسلام خوانده و او هم بدون تأمل پذيرفته .\r\nعلى ع همواره به يارى دين اسلام قيام مىكرده و با مشركان كارزار مىنموده و از ايمان پشتيبانى مىكرده و سركشان را از دم شمشير آبدارش مىگذرانده و راههاى سنت و آئين قرآن را بمردم مىآموخته و بدادگرى رفتار مىكرده و مردم را به كارهاى پسنديده واميداشته .\r\nعلى ع پس از بعثت پيغمبر اكرم ص مدت بيست و سه سال با او مىزيسته سيزده سال در مكه بوده و در تمام پيش‌آمدهاى پيغمبر شريك بوده و امور گران آن جناب را با دوش مهر خود حمل مىكرده و مشقات بسيارى را در راه آن حضرت بر خود هموار مىساخته و پس از هجرت بمدينه مدت ده سال با آن جناب بسر برده و مشركان را از آن حضرت دور كرده و با كافران جنگيده و خود را فدائى آن حضرت ساخته و آزار دشمنان دين را بدين وسيله بر طرف كرده و پيوسته از همين رويه پسنديده تعقيب كرده تا رسول خدا از دنيا رحلت كرده و بسراى جاويد انتقال يافته و در آن هنگام امير المؤمنين سى و سه سال داشته .\r\n( 2 ) چون پيغمبر ص از دنيا رخت بربست ، امت در باره امامت او اختلاف كردند شيعه يعنى همه بنى هاشم\r\n\r\n","description":"","footnote":"","page_name":" 9 ","page_number":9},
  {"content":"\r\n\r\nو سلمان و عمار و ابو ذر و مقداد و خزيمة بن ثابت ذو الشهادتين و ابو ايوب انصارى و جابر بن عبد اللَّه انصارى و ابو سعيد خدرى و بزرگان مهاجر و انصار او را خليفه پس از رسول خدا مىدانند و سمت امامت او را بر همه مردم امضا نموده و مىگويند او داراى خصال پسنديده فضل و كمال است و نخستين كسى است كه ايمان آورده و از نظر علم به احكام از همه بالاتر و از راه جهاد از همه پيشقدمتر و آخرين پايه زهد و پرهيزكارى و صلاحيت را داراست و در نزديكى به پيغمبر بپايه‌ايست كه هيچ يك از نزديكان رسول اكرم آن درجه را ندارند .\r\nعلاوه بر اين خدا هم در قرآن كريم بولايت او تصريح كرده «  إِنَّما وَلِيُّكُمُ اللَّهُ وَ رَسُولُهُ وَ الَّذِينَ آمَنُوا الَّذِينَ يُقِيمُونَ الصَّلاةَ وَ يُؤْتُونَ الزَّكاةَ وَ هُمْ راكِعُونَ »  « 1 » همانا سرپرست و اولى به تصرف شما خدا و رسول و آنهايند كه به آئين حق گرويده يعنى آنان كه نماز مىخوانند و در هنگام ركوع ، صدقه مىدهند .\r\nو مىدانيم كه غير از على ع ديگرى در حال ركوع ، صدقه نداد .\r\nو هم در لغت ثابت شده كه ولى بمعنى اولى به تصرف است و هنگامى كه على ع به حكم قرآن اولى به تصرف نسبت بمردمان باشد چنانچه ولايتش را قرآن تصريح كرده بلا شك پيروى از او بر همه مردمان واجب است چنانچه اطاعت از خدا و رسول را به همين برهان از قرآن استفاده مىكنيم .\r\nدليل ديگر فرموده رسول خدا است در يوم الدار كه مخصوصا فرزندان عبد المطلب را گردآورده بود و آنان را از خشم خدا بيم ميداد و مىفرمود كسى كه در گسترش و ترويج ايمان به من كمك كند و خود زير بار توحيد و يكتاپرستى بيايد همان كس برادر و جانشين و وارث و خليفه پس از من است على ع كه در آن روز از همه خوردسالتر\r\n\r\n\r\n\r\n\r\n","description":"","footnote":"\r\n( 1 ) آيه 55 سوره مائده\r\n","page_name":" 10 ","page_number":10},
  {"content":"\r\n\r\nبود پيش قدم شده خود را بجناب نبوى معرفى كرده عرضكرد من يگانه كسى هستم كه در امر نبوت و نشر احكام الهى با شما همكارى مىكنم حضرت فرمود آرام گير كه تو برادر و وصى و وزير و جانشين پس از منى .\r\n( 1 ) و اينسخن صريح است كه آن حضرت جانشين رسول خدا است . و نيز رسول خدا ص در روز غدير خم كه مردم را براى استماع بيانات خود گردآورده بود بمردمان خطاب كرد :\r\nا لست اولى بكم من انفسكم ؟\r\nآيا من به همه شما از خودتان سزاوارتر نيستم ؟\r\nقالوا اللهم بلى\r\nهمه گفتند آرى خدا گواه است كه تو داراى چنين منصبى هستى آن حضرت بلا فاصله فرمود\r\nفمن كنت مولاه فعلى مولاه\r\n هر كه را باشم منش مولا و دوست * ابن عم من على مولاى اوست \r\nبالاخره نبى اكرم همان سمتى را كه خود بر مردم داشت و ناگزير مردم بايد آن را بپذيرند براى على ع در آن روز اثبات كرد و كسى هم در آن روز انكار مقام ولايتى آن جناب را ننمود .\r\nو اين حديث چنانچه مىبينيد صريح بامامت و خلافت اوست .\r\nو همچنين هنگامى كه مىخواست بكارزار تبوك حضور پيدا كند على ع را مخاطب ساخته فرمود\r\n« انت منى بمنزلة هرون من موسى الا انه لا نبى بعدى »\r\nتو نسبت به من مانند هرون نسبت بموسى هستى با اين تفاوت كه پس از من پيمبرى نيست .\r\nرسول خدا ص با اين بيان وزارت خود را براى على ع واجب گردانيده و او را ويژه مودت و دوستى خود قرار داده و او را مخصوصا از ميان همه مردم برگزيده و در زمان حيات و پس از درگذشتش او را خليفه بر مردم ساخته چنانچه همه اين مناصب را قرآن براى هرون ثابت كرده و چون پيمبر او را بمنزله هرون قرار داده بايد همه آنها براى على ع ثابت باشد خداى متعال از زبان موسى مىفرمايد «        وَ اجْعَلْ لِي وَزِيراً مِنْ أَهْلِي هارُونَ أَخِي اشْدُدْ بِهِ أَزْرِي وَ أَشْرِكْهُ فِي أَمْرِي كَيْ نُسَبِّحَكَ كَثِيراً وَ نَذْكُرَكَ كَثِيراً إِنَّكَ كُنْتَ بِنا بَصِيراً »        قال\r\n\r\n","description":"","footnote":"","page_name":" 11 ","page_number":11},
  {"content":"\r\n\r\nاللَّه «  قَدْ أُوتِيتَ سُؤْلَكَ يا مُوسى  » « 1 » پروردگارا هرون را كه برادر و از اهل بيت منست وزير من قرارده و پشتم را مستحكم ساز و او را در امور مربوط به من انباز نما تا بسيار به تسبيح تو بپردازيم و همواره به ياد تو باشيم كه تو از حال ما باخبرى و خدا فرمود درخواست تو اى موسى باجابت رسيد .\r\n( 1 ) خداى متعال در اين آيه هارون را در نبوت و وزارت انباز موسى ع قرار داده تا هم بتواند اداى رسالت كند و هم از او پشتيبانى نمايد .\r\nو خدا نيز در بارهء استخلاف او از زبان موسى ع چنين مىفرمايد :  اخْلُفْنِي فِي قَوْمِي وَ أَصْلِحْ وَ لا تَتَّبِعْ سَبِيلَ الْمُفْسِدِينَ  « 2 » موسى ببرادرش خطاب مىكند اينك كه من بايد حسب الامر خدا بانجام مأموريت خود اقدام كنم تو بايد در ميان پيروان من بجاى مانى و كارهاى آنها را اصلاح كنى و زنهار از فسادگران پيروى نكنى .\r\nچنانچه استفاده مىشود و قرآن حكومت مىكند بايستى خلافت موسى و جانشينى او ثابت براى هرون باشد يعنى ديگرى از آن بهره‌مند نمىگردد و نظر باينكه رسول خدا ص همه منازل هارون را به استثناء نبوت براى على ع قرار داده بايد او وزير و ياور پيغمبر باشد و در حقيقت شايسته همين خصال بوده و خلافت آن حضرت بتصريح پيغمبر در زمان حيات او و پس از درگذشتش بطورى كه از حديث منزلت استفاده مىشود بوده است .\r\nو از اين قبيل ادله براى اثبات خلافت او باندازه‌ايست كه اگر بخواهيم همه آنها را ذكر كنيم كتاب ما از حد اختصار خارج مىشود و ما در كتابهاى ديگرمان ولايت و خلافت او را كاملا ثابت كرده‌ايم الحمد للَّه .\r\n\r\n\r\n\r\n\r\n","description":"","footnote":"\r\n( 1 ) آيات 31 تا 38 سوره طه\r\n( 2 ) آيه 138 سوره اعراف\r\n","page_name":" 12 ","page_number":12},
  {"content":"\r\n\r\n\r\nفصل 1 امامت پس از پيغمبر ص\r\n( 1 ) امامت حضرت امير المؤمنين ع پس از پيغمبر اكرم ص سى سال بوده بيست و چهار سال و شش ماه از آن را از تمام تصرفات ملكى ممنوع و باكمال تقيه و مدارا كردن با مردم و خلفاء بسر مىبرده و پنج سال و شش ماه ديگر را برزم منافقان و خوارج و پيروان معاويه و رفع ساير گرفتاريها بپايان رسانيده چنانچه پيغمبر هم در آغاز كار سيزده سال نمىتوانست حقايق نبوت و احكام الهى را براى مردم بيان كند و باكمال خوف و ترس و حبس و زجر بسرمىبرد و نمىتوانست با كافران بجنگد و آنان را نابود ساخته و مسلمانان را از چنگال پركين آنها رهائى بدهد و چون از مكه بمدينه هجرت كرد ظرف ده سال با مشركان و منافقان مىجنگيد و حقايق اسلام را گوشزد افراد مىكرد تا از دنيا رحلت فرمود و به نعمتهاى جاويد بهشت نائل گرديد .\r\n\r\nفصل 2 شهادت آن سرور\r\n( 2 ) درگذشت على ع پيش از طلوع شب جمعه بيست و يكم ماه مبارك رمضان سال چهلم هجرت بوده .\r\nآن حضرت بشمشير ناپاك پسر ملجم مرادى در هنگامى كه براى بپاداشتن فريضه صبح به مسجد كوفه وارد شده بود از پاى درآمد .\r\nعلى ع شب نوزدهم ماه رمضان براى آنكه مردم را از خواب بيدار كند و آنان را براى انجام - وظيفه عبادى بخواند به مسجد آمد و ابن ملجم از اول شب در صدد فرصت بود تا بمجردى كه على ع را ببيند كار خود\r\n\r\n","description":"","footnote":"","page_name":" 13 ","page_number":13},
  {"content":"\r\n\r\nرا خاتمه دهد و براى انجام اين انديشه سوء با خوف و ترس خود را در ميان خوابيدگان پنهان ساخت و هنگامى كه على ع وارد شد و به نماز ايستاد وى فرصت را مغتنم شمرده با شمشير زهر آلود بسر آن حضرت زده و مسلمانان ويژه شيعيان را براى هميشه داغدار ساخت .\r\nعلى ع پس از اين پيش‌آمد روز نوزدهم و شب و روز بيستم تا ثلث شب بيست و يكم حيات داشت و در همان ثلث آخر شب بيست و يكم بود كه دار فانى را وداع گفت و در حالى كه شهيد شمشير ستم و مظلوم بود بملاقات پروردگار خود نائل آمد .\r\nعلى ع از اين واقعه كاملا باخبر بود و همواره مردم را از شهادت خود اعلام مىكرد .\r\nوقتى كه امير المؤمنين بدست اين ناكس رحلت فرمود حسن و حسين طبق فرمان آن جناب او را غسل داده و كفن نمودند و جنازه او را به غرى كه پشت كوفه واقع بوده دفن كردند و حسب الوصيه قبر او را پنهان داشتند .\r\nزيرا على ع از دشمنى بنى اميه كاملا باخبر بود و مىدانست هر گاه آنان از محل قبر او باخبر شوند چه كارهاى زشتى انجام خواهند داد و چگونه از قدرت خود سوء استفاده خواهند كرد .\r\nو همواره مرقد همايونى آن حضرت پنهان بود و دوستان از عكوف ببارگاه او محروم بودند تا در دولت بنى عباس حضرت صادق ع مخصوصان خود را از مرقد آن جناب باخبر كرد و خود در هنگامى كه بر ابو - جعفر منصور كه آن روز در حيره بود وارد شد به زيارت قبر آن حضرت تشرف يافت و شيعيان خود را مطلع نمود و از آن روز زيارت قبر مطهرش شروع و متداول گرديد .\r\nعلى ع در روزى كه بسراى باقى شتافت شصت و سه ساله بود .\r\n\r\n","description":"","footnote":"","page_name":" 14 ","page_number":14},
  {"content":"\r\n\r\n\r\nفصل 3 اطلاع از وقع شهادت\r\nدر اين فصل برخى از اخبارى ذكر مىشود كه حاكى از اطلاع آن حضرت است بر شهادت خود و بالاخره مىدانسته چنين حادثه اتفاق مىافتد .\r\n( 1 ) 1 - عامر بن واثله گفت چون نوبت خلافت ظاهرى بامير المؤمنين ع رسيد مردم را براى بيعت با خود گردآورد و از جمله كسانى كه عزيمت بيعت با آن جناب را داشت عبد الرحمن ابن ملجم مرادى بود چون بعنوان بيعت با آن حضرت حضور پيدا كرد حضرت دو مرتبه يا سه مرتبه او را اجازه بيعت نداد پس از آن با كمال ناراحتى به بيعت دست دراز كرد .\r\nعلى ع در آن هنگام فرمود چه موضوعى جلوگيرى كرده و ممانعت نموده بدبخت‌ترين اين امت را كه بيايد و اراده شوم خود را عملى سازد سوگند به كسى كه جان من در تصرف اوست به زودى محاسنم را از خون سرم رنگين خواهند كرد .\r\nابن ملجم چون از بيعت آسوده شده برگشت حضرت امير ع به اين شعر مترنم شده فرمود :\r\n اشدد حيازيمك للموت * فان الموت لاقيكا\r\nو لا تجزع من الموت * اذا حل بواديكا\r\nكما اضحكك الدهر * كذاك الدهر يبكيكا \r\nخود را براى استقبال از مرگ آماده كن و بدان كه به زودى او ترا درمىيابد از مرگ نترس و از ورود او اندوهناك مباش زيرا همانطور كه روزگار ترا مىخنداند همچنان مىگرياند .\r\n\r\n","description":"","footnote":"","page_name":" 15 ","page_number":15},
  {"content":"\r\n\r\n( 1 ) 2 - اصبغ بن نباته گفته در آن روز كه افراد براى بيعت با على ع حضور مىيافتند ابن ملجم هم براى بيعت حاضر شد چون بيعت كرد و مرخص شد حضرت امير بار ديگر او را صدا زده پيمان مستحكمى از او گرفته و از او تعهد خواست كه حيله نكند و بيعت را نشكند او هم پذيرفت چون مراجعت كرد حضرت باز او را طلبيده و همان تعهد را گرفته و بالاخره تا سه مرتبه اين موضوع تكرار شد پسر ملجم آخر الامر بىتاب شده عرض كرد سوگند به خدا با هيچ يك از افراد اين گونه معامله نكردى .\r\nحضرت كه غرق افكار خود بود ، فرمود :\r\n اريد حياته و يريد قتلى * عذيرك من خليلك من مراد \r\nمن زندگانى او را مىخواهم و او عازم كشتن من است ، در اين صورت كسى ترا به خاطر اين مرادى سرزنش نخواهد كرد ، و او را معذور نخواهد شمرد .\r\nآنگاه امر فرمود برو اى پسر ملجم كه سوگند به خدا بعهد خود وفا نخواهى كرد .\r\n( 2 ) 3 - معلى بن زياد گفته پسر ملجم حضور امير المؤمنين رسيده عرض كرد به مركب سوارى محتاجم .\r\nحضرت نگاهى به او كرده فرمود تو عبد الرحمن بن ملجم مرادى هستى ؟ گفت آرى باز هم همين پرسش را كرده و همان پاسخ را شنيد آنگاه به غزوان فرمود اسب اشقرى در دست اختيار نامبرده قرار بده چون ابن ملجم سوار بر آن شده و دهانه‌اش را بدست گرفت و رفت حضرت به اين شعر مترنم شد . . . . يعنى من خواهانم به دو عطا و\r\n\r\n","description":"","footnote":"","page_name":" 16 ","page_number":16},
  {"content":"\r\n\r\nبخشش كنم و او عازم كشتن من است ، با اين تفاوت در مرام و مسلك هيچ كس او را معذور و بىگناه نخواهد شناخت .\r\nو او گفته چون قضيه هائله رخ داد و ضربت بر سر امير المؤمنين ع وارد آمد ابن ملجم را دستگير نموده حضور حضرت امير آوردند حضرت به دو توجه كرده فرمود سوگند به خدا آن همه احسانهائى را كه نسبت به تو انجام مىدادم با توجه به اين بوده كه بالاخره كشندهء منى و با تو اين گونه معامله مىكردم تا موقعيت خود و بيچارگى ترا در پيشگاه خدا ثابت نمايم .\r\n\r\nفصل - 4 اطلاع از شهادت\r\nدر خصوص اطلاع از شهادت فصل ديگرى منعقد شده كه پيش از وقوع حادثه جانگداز و ضايعه اسفناك كسان و ياران خود را از آن باخبر مىساخته :\r\n( 1 ) 1 - اجلح از پيرمردان كنده نقل كرده متجاوز از بيست مرتبه از نامبردگان شنيدم على ع پيوسته بر روى منبر مىفرمود چه موضوعى ايجاب كرده و جلوگيرى نموده از بدبخترين امت كه بيايد محاسن مرا از خون سرم رنگين سازد .\r\n( 2 ) 2 - اصبغ بن نباته گويد در ماهى كه حضرت مولى على ع در آن شربت شهادت نوشيد بر فراز منبر آمد و خطبهء خواند و فرمود ماه رمضان دررسيده و شما را در سايه مرحمت خود قرار داده و آن بزرگ ماهها و آغاز سال تازيست و آسياى سلطنت در اين ماه بچرخ درمىآيد و همه‌تان امسال را بالاتفاق بعزم حضور معبود و حج خانه خدا آماده خواهيد شد و نشان آن آنست كه من از ميان شما مىروم .\r\n\r\n","description":"","footnote":"","page_name":" 17 ","page_number":17},
  {"content":"\r\n\r\nاصبغ گويد منظور على ع از اين بيان اطلاع از شهادتش بود و ما نمىدانستيم ( 1 ) 3 - عثمان بن مغيره گفته ماه رمضان كه فرارسيده بود امير المؤمنين ع يك شب را در خانه حضرت امام حسن و يك شب را در منزل حضرت امام حسين و شبى در خانه عبد اللَّه بن عباس يا عبد اللَّه بن جعفر بسر ميبرد و همان جا افطار ميكرد و افطار او بيش از سه لقمه نبود چون از آن حضرت سببش را ميپرسيدند ميفرمود به زودى بايد بملاقات رحمت خدا برسم و ميخواهم براى ادراك چنين سعادتى گرسنه باشم و يك شب يا دو شب بيش فاصله نشد كه ثلث آخر آن بمطلوب خود رسيد .\r\n( 2 ) 4 - اسماعيل بن زياد گويد ام موسى كنيز على ع و سرپرست دخترش فاطمه به من گفت از على ع شنيدم بدخترش ام كلثوم ميفرمود دختر من به زودى از مصاحبت من محروم خواهى شد و طولى نميكشد از ميان شما ميروم . ام كلثوم پرسيد بچه دليل چنين فال بدى ميزنيد و ما را داغدار ميسازيد ؟ فرمود رسول خدا را در خواب ديدم كه گرد و غبار را از چهره من پاك ميكرد و ميفرمود گرفتاريهاى دنيا از تو برداشته شد و تير قضا بهدف مقصود رسيد .\r\nنامبرده گويد سه شبانه‌روز بيش فاصله نشد كه حادثه ضربت خوردن امير المؤمنين واقع گرديد .\r\nام كلثوم از اين پيش‌آمد كه سخت ناراحت شده داد ميزد و فرياد ميكرد امير المؤمنين ع او را ساكت كرده ميفرمود دختر من گريه مكن آرام باش هم اكنون پيغمبر خدا را مىبينم با دست بجانب من اشاره مىكند و ميفرمايد يا على بجانب ما بيا كه آنچه در نزد ماست براى تو بهتر است از ماندن در دنيا .\r\n\r\n","description":"","footnote":"","page_name":" 18 ","page_number":18},
  {"content":"\r\n\r\n( 1 ) 5 - ابو صالح حنفى گويد از على ع شنيدم ميفرمود رسول خدا را در خواب ديده از پيش‌آمدها و ناراحتيهائى كه از مردم ديده به حضرت او شكايت كردم فرمود يا على گريه مكن آنگاه فرمود توجه كن چون توجه كردم دو مردى را ديدم كه بزنجير آويخته و سنگ‌پاره‌هائى بر سر آنها زده مىشود ابو صالح گويد فردا به عادت همه روز براى ديدار امير المؤمنين رفتم در بازار قصابها خبر شهادت على ع را شنيدم .\r\n( 2 ) 6 - حسن بصرى گفته على ع در شب شهادتش بيدار و آن شب را بر خلاف عادت به مسجد نرفت دخترش ام كلثوم پرسيد چرا امشب را بيدار مانده‌اى فرمود براى آنكه اگر بامداد ظاهر شود كشته خواهم شد ابن نباح در آن هنگام آمده و حضرت را به نماز دعوت كرد على ع اندكى رفت و برگشت ام كلثوم عرضكرد :\r\nجعده را بفرما تا با مردم نماز بخواند حضرت فرمود آرى بگوئيد او با مردم نماز بخواند آنگاه دقتى كرده فرمود ، نه . چارهء از مرگ نيست و نميتوان از چنك آن فرار كرد .\r\nعلى ع در همانوقت به مسجد وارد شد و ابن ملجم كه تمام شب را بيدار مانده و منتظر ورود على ع بود از نسيم سحرى خوابش برده على ع با پاى خود او را بيدار كرده فرمود برخيز موقع نماز رسيده او هم از جا برخاست و كار على را تمام كرد .\r\n( 3 ) 7 - در حديث ديگر آمده على ع در شب شهادتش بيدار بود و مكرر از اطاق خود بيرون مىآمد و به طرف آسمان متوجه ميشد و ميفرمود سوگند به خدا تا به حال دروغ نگفته‌ام و دروغ هم به من اطلاع نداده‌اند امشب همان شبى است كه بايد بوصال محبوب نائل گردم آنگاه بخوابگاه خود برگشت . چون بامداد دميد كمربند خود را بربست و ميفرمود :\r\n\r\n","description":"","footnote":"","page_name":" 19 ","page_number":19},
  {"content":"\r\n\r\n كمر بند از بهر مرگ اى امير * كه مرگ آيد اكنون بديدار تو\r\nمكن خوف از مرگ و آماده باش * چو مرگ آيد اى جان خريدار تو \r\nچون به صحن خانه رسيد مرغابيان چندى سر راه بر او گرفتند و فرياد ميزدند ، خواستند آنها را آرام كنند و از جلو حضرت دور سازند فرمود آنها را واگذاريد كه نوحه جدائى ميكنند سپس از خانه بيرون رفت و رسيد به او آنچه زبان قلم از نگارشش لال است .\r\n\r\nفصل - 5 چگونگى شهادت\r\n( 1 ) 1 - بطورى كه مورّخين مينويسند گروهى از خوارج در مكه اجتماع كرده و در باره امراء و فرمانروايان عصر گفتگو ميكردند و از آنها و كارهاشان عيبجوئى مىنمودند و از مقتولان نهروان ياد مىآوردند و بحالشان دلسوزى مىكردند برخى گفتند چه بسيار مناسب است هر گاه ما جان خود را در راه خدا داده و اين پيشوايان گمراه را نابود كرده و مردمان و شهرها را از دست آنها آسوده بسازيم و ضمنا خونخواهى از مقتولان نهروان هم كرده باشيم بالاخره قرار گذاردند چون از مناسك حج فارغ شوند اقدام اساسى براى انديشه ناپاك خود بنمايند .\r\nعبد الرحمن ملجم پيشنهاد كرد من كار على ع را تمام ميكنم برك بن عبد اللَّه تميمى گفت منهم معويه را ميكشم عمرو بن بكر تميمى گفت منهم مردم را از دست عمرو عاص راحت ميسازم .\r\n\r\n","description":"","footnote":"","page_name":" 20 ","page_number":20},
  {"content":"\r\n\r\n( 1 ) بالاخره بنيان اين پيشنهاد را استوار ساخته و قرارداد را امضا كرده و مقرر داشتند براى انجام اين امر در شب نوزدهم ماه رمضان آماده شوند سپس متفرق شده و هر يك به طرف مقصد خود رهسپار گرديدند .\r\nابن ملجم با همراهيان كندى خود به طرف كوفه حركت كرد و آنجا با ياران خود ملاقات نمود ليكن براى آنكه مبادا اين سخن در كوفه انتشار پيدا كند از آنان مخفى داشت روزى با يكى از ياران خود كه از مردم تيم رباب بود ملاقات كرد و در نزد او با قطامه دختر اخضر تيمى كه پدر و برادرش در كارزار نهروان بدست على ع كشته شده بودند مواجه شد .\r\nقطامه از زنهاى زيباى عصر بود بمجردى كه ابن ملجم او را ديد خاطر خواه وى شده و زيبائى وى پسر مرادى را از پاى درآورد از او درخواست ازدواج كرد . قطامه پرسيد كابين مرا چه مقرر ميدارى ؟ گفت هر چه بگوئى و بخواهى گفت مهريه من سه هزار درهم و يك كنيز و يك غلام و كشتن على بن ابى طالب ع گفت همه آنچه را كه گفتى ممكن است فراهم سازم ليكن كجا و چگونه ميتوانم بعلى ع دست پيدا كنم تا كار او را بسازم گفت او را غافل گير كن كه اگر او را بكشى قلب مرا شفا داده و با من در كمال عيش و عشرت بسر خواهى برد و اگر اتفاقا كشته شدى پاداشى كه خداى متعال در برابر چنين عملى به تو خواهد داد از دنيا بهتر است .\r\nگفت سوگند به خدا سبب آمدن به اين شهر كشتن على ع بوده و گر نه من از او گريزانم اينك كه ترا با خود هم‌عقيده يافتم هر چه بخواهى براى تو انجام مىدهم او هم گفت براى آنكه هر چه بهتر و زودتر بتوانى به مقصود برسى برخى از كسانى را كه ميشناسم بكمك و مساعدت تو ميخوانم .\r\n( 2 ) آنگاه وردان بن مجالد را كه از مردم تيم رباب بود طلبيده و قضيه را با او گفتگو كرده و نامبرده\r\n\r\n","description":"","footnote":"","page_name":" 21 ","page_number":21},
  {"content":"\r\n\r\nرا بكمك پسر مرادى خواند او هم پذيرفت پسر ملجم بيرون رفته با دلاورى از مردم اشجع بنام شبيب بن بجره ملاقات كرده گفت ميخواهى به شرافت دنيا و آخرت برسى ؟ ! پرسيد چه كنم و چه ميگوئى تا انجام دهم و بدان سعادت نائل آيم گفت مرا در كشتن على ع يارى نمائى . شبيب كه از خوارج و هم‌عقيده با آنان بود وقتى كه از نظريه او باخبر شد گفت مادرت بعزايت نشيند و زنان داغديده بر تو بگريند امر مهمى را در نظر گرفته‌اى تو چگونه ميتوانى بر على ع دست پيدا كنى ؟ گفت در مسجد اعظم كمين كرده چون براى نماز بيايد بيدرنگ بر وى حمله ميكنم اگر او را بكشيم دل مجروح خود را شفا داده‌ايم و از مقتولان خود خونخواهى نموده‌ايم و پيوسته از اين قبيل سخنان ميگفت تا ويرا با خود همداستان كرد و با يك ديگر وارد مسجد شدند .\r\nقطامه در آن وقت در مسجد اعتكاف كرده و خيمهء ويژه او را نصب كرده بودند آن دو بر وى وارد شده و گفتند ما در باره كشتن على ع هم‌عقيده و آماده براى انجام وظيفه هستيم گفت هنگامى كه خواستيد آماده براى كار شويد در همين محل با من ملاقات كنيد .\r\nنامبردگان بيرون رفته و پس از چند روز باتفاق ثالثى در شب چهارشنبه نوزدهم ماه رمضان سال چهلم هجرت پيش وى آمدند او حريرى طلبيده و به سينه‌هاشان بست و آنان شمشيرهاى خود را بر كمر استوار كرده از ميان خيمه بيرون آمده و در برابر درگاهى كه امير المؤمنين ع براى نماز مىآمد نشسته منتظر فرصت بودند پيش از آنكه نامبردگان خود را آماده براى انجام انديشه شوم خود نمايند اشعث بن قيس\r\n\r\n","description":"","footnote":"","page_name":" 22 ","page_number":22},
  {"content":"\r\n\r\nرا از نظريه خود اطلاع داده او هم در آن شب براى كمك بنامبردگان حضور يافت .\r\n( 1 ) حجر بن عدى كه از ياران با وفاى على ع بود آن شب را بعنوان بيتوته در مسجد آمده شنيد كه اشعث به پسر مرادى ميگويد هر چه زودتر خود را آماده كار كن كه اينك صبح ميدمد و رسوا ميشويم .\r\nحجر از اراده آنان باخبر شده گفت اى اعور بىآبرو قصد كشتن على ع را دارى بلا درنگ از مسجد بيرون رفته تا حضرت را از اراده بيشرمانه آنان باخبر سازد اتفاقا حضرت امير ع از در ديگر وارد مسجد شد پسر مرادى موقع را مغتنم شمرده شمشير زهرآلود خود را بر فرق آن جناب فرود آورد هنگامى كه حجر وارد مسجد شد خبر قتل على ع را شنيد .\r\n( 2 ) 2 - عبد اللَّه ازدى گويد من شب نوزدهم در مسجد اعظم مشغول نماز بودم و عده هم از مصريها از آغاز ماه رمضان تا آن شب بانجام فرمانبردارى از اوامر خدا در مسجد اعظم اشتغال داشتند در آن هنگام چند نفرى را ديد نزديك درب مسجد به نماز مشغولند فاصلهء نشد على براى اداء فريضه صبح به مسجد درآمد و مردم را براى اقامه نماز ميخواند بمجردى كه على ع مردم را به نماز و اطاعت از فرمان خدا دعوت كرد برقهاى شمشير چشم مرا خيره نمود و صدائى شنيدم ميگفت فرمان از خداست نه از تو يا على و نه از ياران تو و هم ناله على ع بگوشم رسيد ميفرمود مواظب باشيد قاتل از دستتان فرار نكند چون نزديك آمدم ديدم على ع ضربت خورده ليكن شمشير شبيب كارگر نشده و بر طاق محراب فرود آمده\r\n بر خوان غم چو عالميان را صلا زدند * اول صلا بسلسلهء انبيا زدند\r\nنوبت باوليا چو رسيد آسمان طپيد * زان ضربتى كه بر سر شير خدا زدند \r\n\r\n","description":"","footnote":"","page_name":" 23 ","page_number":23},
  {"content":"\r\n\r\nقاتلان راه فرار ميجسته به طرف درهاى مسجد توجه كردند و مردم هم براى دستگيرى آنان هجوم آوردند .\r\n( 1 ) شبيب را مردى دستگير كرده او را به زمين انداخت بر سينه‌اش نشست شمشير را از دست او گرفته خواست كارش را تمام كند ديد مردم به طرف او روآورده‌اند ترسيد به حرف او توجهى نكنند و ضمنا خود او آسيب ببيند به همين ملاحظه از روى سينه او برخاست و ويرا رها كرد و شمشير را از دست افكند و شبيب با ترس و خوف وارد منزل شده پسر عمويش او را ديد كه دارد حرير را از سينه خود باز مىكند پرسيد چه ميكنى شايد تو على را كشتهء خواست بگويد نه گفت آرى پسر عمويش كه از كار ناشايست او اطلاع يافت شمشيرى برداشت و او را بقتل آورد و پسر مرادى هم كه ميخواست فرار كند مردى از مردم همدان به او رسيده قطيفهء بر روى او انداخته و او را به زمين افكنده شمشير را از دستش گرفته دستگيرش كرده حضور امير المؤمنين آورد ليكن همكار سومى فرار كرده و خود را در ميان مردم پنهان نمود .\r\nچون ابن ملجم را حضور اقدس على ع آوردند نگاهى به او كرده فرمود\r\nالنفس بالنفس\r\nيعنى اگر من از دنيا رحلت كردم او را بكشيد چنانچه مرا كشته و اگر زنده ماندم خودم در بارهء او فكرى خواهم كرد .\r\nپسر مرادى گفت چه خيال ميكنى اين شمشير را بهزار درهم خريده و با هزار درهم زهر ، آلوده كرده‌ام ، اگر كارگر نيايد خدا او را دور گرداند و از بها بيندازد .\r\n( 2 ) ام كلثوم كه از قتل پدر بزرگوارش اطلاع يافت به پسر مرادى گفت اى دشمن خدا امير المؤمنين را كشتى گفت نه بلكه پدر ترا كشتم .\r\n\r\n","description":"","footnote":"","page_name":" 24 ","page_number":24},
  {"content":"\r\n\r\nفرمود اى دشمن خدا آرزومندم پدرم آسيبى نبيند .\r\nآن بيحيا پاسخ داد پس چنان مىبينم كه گريه به حال من ميكنى ؟ به خدا سوگند چنان ضربتى بر او زده‌ام كه اگر ميان اهل زمين بخش كنند همه را هلاك ميسازد .\r\nاو را از برابر امير المؤمنين بيرون بردند مردم مانند درندگان گوشتهاى بدن او را با دندانهاى خود ميكندند و ميگفتند اى دشمن خدا چه كردى ، امت محمد را به خاك هلاك نشاندى و بهترين مردم را از پاى درآوردى و او همه اين سخنان و ناراحتيها را ميديد و مىشنيد و سخنى نميگفت با اين حال ويرا بزندان بردند .\r\nمردم پس از دستگيرى وى حضور على ع رسيده عرضكردند هر چه اراده در باره او دارى بما امر كن كه او امت پيمبر را هلاك كرد و ملت اسلام را روسياه ساخت .\r\nعلى ع فرمود اگر زنده ماندم خودم ميدانم با او چگونه معامله كنم و اگر درگذشتم با قاتل من چنان كنيد كه با كشنده پيغمبران مىنمودند يعنى او را بكشيد سپس بدن او را بسوزانيد .\r\nچون على ع رحلت فرمود و اسلام و اسلاميان را داغدار نمود و كسان او از دفنش بازگشتند حضرت امام حسن ع بجاى پدر برقرار شد دستور داد پسر مرادى را بحضور آوردند چون برابر آن جناب رسيد فرمود اى دشمن خدا ، امير المؤمنين را كشتى و فساد بزرگى در دين پديد آوردى سپس فرمان داد تا سر از بدنش جدا كردند و جسد كثيف او را به خواهش ام الهيثم دختر اسود نخعى بوى سپرد تا آن را بسوزاند .\r\nسرايندهء در باره قطامه و قتل على ع چنين ميسرايد .\r\n\r\n","description":"","footnote":"","page_name":" 25 ","page_number":25},
  {"content":"\r\n\r\n( 1 ) من از هيچ دارا و نادار دانا و نادان كابينى مانند كابين قطامه سراغ ندارم كه سه هزار درهم و يك بنده و كنيز و قتل على ع را با شمشير زهرآلود كابين قرار داده باشد و ميدانم تمام كابينهاى زنان هر چند زياد باشد به اندازه قتل على ع نيست و هيچ خونريزى در عالم به اندازه خونريزى پسر مرادى نميباشد .\r\nو اما پيش‌آمد برك بن عبيد اللَّه و عمرو بن بكر كه در قرارداد قبلى با پسر مرادى همداستان بودند و مقرر شده بود كه آنان معويه و عمرو عاص را از پاى درآورند چنين بود كه برك مطابق معاهده بر معويه وارد شد و او را در حال ركوع يافته شمشير بر او فرود آورد ليكن شمشيرش خطا كرده بر ران او واقع شد وى نجات يافته ليكن قاتل را بلافاصله كشتند و عمرو عاص در شب معهود بيمار شده خارجهء عامرى را بجاى خود برقرار ساخت تا با مردم نماز گزارد عمرو بن بكر به گمان اينكه عمرو عاص مشغول نماز است شمشير به او زده ليكن به مقصود نرسيد او را نزد عمرو عاص آورده عمرو دستور داد تا او را كشتند و خارجه در روز دوم جان به مالك سپرد\r\n\r\nفصل 6 مرقد على ع\r\n( 2 ) 1 - حيان عنزى گويد خادم امير المؤمنين ع براى من حكايت كرد هنگامى كه وفات على ع دررسيد بحسن و حسين ع فرمود چون من از دنيا رحلت كردم مرا بر سريرم گذارده طرف پاهاى سرير را بدوش بگيريد جلو آن حركت مىكند آنگاه جنازه را بجانب غريين ببريد در آنجا سنگ سفيد درخشانى به چشم\r\n\r\n","description":"","footnote":"","page_name":" 26 ","page_number":26},
  {"content":"\r\n\r\nشما مىخورد همان جا آرامگاهى براى من حفر نمائيد قبر ساخته خواهيد ديد مرا در آنجا به خاك به‌سپاريد .\r\nچون امير المؤمنين ع از دنيا رفت مطابق با وصيت او آخر سرير او را بدوش گرفتيم و جلو آن خود حركت ميكرد و ما همانوقت صداى زمزمه ميشنيديم همچنان بدنبال جنازه آمديم تا وارد غريين شديم سنگ سفيد نورانى ما را به طرف خود توجه داده بدان جا رهسپار شده قبرى حفر كرده مرقدى آماده ديديم كه بر آن نوشته بود اين قبريست كه آن را نوح ع براى جسد پاك على ع فراهم كرده ما آن بدن پر از مهر و محبت و حقيقت را در آن قبر پنهان ساختيم گرچه از ديدارش محروم گرديديم كه جهانى مملو از حقيقت را در آن خاك نهاديم ليكن از اكرامى كه خدا با على ع كرده خوشحال بوديم و بالاخره با دلى داغدار از كنار قبر على ع برگشتيم .\r\nدر راه با گروهى از دوستان على ع كه بر جنازهء او نماز نگزارده بودند ملاقات كرديم جريان را بايشان گفتيم و عنايات خداى منان را كه با او نموده بيان كرديم آنها گفتند ما همه ميخواهيم آنچه را شما ديده‌ايد مشاهده كنيم گفتيم چنانچه وصيت فرموده نشان قبر او ناپيدا شده آنها بسخن ما توجهى نكرده رفتند و برگشتند و اظهار داشتند چنانچه گفتيد هر چه كاويديم اثرى نديديم .\r\n( 1 ) 2 - جابر بن يزيد گويد از امام باقر ع پرسيدم على ع را در كجا دفن كردند فرمود پيش از طلوع فجر او را در غريين مدفون ساختند و حسنين و محمد حنفيه فرزندان او باتفاق عبد اللَّه جعفر در قبر داخل شدند .\r\n( 2 ) 3 - از ابن ابى عمير روايت شده از حسين بن على ع پرسيدند پدر بزرگوارت را در كجا دفن كرديد فرمود شبانه جنازهء او را به مسجد اشعث برديم به پشت كوفه رسيده او را در غريين برده و مدفون ساختيم .\r\n( 3 ) 4 - عبد اللَّه حازم گويد روزى همراه هرون الرشيد بعنوان شكار از كوفه خارج شديم بغريين و ثويه\r\n\r\n","description":"","footnote":"","page_name":" 27 ","page_number":27},
  {"content":"\r\n\r\nرسيده آهوى چندى مشاهده كرده بازها و سگها را به طرف آنها فرستاديم به اندازه يك ساعت آنها را دنبال كردند آخر الامر حيوانات بيچاره شده خود را به پناه پشته درآورده بازها به طرفى رفته و سگهاى شكارى بجانب ما آمدند هرون از اين پيش‌آمد بشگفت آمده فاصله نشد آهوان از آن به زير آمدند دو مرتبه بازها و سگها بدانها حمله كردند باز آنها كه خود را بيچاره ديدند به همان پشته پناه بردند تا سه مرتبه همين عمل مكرر شد و آن روز از شكار باز ماندند .\r\nهرون دستور داد برويد در اين نزديكى هر كسى را ملاقات كرديد بحضور آوريد تا ما را از اين قضيه مطلع گرداند .\r\nپيرمردى از مردم بنى اسد را حاضر كردند هرون پرسيد اين پشته و قضيه آن را كاملا بيان كن و ما را از پيش‌آمدى كه ديده‌ايم اطلاع بده پاسخ داد اگر مرا امان دهى حقيقت آن را براى تو شرح خواهم داد هرون گفت با خدا پيمان بستم كه اگر حقيقت آن را بگوئى به تو آسيبى نرسانم .\r\nگفت پدرم از پدرانش نقل ميكرده كه در زير اين پشته مرقد مطهر امير المؤمنين است و آن را خداى متعال حرم امن خود قرار داده هر كس بدان جا پناهنده شود از هر آسيب و گزندى در امانست .\r\nهرون از شنيدن اين حقيقت به خود آمده پياده شد وضو گرفته در كنار آن پشته نماز گزارده صورت به خاك ماليد و گريست و از آنجا بازگشتيم .\r\nمحمد بن عايشه گفته حكايت را بطورى كه نقل كردم از عبد اللَّه حازم شنيدم ليكن قلب من آن را نميپذيرفت و افسانه مىپنداشت تا سالى كه به حج بيت اللَّه مشرف شدم در آنجا با ساربان رشيد ملاقات كرده پس از طواف در گوشه نشسته از همه جا سخن ميگفتيم تا گفتگوى ما بدينجا رسيد كه شبى از شبها كه از\r\n\r\n","description":"","footnote":"","page_name":" 28 ","page_number":28},
  {"content":"\r\n\r\nمكه برگشته و در كوفه نزول كرديم ( 1 ) هرون به من گفت اى ياسر به عيسى بن جعفر بگو سوار شود بالاخره همه سوار شديم تا به غريين رسيديم چون بدان جا وارد شديم عيسى خوابيد ليكن هرون به طرف پشته آمده شروع كرد به نماز خواندن هر دو ركعت نمازى را كه سلام ميداد دعا ميكرد و ميگريست و صورت بر آن پشته ميماليد و ميگفت .\r\nاى پسر عم سوگند به خدا بزرگى و فضيلت ترا مىشناسم و متوجهم كه تو از همه مقدمتر بشرف اسلام مشرف شدى و من به اين مقامى كه نائل گرديده‌ام ببركت تست ليكن فرزندان تو مرا آزار ميكنند و بر من خروج مىنمايند آنگاه حركت كرده مشغول نماز شد و چون از نماز فارغ شد همين سخن را تكرار كرده و ميگريست و با اين حال تا وقت سحر بسر برد در آن هنگام دستور داد تا عيسى را بيدار كنم چون عيسى بيدار شد به او گفت برخيز كنار قبر پسر عمت نماز بخوان پرسيد قبر كدام پسر عم منست ؟ گفت قبر على بن ابى طالب ع عيسى هم وضو گرفت و به نماز مشغول شد و پيوسته نماز ميخواندند تا سپيده صبح دميد پيش آمده گفتم بامداد ظاهر شد آنگاه به طرف كوفه بازگشتيم .\r\n\r\nباب دوم در اين باب اخبار و فضائل و مناقب و كلمات حكمت آميز و معجزات و آثار برجسته على ع ذكر مىشود\r\nاز آن جمله اخبارى در اين باب آورده ميشوند كه حاكى از سابقه ايمان اوست :\r\n\r\n","description":"","footnote":"","page_name":" 29 ","page_number":29},
  {"content":"\r\n\r\n( 1 ) 1 - يحيى بن عفيف از پدرش روايت كرده پيش از آنكه پيغمبر اكرم امر نبوت را اظهار كند من با عباس بن عبد المطلب نشسته بوديم اول ظهر جوانى آمد رو بكعبه ايستاده به نماز مشغول شد فاصله نشد جوان ديگرى آمد به طرف راست او ايستاده و زنى هم آمد پشت سر آنها به نماز مشغول شد ، جوان به ركوع رفت آنها هم اقتدا كرده با وى به ركوع آمدند چون سر از ركوع برداشتند به سجده آمده آنها هم سر به سجده گذاردند من بعباس گفتم امر عظيمى مشاهده ميكنم گفت آرى چنانست كه ميگوئى ميدانى اين جوان كيست ؟ اين جوان پسر برادر من و نام او محمد و پدرش عبد اللَّه بن عبد المطلب است و اين جوان ديگر نيز پسر برادر من على - بن ابى طالب است و اين زن خديجه دختر خويلد است .\r\nپسر برادر من ميگويد پروردگار او كه خداى آسمانها و زمين است او را به اين دينى كه هم اكنون بدان توجه دارد مأمور داشته و سوگند به خدا بجز اين سه نفر متدين به اين دين نميباشند .\r\n( 2 ) 2 - سهل بن صالح كه بيش از صد سال از عمر او گذشته گفت از ابو معمر بن عباد از انس بن مالك شنيدم ميگفت رسول خدا ص فرمود فرشتگان مدت هفت سال بر من و على درود ميفرستادند براى آنكه گواهى به يكتائى خدا و رسالت من جز از من و او از ديگرى ظاهر نميشد .\r\n\r\n","description":"","footnote":"","page_name":" 30 ","page_number":30},
  {"content":"\r\n\r\n( 1 ) 3 - معاذهء عدويه گفته از امير المؤمنين ع هنگامى كه بر فراز منبر بصره بود شنيدم ميفرمود من صديق اكبرم پيش از آنكه ابو بكر ايمان بياورد ايمان آوردم و قبل از او تسليم فرامين اسلام شدم .\r\n( 2 ) 4 - ابو سخيله گفته من و عمار بعزم حج بيت اللَّه رفتيم و بر ابو ذر غفارى وارد گرديديم و سه روز از حضور آن مرد نورانى استفاده ميكرديم چون هنگام مراجعتمان نزديك شد به او گفتيم ما امروز از اسلام جز اختلاف و تفرقه ميان مسلمانان اثر ديگرى نمىبينيم عقيده شما چيست ؟ پاسخ داد در چنين وقتى بايد بكتاب خدا و على توجه كرد زيرا گواهى مىدهم رسول خدا ص فرمود على ع نخستين كسى است كه به من ايمان آورد و اولين كسى است كه فرداى قيامت با من مصافحه مىكند و او صديق اكبر و فاروق ميان حق و باطل و او رهبر مؤمنانست .\r\nمؤلف گويد در خصوص على و سابقه اسلام و ايمان او اخبار بسيار و شواهد بىشمار روايت شده و از آن جمله سروده خزيمة بن ثابت انصارى ذو الشهادتين است .\r\n\r\n","description":"","footnote":"","page_name":" 31 ","page_number":31},
  {"content":"\r\n\r\nخيال نميكردم خلافت الهى از خاندان هاشم و ابو الحسن به ديگران انتقال پيدا كند با آنكه او نخستين كسى است كه در برابر قبله بانجام وظيفه پرداخت و از ديگران آثار و سنن الهى را بهتر ميدانست و آخرين لحظه زندگى پيغمبر را دريافت و جبرئيل در غسل و كفن پيغمبر او را يارى كرد و كسى است كه بدون شك و شبهه همه شايستگيهاى ديگران را داراست و ديگران آنچه او دارد ندارند اينجاست كه نميدانم چه امرى ايجاب كرده شما از دامن وى دست برداشتيد و بدانيد بيعتى كه با او كرديد چون بعهد خود وفا ننموديد همواره بزيان شما تمام شده .\r\n\r\nفصل 1 برترى على ع\r\n( 1 ) 1 - ابن عباس گفته رسول خدا ص فرمود على ع داناترين پيروان من است و پس از من به خوبى ميتواند از عهده حكومت ميان آنان برآيد .\r\n( 2 ) 2 - ابو سعيد خدرى گفته پدرم گفت از رسول خدا ص شنيدم ميفرمود من شهر علمم و على ع در آنست كسى كه خواهان علم و دانش است از درياى پهناور كمالات او استفاده نمايد .\r\n\r\n","description":"","footnote":"","page_name":" 32 ","page_number":32},
  {"content":"\r\n\r\n( 1 ) 3 - عبد اللَّه مسعود گفته روزى رسول خدا ص على ع را در خلوت طلبيده و با او رازهاى بسيارى گفته چون از حضور پيغمبر اكرم ص برگشت پرسيديم : چه معاهدهء ميان تو و پيغمبر شده فرمود رسول خدا هزار باب علم به روى من گشود كه از هر باب آن هزار باب ديگر مفتوح مىشود .\r\n( 2 ) 4 - اصبغ بن نباته گفته روزى كه مردم با على ع بيعت كردند عمامهء پيغمبر ص را بر سر گذارده و رداى آن جناب را پوشيده بمنبر رفته حمد و ثناى الهى را بجا آورد مردم را پند و اندرز فرموده سپس با كمال وقار و آرامش تكيه زده و انگشتان را در ميان يك ديگر بر بالاى شكم خود قرار داده فرمود اى مردم تا مرا نيابيد هر چه ميخواهيد بپرسيد كه دانش گذشتگان و آيندگان نزد منست و سوگند به خدا اگر مرا به خود واگذارند و سرگرم به اين و آن ننمايند با اهل تورية بتورية و با اهل انجيل بانجيل و با اهل زبور بزبور و با اهل قرآن بقرآنشان حكومت ميكنم و حقايق هر يك از كتب را براستى آشكار ميسازم چنانچه اعتراف كنند كه على ع به حق قضاوت نموده .\r\nو سوگند به خدا از تمام مردمى كه ادعاى علم و دانش قرآن را ميكنند من بحقايق و تأويلات آن داناتر و واقفترم و اگر آيهء در قرآن نبود از تمام پيش‌آمدهائى كه تا روز قيامت ميشد اطلاع ميدادم .\r\nپس از اين فرمود بپرسيد از من و بخواهيد پيش از آنكه مرا نيابيد سوگند به كسى كه دانه را\r\n\r\n","description":"","footnote":"","page_name":" 33 ","page_number":33},
  {"content":"\r\n\r\nميشكافد و مردم را بهستى مىآورد اگر از يك يك آيات قرآن بپرسيد خواهم گفت در چه وقت و براى چه نازل شده و از ناسخ و منسوخ و خاص و عام و محكم و متشابه و مكى و مدنى آنها خبر خواهم داد . به خدا سوگند هر عدهء كه تا فرداى قيامت هدايت شوند و هر گروهى كه بضلالت افتند ميدانم كه رهبر و پيشاهنگشان كه بوده و از غرض اصلى او كاملا باخبرم .\r\nو امثال اين اخبار كه هر گاه همه آنها را ياد كنيم كتاب ما به طول مىانجامد .\r\n\r\nفصل 2 فضيلت على ع\r\n( 1 ) 1 - ابو هرون گويد بملاقات ابو سعيد خدرى رفته پرسيدم آيا در كارزار بدر حضور داشته‌اى گفت آرى و بالاخره از شنيده‌هاى خود چنين نقلى كرد روزى فاطمه ع با چشم گريان حضور پيغمبر آمده و ميگفت زنهاى قريش مرا از نادارى على ع سرزنش ميكنند پيغمبر فرمود بسخن آنان اعتنا نكن زيرا ترا همسرى بزرگوار داده‌ام كه پيش از همه ايمان آورده و علمش از همه زيادتر است .\r\nخداى متعال به همه اهل زمين توجه كرد و پدرت را از ميان آنها برگزيد و او را بنبوت اختيار كرد و بار ديگر بدانها توجهى كرد و از آنها شوهرت را برگزيد و او را جانشين من قرار داد و به من وحى كرد تا ترا به ازدواج او درآوردم .\r\nاى فاطمه مگر نميدانى بر اثر اهميتى كه در پيشگاه خدا دارى او ترا به همسرى مردى درآورده كه از همه بردبارتر و داناتر و پيشقدمتر باسلامست .\r\n\r\n","description":"","footnote":"","page_name":" 34 ","page_number":34},
  {"content":"\r\n\r\nاينجا بود كه فاطمه عليها سلام خنديد و خوشحال شد .\r\nپيمبر فرمود اى فاطمه على ع هشت دندان تيز و برنده دارد كه هيچ يك از گذشتگان و آيندگان داراى آنها نبوده‌اند .\r\nاو در دنيا و آخرت ، برادر منست و هيچ يك از افراد بشر چنين برادرى ندارند و تو اى فاطمه كه سيدهء زنهاى آخرتى ، همسر او هستى و دو فرزندت كه نشانه رحمت خدايند دو يادگار اويند و برادر او جعفر كه دو بال به او اعطا شده و با فرشتگان در هر كجاى بهشت بخواهد پرواز مىكند ، و علم اولين و آخرين در اوست و او نخستين كسى است كه به من ايمان آورده و آخرين كسى است كه به پيمان من وفا نموده و او جانشين من و وارث وصيين است .\r\n( 1 ) 2 - مؤلف گويد در كتاب ابو جعفر محمد بن عباس بسند او از ابن عباس چنين ديدم كه گفته بود ما اهل بيت هفت خصلت بخصوص داريم كه ديگران از آنها محرومند پيغمبر اكرم ص از ماست و وصى او كه بهترين امت است از ماست حمزه شير خدا و رسول و سيد شهيدان از ماست جعفر بن ابى طالب كه دو بال به او كرامت شده و در بهشت با فرشتگان پرواز مىكند از ماست و دو سبط اين امت كه آقاى جوانان بهشت‌اند از ماست و قائم آل محمد كه خداى متعال پيمبرش را به حضرت او گرامى داشته از ماست و منصور هم از ماست چنانچه خدا فرموده   إِنَّهُمْ لَهُمُ الْمَنْصُورُونَ وَ إِنَّ جُنْدَنا لَهُمُ الْغالِبُونَ   « 1 » همانا ايشان يارىشدگان و لشكريان\r\n\r\n\r\n\r\n\r\n","description":"","footnote":"\r\n( 1 ) . 172 و 173 سورهء صافات\r\n","page_name":" 35 ","page_number":35},
  {"content":"\r\n\r\nپيروز ما هستند .\r\n( 1 ) 3 - رسول خدا ص بعلى ع فرمود تو با هفت خصلتى كه دارى با ديگران خصومت ميكنى تو نخستين كسى هستى كه به من ايمان آوردهء و از همه بيشتر در راه خدا جهاد كردهء و از همه داناتر به ايام خدائى و بهتر از همه به عهد خدا وفا ميكنى و به رعيت مهربانترى و بهتر از ديگران تقسيم بالسويه مىنمائى و مقام و مرتبه‌ات پيش خدا عظيم‌تر است .\r\nو امثال اين اخبار بسيارند و شيعه و سنى آنها را روايت كرده‌اند و بپايه مشهوراند كه محتاج به تطويل نميباشند .\r\n( 2 ) 4 - و ميتوان از ميان همه اخبار كه حاكى از مقام و موقعيت او هستند بخبر طائر و فرمودهء پيغمبر ص كه پروردگارا بهترين و محبوبترين آفريده‌ات را مأمور دار تا بامن در استفاده از اين پرنده شركت كند اكتفا كرد زيرا او از همه محبوبتر پيش خدا و پاداشش بيشتر و تقربش زيادتر و عملش بهتر بوده .\r\n( 3 ) 5 - و نيز گفته جابر هنگامى كه از او پرسيدند عقيده تو در باره على ع چيست ؟ او گفت على ع از بهترين مردم و بجز كافر ديگرى در بارهء عظمت او شكى ندارد ، دليل روشن و برهان واضحى است براى اثبات موقعيت و شخصيت آن حضرت .\r\nگفته جابر در حديثى آمده كه صحت آن نزد اهل خبر و حديث بثبوت رسيده و دليل بر افضليت\r\n\r\n","description":"","footnote":"","page_name":" 36 ","page_number":36},
  {"content":"\r\n\r\nاو بعد از رسول خدا است و اگر ما بخواهيم در خصوص افضليت او سخن بگوئيم كتابى عليحده خواهد شد ليكن به احاديث چندى كه آورديم اكتفا ميكنيم و نظر اختصارى كه در اين كتاب داريم همه موافق با اين رويه است .\r\n\r\nفصل 3 دوستى و دشمنى با على\r\nدوستى على ع نشانه ايمان و خشم بر او علامت نفاق است .\r\n( 1 ) 1 - زر بن حبيش گفته امير المؤمنين ع بر فراز منبر ميفرمود سوگند بخدائى كه دانه را شكافته و ما سواء را ايجاد كرده پيمبر اكرم ص پيمان گرفته كه جز مؤمن پرهيزگار ديگرى ترا دوست نميدارد و به غير از منافق بدكار ديگرى ترا دشمن نميدارد .\r\n( 2 ) 2 - حارث همدانى گفت روزى على ع بمنبر رفت پس از حمد و ثناى خدا فرمود چنين بر زبان پيمبر اسلام جارى شده كه جز مؤمن ديگرى مرا دوست نميدارد و به غير از منافق ديگرى دشمن نميدارد و كسى كه افترا بزند زيانكار است .\r\n( 3 ) 3 - زر بن حبيش از على ع روايت كرده فرمود رسول خدا ص پيمان گرفته كه جز مؤمن ترا دوست\r\n\r\n","description":"","footnote":"","page_name":" 37 ","page_number":37},
  {"content":"\r\n\r\nنميدارد و به غير از منافق ديگرى با تو دشمنى نميكند . اين حديث با حديث پيش از نظر سلسله سند و بخش معدودى متفاوتست .\r\n\r\nفصل 4 پيروان على رستگارانند\r\n( 1 ) 1 - جابر بن يزيد گفته امام باقر ع فرمود ام سلمه همسر رسول خدا ص گفت از رسول خدا ص شنيدم ميفرمود پيروان على و شيعه او رستگارانند .\r\n( 2 ) 2 - اصبغ بن نباته گفت على ع فرمود رسول خدا ص ميفرموده همانا خداى متعال شاخسارى از ياقوت سرخ دارد كه جز ما و شيعيان ما از آن بهره‌مند نميشوند و ديگران از آن محرومند .\r\n( 3 ) 3 - انس بن مالك گفت پيمبر اكرم ص ميفرمود فرداى قيامت هفتاد هزار نفر از پيروان من بدون حساب به بهشت وارد ميشوند سپس به طرف على ع التفات كرده فرمود آنها شيعه تواند و تو امام آنهائى .\r\n\r\n","description":"","footnote":"","page_name":" 38 ","page_number":38},
  {"content":"\r\n\r\n( 1 ) 4 - على ع روزى از حسادت مردم نسبت بحضرتش بحضور پيغمبر ص شكايت كرد رسول خدا ص براى دلدارى او فرمود همانا چهار نفرى كه نخست وارد بهشت ميشوند من و تو و حسن و حسين‌اند و فرزندان ما پشت سر ما و دوستان ما پشت سر ايشان و شيعيان ما از طرف راست و چپ ما قرار گرفته‌اند .\r\n\r\nفصل 5 دوستى على ع\r\nدوستى على ع نشانه پاكى ولادت و دشمنى او علامت زشتى آنست .\r\n( 2 ) 1 - جابر بن عبد اللَّه انصارى گفت از رسول خدا ص شنيدم به على ع ميفرمود ميخواهى خوشحالت كنم ميخواهى عطيه به تو بدهم ميخواهى مژده به تو بدهم .\r\nعرضكرد آرى مرا مژده بده .\r\nفرمود من و تو از يك طينت آفريده شديم و شيعيان ما را خدا از ما زاد طينت ما خلق كرد فرداى قيامت همه مردم را بنامهاى مادرشان ميخوانند مگر شيعيان ما را كه بنام پدرانشان دعوت ميكنند زيرا خللى در نطفه آنان نميباشد\r\n\r\n","description":"","footnote":"","page_name":" 39 ","page_number":39},
  {"content":"\r\n\r\n( 1 ) 2 - ابن عباس گفته رسول خدا ص ميفرمود روز قيامت ، مردم را بنامهاى مادرانشان ميخوانند باستثناى شيعيان ما كه چون پاك طينت‌اند بنام پدرانشان خوانده ميشوند .\r\n( 2 ) 3 - جابر انصارى گفته روزى عده از انصار حضور اقدس نبوى شرفياب بوديم فرمود اى انصار من ! فرزندانتان را بدوستى على ع آزمايش كنيد هر يك از فرزندانتان كه او را دوست داشته باشد بدانيد به راه راست و صراط الهى هدايت يافته و هر كدامشان كه او را دشمن بدارد بدانيد گمراهست .\r\n\r\nفصل 6 على را رسول خدا امير المؤمنين خواند\r\nپيغمبر اكرم ص او را در زمان حيات خود به امير المؤمنين ملقب ساخت .\r\n( 3 ) 1 - انس بن مالك گويد من خدمت رسول خدا را به عهده داشتم شبى كه نوبت منزل ام حبيبه دختر ابو سفيان بود آب آوردم تا رسول خدا وضو بگيرد .\r\n\r\n","description":"","footnote":"","page_name":" 40 ","page_number":40},
  {"content":"\r\n\r\nفرمود اى انس اكنون از اين در امير المؤمنين و بهترين وصيين كه در تشرف به اسلام بر همه پيش قدم بوده و علمش از همه بيشتر و حلمش از همه زيادتر است وارد خواهد شد من از خدا خواستم چنين شخصى از نزديكان من باشد . فاصله نشد على ع از همان در وارد شد .\r\nرسول خدا ص از آب وضو به صورت على ع ريخت چنانچه ديدگان آن حضرت مملو گرديد . عرضه داشت حالت تازه از خود احساس ميكنم فرمود همواره خير و خوشى نصيب تو باد تو از منى و من از تو ، قرض مرا تو ادا ميكنى و به پيمان من وفا مينمائى و مرا غسل ميدهى و در قبر پنهان ميسازى و پس از من احكام را بيان ميكنى .\r\nعرضكرد مگر شما بآنطورى كه بايد و شايد دستورات را بمردم ابلاغ نفرمودى فرمود آرى ليكن اختلافاتى پس از من در ميانشان برقرار خواهد شد .\r\nرسول خدا ص به ام سلمه فرمود بشنو و گواه باش كه على ع امير المؤمنين و سيد وصيين است .\r\n( 1 ) 3 - به ابو ذر غفارى گفتند وصيت كن گفت وصيت كردم پرسيدند وصى تو كيست ؟ گفت امير المؤمنين گفتند عثمان وصى تست ؟ گفت به كسى كه شايسته لقب امير المؤمنينى است يعنى على بن ابى طالب كه حجت روى زمين و مربى اين امت است وصيت نمودم چنانچه اگر او نبود زمين و اهل آن را فراموش كنيد .\r\n\r\n","description":"","footnote":"","page_name":" 41 ","page_number":41},
  {"content":"\r\n\r\n( 1 ) 4 - بريده اسلمى گويد من و ابو بكر و عمر و طلحه و زبير و دو نفر ديگر حضور پيغمبر شرفياب بوديم فرمود : بعلى ع بعنوان امير المؤمنينى سلام كنيد ما حسب الامر در محضر رسول خدا بوى به همين عنوان سلام كرديم .\r\nحديث مزبور از جمله احاديثى است كه در بين علما مشهور است و اگر ما بخواهيم سند آن را ذكر كنيم به طول مىانجامد و نيز امثال اين اخبار در باره لقب شريف او بسيار است كه به جهت اختصار از آنها صرف نظر كرديم .\r\n\r\nفصل 7 مناقب على ع\r\n( 2 ) مناقب آن حضرت مشهور است و متواتر و همه علما متفقا قائل بمناقب او بوده و ما به همان شهرت اكتفا كرده و اخبار منقبت او را كه باختصار كتاب ما مناسب ندارد ذكر نميكنيم ليكن باندازه‌اى كه كتاب حاضر از ذكر برخى از اخبار مزبوره خالى نباشد به معدودى از آنها اشاره مىشود .\r\n\r\n","description":"","footnote":"","page_name":" 42 ","page_number":42},
  {"content":"\r\n\r\n( 1 ) 1 - در آغازى كه پيغمبر اكرم ص مردم را بدين اسلام دعوت ميكرد نزديكان خود را گرد آورد و آنان را به يكتاپرستى و ايمان به خدا هدايت نمود و اضافه كرد كه اگر به من نگرويد شما را يارى كنم و بر كفار و دشمنانتان پيروزى دهم و شرافت دنيا و آخرت و نعمت جاويد بهشت را براى شما ضمانت نمايم هيچ يك از آنان به غير از امير المؤمنين دعوت آن جناب را اجابت نكرد به همين جهت رسول خدا ص ويرا برادر و وزير و و جانشين و خليفه خود قرار داد و بهشت را براى او واجب گردانيد .\r\nاين پيش‌آمد در ذيل حديث الدار كه همه ناقلين آثار به صحت آن اتفاق كرده‌اند چنين آورده شده .\r\nرسول خدا ص فرزندان عبد المطلب را كه چهل مرد يا بيشتر و يا كمتر بودند در خانه ابو طالب گرد آورد و دستور غذائى كه عبارت بوده از يك ران گوسفند و يك پيمانه گندم و چهار پيمانه شير براى آنان مهيا كرد با آنكه در ميان آنها كسى بود كه در يك نشست يك گوسفند مىخورد و نوزده جام شراب مىآشاميد .\r\nحضرت خواست با اين غذاى اندك و شراب مختصر معجزه كرده باشد و به آنها بفهماند كه او ميتواند با اين غذاى مختصر كه خوراك يكنفر آنها نيست عده‌اى را سير كند .\r\nرسول خدا ص دستور داد نخست آنها را از همان غذا سير كردند و همه از آن استفاده كردند و چيزى از آن كاسته نشد ، اين عمل آنان را مبهوت ساخته و بدين وسيله از معجزه او باخبر شده و براستى و صداقت او پى بردند .\r\nميهمانها چون از خوردن غذا و شير فارغ شدند فرمود فرزندان عبد المطلب خداى متعال مرا بسوى همه جمعيت عموما و بسوى شما خصوصا مبعوث داشته ( 2 ) و فرموده :  وَ أَنْذِرْ عَشِيرَتَكَ الْأَقْرَبِينَ  « 1 » نخست نزديكان\r\n\r\n\r\n\r\n\r\n","description":"","footnote":"\r\n( 1 ) آيه 214 سوره شعراء\r\n","page_name":" 43 ","page_number":43},
  {"content":"\r\n\r\nخود را بترسان اينك حسب الامر شما را به گفتن دو كلمه كه بر زبان آسانست و ميزان روز رستاخيز شما را گرانبار ميسازد و بدين وسيله بر تازى و پارسى چيره ميشويد و همه مردم را منقاد خود قرار ميدهيد و وارد بهشت ميگرديد و از عذاب خدا رهائى مييابيد امر ميكنم و آن دو كلمه شهادت بوحدانيت خدا و رسالت منست اينك كسى كه مرا اجابت كند و بدين و آئين من بگرود و بخواسته من قيام نمايد برادر و وصى و جانشين و وزير منست و كارهاى پس از من به دو متوجه است .\r\nليكن متأسفانه كسى پاسخ نداده و اجابت نكرد .\r\nعلى ع فرموده : من كه در آن روز از همه كوچكتر و لاغراندام‌تر و چشمم پرآب‌تر بود از جاى برخاستم عرضكردم من در اين راه با شما هم‌گامم فرمود بنشين بار ديگر رسول خدا ص همان سخن را اعاده كرد كسى پاسخ نداد اين بار هم من پيش قدم شدم باز پيغمبر ص نه پذيرفت بار سوم سخن را اعاده كرد . كسى اجابت نكرد من از جاى برخاسته براى سومين بار فرموده آن جناب را پاسخ دادم فرمود بنشين كه تو برادر و وصى و وزير و جانشين پس از منى .\r\nميهمانان از جاى برخاسته به ابو طالب تبريك گفته و اضافه نمودند هر گاه بدين پسر برادرت درآئى بدان كه او پسرت را امير تو قرار داده .\r\n\r\nفصل 8 [ نتيجهء اين منقبت 
  ]\r\n( 1 ) بارى اين منقبت با ارزشى است كه ويژه امير المؤمنين است و هيچ يك از مهاجرين و انصار بلكه هيچ يك از مسلمانان انباز با او نيستند و كسى در فضل همتاى او نبوده و در هيچ حالى پا بپاى او نميرسيده .\r\nو از اينكه رسول اكرم ص او را بدين مقبت سرفراز داشته استفاده مىشود كه رسول خدا ص توانست به پشتيبانى از او تبليغ رسالت كند و دعوت خود را علنى بسازد و مردم را به آئين اسلام بخواند و اگر او\r\n\r\n","description":"","footnote":"","page_name":" 44 ","page_number":44},
  {"content":"\r\n\r\nنبود ملت اسلام ثابت قدم نميماند و شريعت برقرار نميشد و دعوت الهى پايدار نميگرديد .\r\nعلى ع ياور اسلام و خواننده به ايمان و ضامن پيروان قرآن است كمال نبوت به يارى او بوده .\r\nو اين چنين فضلى كه خدا به او داده كوههاى عالم با آن برابرى نميكند و هيچ فضيلتى در برابر آن موقعيت و ارزشى پيدا نمينمايد .\r\n\r\nفصل 9 در خوابگاه رسول خدا\r\n( 1 ) هنگامى كه قريشيها براى كشتن پيغمبر اكرم ص اجتماع كرده و او مأمور بهجرت شده بود نميخواست علنى از مكه بيرون برود و مايل بود هر چه بيشتر در نهانى اين كار صورت بگيرد تا بىگزند به طرف مقصود رهسپار شود به همين مناسبت على ع را از منظور خود باخبر كرده و به او فرمود نظر پيغمبر را پوشيده بدارد و بدون آنكه كسى اطلاع پيدا كند بجاى پيغمبر بخوابد چنانچه قريشيها يقين پيدا كنند مطابق معمول همه شب رسول خدا ص در فراش خود بخواب رفته .\r\nامير المؤمنين ع مانند هميشه خواسته پيغمبر را اجابت كرد و خود را در دست اختيار خدا كه رويه هر بنده نيكوكاريست درآورد و جان را در راه فرمانبردارى از جناب او فروخت و براى اينكه پيمبر بزرگوارش از مكر دشمنان و آسيب آنان محفوظ بماند و هر چه زودتر و بهتر بتواند غرض خود را عملى كرده مردم را به آئين اسلام و اقامه حقايق قرآن دعوت نمايد و شريعت مقدسه خود را بر جهانيان اعلام دارد بجاى پيغمبر خوابيد و فراش آن حضرت را بر خود كشيد .\r\nقريشيها مطابق با قرارداد براى كشتن آن حضرت وارد منزل رسول خدا شده اطراف رختخواب\r\n\r\n","description":"","footnote":"","page_name":" 45 ","page_number":45},
  {"content":"\r\n\r\nويرا احاطه كرده و شمشيرها كشيده و در انتظار بامداد بودند چون سپيده صبح بدمد همه بناگهان بر وى حمله كنند و او را بكشند تا بنى هاشم نتوانند اظهار خونخواهى نمايند زيرا همه قبيله‌ها در كشتن او شركت داشته و هر گاه بر فرضى كه بخواهند با قبيله بجنگند ديگران بهمگامى با آنان همداستان شوند .\r\nبالاخره همين عمل على ع كه بجاى رسول خدا ص خوابيد موجب شد پيغمبر ص از چنگال دشمنان نجات پيدا كند و خونش محفوظ بماند و برقرار باشد تا بتواند فرامين خدا را در عالم رواج دهد و هر گاه در آن هنگام على ع نبود و چنين اقدام با ارزشى نميكرد تبليغ پيغمبر ص بانجام نميرسيد و نميتوانست بوظيفه خود بپردازد و هم آن شب عمر او به آخر رسيده و كارش تمام ميشد و حاسدان و دشمنان بر او چيره شده و به اغراض او خاتمه ميدادند .\r\nبارى چون سپيده دميد مردمى كه با شمشيرهاى آماده در انتظار بودند خواستند دست به كار شوند كه ناگهان على ع از جا برخاسته قريشيها كه چنين ديدند از اطراف او پراكنده شده و ندانستند بچه حيله‌اى پيغمبر اكرم از دست آنها فرار كرده و بالاخره تمام انديشه‌هايى كه در باره قتل او نموده بودند باطل و بىنتيجه ماند و به آرزوى چندين وقت خود نرسيدند و بدين وسيله رشته ايمان ، انتظام يافته و دماغ شيطان به خاك ماليده شد و كافران و دشمنان خوار و ذليل گرديدند .\r\nو چنانچه ملاحظه ميكنيد در اين منقبت هيچ يك از مسلمانان با على ع شركت ندارند و كسى نميتواند به مثل چنين منقبتى دست پيدا كند يا در اين فضيلت همگامى نمايد .\r\nخداى متعال در اين آيه شريفه از بيتوته على ع بجاى پيغمبر چنين اطلاع داده :  وَ مِنَ النَّاسِ مَنْ يَشْرِي نَفْسَهُ ابْتِغاءَ مَرْضاتِ اللَّهِ وَ اللَّهُ رَؤُفٌ بِالْعِبادِ  « 1 » برخى از مردم براى بدست آوردن خوشنودى خدا خود را در راه او ميفروشند و خدا هم به بندگان خود مهربانست\r\n\r\n\r\n\r\n\r\n","description":"","footnote":"\r\n( 1 ) آيه 207 سوره بقره .\r\n","page_name":" 46 ","page_number":46},
  {"content":"\r\n\r\n اين نشان شير مردان حق است * كه از ايشان كار دين با رونق است\r\nافكند خصم ار خيو بر رويشان * منقلب هرگز نگردد خويشان\r\nجاى احمد آن رسول مقتدى * خفته‌اند از بهر حفظش بر فدى\r\nاين چنين مردى رؤف و عادل است * حيدر شير افكن دريا دل است\r\nروز هيجا پشت او دشمن نديد * وز نهيبش زهره‌ها بر تن دريد \r\n\r\nفصل 10 امانت‌دارى\r\n( 1 ) پيغمبر اكرم ص پيش از آنكه دعوت خود را علنى سازد امين قريش بود و مردم مالهاى خود را بعنوان گروگان حضور او مىسپردند و چون ناچار بايد از مكه هجرت كند و از كيد دشمنان برهد در ميان كسان خودم شايسته‌اى كه بتواند امانتهاى مردم را به او بسپارد بجز از على ع نديده به همين مناسبت وديعه‌هاى افراد را به او سپرده كه به صاحبانش برگرداند و قروضش را ادا كند و زنان و دختران او را نگهدارى كرده و باتفاق آنان بمدينه و حضور پيغمبر اكرم هجرت نمايند .\r\nبالاخره چنانچه ميدانيد از آن همه مردمى كه در عصر رسول اكرم ص ميزيستند هيچ يك را شايسته نديده كه به امانت دارى او وثوق داشته و به دلاورى و بزرگوارى او توجه كرده و او را مدافع كسان خود دانسته و از نيرو و توانائى او استفاده نموده كه در حفاظت آنان با كمال اطمينان بكوشد و خلاصه در تقوى و\r\n\r\n","description":"","footnote":"","page_name":" 47 ","page_number":47},
  {"content":"\r\n\r\nعصمت بسر حدى برسد كه از همه جهت بوى اطمينان كرده او را امين خود بداند .\r\nعلى ع هم چنانچه پيغمبر ص ميخواست به بهترين وجهى قيام كرد و تمام امانتها را به صاحبانش رد كرد و حق هر صاحب حقى را ادا نمود و دختران و حرم پيغمبر ص را محافظت كرده و با آنها به طرف مدينه هجرت نمود و آنان را از شر دشمنان و كيد اعداء نگهدارى نمود و در راه كمال مساعدت و مرافقت را با ايشان نموده تا آنان را وارد مدينه ساخته در هنگام ورود بمدينه پيغمبر اكرم ص او را به منزل خود درآورده و از او پذيرائى نموده و ميان او و فرزندان و حرم خود تفاوتى قائل نبوده و در باطن هم اظهار نگرانى نميكرده .\r\nبارى على ع در اين منقبت شريكى نداشته و هيچ يك از اهل بيت پيغمبر ص و اصحاب و پيروانش با وى در اين خصوص هم انبازى نميكرده و بالاخره در مناقب و فضائل و بيرون آمدن از عهده آزمايش بىنظير بوده و كمالات و مقامات آن جناب به حدى بوده كه همه دلها به دو متوجه گرديده و او را به عظمت ستوده‌اند .\r\n\r\nفصل 11 انتظام كارها بدست على ع بوده\r\n( 1 ) خداى متعال براى اينكه اسباب صلاح مردم روى نظم معينى بوده و مردى كه از هر لحاظ شايسته براى اين كار است برقرار فرموده باشد على ع را براى اين منظور نامزد كرد و فرمان داد كه مخالفان پيمبرش را سركوبى دهد و امورى كه بدست ناكسان فاسد شده اصلاح كند و بالاخره او هم حسب الامر به انتظام كارها پرداخته و جديت تمام و حسن تدبيرى به كار برده و بر اثر اين اقدام ، استوانه دين اسلام را مستحكم ساخت .\r\n\r\n","description":"","footnote":"","page_name":" 48 ","page_number":48},
  {"content":"\r\n\r\nعلى ع در هيچ كارى مخالفت با فرمان خدا و رسول نميكرد و ميكوشيد تا جايى كه از قدرت او ساخته است سر از دستور رسول خدا ص برنتابد بخلاف ديگران كه چندان به اين معنى توجهى نداشته و بلكه مخالفت ميكردند .\r\nچنانچه رسول خدا ص خالد بن وليد را بسوى مردم بنى جذيمة گسيل داشت تا آنان را بدين اسلام دعوت كند و مخصوصا دستور داده با آنان كارزار ننمايد او بجاى آنكه حسب الامر رفتار كند مخالفت كرده و پيمان پيغمبر را ناچيز انگاشته و با دين خدا دشمنى كرده مسلمانان را از دم تيغ گذراند و رشته ايمانشان را گسست و در اين باره برويه جاهليت توجه كرده و راه كافران و دشمنان را پيمود و چنان در اين عمل ناپسند پافشارى كرد كه اسلام از كار او نفرت كرده و آنهائى را كه پيغمبر به آئين حق اسلام دعوت ميكرد از آن حضرت رو گردان شدند و نزديك بود زحمات پيغمبر از بين برود و بند تدبير از همه طرف گسسته شود اينجا بود كه پيغمبر هر چه زودتر در صدد انديشه و تدبير برآمد و براى آنكه مفاسد مخالفان را اصلاح كند و رخنه‌هائى كه بدست دشمنان پيدا شده مسدود بسازد امير المؤمنين ع را بفرمان خدا مأمور داشته تا از آنها دلجوئى كند و آتش خشمشان را فرونشاند و با آنان مدارا نمايد و ايشان را بار ديگر بر جاده ايمان پايدار بدارد و نيز فرمان داد تا خونبهاى كشتگان ايشان را بپردازد و دل اولياء دم را تسليت دهد .\r\nعلى ع چنانچه دستور داشت مأموريت خود را كاملا اجرا كرد و خشنودى خدا و رسول و خلق را بدست آورد و ما زاد از پولى كه به دستش مانده بود به آن ناتوانان كه از بىكردارى خالد بستوه آمده بودند اعطا نمود و فرمود خونبهاى كشتگان شما را دادم و اضافه بر آن ، پولهائى در اختيار شما گذاردم تا وارثان و بازماندگانتان بىبهره نباشند تا خدا از رسولش راضى و شما هم از عنايتى كه او تعالى نسبت بشما ارزانى داشته خشنود باشيد .\r\nاز آن طرف پيغمبر ص هم در مدينه از عمل ناشايسته خالد برائت جسته و اظهار نفرت كرد و نتيجه اظهار برائت پيغمبر و دلجوئى على ع كارى كرد كه مردم ستم ديده بار ديگر از دل و جان باسلام و ايمان توجه كرده و بدين وسيله رشته دوستى برقرار و نهال ستم و فساد ريشه كن شد .\r\n\r\n","description":"","footnote":"","page_name":" 49 ","page_number":49},
  {"content":"\r\n\r\nو چنانچه ملاحظه كرديد ديگرى به غير از امير المؤمنين ع نميتوانست براى دلجوئى آن ستمديدگان اقدام كند و جز او ديگرى از آن همه جمعيت مسلمان شايسته اين كار نبود و نيز رسول خدا ص ديگرى را هم براى اين منظور تكليف نكرد .\r\nو اين منقبت و مقام چنانچه از ظاهرش استفاده مىشود از همه مناقب و فضائلى كه براى ديگران ادعا شود بالاتر و ارجمندتر است و مسلما در اين منقبت ديگرى با وى انباز نبوده و هيچ عملى همتاى آن نميباشد\r\n\r\nفصل 12 كشف نهانى\r\n( 1 ) هنگامى كه پيغمبر اكرم ص بعزم گشايش مكه افتاد كه زادگاه خود و خانه خدا را از چنگال اجانب و بت‌پرستان بيرون آورد از خدا درخواست كرد قريشيها از اراده او باخبر نشوند تا او بدون اطلاع و ناگهان بر ايشان وارد شود و نظر او هم همواره بر اين بود كه پنهانى بر ايشان وارد شود و مقدمات كارش را هم به همين طريق قرار داده بود .\r\nاز آن طرف حاطب بن ابى بلتعه كه از گوشه و كنار از عزيمت آن جناب باخبر شده بود نامه بمكيها نوشته و آنان را از عزيمت پيغمبر و اينكه آن جناب در انديشه فتح آنست اطلاع داد و نامه را بزن سياه چهره بنام ساره كه كنيز ابو لهب و خواننده بود و تازه وارد مدينه شده و منظورش آن بود شايد اهل مدينه كمكى بوضعيت زندگانى او بنمايند ( زيرا پس از جنگ بدر ، مردم قريش ، مصيبت زده بوده و به آوازخوانى و خوشگذرانى اعتنا نميكردند ) تسليم كرد و ده دينار پول هم به او داده و عده از اهل مكه را نام برد كه نامه را به آنها برساند و به او گفت از بىراهه به طرف مقصد حركت كند .\r\n\r\n","description":"","footnote":"","page_name":" 50 ","page_number":50},
  {"content":"\r\n\r\n( 1 ) بمجردى كه وى نامه را گرفته و بجانب مكه عزيمت كرد وحى نازل شده و پيغمبر را از پيش‌آمد حاطب و نامه او باخبر ساخت . پيغمبر ص على ع را خواسته و به او فرمود يكى از ياران من نامه باهل مكه نوشته و آنان را از عزيمت من باخبر كرده و من از خدا خواسته بودم تا مردم مكه از اراده من اطلاع پيدا نكنند اينك معلوم شده نامه بوسيله زن سياه چهره كه از بيراهه حركت مىكند به مكه ارسال شده اكنون بايد شمشير بردارى و به او برسى و نامه را از او بگيرى و او را به حال خود گذارده نامه را بحضور بياورى و زبير بن عوام را هم طلبيده فرمود همراه على ع به همين منظور حركت كن .\r\nعلى و زبير از بيراهه رفته زن را ديده زبير پيش رفته گفت چنين نامه با تو هست انكار كرده و سوگند خورد كه نامه با اين كيفيت پيش من نيست و براى اينكه امر را بر وى مشتبه كند گريست و بدين وسيله زبير را منصرف ساخت تا حضور على ع آمده عرضكرد من نامه با او سراغ ندارم خوبست برگرديم و برسول خدا ص عرض كنيم ساحت اين زن آلوده نبوده و نامهء با او نيافتيم .\r\nعلى ع كه از بىثباتى و گولى او اطلاع يافته فرمود پيغمبر ص به من اطلاع ميدهد كه نامه با اوست و مرا دستور داده نامه را از او بگيرم و تو ميگوئى نامه همراه ندارد .\r\nهمانوقت على ع شمشير از نيام كشيده پيش رفته فرمود سوگند به خدا اگر نامه را تسليم نكنى عريانت كرده نامه را ميگيرم و گردنت را ميزنم .\r\nگفت اينك كه چاره از تسليم آن نيست صورتت را از من برگردان تا نامه را تقديم كنم على ع صورت مباركش را بجانب ديگر توجه داده وى چارقد برداشته و نامه را از ميان موهاى خود بيرون آورد على ع نامه را گرفته حضور رسول خدا آورد .\r\n\r\n","description":"","footnote":"","page_name":" 51 ","page_number":51},
  {"content":"\r\n\r\n( 1 ) پيغمبر ص دستور داد مردم را به مسجد خوانده همه مسلمانان در آنجا گرد آمدند بمنبر رفت نامه را بدست گرفته فرمود اى مردم از خدا درخواست كرده بودم مردم قريش را از عزيمت من باخبر نكند و همانا يكى از شما نامه باهل مكه نوشته و آنها را از اراده ما باخبر كرده اكنون نويسنده نامه از جاى برخيزد و خود را معرفى كند و گر نه وحى او را رسوا خواهد كرد هيچ كس پاسخ نداد رسول خدا ص دوباره همين بيان را تكرار كرد اين وقت حاطب بن ابى بلتعه در حالى كه بدنش چون شاخه نخلى در هنگامى كه باد تند ميوزد ميلرزيد از جاى برخاسته عرضكرد يا رسول اللَّه ص من نويسنده آن نامه‌ام و غرضم آن نبود كه دوئيتى ميان مسلمانان برقرار سازم يا عقيده دينى من سست شده باشد .\r\nرسول خدا فرمود بنا بر اين علت اينكه اين نامه را نوشته‌اى چيست ؟ پاسخ داد يا رسول اللَّه كسان من در مكه‌اند و من در آنجا قوم و خويشى كه حامى آنان باشد ندارم محض دلسوزى آنها و اينكه شايد بر اهل مكه پيروز آيند امان نامهء داشته و بدين وسيله از گزند محفوظ بمانند اين نامه را نوشته‌ام و گر نه شك و شبهه در دين خود ندارم .\r\nسخن حاطب كه بدينجا رسيد عمر خطاب از جاى برخاسته عرضه داشت دستور بفرما تا اين منافق را بكشم .\r\nرسول خدا بگفته او اعتنائى نكرده و فرمود او از كسانى است كه جنگ بدر را ادراك كرده ممكن است خداى متعال اهل بدر را مورد بخشش قرار دهد اكنون او را از مسجد بيرون كنيد .\r\nمردم از جاى حركت و با مشت او را ميزدند تا از مسجد بيرون كنند وى توجهى برسول خدا ص كرد ، شايد حضرت رحمة للعالمين ويرا مورد التفات قرار دهد جناب نبوى فرمود او را بازگردانيد چون\r\n\r\n","description":"","footnote":"","page_name":" 52 ","page_number":52},
  {"content":"\r\n\r\nبحضور اقدس همايونى شرفياب شد فرمود از تو درگذشتم و خاندان تو در كنف حمايت خدا و رسول است هم اكنون استغفار كن و تعهد نما پس از اين بچنين عمل زشتى اقدام نكنى .\r\n\r\nفصل 13 [ نتيجه منقبت 
  ]\r\n( 1 ) و اين منقبت نيز ملحق بمناقبى است كه پيش از اين متعرض شديم و از اين قضيه استفاده مىشود كه رسول خدا ص به خوبى توانست راه دخول به مكه را بكمك على ع بدست آورد و بسادگى بر اهل مكه كه هر چه بيشتر ميخواست آنان از ورودش اطلاع پيدا نكنند چيره گردد و مسلما ديگرى جز على ع مورد وثوق و اطمينان نبوده كه بتواند كاغذ را از ساره بگيرد و آن را حفظ كرده تا بدست پيغمبر ص برسد و مهم رسول خدا ص كفايت شود و به مقصود برسد و تدبير از روى نظم معينى عملى شود و مطابق صلاح ديد امير مسلمانان رفتار شود و دين اسلام در سرزمين مكه ظهور پيدا كند .\r\nو از اينكه رسول خدا ص زبير را همراه على ع گسيل داشته برترى قابل توجهى نخواهد داشت زيرا او امر مهمى را انجام نداد و تنها امرى كه موجب انفاذ او شده همان بوده كه نامبرده از طرف مادر با بنى هاشم نسبت داشته زيرا مادرش صفيه دختر عبد المطلب بوده و رسول خدا ص ميخواسته در امور سرى و تدابيرش ، خواص اهل بيتش شركت داشته باشند و هنگامى كه در چنين امر مهمى امثال نامبرده را مداخله بدهد در هر خير و شرى با وى همكارى خواهند كرد . گذشته از اين ، زبير در خصوص اخذ نامه ، پيرو على ع بوده و چنانچه دانستيم نتوانست مأموريت خود را بنحو شايسته‌اى انجام دهد و اگر قدم مؤثر على ع نبود غرض\r\n\r\n","description":"","footnote":"","page_name":" 53 ","page_number":53},
  {"content":"\r\n\r\nپيغمبر ص عملى نميشد و نامه بدست اهل مكه ميرسيد .\r\nو چنانچه قصهء نامه را نقل كرديم منقبت ويژهء على ع را استفاده كرده و ميدانيم در اين فضيلت ديگرى با وى شريك نبوده و كسى نتوانسته با وى برابرى نمايد .\r\n\r\nفصل 14 پرچمدار با تدبير\r\n( 1 ) پيغمبر اكرم ص روزى كه مكه مكرمه را فتح مىكرد پرچم پيروزى را بدست سعد بن عباده داده و فرمود پيش از ورود آن حضرت وارد مكه شود سعد حسب الامر پرچم را بدست گرفته ميگفت « اليوم يوم الملحمه اليوم تسبى الحرمه » امروز روز جنگ است امروز روزى كه زنان و دختران به بند اسارت خواهند افتاد .\r\nبرخى از اصحاب عرضكردند يا رسول اللَّه ميشنويد سعد چه ميگويد ميترسيم اين سخن ، خوفى در دل قريش ايجاد كند .\r\nرسول خدا ص بعلى ع فرمود به زودى خود را به سعد برسان و پرچم را از او بگير و خود با پرچم وارد شهر مكه شو .\r\nاينجا چنان كه ميدانيد سعد نتوانست بآنطورى كه بايد و شايد رعايت سياست كرده باشد رسول خدا با مأموريت دادن على ع توانست تدبير از دست رفته را دوباره به كف آورد و مردم انصار هم از اين كار پيغمبر ص كمال رضايت را داشتند زيرا نميخواستند سعد بن عباده كه بزرگ آنهاست از اين مقام معزول شود و در صورتى كه\r\n\r\n","description":"","footnote":"","page_name":" 54 ","page_number":54},
  {"content":"\r\n\r\nعزل او امضا شود و ديگرى بجاى او برقرار شود شخصى باشد كه در بزرگوارى و جلالت و فرماندارى مانند پيغمبر باشد و بالاخره شخصى براى اين عمل نامزد شود كه بمقام سعد و اهميت او توهين نشود و از اينكه پيغمبر اكرم ص على ع را براى پرچمدارى نامزد كرده پيداست كه ديگرى جز او شايسته براى اين منزلت نبوده و گر نه بايد او را انتخاب كند .\r\nو نظر باينكه وجوب احكام ، بافعال واقعهء مربوط به آنهاست و تعظيم و اجلال و عظمتى كه رسول خدا ص نسبت بامير المؤمنين ع انجام ميداده و او را شايسته اصلاح امور ميدانسته و كارهائى كه ديگران بر خلاف قاعده انجام ميداده‌اند بوسيلهء او تدبير و تدارك ميكرده بايد اين منقبت را ويژه او بدانيم و او را با توجه به اين فضيلت برتر و بالاتر از همگان بشناسيم .\r\n\r\nفصل 15 على ع فاتح يمن\r\n( 1 ) مورّخين گويند پيغمبر اكرم ص خالد بن وليد را بجانب يمن مأمور داشته تا آنان را بدين اسلام دعوت كند و گروهى از مسلمانان را كه براء بن عاذب با آنها بود بكمك نامبرده فرستاد :\r\nخالد مدت شش ماه آنها را بدين اسلام دعوت كرد ليكن از زحمات خود نتيجهء نگرفت رسول خدا ص كه عمل او را بىنتيجه يافت متأثر شده على ع را خوانده به او فرمود به زودى بجانب خالد رهسپار شده او و همراهيانش را برگردان و اگر كسى بميل خود خواست با تو باشد او را اجازه بده امير المؤمنين ع حسب - الامر كوچ كرده و مأموريتش را بيان كرده بالاخره از كسانى كه خودش خواست با على ع بوده باشد براء بن عازب بود .\r\n\r\n","description":"","footnote":"","page_name":" 55 ","page_number":55},
  {"content":"\r\n\r\nاو ميگويد چون ما در ركاب آن حضرت به نزديك يمن رسيديم و يمنيها از آمدن آن حضرت باخبر شدند اجتماع كردند على ع با ما نماز صبح را به جماعت ادا كرده آنگاه پيشاپيش ما ايستاده نيايش خدا بجا آورده و امريه رسول خدا را بر آنها خوانده ، حقيقت على ع در آنها كارگر شده در يك روز همه قبيله همدان ، مسلمان شدند امير المؤمنين از اسلام آنان به پيغمبر ص اطلاع داد چون پيغمبر از نامه على ع با - خبر شد خوشحال گرديده سجده شكر بجاى آورده آنگاه سر برداشته و نشست و فرمود السلام على اهل همدان درود بر همدانيها .\r\nچون همدانيها اسلام آوردند به پيروى از آنها ساير يمنيها نيز بشرف اسلام مفتخر گرديدند .\r\nو اين هم نيز يكى ديگر از مناقب على ع است كه هيچ يك از صحابه مثل و نظير آن را دارا نبوده‌اند زيرا وقتى كه خالد براى انجام فرمان آماده ميگردد از جهت آنكه مبادا مرتكب فساد شود بايد فرد شايستهء ديگرى را كه چنين احتمالى در حق او نباشد انتخاب كرد و آن شخص بدون گفتگو على ع است بدين مناسبت وقتى او را براى انجام وظيفه ميخواند به خوبى به اتمام آن ميپردازد و چنان رفتار مىكند كه پيغمبر ميخواسته و بالاخره از بركت وجود او و حسن تدبير و خلوص نيتى كه در راه فرمانبردارى از خدا بخرج ميداده توانست عدهء را بسوى حق و آئين اسلام بخواند و كشور دين را آباد بسازد و ببازوى ايمان نيروى تازهء بدهد .\r\nو چون قدمهاى مؤثر على ع و عمليات شايستهء او بعرض نبوى رسيد ديدگانش روشن شد و نشاط و فرح در او ايجاد گرديد و او را بر همگان برترى بخشيد و در جاى خود ثابت شده كه فرمانبردارى و اطاعت در صورتى عظمت و اهميت پيدا مىكند كه نتيجه و ثمرهء آن نيز بزرگ و با ارزش باشد چنانچه عظمت گناه بر اثر بزرگى زيان آنست به همين مناسبت پيامبران و راهنمايان خلق پاداششان بيشتر و مهمتر است زيرا نتيجهء\r\n\r\n","description":"","footnote":"","page_name":" 56 ","page_number":56},
  {"content":"\r\n\r\nكه مردم از دعوت آنان مىبرند عظيمتر از منافعى است كه از نتيجه كارهاى خود آنها بدست مىآيد .\r\n\r\nفصل 16 پرچمدار خيبر\r\n( 1 ) در جنگ خيبر كه از جنگهاى بزرگ اسلامى بوده و پيغمبر اكرم ص با يهوديان بجنگ پرداخت هنگامى كه مسلمانان با مرحب برابر شدند و او دلاور بيمانندى بود لرزه بر اندامشان افتاد و ترس و خوف سراسر وجودشان را فراگرفت ويژه كه عامر بن اكوع كه مردى دلاور و هم سرايندهء توانا بود بدست مرحب شهادت يافت و رسول خدا هم از كشته شدن او متأثر گرديد مسلمانان بيشتر متوحش گرديده حضور پيغمبر اكرم ص آمده و از حشمت و دلاورى مرحب ، سخنان مفصلى گفتند پيغمبر اكرم براى دلگرمى آنان پرچم را به ابو بكر داد و او را با عده از مسلمانان بجنگ مرحب فرستاد متأسفانه نامبرده تاب مقاومت نياورده و مرحب را مانند شير خشمگين ديده كه از دو چشمش آتش شرارت شعله‌ور است بدين ملاحظه فرار كرده و شكست خورد پيغمبر خشمگين شده پرچم را به عمر داد و تأكيد كرد كه در جنگ با وى پايدارى نمايد او هم مانند رفيقش از كار مانده و بدون جنگ پا بفرار گذارد .\r\nو چنان كه ملاحظه ميكنيد فرار اين دو نفر بزيان اسلام تمام شد و فساد عجيبى كه مورد تصديق همه خردمندانست ايجاد كرد و بالاخره اين عمل بر رسول خدا ص گران آمد و جدا كار ناشايست آنها را مورد انكار و نفرت قرار داد و آشكارا در ميان اصحاب اعلان كرد فردا پرچم را بدست كسى خواهم داد كه\r\n\r\n","description":"","footnote":"","page_name":" 57 ","page_number":57},
  {"content":"\r\n\r\nخدا و رسول او را دوست ميدارند و او هم خدا و رسول را دوست ميدارد او همواره حمله مىكند و هيچ گاه پشت بكارزار نميدهد و از ميدان برنميگردد تا خدا او را بر دشمنان پيروزى ميدهد .\r\nفردا بطورى كه اطلاع داده بود پرچم را بدست على ع داد و او هم‌چنانكه رسول خدا ص ميخواست ثبات قدم نشان داد تا بر دشمنان چيره گرديده و اين خار بزرگ را از سر راه مسلمانان برداشت .\r\nبيانيه رسول خدا ص حاكى است آنها كه از جنگ فرار كردند شايسته آن مقام نبوده‌اند كه رسول خدا ص براى على ع برقرار ساخته چنانچه بر اثر فرار از صفت كرارى و حمله‌ورى و پايدارى در كارزار خارج گرديدند .\r\nو از آنجا كه در جنگ خيبر على ع پايدارى عجيبى بخرج داد و هيچ گونه كوتاهى و تقصيرى نكرد استفاده مىشود در اين فضيلت هم مانند فضائل ديگر بىهمتا بوده و كسى با وى شركت نداشته .\r\nحسان بن ثابت در اين خصوص گويد .\r\nعلى ع كه روز خيبر به درد چشم سختى دچار شده و خود را از كارزار در راه خدا محروم ميديد و در انديشه بهبودى بود رسول خدا ص آب دهان مبارك خود را در ميان ديدگان او ريخت و براى هميشه چشم سعادت دنيا و آخرتش كه روشن بود بيناتر گرديد خداى متعال بطبيب و بيمار هر دو بركت عنايت فرمايد .\r\nرسول خدا فرمود امروز پرچم را به شمشير دار دلاورى خواهم داد كه دوست خداست و خداى من هم او را دوست ميدارد و بكمك او قلعه‌هاى محكم يهوديان را ميگشايد پيغمبر ص على ع را از ميان همگان برگزيد و او را وزير و برادر خود خواند .\r\n\r\nفصل 17 سوره برائت را على ع خواند\r\n( 1 ) هنگامى كه سوره برائت نازل شد پيغمبر اكرم ص آن را به ابو بكر داده تا بر مشركان تلاوت كند هنوز مسافتى را نپيموده جبرئيل آمد و گفت خداى متعال سلام مىرساند و ميفرمايد جز تو يا كسى كه بمنزلهء تو باشد ديگرى نميتواند اين وظيفه را انجام دهد .\r\n\r\n","description":"","footnote":"","page_name":" 58 ","page_number":58},
  {"content":"\r\n\r\nرسول خدا ص على ع را طلبيده فرمود اكنون بر ناقهء عضباء من سوار شو و خود را به ابو بكر رسانيده سوره برائت را گرفته به مكه مكرمه مشرف شده بر مشركين تلاوت كن و به ابو بكر بگو يا با تو همراهى كرده و در ركاب تو به مكه بيايد و يا پيش من برگردد .\r\nعلى ع بر ناقه پيغمبر ص سوار شده خود را به ابو بكر رسانيده نامبرده كه على ع را ديده ترسيد و بجانب آن حضرت توجه كرده پرسيد براى چه منظورى بدينجا آمدى ميخواهى بهمراهى من به مكه بيائى يا غرض ديگرى دارى ؟\r\nفرمود پيغمبر ص به من دستور داده هر چه زودتر به تو برسم و آيات برائت را از تو بگيرم و آنها را بر مشركان تلاوت كنم و اضافه كرده ترا مخير قرار بدهم يا در ركاب من به مكه بيائى و يا بمدينه برگردى وى كه خود را از اين وظيفه محروم ديده گفت بمدينه برميگردم .\r\nچون بحضور رسول خدا ص رسيده عرضكرد مرا براى انجام خدمتى مأمور داشتى كه همه گردنها در برابر آن كشيده شده بود چون به انجام آن اقدام كردم مرا از خاتمه دادن آن محروم داشتى سبب چه بوده آيا آيهء در باره بىقدرى من نازل شده ؟ ! پيغمبر ص فرمود خير آيه نازل نشده ليكن جبرئيل از طرف خدا آمد و گفت خدا فرموده اين مأموريت را بجز تو يا كسى كه بمنزلت تست ديگرى نبايد بانجام رساند و على ع از منست و او بايد آيات برائت را بر مشركان تلاوت كند .\r\nاز اين حديث كه جزء احاديث مشهور است استفاده مىشود كه نقض عهد و پيمان ويژه كسى است كه پيمان بسته و اطاعتش واجب است و جلالت قدر و علو رتبه و شرافت مقامش مسلم است و بايد شخصى باشد كه مردم از كارهاى او عيبجوئى ننمايند و گفتار او را بدون شك و شبهه بپذيرند و مساوى با شخص عاقد بوده و امر او امر عاقد باشد و هر گاه حكمى نمايد پذيرفته شود و پابرجا گردد و مورد اعتراض قرار نگيرد « 1 » .\r\n\r\n\r\n\r\n\r\n","description":"","footnote":"\r\n( 1 ) اين تقريرى كه مؤلف نموده در واقع پاسخ از پرسش و شبهه مردميست كه اين عمل على ع را دليل بر فضيلت او نميدانند و ميگويند در عرب مرسوم بوده هر گاه پيمانى ميان دو قبيله برقرار ميشده و بعدا ميخواستند نقض عهد كنند يا عاقد نقض ميكرد و يا يكى از نزديكان او بنا بر اين نقض عهدى كه على ع از مشركان نمود حاكى از فضيلت او نبوده بلكه دليل بر آنست كه وى پسر عم اوست و خلاصه پاسخ آنست كه مرسوم آن بوده هر گاه يكى از نزديكان عاقد به نقض عهد ميپرداخته از مخصوصان عاقد بوده و قرابت تنها كفايت نميكرده بلكه عادت بر اين بوده نقض عهد مختص به اخص افراد عاقد باشد .\r\n","page_name":" 59 ","page_number":59},
  {"content":"\r\n\r\nبالاخره نقض عهد مشركان نيروئى باسلام داد و كمال دين را ظاهر ساخت و امور مسلمانان را بصلاح نزديك كرد و فتح مكه بدين وسيله باتمام رسيد و همه گونه راه صلاح و نيكى گشوده شد و ثابت است خداى متعال اراده كرده چنين نتايجى بدست كسى برقرار شود كه نامدار است و همه جا و همه كس او را ببزرگى ميشناسند و فضل او را انكار نميكنند و مقام و منزلتش مسلم نزد همه كس است و چنين شخصى پس از پيغمبر ص منحصر بعلى ع بوده و كسان ديگر در يكى از مقاماتى كه براى او ياد كرديم انباز وى نميباشند .\r\nبارى امثال اين فضائلى كه بيان كرديم بسيارند كه اگر بخواهيم يك يك آنها را متذكر شويم كتاب ما از حد اختصار تجاوز مىكند و آنقدر كه متعرض شديم كافى به مقصود بوده و خردمندان بهره‌مند ميشوند .\r\n\r\nفصل 18 كارزار بدر\r\n( 1 ) مقدمه كارزار بدر را كه نخستين جنگ اسلامى بوده به اين بيان آغاز ميكنيم جهاد يا مهمترين\r\n\r\n","description":"","footnote":"","page_name":" 60 ","page_number":60},
  {"content":"\r\n\r\nعملى كه استوانه‌هاى اسلام بوسيلهء آن پابرجا ميگردد و شرايع ملت و احكام الهى بكمك آن استقرار پيدا مىكند از جمله اختصاصات على ع است كه همه مردم از عوام و خواصشان بدان اعتراف دارند و هيچ يك از دانشمندان و مردمان فهميده در باره آن اختلافى نكرده و اگر بر فرض مخالفى هم باشد شخص نادانى بوده كه در اخبار و سير دستى نداشته يا بر اثر دشمنى خواسته حقيقتى را كه مانند آفتاب درخشان است تاريك سازد .\r\nاز جمله كارزارهائى كه على ع حضور داشته و قد مردى و مردانگى در ميدان مبارزه جولان داده و پرچم پيروزى باهتزاز آورده غزوه بدر است كه در قرآن آورده شده و نخستين كارزاريست كه محض آزمايش افراد برقرار شده و عدهء از دلاوران مسلمان را خائف ساخته و چنانچه قرآن خبر ميدهد ميخواستند اين كارزار بتأخير بيفتد و بلكه از وقوع آن احتراز ميكردند .\r\n«   كَما أَخْرَجَكَ رَبُّكَ مِنْ بَيْتِكَ بِالْحَقِّ وَ إِنَّ فَرِيقاً مِنَ الْمُؤْمِنِينَ لَكارِهُونَ يُجادِلُونَكَ فِي الْحَقِّ بَعْدَ ما تَبَيَّنَ كَأَنَّما يُساقُونَ إِلَى الْمَوْتِ وَ هُمْ يَنْظُرُونَ   تا آنجا كه ميفرمايد  وَ لا تَكُونُوا كَالَّذِينَ خَرَجُوا مِنْ دِيارِهِمْ بَطَراً وَ رِئاءَ النَّاسِ وَ يَصُدُّونَ عَنْ سَبِيلِ اللَّهِ وَ اللَّهُ بِما يَعْمَلُونَ مُحِيطٌ »  اين آياتى كه اشاره بجنگ بدر دارند از آيه پنجم سوره انفال آغاز مىشود و همچنان آيات عديده ذكر شده تا به آيه و لا تكونوا كه آيه چهل و نهم است متصل ميگردد و از آنجا تا به آخر سوره راجع به همين كارزار است و بالاخره در اين آيات با الفاظ مختلف اشاره به پيش‌آمد مذكور و احوال مردم شده خدا ميفرمايد همچنان كه پروردگار تو ترا براستى از خانه‌ات خارج كرد با آنكه گروهى از مؤمنان از حضور بجنگ كراهت داشتند و با تو در خصوص حق پس از آنكه حقيقت آن بر ايشان آشكار شده گفتگو ميكردند و چنان خائف بودند كه گويا مرگ را مىبينند و بجانب آن رانده ميشوند و از آنها نباشيد كه با خوشحالى و محض دلگرمى ديگران از خانه خود خارج شدند و مردم را از راه خدا منحرف ساختند و خدا از كارهاشان باخبر است .\r\n\r\n","description":"","footnote":"","page_name":" 61 ","page_number":61},
  {"content":"\r\n\r\n( 1 ) خلاصه غزوهء بدر اينست كه مشركان در بدر « 1 » حضور يافته و كوشش ميكردند هر چه بيشتر مسلمانان را بكارزار با خود بخوانند زيرا آنان هم ثروت زيادى در اختيار داشتند و هم جمعيتشان زياد بود و مسلمانان سيصد و سيزده نفر بودند بعدد اصحاب طالوت و هفتاد شتر و دو اسب و هشت شمشير و شش عدد زره داشتند با اين وضع كه خود را در برابر مشركان كه همه گونه اسباب جنگيشان آماده بود حاضر براى كارزار نميشدند آخر الامر چارهء از حضور در ميدان جنگ نداشته و با اين عده اندك در برابر آن همه دشمن صف‌آرائى كردند .\r\nقريش آنان را بجنگ ميخواند و همواره سعى داشت همتاى با آنان بمبارزه‌شان بيايد انصار آن روز پيشدستى كردند ليكن پيغمبر ص براى آنكه از انصار شروع بجنگ نشده باشد از آنان جلوگيرى كرده فرمود قريش ميگويد همتاى ما بجنگ ما بيايد به همين مناسبت حضرت امير و حمزه و عبيدة بن حارث را برزم آنان خوانده اين سه دلاور فرمان‌پذير گشته با سرعت تمام خود را حاضر كرده و در برابر دشمن صف كشيدند چون آن روز اين سه نفر روبند پوشيده بودند قريش آنها را نشناختند عتبه گفت خود را معرفى كنيد تا به‌بينيم اگر همتاى ما هستيد با شما بجنگيم .\r\nحسب و نسب خود را بيان كردند گفتند آرى همتاى كريم ما هستيد آن وقت آتش جنگ شعله‌ور شده و آغاز كارزار نمودند .\r\n( 2 ) وليد فرزند عتبه و دائى معاويه كه دلاورى بلند قامت و انگشترى از طلا در انگشت داشت با على ع كه نيم متر از او كوتاه‌تر بود روبرو شده شمشير بجانب آن حضرت كشيده على ع چابكى كرده او را مهلت\r\n\r\n\r\n\r\n\r\n","description":"","footnote":"\r\n( 1 ) نام محلى است ميان مكه و مدينه و هم گفته‌اند نام چاهى بوده در آن سرزمين كه مردى از جهينه بنام بدر آنجا را حفر كرد .\r\n","page_name":" 62 ","page_number":62},
  {"content":"\r\n\r\nنداد و شمشيرى بر شانهء او فرود آورده دست راست او را كه از بزرگى و ضخامت باندازهء بود كه چون بلند ميكرد صورتش را ميپوشانيد جدا كرد وليد چنان صيحهء كشيد كه هر دو لشكر صداى او را شنيدند وى كه سخت ناراحت شده بود دست راستش را بدست چپش گرفت و بر سر على ع فرود آورد كه فرمود همانوقت گمان كردم آسمان بر سر من فرود آمد وليد خواست به طرف پدرش رهسپار شود على ع خود را به او رسانيده و شمشيرى بر رانش زده او را به خاك افكند و سرش را بريد .\r\nحمزه نيز با عتبه مقابل شده ولى اين دو شجاع هيچ يك نميتوانستند بر يك ديگر پيروز آيند تا بكمك على ع او نيز از پاى درآمد .\r\nعتبه فرزندى داشت بنام ابو حذيفه كه در روز بدر در رديف مسلمانان بود و كنار پيمبر ايستاده وقتى كه پدر و برادر دلاورش بدست على و حمزه كشته شدند رنگ صورتش تغيير كرد و آه سردى كشيد رسول خدا ص فرمود يا با حذيفه آرام بگير و شكيبائى كن عبيدة بن حارث كه پيرمردى هفتاد ساله و از همه مسلمانان بزرگتر بود با شيبه روبرو شد دو ضربت سخت ميانشان رد و بدل كردند كه بدان وسيله پاى عبيده قطع شد اينجا نيز على و حمزه كمك كردند و شيبه را كشتند ابو عبيده را كه مجروح و مغز استخوانش پريشان شده حضور رسول خدا ص آورده پيغمبر اكرم ص به حال او گريست عبيده پرسيد آيا من هم شهيدم فرمود آرى تو نخستين شهيد راه خدائى .\r\nكشته شدن اين سه تن پيوند مشركان را سست كرد و گرد خوارى به روى آنها نشست و خوف و ترس عجيبى از مسلمانان در دل آنها افتاد و بدين ترتيب نشانه پيروزى مسلمانان آشكار گرديد .\r\nپس از اين ، على ع بمبارزه عاص بن سعيد پرداخت او را كشت و حنظلة بن ابى سفيان را چنان ضربتى زد كه ديدگانش از حدقه بيرون آمد و مرد و طعيمة بن عدى را نيز به نيران فرستاد و نوفل بن خالد كه از عفريتهاى قريش بود و پيغمبر ص قتل او را از خدا درخواست ميكرد بدست على ع كشته شد .\r\nعلى ع پيوسته مشركان را از دم تيغ تيز ولايتمآبى خود ميگذراند تا هفتاد نفر از دلاوران و سوارگان تازى را به خاك هلاك افكند .\r\n( 1 ) بالاخره آن روز نيمى از كافران بدست على ع و نيم ديگر بدست ساير مسلمانان و سه هزار فرشته\r\n\r\n","description":"","footnote":"","page_name":" 63 ","page_number":63},
  {"content":"\r\n\r\n( كه عمامه‌هاى سفيد و زرد بسر داشته و به صورت على ع درآمده بودند لذا همه از على ع ناله داشتند چنانچه ميگفتند على مرا مجروح كرد ديگرى ميگفت اسير كرد ثالثى ميگفت كشت و هر كسى سخنى گفت و همه هم راست گفتند ) نابود گرديدند .\r\nو آن روز فتح و پيروزى به يارى خدا بدست امير المؤمنين ع واقع شد و پايان كار هم بكمك رسول خدا ص بود كه مشتى از ريگ بدست مبارك گرفته به صورت كافران ريخته فرمود شاهت الوجوه و بدين وسيله ما بقى مشركان رو بهزيمت گذارده و خداى منان به تيغ على ع و شريكان او مهم مسلمانان را كفايت فرمود و دين اسلام را بدست خواص خاندان پيغمبر اكرم ص و فرشتگان خود يارى كرد كه ميفرمايد  وَ كَفَى اللَّهُ الْمُؤْمِنِينَ الْقِتالَ وَ كانَ اللَّهُ قَوِيًّا عَزِيزاً  « 1 » خداى متعال امر مهم قتال را بنفع بندگان مؤمن خود كفايت كرد و او نيرومند و ارجمند است .\r\n\r\nفصل 19 مقتولان على ع\r\n( 1 ) عدهء كه در جنگ بدر بدست على ع كشته شده و عامه و خاصه از آنها نام برده‌اند عبارت‌اند از :\r\n1 - وليد بن عتبه كه دلاورى پرجرأت و خونريزى وقيح بود چنانچه مردان دلاور تازى از او چشم ميزدند 2 عاص بن سعيد و او دلاورى بيباك بود كه دلاوران تازى از وى بيم داشتند و كسى بود كه عمر خطاب در روز بدر از وى رو گردانيده و ترسيد و حكايت او مشهور است و ما پس از اين بخواست خدا قصهء او را نقل\r\n\r\n\r\n\r\n\r\n","description":"","footnote":"\r\n( 1 ) الاحزاب : 25 .\r\n","page_name":" 64 ","page_number":64},
  {"content":"\r\n\r\nميكنيم 3 طعيمة بن نوفل كه از رؤساء مشركان بوده 4 نوفل بن خويلد كه از همه مشركان عداوتش با پيغمبر ص بيشتر و قريش او را تعظيم ميكردند و از او اطاعت مىنمودند و در همه كارها پيش قدم بود و او كسى است كه پيش از هجرت وقتى كه با ابو بكر و طلحه در مكه ملاقات كرد آنان را بريسمان بسته و يك شبانه روز آنها را معذب داشته و آخر الامر به خواهش ديگران رها كرده هنگامى كه رسول خدا ص از حضور او در كارزار بدر اطلاع يافت از خدا خواست تا شر او را كفايت كند و بالاخره دعاى حضرت مستجاب و بدست على ع زهر مرگ چشيد 5 ربيعة بن اسود 6 حارث بن زمعة 7 نضر بن حارث بن عبد الدار 8 عمير بن عثمان بن كعب بن تيم عموى طلحة بن عبيد اللَّه 9 و 10 عثمان و مالك دو پسر عبيد اللَّه برادران طلحة بن عبيد اللَّه 11 مسعود بن أمية ابن مغيرة ؟ ؟ ؟ 12 مسعود بن أبى امية بن مغيره 13 حنظلة بن ابى سفيان 14 عمرو بن مخزوم 15 ابو المنذر بن ابى رفاعه 16 منبه بن حجاج سهمى 17 عاص بن منبه 18 علقمة بن كلده 19 ابو العاص بن قيس بن عدى 20 معاوية بن مغيرة ابن أبى العاص 21 لوذان بن ربيعه 22 عبد اللَّه بن منذر بن ابى رفاعه 23 حاجب بن سائب بن عويمر 24 قيس بن فاكه ابن مغيره 25 حذيفة بن ابى حذيفة بن مغيره 26 ابو قيس بن الوليد بن المغيرة 27 اوس بن مغيرة بن لوذان 28 زيد بن مليص 29 عاصم بن ابى عوف 30 سعيد بن وهب هم‌قسم با بنى عامر 31 معاوية بن عامر بن عبد القيس 32 عبد اللَّه بن ابى عوف بن جميل بن زهير بن حارث بن اسد 33 سائب بن مالك 34 ابو الحكم بن اخنس 35 هشام بن ابى اميه بن المغيره .\r\nاين عده كه سى و پنج نفر از معاريف و شجاعان قريش بوده‌اند بدون اختلاف بدست على ع كشته\r\n\r\n","description":"","footnote":"","page_name":" 65 ","page_number":65},
  {"content":"\r\n\r\nشده‌اند و عدهء ديگر كه على در قتلشان شركت داشته بيشتر از نيمى از مقتولان بدراند كه سابقا ذكر كرديم .\r\n\r\nفصل 20 شرحى از كارزار بدر\r\n( 1 ) 1 - حارث بن مضرب گفت على ع ميفرمود وقتى بكارزار بدر حضور يافتم سوارهء ما منحصر به مقداد بن اسود بود و ما آن شب را خوابيده ليكن رسول خدا ص در زير درختى تا صبح به نماز و دعا مشغول بود .\r\n( 2 ) 2 - ابو رافع مولاى رسول خدا ص گفته بامداد روز بدر ، قريشيها صف‌آرائى كرده پيشاپيش آنها عتبه و فرزندش وليد و برادرش شيبه ايستاده بودند عتبه رسول خدا ص را مخاطب ساخته گفت اى محمد ص هر يك از مردم قريش كه همتاى با ما هستند آنها را براى رزم با ما آماده كن همان دم سه تن از جوانان انصار بنام عود و معود و عوف كه فرزندان عفراء بودند پيش قدم شده بميدان آمدند عتبه گفت خود را معرفى كنيد گفتند ما فرزندان عفرائيم عتبه گفت ما با شما نمىجنگيم بلكه بايد با فرزندان عم خود كارزار كنيم .\r\nرسول خدا ص بجوانان انصارى دستور داد بجاى خود برگردند و على و حمزه و عبيده را خوانده فرمود اكنون براى اثبات حقى كه خدا پيغمبر شما را به جهت آن مبعوث ساخته با دشمنان دين بجنگيد زيرا اينان باتكاء عقيده باطل خود در اين ميدان حضور يافته تا نور خدا را به خيال خود خاموش سازند .\r\nاين سه تن شيران بيشه دلاورى و ايمان در برابر آنان صف كشيده و چون هر سه لباس جنگ پوشيده شناخته نميشدند عتبه گفت خود را معرفى كنيد تا اگر همتاى ما باشيد با شما بجنگيم .\r\n\r\n","description":"","footnote":"","page_name":" 66 ","page_number":66},
  {"content":"\r\n\r\n( 1 ) حمزه فرمود من حمزة بن عبد المطلب شير خدا و رسولم .\r\nعتبه گفت همتاى كريمى هستى .\r\nامير المؤمنين ع فرمود من على بن ابى طالب بن عبد المطلبم .\r\nعبيده گفت من عبيدة بن حارث بن عبد المطلبم .\r\nچون اين نامداران از معرفى خود فارغ شدند عتبه بفرزندش وليد گفت اينك از جاى برخيز و قدم بميدان مبارزه گذار امير المؤمنين ع نيز آماده كارزار گرديد و اين دو دلاور در آن روز از همه مخالف و مؤالف خوردسال‌تر بودند دو ضربت ميانشان رد و بدل شد ضربت وليد خطا كرده ليكن على ع با يك ضربت ، دست چپ وليد را قطع كرد گويند هر وقت على ع از كارزار بدر نقل ميكرد از قتل وليد بخاطر مىآورد و ميگفت فراموش نميكنم وقتى نامبرده بدست من از پاى درآمد انگشترى درخشان او را ديدم كه در دست چپ كرده و چون لباسهاى او را بيرون مىآوردم ديدم زير پوشى بتن آراسته كه از آن بوى خوش بمشام ميرسيد فهميدم بايد تازه داماد باشد .\r\nچون وليد كشته شد عتبه و حمزه بجنگ پرداختند فاصلهء نشد كه عتبه بدست وى از پاى درآمد .\r\nنوبت به عبيده رسيد كه در آن روز از همه مسن‌تر بود با شيبه بكارزار پرداخت دو ضربت ميانشان رد و بدل شد تصادفا گوشه شمشير شيبه بساق پاى عبيده گرفت آن را قطع كرده على و حمزه بكمك وى آمده او را از چنگال وى رهانيده و شيبه را كشتند و عبيده را بلشكرگاه برده بر اثر خون زيادى كه از او رفته در\r\n\r\n","description":"","footnote":"","page_name":" 67 ","page_number":67},
  {"content":"\r\n\r\nصفرا كه نام محلى در بدر بود درگذشت .\r\nهند دختر عتبه در باره كشته شدن عتبه و شيبه و وليد گويد .\r\nاى چشم گريه كن بر بهترين مردم قبيله خندف كه براى هميشه پايدار است دلاورى كه در بامداد فرزندان هاشم و عبد المطلب كه از نزديكان او بودند براى كارزار دعوتش كردند و او را از دم تيغها گذراندند و پس از هلاكت جامه‌اش را از بدنش بيرون نمودند ( 1 ) 3 - حضرت باقر ع فرموده امير المؤمنين ع ميفرمود در كارزار بدر از جرأت مشركان بشگفت آمدم با آنكه وليد را كشته و عتبه هم بدست حمزه شربت ناگوار مرگ چشيده و شيبه هم بكمك من و حمزه از پاى درآمد در عين حال باز حنظلة بن ابى سفيان بجنگ من آمد چون نزديك رسيد چنان با شمشير بر فرق او فرود آوردم كه ديدگانش از حدقه بيرون آمده بر زمين افتاد و مرد .\r\n( 2 ) 4 - عثمان بن عفان ، سعيد بن عاص را ديده گفت بيا نزد عمر رفته با او سخن بگوئيم چون بر او وارد شد ، عثمان در محل معين خود نشسته و سعيد در گوشه از جمعيت قرار گرفته و آثار ملال از او ظاهر بود عمر او را ديده گفت مىبينم از ناحيهء من حزن و اندوهى در خود احساس ميكنى و خيال ميكنى پدرت را من كشته‌ام با آنكه چنين عملى از من بظهور نرسيده و سوگند به خدا دوست ميداشتم من كشنده او بودم و اگر او را ميكشتم به هيچ وجه پوزش نميخواستم زيرا كافرى را كشته بودم ليكن روز بدر از كنار پدرت گذشته ديدم چون گاو نر خشمگينى خود را آماده قتال كرده و كف برآورده بود بوى توجهى نكرده از او درگذشتم گفت پسر خطاب كجا ميروى ؟ هنوز سخنش را باتمام نرسانيده على ع با او درآويخت هنوز از جاى خود دور نشده بودم كه او را كشت .\r\nعلى ع نيز در آن مجلس حضور داشت چون اين سخن شنيد فرمود پروردگارا به‌بخش ، شرك و بت‌پرستى نابود شد و كارهاى گذشته را اسلام محو كرد امروز مناسب نيست مردم را عليه من تحريك نمائى .\r\n\r\n","description":"","footnote":"","page_name":" 68 ","page_number":68},
  {"content":"\r\n\r\nعمر از استماع اين سخن ، خاموش شده حرفى نزد .\r\nچنانچه ملاحظه ميكنيد ، نظر عمر اين بوده كه كينه‌هاى گذشته را برآشوبد و مردم را عليه او بشوراند و بگويد شخص قتال شايان خلافت نيست بىخبر از آنكه آنهائى را كه على ع كشته بامر خدا و رسول او بوده ليكن فرار كردن عمر از صفحه جنگ و خوار كردن اسلام نه بفرمان خدا بوده و نه بدستور رسول ص .\r\nسعيد در اينجا عمر را مخاطب ساخته گفت ميخواهى با اين سخن مرا از على ع روگردان بسازى و بوى بدبين نمائى سوگند به خدا از اينكه على ع كشندهء پدر من است هيچ گاه نگرانى ندارم زيرا او بدست پسر عمش على ع كشته شده .\r\nدر اين وقت مردم سخن او را قطع كرده بحرفهاى ديگر پرداختند .\r\n( 1 ) 5 - عروة بن زبير گفته روز بدر على ع به طرف طعيمة بن عدى روى آورده و با نيزهء كار او را تمام كرد و فرمود سوگند به خدا پس از اين با ما در راه خدا مخاصمتى نخواهى كرد .\r\n( 2 ) 6 - زهرى گفته هنگامى كه رسول خدا ص از حضور نوفل بن خويلد باخبر شد كه او در ميدان بدر حاضر شده از خدا خواست تا شر او را كفايت فرمايد بمجردى كه على ع او را ديده شمشيرى بفرقش زده و با همان شمشير به پايش نواخته و بالاخره او را از پاى درآورد ، چون پيغمبر ص آمد شنيد آن حضرت ميفرمايد از نوفل چه خبر داريد على ع فرمود من او را كشتم رسول خدا ص تكبير گفته و حمد خدا را بجاى آورد كه دعاى او را مستجاب نمود .\r\n\r\n","description":"","footnote":"","page_name":" 69 ","page_number":69},
  {"content":"\r\n\r\n\r\nفصل 21 [ چكامهء از شاعر قريش در شرح دلاورى پسر ابو طالب 
  ]\r\n( 1 ) اسيد بن ابى اياس كه از فعاليتها و كشتارهاى خدا پسندانه على ع ناراحت شده بود در سرودهاى ذيل قريش را عليه او تحريك ميكرد :\r\nاى گروه قريش در ميان هر دسته‌اى كه وارد شويد جوان صحرانورد دلاوريست كه بر اسبان كامل پيشانى سفيد سوار مىشود و شما را رسوا مىكند .\r\nخدا بشما خير دهد آيا از چنين پيش‌آمدى انكارى نداريد با آنكه گاهى از اوقات آزادمرد صاحب كرم از آن دورى و حيا مىكند .\r\nاين پسر فاطمه بنت اسد است كه شما را نابود كرد و سر از بدن شما جدا نمود و شما را كشت .\r\nاينك كه بدست او گرفتاريد مالى به او دهيد و بدين وسيله او را از خود دفع كنيد و گر نه بايد تحت بيعت او درآمده و بدون اينكه نتيجهء ببريد ذيل و خوار او گرديد .\r\nكجا رفتند پيران باتدبير و كجا رفتند استوانه‌هاى محكم كه همه مردم در هنگام دشواريها بديشان پناهنده ميشدند و كجاست زين الابطح مرديكه بعظمت و دلاورى در ميان آنها معروف بوده همه آنها را اين جوان دلاور نابود كرد و كشت و از دم تيغ گذراند\r\n\r\nفصل 22 كارزار احد\r\n( 2 ) پس از كارزار بدر ، جنگ احد اتفاق افتاد و در اين جنگ نيز پرچمدار پيغمبر ص على ع بود و علاوه بر آن لواء هم كه پرچم قبائل بود بدست آن حضرت تسليم گرديد بنا بر اين على ع صاحب پرچم و\r\n\r\n","description":"","footnote":"","page_name":" 70 ","page_number":70},
  {"content":"\r\n\r\nلواء بوده و در اين غزوه نيز فتح و پيروزى نصيب على ع شد .\r\nو در آن روز از تمام بليات با آغوش باز استقبال كرد و شكيبائى ورزيد و در صورتى كه از ديگران لغزشهائى بظهور رسيد على ع ثبات قدم عجيبى از خود نشان داد و آن اندازهء كه او خواسته‌هاى قلبى پيغمبر ص را برمىآورد هيچ يك از مسلمانان در فداكارى و جانفشانى در راه رسول خدا ص اقدامى ننمودند .\r\nآن روز خداى متعال سركرده‌ها و رؤساى مشركان و گمراهان را طعمه شمشير خون آشام على ع قرار داد و اندوه پيغمبر را بدين وسيله بر طرف كرد و جبرئيل ع براى فضيلت او در ميان فرشتگان زمين و آسمان خطبه‌اى انشاد كرد و روحانيان را بعظمت او توجه داد و نيز پيغمبر هم موقعيت او را كه مردمان بى خبر بودند اظهار نمود .\r\n( 1 ) 1 - از جمله ابو البخترى قريشى گويد از قديم پرچم و لواء قريش در دست قصى بن كلاب بود و پس از او همواره در دست فرزندان عبد المطلب ميبود و آنها در پيش‌آمدهاى جنگى برميداشتند چون پيغمبر ص مبعوث شد رايت و لواء در تحت اختيار آن حضرت قرار گرفت و آن را در ميان بنى هاشم برقرار ساخت و در كارزار و دان كه نخستين غزوه‌اى بود كه لواء اسلام در آن برافراشته شد پيغمبر اكرم ص بدست على ع داد و از آن به بعد همواره على ع پرچمدار بوده مخصوصا در جنگ بدر كه قيامت كبرى بوده به اين سمت نامزد شد و همچنين در روز احد چنانچه نوشتيم مقام پرچمدارى با على ع بوده و آن روز لواء اسلام در مردم عبد الدار بود و رسول خدا ص آن را به مصعب بن عمير سپرد چون نامبرده شهيد شد قبائل ديگر متوجه گرديده تا لوا را رسول خدا ص بكدام يك از آنها بدهد ليكن تير آرزوى آنها بهدف مقصود نرسيده و پيغمبر ص\r\n\r\n","description":"","footnote":"","page_name":" 71 ","page_number":71},
  {"content":"\r\n\r\nلوا را هم بدست على ع سپرد و على ع در روز احد هم پرچمدار بود و هم صاحب لوا و از آن روز تا به حال مردم بنى هاشم متصدى اين دو مقامند .\r\n( 1 ) 2 - عبد اللَّه بن عباس گفته على ع چهار خصلت دارد كه هيچ يك از مسلمانان داراى آنها نميباشند يكى آنكه على ع نخستين مرديست از عرب و عجم كه با رسول خدا ص نماز گزارد .\r\nدوم در تمام كارزارها صاحب لواء او بوده .\r\nسوم در روز مهراس يعنى روز احد پا بپاى پيغمبر ص ايستادگى كرده در صورتى كه ديگران فرار نمودند .\r\nچهارم او كسى است كه پيغمبر اكرم ص را دفن نمود .\r\n( 2 ) 3 - زيد بن وهب گويد روزى با عبد اللَّه بن مسعود ملاقات كرده او را خوشحال و با نشاط ديده گفتيم بسيار مناسب است هر گاه از كارزار احد و چگونگى آن با ما صحبت كنى وى پذيرفته و مقدمات آن را يكى بعد از ديگرى نقل كرد تا سخن از ميدان جنگ بميان آمده گفت :\r\nرسول خدا ص بما فرمود اينك بنام خدا آغاز كرده در ميدان كارزار درآئيد ما هم حسب الامر تعظيم كرده صف طويلى در برابر دشمنان تشكيل داديم رسول خدا ص در كنار شعب ( درهء كوه ) پنجاه نفر انصارى را برياست عبد اللَّه حزم بازداشت و فرمود هر گاه اتفاقا ديديد همه ما مقتول شديم باز هم از اين مكان خارج نشويد زيرا اگر رنجى بما برسد از همين ناحيه خواهد بود و از آن طرف ابو سفيان صخر بن حرب ، خالد بن\r\n\r\n","description":"","footnote":"","page_name":" 72 ","page_number":72},
  {"content":"\r\n\r\nوليد را در برابر آنها برقرار كرد .\r\nآن روز لواء قريش در قبيلهء عبد الدار و لواء مشركين بدست طلحة بن ابى طلحه بود كه او را كبش الكتيبه ( قوچ لشكر ) ميگفتند .\r\nرسول خدا ص پرچم مهاجران را بعلى ع داد و او در زير لواء انصار قرار گرفت ابو سفيان در برابر پرچمداران خود آمده گفت اى پرچمداران ميدانيد كه مسلمانان براى شكست شما همواره متوجه‌اند تا صاحبان لوا را از بين ببرند چنانچه در جنگ بدر همين قضيه اتفاق افتاد اينك اگر ميدانيد از نگهدارى لوا درمانده‌ايد لوا را بما بدهيد تا ما خود مهم شما را كفايت كرده و پرچمدارى نمائيم .\r\nطلحه از سخن ناگوار ابو سفيان خشمگين شده گفت اى ابو سفيان چنين سخنانى براى ما ميگوئى سوگند به خدا امروز كارى كنيم كه همه آنها را به حوضچهاى مرگ نزديك سازيم .\r\nطلحه كه او را كبش الكتيبه ميگفتند پيش قدم جنگ شده على ع بمبارزهء او آمد پرسيد تو كيستى ؟\r\nگفت من طلحة بن ابى طلحه كبش الكتيبه‌ام شما كيستيد فرمود من على بن ابى طالب بن عبد المطلبم آنگاه به يكديگر نزديك شده دو ضربت ميانشان رد و بدل شد على ع چنان ضربتى به پيش سر او زد كه دو چشمش از حدقه بيرون آمد و صيحهء زد كه تا آن روز كسى مثل آن را نشنيده بود پرچم از دست او افتاد بلافاصله مصعب برادر او پرچم را بدست گرفت عاصم بن ثابت او را با تيرى از پاى درآورد برادر ديگرش عثمان پرچم را بدست گرفت او را نيز عاصم به زخم تير كشت پس از او غلامى داشتند بنام صؤاب كه از همه بدتر و سخت‌جانتر بود پرچم را بدست گرفت على ع شمشيرى بدست راست او زد او پرچم را بدست چپ گرفت دست چپش را هم\r\n\r\n","description":"","footnote":"","page_name":" 73 ","page_number":73},
  {"content":"\r\n\r\nجدا كرد پرچم را با دو دست بريده‌اش به سينه چسبانيد على ع در اين وقت شمشيرى بسر او زد و او را بموالى خودش ملحق ساخت در اين وقت مشركان پا بفرار گذارده مسلمانان بگردآورى غنائم پرداختند .\r\n( 1 ) اصحاب عبد اللَّه كه در كنار دره بكمين نشسته بودند و مسلمانان را سرگرم غنائم يافتند برئيسشان پيشنهاد كردند ما هم ميخواهيم از غنائمى كه ديگران استفاده ميكنند بهره‌مند شويم .\r\nعبد اللَّه گفت رسول خدا ص به من دستور داده از اين مكان حركت نكنم .\r\nياران او پاسخ دادند راست است كه چنين امرى كرده ليكن او نميدانسته كه سرانجام كار مشركان بدينجا ميرسد .\r\nدر نتيجه عدهء زيادى از ياران او براى گردآوردن غنائم از محل خود خارج شده و جز معدودى با او باقى نماندند عبد اللَّه براى آنكه از فرمان رسول خدا ص تجاوز نكرده باشد بر جاى خود برقرار ماند خالد بن وليد موقع را مغتنم شمرده بوى حمله آورد و او را كشت سپس از همان محل كه برسول خدا و لشكريان او نزديك بود فرود آمده و در پشت رسول خدا ص قرار گرفت ، چون حضرت را در ميان عدهء كمى از اصحاب ديده بياران خود خطاب كرد : آماده باشيد اين همان مرديست كه در صدد او برآمده‌ايد مگذاريد از دست برود اصحاب او همه يك دفعه با شمشير و نيزه و تير و سنگ بجانب آن حضرت حمله كردند اصحاب رسول خدا به پشتيبانى از آن جناب بجنگ پرداختند و پيوسته مقاتله ميكردند تا هفتاد نفرشان شربت شهادت نوشيدند و فقط با پيغمبر على ع و ابو دجانه و سهل بن حنيف باقى ماندند كه دشمن را از آن حضرت دور ميكردند و آن وقت مشركان از همه طرف به آن مردان حق و حقيقت حمله مىآوردند .\r\n\r\n","description":"","footnote":"","page_name":" 74 ","page_number":74},
  {"content":"\r\n\r\n( 1 ) رسول خدا ص كه آن هنگام بىاندازه ناراحت شده بود ديده گشوده به على ع توجهى كرده فرمود لشكريان ما چه كردند ؟ ! عرضكرد پيمان شكستند و پشت بجنگ داده فرار كردند رسول خدا ص فرمود اينك با اين جمعيتى كه آهنگ من دارند مبارزه كن و آنها را دورساز على ع بر آنها تاخته و آنها را دور ساخت به طرف رسول خدا آمد ديد گروهى از طرف ديگر هجوم آورده‌اند آنها را نيز منهزم نمود و آن وقت ابو دجانه و سهل ببالين پيغمبر ايستاده و با شمشير دشمنان را دور ميساختند در آن هنگام كه كار به آخرين درجه سختى رسيده از مسلمانان شكست خورده چهارده نفر كه از آنها طلحة بن عبيد اللَّه و عاصم بن ثابت بودند به طرف آن حضرت مراجعت كرده و ما بقى بكوهها فرار نمودند .\r\nو در مدينه هاتفى ندا در داد پيغمبر را كشتند مسلمانان كه منهزم شده و حسرت زده بودند به طرف راست و چپ متوجه ميشدند .\r\nدر احد ، هند دختر عتبه با وحشى كه از مردم حبشه و غلام جبير بن مطعم بود قرار بسته بود كه رسول خدا يا على ع و يا حمزه را بكشد و مبلغ معينى به او دستمزد بدهد وى گفت محمد را كه نميتوانم بكشم زيرا اصحاب او مانند چنبر انگشترى اطراف خاتم او را احاطه كرده‌اند و على ع كه در روز جنگ به هيچ وجه احتياط را از دست نميدهد ليكن ممكن است بحمزه دست پيدا كنم زيرا او چون خشمگين شود پيش روى خود را نمىبيند .\r\nحمزه آن روز پر شترمرغى به سينه زده و با آن نشانه نمودار بود وحشى در زير درختى در كمين حمزه نشسته حمزه چشمش بوى افتاده به طرف وى حمله آورد و شمشيرى بر او نواخته ليكن خطا كرد .\r\n\r\n","description":"","footnote":"","page_name":" 75 ","page_number":75},
  {"content":"\r\n\r\n( 1 ) وحشى گويد همان دم حربه خود را به طرف او انداختم به تهيگاه وى رسيد و از پا درآمد او را به حال خود گذاردم تا بدنش سرد شد و حربه‌ام را از تهيگاهش بيرون آوردم و بر اثر هزيمتى كه ميان مسلمانان رخ داد كسى متوجه او نشد هند آمد و دستور داد شكم او را پاره كرده و جگر او را بيرون آورد و او را مثله نموده و گوش و دماغ او را بريدند و در تمام اين مدت رسول خدا ص از او بى خبر بود و نميدانست سرانجام حضرت بكجا كشيده .\r\nراوى كه زيد بن وهب است ميگويد از ابن مسعود پرسيدم در روز احد كه مردم فرار كردند با پيغمبر ص بجز از على ع و ابو دجانه و سهل بن حنيف ديگرى باقى نماند ؟ جواب داد بلكه بجز از على ع ديگرى باقى نماند و پايان كار معدودى كه نخستشان عاصم بن ثابت و ابو دجانه و سهل بودند بازگشتند و طلحة بن عبيد اللَّه هم بديشان ملحق گرديد .\r\nپرسيدم ابو بكر و عمر كجا بودند ؟ ! گفت آنها از جمله كسانى بودند كه براى نگهدارى جان عزيز خود ميكوشيدند و فرار را بر قرار انتخاب كرده بودند .\r\nگفتم عثمان كجا بود ؟ گفت او پس از سه روز پيدا شد .\r\nرسول خدا به دو فرمود اكنون كه كار از كار گذشت آمدهء .\r\nاز او پرسيدم خودت در آن روز كجا بودى ؟ گفت منهم در انديشه نجات خودم بودم گفتم پس از كجا و چه كسى اين قضايا را نقل ميكنى ؟ گفت عاصم و سهل به من خبر دادند گفتم پايدارى على ع در آن روز از جمله كارهاى شگفت‌آور است گفت نه تنها تو از كار وى تعجب ميكنى بلكه فرشتگان آسمان بشگفت آمدند مگر نشنيده‌اى در روز احد وقتى كه كار مسلمانان بدينجا رسيد جبرئيل\r\n\r\n","description":"","footnote":"","page_name":" 76 ","page_number":76},
  {"content":"\r\n\r\nهمچنان كه به طرف آسمان بالا ميرفت ميگفت\r\n« لا سيف الا ذو الفقار و لا فتى الا على »\r\nشمشير منحصر به ذو الفقار و جوان منحصر بعلى ع است . پرسيدم از كجا دانستند كه اين عبارت را جبرئيل بيان كرده .\r\nگفت صدائى به اين عبارت در آسمان بلند شد كه همه مردم شنيدند ، از پيغمبر ص پرسيدند اين صدا از كيست ؟ فرمود از جبرئيل .\r\n( 1 ) 4 - در حديث عمران بن حصين آمده در روز احد كه مردم از اطراف پيغمبر ص پراكنده شدند على ع در حالى كه آماده به خدمت بود و شمشير حمايل داشت در برابر پيغمبر تعظيم كرده رسول خدا ص سر برآورد و فرمود چگونه تو با مردم فرار نكردى عرضكرد مناسب نيست پس از آنكه بشرف اسلام مشرف شدم دوباره به حالت كفر درآيم .\r\nدر آن وقت عدهء از مشركان از كوه به طرف پيغمبر ص حمله آوردند رسول خدا ص على ع را بدفع آنها امر كرد على ع آنها را منهزم ساخت سپس بعده ديگر اشاره كرد آنها را نيز شكست داد باز بگروه ديگرى اشاره كرد آنها را فرارى داد جبرئيل همان هنگام نازل شده عرض كرد ما و همه فرشتگان از مواسات بىسابقه‌اى كه على ع در راه شما نشان داده و خود را فداى شما كرده به شگفت آمديم رسول خدا ص فرمود چگونه ممكن است او در راه من فداكارى و جانبازى ننمايد با آنكه او از من و من از اويم جبرئيل گفت منهم از هر دوى شما هستم .\r\n( 2 ) 5 - ابن عباس گويد در روز احد طلحة بن ابى طلحه در برابر صف مشركان و مسلمانان ايستاده\r\n\r\n","description":"","footnote":"","page_name":" 77 ","page_number":77},
  {"content":"\r\n\r\nگفت اى ياران محمد شما خيال ميكنيد كه خداى متعال بر اثر زخم شمشير شما ما را بدوزخ ميبرد و شما را به زخم تيغ ما به بهشت ، امروز چه كسى ميتواند بمبارزه من بيايد على ع بمبارزه او رفته فرمود سوگند به خدا امروز دست از تو برنميدارم تا بضرب شمشيرم ترا بدوزخ فرستم و دو ضربت ميانشان رد و بدل شد و بالاخره على ع با ضربتى هر دو پاى او را جدا كرد طلحه كه خود را در چنگال شير مثال على ع مبتلا ديد او را سوگند داد : اى پسر عم قرابت را مراعات كن على ع از وى درگذشت مسلمانان گفتند چگونه از تجهيز او دست برداشتى فرمود مرا به ياد قرابت خويش آورد .\r\nسوگند به خدا فاصلهء نشد همان جا درگذشت و پيغمبر ص خوشحال شده فرمود اين كبش الكتيبه و قوچ لشكر مشركان بود .\r\n( 1 ) 6 - عكرمه گفته از على ع شنيدم در روز احد كه مسلمانان از اطراف پيغمبر ص پراكنده شدند چنان محزون شدم كه تا آن روز آنقدر حزن و اندوه به من دست نداده بود و من آن روز همچنان كه از خود بى خبر بودم پيشاپيش آن حضرت ايستاده و دشمنان را از حضرتش دور ميكردم اتفاقا بجانب آن حضرت توجه كرده حضرتش را نديده با خود گفتم رسول خدا كه فرار نكرده او را هم كه در ميان كشتگان نديدم خيال ميكنم به طرف آسمان بالا رفته غلاف شمشير را شكسته و گفتم همواره با كافران ميجنگم و از آن جناب مدافعه ميكنم تا كشته شوم همان دم بر مشركان حمله برده و آنها را شكست دادم ناگهان نظرم به رسول خدا ص افتاد كه غش كرده و به روى زمين افتاده است بالين آن حضرت نشستم مرا ديده فرمود چه امرى ايجاب كرد مسلمانان از گرد ما پراكنده شدند عرضكردم به خدا كافر شدند و از دشمنان ترسيدند و ترا تسليم دست\r\n\r\n","description":"","footnote":"","page_name":" 78 ","page_number":78},
  {"content":"\r\n\r\nآنان نمودند ، در آن وقت رسول خدا ص لشكر مشركان را ديد كه به طرف او توجه نموده‌اند فرمود يا على ع اين مردم را از من دور كن من از جاى برخاسته و تيغ در ميانشان انداخته و از راست و چپ بر آنها حمله ميكردم تا آنها را شكست دادم رسول خدا ص به من فرمود يا على نميشنوى كه در آسمان از جانبازى تو ستايش ميكنند فرشته‌ايست بنام رضوان ميگويد\r\nلا سيف الا ذو الفقار و لا فتى الا على\r\n. من از شدت خوشحالى گريستم و خداى متعال را بر اين نعمتى كه به من ارزانى كرده سپاسگزارى نمودم ( 1 ) 7 - حضرت باقر ع فرمود در روز احد فرشتهء در آسمان ندا ميكرد\r\nلا سيف الا ذو الفقار و لا فتى - الا على .\r\n( 2 ) 8 - ابو رافع از جدش روايت كرده همواره از ياران رسول خدا ص ميشنيديم ميگفتند روز جنگ احد منادى در آسمان ندا ميداد\r\nلا سيف الا ذو الفقار و لا فتى الا على\r\n« 1 » .\r\n( 3 ) 9 - سعيد بن مسيب به قتاده ميگفت اگر در روز احد بودى ، على ع را ميديدى كه در طرف راست\r\n\r\n\r\n\r\n\r\n","description":"","footnote":"\r\n( 1 ) ناسخ مينويسد ذو الفقار جزء غنائم بدر و متعلق به عاص بن منبه بود كه پيغمبر آن را به على - بن ابى طالب اعطا فرمود و چون در پشت آن فقرات و برآمدگيهائى مانند استخوان بود آن را ذو الفقار ميخواندند و هم گفته‌اند چون امير المؤمنين ، عاص را كشت شمشير او را خود برداشت و آن شمشير پس از شهادت على ع همچنان بميراث در ميان سلسله علوى بود تا به محمد بن عبد اللَّه بن حسن بن على ع رسيد و در جنگ منصور عباسى چون شهادت خويش را نزديك ديد مردى از بنى نجار را كه چهار صد دينار به دو مديون بود بخواند و ذو الفقار را به دو داده گفت اين شمشير را بگير و نگهدار كه هر يك از آل ابى طالب آن را ببيند از تو ميگيرد و حقت را به تو ميدهد و چون جعفر بن سليمان عباسى بولايت مدينه و يمن نامزد شد آن مرد را طلب كرد و چهار صد دينار به دو داد و تيغ را از او گرفت .\r\n","page_name":" 79 ","page_number":79},
  {"content":"\r\n\r\nرسول خدا ( ص ) ايستاده با شمشير خود دشمنان را از رسول خدا دفع ميكرد با آنكه ديگران پا بفرار گذارده بودند .\r\n( 1 ) 10 - حضرت باقر ع فرموده پرچمداران مشركان در روز احد نه نفر بوده و همه آنها از طائفه بنى مخزوم بودند كه بدست على ع كشته شدند بنى مخزوم آن روز بيچاره و مفتضح گرديدند .\r\nو فرموده على ع بمبارزه حكم بن اخنس رفت شمشيرى بپاى او زد نيمى از ران او را جدا كرد و به همين ضربت كشته شد .\r\nوقتى كه مسلمانان چنين جولانى كرده و ضرب شصتى نشان دادند امية بن ابى حذيفه كه مرد زره - پوش و كامل السلاح بود بميدان آمده ميگفت امروز بايد خونخواهى روز بدر را بنمايم مردى از مسلمانان بمبارزه او رفت اميه او را كشت امير المؤمنين ع به طرف او عزيمت كرد شمشيرى بسر او فرود آورد چنانچه كلاه خود او را به يكديگر فروبرد او نيز شمشيرى حواله على ع كرد سپر را پيش‌آورده شمشير به سپر كارگر شد على ع شمشير را از كلاه‌خود او برداشت او نيز تيغش را از سپر آن حضرت خلاص كرد ، اندكى از هم جدا شدند على ع گويد در آن هنگام چشمم به زير بغل نامبرده افتاد شمشير بدان جا فرود آورده و او را كشتم و مراجعت كردم .\r\nدر روز احد كه همه مسلمانان فرار كردند و على ع به تنهائى باقى ماند و از دين خدا و رسول او حمايت ميكرد رسول خدا ص به او فرمود چرا تو با ديگران فرار نكردى .\r\nعلى ع با كمال تعجب عرضكرد چگونه ممكن است منهم فرار كنم و شما را تنها بگذارم سوگند به خدا از جاى برنخيزم و دست از كارزار برندارم تا خداى متعال وعده نصرتى كه به تو داده وفا فرمايد رسول خدا ص فرمود يا على مژده باد ترا كه خداى منان بوعده خود وفا ميفرمايد و بعد از اين مشركان هيچ گاه بر ما پيروز نميشوند .\r\n( 2 ) همانوقت عدهء بجانب وى حمله كردند فرمود يا على اين عده را دور كن على ع بر آنها تاخته و\r\n\r\n","description":"","footnote":"","page_name":" 80 ","page_number":80},
  {"content":"\r\n\r\nهشام بن اميه مخزومى را كشت لشكر متفرق شدند لشكر ديگرى نيز هجوم كردند على ع بر آنها حمله كرده و عمرو بن عبد اللَّه جمحى را كشت لشكر فرار كردند لشكر سومى به طرف رسول خدا روى آورده باز على ع بدانها تاخته و بشر بن مالك عامرى را از دم ذو الفقار گذراند اينها نيز فرار كرده و شكست خوردند از آن به بعد لشكرى از مشركان بعزيمت پيغمبر اكرم ص برنخاست .\r\nجنگ احد با اين پيش‌آمد ناگوار پايان يافت و مسلمانانى كه منهزم شده بودند بازگشتند و مشركان به طرف مكه كوچ كردند و پيغمبر اكرم ص به طرف مدينه مراجعت كرد .\r\nفاطمه زهرا عليها و على ابيها و زوجها آلاف التحية و الثناء به استقبال پدر بزرگوارش ارواح - العالمين فداه آمد و ظرف آبى بدست گرفته صورت مبارك رسول خدا ص را كه جمال ربانى حضرت احدى بود بدست پر از مهر و محبتش شستشو داد .\r\nفاصلهء نشد ذات بيهمال « على ولى اللَّه عليه السّلام » دررسيد در حالى كه دست او تا شانه‌اش غرق خون مشركان بود ذو الفقار را بسيده دو سرا فاطمه زكيه مرضيه داده فرمود بگير اين شمشير را كه امروز مرا يارى كرد و پشت دشمنان را شكست و اين اشعار را سرود .\r\n( 1 ) اى فاطمه بگير اين شمشير هنرمند بىعيب را كه مرا روسپيد كرده و از آن نگران نبوده و خود\r\n\r\n","description":"","footnote":"","page_name":" 81 ","page_number":81},
  {"content":"\r\n\r\nرا هم به هيچ وجه ملامت نميكنم .\r\nسوگند بجان خودم در راه يارى احمد و فرمانبردارى از خدا كه به حال بندگان خود عالم است دقيقهء فروگذارى نكردم .\r\nخونهاى كشتگان را از آن پاك كن اين همان شمشيريست كه جام حميم دوزخ را به مردم عبد الدار چشانيده .\r\nپيغمبر فرمود آرى اى فاطمه بگير شمشيرش را كه شوهر تو به خوبى از انجام وظيفه خود برآمد و خداى متعال بزرگان قريش را به شمشير او نابود كرد .\r\n\r\nفصل 23 كشتگان احد\r\n( 1 ) مورّخان كشتگان مشركان را نام برده و چنانچه نوشته‌اند بيشتر آنها همان عده‌اى بوده كه بدست على ع از پاى درآمده‌اند .\r\nمحمد بن اسحق گفته پرچم قريش در روز احد بدست طلحة بن ابى طلحه كه از نواده‌گان عبد الدار است بوده و او را على ع كشته و نيز پسر او ابو سعيد و برادرش خالد را هم او به مالك دوزخ سپرده و عبد اللَّه بن حميد و ابو الحكم بن اخنس و وليد بن ابى حذيفه و برادرش اميه و ارطاة بن شرحبيل و هشام بن اميه و عمرو بن عبد اللَّه الجحمى و بشر بن مالك و صواب و ديگران را آن جناب از دم تيغ گذرانده .\r\nو چنانچه ثابت است پيروزى با على ع بوده و تا وقتى جنگ پايان نيافته و شكست خوردگان بجاى خود بازنگشته به تنها از پيغمبر ص مدافعه ميكرده و كسانى كه در آن روز فرار كردند بدون استثناء\r\n\r\n","description":"","footnote":"","page_name":" 82 ","page_number":82},
  {"content":"\r\n\r\nمورد عتاب و خشم خدا قرار گرفتند .\r\nو از كسانى كه اخيرا با على ع در محافظت پيغمبر همكارى كردند هشت نفر يا چهار نفر يا پنج نفر از مردم انصار بودند .\r\nحجاج بن علاط سلمى در بارهء على ع و كشتگانى كه بدست او از پاى درآمده‌اند و حسن استقبالى كه جناب او از بلا ميكرده گويد .\r\nخداى متعال براى نابود كردن دشمنان دين خود شخصى را مانند على بن ابى طالب ع برميگزيند كه عموها و دائيهاى او مردمان كريمى هستند .\r\nدستان تو كه براى هميشه توانا باشند به تو كمك كردند و مانند طليحه را بشمشير تيز به زمين افكنده و هلاك ساختند .\r\nو چون دلاور توانائى بر دشمنان خود كار را سخت گرفتى و با شمشير بران خود در هنگامى كه از فراز به نشيب مىآمدند آنها را شكست دادى .\r\nشمشير عطشان خود را از خونهاى دشمنان سيراب كردى و تا سير نگرديد در غلاف ننمودى .\r\n\r\nفصل 24 غزوه بنى النضير\r\n( 1 ) هنگامى كه رسول خدا ص براى سركوبى مردم بنى النضير عزيمت كرد بحصار آنان توجه كرده و خرگاه آن حضرت را در آخرين نقطه بنى حطمه بطحا سر پا كردند چون شب فرارسيد از بنى النضير تيرى به خيمه رسول خدا ص افكندند حضرت دستور داد خرگاه او را در دامنه كوه قرار دادند و مهاجر و انصار اطراف\r\n\r\n","description":"","footnote":"","page_name":" 83 ","page_number":83},
  {"content":"\r\n\r\nخرگاه گردون دستگاه حضرتش را احاطه نمودند .\r\nچون شب كاملا جهان را تاريك كرد مسلمانان على ع را نديده برسول خدا عرضه داشتند على ع كجاست ؟ ما او را نمىبينيم رسول خدا ص فرمود خيال ميكنم براى انجام كارى بنفع شما اقدام كرده فاصلهء نشد على ع آمد و سر يهودى كه تير بخرگاه رسول اكرم زده بوده و نامش عرورا بود در برابر آن حضرت گذارد رسول خدا ص پرسيد چه كردى ؟\r\nعرضكرد دانستم كه اين بدكردار آدمى دلاور و بيباكست در كمين او نشستم و گفتم ممكن است شب هنگام به قصد شبيخون بر ما از حصار خود بيرون آيد فاصلهء نشد ديدم با شمشير كشيده باتفاق نه نفر از يهوديان به طرف ما مىآيد منهم فرصت را غنيمت شمرده به او درآويخته و كارش را تمام كردم ليكن اصحابش فرار كرده و بلا درنگ نزديك حصار خود رفتند اكنون عده‌اى را با من همراه كن آرزومندم بديشان پيروز آيم رسول خدا ص ده نفر از اصحاب را از قبيل ابو دجانه سماك بن خرشه و سهل بن حنيف را با او همراه كرد و آنان بجانب آن عده كوچ كرده و پيش از آنكه يهوديان به حصار خود وارد شوند بدانها دست يافته همه را كشتند و سرهاشان را حضور رسول خدا ص آوردند پيغمبر اكرم دستور داد آنها را در يكى از چاههاى بنى حطمه ريختند .\r\nو همين عمل على ع ايجاب كرد مسلمانان بتوانند حصار بنى النضير را فتح كنند و پيروز آيند .\r\nو در آن شب كعب بن اشرف يهودى كشته شد .\r\nرسول خدا ص حصارها و ثروتهاى بنى النضير را پس از آنكه بر ايشان تسلط يافته تصاحب كرد و\r\n\r\n","description":"","footnote":"","page_name":" 84 ","page_number":84},
  {"content":"\r\n\r\nآنها را در ميان مهاجر و انصار بخش نمود و در واقع اين اولين غنيمتى است كه رسول خدا ميان ياران خود تقسيم نمود و به على ع دستور داد بخش مربوط بحضرتش را نگهدارى كرده و آنها را بعنوان صدقه در ميان بينوايان تقسيم نمايد و اين بخش كه متعلق برسول خدا بود تا وقتى كه حضرت رسول در قيد حيات بود در تصرف خود او بود و پس از رحلتش در دست اختيار على ع درآمد و بالاخره تا امروز در دست انتفاع فرزندان فاطمه است .\r\nحسان بن ثابت در باره پيش‌آمد بنى النضير و نه نفرى كه بدست على ع كشته‌اند ميسرايد .\r\nبيچارگى عجيبى دامن‌گير مردم بنى نضير شد و در برابر چشم ديگران به بدبختى افتادند بزرگ آنها كشته شد و نه نفر از ياران او كشته و جمعى فرارى گرديدند .\r\n\r\nفصل 25 جنگ احزاب\r\n( 1 ) پس از كارزار بنى نضير واقعه جنگ احزاب اتفاق افتاد و سبب اين جنگ اين بود عدهء از يهوديان از قبيل سلام بن ابى الحقيق نضيرى و حيى بن اخطب و كنانة بن ربيع و هوذة بن قيس والبى و ابو عماره والبى با عدهء از مردم والبه به مكه رفته و با ابو سفيان كه ميدانستند با رسول خدا سابقه دشمنى دارد ملاقات كردند و او را برزم با آن حضرت تحريك نمودند و از ناراحتيهائى كه به خيال خود از آن جناب ديده بوى شكايت كردند و از او خواستند تا آنان را براى مبارزه با پيغمبر اكرم ص يارى نمايد .\r\nابو سفيان گفت ما بهر طريقى كه بخواهيد در دست اختيار شما هستيم اينك پيش قريش رفته آنها را بجنگ وى بخوانيد و متعهد شويد كه دست از يارى آنها برنداريد و تا آخرين لحظه با آنان همكارى\r\n\r\n","description":"","footnote":"","page_name":" 85 ","page_number":85},
  {"content":"\r\n\r\nنمائيد تا پيروز شده و پيغمبر را بيچاره سازيد .\r\n( 1 ) يهوديها بملاقات سران قريش رفته و آنان را بجنگ با پيغمبر ص دعوت كردند و اضافه كردند ما همه جا با شما همكارى كرده و به پشتيبانى از شما ميكوشيم تا او را مستأصل و بيچاره سازيم .\r\nقريش گفتند اى گروه يهودى شما مردمى هستيد كه اولين كتاب بشما ارزانى شده و سابقه علمتان معلوم است و از دينى كه محمد ادعا مىكند و دينى كه ما بدستورات آن رفتار ميكنيم باخبريد اكنون بگوئيد آيا دين ما بهتر است يا آئينى كه او آورده بحقيقت نزديكتر است يهوديان براى آنكه به منظور خود رسيده باشند گفتند دين شما از دين او بهتر است و بحقيقت نزديكتر .\r\nقريش از شنيدن اين سخن خوشحال شده و خود را براى رزم با رسول خدا ص آماده كردند .\r\nچون آمادگى آنان مسلم شد ابو سفيان با قريش ملاقات كرده گفت خداى متعال شما را در بارهء دشمنتان يارى كرد و اينك يهود هم بهمراهى شما با وى ميجنگند يا همه‌شان نابود شوند و يا او و پيروانش را بيچاره سازند آنها هم به تمام معنى و با عزمى راسخ براى رزم با پيغمبر اكرم ص آماده گرديدند .\r\nيهود كه قريش را با خود هم‌آهنگ كردند به قبيله غطفان و قيس عيلان رفته آنان را هم بجنگ با پيغمبر ص دعوت كردند و متعهد شدند به آنان كمك و مساعدت نمايند و از همكارى قريش و اتفاقى كه با يهودان نموده بودند به اين قبائل اطلاع دادند .\r\nپس از انعقاد قرارداد يهود با قريش و ساير قبائل و آمادگى براى جنگ با رسول خدا ص . قريش به سرپرستى ابو سفيان و غطفان برياست عيينة بن حصن در ميان بنى فزاره و حارث بن عوف در بنى مرّه و وبرة بن\r\n\r\n","description":"","footnote":"","page_name":" 86 ","page_number":86},
  {"content":"\r\n\r\nطريف در اشجع حركت كردند و قريش هم‌چنانكه گفتيم بكمك اين قبائل قيام نمود .\r\n( 1 ) رسول خدا ص وقتى كه از اجتماع احزاب و قبائل باخبر شد و دانست ، با عزيمتى شكست ناپذير برزم با او آماده شده‌اند با ياران خود در اين خصوص مشورت كرد .\r\nياران رسول خدا ص هم متفقا رأى دادند كه در مدينه بمانند و اگر دشمنان بر آنها تاختند از نقبهائى كه آماده بوده استفاده كرده با آنان بجنگند .\r\nسلمان ره اين رأى را نپسنديده و خاطر نشان ساخت بهتر آنست خندقى حفر كنند رسول خدا ص خواسته سلمان را پذيرفته فرمان داد تا مسلمانان بحفر خندق بپردازند و خود آن جناب هم با ياران خود همكارى ميكرد .\r\nدر همانوقت احزاب و متفقين رسيدند مسلمانان كه آنها را ديدند از جمعيت و آمادگى آنها بيمناك شده در گوشهء از خندق مدت بيست و اند شب اقامت كردند و در اين مدت به غير از تير و نيزه و سنگ جنگ ديگرى اتفاق نيفتاد .\r\nرسول خدا ص وقتى توجه كرد بيشتر مسلمانان با ضعف و سستى روبرو شده و آمادگى براى كارزار ندارند رسولى بجانب عيينه و حارث كه دو نفر سپهدار غطفان بوده فرستاد و از آنها درخواست كرد تا كارزار را به صلح خاتمه دهند و بازگردند در برابر يك سوم از ميوه مدينه بدانها تسليم شود و ضمنا با سعد بن معاذ و سعد بن عباده در اين خصوص مشورت فرمود .\r\nعرضكردند هر گاه صلح ما با اين جمعيت به حكم وحى و دستور الهى است چارهء از پذيرش فرمان نيست و ما خواه ناخواه با آنان بمصالحه مىپردازيم و اگر ميخواهى براى آسايش ما دست به كار صلح بزنيد ما در اين باره رأى بخصوصى داريم .\r\n\r\n","description":"","footnote":"","page_name":" 87 ","page_number":87},
  {"content":"\r\n\r\nرسول خدا ص فرمود وحيى نرسيده و فرمانى نيامده ليكن مىبينيم تازيان شما را با يك كمان بيچاره كرده و از همه طرف بجانب شما روى آورده‌اند خواستم تا بدين وسيله اندكى از شوكت آنان بكاهم .\r\n( 1 ) سعد بن معاذ عرضكرد ما با ايشان پيش از اين در شرك به خدا و بت‌پرستى شريك بوديم و خدائى نميشناختيم و او را نمىپرستيديم و همان وقت هر گاه ميخواستيم از دسترنج خود بدانها بدهيم يا بعنوان مهمانى بوده و يا به فروش و اكنون كه خداى متعال نعمت اسلام را بما ارزانى داشته و ما را به آئين آن رهبرى فرموده و بوجود اقدس تو بر ديگران برترى داده چگونه ممكن است بدون اندك نيازى دسترنج خود را در تحت اختيار آنها قرار دهيم سوگند به خدا جز دم شمشير تيز چيز ديگرى به آنها نخواهيم داد تا خدا ميان ما و ايشان حكومت فرمايد .\r\nرسول خدا ص فرمود اكنون از عقيده قلبى شما كاملا باخبر شدم به همان عزيمتى كه داريد پايدار باشيد زيرا خداى متعال هيچ گاه پيغمبرش را خوار نميكند و تا بوعده خود وفا نكند او را آسوده نميسازد .\r\nسپس پيغمبر اكرم ص از جاى برخاست و مسلمانان را بجهاد با دشمن دعوت كرد و آنان را تشجيع و تحريك ميكرد و وعده يارى خدا ميداد همانوقت عدهء از سوارگان قريش از قبيل عمرو بن عبد ودّ و عكرمة بن ابو جهل و هبيرة بن وهب و ضرار بن خطاب و مرداس فهرى آماده كارزار شده و لباس جنگ را استوار كرده بر اسبان خود جهيده به آسايشگاههاى بنى كنانه رفته آنان را براى حرب آماده كرده سپس اسب رانده كنار خندق آمدند خوب دقت كرده گفتند سوگند به خدا اين حيله‌ايست كه تا كنون ميان تازيان سابقه نداشته آنگاه محل تنگى از خندق را در نظر گرفته اسبها را رانده تصادفا در ميان شوره‌زارى كه در خندق و سلع واقع شده بود درآمدند امير المؤمنين ع با عدهء از مسلمانان سر راه بر آنها گرفتند .\r\n\r\n","description":"","footnote":"","page_name":" 88 ","page_number":88},
  {"content":"\r\n\r\n( 1 ) عمرو بن عبد ودّ براى اينكه اهميت خود را حفظ كرده و ضمنا دلاورى خود را هم نشان داده باشد برابر اصحابش ايستاده مبارز طلبيد على ع قدم پيش گذارده عمرو به او گفت اى پسر عم بازگرد كه من دوست نميدارم ترا بكشم .\r\nعلى ع فرمود اى عمرو شنيده‌ام با خدا عهد كردهء هر گاه يكى از قريشيها يكى از دو كار را از تو بخواهند تو به‌پذيرى و انجام دهى گفت آرى چنين است اينك دو خواسته تو كدامست ؟\r\nفرمود يكى آنكه به خدا و رسول ايمان بياورى و دين اسلام را برگزينى گفت من نيازى به اسلام و خدا و رسول ندارم فرمود خواسته دوم اينست كه از مركب به زير آئى تا پياده جنگ كنيم .\r\nعمرو گفت اى على برگرد كه ميان من و پدر تو سابقه رفاقت بوده و دوست نميدارم تو بدست من كشته شوى .\r\nعلى ع فرمود سوگند به خدا من دوست ميدارم ترا بكشم مگر آنكه به طرف حق توجه كنى و دست از بت‌پرستى بردارى .\r\nحميت دلاورى عمرو را ناراحت كرده با كمال تعجب گفت تو مرا ميكشى ؟ ! همان جا از اسب پياده شده دست و پاى آن را پى كرده و با مشت به صورت آن حيوان كوبيد شمشير كشيده بجانب آن حضرت حمله آورد و چون پلنگ تير خورده شمشيرى بسپر على ع نواخت على ع هم با ضربتى او را از پاى درآورد و كشت .\r\n\r\n","description":"","footnote":"","page_name":" 89 ","page_number":89},
  {"content":"\r\n\r\n( 1 ) همراهيان كه سردار نامى خود را بسادگى كشته يافتند بدون آنكه اثرى از خود نشان دهند از خندق خارج شده به طرف مردان خود فرار كردند و على ع هم بجاى اول خود بازگشت و نزديك بود آنان كه با وى آمده بودند از ترس بميرند .\r\nامير المؤمنين ع در بارهء قتل او فرمايد :\r\nعمرو عبد ودّ بر اثر نادانى و كوتاه فكرى از سنگى كه بت اوست يارى مىكند و من كه على هستم از راه حق و حقيقت خداى محمد را يارى مىنمايم .\r\nاو را از دم تيغ گذراندم و جسد بيجان او را مانند شاخه درخت خرمائى كه ميان سنگها و پشتها مىافتد به حال خود گذاشتم .\r\nمن از آنجا كه پاكدامن و از ما سواى خدا بىنيازم لباسهاى او را بيرون نياوردم و اگر او بجاى من بود مرا عريان ميساخت .\r\nشما اى مردم احزاب خيال نكنيد كه خدا دين خود و رسولش را خوار و تنها گذارده و يار و ياورى ندارد .\r\n1 - زهرى گويد در روز جنگ احزاب عمرو عبد ودّ و عكرمه و هبيره و نوفل بن عبد اللَّه و ضرار در كنار خندق ميگشتند و محل باريكى ميجستند كه از آن بتوانند عبور كنند و خود را به مسلمانان برسانند تا به محلى رسيدند كه اسبهاشان حاضر براى رفتن و عبور كردن از آنجا نبودند تا بالاخره اسبهاى خود را ميان شورزار و شكافى بجولان درآوردند و مسلمانان هم ايستاده ليكن كسى جرأت نداشت كه خود را در برابر اين مبارزان درآورد .\r\n\r\n","description":"","footnote":"","page_name":" 90 ","page_number":90},
  {"content":"\r\n\r\n( 1 ) عمرو بن عبد ودّ پيوسته مبارز ميطلبيد و بكنايه ميگفت بسكه هل من مبارز گفتم و جنگجو طلبيدم صدايم گرفت و خسته شدم .\r\nدر تمام اين مدت امير المؤمنين ع عزيمت ميدان او ميكرد ليكن رسول خدا اجازه نميداد و منتظر بود شايد ديگرى پيشنهاد مبارزه با او را بدهد اتفاقا مسلمانان كه از او و همراهيان و پشتيبانانشان كاملا بوحشت افتاده بودند جرأت مبارزه با او را نداشتند و مانند آدمى كه كركس مرگ بر سر او نشسته در جاى خود خشك شده بودند .\r\nچون مبارز طلبيدن عمرو طولانى شد و از آن طرف على ع هم سعى ميكرد هر چه زودتر بميدان او رفته شيشه عمرش را بر زمين زند رسول خدا ص به او فرمود نزديك من بيا على ع نزديك رفته رسول خدا عمامه خود را بر سر او گذارده و شمشيرش را به او داده فرمود برو و دين خدا را يارى كن و ضمنا دعا كرده كه خدايا او را يارى كن .\r\nعلى عليه السّلام به طرف عمرو رفته و جابر انصارى هم براى آنكه ناظر اعمال اين دو نفر دلاور باشد بميدان آمد .\r\nعلى ع كه با وى روبرو شد ، فرمود اى عمرو در زمان جاهليت ميگفتى سوگند به لات و عزى هر گاه كسى سه حاجت يا يكى از آنها را از من درخواست كند من نياز او را بر مىآورم گفت آرى چنين است .\r\nعلى ع فرمود اينك حاجت من اينست گواهى دهى به يكتائى خدا و نبوت رسول او و تسليم امر خدا شوى .\r\n\r\n","description":"","footnote":"","page_name":" 91 ","page_number":91},
  {"content":"\r\n\r\n( 1 ) عمرو گفت اى پسر عم دست از اينحرف بردار كه مرا بدان نيازى نيست على ع فرمود نه چنين است بلكه اگر بدان چه گفتم اقرار كنى بنفع تو تمام خواهد شد . سپس فرمود حاجت ديگر من اينست از همان راهى كه آمدهء بازگردى گفت اين هم نشدنيست زيرا زنهاى قريش اين كار مرا نقل محافل خود قرار ميدهند .\r\nفرمود حاجت ديگر من اينست كه پياده شوى و با من بمبارزه بپردازى ، عمرو از اينسخن خنديد و گفت اين حاجتى بود كه تا كنون هيچ يك از تازيان از من درخواست نكرده بودند در عين حال من حاضر نيستم مانند تو بزرگوارى را بقتل برسانم زيرا پدرت دوست صميمى من بود .\r\nعلى ع فرمود ليكن من دوست دارم ترا بكشم اينك اگر مايلى از اسب فرود آى عمرو متأثر شده از مركب به زير آمده با مشت به صورت اسبش زده و آن حيوان را به عقب راند .\r\nجابر گويد اين دو سوار يليل به يكديگر درآويختند و گرد و غبارى بلند شد چنانچه آنها را نديدم فاصلهء نشد كه از ميان غبار صداى على ع به تكبير بلند شد دانستم على ع عمرو را كشت .\r\nاصحاب او كه از كشتنش اطلاع يافتند خود را در ميان خندق انداختند و از آن طرف مسلمانان كه صداى تكبير على را شنيده به طرف آن حضرت توجه كردند تا به‌بينند چه پيش‌آمدى كرده نوفل بن عبد اللَّه را ديدند در ميان خندق مانده و اسب او قادر به حركت نيست او را هدف سنگ قرار دادند نوفل گفت اين طريق كشتن سزاوار نيست يكى يكى بيائيد با هم مبارزه كنيم .\r\nامير المؤمنين ع بر او وارد شده ويرا بضرب شمشير كشت .\r\nو پس از او هبيره را بچنگال درآورده و او را عاجز كرده و ضربتى به قربوس زين او زده چنانچه\r\n\r\n","description":"","footnote":"","page_name":" 92 ","page_number":92},
  {"content":"\r\n\r\nروپوش آن را دريده و كار وى را ساخته .\r\nعكرمه و ضرار هم فرار كردند .\r\nجابر گويد در وقتى كه عمرو بدست على ع كشته شد من پيش‌آمد او را تشبيه كردم بقصه داود و جالوت كه خدا در قرآن خبر ميدهد  فَهَزَمُوهُمْ بِإِذْنِ اللَّهِ وَ قَتَلَ داوُدُ جالُوتَ  « 1 » آنها را بفرمان خدا شكست دادند و داود جالوت را كشت .\r\n( 1 ) 2 - ربيعه سعدى گفت بملاقات حذيفه يمان رفتم گفتم اى بندهء خدا ما همواره اوقات از على و مناقب او در محافل و مجالس ياد ميكنيم مردم بصره ميگويند شما در بارهء او افراط ميكنيد و تجاوز مىنمائيد آيا شما حديثى در حق او بخاطر داريد گفت اى ربيعه چه پرسشى در باره على ع از من مىنمائى سوگند بخدائى كه جان من در دست اوست هر گاه همه اعمال ياران محمد را از روزى كه مبعوث به نبوت شده تا بامروز در كفهء ترازوئى بگذارند و كار على ع را در كفهء ديگر آن ، عمل آن جناب بر تمام اعمال آنان برترى پيدا مىكند ربيعه كه اين منقبت امام را از على ع شنيده گفت اين منقبت قابل قبول نيست و دليلى بر صحت آن نميباشد .\r\nحذيفه گفت اى پست‌فطرت چگونه اين منقبت شايان تحمل نميباشد كجا بودند عمر و ابو بكر و ما بقى اصحاب محمد در روز احد كه عمرو بن عبد ودّ مبارز ميطلبيد و همه بجز از على ع چون مرده بيجانى روح از كالبدشان خارج شده بود او يكتنه بمبارزه وى رفت و به يارى خدا او را كشت .\r\nبه حق خدا كه جان حذيفه در دست اوست كارى كه آن روز على نمود تا فرداى قيامت پاداش او از عمل همه ياران محمد بالاتر است .\r\n\r\n\r\n\r\n\r\n","description":"","footnote":"\r\n( 1 ) آيه 251 سوره بقره .\r\n","page_name":" 93 ","page_number":93},
  {"content":"\r\n\r\n( 1 ) 3 - معروف بن خربوذ گفته على ع در روز خندق ميفرمود .\r\nآيا قريش و سوارگان آن اين چنين بر من حمله مىآوردند شما پيش‌آمد ميان من و آنها را بياران من اطلاع دهيد .\r\nامروز غيرت مردى و شمشير بران استخوان شكن من مرا از فرار كردن باز ميدارد .\r\nمن همان كسم كه چون با عمرو عبد ودّ روبرو شدم او را هلاك كردم با آنكه او با شمشير هندى صاف آزموده برنده برزم من آمده بود .\r\nمن او را كشتم و چون شاخه خرمائى در ميان سنگ و خاك افكندم و از پاكدامنى جامه‌هاى او را بيرون ننمودم .\r\n( 2 ) 4 - محمد بن اسحق گفته هنگامى كه على ع عمرو را كشت با صورت درخشان و برافروختهء بجانب رسول خدا ص توجه كرد عمر خطاب به او عرضكرد چرا پس از آنكه ويرا كشتى جامه‌هاى او را بيرون نكردى با آنكه در ميان تازيان زرهى همتاى زره او نميباشد فرمود من حيا كردم بدن پسر عمم را عريان بگذارم .\r\n( 3 ) 5 - حسن بصرى گويد هنگامى كه على ع عمرو را كشت سرش را بريد و آورد حضور رسول خدا ص به زمين انداخت ابو بكر و عمر بىاختيار از جاى برخاسته سر مبارك على را بوسيدند .\r\n( 4 ) 6 - على بن الحكم اودى گويد ابو بكر عياش ميگفت على ع ضربتى زد كه در اسلام سابقه نداشته\r\n\r\n","description":"","footnote":"","page_name":" 94 ","page_number":94},
  {"content":"\r\n\r\nو ارجمندتر از آن نبوده و منظورش ضربت عمرو بن عبد ودّ بود و نيز ضربتى به آن جناب وارد آوردند كه بدتر و شومتر از آن نبود و منظورش ضربت ابن ملجم بود .\r\nخداى متعال در سوره احزاب آيه يازده تا بيست و شش در خصوص اين كارزار ميفرمايد    إِذْ جاؤُكُمْ مِنْ فَوْقِكُمْ وَ مِنْ أَسْفَلَ مِنْكُمْ وَ إِذْ زاغَتِ الْأَبْصارُ وَ بَلَغَتِ الْقُلُوبُ الْحَناجِرَ وَ تَظُنُّونَ بِاللَّهِ الظُّنُونَا هُنالِكَ ابْتُلِيَ الْمُؤْمِنُونَ وَ زُلْزِلُوا زِلْزالًا شَدِيداً وَ إِذْ يَقُولُ الْمُنافِقُونَ وَ الَّذِينَ فِي قُلُوبِهِمْ مَرَضٌ ما وَعَدَنَا اللَّهُ وَ رَسُولُهُ إِلَّا غُرُوراً    الى قوله  وَ كَفَى اللَّهُ الْمُؤْمِنِينَ الْقِتالَ وَ كانَ اللَّهُ قَوِيًّا عَزِيزاً  اى بندگان از نعمتهائى كه خدا بشما داده خاطر نكنيد و به ياد داشته باشيد هنگامى كه از بالا و پائين لشكرها بسوى شما حمله ميكردند و كار را چنان بر شما سخت گرفته بودند كه ديدگانتان را حيران و دلها بگودى گلوى شما رسيده و شما در اين وقت بخداى متعال گمانهائى داشتيد اينجا بود كه بندگان مؤمن در بوته آزمايش درآمدند و شديدا بلرزه افتادند و نيز متوجه باشيد هنگامى كه منافقان و دل سياهان رنجور ميگفتند خدا و رسول ما را فريفتند و جز اين عمل كار ديگرى نكردند تا آنجا كه ميفرمايد خداى متعال مهم كارزار مؤمنان را كفايت كرد و او توانا و ارجمند است ، در اين آيه خداى متعال مسلمانان را مورد عتاب و سرزنش قرار داده و كسى كه باتفاق دوست و دشمن ، سرزنش و ملامت نديده امير المؤمنين على ع است زيرا پيروزى با او بود و جنگ احزاب به كف باكفايت او فتح شد و كشتن عمرو و نوفل ايجاب كرد كه مشركان هزيمت نمايند و رسول خدا هم پس از قتل اين عده فرمود اكنون هنگاميست كه ما ميتوانيم با آنها كارزار نمائيم و آنان نميتوانند با ما بجنگند .\r\n( 1 ) 7 - عده از عبد اللَّه مسعود روايت كرده‌اند كه نامبرده آيهء  وَ كَفَى اللَّهُ الْمُؤْمِنِينَ  را چنين قرائت ميكرد  وَ كَفَى اللَّهُ الْمُؤْمِنِينَ الْقِتالَ  بعلى  وَ كانَ اللَّهُ قَوِيًّا عَزِيزاً  : خداى متعال امر مهم كارزار را بوجود على ع\r\n\r\n","description":"","footnote":"","page_name":" 95 ","page_number":95},
  {"content":"\r\n\r\nكفايت فرمود .\r\nحسان بن ثابت در باره كشته شدن عمرو چنين ميسرايد :\r\nعمرو بن عبد ودّ در جنوب مدينه دست به يغماگرى بدون انتظارى زد آن روز شمشيرهاى كشيده ما و اسبان جنگى كه در هيچ قدمى كوتاهى نكردند ديدى و همچنين در بامداد بدر جوانان دلاور و باتعصبى را مشاهده كردى كه ضربه‌هاى كارى به تو وارد آوردند .\r\nبالاخره كارت به جائى رسيد كه نميدانى بدين روز به اين بزرگى توجه كنى يا براى اين پيش‌آمد ناگوار و مكروه انديشه نمائى .\r\nگويند هنگامى كه مردم بنى عامر اين اشعار را شنيدند جوانى ، حسان را كه بقبيله انصار ميباليده مخاطب قرار داده و در رد او مىسرايد .\r\nسوگند به خدا دروغ ميگوئيد شما ما را نكشته‌ايد ليكن بايد به شمشير هاشميها بباليد .\r\nيعنى به شمشير بران محمد بن عبد اللَّه كه در كارزار از نيام كشيده مىشود و از بركت بازوى بيزوال على ع است كه بدين مقام نائل شده‌ايد ديگر كوتاه بيائيد شما عمرو و پسرش را نكشته‌ايد ليكن همتاى او شير بيشه شجاعت على كشته است على كه همواره بناى فخر او آباد باد بنا بر اين بيش از اين ادعاى بسيار و مباهات فراوان ننمائيد .\r\nشما همانهائى هستيد كه در روز جنگ بدر چون براى مبارزه آماده شديد دلاوران قريش علنا از جنگ با شما خوددارى نمودند .\r\n\r\n","description":"","footnote":"","page_name":" 96 ","page_number":96},
  {"content":"\r\n\r\n( 1 ) ليكن چون حمزه و عبيده و على ع با شمشير بران خود وارد معركه شدند گفتند شما براستى همتاى ما هستيد همچنان با نخوت و سركشى بجنگ آنها پرداختند على ع هم جولان هاشمى نموده و متكبران را به خاك هلاك افكند .\r\nبنا بر اين شما نميتوانيد با پشتيبانى از ديگران بر ما فخر كنيد و اصولا فخريه قابل اهميت و حسابى نداريد .\r\nابو الحسن مدائنى گويد هنگامى كه على ع عمرو را كشت و خبر قتل او را بخواهرش دادند پرسيد كدام دلاور بيباك توانست او را از پاى درآورد ؟ گفتند على بن ابى طالب ع گفت مرگ او بدست همتاى كريمى مقدر بود اشك چشمم خشك باد اگر بر قتل او بگريم زيرا برادرم دلاورانى را كشته و با يلانى روبرو شده و اكنون در اين ميدان بايد به شمشير همتاى كريمى از مردم خود كشته شود اى مردم عامر هيچ فخريهء بالاتر از اين تاكنون نشنيده‌ام سپس اين اشعار را سرود .\r\nاگر كشنده عمرو غير كشنده فعلى او بود بايد تا آخر روزگار بگريم .\r\nليكن كشنده او دلاوريست كه معيوب نيست و او را از قديم بزرگ شهر ميگفتند .\r\nو نيز در قتل برادر و تذكرى از على ع ميسروده .\r\nعلى و عمرو دو شير زبردستى بودند كه در معركه به يكديگر حمله مىآوردند و هر دو همسر گرامى و دلاور بودند .\r\n\r\n","description":"","footnote":"","page_name":" 97 ","page_number":97},
  {"content":"\r\n\r\nهر دو سوارگان و دلاوران بسيارى را نابود ساختند و هر دو در ميدان جنگ در پى خدعه و قتل يك ديگر بودند .\r\nو هر دو بر اثر غيرت دلاورى كه داشتند از تيغ و شمشير نهراسيدند و هيچ امرى آنان را مانع و جلو - گير از جنگ نبود .\r\nپس برو اى على كه ديگر به مثل چنين دلاورى دست پيدا نميكنى و اين سخن كه گفتم بسيار محكم و مبالغهء در آن نيست .\r\nمن بايد از او خونخواهى كنم اى كاش در وقتى كه عقلم بجا بود حضور ميداشتم پس از مرگ چنين سوارهء قريش خوار شد و ذلت مايه هلاكت و خوارى اوست سپس گفت سوگند به خدا پس از قتل برادرم قريش هيچ گاه روى خوشى نخواهد ديد .\r\n\r\nفصل 26 جنگ بنى قريظه\r\n( 1 ) چون احزاب ، منهزم شدند و از مسلمانان شكست يافتند رسول خدا ص بجانب بنى قريظه آهنگ نمود و على ع را باتفاق سى تن از مردم خزرج به طرف آنها فرستاد فرمود به‌بين نامبردگان بحصارهاى خود وارد شدند يا خير على ع چون نزديك بديوارهاى حصارشان رسيد شنيد كه به سخنان بيهوده پرداخته‌اند على ع برگشته و آنچه شنيده بود بعرض رسانيد فرمود آنها را به حال خود گذار كه خدا به زودى ترا بر آنها چيره خواهد ساخت زيرا خدائى كه ترا بر عمرو عبد ودّ پيروزى داد همان خدا هم ترا ذليل نخواهد كرد\r\n\r\n","description":"","footnote":"","page_name":" 98 ","page_number":98},
  {"content":"\r\n\r\nاكنون باش تا مردم آماده شده گرد تو آيند و مژده باد كه خدا تو را يارى خواهد كرد زيرا او به من وعده كرده آنان را بمسافت يك ميل راه بهراس افكند .\r\nعلى ع فرمود لشكر گرد من اجتماع كردند و من بسرپرستى آنان به طرف بنى قريظه توجه كرده تا به نزديك ديوارهاى آنها رسيده قلعه‌نشينان از بالاى ديوار مرا ديده يكى از آنها صدا ميزد كشنده عمرو آمد ديگرى ميگفت قاتل او به طرف شما روى آورد و بالاخره يكى بيكى همين جمله را گوشزد ميكرد و رعب و ترسى بدين وسيله خدا در دلهاشان انداخت و شنيدم كسى اين رجز را ميخواند .\r\nعلى ع عمرو را كشت و باز شكارى را صيد كرد و پشت دلاوران را شكست و امر پيغمبر را استوار ساخت و پرده قريش را دريد .\r\nاز استماع اين سخنان خدا را ستايش نمودم كه دين اسلام را ظاهر كرد و شرك را نابود ساخت .\r\nو آن ساعت كه به طرف بنى قريظه حركت كردم رسول خدا ص فرمود به يارى خدا و بركت او حركت كن كه خدا وعده داده به زودى سرزمين آنها و مسكنهاشان بدست شما بيفتد من خوشحال شده و كاملا ميدانستم خداى عز و جل ما را يارى خواهد كرد و بالاخره نزديك رفته و پرچم پيروزى  نَصْرٌ مِنَ اللَّهِ وَ فَتْحٌ قَرِيبٌ  را بر فراز قلعه‌شان باهتزاز درآورده آنان از قلعه‌ها و كوشكها باستقبال من آمده و رسول خدا را ، سب و شتم ميكردند چون سخنان ناهنجار را از ايشان شنيدم براى آنكه حرفهاى زشت آنان به گوش آن جناب نرسد باز - گشتم فاصلهء نشد شمس درخشان آسمان نبوت طالع گرديد و حرفهاى درشت آنها را شنيد آنها را بجملهء :\r\nاى برادران بوزينگان و خوكان ندا كرد و فرمود ما اگر در سرزمين مردم بدكار درآئيم روزگارشان را تاريك و تباه ميسازيم .\r\nآنها گفتند اى ابو القاسم تو كه آدمى نادان و بدگو نبودى .\r\n\r\n","description":"","footnote":"","page_name":" 99 ","page_number":99},
  {"content":"\r\n\r\n( 1 ) رسول خدا ص خجالت كشيده اندكى به پشت برگشت سپس دستور داد خرگاه نبوت را در برابر حصارهاشان سر پا كردند و رسول خدا ص مدت بيست و پنج شب حصار آنان را محاصره كرده بود و چون بستوه آمدند از وى خواستند تا بحكومت سعد بن معاذ با آنان رفتار نمايد او هم قضاوت كرد مردانشان را بكشند و فرزندان و زنان را اسير كنند و ثروتشان را تقسيم نمايند رسول خدا فرمود اى سعد حكومتى كردى كه خدا در فوق آسمانهاى هفتگانه بدان قضاوت نمود .\r\nرسول خدا ص دستور داد مردان آنان را كه هفتصد تن بودند از ميان كوشكها خارج كنند و آنها را بمدينه آوردند و ثروتشان را تقسيم كرد و زن و فرزندشان را به اسارت بردند .\r\nچون اسيران وارد مدينه شدند آنها را در يكى از خانهاى بنى نجار زندانى نمودند و رسول خدا ص وارد محلى از بازار شد و چند گودال حفر كرد و حضرت امير باتفاق مسلمانان حضور يافتند و دستور داد اسرا را آورده و بعلى ع فرمود گردنهاى آنان را زده در ميان گودال بريزد .\r\nاسيران باتفاق رئيسشان حيى بن اخطب و كعب بن اسد از زندان خارج شدند همراهيان از كعب پرسيدند سرانجام ما بكجا خواهد كشيد گفت : مگر نميدانيد و خبر نداريد آن كسى كه ما را ميخواند دست برنميدارد و كسانى كه رفتند بازنگشتند به خدا سوگند سرانجام ما كشتن است حيى بن اخطب كه دستهايش را بگردنش بسته بودند بحضور رسول خدا آوردند چون نظرش به پيغمبر اكرم ص افتاد گفت خود را در دشمنى تو ملامت نميكنم و ليكن ميدانم كسى كه خدا او را خوار كرده باشد ذليل مىشود .\r\n\r\n","description":"","footnote":"","page_name":" 100 ","page_number":100},
  {"content":"\r\n\r\n( 1 ) آنگاه بمردم توجه كرده گفت فرمان خدا مدت و اندازهء دارد و كارزارى بود كه بر بنى اسرائيل نوشته و تقدير شده سپس خود را در اختيار على ع قرار داده و ميگفت كشتار پسنديدهء در دست مرد بزرگوارى واقع مىشود على ع فرمود بهترين مردم بدترين مردم را ميكشد و بدترين آنها خوبترين مردم را ميكشد واى بر كسى كه بهترين بزرگواران او را بكشد كعب تصديق كرده و گفت چون مرا كشتى بدن مرا عريان مكن فرمود مقام من بالاتر از اينست كه چون ترا كشتم لباسهايت را بيرون آورم وى دعا كرده گفت همچنان كه مرا پوشانيدى خدا ترا بپوشاند آنگاه گردن كشيده على ع سرش را جدا كرد و همچنان كه وعده داده از ميان همه يهوديان فقط ويرا برهنه نكردند .\r\nپس از قتل وى از كسى كه ويرا مىآورد پرسيد هنگامى كه نامبرده را به كشتارگاه مىآوردى چه ميگفت عرضكرد اين اشعار را ميخواند .\r\nبجان تو سوگند پسر اخطب خود را سرزنش نمىنمايد ليكن ميداند كسى را كه خدا خوار كرده باشد ذليل خواهد شد .\r\nاو تا جايى كه توانست كوشش كرد و در راه وصول بعزت كوشيد و پايدارى نمود .\r\nعلى ع در پاسخ فرمود .\r\nآرى او مردى جدى بود ليكن در راه كفر جديت ميكرد و بالاخره با خوارى و زنجير شده بجانب ما گسيل داده شد .\r\nاو را چون آدم خشمگينى بضرب شمشير از پاى درآوردم و به قعر دوزخ بزنجير آويخته شد .\r\nاينست سرانجام كافران و كسى كه از خدا فرمانبردارى كند در بهشت برقرار شود .\r\n\r\n","description":"","footnote":"","page_name":" 101 ","page_number":101},
  {"content":"\r\n\r\nرسول خدا ص از زنان يهودى ، عمره دختر خناقه را بهمسرى انتخاب كرد و از زنهاى يهود فقط يك زن كشته شد آن هم زنى كه هنگام گفتگوى آن حضرت با يهود از بالاى قلعه به طرف وى سنگ انداخت و خدا او را نگهدارى كرد .\r\nپيروزى نخست با بنى قريظه بود ليكن خداى متعال بوجود على ع فتح و پيروزى را نصيب اسلام كرد و آنهائى كه او خواست بدست على ع نابود شدند و چنانچه ميدانيم اين فضيلت هم مشابه فضائل گذشته او و مانند مناقب سابق الذكر است .\r\n\r\nفصل 27 غزوه ذات السلسله\r\n( 1 ) غزوه مزبوره در هنگامى اتفاق افتاد كه على ع بوادى رمل حضور پيدا كرد و بطورى كه علما و فقها تدوين كرده و اصحاب آثار و نقله اخبار ذكر نموده‌اند « 1 » و به مناقب و فضائل رزمى آن حضرت مىافزايد و او را از ميان همه مردم به يگانگى معرفى مىكند چنانست كه روزى عربى حضور پيغمبر ص رسيده در برابر آن حضرت نشست و گفت آمده‌ام تا برايت مصلحت‌انديشى كنم فرمود كدام مصلحت ؟ عرضكرد عدهء از تازيان قرار گذارده‌اند تا ترا در مدينه تحت نظر بگيرند و شبيخون بزنند و آنان را معرفى كرد .\r\n\r\n\r\n\r\n\r\n","description":"","footnote":"\r\n( 1 ) اين غزوه بطريق ديگرى در پايان غزوات نقل شده و در برخى از نسخ چنانچه در نسخه خطى حاضر اين فصل نيامده و به همان فصل اخير اكتفا شده در عين حال چون خالى از فائده نبود هر دو فصل ترجمه شده .\r\n","page_name":" 102 ","page_number":102},
  {"content":"\r\n\r\n( 1 ) رسول خدا ص بعلى فرمود مردم را در مسجد گردآور چون مسلمانان در مسجد اجتماع كردند رسول خدا ص بمنبر رفت حمد و ثناى وى را بجا آورده فرمود دشمنان خدا و رسول آمده و خيال ميكنند كه مىتوانند شما را از مدينه پراكنده ساخته و شبيخون زنند .\r\nاكنون كداميك از شما ميتواند به وادى رفته و پاسخ آنها را بدهد مردى از مهاجران از جاى بر - خاسته پيشنهاد داد من بدين كار اقدام خواهم كرد رسول خدا هفتصد نفر از مسلمانان را همراه او كرد فرمود بنام خدا روانه شو مرد مهاجر با همراهيان خود رهسپار وادى شده اول ظهرى در آنجا وارد شده از او پرسيدند تو كيستى ؟ گفت من پيام‌آور رسول خدايم اينك يا بيكتائى و بىانبازى خدا و عبوديت و رسالت رسول او گواهى دهيد و گر نه هم اكنون شما را از دم تيغ ميگذرانم به او گفتند بازگرد عدهء ما باندازه‌ايست كه تو نميتوانى تاب مقاومت بياورى آن مرد برگشت و قضيه را حضور پيغمبر عرضكرد .\r\nرسول خدا ص باز ديگرى را برزم آنان خواند اين بار هم مردى از مهاجران پيش قدم شده رسول خدا پرچم را به او داده او نيز همراه لشكريان براى انجام مأموريت رفته ليكن فاصلهء نشد بازگشت و همان سخن رفيق اولى را بعرض رسانيد .\r\nرسول خدا ص كه از اين دو نفر مأيوس گرديد پرسيد على ع كجاست ؟ على ع از جا برخاسته تعظيم كرد رسول خدا فرمود بوادى برو و دست دشمنان را كوتاه كن .\r\nعلى ع پذيرفته و دستار مخصوصى داشت كه هر گاه او را رسول خدا بانجام كار مهمى مأموريت ميداد بسر مىبست آن روز به خانه فاطمه ع رفته و عمامه مخصوص را گرفته فاطمه پرسيد اراده كجا دارى و پدرم چه مأموريتى به تو داده ؟ فرمود بايد به وادى رمل بروم .\r\nفاطمه از شنيدن اين خبر گريست رسول خدا ص همان دم بر او وارد شده فرمود چرا گريه ميكنى\r\n\r\n","description":"","footnote":"","page_name":" 103 ","page_number":103},
  {"content":"\r\n\r\nمگر ميترسى شوهر تو كشته شود نه چنين است بخواست خدا هيچ گاه خبر دردناك قتل او را نخواهى شنيد .\r\n( 1 ) على ع عرضكرد يا رسول اللَّه راضى نميشوى زودتر به نعيم رضوان نائل شوم على ع پس از انجام مقدمات كار خود پرچم پيغمبر اكرم ص را بدست گرفته بجانب وادى رهسپار شده هنگام سحر بدان جا رسيده و تا بامداد اظهارى نكرد چون نماز صبح را با ياران خود بجا آورد صفوف خود را آراست رو بدشمن كرده تكيه به شمشير خود داده فرمود اى مردم من از طرف رسول خدا ص آمده‌ام تا شما را به يگانگى خدا و رسالت رسول او بخوانم و بايد از من بپذيريد و گر نه با شمشير شما را از پاى درمىآورم .\r\nگفتند مانند ياران ديگر خود برگرد كه ما جمعيت انبوهى هستيم و تو در برابر ما نميتوانى كارى از پيش ببرى .\r\nفرمود به خدا سوگند برنميگردم تا اسلام آوريد يا با شمشير شما را نابود كنم من على بن ابى طالب بن عبد المطلبم .\r\nدشمن بمجردى كه على ع را شناخت بوحشت افتاد و تزلزلى در ميانشان حكمفرما گرديد و چارهء نديدند جز اينكه با وى بكارزار بپردازند على ع با آنان بمبارزه پرداخت شش نفر يا هفت نفر از آنان را كشت مشركان منهزم شده و مسلمانان پيروز گرديده و با غنيمت به طرف پيغمبر اكرم ص مراجعت كردند .\r\nام سلمه گويد رسول خدا ص در خانه من خوابيده بود ناگاه از خواب برخاست گفتم خدا ترا در پناه خود نگهدارى فرمايد فرمود آرى راست ميگوئى خدا حامى من است اينك جبرئيل به من اطلاع ميدهد كه على ع مىآيد سپس رسول خدا ص با مردم باستقبال او رفته و دو صف از مستقبلين همراه پيغمبر بودند .\r\n\r\n","description":"","footnote":"","page_name":" 104 ","page_number":104},
  {"content":"\r\n\r\n( 1 ) على ع بمجردى كه پيغمبر اكرم ص را ديد از مركب به زير آمده خود را بقدمهاى آن حضرت انداخت و بوسيد رسول خدا فرمود سوار شو كه خدا و رسول از تو خشنودند .\r\nامير المؤمنين عليه السّلام از خوشحالى گريست و به طرف خانه خود رفت و مسلمانان به تقسيم غنائم پرداختند .\r\nرسول خدا صلّى اللَّه عليه و آله و سلّم از بعضى لشكريان كه در ركاب على ع بودند پرسيد در اين سفر امير خود را چگونه يافتيد ؟\r\nگفتند كارى كه مكروه طبع ما باشد از او بظهور نرسيد آرى او در هنگام نماز جماعت پس از حمد فقط سوره   قُلْ هُوَ اللَّهُ أَحَدٌ   ميخواند پيغمبر ص فرمود بايد سبب اين معنى را از خود او بپرسم .\r\nچون على ع بحضور رسول اكرم ص رسيده پرسيد چرا در نماز جماعت فقط سوره توحيد را ميخواندى ؟ عرضكرد براى اينكه آن سوره را دوست ميدارم . رسول خدا ص فرمود خدا هم ترا دوست ميدارد چنانچه تو آن را دوست ميدارى .\r\nسپس فرمود يا على اگر نبود كه عدهء از مسلمانان گفتار نصرانيان را كه در حق مسيح گفته شده در بارهء تو بگويند امروز ترا چنان معرفى ميكردم كه از هيچ محلى عبور نكنى جز اينكه خاك قدم ترا چون توتيا بگيرند .\r\n\r\nفصل 28 [ نتيجهء كه از جنگ ميتوان بدست آورد 
  ]\r\n( 2 ) در اين غزوه چنان كه مشاهده كرديد پيروزى با على ع بود با آنكه ديگران پيش از او جز فساد قدمى ديگر برنداشتند و ستايشى كه او از شخص پيغمبر ص ديد و فضائلى كه ويژه او بود كسان ديگر موفق نشدند .\r\n\r\n","description":"","footnote":"","page_name":" 105 ","page_number":105},
  {"content":"\r\n\r\nو نويسندگان گفته‌اند بمناسبت همين غزوه بود كه سوره و العاديات نازل شد و از پيش‌آمد على ع خبر داد .\r\n\r\nفصل 29 غزوه بنى مصطلق\r\n( 1 ) و از جمله پيش‌آمدهائى كه براى على ع اتفاق افتاد غزوهء بنى مصطلق بود كه از غزوات مشهور است و مورّخان آن را ثبت كرده و پيروزى در اين جنگ نيز با على ع بوده و در اين جنگ عدهء از مردم بنى عبد المطلب آسيب ديده و دو نفر از مردم بنى مصطلق بنام مالك و فرزندش صفوان بدست على ع كشته شدند .\r\nدر اين جنگ اسيران بسيارى بدست مسلمانان افتادند و آنها را پيغمبر در ميان مسلمانها قسمت كرد و از كسانى كه به بند اسارت افتاد جويريه دختر حارث بن ابى ضرار بود .\r\nشعار مسلمانان در اين جنگ ( يا منصور امت ) بود .\r\nعلى ع جويريه را كه نام برديم اسير كرد و او را حضور رسول خدا آورد و در رديف اسيران واداشت پدرش پس از اسلام ديگران حضور پيغمبر ص آمده عرضكرد دختر من كه زن بزرگواريست شايان اسيرى و كنيزى نميباشد در بارهء او دستورى صادر فرمائيد فرمود برو او را مخير كن تا چه خواهد و كدام كس را انتخاب نمايد حارث خوشحال شده پيش دخترش آمد گفت اى دختر بيا و خاندان خود را رسوا مكن يا شخص شرافتمندى را برگزين تا از بند اسارت خارج گردى گفت خدا و رسول را اختيار كردم .\r\nپدرش گفت آرى خدا و رسول آنچه مناسب با تو بوده در باره تو انجام دادند چون رسول خدا از\r\n\r\n","description":"","footnote":"","page_name":" 106 ","page_number":106},
  {"content":"\r\n\r\nخواسته او باخبر شد ويرا آزاد كرده و از جمله همسران خود قرار داد .\r\n\r\nفصل - 30 غزوه حديبيه\r\n( 1 ) در تعقيب كارزار بنى مصطلق ، جنگ حديبيه اتفاق افتاد و در اين جنگ هم مانند جنگهاى پيش ، پرچمدار على ع بود و از جمله پيش‌آمدهائى كه در اين جنگ شده صلحنامه ايست كه در برابر صف لشكر هنگام كارزار بدست على ع نوشته شده و اين قضيه مشهور است و وقوع آن پس از بيعتى بوده كه پيغمبر از اصحاب خود گرفته و آنان را بصبر و شكيبائى دعوت كرده بود .\r\nو آن روز على ع از زنها بيعت ميگرفت كه جامهء ميان خود و آنها مىانداخت زنها يكطرف جامه و على ع طرف ديگر آن را مسح ميكرد و رسول خدا هم جامه على ع را مسح ميفرمود .\r\nهنگامى كه سهيل بن عمرو متوجه شد به زودى كار بر آنها سخت خواهد شد با كمال ناتوانى متقاضى صلح و سازش گرديده و پيغمبر اكرم ص هم از جانب خدا مأمور شد تقاضاى او را بپذيرد و على ع را نويسنده صلح نامه و متولى عقد صلح قرار دهد .\r\nپيغمبر ص به او فرمود بنويس\r\nبسم اللَّه الرحمن الرحيم\r\nسهيل عرضكرد اى محمد اين نامه‌ايست ميان ما و تو در آغاز آن جملهء بنويس كه ما آن را بشناسيم و عبارت بسمك اللهم را در آغاز آن مكتوب فرما . پيغمبر فرمود بسمله را محو كن و\r\nبسمك اللهم\r\nرا بجاى آن بنويس على ( ع ) عرضكرد اگر نه اين بود اطاعت از فرمان تو واجبست هرگز بسمله را محو نميكردم سپس آن را محو كرده و جمله مزبور را نوشت .\r\nمجملا پيغمبر ص فرمود بنويس « اين قرارداديست كه محمد رسول اللَّه با سهيل بن عمرو امضا كرده »\r\n\r\n","description":"","footnote":"","page_name":" 107 ","page_number":107},
  {"content":"\r\n\r\nسهيل گفت اگر عنوان رسالت در اين نامه ثابت باشد لا جرم برسالت تو اعتراف كرده و گواهى بمقام نبوت تو داده‌ام اين عنوان را محو كن و بنويس هذا ما قاضى عليه محمد بن عبد اللَّه . على ع فرمود سوگند به خدا كه اين شخص رسول خداست و شكى در آن نيست سهيل گفت يا على عنوان مزبور را محو كن تا شرط برقرار شود على ع فرمود واى بر تو اى سهيل دست از دشمنى بردار .\r\nرسول خدا ص فرمود يا على عنوان مزبور را محو كن عرضكرد يا رسول اللَّه دست من قدرت ندارد عنوان رسالت را محو كند رسول خدا ص فرمود دست مرا بر بالاى آن بگذار على ع چنان كرد و خود پيغمبر ص عنوان كتابتى آن را محو كرد سپس فرمود به زودى ترا در عين حالى كه بشدت مصيبت گرفتارى به مثل چنين كارى دعوت ميكنند و تو ناگزير اجابت خواهى كرد بالاخره على ع صلحنامه را بپايان رسانيد .\r\nچون صلح بانجام آمد رسول خدا در همان جا كه بود شتر قربانى خود را نحر كرد و چنانچه معلوم است نظام تدبير اين جنگ ، وابسته بعلى ع بود و تمام جريانات از بيعت با مردم و آراستن صفوف جنگ و صلح و صلحنامه همه به كف با كفايت او انجام شده و مسلم است كه امر به صلح محض حفظ خون مسلمانان و صلاح امر اسلام بوده .\r\nديگران علاوه بر آنچه ما نقل كرديم دو فضيلت ديگر ويژه اين رزم براى على ع نقل مىنمايند\r\n\r\n","description":"","footnote":"","page_name":" 108 ","page_number":108},
  {"content":"\r\n\r\nكه زيب فضائل و مناقب آن جنابست .\r\n( 1 ) 1 - از فائد مولاى عبد اللَّه سالم نقل ميكنند هنگامى كه رسول خدا بكارزار حديبيه عزيمت فرمود به جحفه نزول اجلال كرد در آنجا آب نيافت سعد بن مالك را با شتران آب كش در پى آب فرستاد وى مسافتى نه پيموده مراجعت كرد و گفت قدمهايم از ترس دشمنان تاب حركت نداشتند پيغمبر فرمود بنشين ديگرى را بدين كار نامزد فرمود او هم به محلى كه رفيقش رفته رسيده و برگشت و سوگند ياد كرد كه قدمهايم ياراى رفتن نداشتند .\r\nرسول خدا ص على ع را طلبيده و او را براى بدست آوردن آب مأموريت داد وى حسب الامر قدم در راه گذارد ليكن مردم مسلم ميداشتند كه او هم مانند ديگران بيمناك شده دست خالى برميگردد على ع با توجه به خدا به بيابان سوزانى رسيده آب آورده صداى بانك شتران آب كش كه به گوش پيغمبر رسيد تكبير گفت و على ع را دعا كرد .\r\n( 2 ) 2 - در اين جنگ سهيل بن عمرو حضور رسول خدا ص آمده عرضكرد اى محمد بندگان ما پيش تو آمده‌اند آنان را بما برگردان رسول خدا چنان خشمگين شد كه آثار غضب در صورتش هويدا گرديد فرمود اى گروه قريش به انجام كار خود مشغول ميشويد يا مردى را بر شما بگمارم كه خدا دل او را در بوته ايمان آزمايش كرده تا گردنهاى شما را در راه دين خدا بزند .\r\n\r\n","description":"","footnote":"","page_name":" 109 ","page_number":109},
  {"content":"\r\n\r\nبرخى كه حضور داشتند گفتند اين مرد ابو بكر است فرمود نه ، عرضكردند عمر است فرمود نه بلكه او همان كسى است كه اكنون در حجره نشسته و پاره‌دوزى مىكند مردم به طرف حجره رفته تا به‌بينند او كيست على ع را در آنجا ديدار كردند .\r\nعدهء همين خبر را از امير المؤمنين ع نقل كرده و گفته‌اند على ع همين قصه را براى ما روايت كرد و فرمود از رسول خدا ص شنيدم كسى كه عمدا سخنى را بدروغ به من نسبت دهد جايگاه او از آتش جهنم پر مىشود و ثابت كرد كه من دروغ نميگويم .\r\nعلى ع در آن وقت بند كفش پيغمبر را كه جدا شده بود اصلاح ميكرد .\r\n( 1 ) 3 - امام باقر ع فرمود : بند كفش پيغمبر ص كنده شده بود آن را بعلى ع داد تا اصلاح نمايد و خود او بمسافت يك تير پرتاب كردن يا مثل آن با يك كفش حركت ميفرمود و همانوقت بياران خود توجه كرده فرمود همانا در ميان شما كسى است كه با دشمنان خدا براى اثبات تأويل كتاب خدا ميجنگد چنانچه اكنون براى تنزيل آن مبارزه مىكند .\r\nابو بكر گفت من آن مردم فرمود نه عمر گفت من آن شخصم فرمود نه مردم ساكت شده و منتظر بودند رسول خدا ص او را معرفى نمايد .\r\nرسول خدا فرمود آن شخص همين پاره دوز است و اشاره بعلى مرتضى كرد كه او چون سنت من از ميان برود و كتاب خدا تحريف شود و احكام آن پشت سر افتد و مردم نالايق در باره دين و احكام آن سخن\r\n\r\n","description":"","footnote":"","page_name":" 110 ","page_number":110},
  {"content":"\r\n\r\nبگويند قيام كند و براى اثبات تأويل آيات الهى بجنگد و دين خدا را احيا نمايد .\r\n\r\nفصل - 31 جنگ خيبر\r\n( 1 ) پس از پايان جنگ حديبيه كارزار خيبر اتفاق افتاد و در اين جنگ نيز فتح و پيروزى بدون شك و شبهه با على ع بوده و موقعيتى كه در اين جنگ بدست آورده بپايه‌ايست كه همه راويان نقل كرده و مناقبى را كسب كرده كه ديگرى در آنها شركت نداشته .\r\nعدهء از خبرنگاران گفته‌اند هنگامى كه رسول خدا ص به خيبر نزديك شد دستور داد تا همراهيان توقف كنند سپس دست به طرف آسمان برداشته عرضكرد پروردگارا اى آفريننده آسمانهاى هفتگانه و آنچه را بر آنها سايه افكنده‌اند و زمينها و آنچه را بر فوقشان قرار داده و ديوان و آنها را كه گمراه كرده‌اند خير و خوشى اين دهكده و آنچه در آنست از تو ميطلبم و از بديهاى آن و آنچه در آنست به تو پناه ميبرم آنگاه زير درختى آمده آن روز و فردا را همان جا اقامه كرديم اول ظهرى منادى رسول خدا ما را خوانده اطراف او گرد آمده ديديم مردى حضور او نشسته فرمود اين مرد در وقتى كه من خوابيده بودم بر من وارد شد و شمشير مرا از نيام كشيده به من حمله كرد و گفت امروز چه كسى هست كه از تو پشتيبانى كند و ترا از چنگال من نجات دهد گفتم خداست كه از من نگهدارى ميفرمايد او به همين وضع كه مىبينيد نشسته و شمشير به روى من كشيد ليكن بهدف مراد نرسيد و از حركت باز ماند .\r\n\r\n","description":"","footnote":"","page_name":" 111 ","page_number":111},
  {"content":"\r\n\r\n( 1 ) عرضكردند شايد ديوانه باشد فرمود فعلا چنين است او را رها كنيد و خود آن حضرت هم از گناهش درگذشت .\r\nرسول خدا ص بيست و پنج شبانه روز قلعه خيبر را محاصره كرد و چنانچه نوشتيم پرچمدار خيبر على ع بود و اتفاقا در آن هنگام به درد چشم سختى مبتلا شده بود چنانچه نميتوانست بميدان جنگ حضور پيدا كند .\r\nمسلمانان از پشت ديوار و برجهاى قلعه با يهوديان ميجنگيدند روزى درب خيبر گشوده شد و مرحب كه يلى نامدار بود پياده بمبارزه مسلمانان آمد .\r\nرسول خدا ص به ابو بكر فرمود پرچم را بگير با عدهء از مهاجران برزم اين يهودى برو او بميدان رفته ليكن كارى از پيش نبرده برگشته همراهيانش را سرزنش ميكرد و همراهيان او را ملامت مىنمودند .\r\nفردا پيغمبر اكرم ص عمر را برزم مرحب نامزد كرد او هم مسافتى نپيموده ترس سراپاى او و يارانش را گرفته عرق‌ريزان برگشتند .\r\nپيغمبر اكرم فرمود اين پرچم شايان اين مردم نيست على ع را حاضر كنيد عرضكردند به درد چشم مبتلا شده فرمود او را به من نشان دهيد تا مردى را مشاهده كنم كه خدا و رسول را دوست ميدارد و بيايد بدون اينكه فرار كند و پشت بدشمن بدهد حق خود را بگيرد .\r\nاصحاب رفته دست او را گرفته حضور پيغمبر ص آورده فرمود از چه چيزى ناراحتى ؟ عرضكرد به درد چشم مبتلا شده‌ام چنانچه جايى را نمىبينم و علاوه بر اين سرم هم درد مىكند .\r\n( 2 ) رسول خدا ص فرمود بنشين و سرت را بر روى زانويم بگذار على ع بدستور عمل كرده رسول خدا ص\r\n\r\n","description":"","footnote":"","page_name":" 112 ","page_number":112},
  {"content":"\r\n\r\nشفاى او را از خدا خواسته و آب دهان مباركش را بر دست خود ريخته و به چشم و سر او ماليد بلافاصله چشم ظاهرى او چون چشم باطنش روشن شد و درد سرش بهبودى يافت و در دعاى خود فرمود پروردگارا على ع را از شدت گرمى و سردى نگهدارى فرما و پرچم سپيد رنگ را به او داده فرمود پرچم را بگير بميدان برو كه جبرئيل با تو و نصرت خدا پيشاپيش تو و رعب و ترس در دل دشمنان تو افتاده .\r\nبدان اى على يهوديان در كتاب خود خوانده‌اند كسى كه آنان را به هلاكت مىرساند دلاوريست بنام ايليا چون با آنان برابر شدى بگو نام من على است كه آنان از بركت اين نام ذليل خواهند شد .\r\nعلى گويد حسب الامر رسول خدا ص پرچم پيروزى را بدست گرفته تا نزديك حصار يهوديان رسيدم مرحب بيرون آمده زره آهنين بر سر گذارده و سنگ گرانبارى را سوراخ كرده مانند كلاه خود بر روى آن نهاده رجز ميخواند .\r\nمن مرحبم و خيبر هم بدين معنى معترف است و همان كسم كه تيغ برانم مردان را بحيرت انداخته و كار آزموده شده‌ام .\r\nعلى ع در پاسخ او فرمود .\r\nمنم آن كسى كه مادرم مرا حيدر ناميده و مانند شيران درنده بيشه شجاعتم شما را مانند سندره ( كه نام كيالى بوده ) به پيمانه شمشير مىسنجم و با نيزه دلاورى بزرگان كفار را نابود ميسازم .\r\nعلى ع گويد دو ضربت ميان ما رد و بدل شد و چنان ضربتى بسر او وارد آوردم كه مغفر آهنين و كلاه خود سنگى او را شكافته و سر او را دو نيم نموده ضرب شمشير بدندانهاى او اصابت كرد همان جا به زمين افتاد .\r\n\r\n","description":"","footnote":"","page_name":" 113 ","page_number":113},
  {"content":"\r\n\r\n( 1 ) در حديث آمده هنگامى كه امير المؤمنين ع فرمود من على بن ابى طالبم يكى از علماء يهود گفت سوگند به تورات موسى مغلوب شديم و همان وقت چنان ترسى در دلهاشان افتاد كه نتوانستند بجاى خود آرام بگيرند .\r\nو چون مرحب كشته شد همراهيان او به زودى وارد حصار شده و در را به روى او بستند على ع خود را بدر رسانيده و با اندك كوششى در را گشود و چون بيشتر از مسلمانان نميتوانستند از خندق عبور كنند على ع در را مانند پلى بر روى خندق قرار داد و مسلمانان از روى آن گذشتند و وارد قلعه شده و غنيمتهاى بسيارى نصيبشان شد چون از قلعه بازگشتند امير المؤمنين در قلعه را كه بيست نفر مرد مىبستند بدست گرفته و چندين ذراع دور تر از خيبر به زمين افكند .\r\nچون قلعه فتح شد و مرحب كشته گرديد و خداى متعال مسلمانان را از غنيمتهاى خيبر بهره‌مند ساخت حسان بن ثابت از رسول خدا ص اجازه خواست در اين خصوص شعرى بسرايد حضرت رسول ص اجازه فرمود حسان ، اشعارى سرود كه ما پيش از اين در ( فصل پرچمدار خيبر ) ترجمه كرديم .\r\nابو عبد اللَّه جدلى گفته از على ع شنيدم هنگامى كه در خيبر را از جا درآوردم يهوديان بمبارزه من برخاسته در را سپر قرار داده با آنها جنگيدم چون خدا آنان را ذليل كرد در را راه ورود براى خيبر قرار داده سپس آن را در ميان خندق افكندم .\r\nدر آن وقت مردى گفت بار سنگينى حمل كردى فرمود اين در با اين وضعيت مانند سپرى بود كه اوقات ديگر بدست ميگرفتم .\r\n\r\n","description":"","footnote":"","page_name":" 114 ","page_number":114},
  {"content":"\r\n\r\n( 1 ) و گويند چون مسلمانان از كار خيبر فارغ شدند هفتاد نفر از مردان مسلمان گرد آمده و بالاخره با نيروى يك ديگر آن را از جا حركت دادند .\r\nشاعرى در خصوص در خيبر كه على ع به نيروى خود حمل كرده ميسرود .\r\nهمانا جوانمردى كه در بزرگ خيبر را در مبارزه با يهود به نيروى الهى برداشت در بزرگ كوه قموص را در برابر مسلمانان و خيبريها حمل كرد و آن را دور افكند و درى بود كه هفتاد مرد آزموده آن را به زحمت برمىداشتند و همواره يكى به ديگرى ميگفت بجاى اول برگردانيد .\r\nمحمد بن جمهور گفته اشعار ذيل را كه يكى از سرايندگان شيعه در ستايش على ع و نكوهش دشمنانش سروده در حضور ابو عثمان مازنى چنين قرائت كردم .\r\nرسول خدا ص عمر بن حنتمه روسياه و تاريك دل را با پرچم پيروزى فرستاد او هم پرچم را گرفته چون كنار كوه قموص رسيد ترسيد و برگشت .\r\nو بالاخره با پرچم شكست خورده آمد و از نكوهش و ننگش نهراسيد پيمبر گريست و ويرا سرزنش كرد و مرد پيش‌آهنگ را خواند .\r\n\r\n","description":"","footnote":"","page_name":" 115 ","page_number":115},
  {"content":"\r\n\r\nفردا او را در ميان لشكر خوانده پرچم را به او داد و دعا كرد كه فتح نكرده باز نگردد او هم يهود را تا كوه قموص براند و مرحب را كه تيغ تيز و شمشير بران داشت بكشت .\r\nو لشكريان او را نابود كرد و آنها را طعمه گرگان و كركسان گرسنه نمود خداى متعال خون مرا بدوستى آل محمد و دوستان آنها آميخته است .\r\n\r\nفصل - 32 فتح مكه\r\n( 1 ) پس از كارزار خيبر ، پيش‌آمدهاى رزمى ديگر شده ليكن بپايه سوانح نامبرده پيش نبوده كه ما ناچار از ذكر آنها باشيم و بسيارى از آنها سرايائى بوده « 1 » كه شخص پيغمبر در آنها حضور نداشته و مانند غزوه‌هاى مهم نبوده زيرا دشمنان اندك بوده و برخى از مسلمانان از بعض ديگرشان حمايت و كفايت ميكردند به همين مناسبت از ذكر آنها خوددارى مىنمائيم اگر چه در تمام آنها گفتار و كردار على ع تأثير بسزائى هم داشته .\r\n\r\n\r\n\r\n\r\n","description":"","footnote":"\r\n( 1 ) سرايا عبارت از جنگهائى بوده كه رسول خدا مسلمانان را براى ملاقات كفار ميفرستاده و خود در آنها شركت نميكرده و غزوات كارزارهائى بوده كه خود هم در آنها حضور مييافته غزوات پيغمبر بيست و شش غزوه و سراياى او سى و شش سريه بوده‌اند و برخى از غزوات هم به صلح برگزار ميشده كه برخى از آنها را در اين كتاب نام برده‌ايم .\r\n","page_name":" 116 ","page_number":116},
  {"content":"\r\n\r\nپس از اين بايد بفتح مكه توجه داشت زيرا فتح مكه غزوه‌ايست كه امر اسلام را محكم و منتهائى كه خداى متعال برسول گرامى خود نموده و دين حقيقى را به يارى او پايدار ساخته مجسم مىنمايد .\r\nپيش از حادثه فتح مكه خداى متعال در سوره نصر چنين ميفرمايد «     إِذا جاءَ نَصْرُ اللَّهِ وَ الْفَتْحُ وَ رَأَيْتَ النَّاسَ يَدْخُلُونَ فِي دِينِ اللَّهِ أَفْواجاً فَسَبِّحْ بِحَمْدِ رَبِّكَ وَ اسْتَغْفِرْهُ إِنَّهُ كانَ تَوَّاباً     » چون يارى خدا دررسيد و فتح و پيروزى نصيب شما شد و ديدى كه مردم دسته دسته وارد دين اسلام ميشوند به ستايش پروردگارت مشغول شو و از او مغفرت بخواه كه او همواره توبه مردم را مىپذيرد .\r\nو نيز پيش از اين سوره در مدتها قبل خدا وعده داده :  لَتَدْخُلُنَّ الْمَسْجِدَ الْحَرامَ إِنْ شاءَ اللَّهُ آمِنِينَ مُحَلِّقِينَ رُؤُسَكُمْ وَ مُقَصِّرِينَ لا تَخافُونَ  « 1 » : به زودى وارد مسجد الحرام ميشويد و اگر خدا بخواهد با كمال راحتى سر ميتراشيد و ناخن كوتاه ميكنيد و خوفى و ترسى در خود راه نميدهيد .\r\nمجملا پس از شنيدن اين وعده مدتها مردم چشم به راه و گردن كشيده و در انديشه فرارسيدن فتح مكه بودند .\r\nرسول خدا ص ورود به مكه و فتح آن را از اصحاب خود ميپوشيد و عزيمت بدان را مخفى ميداشت و از خدا هم ميخواست امر او همچنان مخفى بماند تا ناگهان به مكه وارد شود و تنها كسى كه از اين موضوع باخبر و از ميان همه مسلمانان صاحب اين سر گرديده على ع بود كه در اين باره با رسول خدا ص همفكرى ميكرد .\r\nپس از او بجهاتى رسول خدا ص امر نهانى خود را به ديگران ابراز داشت و بالاخره پيش‌آمدهائى شد كه على ع در تمام آنها متفرد بوده و شريكى نداشت .\r\nاز آن جمله هنگامى كه حاطب بن ابى بلتعه كه از مردم مكه بود و در كارزار بدر حضور پيغمبر ص بوده نامهء بمردم مكه نوشته و آنان را از امر نهائى پيغمبر ص اطلاع داده و وحى آمده و پيغمبر را از عمل حاطب باخبر ساخته رسول خدا عمل نامناسب ويرا بكمك على ع تلافى كرد كه اگر از رنج على ع استفاده\r\n\r\n\r\n\r\n\r\n","description":"","footnote":"\r\n( 1 ) آيه 28 سوره فتح\r\n","page_name":" 117 ","page_number":117},
  {"content":"\r\n\r\nنميكرد كليه تدبيرهاى پيغمبر بىنتيجه مىماند .\r\nو ما حكايت او را پيش از اين [ ص 50 
  ] نقل كرديم و در اينجا محتاج بتكرار نيست .\r\n\r\nفصل - 33 ملاقات ابو سفيان با پيغمبر\r\n( 1 ) هنگامى كه ابو سفيان بمدينه آمد تا معاهده ميان پيغمبر ص و قريش را تجديد كند و اتفاقا موقعى براى انجام اين كار وارد شد كه بنى بكر و خزاعه با يك ديگر درافتاده و عدهء از خزاعه بر خلاف پيمان بدست بكريها كشته شده بودند ابو سفيان از پيش‌آمد روز فتح بيمناك شده در عين حال خدمت پيغمبر آمده و با حضرتش در خصوص تجديد عهد صحبت كرد ليكن پاسخ صحيحى نشنيد .\r\nابو سفيان مأيوس گرديده از حضور پيغمبر ص خارج شده با ابو بكر ملاقات كرد از وى كمك خواست و خيال كرد او ميتواند نامبرده را به آرزو برساند و به پيغمبر در بارهء وى توصيه نمايد به همين مناسبت غرض خود را به او گفته ابو بكر گفت من از عهده اين كار برنمىآيم زيرا ميدانست سؤال او به نتيجهء نميرسد .\r\nابو سفيان خيال كرد هر گاه با عمر ملاقات كند ممكن است به آرزوى خود نائل گردد تصادفا وقتى او را ديد عمر ويرا با درشتى و سختى هر چه تمامتر از پيش خود رانده و چنان اين عمل عمر بوى تأثير كرد كه نزديك بود رأى فاسدى در باره پيغمبر پيدا كند لهذا از وى روگردان شده بعزم خانه على ع حركت كرد اذن گرفته داخل شد .\r\nدر آن وقت فاطمه و حسنين ع همه حضور داشتند عرضكرد قرابت تو از ديگران نسبت به من زيادتر\r\n\r\n","description":"","footnote":"","page_name":" 118 ","page_number":118},
  {"content":"\r\n\r\nاست اينك حضور شما رسيده و آرزومندم شما مرا نااميد ننمائيد و شفاعت كنيد شايد پيغمبر خواسته مرا اجابت كند على ع فرمود واى بر تو اى ابو سفيان رسول خدا آهنگى دارد كه ما نميتوانيم در خصوص آن با وى هم‌كلام شويم .\r\n( 1 ) ابو سفيان به حضرت فاطمه متوجه شده عرضكرد ممكن است به اين دو فرزندت امر كنى در ميان مردم پناه بيچارگان شوند كه تا آخر روزگار سيد عرب باشند فرمود فرزندان من هنوز به آن حد نرسيده‌اند كه بتوانند پناه‌گاه ديگران شوند و كسى هم نميتواند عليه رسول خدا ديگرى را پناه دهد ابو سفيان متحير شده و از رأى خود برگشته بامير المؤمنين ع توجه كرده عرضه داشت مىبينيم چرخ عليه من بگردش در آمده اينك دستورى ده كه به كار من بيايد فرمود سخنى نميدانم كه مفيد به حال تو باشد جز اينكه تو بزرگ بنى كنانه هستى برخيز مردم را در پناه خود بخوان و به محل خود مراجعت كن عرضكرد عقيده شما اينست كه اين عمل امور مرا اصلاح كند فرمود به خدا سوگند چنين گمانى ندارم ليكن چارهء هم جز اين نمىبينم .\r\nابو سفيان بدستور على ع به مسجد رفته گفت اى مردم اينك در ميان شما به سمت پناه‌دهندگى آماده‌ام هر كه خواهد ميتواند خود را در پناه من درآورد پس از اين اعلام عمومى شتر خود را سوار شده از مدينه خارج شد چون وارد مكه شد ، قريش پرسيدند چه كردى و چه نتيجهء گرفتى جواب داد حضور محمد رسيده با وى صحبت كردم سوگند به خدا پاسخ مرا نداد پهلوى پسر ابو قحافه رفتم از او هم خيرى نديدم با پسر خطاب ملاقات كردم او هم با درشتى و خشونت مرا رد كرد و خيرى هم از او دستگيرم نشد حضور على ع شرفياب شده او را از همگان به خود مهربانتر يافتم دستورى داد امريه‌اش را انجام دادم ليكن خيال نميكنم انجام دستور او هم خيلى به حال ما نتيجهء داشته باشد .\r\n\r\n","description":"","footnote":"","page_name":" 119 ","page_number":119},
  {"content":"\r\n\r\n( 1 ) پرسيدند دستور او چه بود ؟ گفت فرمان داد تا در ميان مردم اعلام پناهندگى نمايم و منهم چنان نمودم ، پرسيدند آيا محمد هم عمل ترا امضا كرد ؟ گفت خير گفتند واى بر تو به خدا سوگند على ع خواسته با تو بازى كند و نظر ديگرى نداشته ، گفت نه چنين است غير از اين دستور عمل ديگرى از او نديدم .\r\nذيلا بايد بگوئيم دستورى كه على ع به ابو سفيان داده از بهترين انديشهايى بوده كه ساير مسلمانان ميخواستند در باره او عملى كنند و از بهترين تدبيرهائى بوده كه انجام خواستهء پيغمبر ص بوسيله آن بوده است بدليل آنكه على ع در نخستين قدم ويرا پذيرفته و تا هنگامى كه از مدينه خارج شده با وى بملايمت رفتار نمود و همين عمل ايجاب كرد كه ابو سفيان قطع مواد كيد و مكر خود نمود و عليه پيغمبر اقدامى نكرد .\r\nزيرا اگر على ع ابو سفيان را مانند ابو بكر و عمر ، مأيوس ميكرد رأى تازه در خصوص جنگ با پيغمبر ص براى آنها پيدا ميشد و چنان از وى دورى ميكردند كه به هيچ فكرى خطور نمىنمود .\r\nبراى اينكه ابو سفيان بعنوان تجديد معاهده آمده بود و در نظر داشت تا وقتى كه منظورش را عملى ننمايد از مدينه خارج نشود و بالاخره ماندن او در مدينه سبب ميشد پيغمبر نتواند به آهنگ قريش عزيمت نمايد و اشتغال به كار ابو سفيان پيغمبر را از انجام رأيش باز ميداشت .\r\nاز اينجا معلوم مىشود توفيق الهى همراه با رأى على ع بوده و تدبيرى كه او در خصوص ابو سفيان نموده فتح مكه را كه منظور اصلى پيغمبر ص بوده هر چه بهتر و بيشتر مستحكم نموده .\r\n\r\n","description":"","footnote":"","page_name":" 120 ","page_number":120},
  {"content":"\r\n\r\n\r\nفصل - 34 على ع در فتح مكه\r\n( 1 ) در هنگام ورود به مكه معظمه رسول خدا ص به سعد بن عباده فرمان داد پيش از همه پرچم فتح و پيروزى را بدان شهرستان محترم وارد نمايد سعد با خشونت داخل شده و كينه قديمى را با اين شعار ابراز ميداشت « اليوم يوم الملحمه اليوم تسبى الحرمة » امروز روز قتل و اسيرى است .\r\nعباس عموى پيغمبر ص هنگامى كه اين شعار را شنيده برسول خدا ص عرضكرد ميشنويد سعد چه ميگويد من خيال ميكنم اين گونه شعار دادن موجب تلفاتى در قريش باشد .\r\nرسول خدا ص بعلى ع فرمود به زودى خود را به سعد رسانيده و پرچم را از او بگير و تو خود با پرچم وارد مكه شو . على ع حسب الامر با سعد ملاقات كرده پرچم را از او مطالبه نمود او هم بدون هيچ گونه امتناعى پرچم را بوى تسليم نمود .\r\nچنانچه ملاحظه ميكنيد على ع از تقصير سعد تلافى كرد و پرده بر رويه نابجاى او پوشانيد و رسول خدا ص در ميان مهاجر و انصار كسى را شايسته براى اين كار ندانست به همين مناسبت على ع را براى اين منظور نامزد كرد .\r\nو دليل ديگر هر گاه پيغمبر اكرم ص ديگرى را مأمور اين كار ميداشت سعد حاضر نميشد بسادگى از سمت فعلى خود دست بردارد و امتناع او ايجاد فساد و اختلاف كلمه ميان مهاجر و انصار مىنمود .\r\nو نظر باينكه سعد از مردمى نبود كه براى غير رسول خدا ص تواضع و خفض جناح نمايد و شايسته\r\n\r\n","description":"","footnote":"","page_name":" 121 ","page_number":121},
  {"content":"\r\n\r\nهم نبود شخص رسول خدا متولى و پرچم دار فتح مكه باشد كسى را كه از هر جهت جانشين خود او است و امتيازى ميانشان نميباشد و همهء مسلمانان از او اطاعت ميكنند و او را از نظر رتبه فروتر از او نميدانند انتخاب كرد .\r\nو اين فضيلتى است كه ويژه على ع بود . و هيچ يك از مسلمانان با وى انباز نبوده و تساوى با او نداشته‌اند .\r\nو خدا و رسول ص هم ميدانستند كه بايد براى انجام اين كار فقط على ع اقدام نمايد و از اينجا استفاده ميكنيم كه همواره على ع براى امور مهم انتخاب ميشده چنانچه خداى متعال ، پيغمبر را كه از ميان همه مردم بعنوان پيمبرى برگزيد حاكى از كمال مصلحت و كاشف از آنست كه نامبرده از همه مردم برتر و بالاتر بوده .\r\n\r\nفصل - 35 معاهده پيغمبر قبل از فتح مكه\r\n( 1 ) در وقتى كه رسول خدا به طرف مكه عزيمت كرد با مسلمانان معاهده نمود جز با كسانى كه با آنها مبارزه ميكنند با ديگران نجنگند و نيز آنها كه بپردهاى كعبه پناهنده ميشوند در امان باشند و از آنها معدودى را استثنا كرد از قبيل مقيس بن صبابه و ابن خطل و ابن ابى سرح و دو نفر هم كنيز آوازه‌خوانى بودند كه در تصنيفهاى خود پيغمبر اكرم ص را هجو ميكردند و براى كشته‌هاى بدر مرثيه ميخواندند و يكى از آنها را على ع كشت و ديگرى فرار كرد و پس از چندى براى او امان گرفتند و در عهد عمر خطاب بلگد اسب از پاى درآمد و از كسانى كه بدست على ع كشته شد حويرث بن نفيل بن كعب بود كه پيغمبر\r\n\r\n","description":"","footnote":"","page_name":" 122 ","page_number":122},
  {"content":"\r\n\r\nاكرم ص را آزرده بود .\r\nدر آن وقت بعلى ع اطلاع دادند خواهرش ام هانى عدهء از بنى مخزوم از قبيل حارث بن هشام و قيس بن سائب را پناه داده على ع روپوش آهنين به صورت انداخته پشت درب خانه آمده فرمود آنهائى را كه پناه داده‌ايد خارج كنيد ! آنها از شنيدن اينسخن مانند حبارى « 1 » ( نام مرغيست كه آن را هوبره گويند ) خود را خراب كردند ام هانى بيرون آمده چون برادر خود را با صورت بسته ديده نشناخت گفت اى بنده خدا من ام هانى دختر عموى رسول خدا و خواهر على بن ابى طالبم از خانه من دور شو فرمود آنهائى را كه پناه دادهء خارج كن پاسخ داد سوگند به خدا اگر از خانه من دور نشوى شكايت ترا برسول خدا صلّى اللَّه عليه و آله خواهم كرد على عليه السّلام روپوش برداشته ام هانى كه برادر دلاور خود را شناخته بدست و پاى او افتاده پوزش خواسته گفت ندانسته سوگند ياد كردم از تو حضور رسول خدا شكايت نمايم على ع فرمود اينك خدمت پيغمبر ص كه در اعلاى وادى است برو و سوگندت را عملى كن .\r\nام هانى گويد حضور پيغمبر اكرم ص رسيده حضرت در ميان خيمهء مشغول غسل بود و فاطمه هم مواظب بود كسى ناگهانى بر آن حضرت وارد نشود چون رسول خدا ص صداى مرا شنيد مرا خوش آمد گفت عرضكردم پدر و مادرم فداى شما باد آمده‌ام تا امروز آنچه از على ع ديده بحضور شما شكايت نمايم رسول خدا صلّى اللَّه عليه و آله فرمود كسانى را كه تو پناه داده‌اى منهم پناه دادم فاطمه فرمود اى ام هانى آمدهء تا بگوئى چگونه على ع دشمنان خدا و رسول را بيمناك ساخت رسول خدا فرمود خداى متعال از مساعى جميله على ع\r\n\r\n\r\n\r\n\r\n","description":"","footnote":"\r\n( 1 ) آنها را به اين حيوان تشبيه كرده زيرا چون خواهند آن را صيد كنند فضله اندازد و خود را با اين اسلحه نجات دهد و اعراب گويند سلاحه سلاح الحبارى اسلحه او مانند اسلحه حبارى فضله اوست .\r\n","page_name":" 123 ","page_number":123},
  {"content":"\r\n\r\nسپاسگزارى فرمود جاى شكايت ندارد و منهم براى مكانتى كه نسبت بعلى ع دارى پناهندگان به ترا پناه دادم .\r\nچون رسول خدا ص وارد مسجد الحرام شد سيصد و شصت بت كه برخى را به بعض ديگر با قلع و سرب اندود كرده بودند مشاهده كرد بعلى ع فرمود مشتى ريگ به من بده على ع كفى ريگ به آن حضرت داده رسول خدا ص آنها را به روى بتان ريخته فرمود  وَ قُلْ جاءَ الْحَقُّ وَ زَهَقَ الْباطِلُ إِنَّ الْباطِلَ كانَ زَهُوقاً  « 1 » .\r\nبگو حق ظاهر گرديد و باطل نابود شد و باطل همه نابودشدنيست تمام بتان از جاهاى خود كنده شده به روى خاك افتادند رسول خدا ص دستور داد آنها را بيرون برده و شكستند .\r\n\r\nفصل - 36 نتيجه\r\n( 1 ) قدمهاى بيدريغ امير المؤمنين ع كه در خصوص نابود كردن دشمنان خدا در مكه برداشته و آنهائى را كه بايد بيمناك سازد بيم داده و رسول خدا را در پاك ساختن مسجد الحرام از لوث بتان يارى نمود و در راه اسلام از خود گذشتگى بيسابقه‌اى بخرج داده و در راه فرمان خدا از خويشان فراموش نموده محكمترين دليل است بر اينكه حضرت مشار اليه به فضيلت و منقبتى نائل گرديده و بپايهء ارتقا يافته كه هيچ كسى همتا و انباز او نميباشد .\r\n\r\n\r\n\r\n\r\n","description":"","footnote":"\r\n( 1 ) آيه 84 سوره اسرا\r\n","page_name":" 124 ","page_number":124},
  {"content":"\r\n\r\n\r\nفصل - 37 مأموريت خالد بن وليد\r\n( 1 ) پس از فتح مكه بلافاصله رسول خدا ص خالد بن وليد را بسوى مردم جذيمه كه در غميصاء ميزيستند مأموريت داد تا آنها را به راه خدا رهبرى نمايد و علت اينكه پيغمبر ص او را براى اين كار مأمور داشت بر اثر پيش‌آمد ناگوارى بود كه ميان او و مردم جذيمه اتفاق افتاده بود زيرا آنان در زمان جاهليت زنانى را از مردم بنى مغيره اسير كرده و فاكه بن مغيره عموى خالد و عوف پدر عبد الرحمن را كشتند بالاخره رسول خدا او و عوف را بمناسبت عمل ناهنجار نامبردگان بسوى ايشان انفاذ داشت تا متفقا مردم را به راه حق دعوت نمايند .\r\nو هر گاه پيش‌آمد مزبور واقع نشده بود رسول خدا ص هيچ گاه خالد را امارت مسلمانان نميداد و دليل نااهلى او مخالفت با معاهده خدا و رسول بوده كه در اين مأموريت آئين جاهليت را عملى كرده و حكم اسلام را پشت سر انداخته چنانچه پيش از اين هم اشاره كرديم و آخر الامر رسول خدا ص از كار او متنفر شده على ع را مأموريت داده تا شكستگيهاى او را اصلاح نمايد و ما هم شرح خدمت و انجام مأموريت او را كه بنحو شايسته بجا آورده متذكرشده‌ايم در اينجا محتاج به تكرار نميباشد .\r\n\r\nفصل - 38 كارزار حنين\r\n( 2 ) پس از فتح مكه : جنگ حنين اتفاق افتاد و در اين جنگ رسول خدا ص همراه با ده هزار نفر مسلمان بكارزار رفت اكثر مسلمانان معتقد بودند با اين جمعيت زياد و اسلحهء آماده‌اى كه دارند هيچ گاه شكست\r\n\r\n","description":"","footnote":"","page_name":" 125 ","page_number":125},
  {"content":"\r\n\r\nنخواهند خورد و ابو بكر در آن روز تعجب كرده گفت امروز مانند سابق جمعيت ما اندك نيست كه مغلوب شويم بلكه همواره غلبه با ماست ليكن بر خلاف انتظار بجاى آنكه غالب شوند مغلوب گرديدند و چشم شور ابو بكر بالاخره كار خود را كرد و چون با دشمن روبرو شدند فاصله‌اى نشده شكست عجيبى در مسلمانها افتاد و همه فرار كردند و به غير از ده نفر كه نه تن از بنى هاشم و دهمى هم ايمن فرزند ام ايمن بود كه در آن جنگ كشته شد و بالاخره هاشميهائى كه در ركاب پيغمبر ص مانده بودند آنقدر پافشارى و جانبازى نمودند تا لشكرهاى شكست خورده و فرارى رسول خدا ص يكى پس از ديگرى برگشت .\r\nخداى متعال در اين آيه شريفه از اعجاب ابو بكر كه كثرت جمعيت را به چشم زخم خود فرارى ساخت اشاره ميفرمايد «   وَ يَوْمَ حُنَيْنٍ إِذْ أَعْجَبَتْكُمْ كَثْرَتُكُمْ فَلَمْ تُغْنِ عَنْكُمْ شَيْئاً وَ ضاقَتْ عَلَيْكُمُ الْأَرْضُ بِما رَحُبَتْ ثُمَّ وَلَّيْتُمْ مُدْبِرِينَ ثُمَّ أَنْزَلَ اللَّهُ سَكِينَتَهُ عَلى رَسُولِهِ وَ عَلَى الْمُؤْمِنِينَ   » و در روز حنين كه شما از بسيارى گروه خود بشگفت آمده مردم فراوان شما سودى بكارتان نداشت و زمين پهناور را بر شما تنگ كرد پس از اين از جنگ پشت كرديد و خدا دل پيمبر و پيروانش را آرامش داد .\r\nمنظور از مؤمنان على ع و هشت نفر از بنى هاشم‌اند .\r\nدر آن هنگام عباس بن عبد المطلب طرف راست رسول خدا و فضل بن عباس طرف چپ و ابو سفيان بن حرث در وقت كوچ كردن استر آن جناب زينش را گرفته بود و على ع با شمشير پيشاپيش رسول خدا ص بمدافعه مىپرداخت و نوفل بن حارث و ربيعة بن حارث و عبد اللَّه بن زبير و عتبه و معتب دو فرزند ابو لهب اطراف آن حضرت را گرفته بودند .\r\n\r\n","description":"","footnote":"","page_name":" 126 ","page_number":126},
  {"content":"\r\n\r\nو چنانچه نوشتيم به غير از اين هشت نفر ما بقى فرار كردند ( 1 ) و مالك بن عباده غافقى در اين خصوص گويد :\r\nدر روز حنين كه شمشيرها از نيام كشيده شده بود به غير از بنى هاشم ديگران با رسول خدا ص مواسات ننمودند .\r\nهمه لشكر به غير از ده نفر فرار كردند و آنها مردم را ميخواندند كجا ميرويد سپس آنها همراه پيغمبر خود را براى مرگ آماده ساختند و مايه فخر براى ما شدند و از آنها ايمن امانت دار شهادت يافت و چشمش نورانى گرديد .\r\nو عباس بن عبد المطلب به همين مناسبت گفته :\r\nما نه نفر بوديم كه در روز جنگ از پيغمبر يارى كرديم و ديگران فرار كرده متفرق شدند پسرم فضل هنگامى كه شمشير در ميان قوم انداخته به او ميگفتم ضربت ديگر بزن تا بازگردند دهمى ما كه ايمن فرزند ام ايمن بود بر اثر آنچه در راه خدا ديده بود شربت شهادت نوشيد و شيرين كام گرديد .\r\nرسول خدا ص هنگامى كه ديد لشكر همه فرار كردند به عباس كه مردى درشت صدا بود فرمود مردم را با صداى بلند بخوان و آنها را به ياد معاهده خود بينداز عباس حسب الامر با صداى بلند مردم را خوانده و گفت اى كسانى كه در زير شجره بيعت كرديد و اى كسانى كه ياران سوره بقره هستيد كجا فرار ميكنيد و از معاهده‌اى كه با رسول خدا ص نموده فراموش كرديد .\r\nمسلمانان در آن وقت پشت بجنگ داده و سخت ميگريختند در آن شب هوا بشدت تاريك بود و پيغمبر در ميان بيابان و مشركان از دره‌هاى كوه و مخفيگاههاى آن با شمشيرهاى كشيده و عمودها و نيزه‌ها بيرون\r\n\r\n","description":"","footnote":"","page_name":" 127 ","page_number":127},
  {"content":"\r\n\r\nآمدند ( 1 ) رسول خدا ص در ميان همان تاريكى با نيم رخ خود كه مانند ماه شب چهارده ميدرخشيد به طرف جمعيت متوجه شده به مسلمانان خطاب كرده كجا رفتيد شما كه با خدا معاهده نموديد اين ندا به گوش همه رسيده و هر كس در هر كجا بود خود را آماده كرده و با دشمن ملاقات نموده و بمقاتله پرداخت .\r\nدر آن وقت مردى از مردم هوازن بر شتر سرخ موئى سوار شده و پرچم سياه رنگى بر سر نيزه درازى نموده پيشاپيش دشمن حركت ميكرد و مقرر بود چون بر مسلمانان پيروز آيد بديشان حمله كند و اگر با شكست روبرو شود پرچم را برافراشته تا مشركان به پيروى او گرد آمده آماده جنگ شوند او مطابق با قرار داد كار ميكرد و رجز ميخواند .\r\nمن ابو جرولم و آرام نميگيرم تا بكشيم يا كشته شويم .\r\nعلى ع آهنگ او كرده و با شمشيرى شتر او را از پاى درآورد و خود او را با ضربتى نابود ساخت و فرمود :\r\nبامداد مردم خواهند دانست كه من كسى هستم كه در روز جنگ مردم را متفرق خواهم ساخت مشركان پس از كشته شدن ابو جرول فرار كردند سپس مسلمانان گرد آمده و در برابر دشمن صف‌آرايى نمودند رسول خدا فرمود پروردگارا آغاز كار ، قريش را بيچاره كردى در آخر كار آنان را خوشحال فرما .\r\nمسلمانان و مشركان به يكديگر افتادند و جنگ مغلوبه شد رسول خدا ص كه اين حال را مشاهده كرد بر روى دو ركاب خود ايستاده بدانها توجه كرده فرمود\r\nالان حمى الوطيس « 1 » (\r\n انا النبى لا كذب * انا بن عبد المطلب ) \r\nاينك كار جنگ بالا گرفت و من براستى پيغمبرم و فرزند عبد المطلبم .\r\nفاصلهء نشد دشمن رو بهزيمت گذارد و اسيران را دست بسته حضور پيغمبر اكرم ص آوردند .\r\n\r\n\r\n\r\n\r\n","description":"","footnote":"\r\n( 1 ) وطيس بمعنى تنور است و اين جمله از بهترين استعارات است كه پيغمبر در هنگام سختى در جنگ حنين بيان كرده و آن حضرت نخستين كسى است كه به اين جمله تكلم فرموده و براى شدت امر و اضطراب جنگ به كار ميرود .\r\n","page_name":" 128 ","page_number":128},
  {"content":"\r\n\r\n( 1 ) چون على ع ابو جرول را كشت و دشمن بقتل او خوار شدند مسلمانان شمشير بيدريغ را كشيده و در ميان دشمنان بجولان درآوردند و على ع مقدم لشكر حركت ميكرد و چهل نفر را بدست خود كشت و عده اسير و گروهى فرار كردند . و از مسلمانانى كه فرار نمودند يكى ابو سفيان صخر بن حرب بوده .\r\nمعاوية بن ابى سفيان گويد ديدم پدرم با عدهء از بنى اميه كه از مردم مكه بودند فرار ميكرد ويرا خوانده گفتم اى پسر حرب سوگند به خدا با پسر عمت شكيبائى نورزيدى و از دين خودت هم كه مقاتله ننمودى و اكنون هم كه فرار مىنمائى و اين تازيان را از حريم خود دور نميسازى فرمود تو كيستى ؟ گفتم معويه گفت پسر هندى ؟ گفتم آرى گفت پدر و مادرم فداى تو باد سپس ايستاد و عدهء از مردم مكه به او پيوستند و منهم بديشان ملحق شده و بر دشمن تاختيم و آنها را بيچاره كرديم .\r\nمجملا مسلمانان همواره با مشركان ميجنگيدند و آنها را اسير ميكردند تا روز بلند شد رسول خدا ص دستور داد دست از جنگ بردارند و امر كرد كسى حق ندارد اسيرش را بكشد .\r\n\r\n","description":"","footnote":"","page_name":" 129 ","page_number":129},
  {"content":"\r\n\r\n( 1 ) هذيل در ايام فتح مكه مفتشى را بنام ابن الاكوع فرستاد تا از كار پيغمبر اخبار تازه‌اى بدست آورد و به آنان اطلاع دهد اتفاقا نامبرده در جنگ حنين بدست يكى از انصار اسير شد عمر خطاب به دو گذشته ويرا شناخته به مرد انصارى گفت اينك اين همان جاسوسى است كه عليه ما جاسوسى ميكرده او را بكش وى ابن الاكوع را از پاى درآورد خبر قتل او به پيغمبر ص رسيد متأثر شده فرمود مگر دستور ندادم اسير را نكشيد پس از او جميل بن معمر را كه اسير بود كشتند رسول خدا ص خشمناك شده كسى را پيش انصار فرستاده فرمود بچه سبب نامبرده را كشتيد با اينكه امر كرده بودم اسيرى را نكشيد گفتند ما او را بامر عمر خطاب كشتيم رسول خدا ص از وى رو گردانيده چون پيغمبر را بر عمر غضبناك يافتند عمير بن وهب خدمت رسول خدا ص آمده از وى شفاعت و وساطت نمود .\r\nرسول خدا ص پس از پايان جنگ به تقسيم غنائم حنين پرداخت و مخصوصا براى بدست آوردن دلها و تأليف قلوب قريش بخش آنها را از ديگران بيشتر داد و آن عده‌اى كه از اين لحاظ مورد توجه قرار گرفتند عبارت‌اند از ابو سفيان پدر معويه و عكرمة بن ابى جهل و صفوان بن أميه و حارث بن هشام و سهيل بن عمرو و زهير بن ابى اميه و عبد اللَّه بن ابى امية و معويه بن ابى سفيان و هشام بن مغيرة و اقرع بن حابس و عيينة بن حصن و امثال ايشان .\r\nگويند رسول اكرم از قسمت غنائم . مختصرى بيش در ميان انصار تقسيم نه نمود و بخش عمده آن را بنامبردگان فوق و امثال ايشان داد - اين كار در نظر انصار خوش‌آيند نيامده خشمناك شدند سخن تلخ ايشان به گوش پيغمبر ص رسيد ناراحت شده انصار را گردآورده و فرمود بنشيند و غير از شما ديگرى نبايد حضور\r\n\r\n","description":"","footnote":"","page_name":" 130 ","page_number":130},
  {"content":"\r\n\r\nپيدا كند ( 1 ) هنگامى كه همه انصار حاضر شدند پيغمبر ص و على ع آمده در ميانشان آرام گرفتند پيغمبر ص فرمود از شما پرسشى ميكنم پاسخ مرا بدهيد .\r\nعرضكردند بفرمائيد ! فرمود آيا شما گمراه نبوديد كه خدا شما را بوسيله من هدايت كرد ؟\r\nگفتند آرى منت خدا و رسول او را .\r\nفرمود آيا شما نزديك نبود به آتش دوزخ بيفتيد خدا شما را بسبب من نجات داد ؟ عرضكردند آرى منت خدا و رسول را .\r\nفرمود آيا شما اندك نبوديد و خدا جمعيت شما را بوسيله من زياد كرد ؟ عرضكردند آرى منت خدا و رسول را .\r\nفرمود آيا شما دشمن يك ديگر نبوديد كه خدا ببركت من ميان شما الفت و دوستى برقرار ساخت ؟\r\nگفتند آرى منت خدا و رسول را .\r\nسپس پيغمبر اكرم ص اندكى ساكت شده و فرمود چرا پاسخ مرا نميدهيد گفتند پدران و مادران ما فداى شما چه پاسخى عرض كنيم با اينكه گفتيم خداى متعال شخص شما را از هر جهت برترى داده و بر ما بوجود تو منت نهاده ؟ پيغمبر ص فرمود هر گاه ميخواستيد بدرستى پاسخ دهيد ميگفتيد يكه و تنها پيش ما آمدى ترا جا داديم بيمناك بودى در امان خود نگهدارى كرديم ترا بدروغ نسبت دادند و ما ترا تصديق كرديم .\r\nدر اين وقت همه شروع كردند بگريستن و بزرگان و پيرمردان انصار از جا برخاسته دست و پاى رسول خدا ص را بوسيده عرضكردند ما بخواست خدا و رسول خوشنوديم و اينك اموال و ثروت ما در تحت اختيار شماست اگر بخواهى آنها را ميتوانى در ميان قوم خود قسمت نمائى و سخنى كه از ناحيه ما بعرض همايونى رسيد از مردمى بوده كه غرضى نداشته و كينه باطنى ابراز ننموده ليكن خيال ميكرده شخص شما\r\n\r\n","description":"","footnote":"","page_name":" 131 ","page_number":131},
  {"content":"\r\n\r\nبه آنها بدبين شده و آنان را تقصير كار ميدانى اكنون از كردهء خود پشيمان و از خدا بخشش ميطلبند شما هم براى آنها استغفار نمائيد .\r\n( 1 ) رسول خدا ص فرمود پروردگارا انصار و فرزندانشان و فرزندان فرزندانشان را بيامرز .\r\nآنگاه فرمود نميخواهيد ديگران با زبان مدحگسترى و دست پر از نزد شما مراجعه نمايند و شما با سهم رسولتان برابر باشيد ؟ گفتند آرى بدان چه اراده داريد خشنوديم .\r\nرسول خدا ص براى تشويق آنان فرمود اينك انصار ، نانخور من و صاحب سرّ من‌اند به حدى كه اگر مردم در بيابان صاف و هموارى حركت كنند و انصار در ميان دره‌هاى كوه راه بروند من همراه انصار حركت ميكنم پروردگارا انصار را بيامرز .\r\nدر روز حنين ، رسول خدا ص چهار شتر بعباس بن مرداس داد وى غضبناك شده اين اشعار را سرود .\r\nآيا غنيمت من و سهم عبيد ( اسب جنگى ) مرا در ميان عيينه و اقرع قرار ميدهى با آنكه حصن پدر عيينه و حابس پدر اقرع هيچ جا بر پدر من مقدم نبودند و من خود را كمتر از هيچ يك از آنها نميدانم و كسى را كه امروز خوار بسازى عاليمقام نميشود .\r\nاين اعتراض به گوش پيغمبر ص رسيده او را احضار كرد و فرمود تو گفتهء\r\nا تجعل نهبى و نهب العبيد بين الاقرع و عيينه\r\n؟ ابو بكر كه حضور داشت عرضكرد پدر و مادرم فداى شما باد شما شاعر نيستيد سؤال فرمود مگر او چه گفته وى همانطور كه در بالا نوشتيم بعرض رسانيد « 1 »\r\n\r\n\r\n\r\n\r\n","description":"","footnote":"\r\n( 1 ) از اينكه پيغمبر اكرم نخواسته سروده عباس را بطور صحيح بخواند بر اثر آن بوده كه رسول خدا بىاندازه از خواندن شعر اجتناب ميكرده و شعر را مناسب با مقام خود نميدانسته و ابو بكر با آنكه به خيال خود بسيار با آن حضرت معاشر بوده نفهميده كه غرض او از تبديل كلمات شعر چه بوده .\r\n","page_name":" 132 ","page_number":132},
  {"content":"\r\n\r\n( 1 ) رسول خدا ص به امير المؤمنين ع فرمود زبان عباس را جدا كن ، عباس گويد سوگند به خدا اين فرموده از روز خثعم كه به ديار ما ريختند بر من سختر گذشت و زيادتر ناراحت كرد . على دست مرا گرفت و مرا برد و آنجا اگر ميدانستم كسى هست كه مرا شفاعت كند به دو متوسل ميشدم بعلى ع عرضكردم اكنون زبان مرا ميبرى ؟ فرمود آرى من مأموريت خود را انجام مىدهم و بالاخره مرا در آبگاهها و راحتگاههاى شتران كه از حصير و شاخهاى درخت خرما ساخته بودند آورد و فرمود ميان چهار تا صد شتر را براى خود انتخاب كن من دانستم كه تمام انديشه‌هايى كه از محل حركت تا اينجا نموده و نيز اعتراضم نابجا بوده خجالت كشيده گفتم پدر و مادرم فداى شما چقدر خانوادهء كريم و بردبار و دانا هستيد . على ع فرمود رسول خدا ص ترا در رديف مهاجران قرار داد و چهار شتر به تو مرحمت كرد اگر ميخواهى همان چهار شتر را بگير و اگر ميخواهى صد شتر را در دست اختيار درآور عرضكردم اينك خواسته خود را بارادهء شما واميگذارم تا شما چه فرمائيد فرمود من ميگويم آنچه را پيغمبر به تو اعطا كرده بپذير و خوشنود باش گفت پذيرفتم و بدستور عمل كردم .\r\n\r\nفصل - 39 [ اعتراض ذو الثدية به تقسيم غنائم و سخن پيامبر كه على او را مى كشد 
  ]\r\n( 2 ) هنگامى كه رسول خدا ص غنائم حنين را تقسيم كرد مرد دراز اندام گندم‌گون پشت‌خميده‌اى كه اثر سجود در ميان دو چشمش ديده ميشد درآمده بدون آنكه به پيغمبر شخصا توجه كرده باشد سلام عمومى كرده بعرض رسانيد از كيفيت بخش غنائم حنين كه تحت نظر شما به افراد داده شد كاملا اطلاع پيدا كردم رسول خدا ص فرمود عقيده تو در اين خصوص چيست و چگونه يافتى ؟ عرضكرد عقيدهء من آنست كه به عدالت رفتار نكردى .\r\nرسول خدا ص خشمگين شده فرمود واى بر تو هنگامى كه دادگرى را نزد من نيابى چه شخصى\r\n\r\n","description":"","footnote":"","page_name":" 133 ","page_number":133},
  {"content":"\r\n\r\nسزاوار دادگريست ؟ ! مسلمانان گفتند اجازه ميفرمائيد او را بكشيم فرمود نه او را به حال خود واگذاريد كه به زودى پيروانى پيدا خواهد كرد و مانند تيرى كه از كمان خارج مىشود از دين خدا دست برميدارند و تعدى ميكنند و خداى متعال آنها را بدست بهترين مردم پس از من نابود ميسازد .\r\nو چنانچه فرموده بود او و پيروانش در جنگ نهروان كه على ع با خوارج پيكار كرد بدست امير المؤمنين كشته شدند .\r\n\r\nفصل - 40 نتيجه\r\n( 1 ) اكنون بايد بمناقبى كه در اين پيكار ويژه على ع بوده توجه كرد و با دقت كامل استفاده نمود كه تمام فضائل را دارا گرديده و به امورى اختصاص يافته كه هيچ يك از پيروان اسلام با وى در آنها شركت نداشته .\r\nزيرا در آن روز كه همه مسلمانان فرار كردند على ع تنها در راه پيغمبر ص جان بازى كرد و به پيروى از او عده ديگر هم ثابت قدم ماندند .\r\nو ديگر آنكه ما كاملا فهميده و ثابت كرده‌ايم كه على ع در دلاورى و جنگجوئى و نيرومندى ، مقدم بر عباس و پسرش فضل و ابو سفيان بن حرث و معدود ديگرى است كه باقيمانده بودند زيرا پايه مقامات او به حدى ارتقا يافته كه هيچ يك بدان رتبه نائل نشده و اشتهار او بمقابله با جنگجويان و كشتن پهلوانان زبان‌زد بزرگ و كوچك بوده و هيچ يك از اين افراد بمقامى از مقامات او نرسيده و كشته و مقتول آنها هم از كسانى نبوده كه تاريخ نام او را بعنوان دلاورى ثبت كرده باشد از اينجا استفاده ميكنيم آنهائى كه با پيغمبر ص باقيمانده و فرار نكرده باتكاء و پشت‌گرمى بوى بوده .\r\n\r\n","description":"","footnote":"","page_name":" 134 ","page_number":134},
  {"content":"\r\n\r\nو ثابت است كه اگر على ع در آن جنگ حضور نميداشت جنايت بر اسلام باندازهء بود كه قابل جبران و تلافى نميشد و ايستادگى على ع در برابر آن همه دشمن بالاخره كارى كرد كه مسلمانان فرارى دو مرتبه در صف پيكار درآيند و با خصم خود بجنگند .\r\n( 1 ) و چنانچه نوشتيم كشته شدن ابو جرول كه پيشاهنگ مشركان بود آنها را هزيمت داد و مسلمانان را پيروز ساخت و نيز قتل چهل نفر مشرك بدست على ع اركان شرك را متزلزل ساخت و آنان را خوار ساخته و سخت بوحشت انداخت و مسلمانان را مظفر نمود .\r\nو علت هزيمت مسلمانان و بليه‌اى كه پيش از جنگ ، بدان دچار گرديدند چشم زخمى بود كه ابو بكر بلشكر بسيار مسلمانها زد و پس از او كشتن اسيران بود كه بفرمان عمر اتفاق افتاد با آنكه پيغمبر ص مسلمانان را از قتل آنها نهى كرده بود و بالاخره وى با اين عمل مخالفت عجيبى با خدا و رسول كرد چنانچه رسول خدا ص را سخت متأثر كرده و متنفر شد و چنانچه اشاره شد صلاح كار انصار در اين بود كه على ع به پيغمبر اكرم ص كمك كرد و آنها را گردآورد تا رسول خدا ص بتواند طورى با آنان صحبت كند كه دوباره نيروى دينيشان قوى شود و فسادى كه بر اثر قسمت غنائم حنين پيش آمده بود بر طرف گردد و بالاخره على ع در اين فضيلت با پيغمبر ص شركت داشته و ديگران بهرهء نداشتند .\r\nو نيز طورى با عباس مرداس رفتار كرد كه رشته ايمان در دل او برقرار ماند و شك و شبهه از دل او بر طرف شد و منقاد رسول خدا گرديده و به حكم او تن در داد .\r\nو پاسخى كه در پرسش شخص خارجى كه بيان شد داد حاكى از آن است كه اعمال على ع حق\r\n\r\n","description":"","footnote":"","page_name":" 135 ","page_number":135},
  {"content":"\r\n\r\nو جنگهائى كه ميكرده مطابق با خواست خدا بوده و كسى حق مخالفت با او را ندارد و حق با او و متوجه به او و گواهى داده كه على ع بهترين آفريده‌هاى خداى متعال است .\r\nو تمام اين فضائل ، مباين با رفتار مردميست كه حق او را غصب كردند و مضاد با رفتار آنهاست و آنان را بفرومايگى معرفى مىنمايد و كارهاشان را بسرحد مخلصان كه در آن پيكار قدمهاى با اخلاص برداشتند و با جهاد با دشمنان تقرب به خدا ميجستند نميرساند و بالاخره تقصير كارند .\r\n\r\nفصل - 41 پس از پيكار حنين\r\n( 1 ) بعد از آنكه خداى متعال گروه مشركان را بدست مسلمانها متفرق ساخت به دو دسته شدند تازيان و پيروانشان به اوطاس كه از ديار هوازن است رفته و ثقيف و پيروانش به طائف رهسپار گرديدند رسول خدا ص ابو عامر اشعرى را با عده‌اى كه ابو موسى اشعرى هم با آنان بود به اوطاس مأموريت داد و ابو - سفيان صخر بن حرب را به طرف طائف فرستاد .\r\nابو عامر حسب الامر پرچم پيروزى را بدست گرفته بعزم سركوبى دشمن رفته و با آنان جنگيد تا كشته شد مسلمانان از ابو موسى كه پسر عم او بود درخواست كردند پرچم را به كف بگيرد و با دشمن نبرد كند او پرچم اسلام را بدست گرفته پيكار كرد تا پيروز باشد .\r\nو ابو سفيان كه بسركوبى ثقيف حركت كرده بود با آنان ملاقات كرد و در نتيجه ضربهء به صورت او وارد آمد منهزم شده حضور پيغمبر ص آمده عرضه داشت مرا بهمراه مردى بكارزار ثقيف مأموريت دادى\r\n\r\n","description":"","footnote":"","page_name":" 136 ","page_number":136},
  {"content":"\r\n\r\nكه از همه كار درمانده و نميتوان بكمك آنان آبى از چاه هذيل و عرب كشيد و همكارى با من ننمودند پيغمبر اكرم ص پاسخى نفرمود .\r\n( 1 ) بعد از اين خود پيغمبر ص به طرف طائف حركت كرد و چند روزى آنها را محاصره نمود و آخر الامر على ع را با عدهء مأمور داشت و دستور داد هر چه را در لشكرگاه دشمن بر خلاف مشاهده كند پامال سازد و تمام بتها را بشكند .\r\nعلى ع حسب الامر بيرون رفته با لشكر خثعم كه عده بسيارى بودند ملاقات كرد و هنگامى كه هوا تازه روشن شده مردى بنام شهاب بميدان آمده مبارز طلبيد على ع فرمود چه كسى برزم اين مرد اقدام مىكند كسى پاسخ نداد حضرت امير المؤمنين ع خود آماده پيكار شد ابو العاص بن ربيع داماد پيغمبر ص بحضور آمده عرضه داشت اجازه بدهيد كار او را كفايت كنم فرمود نه و ليكن اگر قضاى الهى جارى شد تو بر مردم امارت خواهى كرد على ع برزم وى رفته و اين رجز ميخواند .\r\nهمانا بر هر سپهدارى لازمست نيزه را از خون دشمنان سيراب بسازد يا اينكه نيزه بشكند سپس ضربتى بر سر او زد و او را به نيران فرستاد بعد وارد لشكرگاه دشمن شده بتها را شكست بعد حضور رسول خدا ص كه سرگرم محاصره طائفيها بود برگشت رسول خدا ص كه على ع را ديده از پيروزى على ع خوشحال شده تكبير گفت و دست على ع را گرفته در خلوتى رفت و با او براز گوئى پرداخت .\r\nجابر انصارى گفته در روز طائف هنگامى كه رسول خدا ص با على ع خلوت كرده بود عمر خطاب آمده گفت آيا با نبودن ما با على ع خلوت ميكنى و برازگوئى ميپردازى ! فرمود تنها من با او راز نميگويم خداست كه همه اسرار خود را با وى بيان ميفرمايد .\r\n\r\n","description":"","footnote":"","page_name":" 137 ","page_number":137},
  {"content":"\r\n\r\nعمر ناراحت شده و با تمسخر گفت آرى اين سخن تو هم مانند آنست كه در حديبيه گفتى اگر خدا بخواهد با ايمنى وارد مسجد الحرام خواهيد شد با آنكه وارد آنجا نشديم رسول خدا ص او را خوانده گفت من كه نگفتم امسال وارد مسجد الحرام ميشويد .\r\nدر آن وقت از حصار طائف مردى بنام نافع بن غيلان با لشكرى از ثقيف بيرون آمد على ع در بطن وج با وى مصاف داد و او را كشت ، مشركان منهزم شدند و ترسى در دل ايشان افتاد و گروهى حضور پيغمبر ص آمده اسلام آوردند .\r\nمجملا رسول خدا ص مدت ده روز و اندى ، حصار طائف را در محاصره قرار داده بود .\r\n\r\nفصل - 42 [ نتيجهء اين ماموريت 
  ]\r\n( 1 ) و اين پيكار نيز از جمله اختصاصاتى بود كه خداى متعال على ع را از ميان همه مردم بدان مخصوص فرموده و پيروزى بدست على حاصل شده و او توانسته عده مشركان خثعم را از پا درآورد و از اينكه رسول خدا ص او را براى راز نهانى خود انتخاب كرده و اضافه نموده كه خدا هم او را براى همين مبنى برگزيده دليل ديگرى بر فضيلت و خصوصيت اوست كه افراد ديگر حائز آن مقام نبوده و ضمنا دشمنى باطنى خصم او ظاهر شده و كشف ضمير او گرديده تا عبرت براى افراد باشد .\r\n\r\nفصل - 43 جنگ تبوك\r\n( 2 ) پس از پيش‌آمد طائف كارزار تبوك اتفاق افتاد و خداى متعال برسول خدا ص وحى كرد خود آن جناب\r\n\r\n","description":"","footnote":"","page_name":" 138 ","page_number":138},
  {"content":"\r\n\r\nبشخصه در اين پيكار حضور يافته و مردم را بهمراهى خود بخواند و به او اعلام فرمود در اين غزوه محتاج بجنگ نخواهى شد و با دشمن كشتار نخواهى كرد و كارها بدون به كار بردن اسلحه تنظيم پيدا مىكند و مردم را محض آزمايش امر بخروج و مصاف نمود تا بدين وسيله مطيع از سركش امتياز پيدا كند و باطن آنها هويدا گردد .\r\nرسول خدا ص مردم را به بلاد روم و رزم با آنها دعوت كرد و در آن هنگام باغهاى تازيان سبز و خرم شده و ميوه‌ها رسيده و هوا هم بسيار گرم بود بسيارى از مسلمانان از پذيرش فرمان پيغمبر ص خوددارى كردند ميدانستند به زودى بايد ميوه‌ها را بچينند و هزينه زندگى را درست كنند و از آن طرف از حرارت زياد هوا و راه دور و برابر شدن با دشمن بيمناك بودند در عين حال برخى از مسلمانان با ناراحتى عجيبى آماده پيكار شده و ديگران تخلف كردند هنگامى كه پيغمبر ص به آهنگ مصاف حركت كرد على ع را به نيابت خود در ميان خانواده و هجرتگاه خود برقرار ساخت و فرمود به غير از من و تو ديگرى نميتواند امور مدينه را به عهده بگيرد زيرا رسول خدا ص از نيتهاى فاسد تازيان و بسيارى از مردم مكه و اطراف آن كه با آنها كارزار كرده و دمار از روزگارشان برآورده باخبر بود و بيم داشت چون از مدينه دور شود و به طرف روم يا جاى ديگر آهنگ نمايد و كسى نباشد كه بتواند به شايستگى مقام او را حائز شود شهر مدينه را تصرف كنند و در سرزمين هجرت فساد نمايند و مردم را به زحمت بيفكنند و به غير از على ع ديگرى نميتوانست بطورى كه بايد و شايد دشمن را بترساند و از دار الهجرت و متصرفات آن نگهدارى نمايد بدين مناسبت حضرت مشار اليه را بخلافت ظاهرى پس از خود معرفى كرد و آشكارا او را بمنصب امامت برقرار ساخت .\r\n\r\n","description":"","footnote":"","page_name":" 139 ","page_number":139},
  {"content":"\r\n\r\n( 1 ) در روايت وارد شده منافقان هنگامى كه دانستند رسول خدا ص على ع را جانشين خود قرار داده تا در مدينه سمت خلافت او را داشته باشد بر وى حسادت ورزيده و بر آنان گران آمد و متوجه شدند كه او به خوبى از مدينه نگهدارى مىكند و دشمن نميتواند دست طمع به طرف مدينه دراز كند به همين مناسبت متأثر گرديده و ميخواستند براى آنكه هر چه بهتر و بيشتر بتوانند تير فسادشان را بهدف مقصود برسانند على ع همراه آن جناب حركت كند و آنان در غيبت رسول خدا ص بمدينه دست پيدا نمايند و آن را بدون هيچ گونه خوف و ترسى متصرف شوند .\r\nو ضمنا از اينكه على ع با كمال آسايش و راحتى در خانه پيغمبر ص باقى مانده و يارانشان به ناراحتى سفر گرفتار شده حسادت ميبردند و خواستند او را بوسيلهء از اعتبار بيندازند لهذا گفتند رسول خدا ص از نظر اجلال و اكرام و دوستى على را جانشين خود قرار نداده بلكه او را از جهت آنكه وامانده و كندى كرده بجا گذارده و چنانچه ميدانيد اين گونه دروغها را فقط براى لكه‌دار كردن آن حضرت مى - گفتند چنانچه قريش پيغمبر را گاهى ديوانه و هنگامى شاعر و زمانى ساحر و وقتى كاهن ميخواند با آنكه يقينا ميدانستند هيچ يك از اين اوصاف را ندارد و منافقان هم باخبر بودند اين گونه دروغها مناسب با شخصيت على ع نبوده و نسبتهاى آنها نابجا و نارواست .\r\nپيغمبر ص از همه بعلى ع نزديكتر و او هم محبوبترين افراد در نظر آن حضرت و بزرگوارى و مقام و شخصيت او در نزد حضرتش محفوظ بود .\r\nهنگامى كه على ع از سخنهاى نابجاى آنها باخبر شد و خواست آنها را تكذيب كرده و رسوا نمايد حضور پيغمبر ص آمده عرضكرد يا رسول اللَّه منافقان خيال ميكنند تو مرا از آن نظر در مدينه باقى\r\n\r\n","description":"","footnote":"","page_name":" 140 ","page_number":140},
  {"content":"\r\n\r\nگذارده‌اى تا ثابت كنى شانه از زير بار فرمان تو خالى كرده‌ام و بالاخره مرا بسرزنش دونان مبتلا سازى .\r\n( 1 ) رسول خدا ص فرمود برادر من به محل خود مراجعت كن كه جز من يا تو ديگرى نميتواند امور مدينه را عهده‌دار شود و تو در ميان اهل بيت من و دار هجرت من و منسوبان من جانشين منى آيا نمى - خواهى نسبت به من بمنزله هرون از موسى باشى با اين تفاوت كه پيمبرى پس از من نيست .\r\nاين بيانيه حاكى از آنست كه رسول خدا ص به امامت على ع تصريح كرده و او را بعنوان خلافت از ميان همه افراد برگزيده و دلالت بر فضيلتى مىكند كه ديگران با وى انبازى ندارند و بدين وسيله تمام مراتب هرون را براى او اثبات مىكند و تنها برادرى عرفى و صلبى و نبوت از او استثنا مىشود يعنى آنچه بايد به لفظ و عقل از او مستثنى شود استثنا نموده .\r\nو آنها كه معانى قرآن را با دقت متوجه‌اند و با روايات و اخبار سر و كار دارند ميدانند كه هرون برادر پدرى و مادرى موسى ع و شريك در كار و وزير نبوتى و مبلغ رسالات پروردگار بوده و خدا او را پشتيبان موسى و جانشين وى قرار داده و پيشوائى او بر بنى اسرائيل و لزوم فرمانبردارى از او بدون كم و زياد برابر با موسى بوده و هرون در نظر حضرت موسى از همه محبوبتر و افضل از تمام پيروان وى بوده است .\r\nخداى متعال از زبان موسى حكايت ميفرمايد           رَبِّ اشْرَحْ لِي صَدْرِي وَ يَسِّرْ لِي أَمْرِي وَ احْلُلْ عُقْدَةً مِنْ لِسانِي يَفْقَهُوا قَوْلِي وَ اجْعَلْ لِي وَزِيراً مِنْ أَهْلِي هارُونَ أَخِي اشْدُدْ بِهِ أَزْرِي وَ أَشْرِكْهُ فِي أَمْرِي كَيْ          \r\n\r\n","description":"","footnote":"","page_name":" 141 ","page_number":141},
  {"content":"\r\n\r\n          نُسَبِّحَكَ كَثِيراً وَ نَذْكُرَكَ كَثِيراً           « 1 » پروردگارا قفل از صندوقچه سينه من بردار و كار مرا آسان كن و گره از زبانم بگشا تا گفتهء مرا بپذيرند و برادر من كه از خود منست جانشين من قرارده و او را پشتيبان و انباز كار من بساز تا بسيار تسبيح تو كنيم و به ياد تو باشيم .\r\n( 1 ) خداى متعال او را پاسخ داده و به آرزو رسانيده چنانچه ميفرمايد :  قَدْ أُوتِيتَ سُؤْلَكَ يا مُوسى  « 2 » اى موسى به آرزوى خود رسيدى و نيز از موسى ع حكايت ميفرمايد :  وَ قالَ مُوسى لِأَخِيهِ هارُونَ اخْلُفْنِي فِي قَوْمِي وَ أَصْلِحْ وَ لا تَتَّبِعْ سَبِيلَ الْمُفْسِدِينَ  « 3 » موسى ببرادرش هرون فرمود تو در ميان مردم من بعنوان جانشينى برقرارى آنان را سازش بده و از آئين فسادگران پيروى مكن .\r\nبنا بر اين هنگامى كه رسول خدا ص على ع را بمنزله هرون قرار ميدهد لازم مىشود كه تمام خصوصيات هرون را منهاى مستثنيات او دارا باشد و چنانچه ميدانيم اين موضوع ، از جمله فضائلى است كه ديگران با وى شركت نداشته و كسى همرتبه يا نزديك بمقام او نبوده .\r\nو هر گاه خداى متعال ميدانست ( چنانچه ميدانسته ) كه در اين جنگ نيازى بمصاف مىافتد امر نميكرد على ع را در مدينه باقى بگذارد بلكه ميدانسته مصلحت در استخلاف وى بوده و همانا اقامت على ع در دار هجرت از بهترين كارها بشمار آمده در نتيجه تدبير كار خلق و دين را بدين وسيله نموده و امضا كرده .\r\n\r\n\r\n\r\n\r\n","description":"","footnote":"\r\n( 1 ) از آيه 27 تا 36 سوره طه\r\n( 2 ) آيه 38 سوره طه\r\n( 3 ) آيه 139 سوره اعراف\r\n","page_name":" 142 ","page_number":142},
  {"content":"\r\n\r\n\r\nفصل - 44 اسلام عمرو معديكرب\r\n( 1 ) هنگامى كه رسول خدا ص از پيكار تبوك بمدينه برگشت عمرو بن معديكرب حضور رسول خدا ص آمده پيغمبر ص به او فرمود اسلام بياور تا خدا ترا از گرفتارى و بيم فرداى قيامت ايمنى دهد پرسيد ترس روز قيامت چيست من از چيزى بيم ندارم فرمود اى عمرو چنان نيست كه خيال ميكنى .\r\nروز رستاخيز كه شود صيحهء به گوش آيد كه هيچ مرده نباشد جز اينكه در آن صحرا درآيد و هيچ زنده نباشد جز اينكه بميرد مگر آنهائى را كه خدا بخواهد زنده بمانند سپس صيحهء ديگرى بلند شود مردگان بصحراى قيامت درآيند و همه صف‌آرايى كنند آنگاه آسمان نيمه شود و زمين ويران گردد و كوهها از هم بپاشند و آتش مانند كوهى شعله‌ور بشود چنانچه هر ذى روحى دل از دست بدهد و به ياد خود و گناهانش بيفتد مگر آنها كه مورد توجه‌اند از آسيب در امان باشند اى عمرو تو در آن روز چگونه آرام خواهى داشت .\r\nعمرو به خود آمده گفت هم اكنون امر بزرگى ميشنوم در همان حال ايمان آورد و عده‌اى هم از همراهيان او ايمان آوردند و به محل خود بازگشتند فاصلهء نشد عمرو معديكرب ، ابى بن عثعث خثعمى را ديده گردنش را گرفت حضور پيغمبر آورد عرضه داشت اين نابكار پدر مرا كشته اكنون خونبهاى او را براى من بگير .\r\nرسول خدا ص فرمود دين اسلام پيش‌آمدهاى جاهليت را از ميان برد .\r\n\r\n","description":"","footnote":"","page_name":" 143 ","page_number":143},
  {"content":"\r\n\r\n( 1 ) عمرو ناراحت شده و مرتد گرديد به طرف عده از مردم بنى حارث رفته دستبردى زده بجانب قوم خود رهسپار شد .\r\nرسول خدا ص براى سركوبى وى ، على ع را طلبيده و او را بر مهاجران امارت داده بهمراهى آنان بجانب بنى زبيد گسيل داشت و خالد بن وليد را با عده از تازيان به آهنگ ، جعفى گسيل داشت چون هر دو لشكر مقابل شدند على ع خالد بن سعيد را مقدم لشكر قرار داد و خالد بن وليد ابو موسى را مقدم لشكر خود قرار داد .\r\nاز آن طرف جعفى هنگامى كه از آمدن لشكر مسلمانان اطلاع يافتند به دو دسته شدند عده بجانب يمن كوچ كردند و فرقهء ديگر بمردم بنى زبيد ملحق گرديدند .\r\nعلى ع كه از اين پيش‌آمد باخبر شد رسولى به خالد بن وليد فرستاد هر كجا رسول من با تو ملاقات كند همان جا توقف كن ليكن خالد بن وليد بفرموده على ع توجهى نكرد و توقف ننمود على ع بخالد بن سعيد جريان را تذكر داده و امر كرد سر راه بر او بگير و او را زندانى كن او حسب الامر از وى جلوگيرى كرده و حبس نمود وقتى كه على ع خالد را ديد از مخالفت كردن او نكوهش نمود و از آنجا حركت كرده به وادى كسر ( بكسر كاف نام محلى از يمن است ) براى سركوبى بنى زبيد عزيمت نمود بنى زبيد كه او را ديده به عمرو گفتند اى ابو ثور هنگامى كه با اين جوان قرشى روبرو شوى و بخواهد از تو خراج بگيرد چه خواهى كرد ؟ پاسخ داد به زودى خواهيد فهميد با چه دلاورى روبرو شده و به او چه خواهد گذشت .\r\n( 2 ) عمرو پس از اين پاسخ و پرسش بميدان آمده مبارز طلبيد على ع آماده پيكار او شده خالد -\r\n\r\n","description":"","footnote":"","page_name":" 144 ","page_number":144},
  {"content":"\r\n\r\nبن سعيد بحضور آمده عرضكرد به من اجازه فرما تا بمبارزه او بپردازم على ع فرمود اگر ميدانى فرمان بردارى تو از من واجب است و بايد از من اطاعت كنى از جاى خود حركت نكن او تسليم شده و توقف نمود .\r\nعلى ع بمبارزه او بيرون رفته بانك بلندى به روى عمرو زد وى همان جا فرار كرده و منهزم شد و برادر و برادرزاده‌اش كشته شدند و زن او دختر سلامت كه نامش ركانه بود با عده ديگرى از زنها اسير شدند على ع برگشت و خالد بن سعيد را بر بنى زبيد خلافت داد تا صدقات آنها را جمع‌آورى نمايد و دشمنانى كه فرار كرده هر گاه مسلمان شوند در امان باشند .\r\nاز جمله فراريهائى كه مراجعت كرد عمرو معديكرب بود از خالد استيذان نمود وى به او اجازه داد عمرو دوباره اسلام اختيار كرد و در باره آزادى زن و فرزندش با خالد صحبت كرد وى آنها را به دو بخشيد .\r\nهنگامى كه عمرو بدرگاه خالد بن سعيد رسيد ديد شترى را نحر كرده‌اند عمرو پاهاى آن حيوان را جمع كرد و با ضربتى دست و پاى آن را بريد شمشير او را صمصامه ميگفتند وقتى كه سعيد زن و فرزندش را به او هبه كرد شمشير خود را در برابر اين بزرگوارى به او بخشيد .\r\nعلى از همه كنيزانى كه اسير شده بودند كنيزكى را براى خود برگزيد خالد بن وليد كه دلخوشى از على ع نداشت و از زندانى شدن و افتضاح تازگى خود فراموش نكرده بود بريده اسلمى را بحضور پيغمبر ص گسيل داشت و به او گفت پيش از آنكه لشكر به خدمت پيغمبر ص برسد خدمت رسول خدا ص شرفياب شده جريان را بعرض رسانيده و بگو كه على ع كنيزى را از خمس غنائم براى خود اختيار كرده .\r\n( 1 ) بريده دستور او را اجرا كرده قبل از ورود لشكر آمده چون بدرب خانهء پيغمبر ص رسيده با\r\n\r\n","description":"","footnote":"","page_name":" 145 ","page_number":145},
  {"content":"\r\n\r\nعمر خطاب ملاقات كرد عمر از چگونگى جنگ و از آمدن خود او پرسيد گفت آمده‌ام تا به پيغمبر ص اطلاع دهم على ع كنيزكى را از خمس براى خود اختيار كرده .\r\nعمر هم ويرا تأييد كرده گفت برو و آن حضرت را از عمل على ع اخبار كن زيرا او از كار على ع كه در واقع اقدام عليه دخترش مىباشد خشمگين مىشود .\r\nبريده حضور پيغمبر اكرم ص شرفياب شده نامه خالد بن وليد را كه شكايت از على ع نموده بعرض رسانيد رسول خدا ص از استماع اين نامه متغير گرديده بريده افزود هر گاه ديگران را هم بچنين عملى رخصت دهى غنيمت مسلمانان نابود خواهد شد .\r\nرسول خدا ص همچنان كه غضبناك بود فرمود واى بر تو اى بريده كه به اين سخن نفاقى به پا كردى همانا متوجه باش همان غنيمتى كه شايسته به حال منست متعلق بعلى ع نيز هست و على ع بهترين مردم براى تو و قوم تست و برترين افراديست براى همه امت من كه پس از اين باقى ميماند . اى بريده زنهار كينه على ع را در دل نگيرى كه مبغوض خدا خواهى شد .\r\nبريده گويد از استماع اين بيانات الهيه آرزو داشتم زمين شكافته ميشد و مرا در خود جاى ميداد و به خدا از خشم او و رسولش پناهنده شدم برسول خدا ص عرضكردم براى من استغفار كن كه از اين پس هيچ گاه على ع را دشمن نميدارم و جز سخن خير در بارهء او حرف ديگرى نميزنم .\r\nپيغمبر ص براى او استغفار فرمود .\r\n\r\n","description":"","footnote":"","page_name":" 146 ","page_number":146},
  {"content":"\r\n\r\n\r\nفصل - 45 نتيجه\r\n( 1 ) در اين غزوه فضيلتى براى على ع ثابت مىشود كه ديگران مانند آن را ندارند و چنانچه ديديم در اين پيكار پيروزى با على ع بوده و نيز فهميديم كه آن حضرت در غنيمتهائى كه جنبهء اختصاصى داشته با پيغمبر ص انباز بوده و ديگران در اين گونه غنائم حقى نداشته‌اند و ضمنا معلوم مىشود رسول خدا ص آن حضرت را دوست ميداشته و بر ديگران برترى ميداده بطورى كه اين معنى بر احدى پوشيده نبوده و از اينكه بريده و امثال او را از كينه‌توزى و دشمنى با او ممانعت ميكرده و مردم را بولايت و مودت او ميخوانده و حيله‌گرى دشمنانش را به خود آنها برميگردانده معلوم مىشود در پيش خدا و رسول از ديگران برتر بوده و شايسته‌تر بمقام آن حضرت مىباشد و نزد آن جناب خصوصيت فوق العادهء داشته و عاليمقامتر از ديگران بوده است .\r\n\r\nفصل - 46 جنگ ذات السلسله « 1 »\r\n( 2 ) پس از اين ، پيكار سلسله اتفاق افتاد و مقدمه آن اين بود كه مرد عربى حضور رسول خدا ص آمده در برابر او نشست و گفت آمده‌ام تا ترا پندى دهم و آن اينست كه عدهء از تازيان در وادى الرمل گرد آمده و مقرر داشته تا بر تو شبيخون بزنند و آنان را معرفى كرد .\r\nپيغمبر ص دستور داد مردم را در مسجد گردآورند در ميان اجتماع مردم بمنبر رفته حمد و\r\n\r\n\r\n\r\n\r\n","description":"","footnote":"\r\n( 1 ) اين غزوه در فصل 27 نيز با مختصر تفاوتى ذكر شده\r\n","page_name":" 147 ","page_number":147},
  {"content":"\r\n\r\nثناى الهى را بجاى آورد فرمود دشمنان خدا و مسلمانان در نظر دارند بشما شبيخون زنند اينك كيست براى سركوبى آنان اقدام نمايد عدهء از اهل صفه ( فقرائى كه خانه معينى نداشته و مهاجر بودند ) از جا برخاسته عرضه داشتند ما براى سركوبى آنان حاضريم هر كدام از ما را كه شايسته پيكار ميدانى مأموريت بده رسول خدا ص قرعه زده قرعه بنام هشتاد نفر از ايشان و از غير ايشان اصابت كرد .\r\nپيغمبر اكرم ص به ابو بكر دستور داد پرچم را بگير بجانب بنى سليم كه نزديك حره آماده كارند كوچ كن وى با عدهء حركت كرده نزديك بسرزمين آنها رسيد كه درختان بسيار و سنگهاى زيادى داشت ، بنى - سليم در بطن وادى جاى گرفته و دسترسى بدانها در كمال دشوارى بود ابو بكر چون خواست به طرف آنها توجه كند آنها از مخفيگاههاى خود بيرون آمده مسلمانان را شكست داده و عدهء بسيارى از آنها را كشتند و ابو بكر با همراهيان فرار كرد .\r\nچون حضور پيغمبر ص رسيدند رسول خدا ص عمر را براى سركوبى نامبردگان نامزد نمود او هم بمجردى كه به محل آنان رسيد آنها از زير سنگها كه كمين كرده بودند بيرون آمده او را نيز منهزم ساختند .\r\nرسول خدا ص از اين پيش‌آمد متأثر گرديد عمرو عاص بعرض رسانيد مرا براى سركوبى آنان فرمان بده زيرا در جنگ بايد حيله كرد ممكن است من بتوانم خدعهء به كار برده و آنها را نابود سازم .\r\nحضرت او را همراه با جماعتى بجانب آنان گسيل داشت و توصيه كرد كه مبادا دست از پيكار بردارد عمرو عاص بمجردى كه وارد وادى شد بنى سليم از مخفيگاههاى خود بيرون آمده او را شكست داده و عدهء از اصحاب او را از پاى درآوردند .\r\n\r\n","description":"","footnote":"","page_name":" 148 ","page_number":148},
  {"content":"\r\n\r\n( 1 ) رسول خدا ص پس از شكست نامبرده چند روزى صبر كرده و عليه آنان دعا ميفرمود سپس على ع را خوانده پرچم پيروزى را بنام او بسته و فرمود او را براى سركوبى دشمن فرستادم تا بدون فرار بر آنان بتازد و سركوبى دهد و دست به آسمان دراز كرد عرضكرد پروردگارا اگر ميدانى رسول توام حقيقت مرا در باره او نگهدارى فرما و او را از شر دشمنان نگهدارى كن و باندازه‌اى كه شايسته بود دعا كرد .\r\nعلى ع بعزيمت دشمن حركت كرد و پيغمبر ص هم براى بدرقهء وى بيرون آمد و تا مسجد احزاب از وى بدرقه كرد .\r\nعلى ع آن روز بر اسب قرمز رنگ دم كوتاهى سوار بود و دو برد يمانى بر گستوان وى قرار داده و نيزهء خطيهء در دست داشت و همان عده‌اى كه با عمر و ابو بكر و عمرو عاص آمده بودند با وى نيز همراه شدند على ع از بيراهه به طرف عراق رهسپار شد باندازه‌اى كه همراهيان خيال كردند على ع آنها را به محل ديگرى هدايت مىكند سپس آن حضرت وارد جاده پستى شده و آمد تا بكنار وادى رسيد على ع شب حركت ميكرد و روزها در مخفيگاه آرام ميگرفت و به همين ترتيب هنگامى كه نزديك وادى رسيد دستور داد دهان اسبها را به‌بندند و آنان را در مكانى متوقف ساخت و فرمود از جاى خود حركت نكنيد آنگاه خود او در برابر لشكريان بگوشهء رفت .\r\nعمرو عاص وقتى كه اين عمليات را از على ع مشاهده كرد يقين كرد كه پيروزى نصيب او خواهد شد و همانوقت به ابو بكر گفت من از على ع بهتر از اوضاع اين وادى باخبرم و ميدانم گرگان و درندگان بسيارى در اين محل سكونت دارند كه از مردم بنى سليم زيانشان به حال ما بيشتر است اگر اتفاقا\r\n\r\n","description":"","footnote":"","page_name":" 149 ","page_number":149},
  {"content":"\r\n\r\nبما حمله كنند ( 1 ) طولى نميكشد همه ما را نابود ميسازند صلاح در آنست با وى صحبت كنى دستور بدهد به طرف بلندى وادى حركت كنيم و قرار بگيريم تا از اين ناراحتى زيانى نبينيم .\r\nابو بكر مطابق با صلاح‌ديد نامبرده حضور على ع آمد گفته ويرا بعرض رسانيد و سخنان بسيارى معروض داشت و مدتى طول كشيد ليكن در ظرف اين مدت على ع يك كلمه هم با او سخن نگفت ابو بكر دست خالى برگشته بعمرو عاص گفت سوگند به خدا يك كلمه هم به من پاسخ نداد عمرو عاص همين مطلب را با عمر خطاب كرده و افزود كه تو بهتر ميتوانى به دو دست پيدا كنى و خواسته مرا لباس عمل بپوشانى اتفاقا او هم رفت و على ع به او پاسخى نداد برگشت و همان بيان ابو بكر را مكرر كرد .\r\nعمرو عاص كه ديد تير مقصودش بهدف اجابت نرسيد بمردم گفت سزاوار نيست ما در نابودى خود اقدام كنيم بيائيد همه با هم به اعلاى وادى رهسپار شويم مسلمانان پاسخ دادند به خدا سوگند بخواستهء او عمل نمىكنيم زيرا رسول خدا امر كرده فرمان على ع را بشنويم و از اطاعت او سر باز نزنيم اكنون نمىتوانيم سخن ترا گوش كنيم و فرمان او را زير پا بگذاريم و همواره در اين بحث بودند .\r\nهنگامى كه على ع احساس كرد طلوع صبح ظاهر شد و دشمنان آسوده و بخواب غنوده‌اند بلشكر دستور داد بر آنها شبيخون زدند و خداى متعال او را بر دشمنان پيروزى داد و سوره   وَ الْعادِياتِ ضَبْحاً   را نازل فرمود پيغمبر اكرم ص ياران خود را از پيروزى على ع مژده داد و دستور صادر كرد تا همه باستقبال على ع بيرون روند اصحاب در دو صف و رسول خدا پيشاپيش آنها به استقبال آمدند على ع كه چشمش به رسول خدا ص افتاد از اسب پياده شد رسول خدا ص فرمود يا على سوار شو كه خدا و رسول از تو راضىاند على ع از خوشحالى گريست .\r\n\r\n","description":"","footnote":"","page_name":" 150 ","page_number":150},
  {"content":"\r\n\r\nپيغمبر ص فرمود هر گاه خوف اين معنى نبود كه مردم در باره تو سخنانى كه نصرانيان در باره مسيح گفتند بگويند امروز آنچنان در ستايش تو دهان مىگشادم كه هر گاه از كنار جمعيتى عبور كنى خاك قدم ترا بعنوان توتيا و تبرك بردارند .\r\n\r\nفصل - 47 نتيجه\r\n( 1 ) بطورى كه نوشتيم در اين كارزار پيروزى با على ع بوده و ديگران كه پيش از او نامزد پيكار شدند جز فساد كار ديگرى ننمودند و ستايشى كه رسول اكرم از نامبرده نمود حاكى از فضائلى است كه ساير افراد بهره از آنها ندارند و بالاخره مناقب او بپايهء رسيده كه انبازى در آنها نميباشد .\r\n\r\nفصل - 48 مباهله با نصارى\r\n( 2 ) پس از آنكه پيغمبر اكرم ص بفتح مكه و ساير غزوات موفق گرديد و سلطنت الهى او زبانزد دوست و دشمن آشنا و بيگانه شد از اطراف و اكنان دستجات مختلف بعنوان ديدار وى مىشتافتند برخى بشرف اسلام مشرف مىشدند و برخى مجاز بودند با كمال امن و آسايش به محل خود بازگردند و از جمله كسانى كه بملاقات آن حضرت مشرف شد ابو حارثه كشيش نصرانيان بود كه به اتفاق سى نفر از مسيحيان از قبيل عاقب و سيد و عبد المسيح حضور يافت هنگام نماز عصر وارد مدينه شدند مسيحيان لباس ديبا پوشيده و صليب انداخته بودند يهود كه از آمدنشان اطلاع يافتند نزد آنها آمده و با يك ديگر به صحبت پرداختند نصارى آنها را ناچيز و يهوديان آنها را بىاعتبار ميدانستند و در همين باره خداى متعال اين آيه را فرستاد  وَ \r\n\r\n","description":"","footnote":"","page_name":" 151 ","page_number":151},
  {"content":"\r\n\r\n قالَتِ الْيَهُودُ لَيْسَتِ النَّصارى عَلى شَيْءٍ وَ قالَتِ النَّصارى لَيْسَتِ الْيَهُودُ عَلى شَيْءٍ  ( 1 ) يهود گفت نصارى بر پايه حقى استوار نمىباشد و نصارى گفت يهود بر ميزان صحيحى استقرار ندارد .\r\nرسول خدا ص هنگامى كه نماز عصر را بانجام آورد مسيحيان به طرف او متوجه شده كشيش آنان پيش آمده عرضه داشت عقيده شما در باره مسيح چيست ؟ رسول خدا ص فرمود : مسيح بنده خدا بوده كه خدا او را از ميان خلق بعنوان رهبرى گمشدگان برگزيده .\r\nكشيش گفت پدرى براى او سراغ دارى كه ويرا بدين عالم آورده باشد ؟ رسول خدا ص فرمود مادر او شوهر نكرده بود تا پدرى داشته باشد .\r\nكشيش گفت بنا بر اين چگونه مىگوئى مسيح بنده و مخلوق است با آنكه تمام بندگانى كه مخلوقند پدرى دارند كه مادرشان بعنوان نكاح با وى همخوابى كرده و فرزند از او بوجود آمده .\r\nخداى متعال آياتى از سوره آل عمران فروفرستاد تا آنجا كه مىفرمايد    إِنَّ مَثَلَ عِيسى عِنْدَ اللَّهِ كَمَثَلِ آدَمَ خَلَقَهُ مِنْ تُرابٍ ثُمَّ قالَ لَهُ كُنْ فَيَكُونُ الْحَقُّ مِنْ رَبِّكَ فَلا تَكُنْ مِنَ الْمُمْتَرِينَ فَمَنْ حَاجَّكَ فِيهِ مِنْ بَعْدِ ما جاءَكَ مِنَ الْعِلْمِ فَقُلْ تَعالَوْا نَدْعُ أَبْناءَنا وَ أَبْناءَكُمْ وَ نِساءَنا وَ نِساءَكُمْ وَ أَنْفُسَنا وَ أَنْفُسَكُمْ ثُمَّ نَبْتَهِلْ فَنَجْعَلْ لَعْنَتَ اللَّهِ عَلَى الْكاذِبِينَ    ، همانا حكايت آفرينش عيسى مانند پيش‌آمد آفرينش آدم است كه او را خدا از خاك آفريده و فرمود موجود باش او هم موجود مىشود حق با كردگارتست مبادا شك آورى پس اگر كسى در باره آفرينش عيسى با تو گفتگو كند بعد از آنكه حقانيت براى تو بمرحله ثبوت رسيده بگو بيائيد فرزندان خود و شما و زنهاى خود و نفسهاى خود را بخوانيم و بمباهله بپردازيم و نفرين خدا را بر دروغگويان قرار دهيم .\r\nرسول خدا اين آيات را بر مسيحيان تلاوت كرد و آنها را بمباهله دعوت نمود و فرمود خداى متعال خبر داده پس از انجام مراسم مباهله هر يك از طرفين كه باطل باشند معذب شوند و بدين وسيله حق از باطل\r\n\r\n","description":"","footnote":"","page_name":" 152 ","page_number":152},
  {"content":"\r\n\r\nآشكار گردد .\r\n( 1 ) اسقف با عبد المسيح و عاقب در خصوص مباهله مشورت كرد و بالاخره تا فردا مهلت طلبيدند نام - بردگان هنگامى كه به محل خود برگشتند گفتند فردا كه خواستيم با محمد مباهله كنيم متوجه باشيد هر گاه او با زن و فرزندش براى مباهله آمد مباهله نكنيد و اگر با ياران و اصحابش حضور يافت بمباهله بپردازيد و بدانيد كه برحق نيست فردا پيغمبر ص دست على ع را گرفته و پيشاپيش او حسنين و در عقب سر او فاطمه زهرا ع حركت مىكرد با اين حال بمباهله آمد و نصارى هم با ابو حارثه كه مقدم ديگران بود براى مباهله حضور يافتند اسقف كه محمد را با خاندان وى ديد پرسيد اين عده كه با او هستند كيانند و با وى چه نسبتى دارند گفتند آن مرد پسر عمش على بن ابى طالب داماد و پدر دو فرزندش مىباشد و از همه محبوبتر در نزد اوست و اين دو طفل دو فرزند دخترش و پدرشان على است و آن دو نيز محبوبترين افراد نزد ويند و اين زن دخترش فاطمه ع كه از همه عزيزتر و نزديكتر بوىاند .\r\nاسقف پس از معرفى يك يك آنها به طرف عاقب و سيد و عبد المسيح متوجه شده و گفت به‌بينيد محمد فرزند و نزديكانش را كه مخصوصان ويند همراه خود براى مباهله آورده و اطمينان بحقانيت خود دارد سوگند به خدا هر گاه ميدانست حقيقتى ندارد اين عده از نزديكانش را بمباهله حاضر نمىكرد كه نابود شوند اكنون از مباهله با او خوددارى كنيد سوگند به خدا اگر موقعيت قيصر و توجه او به من نبود بدست او اسلام مىآوردم صلاح در اين است و بطورى كه ممكن است با وى مصالحه كرده و اتفاق نمائيد و بشهرهاى خود برگرديد و به آسودگى زيست كنيد ياران وى گفتند ما از خود رأيى نداريم و از خواستهء تو پيروى مىكنيم .\r\n\r\n","description":"","footnote":"","page_name":" 153 ","page_number":153},
  {"content":"\r\n\r\n( 1 ) اسقف پس از اين به طرف رسول خدا ص متوجه شده عرضه داشت اى ابو القاسم ما با تو مباهله نمى - كنيم و بمصالحه مىگذرانيم اكنون شما هم بطورى كه از عهده ما برآيد مصالحه كن .\r\nرسول خدا ص براى مصالحه آماده شده و مقرر داشت بعنوان مصالحه دو هزار حله از حلهاى اواقى كه بهاء هر يك چهل درهم بدون كم و زياد باشد بپردازند و ضمنا مصالحه خط را به اين طريق مرقوم داشت .\r\n بِسْمِ اللَّهِ الرَّحْمنِ الرَّحِيمِ  اين مصالحه خطى است كه محمد رسول خدا ص در باره هر سفيد و زرد ( درهم و دينار ) و بهره‌هاى زرعى و بندگان با نصرانيان نجران و اطراف آن نوشته و مقرر داشته كه از آنان در برابر صلحى كه برقرار شده به غير از دو هزار حله از حلهاى اواقى كه بهاء هر حلهء چهل درهم باشد بيشتر نگيرند و زياد و نقيصهء آن را به حساب چهل درهم بياورند به اين طريق هزار حله آن را در ماه صفر و هزار حله ديگر را در ماه رجب بپردازند و نيز معلوم شده چهل دينار براى منزلگاه رسولش معين كنند و هر حادثه‌اى كه در يمن اتفاق افتد سى زره و سى اسب و سى شتر عاريه مضمونه بدهند و بدين وسيله جوار خدا و ذمهء محمد را در نظر بگيرند و اضافه كرد از اين پس هر كدام از ذميها رباخوارى نمايند در ذمهء من نخواهند بود .\r\nاين صلحنامه با قرارداد مزبور بپايان رسيده امضاء شد و نصرانيان آن را گرفتند و برگشتند .\r\n\r\nفصل - 49 نتيجه\r\n( 2 ) در اين قصه هر گاه دقيق شويم به فضيلت امير المؤمنين ع خواهيم رسيد و ضمنا بيكى از معجزات\r\n\r\n","description":"","footnote":"","page_name":" 154 ","page_number":154},
  {"content":"\r\n\r\nپيغمبر اكرم ص هم پى خواهيم برد و نبوت آن جناب بمرحله ثبوت ميرسد چنانچه نصرانيان هم بمقام نبوت او اعتراف كردند و خود رسول خدا ص هم ميدانست كه آنان براى مباهله حاضر نميشوند و آنها نيز باخبر بودند هر گاه دست بمباهله زنند به عذاب مبتلا ميشوند و رسول خدا ص اطمينان داشت بدانها پيروز خواهد شد و حجت بر آنان تمام مىشود و منكوب مىگردند .\r\nخداى متعال در آيه مباهله على ع را نفس رسول خدا ص معرفى كرده و معلوم مىشود وى بايد نهايت فضل و كمال را دارا بوده و در عصمت و برترى همتاى پيغمبر باشد و ديگر آنكه ذات اقدس الهى همسر على و دو فرزندش را با آنكه خورد سال بودند حجت پيغمبر و برهان دين قرار داده و تصريح كرده كه حسن ، و حسين دو فرزند او و فاطمه همان زنى بوده كه قرآن بدان متوجه و در هنگام مباهله مخاطب آيه مزبوره است و چنانچه ميدانيم اين موضوع ، فضيلتى است كه هيچ يك از امت با وى شريك و نزديك نبوده و مناسبتى نداشته و يكى از مناقبى است كه پيش از اين به بيشتر آنها اشاره نموديم .\r\n\r\nفصل - 50 حجة الوداع\r\n( 1 ) پس از پيش‌آمد نجران ، قصه‌هائى اتفاق افتاده كه همه آنها حاكى از فضيلت على ع و مناقب خاصه‌ايست كه همه مردم بدانها متوجه‌اند و از جمله آنها حجة الوداع و پيش‌آمدهاى مربوط بدانست و على ع در تمام آنها سهم بسزائى داشته و مقامات عاليه‌اى را حائز شده .\r\nمىنويسند رسول خدا ص على ع را به طرف يمن مأموريت داد تا خمس معادن را بگيرد و -\r\n\r\n","description":"","footnote":"","page_name":" 155 ","page_number":155},
  {"content":"\r\n\r\nقراردادى كه با اهل نجران بسته شده در خصوص حله‌ها و زر و سيمها اخذ نمايد . على ع حسب الامر به طرف مأموريت خود رهسپار شد و بفورى امر او را امتثال كرد و با سرعت هر چه تمامتر فرمان او را بمرحله اجرا گذارد .\r\nاز اين مأموريت استفاده مىشود رسول خدا ص ديگرى را امين خود نميدانسته و در ميان افراد مسلمان كسى نبوده كه شايستگى موقعيت او را داشته باشد به همين مناسبت رسول خدا ص او را بجاى خود براى اجراى مأموريت گماشت و با كمال اطمينان بار سنگين اطاعت خود را بدوش او افكند .\r\nپس از اين رسول خدا ص به حج خانه خدا و انجام فريضه الهى آهنگ نمود و مردم را بهمراهى خود دعوت به مناسك حج كرد و دعوت او بعنوان انجام وظيفه الهى به آخرين نقطه اسلامى رسيد مردم همه براى همراهى با جناب او آماده گرديده و مردم مدينه و اطراف آن نيز براى انجام مناسك حج آماده شدند و بالاخره عدهء بسيارى گرد آمدند و همه مهياى براى حج بيت اللَّه گرديدند رسول خدا ص پنج روز از ذى قعده مانده از مدينه بعزم مكه خارج شد و به على ع كه آن وقت در يمن بود نوشت تا او هم براى شركت در حج ، حضور پيدا كند ليكن نوع حجى كه خود آهنگ وى داشت براى وى معلوم ننمود .\r\nرسول خدا ص بعنوان حج قران حركت كرد و قربانى با خود آورد و از ذو الحليفه كه شش ميلى مدينه بود محرم شد و مردم نيز به پيروى از او محرم شدند و از پهلوى ميلى كه در بيداء يك ميلى ذو الحليفه بود تلبيه گفتند تا به كراع الغميم رسيدند و بالاخره با گفتن\r\nلبيك اللهم لبيك\r\nراه مدينه و مكه را به يكديگر اتصال دادند .\r\nهمراهيان رسول خدا ص عدهء سواره و جمعى پياده بودند پيادگان بمشقت افتاده حضور پيغمبر اكرم ص شكايت كردند و از آن حضرت تقاضاى مركب نمودند رسول خدا ص فرمود من مركب سوارى ندارم كه بتوانم شما را از زحمت پياده روى برهانم و دستور داد كمرهاى خود را محكم به‌بندند و گاهى قدم دو\r\n\r\n","description":"","footnote":"","page_name":" 156 ","page_number":156},
  {"content":"\r\n\r\nو گاهى قدم رو حركت كنند آنها طبق دستور عمل كرده و از دشوارى راه آسوده گرديدند .\r\n( 1 ) امير المؤمنين ع با همراهيان خود كه به يمن رفته بود با حله‌هائى كه از مردم نجران گرفته از راه يمن به طرف مكه عزيمت كرد رسول خدا ص هم از راه مدينه به مكه نزديك شد على ع براى اينكه زودتر درك حضور پيغمبر ص را كرده باشد شخصى را بجاى خود برگمارد و خود به طرف مكه رهسپار گرديد هنگامى كه رسول خدا ص وارد مكه شد حضرتش را زيارت كرده و زر و سيم و حلقه‌هايى كه گرفته بعرض رسانيد و اضافه كرد براى درك حضور شما زودتر از لشكر حركت نمودم رسول خدا ص از ديدار او و مأموريتش را كه بنحو پسنديدهء انجام داده خرسند شد و پرسيد چگونه و بچه طرزى صدا به تلبيه بلند كردى و احرام بستى عرضكرد شما كه طريقه احرام را به من ننوشته بوديد و من در نيت خود نيت شما را در نظر گرفته گفتم پروردگارا من همان جور كه پيغمبرت احرام بسته محرم مىشوم و سى و چهار شتر بعنوان قربانى همراه دارم رسول خدا ص تعجب كرده فرمود من شصت و شش شتر سوق دادم و تو در حج و مناسك و قربانى با من شريكى اكنون با لباس احرام به طرف لشكريان خود رفته آنها را با عجله تمامى بجانب من حركت بده تا در مكه با يك ديگر اجتماع نمائيم على ع آن حضرت را وداع كرده به طرف لشكر خود رهسپار شده فاصلهء از مكه دور نشده آنان را ملاقات نمود و توجه كرد كه حله‌ها را به خود پوشيده از اين كارشان متأثر شده بگماشته خود خطاب كرد بچه دليلى به آنها اجازه دادى از حله‌ها پيش از آنكه بدست رسول خدا ص برسد استفاده نمايند با آنكه در اين باره دستورى از من نداشتى عرضكرد آرى چنانست كه مىفرمائيد ليكن از من تقاضا كردند تا خود را بدانها آراسته و احرام به‌بندند سپس بدون عيب و نقص به من رد كنند امير المؤمنين ع\r\n\r\n","description":"","footnote":"","page_name":" 157 ","page_number":157},
  {"content":"\r\n\r\nبر خلاف انتظار لشكر حله‌ها را از آنها گرفته و چندين بار ترتيب داده آنها را بست .\r\n( 1 ) اين كار على ع بر آنها گران آمده و كينه او را در دل گرفتند هنگامى كه وارد مكه شدند تا توانستند از او حضور رسول خدا ص شكايت نمودند و بالاخره كار به جائى رسيد كه رسول خدا دستور داد در ميان لشكر ندا كنند بيش از اين از على ع شكايت نكنيد كه او بىنهايت در راه خدا از خود گذشتگى ابراز ميدارد و تظاهر بباطل در اعلاء حقانيت دين اسلام نمىنمايد بدين مناسبت مردم دست از شكايت برداشته و دانستند موقعيت عجيبى در دستگاه پيغمبر دارد كه اگر از عيبجوئى او كناره‌گيرى ننمايد ممكن است مغضوب پيشگاه رسول خدا ص شوند .\r\nعلى ع محض تأسى و پيروى از رسول خدا ص باحرام خود باقى ماند .\r\nدر آن روز عدهء بسيارى بدون قربانى در ركاب پيغمبر اكرم به حج بيت اللَّه آمده بودند خداى متعال آيه  وَ أَتِمُّوا الْحَجَّ وَ الْعُمْرَةَ لِلَّهِ  « 1 » ( حج و عمره را براى خدا بپايان آوريد ) را نازل فرمود رسول خدا ص اعلام كرد كه از اين آيه استفاده مىشود عمره تا روز قيامت داخل در مناسك حج است سپس انگشتان خود را در ميان يك ديگر فروبرده فرمود اگر از سرانجام كار خود باخبر بودم كه به حج تمتع مأمور ميشوم سياق هدى نمىكردم و منادى او ندا كرد كسى كه سياق هدى ننموده محل شود و از لباس احرام بيرون آيد و عمره بجا آورد و كسى كه قربانى نياورده باحرام خود باقى باشد برخى از اين دستور پيروى كرده و بعضى مخالفت نمودند و بالاخره پيش‌آمدها و نگرانيهائى در ميانشان اتفاق افتاد ( 2 ) چنانچه برخى گفتند هنوز كه رسول خدا ص موهاى خود را شانه نزده و از گرد راه نياسوده ما لباسهاى خود را بپوشيم و با زنان خود نزديكى كنيم و\r\n\r\n\r\n\r\n\r\n","description":"","footnote":"\r\n( 1 ) سوره بقره آيه 196 .\r\n","page_name":" 158 ","page_number":158},
  {"content":"\r\n\r\nروغن بسر خود بزنيم ديگران گفتند حيا نمىكنيد چون از راحتگاههاى خود فارغ شديد و غسل كرديد آب غسل از سر و صورت شما بريزد با آنكه هنوز رسول خدا از لباس احرام خارج نشده رسول خدا از مخالفت اين عده متأثر شده فرمود اگر سياق هدى ننموده بودم منهم محل ميشدم و عمره بجا مىآوردم باز فرمود اگر كسى قربانى همراه نياورده محل شود عدهء برگشتند و جمعى بمخالفت باقى ماندند از جمله مخالفان ، عمر بن خطاب بود رسول خدا ص ويرا ديده فرمود مگر تو سياق هدى كردهء كه از لباس احرام خارج نشدى عرضكرد خير فرمود براى چه محل نشدى ؟ ! با آنكه دستور دادم آنان كه قربانى ننموده محل شوند عرض كرد سوگند به خدا تا وقتى كه تو در لباس احرامى من از جامه احرام خارج نشوم رسول خدا فرمود تو براى هميشه تا بميرى بدين حكم ايمان نخواهى آورد .\r\nبدين مناسبت بانكار خود باقى بود و زير بار متعه نرفت تا عصر خلافت خود كه بمنبر آمده و مردم را اكيدا از انجام آن نهى كرد و مخالفان را وعده عذاب و سياست نمود .\r\nپس از آنكه رسول خدا ص مناسك خود را بجا آورد با قربانى على ع شركت كرد و با مسلمانان بمدينه مراجعت نمود ، در راه به محلى كه بنام غدير خم شهرت داشت رسيد .\r\nغدير محلى بود سوزان و آب و گياه در آنجا يافت نميشد و كمتر اتفاق مىافتاد مسافرى در آنجا منزل كند در عين حال رسول خدا ص در آنجا منزل كرد و مسلمانان به پيروى از او فرود آمدند .\r\n( 1 ) و علت منزل كردن آن جناب آن بود كه در آن مكان قرآن نازل شد و پيغمبر ص را بخلافت على ع مأمور داشت و پيش از اين هم دستور رسيده بود كه على ع را بخلافت بر مردم برقرار سازد ليكن در تمام\r\n\r\n","description":"","footnote":"","page_name":" 159 ","page_number":159},
  {"content":"\r\n\r\nاين مدت وقتى براى اين كار معلوم نشده در اين موضع وقت رسيده و مردم آماده بودند و خدا هم ميدانست هر گاه مردم از غدير بگذرند بسيارى از آنها پراكنده شده به شهرها و دهها و خيمه‌هاى خود رهسپار ميشوند ذات اقدس او ميخواست تا همه مردم از هر كجا كه هستند از ولايت على ع باخبر شوند و نص خلافتى او را بشنوند و خدا هم براى تأكيد حجت خود اين آيه را نازل كرد :  يا أَيُّهَا الرَّسُولُ بَلِّغْ ما أُنْزِلَ إِلَيْكَ مِنْ رَبِّكَ وَ إِنْ لَمْ تَفْعَلْ فَما بَلَّغْتَ رِسالَتَهُ وَ اللَّهُ يَعْصِمُكَ مِنَ النَّاسِ  « 1 » اى رسول ما فرمان خلافت على ع و نص بولايت او را كه از طرف ما به تو رسيده بمردم بگو و به آنان اعلام نما و اگر بدين دستور رفتار نكردى رسالت خدايت را تبليغ ننموده و خدا ترا از آزار مردم نگهدارى مىفرمايد خداى متعال در اين آيه شريفه تبليغ ولايتى على ع را شديدا واجب فرموده و پيغمبرش را از تأخير آن تخويف نموده و دفع آزار مردم را خود ضمانت كرد .\r\nرسول خدا بر اثر همين امريه در محلى كه ياد كرديم فرود آمد و مسلمانان نيز گرداگرد او فرو آمدند و آن روز اتفاقا هوا بسيار گرم بود رسول خدا ص دستور داد جهاز شتران را در زير درختهائى كه در آنجا بود جمع‌آورى نمودند و منادى مردم را اطراف رسول خدا ص گردآورد جمعيت همه حاضر شده و از شدت گرما عباها را دور پاهاى خود مىبستند رسول خدا ص بر روى جهاز شتران رفته على ع را بر فراز آنها آورد و به طرف راست رسول خدا ص ايستاد .\r\n( 1 ) سپس رسول خدا ص مشغول خطابه شده حمد و ثناى الهى را بجا آورده و مردم را از مواعظ شافيه خود كه با بلاغت و تأكيد هر چه تمامترى ادا ميفرمود بهره‌مند ساخت و ضمنا آنان را از ارتحال\r\n\r\n\r\n\r\n\r\n","description":"","footnote":"\r\n( 1 ) سورهء مائده آيه 67 .\r\n","page_name":" 160 ","page_number":160},
  {"content":"\r\n\r\nخويش باخبر فرمود و اضافه كرد مرا بعالم ديگر دعوت كرده و نزديك است منادى حق را اجابت گويم و خورشيد پيمبرى من از آسمان دنياى ناپايدار شما غروب نمايد در عين حال يادگارى از خود باقى ميگذارم كه اگر از آن پيروى نمائيد هيچ گاه گمراه نشويد يكى قرآن كريم و ديگر خاندان من كه هرگز از هم جدا نشوند تا كنار حوض كوثر بر من وارد گردند .\r\nسپس با صداى رسا فرمود ا لست أولى بكم منكم بانفسكم آيا من از شما شايسته‌تر بشما نمى - باشم ؟ همه گفتند خدا داناست كه چنين است رسول خدا بلافاصله بازوان على ع را گرفت روى دست چنان بلند كرد كه سپيدى زير بغلش نمودار گرديد و فرمود\r\nفمن كنت مولاه فهذا على مولاه .\r\n هر كه را باشم منش مولى و دوست * ابن عم من على مولاى اوست \r\nسپس دعا كرد پروردگارا دوست او را دوست بدار و دشمن او را دشمن و ياور او را يارى كن و ذليل‌كنندهء او را خوار ساز ( شيخ الرئيس قاجار )\r\n حق گفت به پيغمبر خوش‌دار وفا را * در عالم ذرات كه خوانديم شما را\r\nگفتيم الستى و شنيديم بلى را * يك عالم ذر دگر امروز بيارا\r\nبا خلق بيا تازه كن آن عهد خدا را * اى سيد كل فخر رسل احمد مختار\r\nهمچون زكريا ز تكلم چه كنى صوم * بىرمز بما انزل تبليغ كن اين قوم\r\nبيدار على باش و برانگيز تو از نوم * اين قوم گران‌خواب و مپرهيز تو از لوم\r\nاعلان وصايت كن و فرماى كه  الْيَوْمَ * أَكْمَلْتُ لَكُمْ دِينَكُمْ  اى زمره انصار\r\nاورنگ حجازى خواست سلطان حجازى * چون صورت رحمان ديد كرسى حجازى\r\nاز عرش فراشد سر منبر ز فرازى * بر خواند يكى خطبهء تازى بدرازى\r\nكوته‌نظران را گفت تا چند مجازى * حق خواست حقيقت شود امروز پديدار\r\nآنگاه على را ز كرم گشت طلب خواه * بگزيد چو از مهر على جا ببر شاه\r\nاين نكته عيان شد كه نبى مهر و ولى ماه * بگرفت چو پيغمبر بازوى يد الله\r\nبرداشت على را بمقام و رفعناه * انسان كه برفعت بشد از حيطه پندار \r\n\r\n","description":"","footnote":"","page_name":" 161 ","page_number":161},
  {"content":"\r\n\r\n فرمود نبى كاين حكم از عالم بالاست * امروز چو در رتبه على از همه اعلى است\r\nدر ملك ولايت ولى و والى و والاست * هر گونه تصرف كند او از همه اعلى است\r\nبايست بداند كه على سيد و مولاست * آن كس كه مرا مولا ميداند و سالار \r\n( 1 ) چون از خطابه و معرفى على ع فارغ شد هنگام ظهر بود از منبر به زير آمده دو ركعت نماز گزارده مؤذن براى نماز جماعت مردم را دعوت كرد رسول خدا ص نماز ظهر را به جماعت بجا آورد و در سراپردهء خود آرام گرفت و دستور داد على ع در خيمه خود كه برابر با سراپرده او بود بنشيند و به مسلمانان فرمان داد تا دسته دسته بر على ع وارد شوند و بوى مباركباد گفته و بعنوان امير المؤمنينى به او سلام كنند مسلمانان حسب الامر مىآمدند و بوى تهنيت گفته بنام امارت بر وى سلام ميكردند سپس بزنان خود و ساير از زنان فرمود آنها نيز به همين عنوان بوى تبريك گفته و سلام كردند آنان هم مأموريت خود را انجام دادند .\r\nدر ميان مردمى كه عرض تبريك مىنمودند عمر بن خطاب از همه بيشتر تبريكات مفصل خود را بعرض رسانيده و زياده از اندازه اظهار خرسندى مىنمود و با اين جمله تبريك گفت « بخ بخ » لك يا على اصبحت مولاى و مولى كل مؤمن و مؤمنه آفرين بر تو و گوارا باد ترا اى على كه آقاى من و تمام زن و مرد مؤمن گرديدى .\r\nحسان بن ثابت حضور رسول خدا ص آمده عرضه داشت آيا اجازه ميدهى در اين باره اشعارى به عرض برسانم كه خدا از آنها راضى باشد فرمود بنام خدا بگو حسان در جاى بلندى قرار گرفته مسلمانها همچنان كه آماده گوش دادن بودند گفت و سرود .\r\nدر روز غدير خم پيمبر مسلمانان را گردآورد و به آنها خطاب كرده گفت مولا و ولى شما كيست آنها بدون آنكه اظهار نفاق و دشمنى نمايند پاسخ دادند خداى ما مولاى ما و توهم ولى ما هستى و امروز\r\n\r\n","description":"","footnote":"","page_name":" 162 ","page_number":162},
  {"content":"\r\n\r\nبه هيچ وجه از ما سركشى نخواهى ديد آنگاه فرمود يا على از جاى برخيز كه من پس از خود به امامت و هدايت تو خرسندم و اضافه كرد كسى كه من مولاى او هستم على ع ولى اوست و شما هم براستى ياور و دوست او باشيد در اينجا شروع كرد بدعا نمودن كه پروردگارا دوست او را دوست بدار و با دشمنش دشمنى كن .\r\n( 1 ) رسول خدا ص از سروده‌هاى او بوجد آمده فرمود اى حسان تا وقتى كه ما را به زبان خود يارى ميكنى روح القدس ياور و مؤيد تو باشد .\r\nعلت آنكه پيغمبر دعاى خود را براى تأييد روح القدس مشروط كرد ، آن بود كه ميدانست حسان بن ثابت آخر الامر با على از در خلاف بيرون مىآيد ، و اگر سلامت اعتقاد و فكر او را در آتيه قطعى ميدانست بطور اطلاق و هيچ گونه قيد و شرط براى او دعا ميكرد .\r\nنظير همين موضوع ، ستايش از همسران پيغمبر است كه از آنان با قيد پرهيزكارى ستايش كرده زيرا ميدانست برخى از آنان در آخر كار از رويه تقوى كه اصل مهم شايستگى ستايش است رو ميگردانند فرموده :  يا نِساءَ النَّبِيِّ لَسْتُنَّ كَأَحَدٍ مِنَ النِّساءِ إِنِ اتَّقَيْتُنَّ  « 1 » شما اى همسران پيمبر در صورتى از زنهاى ديگر امتياز داريد كه پرهيزكار باشيد .\r\nو خدا در اين آيه شريفه زنهاى پيغمبر را مانند اهل بيت رسول خدا مورد اكرام و مدح قرار نداده زيرا آنان غذاى خود را كه مورد نيازشان بوده به يتيم و اسير و مسكين دادند و خدا اين آيه را در شأن على و فاطمه و حسن و حسين نازل فرمود و ثابت كرد با آنكه غذا از هر جهت لازم براى خودشان و مورد احتياجشان بود از آن استفاده ننمودند و به مستحق تسليم كردند :    وَ يُطْعِمُونَ الطَّعامَ عَلى حُبِّهِ مِسْكِيناً وَ يَتِيماً وَ أَسِيراً إِنَّما نُطْعِمُكُمْ لِوَجْهِ اللَّهِ لا نُرِيدُ مِنْكُمْ جَزاءً وَ لا شُكُوراً إِنَّا نَخافُ مِنْ رَبِّنا يَوْماً عَبُوساً قَمْطَرِيراً   \r\n\r\n\r\n\r\n\r\n","description":"","footnote":"\r\n( 1 ) آيه 32 سوره احزاب\r\n","page_name":" 163 ","page_number":163},
  {"content":"\r\n\r\n  فَوَقاهُمُ اللَّهُ شَرَّ ذلِكَ الْيَوْمِ وَ لَقَّاهُمْ نَضْرَةً وَ سُرُوراً وَ جَزاهُمْ بِما صَبَرُوا جَنَّةً وَ حَرِيراً   « 1 » غذاى خود را با آنكه مورد احتياجشان بوده به بينوا و بىپدر و درمانده داده و ميگفتند براى خدا غذاى خود را بشما ميدهيم و از شما پاداش و شكرگزارى نميخواهيم و ما از پروردگار خود ميهراسيم كه او را در روز سخت قيامت با صورتى گرفته ملاقات نمائيم و خدا هم آنان را از گرفتارى آن روز نگهدارى كرد و تازگى و شادمانى بديشان داد و پاداش شكيبائيشان را بهشت و حرير بهشتى مقرر فرمود .\r\nدر اين آيه چنانچه ملاحظه ميكنيد پاداش عمل حضرات اهل بيت بدون هيچ قيد و شرطى معلوم و معين گرديده زيرا اختلاف و تغيير حالى در آنها نميديده ليكن براى همسران پيغمبر ص كه بعدها عوض ميشوند اشتراطى معين شده .\r\n\r\nفصل - 51 نتيجه\r\n( 1 ) در قضيه حجة الوداع فضائل اختصاصى على ع به خوبى نمودار شد و معلوم شد على ع داراى مناقبى است كه شريكى ندارد و در حج و هدى و مناسك انباز رسول خدا ص بوده و در نيت حج و همگامى با پيغمبر ص موفق و خدا او را با پيغمبر مساوى قرار داده و مكانت و جلالت او را نزد خدا و رسول در آن روز به خوبى ظاهر و بمدح و ستايش او هر چه بيشتر افزود و اطاعت از او را واجب كرد و او را خليفه خود قرار داد و مردم را به پيروى از او خواند و از مخالفت او نهى كرد و دوستان او را كه به وى اقتدا ميكنند و به يارى او برمىخيزند دعا كرد و دشمنان او را نفرين نمود و كسانى را كه بعداوت او قيام مىنمايند علنا لعنت فرمود و با\r\n\r\n\r\n\r\n\r\n","description":"","footnote":"\r\n( 1 ) آيه 8 تا 13 سورة الدهر\r\n","page_name":" 164 ","page_number":164},
  {"content":"\r\n\r\nاين عمل برترين و بزرگوارترين خلق خدا را معرفى نمود و چنانچه ميدانيم اين منقبت هم از جمله مناقبى است كه ويژه على ع بوده و كسى كه با بصيرت و بدون غرض و مرض باشد و بدان توجه نمايد خواهد فهميد كه هيچ فضيلتى همتاى اين فضيلت نبوده و تاب مقاومت با آن را ندارد .\r\n\r\nفصل - 52 آخرين روزهاى پيغمبر\r\n( 1 ) و از جمله امورى كه هر چه بيشتر و استوارتر بفضائل او مىافزايد و جلالت او را ابراز ميدارد پيش‌آمدهائى است كه پس از قضيه حجة الوداع براى رسول خدا اتفاق افتاده و همچنين امور بيسابقه‌اى كه بخواست خدا واقع شده مؤيد همين معنى بوده‌اند رسول خدا صلّى اللَّه عليه و آله بمجردى كه فهميد مرگش نزديك شده پيوسته با مسلمانان مطالبى را بيان ميكرد و آنان را از فساد و خلاف پس از خود بيم ميداد و دستور ميفرمود تا براى هميشه بسنت او توجه كنند و موافق با آن رفتار نمايند و متفقا بدان توجه داشته باشند و ايشان را به پيروى از بازماندگان خود و اطاعت از آنان ميخواند و مردم را به يارى و پشتيبانى از آنها و اينكه در امور دينى از ايشان كمك بگيرند دعوت ميكرد و آنان را از مخالفت ايشان نهى ميفرمود .\r\nو از جمله گفتارى كه رسول خدا ص با مردم گفته و همه راويان به حقيت آن اعتراف و اجماع نموده‌اند اينست كه فرمود .\r\nاى مردم من پيش از شما بعالم ديگر پرواز ميكنم و شما پس از من آمده و كنار حوض كوثر بر من وارد خواهيد شد بدانيد آن هنگام از شما ميپرسم در باره كتاب خدا و بازماندگان من چه كرديد و چگونه رفتار نموديد اينك به‌بينيد بايد با آنها چگونه كار كنيد كه خوشنودى مرا بدست آورده باشيد زيرا خداى مهربان و دانا به من خبر داده كه اين دو يادگار هيچ گاه از يك ديگر جدا نميشوند تا كنار حوض مرا دريابند و من هم از خدا همين معنى را درخواست كردم و او همچنين موهبتى را به من كرامت فرمود .\r\nاكنون متوجه باشيد دو يادگار من كتاب خدا و اهل بيت من‌اند در هيچ امرى بر ايشان پيشدستى نكنيد كه از يك ديگر پاشيده و متفرق ميشويد و از فرامينشان سرپيچى ننمائيد كه هلاك ميگرديد و سخن\r\n\r\n","description":"","footnote":"","page_name":" 165 ","page_number":165},
  {"content":"\r\n\r\nبه آنها نياموزيد كه آنان از شما داناترند .\r\n( 1 ) اى مردم كارى نكنيد پس از من بكفر خود بازگرديد و به قهقرا عقب رويد در نتيجه گردن شما بدست برخى از شما زده شود و بالاخره مرا با سوارگان چون سيل بنيان‌كنى ملاقات نمائيد .\r\nبدانيد كه على بن ابى طالب ع برادر و جانشين من است پس از من براى برقرارى تأويل قرآن ميجنگد چنانچه براى تنزيل آن با بيگانگان پيكار نمود .\r\nو بالاخره در هر محفل و مجلسى كه حضور مييافت از اين قبيل سخنان بيان ميفرمود و اتمام حجت ميكرد .\r\nسپس رايتى بنام اسامة بن زيد بن حارثه ترتيب داد و دستور صادر كرد او باتفاق گروه بسيارى از مسلمانان به طرف يكى از شهرهاى روم كه پدرش در آنجا از پاى درآمده بود حركت كند و نظر رسول خدا ص اين بود بدين وسيله عده از سران مهاجر و انصار در لشكر وى شركت نمايند و هنگام رحلت او آنها كه آهنگ مخالفت و طمع رياست دارند نباشند و امر خلافت بدون هيچ گونه نزاعى بخليفهء پس از او مسلم گردد .\r\nو بالاخره بطورى كه گفتيم رايت اسامه بسته شد و رسول خدا ص سعى بليغى در بيرون كردن سران مهاجر و انصار نمود و به اسامه فرمود تا با لشكريان خود بيرون رفته و در جرف كه نزديك مدينه بود منزل نمايد و مردم را وادار كرد تا همراه او حركت كنند و آنان را از باقى ماندن و كندى كردن از انجام وظيفه بيم ميداد .\r\n( 2 ) در آن حال كه مسلمانان را بهمراهى با اسامه دعوت ميكرد بيمارى مرگ بر وجود مباركش عارض\r\n\r\n","description":"","footnote":"","page_name":" 166 ","page_number":166},
  {"content":"\r\n\r\nشد چون از بيمارى خود باخبر گرديد و احساس كرد كه اين مرض ويرا از پاى درمىآورد دست على ع را بدست گرفته و همراه با عدهء به بقيع آمد به آنها توجه كرده فرمود من مأمورم براى مردگان بقيع استغفار نمايم آنها با وى آمدند تا رسول خدا ص در محلى توقف كرد و گفت سلام بر شما اى مردمى كه در دل خاك بقيع خفته‌ايد ، از مقاماتى كه بدان نائل گرديده‌ايد تبريك ميگويم اگر بروزگار ما بنگريد مىبينيد فسادها از همه طرف مانند شب تاريك روز ما را تار نموده سپس براى آنها استغفارى طولانى نموده به طرف على ع متوجه شد فرمود همانا جبرئيل هر سال يك مرتبه قرآن را بر من تلاوت ميكرد امسال دو مرتبه آن كتاب عزيز را بر من قرائت كرد و يقين ميدانم اين عمل جبرئيل حاكى از آنست كه مرگ من فرارسيده .\r\nسپس فرمود يا على من مخيرم خزائن دنيا و جاويد ماندن در آن را براى خود برگزينم يا از اين دنيا رخت بربسته بسراى ديگر بشتابم من از اين دو ملاقات پروردگار و نعمتهاى پايدار بهشت را اختيار نمودم بنا بر اين هنگامى كه از دنيا رفتم مرا غسل بده و عورت مرا بپوشان زيرا هر كسى چشمش به عورت من بيفتد بلادرنگ نابينا شود .\r\nآنگاه به منزل خود برگشته و سه شبانه روز با كمال بيمارى و نقاهت بسربرد پس از سه روز ، سر مبارك را بسته على ع طرف راست آن حضرت و فضل بن عباس طرف چپ آن حضرت را گرفته بودند و با\r\n\r\n","description":"","footnote":"","page_name":" 167 ","page_number":167},
  {"content":"\r\n\r\nاين حال وارد مسجد شده و بمنبر رفته نشست ( 1 ) سپس فرمود اى گروه مردم غيبت من نزديك شده و مرگ من فرا رسيده كسى كه در دست من حقى دارد يا طلبكار است بيايد تا حقش را بپردازم و طلبش را ادا كنم اى مردم هيچ چيزى نزد خدا به اندازه عمل موقعيت ندارد زيرا بواسطه آن خير و شر نمودار ميگردد اى مردم كسى ادعائى نكند و فردى آرزوئى ننمايد سوگند بخدائى كه مرا به نبوت حقيقى برگزيده بجز از عمل توأم با رحمت كار ديگرى آدمى را نجات نمىبخشد و منهم اگر بنافرمانى او پرداخته بودم هلاك و نابود شده بودم .\r\nسپس از منبر به زير آمد و با مردم نماز گزارده و بواجبات فقط اكتفا نمود و به خانه ام سلمه كه آن روزها در آنجا بسرميبرد رفت يك روز يا دو روز از اين قضيه بيش نگذشت عائشه حضور حضرت رسيده و اجازه خواست تا آن حضرت را به خانه خود ببرد و در آنجا به پرستارى حضرتش بپردازد و ضمنا از زنان ديگر رسول خدا نيز كسب اجازه كرده و بالاخره با استيذان از نامبردگان رسول خدا را به خانه خود برد و به پرستارى پرداخت چند روزى بيمارى آن جناب شدت كرد يك روز صبح كه پيغمبر اكرم بنقاهت شديد مبتلا بود بلال به خانه آن جناب آمد و نماز صبح را اعلام كرد رسول خدا ص فرمود من اكنون از آمدن به مسجد معذورم يكى از مسلمانان را به نماز وادار كنيد و ديگران بوى اقتدا نمائيد عايشه گفت پدرم ابو بكر را به اقامه جماعت برقرار سازيد حفصه گفت والد بزرگوارم عمر را بگوئيد نماز صبح را بپاى آورد .\r\nرسول خدا ص هنگامى كه ديد هر يك از اينها حريص‌اند بر اينكه پدرشان به امامت مردم برقرار\r\n\r\n","description":"","footnote":"","page_name":" 168 ","page_number":168},
  {"content":"\r\n\r\nشوند و در حيات وى آشوب نمايند فرمود دست از آشوبگرى خود برداريد و فتنه به پا نكنيد شما مانند زن‌هاى فتنه‌گر زمان يوسفيد كه هر يك پنهانى به يوسف پيغام فرستادند .\r\n( 1 ) رسول خدا ص نظر باينكه مبادا يكى از آن دو به اقامه جماعت بپردازند با آنكه دستور داده بود همراه جيش اسامه بخارج شهر بروند و خيال نميكرد تخلف كرده باشند با همان حال ناتوانى كه داشت خود را براى رفتن به مسجد مهيا كرد و از آن طرف وقتى متوجه شد عايشه و حفصه در صدد امامت پدر خودند دانست كه ابو بكر و عمر از رفتن همراه اسامه تخلف نموده‌اند اين معنى بيشتر رسول خدا را به مسجد متوجه ساخت تا مگر بدين وسيله بتواند آتش فتنه را خاموش بسازد و رفع شبهه نمايد .\r\nبالاخره رسول خدا با ضعف بىاندازه كه داشت و نميتوانست روى زمين آرام بگيرد على ع و فضل بن عباس زير بغل آن جناب را گرفتند و آن حضرت پاهاى مبارك را بر روى زمين ميكشيد و با اين حال به مسجد وارد گرديده ديد ابو بكر داخل محراب شده و نزديكست با گفتن تكبيرة الاحرام كه ركن مقدم اسلام است اركان حقيقى آن را از يك ديگر بپاشد و نابود سازد رسول خدا ص با دست اشاره كرد عقب بايست او ناچار عقب ايستاد ليكن در نظر داشت روزى براى آنكه بفهماند حق با من بود نه با پيغمبر در ميان محراب بايستد و با گفتن اللَّه اكبر رك و پيوند رهبر بزرگ اسلام نى بلكه قائمه عرش الهى را بلرزه درآورد .\r\nرسول خدا خود در محراب ايستاده و نماز را آغاز كرده و اعمال نمازى ابو بكر را به هيچ گرفته نماز را از سر شروع كرد چون نماز را سلام داد به خانه رفته ابو بكر و عمر و عده‌اى كه در مسجد حضور داشتند طلبيده فرمود مگر دستور ندادم شما همراه جيش اسامه بخارج شهر كوچ كنيد عرضكردند آرى فرمود بنا بر اين براى چه مخالفت كرديد ؟ ! ابو بكر گفت من حسب الامر همراه جيش اسامه بخارج مدينه رفتم ليكن براى آنكه عهدى تازه\r\n\r\n","description":"","footnote":"","page_name":" 169 ","page_number":169},
  {"content":"\r\n\r\nكرده باشم مراجعت نمودم عمر گفت يا رسول اللَّه من از مدينه خارج نشدم و با جيش اسامه شركت نكردم زيرا ميخواستم خودم از بيمارى شما باخبر باشم و از ديگران خبر ناراحتى شما را نپرسم .\r\n( 1 ) رسول خدا ص كه دانست آنان مخالفت كرده‌اند بار سوم آنها را بهمراهى با جيش اسامه دعوت كرد و از رنج بسيارى كه ديده و اندوه فراوانى كه بحضرتش رسيده غشوه بر او عارض گرديد و ساعتى بدين حال بسربرد مسلمانان گريستند و صداى گريه زنان و فرزندان و زنان مسلمان و همه حاضران بلند شد رسول خدا ص افاقه يافته نگاهى بمردم كرده فرمود : دوات و شانه گوسفندى حاضر كنيد تا مطلبى را بنويسم كه پس از آن براى هميشه گمراه نشويد و همان دم عارضه غشوه بر حضرتش مستولى شد .\r\nيكى از حاضران برخاست تا امريه حضرت را به انجام آورد عمر ديد هر گاه دستور رسول خدا ص عملى شود ممكن است تير غرض او بهدف مقصود نرسد و كار از كار بگذرد بدين ملاحظه به آن مرد گفت بسخن رسول خدا ص توجه نكن زيرا او بيمار است و هذيان ميگويد آن مرد از اراده خود منصرف شد و از اينكه در احضار امريه رسول خدا تقصير و كوتاهى نمودند متأثر بوده و گفتگو در ميانشان افتاد و كلمهء استرجاع  إِنَّا لِلَّهِ وَ إِنَّا إِلَيْهِ راجِعُونَ  را به زبان رانده و از مخالفت آن جناب بيمناك بودند .\r\nهنگامى كه رسول خدا ص افاقه حاصل كرد برخى گفتند آيا اجازه ميدهيد تا دوات و شانه حاضر نمائيم فرمود پس از اين همه سخنان نابجا محتاج بدوات و شانه نيستم ليكن در بارهء بازماندگانم وصيت مى - كنم از آنها دست برمداريد و از نيت خير در بارهء آنان خوددارى ننمائيد و روى از مردم برگردانيد مسلمانان تقصير كار از جاى برخاسته بخانهاى خود رفتند و بجز از عباس و فضل و على بن ابى طالب ع و خاندان مخصوصش\r\n\r\n","description":"","footnote":"","page_name":" 170 ","page_number":170},
  {"content":"\r\n\r\nديگرى باقى نماند .\r\n( 1 ) عباس عرضكرد يا رسول اللَّه ص هر گاه ميدانيد غلبه با ماست و ما پس از شما بمقام حق پيروز مىآئيم و مستقر مىشويم اطلاع فرمائيد رسول خدا ص فرمود پس از من درمانده و بيچاره خواهيد شد و سخن ديگرى نفرمود .\r\nاين عده هم با كمال نااميدى از حضور رسول خدا ص مرخص گرديدند رسول خدا فرمود برادر و عمويم را برگردانيد چون حضور يافتند و مجلس منحصر به آنها گرديد پيغمبر اكرم ص به طرف عمويش عباس توجه كرده فرمود اى عمو وصيت مرا مىپذيرى و وعدهء مرا قبول مىكنى و قرض مرا ادا مىنمائى عباس عرضكرد يا رسول اللَّه عموى تو پيرمرد و عيال‌وار است و سخاء و كرم تو مانند باد وزش داشته و عموى ناتوانت نميتواند بوعدهء تو قيام كند .\r\nآنگاه بعلى ع توجه كرده فرمود اى برادر آيا وصيت مرا مىپذيرى و بوعدهء من وفا مىكنى و قرض مرا ادا مىسازى و امور بازماندگانم را اداره مىنمائى عرضكرد آرى فرمان ترا از دل و جان مى - پذيرم و آن را اجرا مىكنم .\r\nپيغمبر فرمود نزديك بيا چون پيش رفت على ع را به سينه چسبانيد و انگشترى خود را از انگشت مباركش بيرون آورده فرمود اين انگشترى را در انگشت كن سپس شمشير و زره و تمام سلاحهاى جنگى خود و پارچهء را كه در هنگام پيكار به شكم مىبسته و لباس جنگ مىپوشيده و بكارزار ميرفته حاضر كرده همه را بعلى ع تسليم نمود فرمود بنام خدا به منزل خود برو .\r\n( 2 ) على ع در تمام اين مدت از پيغمبر ص كناره نمىگرفت و پيوسته منتظر اجراى دستورات آن جناب\r\n\r\n","description":"","footnote":"","page_name":" 171 ","page_number":171},
  {"content":"\r\n\r\nبود فرداى آن روز كه درب خانه‌اش به روى مردم بسته بود و كسى از احوال آن جناب اطلاعى نداشت و بيمارى آن حضرت شدت يافته على ع براى انجام پاره از امور ضرورى خود رفته بود رسول خدا ص اندكى افاقه يافت على ع را نديد زنهاى رسول خدا ص اطراف او را گرفته بودند فرمود برادر و رفيق مرا بخوانيد پس از اين جمله دوباره ضعف بر آن حضرت مستولى گرديد ، خاموش شد عائشه گفت ابو بكر را بگوئيد بيايد وى داخل شده بالين آن حضرت نشست چون رسول خدا ص ديده گشود چشمش بجمال تهى از كمال ابو بكر افتاد صورت برگردانيد ابو بكر دانست اشتباه كرده از جاى برخاست و گفت اگر او به من نيازمند بود صورت بر - نمىگردانيد و حاجتش را ميفرمود چون بيرون رفت دوباره رسول خدا ص همان جمله را تكرار كرد حفصه گفت عمر را حاضر كنيد چون حضور يافت و چشم رسول به آن نامقبول افتاد صورت برگردانيد و او هم خارج شد بار سوم رسول خدا فرمود برادر و صاحب مرا بخوانيد ام سلمه كه حق از او خوشنود باد گفت على را بگوئيد حاضر شود كه پيغمبر اكرم ص جز او به ديگرى عنايتى ندارد على ع را بحضور خواندند چون او وارد شد گوئيد روح روانى برسول خدا دميدند شاد و خندان گرديده او را نزديك خواند مدتى با وى براز پرداخت سپس على ع از جا برخاست و بگوشهء آرام گرفت تا پيغمبر ص بخواب رود چون او خوابيد از خانه بيرون رفت مردم پرسيدند رسول خدا ص با تو چه نجوائى داشت و چه فرمود ؟ پاسخ داد هزار باب علم به من آموخت كه از هر بابى هزار باب ديگر گشوده مىشود و مرا بكارهائى مأموريت داد كه بخواست خدا بدانها قيام خواهم كرد .\r\n( 1 ) بيمارى رسول خدا ص شدت كرد و آثار ارتحال ظاهر شد و على ع در آن هنگام حضور داشت چون نزديك شد روح مقدسش به آشيان جنان پرواز نمايد بعلى ع فرمود يا على سرم را در ميان دامان خود\r\n\r\n","description":"","footnote":"","page_name":" 172 ","page_number":172},
  {"content":"\r\n\r\nبگذار كه امر خدا دررسيده چون جان من از كالبد بيرون خرامد آن را بدست خود بگير و به صورت بكش سپس مرا رو به قبله قرار داده و به كار غسل من بپرداز و نخستين كس بر من نماز بگزار و تا مرا در ميان قبر پنهان ننمودهء از من جدا مشو و در تمام امور خود از خدا كمك بخواه .\r\nعلى ع حسب الامر سر مبارك پيغمبر اكرم ص را در ميان دامن خود گذارد رسول خدا در آن هنگام از هوش رفت زهراى مرضيه كه حضور داشت به صورت پدر بزرگوارش خيره شده گريه و ندبه مىكرد و اين شعر را مىخواند .\r\nسپيد چهره كه از بركت چهره نورانى او مردم از ابر باران ميطلبند و او فريادرس بىپدران و پناه بيوه زنانست .\r\nرسول خدا ص صداى دختر ارجمند داغدارش را شنيده ديده گشود با صداى ضعيفى فرمود اى دختر اينشعر سروده عمويت ابو طالب است بجاى آن اين آيه را بخوان  وَ ما مُحَمَّدٌ إِلَّا رَسُولٌ قَدْ خَلَتْ مِنْ قَبْلِهِ الرُّسُلُ أَ فَإِنْ ماتَ أَوْ قُتِلَ انْقَلَبْتُمْ عَلى أَعْقابِكُمْ  « 1 » محمد فقط رسول خدا بوده و پيمبران پيش از او درگذشته‌اند آيا هر گاه او بميرد يا كشته شود شما به حال پيش از اسلام خود برمىگرديد ؟ زهرا ع مدتى گريست رسول خدا ص او را بسوى خود خوانده چون نزديك رسيد رازى با او گفت كه روى مبارك فاطمه چون خورشيدى بر - افروخت آنگاه همچنان كه دست راست حضرت على ع زير چانه مباركش بود روح مقدسش بعالم جاويد پرواز كرد على ع جان منور او را چنانچه فرموده بود بدست گرفت و به صورت كشيد سپس رسول خدا ص را بجانب قبله برده ديدگان او را بدست ولايتى خود بست و جامه بر اندام آن جناب كشيد و بانجام تغسيل و تكفين آن حضرت پرداخت .\r\n\r\n\r\n\r\n\r\n","description":"","footnote":"\r\n( 1 ) آيه 144 سوره آل عمران .\r\n","page_name":" 173 ","page_number":173},
  {"content":"\r\n\r\n( 1 ) گويند از فاطمه پرسيدند رسول خدا ص با تو چه رازى گفت كه اندوه وفات او از دلت رفت و از اضطرابت كاسته شد و صورتت برافروخته گرديد فرمود رسول خدا ص به من اعلان كرد تو نخستين كسى هستى كه به من ملحق خواهى شد و ماندن تو پس از من به طول نمىانجامد اين خبر مرا خوشحال كرد و اندوه من بر طرف گرديد .\r\nهنگامى كه على ع خواست بدن پاك رسول خدا ص را غسل بدهد فضل بن عباس را بكمك خود خوانده نخست چشمهاى فضل را بسته و دستور داد تا وى آب به بدن آن حضرت بريزد على ع پيراهن رسول خدا ص را تا بناف درانده و به غسل و حنوط و تكفين او پرداخته و فضل با چشم بسته آب بر بدن پاك آن جناب مىريخت .\r\nوقتى كه على ع از غسل و كفن او فارغ شد على ع نخست تنهائى بر بدن آن حضرت نماز گزارد .\r\nمردم كه از ارتحال و درگذشت آن حضرت اطلاع يافته بودند در مسجد گرد آمده و در خصوص اينكه چه كسى بر بدن آن جناب نماز بگزارد و در كجا بايد دفن شود گفتگو مىكردند در اين هنگام على ع وارد شده فرمود رسول خدا در حيات و ممات امام ما بوده و هست مسلمانان دسته بدسته بدون آنكه به كسى اقتدا كنند بر بدن طيب او نماز بگزارند و بدانند خداى متعال هيچ پيمبرى را در مكانى قبض روح نميفرمايد مگر اينكه آنجا را براى قبر او تعيين ميفرمايد و من او را در همان خانه‌اش كه قبض روح شده دفن مىكنم مسلمانان اينسخن را پذيرفته و بر بدن آن حضرت نماز گزاردند .\r\n( 2 ) چون مسلمانان از نماز فارغ شدند به عادت اهل مكه عباس بن عبد المطلب كسى را فرستاد تا عبيدة\r\n\r\n","description":"","footnote":"","page_name":" 174 ","page_number":174},
  {"content":"\r\n\r\nبن جراح گوركن مكيها و ضريح‌ساز آنها را حاضر كند و نيز بدنبال ابو طلحه زيد بن سهل ، حفار مدينه فرستاده تا بيايد و لحدى براى رسول خدا ص ترتيب دهد ولى ابو طلحة حضور يافته و لحدى براى پيغمبر ترتيب داد و على و عباس و فضل و اسامه به دفن پيغمبر پرداختند .\r\nانصار از پشت ديوار حجره صدا زدند يا على ترا به خدا سوگند امروز راضى مشو حقى كه ما به رسول خدا ص داريم نابود گردد يكى از ما را هم اجازه بده تا در دفن پيغمبر ص شركت نمايد على فرمود اوس بن خولى بيايد و در تدفين آن حضرت شركت كند . اوس مردى فاضل و از مردم بنى عوف خزرج بوده و پيكار بدر را هم دريافته چون وارد شد على ع فرمود وارد قبر شو چون داخل شد على ع بدن مبارك را بدست وى داد و دستور داد چگونه بدن آن حضرت را روى خاك بگذارد چون آن بدن پاك را در روى خاك قبر گذارد حضرت امير فرمود خارج شو ، آنگاه خود وارد قبر شده بند كفن پيغمبر را گشود و طرف راست صورت نازنينش را رو به قبله گذارده خشت بر روى بدنش چيد و خاك بر روى آن ريخت بارى پيش‌آمد ناگوار رحلت پيغمبر ص در روز دوشنبه دو شبانه‌روز از ماه صفر باقى مانده ( 28 صفر ) سال يازدهم هجرت در سن شصت و سه سالگى اتفاق افتاد در هنگام دفن پيغمبر بر اثر آنكه بين مهاجر و انصار اختلاف شديدى در خصوص امر خلافت واقع شده بود بيشتر آنها در وقت دفن پيغمبر حضور نداشتند و حتى براى نماز بر بدن آن حضرت هم موفق نشدند .\r\n\r\n","description":"","footnote":"","page_name":" 175 ","page_number":175},
  {"content":"\r\n\r\n( 1 ) زهراء مرضيه پس از دفن پيغمبر ص مىگريست و از بدى روز و روزگار مىناليد ابو بكر به تمسخر تصديق كرده گفت آرى امروز تو از بدترين روزهاست مردم كه ديدند على و بنى هاشم بمصيبت پيغمبر ص گرفتارند از فرصت استفاده كرده به تعيين خليفه پس از پيغمبر ص پرداختند و بالاخره بخلافت ابو بكر اتفاق كردند زيرا انصار با خود مخالفت مىكردند و طلقا ( اسيران مكه كه در فتح آنجا پيغمبر آنها را آزاد كرد ) و مؤلفة القلوب ( آنها كه محض بدست آوردن دلهاشان مورد توجه بودند ) راضى به تأخير كار خلافت نبودند زيرا مىترسيدند مبادا بنى هاشم فراغت يافته و خلافت در محل خود استقرار پيدا كند و بالاخره با ابو بكر كه حاضر بود بيعت نمودند .\r\nمجملا بايد بدانيم خلافت ابو بكر امر سادهء نبوده بلكه اسباب كار خلافت او از هر جهت مهيا و اين كتاب نمىتواند آنها را مفصلا شرح بدهد در روايت آمده وقتى كه كار خلافت ابو بكر بپايان رسيد و مردم با او بيعت كردند مردى حضور على ع كه به پرداخت قبر رسول خدا مشغول بود رسيده عرضكرد مردم با ابو بكر بيعت كردند و انصار بر اثر اختلاف فيما بين بخوارى مبتلا شدند و طلقا براى آنكه مبادا شما از كار پيغمبر فارغ شويد و امر خلافت را به عهده بگيريد پيشدستى نموده و عقد بيعت را با او استوار كردند .\r\nعلى ع بيلى كه در دست داشت به زمين گذارده و دست خود را بر آن استوار نموده فرمود : بسم اللَّه الرحمن الرحيم  الم أَ حَسِبَ النَّاسُ أَنْ يُتْرَكُوا أَنْ يَقُولُوا آمَنَّا وَ هُمْ لا يُفْتَنُونَ وَ لَقَدْ فَتَنَّا الَّذِينَ مِنْ قَبْلِهِمْ فَلَيَعْلَمَنَّ اللَّهُ الَّذِينَ صَدَقُوا وَ لَيَعْلَمَنَّ الْكاذِبِينَ أَمْ حَسِبَ الَّذِينَ يَعْمَلُونَ السَّيِّئاتِ أَنْ يَسْبِقُونا ساءَ ما يَحْكُمُونَ  « 1 » آيا\r\n\r\n\r\n\r\n\r\n","description":"","footnote":"\r\n( 1 ) سوره عنكبوت آيه 1 - 4 .\r\n","page_name":" 176 ","page_number":176},
  {"content":"\r\n\r\nمردم مىپندارند بمجردى كه گفتند ايمان آورديم ديگر بفساد مبتلا نمىگردند ! با آنكه مردم پيش از آنها را بفتنه و آزمايش مبتلا نموديم خدا مردم راستگو و دروغگو را مىشناسد و از احوالشان باخبر است آيا مردم بدكار خيال كردند بر ما پيشى گرفته‌اند با آنكه حكومت نابجائى نموده‌اند .\r\n( 1 ) در هنگامى كه على و عباس به كارهاى شخصى پيغمبر مشغول بودند ابو سفيان در خانه پيغمبر ص آمد و اين اشعار را مىخواند .\r\nاى بنى هاشم دست طمع مردم و بخصوص قبيله تيم كه ابو بكر از آنانست و عدى كه عمر از آن قبيله است به روى خود مگشائيد زيرا امر خلافت در ميان شما و متوجه بشما و جز على ديگرى شايسته آن نيست اى ابو الحسن كف با احتياط خود را بپايه سرير خلافت استوار ساز زيرا تو شايسته آن هستى .\r\nسپس با صداى بلند ، بنى هاشم و بنى عبد مناف را مخاطب ساخته گفت آيا خوشنوديد بچه شتر رذل پسر رذل ( يعنى ابو بكر ) بر شما خلافت نمايد و مقام شما را غصب كند سوگند به خدا اگر اراده كنيد حق خود را بگيريد ميتوانيد در اندك وقتى لشكريان و مردانى گردآوريد و غاصبان را نابود سازيد امير المؤمنين ع در پاسخ او فرمود برگرد اى ابو سفيان سوگند به خدا از آنچه مىگوئى قصد خدا را ندارى و براى خدا سخن نمىگوئى تو همواره با اسلام و اسلاميان بحيله‌گرى رفتار ميكنى ما اكنون به كارهاى شخصى پيغمبر ص پرداخته و وقت توجه كردن به اين گونه حرفها كه تو مىگوئى نداريم و هر فردى مأموريتى دارد و بايد كار خود را انجام دهد .\r\nابو سفيان به مسجد وارد شده ديد بنى اميه اجتماع كرده‌اند ابو سفيان آنان را براى موضوع خلافت تحريص كرد ليكن آنها بسخن او توجهى ننمودند .\r\nآن روز آزمايشى عمومى و بلائى همگانى اتفاق افتاده و اسباب سوء از همه طرف آماده شده شيطان در اين موقع فرصت را غنيمت شمرده و بمخالفان و دشمنان همراهى مىنمود و بالاخره مؤمنان را فريفته و\r\n\r\n","description":"","footnote":"","page_name":" 177 ","page_number":177},
  {"content":"\r\n\r\nخوار ساخت چنانچه تأويل آيه شريفه «  وَ اتَّقُوا فِتْنَةً لا تُصِيبَنَّ الَّذِينَ ظَلَمُوا مِنْكُمْ خَاصَّةً  » بترسيد از آزمايشى كه ويژه ستمگران نمىباشد بلكه ديگران را هم گرفتار ميسازد حاكى از اين معنى است .\r\n\r\nفصل - 53 نتيجه مناقب على ع\r\n( 1 ) مناقبى را كه در بارهء على ع بشمار آورديم و امور ويژه او را كه در قضيه حجة الوداع متذكر شديم بالاترين دليلى است كه همه آنها ويژه جناب او بوده و هيچ يك از افراد مسلمانان در آنها شركت نداشتند زيرا هر يك از مناقب مذكوره بابى از فضل را تشكيل ميدهند كه بسته بوجود همايون آن حضرت‌اند و به ديگرى نيازمند نمىباشند .\r\nچنانچه مىبينيم نزديكى آن حضرت در هنگام وفات پيغمبر و حضور او تا وقتى كه ذات ملكوتى او از اين عالم ارتحال نمود حاكى از آنست كه بايستى على ع در فضيلت دينى و تقرب برسول خدا ص به آخرين پايه ارتقا يافته باشد و رفتار او طورى بوده كه موجبات آرامش پيغمبر ص را فراهم مىكرده و آن جناب ميتوانسته با كمال اطمينان كارهاى خود را به دو واگذار نمايد و در تدبير امور به شخص او اعتماد نموده و او را دوست بدارد چنانچه ديگران را به اندازه او بلكه صد يك آن مورد التفات قرار نداده .\r\nعلاوه بر آنچه گفته شد رسول خدا ص ويرا وصى خود قرار داد با آنكه عباس را هم براى وصيت خود نامزد كرد و او بمناسبت پيرى و عيال‌وارى زير بار نرفت ليكن على ع بار سنگين وصيت آن جناب را به عهده گرفت و ضمانت كرد كمال مراقبت را در بارهء آن به كار ببرد و بار امانت را بسرمنزل مقصود برساند و بالاخره پيغمبر اكرم على ع را بعنوان برادرى برگزيد و در آخرين لحظات از مصاحبت او خرسند بود و علوم دين\r\n\r\n","description":"","footnote":"","page_name":" 178 ","page_number":178},
  {"content":"\r\n\r\nرا از ميان همه افراد به او آموخت .\r\n( 1 ) و على ع بدن آن حضرت را غسل داد و براى سفر الى اللَّه آماده ساخت و پيش از ديگران بر جنازهء او نماز گزارد و معلوم است اين عنوان حاكى از آنست كه حضرت مشار اليه موقعيت بخصوصى نزد خدا و رسول داشته و نيز امت را بر كيفيت نماز بر آن حضرت كه نمىدانستند بچه نحوى برگزار نمايند دلالت كرد و آرامگاه او را كه مردم در تعيين آن متحير بودند معلوم نمود و مردم هم حسب الامر او عمل كردند .\r\nو بالاخره تمام اين موضوعات حاكى از آنست كه على ع در آنها بىشريك بوده و از آغاز بعثت تا وفات رسول خدا ص شخصى بجامعيت او بهم نرسيده اساس فضائل و پايه استوار آن براى او برقرار گرديده و در هيچ يك از اعمال و رفتار او شائبه غير اسلامى وجود نداشته و فضائل وى طورى نيست كه بتوان با نظر عيب بدانها نگريست و از اين راه بمناقب ايمانى او لطمه وارد آورد و معجز آشكار و خارق عاده‌ايست كه جز براى پيغمبر مرسل يا فرشته مقرب و يا كسى كه همتاى آنها باشد از ديگرى ظهور پيدا نمىكند زيرا از اين سه دسته كه گذشت ديگران بطورى كه خردمندان و مطلعان اتفاق كرده‌اند بر خلاف اين رويه بوده و توفيق الهى كمتر بديشان توجه داشته و سير اين درجات را كمتر نموده‌اند از خدا توفيق خواسته و از گمراهى به دو پناه\r\n\r\nفصل - 54 [ اشاره به قضاوت‌ها و داوريهاى آن سرور 
  ]\r\n( 2 ) فضائل و مناقب على ع بطورى كه اشاره شد همانها بود كه تا اندازه اطلاع يافتيم اكنون بايد توجهى بقضاوتهاى محير العقول او هم نمود و اخبارى كه حاكى از قضاوتها و داوريهاى آشكار اوست در خصوص امور ميبريم .\r\n\r\n","description":"","footnote":"","page_name":" 179 ","page_number":179},
  {"content":"\r\n\r\nدين و احكام كه مؤمنان براى حل و عقد آنها بدان حضرت متوجه بوده علاوه بر اخبارى كه حاكى از موقعيت علمى و معرفت و فهم اوست كه همه دانشمندان را در معضلات و مشكلات شاگرد ابجد خوان مكتب او قرار داده و بالاخره همه در دربار او زانو زده و تسليم دست دانش او شده بيش از آنست كه بتوان به شماره درآورد و بالاتر از آنست كه ما بتوانيم آنها را در اين مختصر ايراد نمائيم آرى براى آنكه كتاب فعلى ما خالى از داورىهاى عاليه آن حضرت نباشد بعنوان « مشت نمونه خروار » برخى از آنها را در اينجا مىآوريم و مقدمه براى بيان داوريهائى كه آورده نشده قرار ميدهيم .\r\n\r\nفصل - 55 داورى در عصر پيغمبر\r\n( 1 ) برخى از داوريهاى آن حضرت كه عامه و خاصه نقل كرده‌اند در عصر خود پيغمبر ص اتفاق افتاده و حضرت رسول ص هم آنها را امضا كرده و حكم حقانيت آن را مجرى داشته و دعاى خير در باره او نموده و از عمل او قدردانى كرده و برترى او را بر ديگران بدين وسيله بمرحله ثبوت رسانيده و مسلم داشته كه پس از او سزاوار مقام خلافت است و بايد در اين خصوص بر ديگران فضيلت داشته باشد چنانچه قرآن كريم هم بدين معنى توجه دارد و تأويل آن از اين موضوع پرده برميدارد خدا ميفرمايد :  أَ فَمَنْ يَهْدِي إِلَى الْحَقِّ أَحَقُّ أَنْ يُتَّبَعَ أَمَّنْ لا يَهِدِّي إِلَّا أَنْ يُهْدى فَما لَكُمْ كَيْفَ تَحْكُمُونَ  « 1 » آيا كسى كه به راه حق رهبرى شده شايسته براى پيروى است يا كسى كه از اين نعمت محروم است مگر آنكه بصراط حقيقت هدايت شود اكنون چگونه بر خلاف اين معنى داورى مىكنيد .\r\nو ميفرمايد :  قُلْ هَلْ يَسْتَوِي الَّذِينَ يَعْلَمُونَ وَ الَّذِينَ لا يَعْلَمُونَ إِنَّما يَتَذَكَّرُ أُولُوا الْأَلْبابِ  « 2 » بگو\r\n\r\n\r\n\r\n\r\n","description":"","footnote":"\r\n( 1 ) آيه 35 سوره يونس .\r\n( 2 ) سوره زمر آيه 9 .\r\n","page_name":" 180 ","page_number":180},
  {"content":"\r\n\r\nآيا دانا و نادان برابرند همانا خردمندان متوجه‌اند كه چنين نيست و نيز در قصهء آدم كه ملائكه گفتند     أَ تَجْعَلُ فِيها مَنْ يُفْسِدُ فِيها وَ يَسْفِكُ الدِّماءَ وَ نَحْنُ نُسَبِّحُ بِحَمْدِكَ وَ نُقَدِّسُ لَكَ قالَ إِنِّي أَعْلَمُ ما لا تَعْلَمُونَ وَ عَلَّمَ آدَمَ الْأَسْماءَ كُلَّها ثُمَّ عَرَضَهُمْ عَلَى الْمَلائِكَةِ فَقالَ أَنْبِئُونِي بِأَسْماءِ هؤُلاءِ إِنْ كُنْتُمْ صادِقِينَ قالُوا سُبْحانَكَ لا عِلْمَ لَنا إِلَّا ما عَلَّمْتَنا إِنَّكَ أَنْتَ الْعَلِيمُ الْحَكِيمُ قالَ يا آدَمُ أَنْبِئْهُمْ بِأَسْمائِهِمْ فَلَمَّا أَنْبَأَهُمْ بِأَسْمائِهِمْ قالَ أَ لَمْ أَقُلْ لَكُمْ إِنِّي أَعْلَمُ غَيْبَ السَّماواتِ وَ الْأَرْضِ وَ أَعْلَمُ ما تُبْدُونَ وَ ما كُنْتُمْ تَكْتُمُونَ     : آيا در روى زمين موجودى را برقرار مىسازى كه فساد و خونريزى نمايد با آنكه ما تسبيح و حمد تو بجا مىآوريم و ترا تقديس مىكنيم فرمود من چيزهائى را ميدانم كه شما خبر نداريد خداى متعال به حضرت آدم نامهاى همه چيز را آموخت سپس آنها را به فرشتگان نماياند و فرمود نامهاى اين موجودات را اگر ميدانيد به من بگوئيد گفتند پروردگارا از هر عيبى منزهى دانش ما منحصر به همان علمى است كه بما آموخته‌اى و تو دانا و حكيمى خداى متعال به آدم خطاب كرده فرمود نامهاى اينها را بفرشتگان بياموز چون نامهاى موجودات را بفرشتگان آموخت فرمود نگفتم من امور نهانى آسمانها و زمين را ميدانم و از آشكار و نهان شما باخبرم .\r\nخداى متعال با ايراد اين آيه مباركه بفرشتگان فهمانده كه آدم ع از فرشتگان سزاوارتر بخلافت است زيرا او از فرشتگان داناتر و در اين خصوص باخبرتر بود و در قصهء طالوت فرموده :  وَ قالَ لَهُمْ نَبِيُّهُمْ إِنَّ اللَّهَ قَدْ بَعَثَ لَكُمْ طالُوتَ مَلِكاً قالُوا أَنَّى يَكُونُ لَهُ الْمُلْكُ عَلَيْنا وَ نَحْنُ أَحَقُّ بِالْمُلْكِ مِنْهُ وَ لَمْ يُؤْتَ سَعَةً مِنَ الْمالِ قالَ إِنَّ اللَّهَ اصْطَفاهُ عَلَيْكُمْ وَ زادَهُ بَسْطَةً فِي الْعِلْمِ وَ الْجِسْمِ وَ اللَّهُ يُؤْتِي مُلْكَهُ مَنْ يَشاءُ وَ اللَّهُ واسِعٌ عَلِيمٌ  « 1 » پيمبرشان به آنها گفت خداى متعال طالوت را بعنوان شهريارى بر شما مبعوث مىكند گفتند بچه علت او بايد بر ما پادشاهى كند با آنكه ما از او شايسته‌تر بجهاندارى هستيم و او مردى است تهىدست و لايق سلطنت\r\n\r\n\r\n\r\n\r\n","description":"","footnote":"\r\n( 1 ) سورهء بقره آيه 30 .\r\n","page_name":" 181 ","page_number":181},
  {"content":"\r\n\r\nنمىباشد گفت خدا او را براى جهاندارى بر شما برگزيده و به او دانش و نيروى بدنى داده و خدا بهر كسى اراده فرمايد سلطنت ميدهد و جناب او صاحب رحمت واسعه و داناى به حال بندگانست .\r\nخداى متعال در اين آيه علم و نيرومندى طالوت را علت برترى او بر ديگران قرار داده و او را به اين مناسبت از ميان مردم آن عصر برگزيده .\r\nو اين آيات موافق با ادلهء عقليه است و ثابت مىكنند اعلم بر غير اعلم برتر و دلالت مىكنند كه بايد على ع در خصوص خلافت پيغمبر بر همه مسلمانان مقدم و به همين مناسبت شايسته امامت است زيرا على ع در علم و حكمت بر همه مقدم و ديگرى همتاى او نبوده .\r\n\r\nفصل - 56 [ چند قضاوت ديگر از آن حضرت در زمان پيامبر اكرم ص 
  ]\r\n\r\nقضاوت در باره فرزند و دو پدر\r\n( 1 ) از جمله داوريهاى على ع در حيوة پيغمبر اكرم ص يكى اينست رسول خدا ص هنگامى كه على ع را به داورى يمن برقرار ساخت تا احكام الهى و حلال و حرام را به آنها بياموزد و دستورات قرآن را در ميانشان انتشار دهد امير المؤمنين عرضكرد من جوانم و از امور قضائى اطلاعى ندارم چگونه ميتوانم در ميان آنها داورى كنم رسول خدا ص فرمود نزديك بيا چون نزديك رفته دست به سينه على ع گذارد و فرمود اللهم اهد قلبه و ثبت لسانه پروردگارا دل او را بطريق حق هدايت كن و زبان او را براى گفتار راست پايدار بدار .\r\nعلى ع فرموده پس از اين دعا هيچ گاه در داورى ميان دو نفر به شك نمىافتادم هنگامى كه على ع در يمن ، استقرار پيدا كرد و به حكم رسول خدا ص براى قضاوت و داورى مسلمانان آن سرزمين آماده گرديد دو نفر مرد به حكم آن جناب حضور يافتند كه كنيزى را بتساوى خريده و در يك طهر با وى جمع شده بودند و چون\r\n\r\n","description":"","footnote":"","page_name":" 182 ","page_number":182},
  {"content":"\r\n\r\nتازه مسلمان بوده و از احكام شريعت اطلاعى نداشته و نميدانستند نبايد با چنين زنى در يك طهر همخوابى نمايند و خيال مىكردند ملكيت تنها اين موضوع را تجويز مىنمايد ، بالاخره از كنيز پسربچهء متولد شد آن دو مرد در بارهء اين بچه كه متعلق بكدام يك از آنهاست اختلاف كردند و با اين حال حضور امير المؤمنين آمده و دادخواهى نمودند على ع بچه را بنام آن دو مرد قرعه زده قرعه بنام يكى از آن دو اصابت كرد بچه را به او داده و نيمى از بهاء آن را كه موجب سلب رقيت را فراهم آورده از او گرفته و بشريكش داد و فرمود اگر ميدانستم پس از اطلاع از آئين الهى دست بچنين كارى زده و مرتكب چنين عملى شده‌ايد شديدا شما را مجازات مىكردم .\r\nاين داورى به گوش رسول خدا ص رسيده حضرت امضا كرده و حكومت على ع را در احكام اسلامى مجرى داشت و از خدا سپاسگزارى نمود كه در خانواده او كسى را قرار داده كه مانند داود ع داورى كرده يعنى از الهام كه بمنزله وحى و نزول نص است استفاده نموده .\r\n\r\nشكار شير\r\n( 1 ) و از جمله داوريهاى على ع در يمن آن بود هنگامى گودال عميقى در سر راه شيرى كنده و روى آن را با خاشاك پوشيده تا آن حيوان را شكار كنند اتفاقا آن بينوا آمده و در ميان چاه افتاد مردم يمن براى تماشا اطراف آن چاه را گرفته تصادفا پاى يكى از تماشاچيان لغزيد هنوز در اندرون چاه نيفتاده پاى ديگرى را گرفت او هم پاى سومى و او نيز پاى چهارمى را گرفته با اين ترتيب چهار نفر تماشاچى بيكار در آن گودال افتاده و همه را آن درنده گرفتار هلاكت ساخت داورى اين پيش‌آمد بيسابقه بمحكمه على ع موكول شد حضرت فرمود مرد اولى كه خود اقدام كرده صيد شير بوده و چون به ديگرى آويخته و اسباب هلاكت او\r\n\r\n","description":"","footnote":"","page_name":" 183 ","page_number":183},
  {"content":"\r\n\r\nرا فراهم كرده بايد ثلث ديهء او را بدهد و دومى بايد دو ثلث ديهء سومى و سومى بايد ديهء كامل چهارمى را بپردازد .\r\nاين داورى نيز بعرض رسول خدا ص رسيد فرمود چنين داورى كه ابو الحسن نمود همان قضاوتى است كه ذات اقدس بارى تعالى در عرش نموده .\r\n\r\nشوخى بيموقع\r\n( 1 ) و ديگرى از داوريهاى او يكى اين بوده دختربچهء بدوش زنى سوار شده و با او بازى ميكرد زن ديگرى به او رسيده بعنوان شوخى آن زن را باصطلاح معروف وشكون گرفته زن حامله ناراحت شده پايش لغزيد دختربچه از روى دوشش به زمين افتاده گردنش شكست و در نتيجه هلاك شد اين پيش‌آمد نيز بمحكمه داورى على ع عرضه شده حضرت امر كرد زن شوخيگر يك ثلث ديه و آن زنى كه به زمين افتاده ثلث ديگر را بپردازد و ثلث سوم را به عهده آن دختر گذارده كه بعبث بدوش وى سوار شده اين داورى نيز بحضور رسول خدا ص عرضه شده پيغمبر تصديق كرده امضا نمود .\r\n\r\nقرعه بنام بنده و آزاد\r\n( 2 ) و يكى ديگر از داوريهاى او آن بود هنگامى ديوارى بر روى عدهء خراب شد همه كشته شدند در ميان آنها زن كنيز و زن آزادى بود و آن زمان كه اين واقعه پيش‌آمد كرد و مادرهاشان مرده بودند نميتوانستند بچه حره را از مملوك امتياز دهند على ع امتياز آنها را بوسيله قرعه معلوم كرد و مقرر داشت قرعه حريت بنام هر يك اصابت كرد او حر است و قرعه مملوكيت باسم هر يك آمد بنده و مملوك است سپس او را آزاد كرد و ميراثشان را در ميان آنها تقسيم نمود و اين قضاوت را نيز پيغمبر اكرم امضا فرمود .\r\n\r\n","description":"","footnote":"","page_name":" 184 ","page_number":184},
  {"content":"\r\n\r\n\r\nفصل - 57 گاو الاغ‌كش\r\n( 1 ) دو نفر مرد حضور رسول خدا ص آمده در باره گاوى كه الاغى را كشته داورى خواستند يكى از آن دو عرضكردند يا رسول اللَّه گاو اين مرد ، الاغ مرا كشته رسول خدا فرمود پيش ابو بكر برويد و داورى خود را از او بخواهيد آنها پيش نامبرده آمده قصهء خود را بيان كردند ابو بكر گفت با بودن رسول خدا ص چگونه پيش من آمديد گفتند خود آن جناب ما را پيش تو فرستاده ابو بكر كه چاره را منحصر ديده و پاسخى نداشت جواب داد چارپائى چارپاى ديگر را نابود كرده به صاحب آن حقى تعلق نميگيرد .\r\nآن دو خدمت پيغمبر ص مراجعت كرده قضيه را بعرض رسانيده رسول خدا فرمود پيش عمر برويد و از او داورى بخواهيد و حكايت خود را براى او بگوئيد آنها پيش عمر آمده و پيش‌آمد خود را نقل كردند عمر گفت با بودن رسول خدا ص چگونه پيش من آمديد گفتند خود پيغمبر ما را امر كرد پيش تو بيائيم پرسيد چگونه نزد ابو بكر نرفتيد گفتند قبل از آمدن پيش تو حضور وى رفتيم پرسيد در اين باره چه حكومتى كرد گفتند چنين و چنان گفت پاسخ داد منهم به غير از قضاوت او داورى ديگرى ندارم چه آنكه هر دوى ما از يك جا آب ميخوريم آن دو حضور پيغمبر اكرم شرفياب شده قضيه را بعرض رسانيدند رسول خدا ص فرمود حضور على شرفياب شده حكايت بعرض او رسانيد تا ميان شما داورى فرمايد .\r\nآن دو مرد حضور باهر النور حضرت سلطان الأولياء شرفياب شده حكايت خود را بخاكپاى همايون او عرضه داشتند فرمود اگر گاو بطويله الاغ وارد شده و او را كشته بايد بهاء الاغ به صاحبش داده شود و اگر\r\n\r\n","description":"","footnote":"","page_name":" 185 ","page_number":185},
  {"content":"\r\n\r\nالاغ به محل گاو وارد گرديده و از پاى درآمده حقى به صاحب گاو تعلق نميگيرد آن دو پس از شنيدن حكومت على كه ديگران بسهل انگارى و مسخرگى گذراندند حضور پيغمبر اكرم ص برگشته و قضيه را به اطلاع ذات اقدس او رسانيدند رسول خدا ص فرمود على بن ابى طالب قضاوت الهى نمود آنگاه خدا را ستايش كرد كه در خاندان او داورى را مانند داود نبى قرار داده .\r\nهر گاه بدقت بدين داورى توجه كنيم خواهيم فهميد كه رسول اكرم ، نخست آن دو را بديدار آن دو نفر مأمور داشته تا اندازه فهم و بىتوجهى آنها را بامور دينى عملا ثابت كند و بگويد بيدار على باشيد كه خوابتان نبرد مبادا از بحر متلاطم و مواج و عميق و پرگوهر على دست برداريد و بسراب و آب نماى ديگران دنيا و آخرت را از دست بدهيد ولى برخى از عامه روايت كرده كه اين داورى در يمن اتفاق افتاد .\r\n( لا بد غرضشان آن بوده كه از نخست آن دو نفر پيش على آمدند و دامن آن دو را صاف و پاك قلمداد ميكنند ليكن كجا و كى ؟ شواهد براى بىادراكى آنها بسيار است ) .\r\nو برخى ديگر از سنيان مطابق با آنچه ما روايت كرديم روايت نموده و بالاخره هر يك به نحوى روايت نموده و منظور ما آن بوده كه مختصرى از آن را در اين كتاب ايراد نمائيم .\r\n\r\nفصل - 58 [ چند قضاوت از آن حضرت در زمان ابو بكر 
  ]\r\n\r\nمرد شرابخوار\r\n( 1 ) داورىهائى كه على ع در هنگام اميرى ابو بكر نموده از آن جمله علماء شيعه و سنى نقل كرده‌اند مرد شرابخوارى را پيش ابو بكر آوردند وى خواست حد اسلامى را بر او جارى كند او گفت راست است كه من شراب خوردم ليكن از تحريم آن بىاطلاع بودم\r\n\r\n","description":"","footnote":"","page_name":" 186 ","page_number":186},
  {"content":"\r\n\r\nزيرا نشو و نماى من در ميان مردمى بوده كه آنان شراب را حلال ميدانستند و من تا به امروز از تحريم آن خبردار نبودم .\r\nابو بكر بدست و پا افتاده نميدانست در بارهء او چگونه داورى نمايد يكى از حاضران گفت در اين خصوص از امير المؤمنين على ع استمداد بايد جست كسى را حضور اقدس على ع روانه كرده و داورى از آن حضرت خواست على فرمود دستور بده دو نفر مرد مسلمان مورد اطمينان ، نامبرده را در ميان گروه مهاجر و انصار ببرد و آنها را سوگند دهد آيا در ميانشان كسى هست كه آيه تحريم شراب را بر او تلاوت كرده و يا به او اطلاع داده باشد كه رسول خدا ص شراب را تحريم نموده اگر دو نفر از مهاجران و يا انصار گواهى دادند كه آيه تحريم يا حكم رسول خدا ص به او رسيده حد الهى را بر او جارى كن و اگر گواهى نبود او را توبه بده و دست از او بردار . ابو بكر حسب الامر دو نفر از مسلمانان مورد اطمينان را همراه وى در گروه انصار و مهاجر فرستاده و چون شاهدى بهم نرسيد كه آيه تحريم يا حكم رسول خدا را به او اطلاع داده باشد او را توبه داد و دست از او برداشت و تسليم داورى على ع گرديد .\r\n\r\nمعنى أب\r\n( 1 ) روايت كرده‌اند از ابو بكر معنى آيه شريفه  وَ فاكِهَةً وَ أَبًّا  « 1 » را پرسيدند او نتوانست پاسخ دهد و از معنى كلمه أبّ بىخبر بود گفت كدام آسمان بر سر من سايه مىافكند يا كدام زمين مرا بر روى خود قرار ميدهد يا چه خواهم كرد كه اگر كتاب خدا را از روى بىاطلاعى معنى كنم زيرا معنى فاكهه را مى - دانم ليكن معنى أبّ را خدا ميداند .\r\n\r\n\r\n\r\n\r\n","description":"","footnote":"\r\n( 1 ) سوره عبس آيه 32\r\n","page_name":" 187 ","page_number":187},
  {"content":"\r\n\r\nبىاطلاعى او بعرض على ع رسيد حضرت تعجب كرده فرمود معنى أبّ گياه و چراگاه است و منظور ذات اقدس الهى از اين آيه آنست كه منن الهيه خود را بمردم معرفى كند كه چه خوراكهائى براى آنان و حيواناتشان آفريده و موجبات زندگى و نيروى بدنشان را فراهم ساخته .\r\n\r\nكلاله چيست ؟\r\n( 1 ) گويند از ابو بكر معنى كلاله را پرسيدند پاسخ داد اگر مطابق با رأى خود بگويم و جواب بصواب گفته باشم خدا مرا تأييد كرده و اگر خطا بگويم از ناحيه خودم و شيطان بوده .\r\nاين سخن نابجا بسمع على ع رسيده فرمود عجيب است چه نيازى برأى باطل خود دارد مگر نميداند برادران و خواهران پدر و مادرى يا برادران پدرى فقط و يا مادرى را كلاله مينامند چنانچه خدا ميفرمايد  يَسْتَفْتُونَكَ قُلِ اللَّهُ يُفْتِيكُمْ فِي الْكَلالَةِ إِنِ امْرُؤٌ هَلَكَ لَيْسَ لَهُ وَلَدٌ وَ لَهُ أُخْتٌ فَلَها نِصْفُ ما تَرَكَ  « 1 » از تو در خصوص كلاله استفتا ميكنند بگو خدا در بارهء وى چنين فرموده كه اگر مردى بميرد و فرزندى نداشته و خواهرى دارد نيمى از ما ترك متعلق به اوست و فرموده  وَ إِنْ كانَ رَجُلٌ يُورَثُ كَلالَةً أَوِ امْرَأَةٌ وَ لَهُ أَخٌ أَوْ أُخْتٌ فَلِكُلِّ واحِدٍ مِنْهُمَا السُّدُسُ فَإِنْ كانُوا أَكْثَرَ مِنْ ذلِكَ فَهُمْ شُرَكاءُ فِي الثُّلُثِ  « 2 » و اگر مردى يا زنى بميرند و وارثشان برادر يا خواهر باشد شش يك از ما ترك حق هر يك از آنهاست و اگر بيشتر از اينها بودند همه‌شان در ثلث ماليه شريكند .\r\n\r\nخدا در كجاست\r\n( 2 ) در روايتى وارد شده يكى از ملاهاى يهود پيش ابو بكر آمده پرسيد تو خليفه پيمبر اين امتى ؟\r\n\r\n\r\n\r\n\r\n","description":"","footnote":"\r\n( 1 ) آيه 176 سوره نساء\r\n( 2 ) آيه 16 سوره نساء\r\n","page_name":" 188 ","page_number":188},
  {"content":"\r\n\r\nگفت آرى جواب داد ما در تورية خوانده‌ايم كه خليفه‌هاى انبيا از امتانشان داناترند اينك بگو خدا در آسمانست يا در زمين ؟ ابو بكر پاسخ داد خدا در آسمان و بر روى عرش آرميده يهودى گفت بنا بر اين خدا در زمين نيست و در مكانى دون مكان ديگر است .\r\nابو بكر كه خود را بيچاره ديد گفت اين سخن تو سخن مردم زنديق و كافر است از اينجا دور شو و گر نه ترا ميكشم .\r\nملاى يهودى در حالى كه بدين اسلام به نظر تمسخر مينگريست از پيش ابو بكر خارج شد در راه على ع به او رسيده فرمود اى يهودى از سؤال و جواب تو باخبر شدم اينك ما ميگوئيم خداى متعال خود مكان آفرينست و مكانى ويژه او نميباشد و بزرگوارتر از آنست كه در محلى آرام بگيرد او در همه جا هست و آرامش و مجاورتى ندارد علم او به همه جا احاطه دارد و مكانى خالى از تدبير او نميباشد اكنون از يكى از كتابهاى شما دليلى مىآورم كه گفتار مرا تصديق نمايد و هر گاه چنانچه گفتم دليلى اقامه نمودم ايمان خواهى آورد ؟\r\nيهودى عرضكرد آرى فرمود شما در يكى از كتابهاى خود نديده‌ايد كه روزى حضرت موسى نشسته بود فرشته‌اى از جانب مشرق آمد موسى پرسيد از كجا آمدى ؟ گفت از پيش خدا ، همان دم فرشتهء از مغرب آمد سؤال كرد از كجا آمدى ؟ گفت از پيش خدا ، در آن وقت فرشتهء ديگرى ظاهر شده گفت از آسمان هفتم از پيش خدا آمدم فرشتهء ديگرى پيدا شد گفت از زمين هفتم از پيش خدا مىآيم موسى عليه السّلام بشگفت آمده گفت هيچ مكانى از خدا خالى نميباشد و به همه جا يكسان و به هيچ مكانى نزديكتر\r\n\r\n","description":"","footnote":"","page_name":" 189 ","page_number":189},
  {"content":"\r\n\r\nاز مكان ديگر نيست .\r\nيهودى كه اين بيان را شنيده گفت گواهى مىدهم سخن حق همان بود كه فرمودى و شما شايسته‌تر بمقام پيغمبرت هستى از آنها كه بدان دست يافته‌اند از اين قبيل اخبار بسياراند .\r\n\r\nفصل - 59 [ چند قضاوت از آن حضرت در زمان عمر 
  ]\r\n\r\nعمر حد شراب اجرا نكرد\r\n( 1 ) پارهء از داوريهاى او در زمان امارت عمر خطاب .\r\nعامه و خاصه نقل كرده‌اند هنگامى كه قدامة بن مظعون شراب خورده بود عمر خواست او را حد بزند وى گفت حد الهى در بارهء من جارى نميشود زيرا خدا ميفرمايد  لَيْسَ عَلَى الَّذِينَ آمَنُوا وَ عَمِلُوا الصَّالِحاتِ جُناحٌ فِيما طَعِمُوا إِذا مَا اتَّقَوْا وَ آمَنُوا وَ عَمِلُوا الصَّالِحاتِ  « 1 » مردمان مؤمن و نيكوكار در صورتى كه متقى و مؤمن و نيكوكار باشند آنچه را كه ميخورند و مىآشامند حرج و گناهى بر آنها نميباشد .\r\nعمر از اجراى حد بر او دست برداشت اين خبر بعلى ع رسيد پيش عمر آمده فرمود چرا حد الهى را بر او جارى نكردى گفت وى اين آيه را بر من تلاوت كرد و همان آيه فوق را بعرض رسانيد على ع فرمود قدامه مصداق اين آيه نبوده و چون مرتكب حرام شده در سلك مصاديق آن قرار نميگيرد زيرا مؤمنان و نيكوكاران حرام خدا را حلال نميدانند اينك قدامه را برگردان و از گفته‌اش توبه بده اگر توبه كرد حد شرعى را بر او اقامه نما و هر گاه براى توبه حاضر نشد ويرا بكش زيرا از ملت اسلامى بيرون رفته .\r\n\r\n\r\n\r\n\r\n","description":"","footnote":"\r\n( 1 ) آيه 95 سوره مائده\r\n","page_name":" 190 ","page_number":190},
  {"content":"\r\n\r\nعمر متنبه شده و بقدامه اطلاع داد كه بايد توبه كند تا از كشتن نجات يابد پس از آنكه وى توبه نمود عمر ندانست چگونه بايد حد الهى را بر وى اجرا نمايد در اين خصوص از على ع استمداد جست على ع فرمود او را هشتاد تازيانه بزن زيرا شرابخوار چون شراب مىآشامد هذيان ميگويد و در آن هنگام افترا مىزند .\r\nعمر طبق دستور آن حضرت ويرا هشتاد تازيانه زد .\r\n\r\nهم‌بسترى با ديوانه\r\n( 1 ) گويند در زمان عمر مردى با زن ديوانه همخوابى كرد شاهد ، در محضر عمر به عمل قبيح او گواهى داد عمر دستور داد تا آن زن را تازيانه بزنند در راه با على ع تصادف كرد على ع ديد نامبرده را بخوارى ميكشند و مىبرند پرسيد ديوانه‌اى كه از خاندان فلان كس است چرا او را بدين خوارى ميكشيد گفتند مردى با او زنا كرده و فرار نموده و بينه بر عمل فجور اين زن گواهى داده عمر دستور داده تا ويرا تازيانه زنند على ع فرمود او را برگردانيد و به او بگوئيد اى . . . مگر نميدانى اين زن ديوانه فلان خاندانست و رسول خدا ص فرموده قلم تكليف از ديوانه تا وقتى كه به حالت جنونست برداشته شده ، عقل و نفس او در گرو ديگريست .\r\nزن را به حكم حضرت امير ع پيش آن غليظ القلب آورده و امريه حضرت ولايتمآب را به او گفته وى پسنديده دعا كرد و گفت خدا درب گشايش را به روى على ع بگشايد كه نزديك بود با اين دستورم هلاك شوم و از حد او درگذشت .\r\nزن آبستن زناكارى را بحضور عمر آوردند وى دستور داد تا او را سنگسار نمايند امير المؤمنين به او فرمود بر فرض كه بتوانى مادر او را رجم كنى و بوى تسلط پيدا كنى چه حقى به فرزند شكم او دارى كه\r\n\r\n","description":"","footnote":"","page_name":" 191 ","page_number":191},
  {"content":"\r\n\r\nويرا بدين ملاحظه هلاك سازى با آنكه خدا ميفرمايد  وَ لا تَزِرُ وازِرَةٌ وِزْرَ أُخْرى  « 1 » بار هيچ گناهكارى را به عهده گناهكار ديگرى نميگذارند عمر گفت با هيچ امر دشوارى روبرو نشدم جز اينكه دست ابو الحسن مرا يارى كرد .\r\nسپس پرسيد اينك بايد با او چه معامله كرد دستور داد بايد آن زن را تحت نظر قرار داد تا هنگامى كه فرزند خود را بزايد چون فرزندش متولد شد و كسى بود كه بتواند آن فرزند را كفايت نمايد حد الهى را بر او جارى مينمايند و بالاخره حكم اجراى حد مطابق دستور على ع معلوم گرديد .\r\n\r\nبچهء سقط شد\r\n( 1 ) گويند بخليفهء دوم اطلاع دادند زنى با كيفيت خاصى زندگى مىكند و مردها نزد او مىآيند و حديث ميگويند عمر براى آنكه ويرا از اين كار منصرف كند دستور داد فرستادگان او رفته و آن زن را بحضور آورند آن زن آبستن بود بمجردى كه رسولان وى وارد شدند شديدا بيچاره شده بواهمه افتاد فاصلهء همراه فرستادگان او نرفته كه بچهء او سقط شده از رحم به زمين افتاد صدائى كرد و مرد .\r\nاين پيش‌آمد بعرض عمر رسيد وى اصحاب رسول خدا را گرد آورده و حكم اين واقعه را استفسار نمود همه متفقا گفتند تو در اين قضيه نظر تأديب و خير داشتهء و ديهء به تو تعلق نميگيرد در آن جلسه على ع هم حضور داشت و سخنى نميگفت عمر گفت شما هم در اين خصوص نظريهء بفرمائيد فرمود شنيدى آنچه ديگران گفتند گفت سوگند مىدهم شما را كه نظريه خود را بگوئيد فرمود اين مردم در عين حالى كه از مقربان درگاه تواند به آزار تو و غش در كار تو ميپردازند و اگر در بارهء تو چنين رأى ميدهند كوتاه آمده‌اند\r\n\r\n\r\n\r\n\r\n","description":"","footnote":"\r\n( 1 ) آيه 9 سوره زمر\r\n","page_name":" 192 ","page_number":192},
  {"content":"\r\n\r\nديه بر عاقلهء تست زيرا بچه‌اى كه به اشتباه درگذشته از ناحيه تست و تو بايد ديه آن را بپردازى عمر تصديق نموده و سوگند ياد كرد كه تو از ميان همه اين مردم خير و صلاح مرا در نظر داشتى و به خدا قسم از محل خود حركت نكنى تا ديه آن را حسب الامر در بين بنى عدى ( عاقلهء من ) تقسيم نموده و بدست خود پرداخت نمائى .\r\n\r\nيك بچه و دو مادر\r\n( 1 ) گويند در زمان عمر دو نفر زن در باره بچه‌اى ادعاى مادرى ميكردند و هر يك او را بدون آنكه بينهء داشته باشند فرزند خود قلمداد مينمودند و چون ديگرى نبود كه عليه آن دو ادعائى كند لهذا طريق داورى اين قضيه بر عمر پوشيده ماند و در اين باره از وجود اقدس على ع استمداد كرد على ع زنها را خواسته نخست آنها را پند داده و تخويف كرد آنها سخنان آن حضرت را نشنيده گرفته و همچنان بجدال مشغول بودند على ع دستور داد اره حاضر كردند زنها پرسيدند اره براى چه كارى ميطلبى فرمود ميخواهم بچه را دو نيم كنم و بهر يك از شما نيمى از آن را بدهم يكى ساكت شد ديگرى به خدا پناهنده شده عرضه داشت هر گاه كار بدينجا كشيده من از اين بچه گذشتم و او را بدين زن بخشيدم على ع تصديق كرده و خدا را به بزرگى ياد نموده فرمود اين بچه متعلق به تست و اگر فرزند او بودى مهر مادرى او را ساكت نميگذارد آن زن تصديق كرده كه حق با او و فرزند متعلق به اوست .\r\nعمر كه خود را از ناراحتى در امان يافت براى على ع دعا كرده و گشايش خواست .\r\n\r\nبچه شش ماهه\r\n( 2 ) گويند زنى در شش ماهگى بچهء او متولد شد او را براى اجراى حد پيش عمر آوردند وى دستور سنگسار او را صادر نمود .\r\n\r\n","description":"","footnote":"","page_name":" 193 ","page_number":193},
  {"content":"\r\n\r\nعلى ع كه حضور داشت فرمود اگر اين زن با كتاب خدا با تو دشمنى نمايد براى احقاق حق خود ترا محكوم خواهد كرد خدا ميفرمايد  وَ حَمْلُهُ وَ فِصالُهُ ثَلاثُونَ شَهْراً  « 1 » مدت بودن طفل در رحم و از شير بازگرفتن او سى ماه است و هم ميفرمايد  وَ الْوالِداتُ يُرْضِعْنَ أَوْلادَهُنَّ حَوْلَيْنِ كامِلَيْنِ لِمَنْ أَرادَ أَنْ يُتِمَّ الرَّضاعَةَ  « 2 » مادران ، فرزندان خود را در صورتى كه بخواهند شير كامل دهند مدت دو سال حضانت ميكنند .\r\nعلى ع فرمود از ضميمه كردن اين دو آيه چنين استفاده مىشود هنگامى كه مادر شير دادن فرزندش را در ظرف دو سال تكميل نمايد و ماندن فرزند در رحم و از شير بازگرفتنش به حكم آيه اول سى ماه باشد بايستى مدت حملش شش ماه باشد .\r\nعمر باشتباه خود پى برد و او را از بلاى رجم رهانيد و بداورى على ع حكومت كرد و ياران و تابعان پيغمبر ص از آن روز تا به حال به همين دستور رفتار نموده‌اند .\r\n\r\nزنى كه مجبور بزنا شد\r\n( 1 ) گويند چند نفر گواه ، زنى را پيش عمر آورده و شهادت دادند ما او را در كنار يكى از اقامتگاهها ديديم با مردى كه شوهر او نبوده همخوابى نمود ، عمر دستور داد زن زناكار شوهردار را سنگسار نمايند وى سر به آسمان برآورده عرضه داشت پروردگارا ميدانى كه من تقصيركار نميباشم عمر خشمگين شده گفت با اينكه مرتكب چنين عمل ناشايست شده در عين حال گواهان را هم جرح كرده دروغگو قلمداد مينمائى .\r\nعلى ع فرمود زن را از محكمه قضاوت خارج كرده سؤالاتى از او بنمائى شايد بتواند براى كار خود عذرى بياورد حسب الامر ويرا بيرون برده و سؤالات از او كرده پاسخ داد شوهر من شترى داشت من كوزه آبى برداشته و بر آن سوار شدم و همين مرد هم كه مرتكب عمل فجيع شد همراه من آمد آب آشاميدنى\r\n\r\n\r\n\r\n\r\n","description":"","footnote":"\r\n( 1 ) آيه 15 سوره احقاف\r\n( 2 ) آيه 233 سوره بقره\r\n","page_name":" 194 ","page_number":194},
  {"content":"\r\n\r\nمن در راه تمام شد و شتر منهم شيرده نبود ليكن شتر او شيرده بود من از او آب طلبيدم امتناع كرد گفت در صورتى به تو آب خواهم داد كه مرا بوصال خود برسانى من زير بار خواستهء او نرفته و بالاخره چون خود را در دست هلاك يافتم با كراهت ، آب به آب دادم امير المؤمنين ع از استماع اين سخن بشگفت آمده فرمود  فَمَنِ اضْطُرَّ غَيْرَ باغٍ وَ لا عادٍ فَلا إِثْمَ عَلَيْهِ  « 1 » كسى كه بدون جور و تجاوز مرتكب عمل ناچارى شود گناهى بر او نيست .\r\nعمر از شنيدن بيان على ع از رجم آن زن درگذشت .\r\n\r\nفصل - 60 نامه ايرانيان عليه عمر\r\n( 1 ) امير المؤمنين همواره ميكوشيد حقيقت داورى و رأى صواب را در ميان مردم ابراز بدارد و آنها را براهى كه مصالحشان در آنست هدايت فرمايد و مفاسد ايشان را تدارك نمايد زيرا اگر آن جناب دست به اين كار نميزد همواره به بيچارگى گرفتار و پابند آراء نابجا ميگرديدند و ميتوان براى اثبات اين موضوع ، پيش‌آمد ذيل را شاهد آورد .\r\nابو بكر هذلى گويد يكى از علماء ما ميگفت همدانيها و اصفهانيها و رازيها و دامغانيها و نهاونديها به يكديگر نوشتند پادشاه عرب كه دين و كتاب براى تازيان آورده درگذشت و منظورشان رسول اكرم ص بود و پس از او ديگرى بسلطنت رسيد او هم نپائيد و هلاك شد و مقصودشان ابو بكر بود و پس از او ديگرى بخلافت رسيد كه عمرش طولانى شد بطورى كه شهرهاى شما را تحت تسخير خود درآورد و با شما پيكار نمود و مرادشان عمر بود و بالاخره او از شما دست برنميدارد تا لشكريان و كارمندان او را كه در شهرهاى شما\r\n\r\n\r\n\r\n\r\n","description":"","footnote":"\r\n( 1 ) آيه 168 سوره بقره\r\n","page_name":" 195 ","page_number":195},
  {"content":"\r\n\r\nسكونت گرفته و حل و عقد امور را بدست دارند بيرون كنيد و بر او خروج كرده و در شهرهاى او با وى بجنگيد .\r\n( 1 ) ايرانيان بر اين معنى اتفاق كرده و متعهد شدند مقدمات پيكار با عمر را فراهم سازند اين خبر به مسلمانان كوفه رسيد و آنان به پسر خطاب اطلاع دادند چون خبر به او رسيد سخت ناراحت گرديد به مسجد آمده بمنبر رفت حمد و ثناى الهى را بجاى آورده گفت اى گروه مهاجر و انصار بدانيد شيطان لشكريانى عليه شما گردآورده و ميخواهد بدين وسيله نور خدا را خاموش سازد متوجه باشيد ايرانيان مقيم همدان و اصفهان و رى و دامغان و نهاوند كه همه يك زبان و يك رنگ و يك دينند متعهد شده و پيمان بسته‌اند تا برادران مسلمان شما را از شهرهاى خود خارج سازند و بر شما بشورند و در شهرهاى شما با خودتان پيكار نمايند اينك ميخواهم با شما مشورت كنم شما عقيده خود را در اين خصوص در كمال اختصار براى من بيان كنيد زيرا امروز روزى است كه هر چه زودتر بايد در صدد جلوگيرى برآمد كه پس از اين روزهاى ديگر براى صحبت باقى خواهد بود .\r\nطلحة بن عبيد اللَّه كه از خطيبان قريش بود از جاى برخاست حمد و ثناى الهى را بجاى آورده گفت اى امير مؤمنها كارها موافق خرسندى تو ترتيب يافته و روزگاران بكام تو شيرين گرديده و از سرانجام كارها به خوبى باخبرى و تجربهاى بيشمارى نموده و خجسته و پيروزى ، با فكر و تدبير بر سرير خلافت نشستى و همه گونه آزمايش نمودى و اطلاع صحيح بدست آوردى و ميدانى كه عاقبت قضاء الهى جز به اختيار\r\n\r\n","description":"","footnote":"","page_name":" 196 ","page_number":196},
  {"content":"\r\n\r\nپرده از آن گشوده نگردد اكنون با راى خود براى سركوبى آنها اقدام كن و دست از عقيده خود برمدار .\r\n( 1 ) عمر گفت باز راى خود را بگوئيد .\r\nعثمان از جا برخاست حمد و ثنا بجا آورده گفت عقيده من آنست كه اهل شام از شام و اهل يمن از يمن و تو هم با مسلمانان مكه و مدينه و مصر و كوفه و بصره حركت كرده و با تمام مسلمانان به پيكار همه كافران رهسپار شوى زيرا هر گاه عرب نابود شود تو تنها مانده و كسى از تو بهره‌مند نميشود و پناهى ندارى اكنون راى با تو است و از عقيده خود دست برمدار .\r\nعثمان نشست عمر گفت ديگرى اظهار عقيده كند .\r\nامير المؤمنين على ع از جا برخاست حمد و ثناى كاملى بجاى آورد و درود بر رسول خدا ص فرستاد سپس عليه گفتهء عثمان اظهار عقيده كرد كه هر گاه تو شاميها را بسركوبى دشمنان روانه كنى روميها كه نزديك آنها هستند زن و بچه‌شان را اسير ميكنند و اگر يمنيها را بجنگ دشمن گسيل بدارى حبيشها بديشان چيره شوند و خاندانشان را گرفتار سازند و اگر مسلمانان مكه و مدينه را همراه خود ببرى اعراب از اطراف و اكناف به اين شهر محترم ميريزند كه در نتيجه نگهدارى زن و فرزند اهم از پيكار با دشمن است و اما اينكه از لشكر بيحساب پارسيان بيمناك‌شده‌اى ما در عهد رسول خدا ص با لشكر زياد نميجنگيديم بلكه به يارى خدا كارزار ميكرديم و اما اينكه شنيده‌اى پارسيان به آهنگ تازيان برخاسته خداى متعال از عزيمت آنان بيزارتر از بيزارى تست و او بهتر ميتواند قصد و اراده آنها را دگرگون سازد گذشته از اينها\r\n\r\n","description":"","footnote":"","page_name":" 197 ","page_number":197},
  {"content":"\r\n\r\n( 1 ) پارسيان هر گاه ترا به‌بينند ميگويند اين مرد پاى عرب است اگر او را از پاى درآورديد عرب را شكست داده و حضور تو در جنگ حرص آنها را زياد مىكند و آنها را بر تو چيره مىسازد و امداد مىكند ايشان را كسى كه مددكار ايشان نبوده .\r\nدر عين حال عقيده من آنست كه مردم شام و يمن و كوفه و مكه و مدينه را به حال خود گذارده و به بصريها امر كنى به سه دسته شوند دستهء حافظ زن و بچه خود بوده و عدهء متوجه معاهدان بوده تا از پيمان خود سرپيچى ننمايند و دستهء سوم هم براى كمك به افراد مسلمانان قيام نمايند . عمر ، راى على ع را پسنديد و گفت ميخواهم مطابق با همين عقيده رفتار كنم و پيوسته گفته على ع را تكرار ميكرد و از فكر آن جناب و عقيده آن حضرت بشگفت آمده بود .\r\nشيخ مفيد بمطالعين كتاب خود خطاب كرده ميگويد به‌بينيد چگونه در چنين محلى كه عقلاء قوم و دانايان گرد آمده بودند فكر على ع مورد قبول واقع شد و توفيق الهى همه جا شامل حال او بود ، و در تمام مشكلات مردم به دو توجه داشته و انديشه فعلى او بساير داوريهاى او كه سران جمعيت را درمانده و همه را به دو نيازمند ساخته اضافه مىشود در حقيقت اين فكر عالى نمونهء از معجزات حضرت اوست كه پيش از اين بدان اشاره كرده و خدا ولى توفيق است .\r\nتا بدينجا بخشى از اخبار مختصرى آورده شده كه حاكى از داوريهاى على ع در عصر امارت عمر خطاب است و نظير همين داوريها در عهد عثمان اتفاق افتاده كه ذيلا اشاره مىشود .\r\n\r\n","description":"","footnote":"","page_name":" 198 ","page_number":198},
  {"content":"\r\n\r\n\r\nفصل - 61 [ چند قضاوت از آن حضرت در زمان عثمان 
  ]\r\n\r\nپيرمرد از كار افتاده\r\n( 1 ) عامه و خاصه روايت كرده‌اند پيرمردى زنى را به ازدواج خود درآورد زن حامله شد پيرمرد خيال كرد ممكن است به او دست پيدا نكرده باشد و حمل از او نميباشد اين پيش‌آمد بعثمان عرضه شده وى حكومتى نتوانست بكند از زن پرسيد آيا بكارت ترا او از بين برده كه مقدمات حمل فراهم شود جواب داد خير عثمان يقين كرد حمل آن زن از طريق ديگر باشد دستور داد حد الهى را بر وى جارى نمايند .\r\nامير المؤمنين ع فرمود زن در محل معهودش دو سوراخ دارد سوراخى براى حيض و سوراخى براى بول ممكن است در هنگامى كه پيرمرد با وى همخوابى كرده منى از مجراى حيض داخل شده و اسباب حمل فراهم گرديده اينك جريان را از پيرمرد بازخواست كنيد وى گفت من با اين زن همخوابى كرده و منى را در محل معهود ريخته‌ام ليكن نتوانستم منصوريه او را به تصرف درآورم على ع فرمود حمل و فرزند متعلق به اوست و در صورتى كه انكار كند بايد او را عقوبت كرد .\r\nعثمان با كمال تعجب داورى او را پسنديده و مطابق آن عمل كرد .\r\n\r\nشوهرى كه بنده زنش گرديد\r\n( 2 ) گويند مردى كنيزى داشته ويرا آبستن كرد سپس از او اعتزال جسته بهمسرى بنده‌اش درآورد پس از مرگ او كنيز بملك فرزندش درآمده و آزاد شد و فرزند او شوهرش را در ملك خود درآورد سپس فرزند مرد و آن زن شوهرش را كه ملك فرزندش شده بود وارث گرديد در اين گيرودار پيش عثمان رفته زن ميگفت اين مرد بندهء منست و او ادعا ميكرد كه اين زن زوجه منست و دست از او برنميدارم .\r\nعثمان بيچاره شده گفت اين مسأله مشكلى است .\r\n\r\n","description":"","footnote":"","page_name":" 199 ","page_number":199},
  {"content":"\r\n\r\nعلى ع كه حضور داشت فرمود از آن زن بپرسيد پس از آنكه آن مرد را به ارث خود درآورده آيا آن مرد با وى همخوابى نموده يا خير ؟ گفت خير از اين نمد كلاهى نيافته .\r\nفرمود اگر ميدانستم چنين عملى از او سر زده ويرا سياست ميكردم آنگاه به آن زن خطاب كرد :\r\nبرو كه او بندهء تست و او راهى به تو ندارد اگر بخواهى ميتوانى او را در قيد رقيت نگهدارى كنى و اگر بخواهى ميتوانى او را آزاد كنى و اگر بخواهى ميتوانى او را بفروشى همه گونه حق با تست .\r\n\r\nمكاتب زناده\r\n( 1 ) گويند در عهد عثمان زن مكاتبى كه سه چهارم او آزاد شده بود زنا داد عثمان حكم اين مسأله را از على ع پرسيد حضرت پاسخ داد به حساب حريت و رقيت بايد او را تازيانه زد .\r\nهمين سؤال را از زيد بن ثابت نمود گفت به حساب رقيت بايد تازيانه بخورد .\r\nحضرت پرسيد چگونه بايد به حساب رقيت تازيانه بخورد با آنكه سه چهارم او آزاد شده و چرا او را به حساب حريت تازيانه نميزنى با آنكه حريت او بر رقيت او غلبه دارد .\r\nزيد پاسخ داد اگر چنانست كه شما ميگوئيد بايد به حساب حريت هم ارث ببرد على ع فرمود آرى چنانست بايد به حساب حريت ارث ببرد زيد مغلوب شد .\r\nعثمان در عين حالى كه فهميد حق با على ع است اظهار عداوت كرده و بگفته زيد رفتار نمود .\r\nو امثال اين داوريها بسيار است كه اگر ما بخواهيم همه آنها را در اينجا متعرض شويم كتاب ما به طول مىانجامد .\r\n\r\n","description":"","footnote":"","page_name":" 200 ","page_number":200},
  {"content":"\r\n\r\n\r\nفصل - 62 [ چند قضاوت از آن حضرت در زمان خلافت ظاهرى خودش 
  ]\r\n\r\nمولود دو سر و دو بدن\r\n( 1 ) در اين فصل داوريهاى خود على ع را كه پس از قتل عثمان و بيعت با آن حضرت اتفاق افتاده بقدرى كه كتاب حاضر اجازه ميدهد متعرض ميشويم .\r\nخبرنگاران ميگويند زنى در خانه شوهرش بچهء آورد كه از كمر به بالا داراى دو سر و دو بدن بود اين خلقت كار را بر كسان او دشوار كرده و نميدانستند يك آدم است يا دو تا حضور على ع رفته تا حكم او را از حضرتش بپرسند فرمود هنگامى كه ميخوابد يكى از آن دو را بيدار كنيد اگر هر دو با هم حركت كردند يك انسانست و اگر يكى بيدار شد و ديگرى بخواب ماند دو نفرند و دو ارث مىبرند .\r\nاصبغ بن نباته گويد هنگامى كه شريح در محكمه داورى حضور داشت شخصى آمده گفت ابو اميه مجلس را خلوت كن حاجتى به تو دارم دستور داد مجلس را خلوت كردند تنها مخصوصان او باقى ماندند شريح گفت حاجتت را بيان كن گفت اى ابو اميه من هم آلت مردى دارم و هم آلت زنى داورى تو در بارهء من چگونه است آيا من مردم يا زن .\r\nشريح گفت در اين باره حقيقتى از على ع شنيده‌ام بگو بدانم از كدام يك از آنها بول ميكنى پاسخ داد از هر دو پرسيد كدام‌يك زودتر منقطع مىشود گفت هر دو باهم . شريح بشگفت آمده ساكت شد .\r\nآن مرد گفت عجيب‌تر از اين براى تو بگويم گفت چيست ؟\r\nگفت پدرم مرا به خيال آنكه دخترم بهمسرى مردى درآورد از او آبستن شدم ، بعد كنيزى خريدارى\r\n\r\n","description":"","footnote":"","page_name":" 201 ","page_number":201},
  {"content":"\r\n\r\nكردم و با وى درآويختم از من آبستن شد .\r\n( 1 ) شريح كه سخت بشگفت درآمده بود دو دست بر هم زده گفت اين موضوع از مسائلى است كه بايد حل آن را بعهدهء على ع گذارد من از حل آن عاجزم شريح و مخصوصان و آن مرد حضور على ع رفته قصه را بعرض رسانيد على ع خود او را طلبيده قضيه را پرسيده وى اعتراف كرد على ع پرسيد شوهر تو كيست ؟\r\nگفت فلان كس و هم اكنون در شهر است او را حاضر كرده قضيه را سؤال كرد عرض كرد راست ميگويد على ع فرمود تو از شكارچى شير كه به اين عمل اقدام كردهء پرجرأت‌ترى .\r\nآنگاه به قنبر دستور داد اين موجود را به خانه ببر و بگو چهار زن عادل او را برهنه كنند و نخست آلتهاى او را بپوشانند ( دليل بر آنست كه همه جا بايد اصول عفت و پاكدامنى مراعات شود ) آنگاه دنده‌هاى او را بشمارند .\r\nشوهرش عرضكرد يا على ع اين موجود باندازهء حشريست كه زن و مرد را راحت نميگذارد ( ممكن است بهر چهار نفر عدول بتازد و بعدالتشان صدمه وارد آورد ) دستور داد شروال محكم و سختى به او پوشانيده در خانه بردند و زنها بر او وارد شده دنده‌هاى او را شماره كردند طرف چپش هفت دنده و طرف راستش هشت ضلع داشت .\r\nفرمود اين آفريده مرد است آنگاه دستور داد گيسوان او را چيدند و كلاه و نعلين و عبا بر او پوشانيدند و شوهرش را از او جدا كرد .\r\n\r\n","description":"","footnote":"","page_name":" 202 ","page_number":202},
  {"content":"\r\n\r\n( 1 ) و هم نقل كرده‌اند هنگامى كه اين شخص چنين ادعائى كرد على ع دستور داد دو نفر از عدول مسلمانها حاضر شده در خانه رفتند و او را هم همراه خود برده و فرمود دوتا آئينه برابر يك ديگر نصب كردند و به او دستور داد بطورى كه آن دو نفر متوجه نشوند در ميان اين دو آئينه بايستد و بدنش را لخت نمايد و به آن دو نفر دستور داد به آئينه برابر با آلت او نگاه كنند و به‌بينند راست ميگويد يا ادعاى دروغى مىكند پس از اثبات ادعاى او فرمود تا اضلاع او را بشمارند .\r\nپس از آنكه مردى او محرز شد ( مرديت بيازما وانگه زن كن ) ادعاء حاملگى او را لغو گذارده و دختر را ملحق به او ساخت .\r\n\r\nجوان پدر كشته\r\n( 2 ) گويند روزى على ع وارد مسجد شد تازه جوانى را ديد ميگريست و مردم اطراف او را گرفته على ع از گريه و علت آن پرسيد پاسخ داد شريح قاضى بطورى كه بايد و شايد در باره من حكومت نكرد پرسيد پيش‌آمد تو چگونه بوده ؟\r\nعرضكرد پدرم همراه اين عده‌اى كه حاضرند به مسافرت رفت پس از چندى اين جماعت برگشتند ليكن پدر من كه همراهشان رفته بود مراجعت ننمود احوال پدر مرا از ايشان جويا شدم گفتند مرد پرسيدم ماليه او را چه كرديد ؟ گفتند ماليه از او باقى نماند .\r\nاين كشمكش بمحضر شريح عرضه شد شريح آنان را سوگند داد و عليه من قضاوت كرد و دستور داد متعرض آنها نشوم .\r\nعلى ع بقنبر فرمود آنهائى را كه اين جوان معرفى مىكند گردآور و سران سپاه را حاضر ساز\r\n\r\n","description":"","footnote":"","page_name":" 203 ","page_number":203},
  {"content":"\r\n\r\n( 1 ) آنگاه جلوس فرمود و آن عده را باتفاق جوان پدر مرده بحضور طلبيد ، پيش‌آمد را از آن جوان سؤال كرد او به نحوى كه عرض كرده دوباره تكرار نمود و ميگريست و ميگفت يا امير المؤمنين من اين عده را متهم بقتل پدرم ميدانم زيرا ايشان با حيله پدرم را به مسافرت بردند و چشم طمع بماليه او داشتند .\r\nحضرت امير از آن عده قضيه مزبور را بازخواست كرد آنها بطورى كه به شريح گفته بودند به اطلاع رسانيدند پدر اين مرد مرد و ماليه‌اى پس از خود باقى نگذارد .\r\nعلى ع به صورت آنان نظرى كرده فرمود چه گمان ميكنيد بخيالتان من از رفتارى كه با پدر اين جوان نموده‌ايد بىخبرم اگر چنانست كه شما گمان كرده‌ايد بايستى بسيار بىبضاعت باشم آنگاه دستور داد آنان را از يك ديگر جدا سازند حسب الامر هر يك از آنها را در كنار يكى از ستونهاى مسجد برقرار داشتند .\r\nعلى ع به عبيد اللَّه ابو رافع كه آن روز كاتب آن جناب بود فرمود اينجا به‌نشين سپس يكى از آنها را خوانده فرمود آهسته بگو كدام روز بهمراه پدر اين جوان از خانه بيرون رفته و عزم سفر كرديد گفت در فلان روز حضرت به عبيد اللَّه فرمود بنويس سپس پرسيد كدام ماه بود گفت فلان ماه آن را هم نوشت سؤال كرد كدام سال بود گفت فلان سال همه اينها را عبيد اللَّه مينوشت پرسيد بچه بيمارى درگذشت گفت بفلان بيمارى پرسيد در كدام منزل مرگ او اتفاق افتاد گفت در فلان منزل پرسيد چه كسى او را غسل داده و كفن كرد گفت فلانى پرسيد كفن او را از چه قرار داديد گفت با فلان پارچه پرسيد چه كسى بر او نماز گزارد گفت فلانى پرسيد چه كسى او را وارد قبر ساخت گفت فلان كس ( 2 ) و عبيد اللَّه تمام اعترافات ويرا مينوشت چون\r\n\r\n","description":"","footnote":"","page_name":" 204 ","page_number":204},
  {"content":"\r\n\r\nآن مرد بدفن پدر او اقرار كرد حضرت تكبيرى بلند فرمود كه همه مسجديها شنيدند آنگاه دستور داد آن مرد حركت كرده ديگرى را براى استنطاق آوردند تمام آنچه را از اولى پرسيده بود از اين شخص هم سؤال كرد او تمام جوابها را مخالف با اولى نقل كرد و عبيد اللَّه همه را مينوشت چون سؤالات به انجام آمد حضرت تكبيرى گفت كه همه اهل مسجد شنيدند آنگاه دستور داد هر دو را از مسجد خارج كرده به طرف زندان ببرند و دم درب زندان نگهدارند . آنگاه مرد سومى را خواسته همان سؤالات را فرمود و جواب بر خلاف شنيد تكبيرى گفته او را هم دستور داد برفقايش ملحق كنند .\r\nچهارمى كه آمد زبانش بلكنت افتاده حضرت او را موعظه و ضمنا تخويف نمود او ناچار اقرار كرد كه او و اصحابش پدر جوان را كشته و ماليه‌اش را چپاول كرده و در فلان محل نزديك كوفه دفن نمودند .\r\nحضرت تكبير فرمود و دستور داد او را بزندان ببرند .\r\nبعد يكى از آن سه نفر را خواسته فرمود خيال ميكنى پدر اين جوان به اجل خود از دنيا رفته با آنكه او را كشته‌ايد پيش‌آمد پدر اين جوانرا براستى بگو و الا ترا نابود خواهم كرد زيرا حقيقت براى من هويدا گرديده او هم مانند رفيقش بقتل آن مرد اقرار كرد آنگاه ما بقى را هم خوانده و همه بكشتن او اقرار نمودند و بدست خود بدام بلا افتادند و متفقا بر قتل و چپاول ماليه او اعتراف نمودند .\r\nسپس فرمان داد آنهائى را كه بزندان فرستاده با اين عده به محلى كه پولها را پنهان نموده بردند و ماليه مقتول را بيرون آورده بجوان پدر كشته كه از دست رفيقان بىوفاى پدر خود بچنين مصيبتى فراموش\r\n\r\n","description":"","footnote":"","page_name":" 205 ","page_number":205},
  {"content":"\r\n\r\nنشدنى مبتلا گرديده تسليم نمودند .\r\n( 1 ) پس از اين بجوان خطاب كرد : اكنون كه فهميدى ياران بىوفا با پدر تو چه معامله كردند در باره آنان چه اراده دارى يعنى مىبخشى يا قصاص ميكنى عرضكرد من قضاوت آنها را بدست خداى متعال قرار دادم و در دنيا از گناهشان درگذشتم على ع نيز از قتل آنها درگذشت ولى شديدا آنان را شكنجه نمود .\r\nشريح كه از اين داورى عجيب باخبر شد با آنكه خود بسهل‌انگارى تمام كرده عرضكرد اين گونه داورى را از كجا نموديد .\r\nفرمود هنگامى داود نبى از كنار عده از بچه‌ها كه بازى ميكردند عبور كرد آنها در هنگام بازى يكى از بچه‌ها را بنام مات الدين صدا زدند او هم به همين نام پاسخ داد .\r\nداود كه اسم بىسابقه شنيد در صدد تحقيق برآمده پيش آمد فرمود اى بچه نام تو چيست ؟ عرضكرد نام من مات الدين است داود پرسيد چه كسى ترا بدين نام ناميده ؟ گفت مادرم داود پرسيد مادرت كجاست ؟\r\nگفت در منزلش . داود گفت ما را به خانه مادرت هدايت كن داود او را از منزل بيرون آورده پرسيد اى زن نام اين بچه تو چيست ؟ گفت مات الدين . داود پرسيد چه كسى او را بدين نام ناميده ؟ گفت پدرش . داود پرسيد علت اين نامگذارى چه بوده ؟ گفت هنگامى كه من به اين بچه حامله بودم پدرش همراه عدهء از رفقايش به سفر رفت پس از چندى آنان برگشتند و او مراجعت نكرد از آنها علت عدم مراجعتش را پرسيدم گفتند\r\n\r\n","description":"","footnote":"","page_name":" 206 ","page_number":206},
  {"content":"\r\n\r\nدر راه درگذشت ( 1 ) پرسيدم با اين كيفيت آيا وصيتى كرد ؟ ! گفتند آرى او مىگفت ممكن است زن من حامله باشد ، و هر گاه فرزند پسر يا دختر بزايد بگوئيد نامش را مات الدين بگذارد منهم بنا به وصيت او نام فرزندم را مات الدين گذاردم و نخواستم مخالفت با وصيت شوهر كرده باشم .\r\nداود پرسيد آيا آن عده را مىشناسى ؟ عرضكرد آرى . آنگاه داود و آن زن باتفاق عده درب خانه يك يك آنها رفته و آنان را از منازلشان بيرون آورد چون بمحكمهء داود حضور يافتند داود همين حكومت را نموده و قتل را ثابت كرد و ماليه مسروقه را به صاحبش تسليم كرده فرمود اى زن از امروز به بعد فرزندت را بنام عاش الدين صدا بزن .\r\n\r\nعاشق حيله‌گر\r\n( 2 ) گويند زنى عاشق جوانى شد از او طلب وصال كرد جوان حاضر نشد حاجت او را برآورد آن زن كه ديد تير آرزويش بهدف مراد نرسيد دست از آستين حيله بيرون آورده سپيده تخم‌مرغ را بجامه خود ريخته و به او آويخته با كمال رسوائى و بىعفتى ( كه خدا هيچ بيچاره را بحيله زن دريده و بىعفت گرفتار نكند ) او را حضور امير المؤمنين ع آورده فرياد زد اين جوان به من درآويخته و مرا رسوا كرده آنگاه براى اثبات مدعاى خود جامه خود را كه سپيده تخم‌مرغ بر آن ريخته نشان داد و گفت اين منى اوست كه روى جامه من اثر ننگش را باقى گذارده جوان كه آبروى خود را در خطر ديد بدست و پا افتاده مىگريست و در تبرئه خود مىكوشيد و سوگند ياد مىكرد دامن من از اين لوث پاك است .\r\nعلى ع به قنبر دستور داد بگو آبى گرم كنند كه كاملا بجوشد سپس آن را بلافاصله حاضر كن چون آب گرم جوشان را آورده دستور داد جامه آن زن را در آن افكندند سپيده‌هاى تخم‌مرغ كه بحرارت آب رسيدند از جامه كنده شده و در آب بسته شدند فرمود آنها را به دو نفر از كسانى كه حضور داشته دادند فرمود\r\n\r\n","description":"","footnote":"","page_name":" 207 ","page_number":207},
  {"content":"\r\n\r\nبچشيد و بيرون بريزيد چون چشيدند احساس كردند كه سپيده تخم مرغ است .\r\nعلى ع دستور داد جوان را رها كردند و آن زن را بر اثر ادعاى نابجائى كه كرده تازيانه زدند .\r\n\r\nقضاوت بيسابقه\r\n( 1 ) ابن ابو ليلى مىگويد هنگامى امير المؤمنين على ع قضاوتى كرد كه تا پيش از او چنان تقسيم و قضاوتى سابقه نداشت و از كسى ظهور نكرده بود پيش‌آمد آن بود دو نفر رفيق بمصاحبت يك ديگر به سفر رفتند در يكى از منازل هنگام ظهر سفره خود را پهن كرده يكى از اين دو پنج گرده نان و ديگرى سه گرده نان داشت هنوز مشغول غذا خوردن نشده مردى حاضر شد او را به خوردن غذا تعارف كرده وى هم رد احسان ننمود نشست و با آنها به غذا خوردن مشغول گرديد چون از غذا خوردن فارغ شد و خواست برود هشت درهم به آنها داده گفت اين مقدار در برابر غذائيست كه از شما استفاده نمودم نامبردگان پس از اخذ دراهم معدوده به نزاع پرداختند آنكه سه گرده نان داشت گفت بايد اين هشت درهم ميان ما به دو قسمت متساوى تقسيم شود ديگرى گفت نه چنين است بلكه بايد ( بعدد نانهايمان ) پنج سهم آن متعلق به من و سه سهمش از تو باشد در نتيجه ، مرافعه خود را بعرض امير المؤمنين عليه السّلام رسانيده و قصه خود را گفته تقاضاى داورى نمودند .\r\nعلى ع فرمود اين موضوع ناچيزيست و نزاع در باره چنين كارى شايسته نيست بهتر آنست به صلح برگزار كنيد .\r\nآنكه سه گرده نان داشت طمع كرده عرض نمود تا كاملا در اين خصوص داورى نفرمائيد من راضى نمىشوم .\r\nعلى ع فرمود اينك كه مىخواهى كاملا به اين موضوع رسيدگى نمايم متوجه باش يك هشتم از آن دراهم مال تو و هفت درهم ديگر از رفيق تست نامبرده كه ديد قضاوت بنفع او تمام نشد تعجب كرده گفت\r\n\r\n","description":"","footnote":"","page_name":" 208 ","page_number":208},
  {"content":"\r\n\r\nچگونه ممكن است يك قسمت نصيب من شود و هفت قسمت متعلق به او باشد ؟ فرمود مگر تو سه گرده نان نداشتى و رفيق تو پنج گرده گفت آرى فرمود سه با پنج كه جمع شود حاصل جمعش هشت است و هر گاه حاصل جمع را در سه ضرب نمائيم حاصل ضرب بيست و چهار مىشود و اين حاصل ميان سه نفر كه تقسيم شود بهر يك هشت بخش ميرسد بنا بر اين يكى از آن سه هشت متعلق به تست و چون او هشت درهم در عوض طعام بشما داده يكى از آن هشت درهم مال تست و ما بقى متعلق برفيق تو .\r\nوى كه از اين حساب دقيق باخبر شد سهم خود را گرفته و هر دو خوشحال از محضر مبارك على ع بيرون رفتند .\r\n\r\nچاقوكشى\r\n( 1 ) گويند در عصر على ع چهار نفر شرابخوردند و در نتيجه مستى به روى يك ديگر چاقو كشيده و همه زخمى شدند پيش‌آمد ايشان بدادگاه على ع رسيد دستور داد همه را حبس كردند تا پس از افاقه از مستى بحالشان رسيدگى شود تصادفا دو نفرشان در زندان مردند كسان آنها حضور امير المؤمنين ع آمده عرضه داشتند بايد خونبهاى كشتگان ما را از اين دو نفر بگيريد زيرا اين دو نفر اسباب قتل ايشان را فراهم آورده‌اند .\r\nعلى ع پرسيد از كجا ثابت كرديد دو نفر زنده قاتل آن دو نفر مرده‌اند ممكن است آن دو نفر كه مرده قاتل يك ديگر باشند .\r\nپاسخ دادند ما از اين قبيل سخنان بهره نداريم بايد بدستور خدا در باره ايشان داورى نمائى فرمود نخست بايد به ديه زخم اين دو نفر توجه كرد پس از آن ديه مقتولان به عهده هر چهار قبيله است كه كسانشان بايد بپردازند .\r\nاين گونه داورى ، قضاوت حقى است كه جز آن در اين مورد شايسته نمىباشد زيرا تنها نمىتوان\r\n\r\n","description":"","footnote":"","page_name":" 209 ","page_number":209},
  {"content":"\r\n\r\nبينه عليه قاتل اقامه كرد و نيز بينه هم بر قتل عمدى ممكن نيست بنا بر اين حكم قتل خطائى را اثبات نمود .\r\n\r\nغريق فرات\r\n( 1 ) گويند شش نفر براى شناورى وارد فرات شدند يكى از آنها غرق شد دو نفر از پنج نفر شهادت دادند كه آن سه نفر او را غرق كردند و آن سه نفر باقىمانده عليه دو نفر گواهى داد كه آنان اسباب غرق او را فراهم كردند .\r\nعلى ع دستور داد ديه او را بعنوان اخماسى بپردازند سه خمس آن متعلق به دو نفريست كه شهادت بغرق داده و دو خمس ديگر متوجه بسه نفر باقى است آن هم بعنوان شهادت .\r\nو چنانچه ميدانيم در اين داورى ، حكومتى از اين بهتر و بصواب نزديكتر نمىباشد .\r\n\r\nوصيت بجزء از مال\r\n( 2 ) گويند مردى در هنگام وفات جزء از مالش را بدون آنكه معين نمايد وصيت كرد پس از مرگ او وارثانش اختلاف كردند زيرا نميدانستند منظور او چه بوده براى رفع نزاع حضور امير المؤمنين ع آمده فرمود يك هفتم از مالش را بموجب وصيت او صرف نمائيد و اين آيه را تلاوت فرمود  لَها سَبْعَةُ أَبْوابٍ لِكُلِّ بابٍ مِنْهُمْ جُزْءٌ مَقْسُومٌ  « 1 » دوزخ داراى هفت در است و براى هر دسته از دوزخيها يكى از آن بابها معلوم شده يعنى هر دسته بايد از در معينى وارد دوزخ شوند .\r\n\r\nوصيت به سهم\r\n( 3 ) مردى در هنگام مرگ سهمى از ماليه‌اش را وصيت نمود و اندازه آن را معلوم نكرد پس از او ورثه اختلاف كردند .\r\n\r\n\r\n\r\n\r\n","description":"","footnote":"\r\n( 1 ) سوره حجر آيه 44 .\r\n","page_name":" 210 ","page_number":210},
  {"content":"\r\n\r\nعلى ع دستور داد يك هشتم از مالش را بموجب وصيتش بمورد خود صرف نمايند و اين آيه را تلاوت كرد :  إِنَّمَا الصَّدَقاتُ لِلْفُقَراءِ وَ الْمَساكِينِ  كه آنان هشت صنف‌اند و هر صنفى ، سهمى از صدقات دارند .\r\n\r\nوصيت به آزادى بنده قديمى\r\n( 1 ) مردى وصيت كرد پس از درگذشت من تمام بنده‌هاى قديمى مرا آزاد كنيد چون مرد ، وصى او ندانست چگونه به وصيت او رفتار كند .\r\nحضور على ع آمده از وى كمك خواست فرمود هر بنده‌اى را كه شش ماه در تحت اختيار داشته آزاد كنيد و اين آيه را خواند :  وَ الْقَمَرَ قَدَّرْناهُ مَنازِلَ حَتَّى عادَ كَالْعُرْجُونِ الْقَدِيمِ  « 1 » براى سير ماه ، منازلى برقرار كرديم كه چون آنها را طى نمود در پايان به صورت شاخه كهن هلالى شكل درمىآيد .\r\nو در محل خود ثابت شده شاخه درخت پس از شش ماه به صورت هلال درمىآيد\r\n\r\nنذر روزه\r\n( 2 ) مردى نذر كرده بود حينى را روزه بگيرد و زمان آن را معين نكرده على ع به او فرمود بايد شش ماه روزه بگيرد و اين آيه را خواند  تُؤْتِي أُكُلَها كُلَّ حِينٍ بِإِذْنِ رَبِّها  « 2 » ميوه درخت در هر شش ماه باذن پروردگارش داده مىشود .\r\n\r\nزن خرما ربا\r\n( 3 ) مردى حضور على ع آمده عرضه داشت مقدار خرما در پيش خود گذاردم همسرم يكى از آنها را برداشت در ميان دهان گذارد ، بطلاق او سوگند خوردم كه آن خرما را نخورد و بيرون نيفكند اكنون چه بايد كرد ؟\r\n\r\n\r\n\r\n\r\n","description":"","footnote":"\r\n( 1 ) آيه سوره 39 يس .\r\n( 2 ) آيه 31 سوره ابراهيم\r\n","page_name":" 211 ","page_number":211},
  {"content":"\r\n\r\nعلى ع فرمود اگر بخواهد از گرفتارى سوگند تو راحت شود نيمى از آن را بخورد و نيمى را بيرون بيفكند .\r\n\r\nشوهرى كه زنش را زد\r\n( 1 ) بعرض حضرت على ع رسانيدند مردى زن آبستنى را زد در نتيجه ، علقه ( خون بسته در رحم كه مقدمه پيدايش فرزند است ) كه در رحمش بود سقط كرد فرمود بايد چهل دينار ديه بدهد و اين آيات را خواند    وَ لَقَدْ خَلَقْنَا الْإِنْسانَ مِنْ سُلالَةٍ مِنْ طِينٍ ثُمَّ جَعَلْناهُ نُطْفَةً فِي قَرارٍ مَكِينٍ ثُمَّ خَلَقْنَا النُّطْفَةَ عَلَقَةً فَخَلَقْنَا الْعَلَقَةَ مُضْغَةً فَخَلَقْنَا الْمُضْغَةَ عِظاماً فَكَسَوْنَا الْعِظامَ لَحْماً ثُمَّ أَنْشَأْناهُ خَلْقاً آخَرَ فَتَبارَكَ اللَّهُ أَحْسَنُ الْخالِقِينَ    « 1 » ما آدمى را از گل صاف و پاكيزه آفريديم و مبدء آفرينش او از گل بود سپس او را به صورت نطفه در رحم در آورديم و نطفه را به صورت خون بسته و خون بسته را به شكل گوشت جويده و آن را تبديل به استخوان و بر روى استخوان ، پوست پوشيديم و پس از اين به صورت آفريده تازه ايجاد كرديم پس خدا از ما سواى خود برتر و او بهترين آفريدگارانست .\r\nآنگاه فرمود براى نطفه هر گاه سقط شود بيست دينار علقه چهل دينار مضغه شصت دينار ، استخوان قبل از استحكام هشتاد دينار و صورت بيروح صد دينار و با روح هزار دينار ديه بايد داده شود تا بدينجا بخشى از داوريهاى بيسابقه و احكام غريبه او را كه ديگران موفق نشده و عامه و خاصه بدانها پى نبرده و اگر كسى هم در اسلام بدانها حكومت نموده از حضرت او اخذ كرده ، آورديم .\r\nو به همه اين داوريها خاندان او نيز عمل كرده و اگر كسى در حقيقت و درستى آنها سخنى نابجا\r\n\r\n\r\n\r\n\r\n","description":"","footnote":"\r\n( 1 ) آيات 12 تا 15 سوره مؤمنون\r\n","page_name":" 212 ","page_number":212},
  {"content":"\r\n\r\nبگويد از راه حق و حقيقت منحرف گرديده .\r\nو همين اندازه داوريهاى على كه به صورت اختصار آورده شده كافى براى مقصود ماست .\r\n\r\nباب سوم پاره از سخنان او\r\n( 1 ) از جمله سخنان او در باره معرفت و يكتائى خدا و اينكه او شبيه بخلق خود نمىباشد و عادل بودن جناب كبريائى او و انواع حكمتهاى الهى و دلائل بر ذات بارى او اينست كه صالح بن كيسان گفت على ع در باره واداشتن مردم بمعرفت خدا و يكتائى او فرموده نخستين پايه بندگى خداشناسائى و ريشه شناسائى او يكتائى او و روش يكتائى او بىمانندى اوست .\r\nاو برتر از آنست كه صفتها در او جاگيرند زيرا خردها گواهند هر كسى كه صفتها در او جاگيرند ساخته شده است و نيز آنها گواهند كه او سازنده است و ساخته شده دست ديگرى نمىباشد ساخته‌هاى او رهبر بسوى اويند و با خرد پى به شناسائى او برده مىشود و با ديدن نشانهاى او ، حجت او ثابت مىگردد آفريده‌اش را دليل براى بودن خود قرار داد و بدين وسيله ربوبيت خود را هويدا ساخت و نمودار كرد كه او يكتاى بىهمتاست قديم است و انباز ندارد و كسى در پروردگارى او شريك نمىباشد و چون او ميان چيزهاى ناسازگار ناسازگارى داده نمودار مىشود براى خود ضدى ندارد و چون ميان چيزهاى نزديك بهم نزديكى برقرار ساخته هويداست كه خود قرينى ندارد .\r\nو بالاخره در اين خصوص فرمايشى طولانى فرموده كه اگر بخواهيم همه آن را بيان كنيم با اختصار\r\n\r\n","description":"","footnote":"","page_name":" 213 ","page_number":213},
  {"content":"\r\n\r\nكتاب ما سازگار نيست .\r\n( 1 ) و از سخنان على ع در باره بىمانندى خدا يكى اينست كه شعبى مىگويد مردى در حضور على ع به اين طريق سوگند ياد كرد و الذى احتجب بسبع طباق سوگند به كسى كه در هفت طبقه آسمان در حجاب است حضرت امير ع با تازيانه به او زده فرمود واى بر تو خداى متعال برتر از اينست كه در چيزى پنهان يا امرى از او پنهان بماند منزه است خدائى كه مكان ويژه ندارد و چيزى در زمين و آسمان بر او پوشيده نمىباشد آن مرد عرضكرد اكنون ميفرمائى كفاره قسم بدهم فرمود نه زيرا تو به خدا سوگند ياد نكردى تا كفاره بدهى بلكه به غير خدا سوگند خوردى .\r\nناقلان اخبار روايت كرده‌اند مردى حضور على ع آمد پرسيد در هنگامى كه به عبادت خدا پرداخته او را ديدهء فرمود خدائى را كه نديده‌ام بندگى ننموده‌ام پرسيد هنگامى كه او را ديدى بچه كيفيتى مشاهده كردى فرمود واى بر تو چشمهاى سر نمىتوانند او را مشاهده كنند بلكه ديدگان دلها با ايمانهاى حقيقى خود او را مىبينند .\r\nخدا را از نشانهاى بىاندازه او ميتوان شناخت و او بدانها موصوف است او را نميتوان با ما سواى خود برابر كرد و حواس ظاهرى و باطن از درك او درمانده‌اند .\r\nآن مرد بازگشت و مىگفت خدا ميداند رسالت خود را در چه خانواده بوجود آورد اين حديث دليل است بر آنكه خدا را با چشم ظاهرى نميتوان ديد .\r\n( 2 ) پس از آنكه على ع از پيكار صفين برگشت مردى حضور او رسيده پرسيد آيا اين جنگى كه ميان\r\n\r\n","description":"","footnote":"","page_name":" 214 ","page_number":214},
  {"content":"\r\n\r\nما و دشمنان ما اتفاق افتاد به قضا و قدر خداست يا خير ؟ فرمود به هيچ فراز و نشيبى نميگذريد جز اينكه دست قضا و قدر الهى در آن تصرف و تسلط دارد .\r\nاو گفت بنا بر اين مشقتى را كه متحمل شده‌ام در نزد خدا احتساب مىنمايم .\r\nفرمود براى چه ؟\r\nعرضكرد هنگامى كه قضا و قدر ما را بكارى هدايت نمايد فرمانبردارى ما ثوابى و نافرمانيمان نيز عقابى ندارد .\r\nفرمود خيال كردهء اين قضا و قدر حتمى است نه چنين است زيرا اعتقاد باينكه قضا و قدر لازمى است عقيدهء بت‌پرستان و پيروان شيطان و دشمنان خداى رحمان و قدريهاى اين امت و مجوسيانست خداى منان مردم را در كارها مخير گردانيده و از عقاب خود كه نتيجهء نهى اوست ترسانيده و تكليف اندك به ايشان نموده و آنها را مجبور نكرده تا از او با كراهت اطاعت نمايند و بر او غالب نگرديده‌اند تا مغلوب شده و معصيت او نمايند و آسمان و زمين و آنچه در آنهاست بىثمر نيافريده ، خلاف اين حقايق عقيده مردم كافر است و واى بر ايشان از عذاب جهنم .\r\nآن مرد پرسيد قضا و قدر چيست ؟ فرمود امر بفرمانبردارى و نهى از نافرمانى و آمادگى براى كار نيك و دست برداشتن از كار بد و يارى بقربت او و خوارى معصيت‌كاران او و وعد و وعيد و ترغيب به كارهاى پسنديده و دورى دادن از كارهاى ناپسند و بالاخره تمام اينها قضا و قدر خداست كه در افعال و اعمال ما جريان دارد و بجز از اينها نبايد پابند شد و خيال كرد كه اعمال را نابود ميسازد .\r\nآن مرد خوشحال شده فرمود خدا درب گشايش را به روى تو بگشايد چنانچه مرا از بيچارگى\r\n\r\n","description":"","footnote":"","page_name":" 215 ","page_number":215},
  {"content":"\r\n\r\nنجات بخشيدى و اين دو شعر را قرائت كرد .\r\nتو پيشوائى هستى كه ما فرداى قيامت بر اثر فرمانبردارى از تو از خداى بخشنده آرزوى مغفرت داريم .\r\nآنچه از امور دينى بر ما پوشيده مانده آشكار ساختى خداى در برابر اين احسانى كه بما فرمودى به تو احسان فرمايد .\r\nاين حديث معنى عدل و نفى جبر را توضيح ميدهد و معلوم مىكند افعال خدا بىحكمت نبوده و عبث نميباشد .\r\n\r\nفصل - 1 ستايش از دانشمندان\r\n( 1 ) گفتار على ع در ستايش دانشمندان و اصناف مردم و برترى و يادگيرى علم و حكمت .\r\nكميل بن زياد گفت روزى در مسجد ، على ع دست مرا گرفته از مسجد بيرون رفته وارد صحرا شديم آهى كشيده فرمود .\r\nاى كميل اين دلها مانند ظرفهائيست بهترين آنها دلى است كه آنچه به دو افاضه مىشود بهتر نگهدارى كند ، اينك آنچه ميگويم بخاطر سپار مردم بسه دسته‌اند عالم ربانى ( كه بدست پروردگار تربيت شده ) و شاگردى كه در صراط رهائى خود و ديگران درآمده و همج رعاع ( مگسهاى خوردى كه همراه گله گوسفندان از اين طرف به آن طرف حركت ميكنند و بالاخره مردم نادان ) كه در پى هر آوازى مىافتند و\r\n\r\n","description":"","footnote":"","page_name":" 216 ","page_number":216},
  {"content":"\r\n\r\nهر بادى كه بوزد بدنبال آن ميجهند از نور خورشيد علم بهرهء نبرده و به پايه استوارى پناهنده نگرديده‌اند .\r\n( 1 ) اى كميل ، دانش از مال بهتر است براى اينكه علم نگهدار تو و تو حافظ ثروتى ، ماليه با بخشش به ديگران ميكاهد و دانش از آموختن به ديگران رو بفزونى ميگذارد .\r\nاى كميل ، محبت بعلم و دانش ، دينى است كه مردم بايد متدين به آن شوند و تا وقتى كه در حياتند بدين وسيله طاعت آنها به حد كمال رسد و پس از درگذشتش بهترين آثار جاويدان او برقرار ماند دانش حاكم است و مال محكوم .\r\nاى كميل مالداران با آنكه زنده‌اند در حقيقت مردگانند ليكن دانشمندان تا روزگار باقى است پابرجايند كالبدشان مفقود است ليكن حقيقتشان در دلهاى ديگران موجود است بار ديگر آه دردناكى كشيد و اشاره بسينهء مملو از حكمت و معرفت خود نموده گفت اينجا مخزن علم و كمال و درياى مالامال از معارف و حكم است اگر كسى را بيابم كليد اين گنج گرانبها و پر ارزش را به دو ميسپارم هيهات بچنين شخصى دست پيدا نمىنمايم .\r\nآرى بشخصى دسترسى پيدا ميكنم كه آدمى فهميده است ليكن مورد اطمينان نميباشد زيرا اصول دينى و قواعد الهى را براى به كار بردن امور دنيوى فرامىگيرد و ادله الهى را مىآموزد تا بر اولياء او دست يابد و نعمتهاى الهى را عليه كتاب او به كار ميبرد .\r\nو به ديگرى ميرسم در برابر حكمت و مصلحت مطيع و منقاد است ولى در اين راه بينائى ندارد و نخستين شبهه‌اى كه در دل او بيفتد به زودى غبار شك سراسر قلب او را فرامىگيرد .\r\nبدانيد به هيچ يك از اين دو دسته نميتوان اطمينان كرد .\r\nزيرا كسانى كه با حرص تمام به لذتهاى دنيوى پرداخته و با كمال انقياد در برابر شهوت از خود بى خود شده و آدمهائى كه به گرد آوردن سرمايه دنيوى و ذخيره كردن ماليه سرگرم شده شايسته نميباشند سمت رهبرى مردم را داشته باشند و اينان بحيوانات پروارى شبيهند .\r\n\r\n","description":"","footnote":"","page_name":" 217 ","page_number":217},
  {"content":"\r\n\r\n( 1 ) هنگامى كه كار بدينجا رسيد و حاملى براى علم نبود عالم كه مرد علم هم ميميرد آرى در عين حال زمين خالى از حجت نميباشد يا حجت ظاهرى است كه همه او را مىبينند و يا بيمناك و مخفى از مردمانست تا ادلهء محكم الهى و بينات او از بين نرود .\r\nليكن كجايند اين عده كه فخر عالمند ايشان معدودند و عظيم القدر و خداى متعال ببركت ايشان حجتهاى خود را حفظ مىكند تا امثال ايشان بوجود آيند و اصول حقايق و معارف الهى را در سرزمين دلهاى مانند خودشان بوديعه گذارند .\r\nاينان علاوه بر آنكه حقايق ايمان سراپاى وجودشان را فراگرفته علم و دانش هم از همه طرف به آنها روى آورده و يقين واقعى پيدا كرده و در برابر سختىها كه ديگران زير بار نميروند آنان با آغوش باز استقبال نموده و از آنچه مردم جاهل ميهراسند آنان به دو الفت گرفته با كالبدهاى خود با دنيا مصاحبت ميكنند و ارواحشان بعالم بالا آويخته است اينان خليفه‌هاى خدا در زمينند كه مردم را بدين او دعوت ميكنند و حجتهاى خدا بر بندگان او هستند .\r\nاين بار نيز آه سردى كشيد و اظهار داشت چقدر مايلم آنان را به‌بينم و شوق ديدارشان را دارم . آنگاه دست از دست من برداشت و فرمود هر كجا ميخواهى برو .\r\n\r\nفصل - 2 توصيف دانشمندان\r\n( 2 ) از سخنان آن حضرت كه مردم را بمعرفت خود ميخواند و فضل خويش را ابراز ميكرد و ضمنا به صفت دانشمندان و طرزى كه بايد متعلم بدان رفتار كند اشاره مىنمايد اين موضوعات را علماء اخبار در\r\n\r\n","description":"","footnote":"","page_name":" 218 ","page_number":218},
  {"content":"\r\n\r\nخطبهء كه از آن جناب بيادگار مانده روايت كرده‌اند و ما آغاز آن را تا بدينجا ترك گفته و از آن به بعد را ذكر مينمائيم ستايش خدا را كه ما را از راه گمراهى بصراط هدايت رهبرى فرمود و از كورى نجات داد و نعمت اسلام را بر ما منت نهاد و پيمبرى را در ميان ما مقرر فرمود و ما را از نجيبان آفريدگان خود قرار داد و پيشينيان ما را به سمت پيمبرى مفتخر داشت و ما را بهترين امتى آفريد و از ميان مردم برگزيد تا امر بمعروف و نهى از منكر نمائيم و به بندگى او بپردازيم و چيزى را انباز او نگيريم و جز او را دوست خود ندانيم ما گواهان خدا و رسول خدا گواه بر ماست شفاعت مردم بدست ماست و هر كسى را شفاعت كنيم پذيرفته مىشود دعا ميكنيم تير دعاء ما بهدف اجابت ميرسد و هر كسى مشمول دعاء ما باشد گناهان او بخشيده مىشود خدا ما را از پليدى پاك و پاكيزه ساخته و ما دوستى جز او براى خود انتخاب نميكنيم .\r\nاى مردم از نيكوكارى و پرهيزكارى تعقيب نمائيد و به گناه و دشمنى نپردازيد و از خدا بيمناك باشيد كه او تعالى گناهكاران را سخت عقاب ميفرمايد .\r\nاى مردم من پسر عموى پيمبر شما هستم و از همه شما به خدا و رسول شايسته‌ترم اينك تا وقت باقى است از فرصت استفاده كنيد و هر چه ميخواهيد از من بپرسيد و چنان بدانيد بدين زودى درب علم به روى شما مسدود ميگردد و هيچ عالمى از اين جهان رخت برنمىبندد مگر اينكه برخى از دانشش كه كسى نتوانسته از او فرابگيرد با وى بقبر پنهان ميگردد و همانا دانشمندان در ميان مردمان مانند ماه شب چهارده‌اند كه ساير ستارگان هم از نور او بهره‌مند ميگردند .\r\nهر چقدر ميتوانيد از نور علم و دانش استضائه كنيد و در صدد تحصيل آن بكوشيد و متوجه باشيد و از دانش به جهت بدست آوردن چهار خصلت تعقيب ننمائيد يكى آنكه دانش فرامگيريد كه در برابر دانشمندان\r\n\r\n","description":"","footnote":"","page_name":" 219 ","page_number":219},
  {"content":"\r\n\r\nخودفروشى ؟ ؟ ؟ نمائيد دوم با مردم نادان مجادله كنيد سوم در مجالس خودنمائى كرده متكلم وحده باشيد چهارم مردم را به خود متوجه سازيد و از اين راه كسب شهرت نمائيد .\r\nفرداى قيامت عالم و جاهل از نظر عقوبت برابر نميباشند عذاب عالم سختر از جاهل است .\r\nخداى متعال ما و شما را از آنچه فراداده بهره‌مند سازد و دانش ما را خالص براى خود قرار دهد و دعاء ما را اجابت كند كه او شنوا و اجابت‌كننده است .\r\n\r\nفصل - 3 رويه استاد و شاگرد\r\n( 1 ) حارث اعور گفت على ع ميفرمود : حق عالم آنست كه از وى زياد پرسش نكنند و در پاسخ به تندى جواب نگويد و هنگامى كه كسالت دارد اصرار بر جواب نداشته باشد و چون از جا برخاست جامهء او را نكشند و با دست به طرف او اشاره نكنند سرّى را در پيش او افشا نكنند و در حضور او از كسى غيبت ننمايند و از او به لحاظ اينكه حافظ ناموس الهى است احترام گذارند .\r\nشاگرد بايد در برابر استاد بنشيند و از مصاحبت طولانى او خسته نشود و چون او را در ميان عدهء مشاهده كند نخست سلام و احترام عمومى بجا آورده و از او بخصوص احترام نموده سلام كند و در غيبت و حضور از وى نگهدارى نمايد و حق او را مراعات كند .\r\nزيرا شخص دانشمند از روزه دار پارسا كه مجاهد در راه خدا باشد اجر و مزدش بالاتر است .\r\nچون عالمى بميرد رخنهء در اسلام بيفتد كه چيزى بجز از جانشين صالح او نميتواند آن رخنه را مسدود بسازد .\r\n\r\n","description":"","footnote":"","page_name":" 220 ","page_number":220},
  {"content":"\r\n\r\nبراى طالب علم فرشتگان استغفار مىنمايند و تمام موجودات آسمان و زمين براى او دعا ميكنند .\r\n\r\nفصل - 4 سخنى با بدعت‌گذاران\r\n( 1 ) از سخنان او كه با مبتدعان و آنان كه در بارهء امور دينى بفكر خود سخن گفته و از راه اهل حق منحرف گرديده‌اند فرموده .\r\nسنى و شيعه گفتار او را در بارهء نامبردگان چنين روايت كرده‌اند :\r\nسپاس براى خدا و درود او بر پيمبر بزرگوارش اما بعد آنچه ميگويم ذمهء خود را در گرو آن قرار داده و خود كفيل صحت آنم كه كشته هيچ قومى بر اثر داشتن تقوى نخشكيده و ريشه هيچ گياهى بىآب نمانده . هر كس به قدر و منزلت خود پى ببرد از همه خيرات بهره‌مند گرديده و جهل و نادانى براى بيچارگى هر فردى كه قدر خود را نداند كافى است و مبغوض‌ترين همه افراد كسى است كه خدا او را به خود واگذاشته باشد و از راه حق و حقيقت بكوره راه ضلالت توجه كرده و بگفتار بدعت آميز خرسند است روزه ميگيرد و نماز ميخواند و او در واقع راه آزمايش و عبرت براى ديگرانست از طريق پيشينيان خود گمراه گرديده و گمراه مىكند كسى كه به او اقتدا نمايد بزه‌كاريهاى ديگران را بدوش خود ميكشد و خود در گرو خطاكاريهاى خويش است نادانى را براى خود پيشه نموده و در ميان جاهلان بسر ميبرد و از تاريكى سرانجام خود غافل است و از راه هدايت كور و نابينا ، آنها كه شبيه بانسانند ويرا دانشمند ميپندارند و هيچ روزى با كمال راحتى سر از بالش خواب برنميدارد ، بامداد در صدد جمع‌آورى چيزهاى\r\n\r\n","description":"","footnote":"","page_name":" 221 ","page_number":221},
  {"content":"\r\n\r\nبسيارى برمىآيد كه اندك آن از بسيارش بهتر است و پيوسته در اين انديشه است تا خود را از اين آب گنديده سيراب سازد و چيزهاى نالايق و نامناسب بدست آورد .\r\n( 1 ) بر مسند حكومت مىنشيند و ضمانت مىكند كه خرابكاريهاى ديگران را اصلاح كند و فكر نميكند ديگرى هم خواهد آمد كه احكام ناشايست او را نقض نمايد و اگر يكى از امور مبهمه براى او پيش‌آمد كرد براى رفع آن از آراء باطل خود استمداد ميجويد و رأى قطعى صادر مىكند .\r\nو اين بينوا لباسهاى شبهه‌ناك نازكتر از تار عنكبوت را پوشيده و نميداند خطا كرده يا صواب و خيال نميكند علاوه بر رويه او رويه ديگرى هم وجود داشته باشد و اگر هنگامى چيزى را با چيزى مقايسه كند رأى خود را صحيح دانسته و آن را تكذيب نمىنمايد و اگر موضوعى بر او پوشيده بماند كتمان مىكند و در آن باره سخنى نميگويد زيرا ميداند كه جاهل است و به نقص و بيچارگى خود پى برده در عين حال باز اظهار نكرده تا ديگران از نادانى او باخبر نشوند .\r\nآنگاه براى پيش بردن غرض خود در كارى كه اطلاعى ندارد اقدام مىكند و او در حقيقت در تاريكيهاى جهل و نادانى وارد مىشود و همه گونه شبهات را بدوش خويش ميكشد و برگها و خارهاى جهل و نفاق را از درخت بىايمانى خود سر راه بيچارگان ميريزد و از آنچه نميداند پوزش نميخواهد و به سادگى تسليم دست علم و دانش نميشود و در اثبات مسائل دليلهاى دندان‌شكنى ندارد كه بتواند از اين راه حظى ببرد و به ديگران هم بهره بدهد روايات را مانند باديكه برگهاى خشك را به اطراف پراكنده ميسازد در محل و نامحل به كار ميبرد و چنان در اين رويه ميكوشد كه ارثها از او بگريه درمىآيند و خونها ناله ميزنند و فرج حرام را حلال و حلال را حرام ميسازد و بالاخره از آنچه ميگويد حيا نميكند و از كوتاهى و تقصير خود پشيمان نميشود .\r\n\r\n","description":"","footnote":"","page_name":" 222 ","page_number":222},
  {"content":"\r\n\r\n( 1 ) اى مردم تا ميتوانيد از فرمان حق پيروى نمائيد و معرفت در باره كسى پيدا كنيد كه جهل او مايه پوزش و عذرخواهى شما نيست زيرا علمى كه به حضرت آدم ع افاضه شد و همه پيمبران بدان برترى يافتند همه آنها به پيمبر شما و از او بخاندانش رسيد اينك چگونه شده شما را به بيانهاى سرگردانى هدايت ميكنند اى زادهء كسانى كه با سفينه نوح نجات يافته‌ايد چنين سفينهء هم در ميان شما موجود است در آن درآئيد و همچنان كه سوارگان آن كشتى از غرقاب دريا و گرداب بلا نجات يافتند سوارگان و متوسلان به اين كشتى هم از بدبختى و گمراهى دنيا و عذاب آخرت رهائى پيدا مىكنند و من خود به تمام معنى در گرو او هستم كه ويرا از بيچارگى برهانم و در عين حال مردم را براى نجاتشان مجبور نمىكنم ليكن مىگويم بدا به حال كسى كه تخلف كند و تفو بر آن شخصى كه قدم مخالفت بردارد .\r\nآيا فراموش كرده‌ايد از گفتار رسول خدا ص كه در حجة الوداع در باره خاندان خود فرمود من از ميان شما كوچ مىكنم و دو يادگار گرانبها پس از خود بجا مىگذارم كه تا وقتى دست بدامنشان افكنده باشيد هيچ گاه گمراه نشويد يكى كتاب خدا قرآن و ديگر خاندان منست و اين دو از يك ديگر جدا نشوند و همواره پشت به پشت يك ديگر باشند تا كنار حوض كوثر مرا دريابند اكنون متوجه باشيد پس از من چگونه با ايشان معامله خواهيد كرد بدانيد دوستى ايشان آب خوشگوار آشاميدنى است و مخالفتشان آب شور و تلخ غير قابل استفاده و دور افكندنى است .\r\n\r\nفصل - 5 معرفى از دنيا\r\n( 2 ) گفتار على ع در بارهء دنيا و دورى دادن از آن .\r\nاما بعد همانا حكايت دنيا حكايت مار خوش‌خط و خاليست كه هر گاه بدن آن را دست كشند نرم و لطيف\r\n\r\n","description":"","footnote":"","page_name":" 223 ","page_number":223},
  {"content":"\r\n\r\nاست ليكن زهر درونى آن كشنده و كثيف اينك از شگفتيهاى دنيا در حذر باش و از امور مربوط به آن كمتر استفاده نما ، و بهر اندازه كه مايل به دنيا هستى بيشتر از آن از وى دورى كن زيرا دنيا دار چنان كه به سرور و نشاط آن خرسند است هدف تيرهاى گرفتارى آن نيز هست .\r\n\r\nفصل - 6 توشهء آخرت\r\n( 1 ) گفتار على ع در بارهء بدست آوردن توشهء آخرت و آمادگى براى ملاقات حضرت بارى تعالى و واداركردن مردم را به كارهاى شايسته .\r\nنقله اخبار روايت كرده‌اند على ع در همه شب كه مردم رختخواب راحتى مىافكندند با صداى بلند كه همه مسجديها و اطراف آن ميشنيدند ميفرمود :\r\nاى مردم زاد و توشهء آخرت را پيش از آنكه منادى مرگ ندا دهد گردآوريد و از اقامه در دنيا بكاهيد و زاد و توشهء شايسته‌اى براى خود تحصيل نمائيد زيرا عقبهء دشوار و منزلهاى هولناكى در پيش داريد كه ناگزير بايد از آنها عبور كنيد و توقف نمائيد اينك يا اينست كه رحمت خدا شامل حال شما شده و از در - ماندگى آنجا رهائى پيدا ميكنيد و يا به هلاكت جبران ناپذيرى گرفتار ميشويد اى واى چقدر مايه افسوس و تا چه حد بايد متأثر بود براى كسى كه عمرش را بغفلت ميگذراند و عليه او تمام ميگردد و روزگار او را به بيچارگى مىافكند .\r\nخدا ما و شما را از آنها قرار دهد كه از نعمتهاى ناپايدار دنيا خرسند نميگردند و پس از مرگ به گرفتارى مبتلا نميشوند زيرا ما برحمت و لطف او بوجود آمديم و براى ديدار رحمت او به حضرت او ميگرائيم و خير و خوشى در دست اوست و جناب الهى او بر همه چيز تواناست .\r\n\r\n","description":"","footnote":"","page_name":" 224 ","page_number":224},
  {"content":"\r\n\r\n\r\nفصل - 7 كناره‌گيرى از دنيا\r\n( 1 ) گفتار على ع در انزواى از دنيا و توجه دادن به امور مربوط به آخرت .\r\nاى پسر آدم تمام هم و غم خود را به روزى كه در آن به كار ميپردازى مصروف مساز كه اگر از دست تو برود از جهت تو نبوده زيرا همه روز خداى متعال روزى ترا عنايت ميفرمايد و هر گاه ماليه‌اى اضافه بر خوراك روزانه خود گرد كنى نصيب تو نشده بلكه بايد براى ديگرى نگهدارى نمائى و بالاخره زحمت دنيوى آن از تو و حظش از ديگران و حساب طولانى روز قيامت هم به عهده تو باشد اكنون تا ميتوانى ، ثروت دنيوى خود را در محل مربوط به خودش به كار بند و براى روزى كه در پيش دارى زاد و توشهء آماده كن زيرا سفر آخرت ، دور و وعده‌گاه روز قيامت ، و منزلگاه بهشت يا دوزخ است .\r\n\r\nفصل - 8 اعلام بمردم\r\n( 2 ) از گفتار او آنچه در ميان دانشمندان و روشن ضميران اشتهار دارد : اما بعد اى مردم همانا دنيا بشما پشت كرد و اعلام وداع نمود و آخرت روى آورد و شما را از نعمتهاى پايدار خود خبر داد بدانيد امروز شما روز ميدان و تمرين و فردا روز مسابقهء دويدن شماست هر كه در اين مسابقه پيش افتاد اگر نيكوكار بوده به بهشت درآيد و اگر بدكار بوده بدوزخ افتد بدانيد شما در روزگارهائى واقع شده‌ايد كه همه گونه اسباب مهلت براى شما مهياست و پس از آن مرگى است كه هر چه بيشتر شما را بسوى خود ميخواند اينك كسى كه كارهاى خود را براى خدا انجام داده باشد آرزوى دنيوى او بوى زيانى نميرساند و كسى كه\r\n\r\n","description":"","footnote":"","page_name":" 225 ","page_number":225},
  {"content":"\r\n\r\nدر هنگام مهلت تنبلى كرده و پيش از مرگ عمل مفيد به حال خود انجام نداده باشد زيانكار شده و آرزوى او مضر به حال او خواهد بود بدانيد ناچار بايد با رغبت بسوى حق كار كنيد و از سرانجام سخت خود بهراسيد اگر درب شادى به روى شما گشوده شود از خدا سپاسگزارى نمائيد و ترس خود را جبران كنيد و اگر بيمناك شويد به ياد خدا بيفتيد و رغبت به ثواب او پيدا كنيد .\r\nزيرا خدا به نيكوكاران وعدهء نيكو داده و به سپاسگزاران وعدهء افزايش نعمت و هيچ كسبى بهتر از آن كسب نيست كه براى روز قيامت خود اندوخته‌هائى داشته باشيد همان روزى كه گناهان بزرگ يكى پس از ديگرى نمودار و راحتيهاى خيالى دنيا از همه طرف از آنان سلب شده و من آسايشى بهتر از جنت سراغ ندارم با آنكه مىبينيم خواهان آن خوابست و گرفتارى دشوارترى از دوزخ خبر ندارم با آنكه فرارى از آن در خوابست .\r\nبدانيد كسى كه يقين به حال او نفعى نداشته باشد ، شك و شبهه به حال او زيان خواهد داشت و كسى كه خرد حاضر او نتيجهء براى او بدست ندهد آن عقلى كه در آرزوى آنست درمانده‌تر از آنست كه به حال او فايده داشته باشد بدانيد شما را بكوچ كردن از اين دنيا خوانده و براى تحصيل زاد و توشه دستور داده و دو موضوع است كه از امور ديگر زيانش به حال شما بيشتر و خوف من از آنها به حال شما زيادتر است يكى پيروى از هواى نفسانى و ديگر آرزوى طولانى زيرا پيروى هواى نفس آدمى را از راه حق باز ميدارد و آرزوى طولانى آخرت را از ياد ميبرد بدانيد كه دنيا بار مىبندد و بشما پشت مىكند و آخرت بشما روى مىآورد و هر دو خواستارانى دارند بنا بر اين كارى كنيد تا از خواستاران آخرت باشيد و از خواهندگان دنيا بشمار نيائيد زيرا امروز روز عمل است و حسابى در كار نميباشد و فردا هنگام حساب است و عملى وجود ندارد .\r\n\r\n","description":"","footnote":"","page_name":" 226 ","page_number":226},
  {"content":"\r\n\r\n\r\nفصل - 9 ياران نيكوكار\r\n( 1 ) گفتار على در باره ياران نيكوكار و زاهد .\r\nصعصعة بن صوحان عبدى گفت روزى على ع نماز صبح را به جماعت بجا آورد چون سلام نماز داد رو به قبله بدون اينكه به طرف راست و چپ التفاتى كرده باشد تا آفتاب بديوارهاى مسجد كوفه تابيد بذكر خدا پرداخته پس از آنكه از راز و نياز فارغ شد بما توجه كرده فرمود در زمان دوست باوفاى خود رسول خدا ص عده‌اى را ديده‌ام كه شب را تا صبح بعبادت بسر ميبردند .\r\nبامداد با رنگ زرد و گردآلود كه بر پيشانيشان از زيادى سجده مانند اثر زانوى بز ظاهر بود نمودار ميگرديدند و چون ذكر مرگ بميان مىآمد مانند درختى كه در وزش باد ميلرزد بلرزه مىآمدند و آنقدر ميگريستند كه جامه‌هايشان تر ميشد .\r\nآنگاه از جا برميخاست و بمردم توجهى كرده ميفرمود گوئيا اين مردم غافل‌اند .\r\n\r\nفصل - 10 شيعهء با اخلاص\r\n( 2 ) گفتار على ع در باره شيعهء بااخلاص .\r\nشب ماهتابى على ع از مسجد بيرون آمد به طرف جبانه آهنگ نمود عدهء كه در عقب آن حضرت مىآمدند بوى نزديك شدند على ع ايستاد پرسيد شما كيستيد ؟ عرضكردند ما شيعيان شمائيم على ع با فراست منحصر به خودش به آنها نگريسته فرمود اگر راستى شما شيعه من هستيد چگونه نشانه شيعه در\r\n\r\n","description":"","footnote":"","page_name":" 227 ","page_number":227},
  {"content":"\r\n\r\nشما نمينگرم و سيماى شيعه نداريد پرسيدند سيماى شيعه چه نشانه‌اى دارد ؟ فرمود شيعيان ما كسانى هستند كه صورتهاشان از بيدارخوابى شب زرد شده و ديدگانشان از گريه ناتوان گرديده و پشتهاشان از قيام بعبادت خميده و شكمشان از گرسنگى روزه به پشت چسبيده و از كثرت دعا و تضرع پوست و استخوانشان مانده و گرد و غبار خشوع‌كنندگان بر صورتهاشان نشسته .\r\n\r\nفصل - 11 به ياد مرگ\r\n( 1 ) گفتار على ع در باره مرگ و ياد آن .\r\nمرگ ، طلبكار سريعى است و از كسى درنمىماند و كسى نميتواند از چنگال آن فرار كند اينك خود را براى مرگ آماده سازيد و از ملاقات با آن خوددارى نكنيد زيرا با هيچ وسيلهء ممكن نيست از دست آن فرار كرد شما اگر كشته نشويد ميميريد سوگند بخدائى كه جان على ع در دست اوست اگر هزار ضربت شمشير بسر انسانى وارد بيايد آسانتر از آنست كه در رختخواب خود جان تسليم كند .\r\nاى مردم شما هدفهائى هستيد كه كمانهاى مرگ بسوى شما كشيده مىشود و مالهاى شما بتاراج مصيبتها داده مىشود هر غذائى كه ميخوريد همراه با اندوههاست و هر گونه آبى كه مىآشاميد آلوده با گرفتاريها خدا گواه است هر نعمتى كه بدست شما بيايد و موجبات نشاط شما را فراهم سازد بلافاصله بفراق ديگرى مبتلا ميگرديد .\r\nاى مردم ما و شما براى بقا آفريده‌شده‌ايم نه براى فنا و نابودى ليكن بايد بدانيد از خانهء\r\n\r\n","description":"","footnote":"","page_name":" 228 ","page_number":228},
  {"content":"\r\n\r\nبخانهء ديگر كوچ مىنمائيد بنا بر اين زاد و توشهء خانه‌اى كه بايد بجانب آن حركت كنيد و جاويد باشيد فراهم سازيد .\r\n\r\nفصل - 12 گفتار در باره معرفت خود\r\n( 1 ) گفتار على ع كه مردم را بجانب خود ميخواند و فضيلت و حقانيت خود را آشكار ميسازد و ضمنا اشارهء هم به ستمگران خود مىكند .\r\nاين گفتار را على ع پس از قتل عثمان كه مردم با وى بيعت كردند عنوان نموده و شيعه و سنى و ابو عبيده معمر بن مثنى كه سنيها نيز روايت او را ميپذيرند نقل نموده‌اند .\r\nهيچ كسى باقى نميماند مگر اينكه يا متوجه به بهشت است و يا بدوزخ پيشاپيش او ، يا ساعى كوشاست و يا طلبكار اميدوار و يا مقصرى كه سرانجامش دوزخ است اينها كه شمرده شد سه دسته‌اند و دوى ديگر فرشته‌اى كه همراه ويند و پيمبرى كه خدا او را در دست قدرت خود دارد و براى اينها فرد ششمى وجود ندارد كسى كه ادعائى كند هلاك شده و كسى كه براست و چپ توجه نمايد گمراه گرديده حد وسط ميان آن دو جاده مستقيمى است كه قرآن و سنت و آثار نبوت به طرف آن متوجه‌اند .\r\nاين امت به دو قسم دارو ، تازيانه و شمشير بهبودى مييابند و در اين خصوص از امام خود مرافقت و ملاطفتى آرزومند نباشيد و خود را اصلاح كنيد و توجه نمائيد از حق رو گردان نشويد كه به هلاكت مى - افتيد كارهائى مربوط بشماست كه نزد من نميتوانيد به هيچ وجه پوزشى بياوريد كه اگر بخواهم يك يك آن را براى شما نقل ميكنم ليكن ميگويم خداى متعال از كرده‌هاى گذشته عفو فرموده .\r\n\r\n","description":"","footnote":"","page_name":" 229 ","page_number":229},
  {"content":"\r\n\r\n( 1 ) دو نفر پيشين دنيا را ترك كردند و بپاداش خود نائل گرديدند و سومى آنها كه مانند كلاغى بود بجاى آنها مستقر گرديد تمام همّ او پركردن شكمش بود واى بر او اگر بالهاى خود را جمع كرده و سرش را بريده بود براى او بهتر بود اينك خود توجه كنيد اگر درست نگفتم انكار نمائيد و اگر راست گفتم به طرف حق بيائيد .\r\nحق و باطلى در روزگار هست و هر يك خواهانى دارند اگر مىبينيد باطل در روزگار حكمفرما است از زمان قديم چنين بوده و اگر مىبينيد حق ضعيف و پامالست آن هم شايد به همين آئين بوده و كمتر اتفاق مىافتد آنچه ادبار كرده اقبال نمايد و اگر نفوس شما بجانب شما برگردند شما مردمى نيكبختيد ليكن ميترسم به فترت و ناچارى گرفتار گرديد و تنها مأموريت من در اينست كه در راه هدايت شما بكوشم و همانا خاندان نيكوكار و پاك دامن و اصيل من در خوردى از همه بردبارتر و در بزرگى از همه داناترند ما خانواده از علم خدا استفاده ميكنيم و بداورى خدا حكومت مىنمائيم و از گفتار راستگو بهره‌مند گرديده‌ايم اكنون اگر از ما پيروى كنيد از بينائى ما نتيجه خوبى خواهيد برد و گر نه خدا شما را بدست ما به هلاكت مىرساند .\r\nپرچم حق باماست و كسى كه در ظل آن درآيد بحقيقت ميرسد و كسى كه خوددارى نمايد گرفتار غرقاب بيچارگى مىشود بدانيد بكمك ما خونبهاى هر مؤمنى اخذ مىشود و بدست ما گردن شما از زير بار ذلت خلاص ميگردد گشايش و پايان همه كارها بماست و بشما ارتباطى ندارد .\r\n\r\n","description":"","footnote":"","page_name":" 230 ","page_number":230},
  {"content":"\r\n\r\n\r\nفصل - 13 معرفى از خود\r\n( 1 ) گفتار مختصر على ع در باره معرفى خود و خاندانش .\r\nخداى متعال محمد را به پيمبرى خود برگزيد و او را برسالت خويش نامزد كرد و نعمت وحى را به او ارزانى داشت و او هم فروگذارى ننمود و حقايق الهى را در ميان افراد رواج داد و ما خانواده مردمى هستيم كه پابند مركب رهوار دانش در دست ماست و درهاى حكمت از ناحيه ما بسوى افراد گشوده مىشود و روشنى خورشيد امر الهى از ماست كسى كه ما را دوست ميدارد ايمان او به حال وى نتيجه خوبى خواهد داد و عملش پذيرفته مىشود و كسى كه محبت ما در دل او نباشد ايمان وى مفيد به حال او نخواهد بود و عملش مقبول نيست هر چند شب و روز را بعبادت و روزه بانجام بياورد .\r\n\r\nفصل - 14 پس از بيعت مردم با عثمان\r\n( 2 ) جندب بن عبد اللَّه گفت پس از آنكه مردم بىوفا با عثمان بيعت كردند حضور على ع رسيده ديدم آن حضرت با حال حزن و اندوه سر به زير انداخته سؤال كردم با اين عملى كه مردم عليه شما انجام دادند چه خواهيد كرد فرمود صبر ميكنم گفتم سبحان اللَّه به خدا قسم مرد صابرى هستى فرمود به غير از صبر چه بايد انجام دهم ؟ ! عرضكردم از جا حركت كن و مردم را بولايت خود دعوت فرما و اعلام كن پس از پيغمبر ص از ديگران شايسته‌تر به آن حضرتم و فضل و سابقهء اسلامى من هم بر احدى پوشيده نيست و از آنان درخواست كن تا ترا عليه اين عده‌اى كه بزيانت اقدام نموده‌اند يارى نمايند اگر ده نفر از صد نفر دعوت ترا اجابت نمايند بر صد نفر پيروز خواهى گرديد .\r\n\r\n","description":"","footnote":"","page_name":" 231 ","page_number":231},
  {"content":"\r\n\r\n( 1 ) بنا بر اين اگر به تو نزديك گرديدند به مقصود رسيدهء و اگر خوددارى نمودند با آنان پيكار ميكنى اگر پيروز شدى خدا ترا مانند پيمبرش بر مخالفان چيره ساخته و شايستگى تو بظهور رسيده و اگر در راه حق كشته شدى شهيد از دنيا رفته‌اى و پوزش تو نزد خدا پذيرفته است تو بميراث رسول او سزاوارترى .\r\nعلى ع در پايان سخنان وى با كمال تعجب فرمود اى جندب عقيده تو آنست كه ده نفر از صد نفر با من بيعت مىنمايند .\r\nجندب گفت آرزومندم چنان باشد .\r\nعلى ع فرمود من چنين گمانى ندارم بلكه ميگويم دو نفر از صد نفر هم با من بيعت نخواهند كرد و اينك دليل اين معنى را براى تو بيان ميكنم .\r\nتوجه مردم از نخست بقريش بود و قريش ميگفتند آل محمد خود را برترين افراد مردم ميدانند و آنان خود را اولياء امور خيال ميكنند و اگر اتفاقا امر خلافت بدست آنها بيفتد ديگر كسى نميتواند با هيچ نيروئى آن را از چنگال ايشان بدرآورد و اگر ديگران مصدر كار شوند ممكن است دست بدست دور زند و در ميان شما باشد بنا بر اين به خدا قسم چنان نيست كه گمان كردهء كه قريش امر خلافت را به آسانى از دست بدهند و در اختيار ما بگذارند .\r\nجندب پس از استماع اين بيان عرضه داشت اجازه ميدهى همين سخن را به اطلاع مردم برسانم و آنان را به يارى شما بخوانم .\r\nعلى ع فرمود ( اين زمان بگذار تا وقت ديگر ) جندب از اين پس بعراق مراجعت كرد ميگويد هر گاه يكى از فضائل و مناقب على ع را براى مردم نقل ميكردم مرا آزار ميرسانيدند و از پيش خود ميراندند تا بالاخره قضيه مرا به وليد بن عقبه خبر دادند او شبى مرا خواسته و محبوس داشت و سرانجام سخنانى در خلوت با من گفت و مرا از زندان نجات داد .\r\n\r\n","description":"","footnote":"","page_name":" 232 ","page_number":232},
  {"content":"\r\n\r\n\r\nفصل - 15 على ع و مخالفان\r\n( 1 ) گفتار على ع در هنگامى كه عبد اللَّه بن عمر خطاب و سعد بن ابى وقاص و محمد بن مسلمه و حسان بن ثابت و اسامة بن زيد از بيعت او خوددارى كردند .\r\nشعبى روايت كرده هنگامى كه سعد و نامبردگان ديگر از بيعت على ع خوددارى نمودند آن جناب حمد و ثناى الهى را بجا آورده فرمود اى مردم همانا شما بطورى كه با قبليهاى از من بيعت كرديد به بيعت من درآمديد و بدانيد تا وقتى اختيار با شماست كه با خليفه رسول خدا بيعت نكرده‌ايد و پس از آنكه بيعت نموديد ديگر حق اختيارى نداريد و بر امامست كه بوظائف امامت خود بپردازد و استقامت بخرج دهد و بر مردمست كه تسليم اوامر او باشند و اين بيعت بيعت عامست كسى كه از آن اعراض نمايد از دين خدا برگشته و به راه غير مسلمانان رفته و بيعتى كه با من كرده‌ايد اتفاقى نبوده و كار من و شما متفاوت است زيرا من شما را براى خدا دوست ميدارم و شما مرا براى خود ميخواهيد سوگند به خدا من بهتر مىتوانم خصم را نصيحت كنم و به راه راست هدايت نمايم و داد مظلوم را از ظالم بگيرم و از عبد اللَّه و ديگران كه نام برديم امور غير قابل انتظارى مشاهده كردم كه حق ميان من و ايشان حكومت خواهد كرد .\r\n\r\nفصل - 16 مخالفت طلحه و زبير\r\n( 2 ) گفتار على ع در هنگامى كه طلحه و زبير نقض بيعت نموده و به طرف مكه توجه كرده تا بهمراهى\r\n\r\n","description":"","footnote":"","page_name":" 233 ","page_number":233},
  {"content":"\r\n\r\nعايشه عليه او قيام نمايند .\r\n( 1 ) على ع پس از حمد و ثناى الهى فرمود خداى متعال محمد را براى هدايت همه مردم مبعوث فرمود و او را مايه رحمت مردم عالم قرار داد او هم مأموريت خويش را به بهترين طرزى انجام داد و رسالات او را تبليغ نمود و خدا هم ببركت وجود اقدس او تمام كارها را منظم ساخت و شكافها را ترميم كرد و راه‌ها را امن ساخت و خونهاى مردم را حفظ نمود و ميان دشمنان و حسودان الفت برقرار كرد و كينه و حسادت و دشمنى را از دلها كه ساليان درازى پابرجا بودند بيرون نمود آنگاه او را بسوى خويش دعوت كرد و از او كمال رضايت را داشت زيرا در هيچ امرى از امور رسالتش فروگذارى ننمود و آهنگ تقصير در تبليغ رسالت نداشت و پس از او پيش‌آمدهاى گوناگون واقع شد چنانچه ابو بكر متولى امور خلافت گرديد و پس از او عمر و بعد از او عثمان .\r\nو از آنجا كه خود به كارهاى ناشايسته عثمان پى برده بوديد پيش من آمديد و پيشنهاد بيعت با من نموديد من نخست براى اين كار حاضر نشدم شما نپذيرفتيد دستهاى خود را پس كشيدم و بستم شما آنها را به زور باز نموديد و با من براى بيعت نزاع كرديد و مانند شتران تشنه كه اطراف حوضهاى آب گرد مى - آيند اطراف من اجتماع نموديد بطورى كه پنداشتم هر گاه غرض شما را اعمال نكنم مرا خواهيد كشت و يا برخى از شما به جهت اين معنى در حضور من كشته شويد به همين مناسبت دست گشودم و شما با كمال اختيار با من بيعت نموديد .\r\nنخستين افرادى كه با من بيعت نمودند و اظهار اطاعت كردند طلحه و زبير بودند و اندكى از بيعتشان نگذشت از من اذن عمره حج گرفتند و سوگند به خدا آنان آهنگ مكر و خدعه داشتند باز من براى اتمام حجت ، با آنها عهد تازهء بميان آوردم تا امت را به هلاكت نيندازند آنها نيز به همين ترتيب با\r\n\r\n","description":"","footnote":"","page_name":" 234 ","page_number":234},
  {"content":"\r\n\r\nمن تجديد عهد كردند ليكن بعهد خود وفا نكرده نقض بيعت نمودند اينك تعجب ميكنم از اين بىوفايان بد عاقبت كه چگونه با ابو بكر و عمر انقياد نموده و با من مخالفت كردند با آنكه من كمتر از آن دو نفر نمىباشم و اگر بخواهم ميگويم . . . پروردگارا داد مرا از آنان بگير كه حق مرا ضايع كردند و امر مرا كوچك انگاشتند ، مرا بر آنها پيروزى بده .\r\n\r\nفصل - 17 باز هم در اين خصوص\r\n( 1 ) جاى ديگر هم در اين خصوص گفتارى دارد .\r\nپس از حمد و ثناى خدا فرموده بعد از آنكه خداى متعال پيمبرش را بجهان ديگر برد گفتيم ما خاندان و پيوند و وارثان و جانشينان و شايسته‌ترين افراد به آن جنابيم و كسى در بارهء حقانيت و سلطنت او با ما نزاعى ندارد در اين هنگام عدهء از منافقان سر برآورده و سلطنت پيمبر ما را از ما گرفتند و به ديگران واگذار نمودند و سوگند به خدا براى اين حقى كه بناروا از ما سلب شد چشمها و دلهاى ما گريست و نفس در سينه‌ها به شماره افتاد و جزع و بيتابى ما بنهايت رسيد .\r\nسوگند به خدا اگر بيم آن نبود تفرقه ميان مسلمانان برقرار شود و مردم كافر گردند و دين اسلام غريب بماند ما هم به قدر طاقت خود مىكوشيديم و تغييراتى از هر لحاظ ميداديم . و شما خود با من بيعت كرديد و طلحه و زبير نيز با خواست خود بيعت نمودند و اظهار جانفشانى كردند پس از اين به آهنگ بصره حركت نمودند تا جماعت شما را متفرق سازند و خوف و بيم در شما احداث نمايند .\r\nپروردگارا آنان را بكيفر خود مبتلا كن كه دست مخالفت در ميان اين امت دراز كردند و عقيدهء\r\n\r\n","description":"","footnote":"","page_name":" 235 ","page_number":235},
  {"content":"\r\n\r\nعموم مردم را فاسد ساختند .\r\nآنگاه فرمود خدا شما را بيامرزد در طلب اين دو پيمان شكن ستمگر برآئيد و نگذاريد غرض شوم خود را عملى سازند .\r\n\r\nفصل - 18 اخبار از آمدن عائشه\r\n( 1 ) هنگامى كه از آمدن عايشه و طلحه و زبير باخبر شد كه از مكه به طرف بصره كوچ مىكنند حمد و ثناى الهى را بجا آورده فرمود اينك عايشه همراه طلحه و زبير به طرف بصره كوچ مىكنند و هر يك از اين دو مدعى خلافتند و عليه يك ديگر در باطن اقدام مينمايند طلحه كه ادعاى خلافت مىكند براى آنست كه پسر عموى عايشه است و زبير كه مدعى خلافت است براى آنست كه داماد پدر عايشه است و سوگند به خدا هر گاه اين دو به مقصود خود نائل گردند زبير گردن طلحه يا طلحه گردن زبير را مىزند و هر يك عليه سلطنت ديگرى قيام مىكند و سوگند به خدا ميدانم كه آن زن بر جمل ( شتر نر ) سوار مىشود گرهى نگشايد و راهى نپيمايد و در منزلى فرود نيايد جز اينكه در تمام اينها مرتكب معصيت شود تا خود و همراهانش را جايى فرود آورد كه يك سومشان بقتل رسند و يك سومشان فرار كنند و يك سومشان برگردند .\r\nسوگند به حق طلحه و زبير ميدانند كه خطا كارند و از راه جهالت هم قدم در اين راه نگذارده‌اند و بسيارى از عالمانند كه بشمشير جهل خود كشته شده و علمشان نافع به حال آنها نبوده و سوگند به خدا سگان حوئب بر او بانگ خواهند زد .\r\n\r\n","description":"","footnote":"","page_name":" 236 ","page_number":236},
  {"content":"\r\n\r\nآيا مردم از رويه اين نابكاران پند مىگيرند و آيا در رفتار اين افراد بىوفا دقت و انديشه مى - كنند ، اينك گروه ستمگران عليه حق و آئين آن قيام كرده و مىكوشند تا نور حقيقت را خاموش سازند كجايند نيكوكاران كه در راه اعلاى حقيقت جانفشانى نمودند .\r\n\r\nفصل - 19 توجه على ع بجانب بصره\r\n( 1 ) هنگامى كه امير المؤمنين ع به طرف بصره آهنگ نمود به ربذه نزول اجلال كرد ، دنبالهء حاجيها گرد آمدند تا بيانات الهى آن ذات با بركات را استماع نمايند على ع آن هنگام در ميان خيمه خود بود .\r\nابن عباس گويد وارد خيمه آن جناب شده ديدم مشغول وصله زدن كفش خود است عرض كردم ما باصلاح كار خود نيازمندتريم از آنچه هم اكنون بدان پرداختهء على ع پاسخ مرا نداده و همچنان به كار خود مشغول بود پس از آنكه از وصله زدن آسوده شد هر دو جفت كفشش را در برابر من افكنده فرمود بهاى اين جفت كفش چقدر است ؟ عرضكردم ارزشى ندارد فرمود در عين حال چقدر مىارزد عرضكردم نيم درهم فرمود به خدا قسم اين زوج كفش ارزشش نزد من بيشتر از خلافت بر شماست مگر در صورتى كه بتوانم حقى را به پا بدارم يا باطلى را از بين ببرم .\r\nگفتم حاجىها گرد آمده تا از فرمايشات شما استفاده نمايند آيا اجازه ميدهى من با آنها صحبت كنم اگر كاملا توانستم از عهدهء گفتار خود برآيم از ناحيهء تو بوده و آفرينش بر توست و اگر نتوانستم كارى از پيش ببرم زيانش متعلق به خود منست فرمود نه من خود با آنها سخن مىگويم آنگاه با دستهاى درشت خود به سينه من زد كه متألم گرديدم .\r\nعلى ع كه معلوم شد از سخن نابجاى من سخت ناراحت شده از جا برخاست من براى ترميم حال آن حضرت و پوزش خواستن از بىادبى خود بدامن آن حضرت چنگ زده و او را سوگند دادم كه\r\n\r\n","description":"","footnote":"","page_name":" 237 ","page_number":237},
  {"content":"\r\n\r\nخويشاوندى را مراعات كند و ضمنا اجازهء سخنرانى به من مرحمت كند فرمود سوگند مده سپس از خيمه خارج شده حاجيها اطراف او را گرفتند .\r\n( 1 ) حضرت امير ع حمد و ثناى الهى بجا آورده فرمود خداى متعال محمد را برسالت مبعوث ساخت و در آن روزگار در ميان عرب كسى پيدا نميشد كه كتاب بخواند و يا شايستگى ادعاى نبوت داشته باشد و آن جناب به نيروى الهى مردم را بصراط نجات دعوت مىكرد و سوگند به خدا منهم در نجات آنها فروگذارى نكردم و تغيير و تبديل روا نداشته و خيانتى از من سر نزد و به همين مرام باقى بودم تا خلافت به كلى از من روگردان و به ديگران متوجه شد .\r\nمرا با قريش چه كار ؟ به خدا سوگند در آن هنگام كه كافر بودند با آنان پيكار كردم و هم اكنون كه مفتون دست بىوفايان واقع شده‌اند با آنان مىجنگم و همانا مسير فعلى من بر اثر تعهديست كه دارم .\r\nسوگند به خدا شكم باطل را مىشكافم تا حق را از پهلوى آن خارج سازم .\r\nو ميدانم قريش در صدد انتقام ما برنيامده مگر از آن جهت كه خدا ما را بر آنها برترى داده و از ميانشان به بزرگى و آقائى برگزيده و اين دو شعر خواند .\r\nبجان خودم سوگند گناه است كه دوغ خالص بياشامى و خرماى بىپوست را با شير و كره بخورى ما در آن وقت كه اهميتى نداشتى و اطراف تو را درختهاى خشك و خالى فراگرفته بود مقام و منزلت به تو داديم .\r\n\r\nفصل - 20 ورود به ذى قار\r\n( 2 ) چون به ذى قار ورود كرد از حاضران بيعت گرفته و سخنان زياد گفته و حمد و ثناى الهى را\r\n\r\n","description":"","footnote":"","page_name":" 238 ","page_number":238},
  {"content":"\r\n\r\nبسيار بجا آورد و فرمود پيش‌آمدهاى زيادى براى ما اتفاق افتاد و ما در برابر همه آنها صبر كرديم و خوار بديدگان ما فرورفت براى امر خدا تسليم شديم و از بوتهء آزمايش او به خوبى بدرآمديم و به آرزوى ثواب او به خانه نشستيم و يقين كرديم صبر ما بهتر از آنست كه موجبات تفرقه ميان مسلمانان و خون ريزى آنان را فراهم سازيم .\r\nما خانواده نبوت و يادگارهاى رسول خدائيم و از ديگران بسلطنت رسالت او شايسته‌تر و معدن كرامتيم همان كرامتى كه خداى متعال آغاز اين امت را بدان مقرر داشت .\r\nليكن طلحه و زبير كه از خاندان نبوت و پيوند رسول خدا نمىباشند چون ديدند خداى متعال پس از مدتى ما را به حق خودمان نائل گردانيد نگذاردند يك سال بلكه يك ماه كامل بسر بيايد چون گرگان درنده و سگان دونده برويه گذشتگان بيباك خود از جا پريده و خواستند حق الهى ما را پامال سازند و گروه مسلمانان را از اطراف ما پراكنده نمايند آنگاه بر آنها نفرين كرد .\r\n\r\nفصل - 21 سخنى با كوفيان\r\n( 1 ) چون كوفيها در ذى قار با امير المؤمنين ملاقات كرده مقدمش را گرامى داشته و گفتند خدا را سپاسگزاريم كه مجاورت ترا نصيب ما فرمود و اين نعمت را ويژه ما قرار داد و ما را به يارى تو گرامى داشت .\r\nامير المؤمنين ع در پاسخ آنها از جا برخاست خطبهء شروع كرده پس از حمد و ثناى الهى فرمود اى مردم كوفه شما از گراميترين مسلمانان و با استقامت‌ترين آنهائيد سنت پيمبر را از ديگران بهتر به كار\r\n\r\n","description":"","footnote":"","page_name":" 239 ","page_number":239},
  {"content":"\r\n\r\nميبريد و از همه بيشتر از سهم اسلامى برخوردار مىگرديد و از ساير مردم بهتر در سواركارى و تيراندازى مهارت داريد و بهتر از ديگران پيغمبر و خاندان او را دوست ميداريد و همانا پس از اطمينان به خدا و توجه به حضرت او بر اثر وثوقى كه بشما داشتم به طرف شما كوچ كردم زيرا شما همان مردمى هستيد كه پس از پيمان‌شكنى طلحه و زبير كه سر از اطاعت من بيرون بردند و بعايشه متوجه شدند در راه حق و حقيقت جانفشانى كرديد .\r\nآرى آن دو بجانب عايشه رهسپار شدند و او را براى روشن كردن آتش فساد از خانه‌اش بيرون كردند و به بصره وارد ساختند و بدكاران و فتنه‌گران را دور خود گردآوردند با اينكه خبردار شده‌ام مردمان فهميده و نيكوكاران و متدينان از آنها كناره‌گيرى كرده و از عمل ناپسند طلحه و زبير ناراحت گرديده‌اند .\r\nآنگاه سكوت اختيار كرد ، كوفيها پس از اين بخاطر همايونى عرضه داشتند ما از تو يارى مى - كنيم و دشمنان ترا خوار مىسازيم و اگر ما را به زيادتر از اين جماعت بخوانى خير خود را در نابودى آنان ميدانيم و آرزومنديم پاداش خوبى نصيب ما شود .\r\nعلى ع براى آنان دعا كرد و سپاسگزارى نمود سپس فرمود اى مسلمانان ميدانيد كه طلحه و زبير با كمال اطاعت و بدون هيچ گونه اكراه بلكه با شوق و رغبت با من بيعت نمودند و از من اجازه خواستند تا براى عمرهء حج آهنگ نمايند منهم به آنان اجازه دادم ليكن آنان به اين قصد حركت نكردند بلكه به بصره رفته و مسلمانان را كشتند و كارهاى نامناسب انجام دادند .\r\nآنگاه بجانب حضرت پروردگار توجه كرده عرضه داشت پروردگارا اين دو از من بريدند و بر من ستم كردند و پيمان مرا شكستند و مردم را عليه من شورانيدند اكنون گرهى كه بدست ظلم خود بسته‌اند بگشاى و امرشان را استوار مساز و سرانجام بدكارى آنها را به آنان نمودار كن .\r\n\r\n","description":"","footnote":"","page_name":" 240 ","page_number":240},
  {"content":"\r\n\r\n\r\nفصل - 22 توجه بجانب بصره\r\n( 1 ) گفتار على ع در هنگامى كه از ذى قار به بصره توجه كرد پس از حمد خدا و درود بر محمد مصطفى فرمود خداى متعال جهاد را بر مسلمانان واجب كرد و آن را از كارهاى بزرگ آنان قرار داد و موجبات يارى دين خود را فراهم ساخت سوگند به خدا دين و دنيا به غير از جهاد منظم نمىشود .\r\nو همانا در اين روزها شيطان لشكريان خود را گرد آورده و اصحابش را دعوت كرده و امر را بر مردم مشتبه نموده و حيله‌گرى به نهايت رسانيده ، كارهائى پديدار شد و امورى برقرار گرديد سوگند به خدا اينان كه بر من قيام كرده‌اند نه از آن جهت است كه كار ناشايستى از من ديده‌اند و نه آن طورى كه بايد و شايد بانصاف رفتار نمودند و اينان در صدد حقى برآمده كه دست برداشته و در تعقيب خونى برآمده كه بدست دژخيمانهء خود ريخته‌اند و اگر منهم با ايشان در اين خونريزى شركت مىكردم باز هم خود آنها نصيب خود را از آن ميبردند و اگر آنان بدون شركت كردن من بانجام آن پرداختند شر آن كار به خود آنها برگشته و بزرگترين حجتها عليه خود آنها بوده و من با آن بينائى و بصيرتى كه در كار داشتم بدين عمل اقدام ننمودم .\r\nو همانا اينان همان عدهء سركشانند كه در ميانشان قوم و خويشها دست بدست هم داده‌اند ( عبد اللَّه بن زبير و خاله‌اش عائشه و زبير شوهر خواهر عائشه ) كودك فتنه كه موهايش بلند شده و خون برگهايش دويده از مادرش كه سالها بچه را از شير بازگرفته شير ميخواهند و بيعتى كه متروك مانده احيا مىكنند و مىخواهند بدين وسيله ضلالت را بدست گمراهان دهند از آنچه بجا مىآورند پوزش نمىخواهند و از آنچه\r\n\r\n","description":"","footnote":"","page_name":" 241 ","page_number":241},
  {"content":"\r\n\r\nانجام داده بيزارى نمىجويند حرمان نصيب كسى است كه ديگران را با نداشتن هيچ گونه حقى بجانب خود دعوت مىكند و كسى كه دم از دعوت مىزند اگر از او بپرسند بسوى چه كسى مردم را دعوت مىكنى و بچه كسى مىخوانى و پيشواى تو كيست و سنت او چيست ؟\r\nدر اين هنگام باطل از مقام خود مىافتد و زبان آن لال مىگردد ، سوگند به خدا حوضى براى آنان بجا مىگذارم كه خود كنندهء آنم ليكن آنها از وى سيراب نمىگردند و در نتيجه براى هميشه تشنه مىمانند و من بحجتى كه خداى متعال عليه آنان دارد اكتفا مىكنم و معذورم زيرا آنها را به راه حق دعوت كردم و عذر من پذيرفته است .\r\nو اگر آنان توبه كردند و از كار ننگين خود بازگشتند توبه‌شان مقبولست و خدا رسواشان نمى - فرمايد و اگر از توبه امتناع ورزيدند با دم شمشير پاسخ آنها را خواهم داد و شمشير براى ابراز حق و باطل كافى و ياور مؤمن است .\r\n\r\nفصل - 23 هنگام ورود به بصره\r\n( 1 ) هنگامى كه على ع وارد بصره شد ياران خود را گردآورد و آنان را بجهاد تحريص كرد و از جمله فرمايشات او اين بود : بندگان خدا براى قيام در راه حق و چيرگى بر دشمنان او قيام كنيد و سينه‌هاى خود را براى كشتار آنان باز نمائيد زيرا آنها پيمان مرا شكستند و پسر حنيف ، كارگزار مرا پس از آزردن بسيار و عقوبت دردناك خارج ساختند و سيابجه ( عدهء از نيكوكار سند بودند كه على ع بيت المال بصره را به آنها تسليم نموده بود ) را كشتند و حكيم بن جبله عبدى را مثله نمودند و مردان نيكوكارى را از دم تيغ درگذراندند و به همين عده اكتفا ننموده بلكه فراريان از اين جماعت را در هر پست و بلندى كه يافتند اسير\r\n\r\n","description":"","footnote":"","page_name":" 242 ","page_number":242},
  {"content":"\r\n\r\nنموده و گردنهاشان را بريدند چه شده است ايشان را خدا آنها را نابود سازد تا كى اسباب ناراحتى خلق خدا را ايجاد مىنمايند .\r\nاينك بنابودى ايشان قيام كنيد و كار را بر آنها سخت بگيريد و با آنها طورى ملاقات كنيد كه در راه حق و حقيقت به سختى ساخته و همه خدماتتان مقبول پيشگاه خدا واقع شود .\r\nميدانيد بر آنها وارد خواهيد شد و با آنان پيكار خواهيد كرد و خود را براى سرنيزه‌هاى سخت و محكم آماده سازيد و با همتايان خود مبارزه نمائيد و هر كدام از شما كه در هنگام ملاقات با دشمن ، قوىتر است و برادر خود را زبون ديد به او كمك نمايد و از وى مدافعه نمايد و براى راحتى او چنانچه براى آسايش خود مىكوشد جديت نمايد كه اگر خدا بخواهد ممكن است او را هم زبون دست ديگرى قرار دهد .\r\n\r\nفصل - 24 هنگام قتل طلحه\r\n( 1 ) وقتى كه طلحه كشته شد و بصريها فرار كردند على ع فرمود بواسطه ما بر پشت مركبهاى شرافت نشستيد و از تاريكى بدبختى بروشنائى سعادت رسيديد و از ظلمتهاى جهل و بيدينى به راه راست هدايت شديد كر باد گوشى كه صداى بلند را نمىشنود و شگفت است از گوشى كه آواز بلند آن را از كار افكنده چگونه صداى كوتاه را استماع مىكند بسته باد و كور باد دلى كه از اضطراب خالى نيست .\r\nپيوسته از سرانجام مكارى بر شما بيمناك بودم و سيماى مردم فريبكار را در شما مشاهده مىكردم ليكن مرا پوشاك دينى از شما مستور داشت و نيت راست و درست مرا به حال شما بينا نمود و چنانچه متوجهيد حق و حقيقت را در ميان شما برپا داشتم و شما را بشاهراه هدايت رهبرى نمودم با آنكه دليلى حقيقت بين در ميان شما وجود نداشت چاه ميكنيد و خود از آب آن بهره‌مند نمىگرديد .\r\n\r\n","description":"","footnote":"","page_name":" 243 ","page_number":243},
  {"content":"\r\n\r\nامروز كارى مىكنم كه حيوان لال را كه سابقه نداشته سخن بگويد گفتگو كند چنانچه آن مرديكه از امر من تخلف نموده متوجه شود .\r\nاز زمانى كه حقيقت براى من ثابت شده تا به حال شكى در وجود آن براى من دست نداده .\r\nفرزندان يعقوب بطريقهء غير قابل وصفى حركت مىكردند تا آخر الامر كارى كردند كه پدر را از خود ناراحت نمودند و برادرشان را به بردگى فروختند و پس از آنكه به عمل ناشايست خود اقرار نمودند توبه كردند و بر اثر استغفار پدر و برادرشان خداى متعال از گناهشان درگذشت .\r\n\r\nفصل - 25 گذارى به كشتگان\r\n( 1 ) پس از آنكه در روز جمل بر دشمنان خود پيروز گرديد آهسته از كنارشان مىگذشت و مىفرمود .\r\nاينست قريش كه چون موى دماغ بودند آنها را كندم و خود را راحت كردم و به آنها خطاب كرده فرمود پيش از اين بشما اطلاع دادم و شما را از شمشير بران خود بيمناك نمودم و شما كه تازه‌كار بوديد از سرانجام كار خود باخبر نگرديديد و به همين مناسبت به هلاكت رسيديد و ببلا افتاديد و در بد خوابگاهى دچار شديد ما از آن به خدا پناهنده مىشويم .\r\nپس از اين به معبد بن مقداد گذشت فرمود خدا پدر اين شخص را بيامرزاد اگر زنده بود عقيده‌اش بهتر از عقيدهء فرزندش بود .\r\nعمار بن ياسر عرضه داشت خدا را شكر كه او را به عمل ناپاكش گرفتار كرده و صورتش را به خاك ماليد ما سوگند به خدا از كشتن هيچ فرد منحرفى باك نداريم پدر باشد يا پسر هم در نظر ما يكسانست امير المؤمنين فرمود خدا ترا بيامرزد و از آئين حق به تو پاداش نيك بدهد .\r\n\r\n","description":"","footnote":"","page_name":" 244 ","page_number":244},
  {"content":"\r\n\r\n( 1 ) از آن گذشت به عبد اللَّه بن ربيعه كه در ميان كشتگان افتاده بود رسيد فرمود اين آدمى است كه از دنيا و آخرت مأيوس است زيرا معلوم نيست دين و علاقه به آن ويرا به اين روز انداخته يا يارى عثمان و جانفشانى در راه او ويرا به اين فلاكت مبتلا كرده اگر بخاطر خونخواهى عثمان بدين كار اقدام كرده بايد بداند اشتباه كرده زيرا عثمان از او و پدرش دلخوشى نداشت .\r\nاز او گذشت به معبد بن زهير رسيد فرمود اگر فتنه و فساد سر به ثريا زند اين جوان فتنه‌جو در تعقيب آن برمىآيد با آنكه به خدا قسم لياقت پيكار هم به هيچ وجهى ندارد كسى كه با او ملاقات كرده به من خبر داد اين جوان باندازهء ترسو بود كه از شمشير و برق آن بىتاب گرديده بود .\r\nاز او درگذشته به مسلم بن قرظه رسيد فرمود نيكى اين مرد را به هلاكت رسانيد به خدا سوگند هنگامى در خصوص موضوعى كه در مكه از عثمان درخواست كرده بود و بمطلوب نرسيده با من صحبت كرد و مرا واسطه قرار داد تا حاجتش را برآورد منهم با عثمان ملاقات كرده و در همان موضوع با وى صحبت نمودم عثمان حاجت ويرا برآورده و گفت هر گاه وساطت تو نبود مطلوب او را روا نميساختم و من نمى - دانستم كه اين مرد تا اين اندازه بىوفا و حق ناشناس باشد و بالاخره بدبختى سر بگريبانش درآورده بدين روز افتاد سپس به عبد اللَّه بن حميد درگذشت و فرمود اين مرد از كسانى است كه بدست خود بقتل رسيد و خيال كرد هر گاه با ما پيكار كند رضايت خدا را تحصيل كرده پيش از اين نامهء براى ما نوشت و از عثمان گله كرد ما براى او وساطت كرديم عثمان عطيهء به او داد راضى شد .\r\nپس از اين به عبد اللَّه بن حكيم عبور كرد فرمود اين مرد با پدرش مخالفت نمود و خروج كرد زيرا پدر او هر چند از يارى سر باززد ليكن بيعت ما را از نظر نبرده بود و چون شك براى او پيدا شد به خانه نشست و دست باقدام ديگرى نزد و ما امروز كسى كه از يارى ما دست برداشته سرزنش نميكنيم بلكه كسى را مورد سرزنش قرار ميدهيم كه با ما به پيكار برخاسته .\r\n\r\n","description":"","footnote":"","page_name":" 245 ","page_number":245},
  {"content":"\r\n\r\n( 1 ) آنگاه به عبد اللَّه بن مغيره عبور كرد فرمود اين بيچاره كسى است كه پدر او در روز قتل عثمان كشته شده و امروز اين جوان بر اثر خشمى كه از كشتن پدرش داشته با آنكه تازه‌كار و ترسو بوده به پيكار آمده و بدين روز رسيده آنگاه عبورش به عبد اللَّه بن ابى عثمان افتاده فرمود يادم نميرود اين همان كسى است كه چون هنگام جنگ رسيد و شمشيرها از نيام بيرون آمد فرار ميكرد و خود را از صف خارج مىنمود من قاتل او را مانع شدم و چون بىخبر بود كشته شد .\r\nآرى جوانان بىتجربه كار نيازموده بمكر و حيله دچار شده و در ميدان جنگ درمىآيند و چون آتش جنگ شعله‌ور مىشود كشته ميشوند سپس اندكى رفته به كعب بن سور رسيد فرمود اين همان كسى است كه چون بر ما خروج كرد قرآن حمايل داشت و خيال ميكرد ياور عائشه ام المؤمنين است و مردم را به احكام و دستورات قرآن دعوت مىنمود با آنكه از دستورات آن به كلى بىخبر بود چون فتح و پيروزى نصيب ما شد هر كسى كه ستمى كرده و عناد ورزيده بزيان خود رسيد او از خدا ميخواست تا مرا بكشد با آنكه خدا او را كشت .\r\nفرمود او را بنشانيد آنگاه على ع به او خطاب كرده فرمود اى كعب حقيقت آنچه را خداى من به من وعده فرمود براستى دريافتم تو نيز به آنچه كه به تو وعده كرده بود رسيدى ؟ سپس دستور داد او را به حال اولى خود افكندند .\r\nبعد از اين به طلحه عبور كرد فرمود اين همان كسى است كه پيمان مرا شكست و آتش فتنه را در ميان امت روشن نمود و مردم را عليه من شورانيد و بكشتن من و خاندان من دعوت كرد او را بنشانيد چون او را نشانيدند فرمود اى طلحه ديدى وعده كه خدا به من فرموده حق و راست بود و وعدهء هم كه به تو نموده صحيح و درست درآمد سپس فرمود او را بخوابانيد و گذشت .\r\n\r\n","description":"","footnote":"","page_name":" 246 ","page_number":246},
  {"content":"\r\n\r\nيكى از همراهيان عرضه داشت يا امير المؤمنين با كعب و طلحه پس از قتلشان كه سخن گفتيد گفتار شما را شنيدند فرمود آرى به خدا سوگند گفتار مرا شنيدند همچنان كه مردم قليب سخن رسول خدا ص را در روز بدر شنيدند .\r\n\r\nفصل - 26 پس از پيروزى\r\n( 1 ) چون بر دشمنان پيروز آمد حمد خدا را بجا آورده فرمود خداى متعال داراى رحمت واسعه است و همواره گناهكاران را مىآمرزد و بسيار از سركشان عفو مىكند و هم جناب او معصيت‌كاران را عذاب كند و از حكومت خود بيم دهد و از بلاى خود بچشاند و بايد بدانيد پس از آنكه درب هدايت به روى مردم گشوده شد و پرده از چهره حقيقت برداشته شد ديگر ضلالت و گمراهى معنائى ندارد .\r\nاينك اى بصريها چه گمان ميكنيد شما پيمان شكستيد و دشمن مرا بسوى من كشانيديد و عليه من قيام كرديد .\r\nمردى همان جا برخاست عرضه داشت ما جز ارادهء خير قصد ديگرى نداشتيم و اكنون مىبينيم تو بر ما چيره شدى و پيروزى نصيب تو گرديد اگر ما را عقوبت كنى بر اثر تقصير خود ماست و اگر درگذرى خدا عفو را دوستر ميدارد .\r\nفرمود از تقصير شما درگذشتم از اين به بعد كارى كنيد موجبات آشوب‌گرى را فراهم نسازيد زيرا شما نخستين مردمى بوديد كه پيمان شكستيد و شق عصاى مسلمانان نموديد .\r\nآنگاه جلوس فرمود و مردم يكى بعد از ديگرى مىآمدند و بيعت ميكردند .\r\n\r\n","description":"","footnote":"","page_name":" 247 ","page_number":247},
  {"content":"\r\n\r\n\r\nفصل - 27 رسيدن خبر فتح بكوفه\r\n( 1 ) چون على ع بفتح بصره توفيق يافت نامه ذيل را بكوفه نوشت  بِسْمِ اللَّهِ الرَّحْمنِ الرَّحِيمِ  نامه‌ايست از بندهء خدا على بن ابى طالب امير المؤمنين بمردم كوفه . سلام بر شما ستايش ميكنم خدائى را كه جز او خداى ديگرى نيست اما بعد خداى متعال بدادگرى داورى نموده و نعمتهائى كه بمردم ارزانى داشته از ايشان نميگيرد و تغيير نميدهد مگر خود آنها موجبات تغيير نعمت را براى خودشان فراهم سازند و هر - گاه در بارهء عدهء آهنگ بدى داشته باشد كسى نميتواند او را از اراده‌اش بازگرداند و داورى جز او براى آنان نميباشد اينك در اين نامه از حال خود و گروه بصريان و قريش و ديگران كه به طلحه و زبير پيوسته و پيمان شكسته اطلاع ميدهيم .\r\nما از مدينه عازم بصره شديم زيرا خبردار شديم كه گروه مخالفان به بصره درآمده و نسبت به عثمان ابن حنيف كارگزار من كارى كه نبايد انجام دهند بجا آورده‌اند هنگامى كه به ذى قار رسيدم حسن بن على و عمار بن ياسر و قيس بن سعد را پيش فرستاده و از شما مدد خواستم تا از حق خدا و رسول و حق من دفاع نمائيد بلافاصله و با سرعت هر چه تمامتر برادران مسلمان خود را بكمك من فرستاديد من از ديدار آنان خرسند شدم و همراه ياران خود به پشت بصره نزول كردم آنان را دعوت كرده و پوزششان را پذيرفته و اقامهء حجت نمودم ليكن قريش و ديگران كه مرتد شده بودند همچنان بلغزش خود باقيمانده و حاضر نشدند توبه كنند و از پيمان من و معاهدهء كه با خدا بسته و مخالفت كرده بازگردند و بالاخره امتناع كرده و آمادهء پيكار با من و همراهيان من شدند و به گمراهى خود استقامت ورزيدند .\r\n\r\n","description":"","footnote":"","page_name":" 248 ","page_number":248},
  {"content":"\r\n\r\n( 1 ) منهم براى جهاد با آنان آماده گرديده و خدا هم آنهائى را كه بايد بقتل آورد به شمشير ما از پا در - آورد و آنها كه بايد زنده بمانند بشهرهاى خود فرار نمودند و طلحه و زبير كه پيش قدم پيمان‌شكنى بودند كشته شدند و وجود عايشه در اين كارزار براى آنان شومتر از ناقه صالح براى مردم ثمود بود .\r\nبارى اينان نيز ذليل شده و شكست خورده و همه گونه اسباب راحتى از ايشان سلب گرديد و چون خود را گرفتار ديده از من درخواست عفو نمودند خواسته‌شان را پذيرفتم و شمشير در نيام گذاردم و حق الهى و سنت نبوى را در ميانشان اجرا ساختم و عبد اللَّه بن عباس را بعنوان كارگزارى در بصره برقرار نمودم و ان شاء اللَّه بكوفه خواهم آمد و مقدمة زحر بن قيس جعفى را بسوى شما فرستادم تا از واقعهء ميان ما و ايشان و اينكه آنان حق را بر ما رد كردند و خدا هم آنها را با آنكه راضى نبودند به راه حق برگرداند اطلاع بدهد سلام و رحمة و بركات خدا بر شما باد .\r\n\r\nفصل - 28 ورود در كوفه\r\n( 2 ) چون بكوفه وارد شد فرمود سپاس خدا را كه دوست خود را يارى كرد و دشمنش را ذليل ساخت و راستگوى باحقيقت را آبرو داد و دروغگوى ژاژخواه را زبون نمود بر شما باد اى مردمى كه در شهر كوفه زندگى مىكنيد از تقواى خدا خاطر ننمائيد و از خاندان پيمبرتان كه مطيعان اويند پيروى نمائيد آنها كه از ساير مدعيان باطل گو به اطاعت و فرمانبردارى شايسته‌تراند آن مدعيانى كه همواره مردم را بسوى خود ميخوانند و بر اثر فضيلتى كه از ما بدست آورده به ديگران خود فروشى مىكنند و امر ما را انكار مىنمايند و حق ما را از بين مىبرند و ما را از استفاده حق خود ممانعت مىكنند آرى آنان آب تلخ بد رفتارى خود را چشيدند و به زودى هم بسرانجام بدبختى خود ميرسند .\r\n\r\n","description":"","footnote":"","page_name":" 249 ","page_number":249},
  {"content":"\r\n\r\nعدهء هم از مردان شما از يارى ما دست برداشتند و مرا از خود ناراحت نمودند اينك شما هم از آنان دورى كنيد و با سخنان ناروا با آنها گفتگو نمائيد تا از فعل خود شرمنده شده بما توجه كنند و ما آنچه را از آنها انتظار داشتيم از ايشان مشاهده كنيم .\r\n\r\nفصل - 29 عزيمت بشام\r\n( 1 ) هنگامى كه به طرف شام عزيمت داشت تا با معويه كارزار كند پس از حمد خدا و درود بر پيمبر مصطفى ص فرمود بندگان خدا از خدا بپرهيزيد و از او اطاعت كنيد و از رهبر عاليقدر خود پيروى نمائيد زيرا رعيت شايسته بوجود رهبر دادگر از بيچارگى رهائى پيدا مىكند و رعيت بدكار به پيروى از پيشواى فاجر ، به هلاكت ميرسد .\r\nمعويه حق مرا غصب كرد و پيمان مرا شكست و دين خدا را مسخره نمود و شما ديديد ديروز گذشته مردم مسلمان چه شورشى به پا كردند و شما با خواست خود بجانب من آمديد و مرا از منزلم خارج كرديد تا با من بيعت نمائيد .\r\nمنهم با اطلاع از سابقه‌اى كه از حال شما داشتم از پذيرفتن مقصود شما خوددارى نمودم شما زير بار نرفته مكرر در مكرر در اين خصوص با من ملاقات كرديد و مانند شتر تشنهء كه ببركه آب ميرسد همچنان اطراف مرا فراگرفتيد و به بيعت با من حريص بوديد تا كار به جائى رسيد بيم داشتم برخى از شما بدست ديگران كشته شويد چون اين گونه شما را حريص ديدم در بارهء كار خود و شما تجديد نظر كرده گفتم هر - گاه من براى انجام دادن كار ايشان قيام ننمايم به ديگرى دست پيدا نمىكنند كه بتواند بجاى من برقرار شود و مانند من به عدالت كار كند و گفتم سوگند به خدا هر گاه من بر ايشان تسلط پيدا كنم با آنكه از حق\r\n\r\n","description":"","footnote":"","page_name":" 250 ","page_number":250},
  {"content":"\r\n\r\nو فضل من باخبرند بهتر از آنست كه كسى كه مرا نمىشناسد و از فضيلت من اطلاع ندارد بر من دست يابد .\r\n( 1 ) بدين مناسبت دست گشودم و با من بيعت كرديد و شما گروه مسلمان كه مهاجر و انصار و تابعان هم در ميانتان هستند با كمال ميل براى بيعت با من حاضر شديد و من هم از شما پيمان گرفتم و عهد پيمبران با شما بميان آوردم تا به من توجه كرده و سخن مرا بشنويد و از من پيروى كنيد و در كارها با من همگامى نمائيد و با سركشان بجنگيد و با متجاوزان و آنها كه از دين اسلام خارج مىشوند پيكار كنيد شما هم بيعت مرا به همين عنوان پذيرفتيد و من هم با شما عهد و ميثاق خدا را تازه كرده و شما را مشغول ذمه خدا و رسول قرار دادم شما هم دعوت مرا اجابت كرديد و خدا را بر شما و هم برخى از شما را بر خودتان گواه گرفتم و من هم احكام كتاب الهى و سنت نبوى را در ميان شما رواج دادم .\r\nو شگفت از پسر ابو سفيانست كه با من در باره خلافت منازعه مىكند و پيشوائى و امامت مرا انكار مىنمايد و خيال مىكند او از من شايسته‌تر است و با اين انديشه باطل بر خدا و رسول جرى شده و با آنكه هيچ گونه حقى ندارد خود را ذى حق ميداند و بالاخره برهانى ندارد كه مهاجران با وى بيعت كنند و انصار و ساير مسلمانان تسليم دست او شوند اى گروه مهاجران و انصار و كسانى كه سخن مرا مىشنويد مگر نه اينست كه پيروى از مرا بر خود واجب نموده و با من با كمال ميل و رغبت بيعت نموديد و منهم از شما پيمان گرفتم كه سخن مرا بشنويد .\r\nدر آن روز كه با من بيعت نموديد بيعت من دشوارتر از بيعت با ابو بكر و عمر نبود بنا بر اين چگونه آنها نقض بيعت آنان را ننمودند ولى پيمان مرا شكستند و به عهد من وفا نكردند . آيا بر من لازم نيست شما را نصيحت كنم و امر خود را بر شما لازم سازم ؟ ! مگر نميدانيد بيعت من بر شاهد و غائب شما واجب است و چگونه معويه و ياران او پيمان مرا شكستند و بدان وفا نكردند با آنكه بخاطر خويشاوندى\r\n\r\n","description":"","footnote":"","page_name":" 251 ","page_number":251},
  {"content":"\r\n\r\n( 1 ) و نزديكى و سابقهء ايمانى كه با پيمبر ص دارم شايسته‌تر بامر خلافتم آيا از فرمودهء رسول خدا ص در روز غدير فراموش كرده و سخنان او را در بارهء ولايت و دوستى من از خاطر برده‌ايد از خدا بترسيد و بجهاد با معاويه كه پيمان مرا شكسته و يارانش را از اطاعت من خارج نموده آماده گرديد .\r\nاكنون آياتى از كتاب خدا كه بر پيمبرش نازل فرموده براى شما تلاوت مىكنم بشنويد و پند گيريد كه بهترين راه پند شماست و از پندهاى خدا بهره‌مند گرديد و از نافرمانيهاى او دست برداريد زيرا خدا شما را به سرانجام كار ديگران موعظه كرده و فرمود :   أَ لَمْ تَرَ إِلَى الْمَلَإِ مِنْ بَنِي إِسْرائِيلَ مِنْ بَعْدِ مُوسى إِذْ قالُوا لِنَبِيٍّ لَهُمُ ابْعَثْ لَنا مَلِكاً نُقاتِلْ فِي سَبِيلِ اللَّهِ قالَ هَلْ عَسَيْتُمْ إِنْ كُتِبَ عَلَيْكُمُ الْقِتالُ أَلَّا تُقاتِلُوا قالُوا وَ ما لَنا أَلَّا نُقاتِلَ فِي سَبِيلِ اللَّهِ وَ قَدْ أُخْرِجْنا مِنْ دِيارِنا وَ أَبْنائِنا فَلَمَّا كُتِبَ عَلَيْهِمُ الْقِتالُ تَوَلَّوْا إِلَّا قَلِيلًا مِنْهُمْ وَ اللَّهُ عَلِيمٌ بِالظَّالِمِينَ وَ قالَ لَهُمْ نَبِيُّهُمْ إِنَّ اللَّهَ قَدْ بَعَثَ لَكُمْ طالُوتَ مَلِكاً قالُوا أَنَّى يَكُونُ لَهُ الْمُلْكُ عَلَيْنا وَ نَحْنُ أَحَقُّ بِالْمُلْكِ مِنْهُ وَ لَمْ يُؤْتَ سَعَةً مِنَ الْمالِ قالَ إِنَّ اللَّهَ اصْطَفاهُ عَلَيْكُمْ وَ زادَهُ بَسْطَةً فِي الْعِلْمِ وَ الْجِسْمِ وَ اللَّهُ يُؤْتِي مُلْكَهُ مَنْ يَشاءُ وَ اللَّهُ واسِعٌ عَلِيمٌ   « 1 » آيا متوجه عدهء از بنى اسرائيل كه پس از موسى باقى مانده نميشوى كه به پيمبر خود گفتند پادشاهى در ميان ما برقرار ساز تا در راه خدا پيكار نمائيم فرمود مگر خيال ميكنيد هر گاه مأمور بكارزار با دشمنان خدا شويد از قتال در راه او كوتاهى نمائيد پاسخ دادند چگونه از پيكار در راه خدا خوددارى كنيم با آنكه دشمنان ، ما را از شهر خودمان بيرون كردند فرزندان ما را از ما جدا نمودند چون امر كارزار برايشان محقق شد جز عدهء كمى ديگران پشت بجنگ دادند و خدا هم از حال ستمكاران باخبر است\r\n\r\n\r\n\r\n\r\n","description":"","footnote":"\r\n( 1 ) آيه 264 سوره بقره\r\n","page_name":" 252 ","page_number":252},
  {"content":"\r\n\r\n( 1 ) پيمبرشان به آنان فرمود خداى متعال طالوت را بعنوان پادشاهى در ميان شما برقرار ساخته آنان گفتند از كجا او بر ما سلطنت كند و ما شايسته‌تر بمقام سلطنتيم زيرا او آدمى تهىدست و فقير است پاسخ داد خدا او را بر شما اختيار كرده و به او علم و نيرومندى داده و خدا هر كسى را بخواهد پادشاهى ميدهد و او نعمت را بر مردم تمام مىكند و شنوا است .\r\nآنگاه فرمود شما بايد از اين آيات عبرت بگيريد و بدانيد خدا خلافت و اميرى را پس از انبيا منحصر ببازماندگان آنها نموده و او طالوت را برترى داده و بر گروه ثروتمندان مقدم داشته و به او علم و نيرو داده آيا تا به حال فهميده‌ايد كه خدا بنى اميه را بر بنى هاشم برترى داده باشد و يا معويه از لحاظ دانش و نيروى بدنى بر من برترى داشته باشد اينك كه پرده را براى شما برداشتم از خدا بترسيد و در راه او جهاد كنيد و هنوز كه به خشم او مبتلا نگرديده در صدد انديشه برآئيد .\r\nو خدا ميفرمايد   لُعِنَ الَّذِينَ كَفَرُوا مِنْ بَنِي إِسْرائِيلَ عَلى لِسانِ داوُدَ وَ عِيسَى ابْنِ مَرْيَمَ ذلِكَ بِما عَصَوْا وَ كانُوا يَعْتَدُونَ كانُوا لا يَتَناهَوْنَ عَنْ مُنكَرٍ فَعَلُوهُ لَبِئْسَ ما كانُوا يَفْعَلُونَ    إِنَّمَا الْمُؤْمِنُونَ الَّذِينَ آمَنُوا بِاللَّهِ وَ رَسُولِهِ ثُمَّ لَمْ يَرْتابُوا وَ جاهَدُوا بِأَمْوالِهِمْ وَ أَنْفُسِهِمْ فِي سَبِيلِ اللَّهِ أُولئِكَ هُمُ الصَّادِقُونَ  « 1 »    يا أَيُّهَا الَّذِينَ آمَنُوا هَلْ أَدُلُّكُمْ عَلى تِجارَةٍ تُنْجِيكُمْ مِنْ عَذابٍ أَلِيمٍ تُؤْمِنُونَ بِاللَّهِ وَ رَسُولِهِ وَ تُجاهِدُونَ فِي سَبِيلِ اللَّهِ بِأَمْوالِكُمْ وَ أَنْفُسِكُمْ ذلِكُمْ خَيْرٌ لَكُمْ إِنْ كُنْتُمْ تَعْلَمُونَ يَغْفِرْ لَكُمْ ذُنُوبَكُمْ وَ يُدْخِلْكُمْ جَنَّاتٍ تَجْرِي مِنْ تَحْتِهَا الْأَنْهارُ وَ مَساكِنَ طَيِّبَةً فِي جَنَّاتِ عَدْنٍ ذلِكَ الْفَوْزُ الْعَظِيمُ    . « 2 »\r\n( 2 ) عدهء از كافران بنى اسرائيل ملعون داود و عيسى شدند و مرتكب نافرمانى و تجاوز گرديدند و از\r\n\r\n\r\n\r\n\r\n","description":"","footnote":"\r\n( 1 ) آيه 79 سوره مائده\r\n( 2 ) آيه 10 سوره صف .\r\n","page_name":" 253 ","page_number":253},
  {"content":"\r\n\r\nمنكرات خوددارى ننمودند و بد ميكردند ، مؤمنان كسانى هستند كه به خدا و رسول او ايمان آورده و شك و شبههء در دلهاشان نيفتاده و با مال و جان خود در راه خدا جهاد نموده و آنان مردم راستگو هستند اى مؤمنان ميخواهيد شما را بتجارتى هدايت كنم كه از عذاب دردناك نجات دهد و آن تجارت آنست كه به خدا و رسول او ايمان آوريد و بجان و مال خود در راه او جهاد نمائيد آرى اين پيشنهاد اگر بدانيد نفعش به حال شما بيشتر است گناهان شما را مىآمرزد و شما را وارد بهشتهائى مىكند كه نهرهاى آب از زير آنها روانست و خانهاى پسنديدهء دارد و اين بهشتها دائمىاند و از رستگارى عظيمى برخوردار خواهيد گرديد .\r\nاى بندگان خدا از جناب الهى او بترسيد و با امام خود با مخالفان بجنگيد اگر من به اندازه اصحاب بدر كه ( بنا بر مشهور سيصد و سيزده نفر بوده‌اند ) يار و ياور ميداشتم كه مطيع من باشند و همراه من قيام كنند از بسيارى از شما مستغنى بودم و هر چه زودتر به پيكار با معويه و ياران او قيام مىكردم چه آنكه كارزار با او از واجباتست .\r\n\r\nفصل - 30 در برابر سخن درشت معويه\r\n( 1 ) وقتى به آن حضرت اطلاع دادند معويه و شاميها سخنان درشتى نسبت به آن حضرت گفته‌اند در پاسخ آنها پس از حمد خدا فرمود هيچ گاه فاسقان با ما دشمنى نميكنند جز اينكه خدا با آنان خصومت مينمايد مگر از چنين كار بزرگى بشگفت نيامديد همانا فاسقانى كه خدا از رويه‌شان ناراضى است و از اسلام و مسلمانان منحرفند دست مكر و حيله به روى عدهء از امت دراز كرده و علاقه به فتنه و فساد را در دلهاشان\r\n\r\n","description":"","footnote":"","page_name":" 254 ","page_number":254},
  {"content":"\r\n\r\nافزوده و بر اثر دروغ و بهتانى كه ابراز داشته آنان را متمايل به خود نموده و آتش جنگ را عليه ما شعله‌ور ساخته و در خاموش كردن نور خدا ميكوشند و خدا همه دم نور خود را زياد مىكند و به اكراه كافران اعتنائى نمىكند .\r\nپروردگارا اگر از حق روگردانند آنها را خوار ساز و جمعيتشان را متفرق گردان و آنها را بنافرمانى خود گرفتار فرما زيرا كسى كه در ظل ولايت تو قرار بگيرد خوار نمىشود و كسى كه با تو دشمنى كند ارجمند نمىگردد .\r\n\r\nفصل - 31 تحريص به جنگ\r\n( 1 ) در روز صفين على ع مردم را با اين بيان تحريص به پيكار مىكرد .\r\nپس از حمد خدا ميفرمود بندگان خدا از جناب كبريائى بترسيد و ديدگان خود را از ناپسنديها بپوشيد و صداهاى خود را كوتاه كنيد و كمتر سخن بگوئيد و خود را براى فرود آمدن در برابر دشمن و پيكار كردن با او و زد و خورد و دست بگريبان و نابود كردن او آماده سازيد و پابرجا باشيد و پيوسته خدا را ياد كنيد و رستگارى خود را از او بخواهيد و از خدا و رسول پيروى كنيد و با يك ديگر به نزاع نپردازيد كه ناتوان شويد و بزرگوارى شما سلب گردد و شكيبا باشيد كه خدا با شكيبايانست پروردگارا نعمت صبر را بديشان ارزانى فرما و فرشته نصر و پيروزى را بر ايشان فروفرست و پاداششان را بزرگ فرما .\r\n\r\nفصل - 32 باز در اين باره\r\n( 2 ) مسلمانان ، خداى متعال شما را به تجارتى دعوت مىكند كه اگر آن را پيشه خود سازيد از عذاب\r\n\r\n","description":"","footnote":"","page_name":" 255 ","page_number":255},
  {"content":"\r\n\r\nدردناك رهائى پيدا مىكنيد و بخيرى عظيم نائل ميگرديد و آن تجارت آنست كه به خدا ايمان آوريد و به رسول او بگرويد و در راه او با دشمنانش پيكار كنيد و پاداش اين عمل را بخشش گناهان شما قرار داده و در نتيجه خانه پاكيزه در بهشت جاويدان بشما ارزانى ميدارد . آنگاه بشما اطلاع داده جناب الهى او جنگجويان در راه خودش را دوست ميدارد يعنى همانا كه در صف قتال مانند عمارتى سراپا شده محكم و استوارند مورد محبت خدايند .\r\nآنگاه دستور كارزار بمردم خود داده ميفرمايد هنگام مصاف زره‌داران را مقدم بداريد و آنها كه سلاح جنگى ندارند مؤخر باشند و دندانها را به يكديگر فشار دهيد زيرا بهتر ميتوانيد شمشيرها را بر سر دشمنان فرود آوريد و اطراف نيزه‌ها را كاملا داشته باشيد كه بهتر نيزه‌ها را به حركت مىآورد و ديدگان خود را به‌بنديد تا بهتر و بيشتر دلهاى شما را استوار بدارد و صداهاى خود را كوتاه سازيد تا ترس و خوفتان را دور سازد و آرامش را در شما ايجاد كند و پرچم خود را مايل نسازيد و مگشائيد و مدهيد مگر به دست دلاوران خود زيرا آنهايند كه از بىغيرتى ممانعت مىكنند و در برابر سختيها شكيبائى ميورزند و بحفظ و حراست ديگران مىكوشند و در نگهدارى پرچم خويش كوشايند و آن را عليه دشمنان به اهتراز در مىآورند .\r\nخدا بيامرزد كسى را كه در راه يارى برادر مسلمانش از خود گذشتگى نشان دهد و برادرش را فدائى خود قرار ندهد يعنى او را بدست حريف خود گرفتار نسازد و خود بگريزد تا آن دو همرزم متفقا به آن برادر مسلمان حمله كنند و در اندك وقتى او را از پاى درآورند و در نتيجه او بملامت دائمى و بيچارگى مبتلا شود و خود را بسرزنش خدا گرفتار نسازيد و از مرگ فرار نكنيد چه آنكه خدا ميفرمايد  قُلْ لَنْ يَنْفَعَكُمُ الْفِرارُ إِنْ فَرَرْتُمْ مِنَ الْمَوْتِ أَوِ الْقَتْلِ وَ إِذاً لا تُمَتَّعُونَ إِلَّا قَلِيلًا  « 1 » و از مرگ يا قتل مگريزيد زيرا فرار از مرگ نتيجه به حال شما ندارد\r\n\r\n\r\n\r\n\r\n","description":"","footnote":"\r\n( 1 ) آيه 16 سوره احزاب\r\n","page_name":" 256 ","page_number":256},
  {"content":"\r\n\r\nبراى آنكه در اندك وقتى نابود ميشويد و كمى بيش زيست نميكنيد .\r\nسوگند به خدا اگر از شمشير دنيا فرار كنيد از تيغ تيز آخرت جان بسلامت در نمىبريد به همين مناسبت صبر و شكيبائى پيشه كنيد و نماز بخوانيد و در نيت خود راستگو باشيد زيرا خداى متعال پس از صبر ، پيروزى ميدهد .\r\n صبر و ظفر هر دو دوستان قديمند * بر اثر صبر نوبت ظفر آيد \r\n\r\nفصل - 33 گذارى به پرچم معويه\r\n( 1 ) هنگامى كه على ع به پرچم معويه گذر كرد و ياران او را ديد كه كمال استقامت را در راه يارى او بخرج ميدهند و با تمام ناملايمات ميسازند بياران خود خطاب كرده فرمود اين مردم بدون نيزه‌اى كه روح را از كالبد خارج مىكند و ضرب شمشيرى كه سرها را ميشكافد و استخوانها را از هم جدا مىنمايد و بند دستها را از يك ديگر قطع ميسازد از جاهاى خود حركت نمىكنند و استقامت دارند و ما بايد براى پراكندگى ايشان نيزه‌هاى نيرومند خود را در پهلوهاى ايشان فروبريم و ابروهاشان را بر سينه‌ها و زنخدانهاشان بريزيم اينك از شما مىپرسم كجايند مردان دلاور غيور كه دين حق را يارى كنند و كجايند آنان كه در راه مزد الهى جان فشانى مىنمايند ؟ اين بيان به اندازه در مسلمانان تأثير كرد كه بلافاصله عده از ايشان چون شيران بيشهء مردى بر روبه سيرتان معويه تاخته و همه را پراكنده ساختند .\r\n\r\nفصل - 34 بازهم در اين خصوص\r\n( 2 ) اين مردم به حق و حقيقت توجه نمىكنند و از كلمه دادگرى استقبال نمىنمايند و بدين رويه‌اند\r\n\r\n","description":"","footnote":"","page_name":" 257 ","page_number":257},
  {"content":"\r\n\r\nتا پيش‌آهنگان جنگ آنان را هدف تير خود قرار دهند و لشكريان آنها را از پا درآورند و سنگسار كنند و لشكريان يكى پس از ديگرى بشهرهاى ايشان هجوم نمايند و آنان را در اطراف شهرها دستگير سازند و در چراگاهها و گذرها بر آنها دست پيدا كنند و از هر طرف مال و ثروتشان غارت شود و پرچمها عليه آنها باهتزاز درآيد و مردمى راستگو و شكيبا با ايشان ملاقات نمايند و اينان مردمى هستند كه هر كس از ايشان كشته شود يا بميرد بر رشتهء صبرشان خللى وارد نمىآيد بلكه بيشتر در طاعت خدا ميكوشند و به ملاقات خدا حريصتر مىگردند .\r\nسوگند به خدا ما آنگاه كه در حضور رسول خدا ص بوديم و در ركاب آن جناب پدران و فرزندان و برادران و عموهامان شهيد ميشدند در عين حال ايمان ما زيادتر و بيشتر تسليم دست آن حضرت قرار مى - گرفتيم و رنجورى و شدت مصيبت ما را از پا درنمىآورد بلكه بر جهاد با دشمن جرىتر شده و با اقران خود پيكار ميكرديم .\r\nو چه بسا مردى از ما با مردى از دشمن مانند دو درنده خونخوار به يك ديگر درمىآويختند و ميربودند و كمين مىكردند تا كدام يك پيروز آيد و جام مرگ را به رقيب خود بنوشاند به همين ترتيب گاهى دشمن بر ما و هنگامى ما بر دشمن چيره ميشديم .\r\nو وقتى كه خدا ما را مردمى شكيبا و راستگو يافت دشمن ما را نگونسار و ما را يارى كرد .\r\nو بجان خودم سوگند اگر با اين طريق كه شما در پيش گرفته‌ايد ما رفتار ميكرديم اساس دين استوار نميشد و اسلام عزيز نمىگرديد و سوگند به خدا شما از اين جنگ نتيجهء نمىگيريد مگر آنكه خون تازه بدوشيد .\r\nذيلا ميگويم براى سعادت خود گفتار مرا بپذيريد .\r\n\r\n","description":"","footnote":"","page_name":" 258 ","page_number":258},
  {"content":"\r\n\r\n\r\nفصل - 35 هنگام مراجعه از صفين\r\n( 1 ) هنگامى كه معويه ياران على ع را بقرآنهائى كه روى نيزه كرده بود فريب داد و آنان از پيكار بىكار شدند فرمود شما با اين عملتان نيروى اسلام را درهم شكستيد و سنت آن را از درجهء اعتبار ساقط كرديد و اركان آن را سست كرده و خوار نموديد .\r\nهنگامى كه دشمنان شما را چيره يافتند و از شما بيمناك شدند كه مبادا بدست شما به هلاكت رسند و از پا درآيند قرآنها را روى نيزه كردند و شما را به آيات آن دعوت نمودند تا شما را از هلاك خود منصرف سازند و آتش جنگ را خاموش سازند و در حيله و مكر را از هر طرف به روى شما گشودند بنا - بر اين شما اگر با آنها همگام شويد و آنچه ميخواهند بديشان بدهيد جز مردمى فريب خورده نخواهيد بود .\r\nسوگند به خدا از اين به بعد هدايت و احتياطى براى شما گمان نميدارم .\r\n\r\nفصل - 36 پس از قرارداد\r\n( 2 ) پس از آنكه قرارداد صلح ميان على و معويه نوشته شد و اهل عراق در اين خصوص با آن حضرت ملاقاتهائى كردند فرمود سوگند به خدا من از اين پيش‌آمد خرسند نميباشم و دوست نميدارم شما هم رضايت داشته باشيد و هر گاه شما حاضر نيستيد به رضايت من رفتار كنيد و ميخواهيد خواستهء نابجاى خود را بكرسى بنشانيد منهم ناچار رضايت مىدهم و چون رضايت دادم صحيح نيست از رضايت خود برگردم و اقرار خود را تبديل نمايم مگر اينكه با پيمان‌شكنى و حل عقد ، از خدا نافرمانى نمايم و بر كتاب او تعدى كنم از اين به\r\n\r\n","description":"","footnote":"","page_name":" 259 ","page_number":259},
  {"content":"\r\n\r\nبعد با هر كسى كه فرمان خدا را ترك نمايد پيكار نمائيد .\r\nو اما آنچه را نسبت به مالك اشتر ميدهيد كه وى دست از امر من برداشته و در نامهء من تصرف كرد و مخالفت نمود من هيچ گونه خطائى براى او نميدانم و او را از مخالفان نميشناسم و اى كاش دو نفر مانند او در ميان شما وجود ميداشت بلكه اى كاش يكى مانند او در ميان شما بود كه چشم بينا داشته و آنچه را لازمست در دشمنان ببيند مشاهده نمايد در اين هنگام مئونه كار شما براى من آسان بود و آرزومند بودم برخى از ناهمواريهاى شما اصلاح شود .\r\nمن شما را از كارى كه نبايد انجام دهيد نهى كردم و شما بر خلاف انتظار مخالفت كرديد و پيش‌آمد من و شما چنانست كه آن مرد هوازنى گفته :\r\nمن از مردم غزيّه‌ام كه اگر گمراه شوند گمراهم و اگر هدايت شوند به راه هدايتم .\r\n\r\nفصل - 37 گفتارى با خوارج\r\n( 1 ) هنگامى كه بكوفه مراجعت كرد در پشت كوفه اين گفتار را با خوارج بميان آورد بعد از حمد خدا و درود بر پيغمبر ص فرمود پروردگارا اين مكانى كه در آن جاى گرفته‌ايم محلى است كه اگر كسى در آن به حق و حقيقت برسد فرداى قيامت پيروزى با اوست و شايسته‌تر بدانست و كسى كه شك داشته و يا بناحق دعوى باطل نمايد فرداى قيامت كور و گمراه خواهد بود .\r\nسوگند به خدا آيا به ياد داريد آن روز كه پيروان معاويه قرآنها را روى نيزه كرده و شما از ظاهر عملشان فريب خورده گفتيد ما بايد آنان را با كتاب خدا پاسخ دهيم و بدان دعوت كنيم من در پاسخ شما\r\n\r\n","description":"","footnote":"","page_name":" 260 ","page_number":260},
  {"content":"\r\n\r\nگفتم آنها را از شما بهتر ميشناسم آنان مردمى ديندار و اهل قرآن نميباشند زيرا من با آنان همنشينى كرده و بزرگ و كوچك آنها را كاملا ميشناسم و ميدانم موقع خردسالى بدترين خردسالان و در بزرگسالى بد - ترين بزرگسالانند شما از كار فعلى آنان فريب نخوريد و در صدد احقاق حق خود برآئيد و بدان راه كه براستى قدم برداشته‌ايد ادامه دهيد و ميدانم كه اين مردم قرآنها را محض حيله و مكر بر روى نيزه نموده‌اند ليكن شما كه از همه جا بىخبر بوديد سخن مرا نه پذيرفتيد گفتيد چنين نيست بلكه بايد عمل آنها را بپذيرى گفتم اينك كه پند مرا قبول نكرديد روزى كه به بيچارگى افتاديد از سخن من و نافرمانى خود ياد خواهيد كرد .\r\nآنگاه كه ديدم جز كتاب ، موضوع ديگرى مورد توجه شما نميباشد من با آن دو نفر داور قرار گذاردم كه بايد آنچه قرآن دستور داده و احيا كرده احيا نمايند و آنچه را قرآن نهى نموده و ميرانده نابود سازند در نتيجه اگر آنان بحكومت قرآن قضاوت كردند ما نميتوانيم با گفتهء كسى كه مطابق با دستور قرآن حكومت مىكند مخالفت نمائيم و اگر بر خلاف قرآن فرمان دادند ما از حكمشان بيزاريم .\r\nيكى از خوارج ، اعتراض كرده و گفت آيا از عدالت است كه اين گونه مردم لا ابالى را بر خون‌هاى مردم ، حكومت دهى .\r\nفرمود ما چنين مردمى را حكومت نداديم كه هر كار بخواهند انجام دهند بلكه قرآن را داور قرار داده‌ايم و ميدانيم كه قرآن خطى است كه بدست افراد مسلمان نگارش يافته و ميان دو جلد قرار گرفته خود سخن نميگويد بلكه مردان مطلع از دستورات آن بايد بفرامين آن توجه كرده و سخن بگويند سؤال كردند چرا ميان خود و ايشان مدتى قرار دادى ؟ فرمود براى آنكه جاهل بداند حق با ماست و عالم ثبات قدم نشان دهد و آرزومنديم خداى متعال بدين وسيله صلحى كه برقرار شده بنفع اين امت ، خاتمه\r\n\r\n","description":"","footnote":"","page_name":" 261 ","page_number":261},
  {"content":"\r\n\r\nدهد اينك كه پرده از روى حقيقت برداشته شد و فهميديد آنچه را بايد بفهميد به شهر وارد شويد و بخانهاى خود درآئيد خدا شما را مورد رحمت خود قرار دهد مردم حسب الامر يكى بعد از ديگرى وارد شهر شدند .\r\n\r\nفصل - 38 پيمان‌شكنى معويه\r\n( 1 ) معويه به پيمان خود عمل نكرد و نقض عهد نمود و ضحاك بن قيس را فرستاد تا مالهاى عراقيها را به يغما ببرد عمرو بن عميس با وى تلاقى كرد وى عمرو را با عدهء از يارانش از پاى درآورد على ع پس از اين پيش‌آمد ، كوفيها را مخاطب ساخته ميفرمايد مردم كوفه اينك كه چنين دستبردى زده شد براى خونخواهى عمرو بن عميس كه بندهء نيكوكارى بود آماده گرديد و از لشكريان خود كه عدهء كشته شده‌اند دفاع نمائيد . آماده باشيد با دشمن خود پيكار كنيد و از ناموس خود اگر كارى ميتوانيد بكنيد حفاظت نمائيد .\r\nراوى گويد ، سخن را با ضعف و سستى تلقى كرده ورد نمودند و چون حضرت امير ع اين گونه ضعف و سستى را از ايشان مشاهده كرد فرمود سوگند به خدا دوست ميدارم در برابر هر هشت نفرى از شما يكى از آنها را ميداشتم واى بر شما آماده شويد و در ركاب من براى سركوبى دشمن قيام كنيد سپس اگر زيانى براى خود مشاهده كرديد فرار كرده بخانهاى خود برگرديد سوگند به خدا من از ملاقات كردگار خود ناراحتى ندارم و در اين راه با عزمى ثابت و با چشمى بينا قدم گذارده و آسايش خود را در آن مىبينم و بالاخره از رازگوئى با شما و رنج كشيدن از سلوك با شما و مدارا كردن با شما خلاص ميشوم آن هم چه مدارائى زيرا مدارا كردن با شما مانند مدارا كردن شتر جوانى است كه باطن كوهان آن از تحمل\r\n\r\n","description":"","footnote":"","page_name":" 262 ","page_number":262},
  {"content":"\r\n\r\nبار گران عيبناك شده و ظاهر آن صحيح است و يا مانند مدارا كردن جامه كهنه است كه از هر طرف كه دوخته شود از طرف ديگر پاره مىگردد و رنجى بر صاحب آن باقى مىماند .\r\n\r\nفصل - 39 تحريص به پيكار\r\n( 1 ) على ع هنگامى كه شنيد بسر بن ارطاة به طرف يمن توجه كرده مردم را بسركوبى او دعوت ميكرد و آنان كندى ميورزيدند فرمود اى مردم نخستين بيچارگى و ابتداى پيمان‌شكنى شما از هنگامى بود كه دانايان و صاحب رايان از ميان شما رفتند همانها كه چون با كسى ملاقات ميكردند سخن براستى ميگفتند و گفتگو به عدالت ميكردند و دعوت را اجابت مىنمودند . سوگند به خدا من شما را در آغاز و انجام آشكار و نهان شب و روز ، صبح و عصر براى پيكار با دشمن دعوت كردم و سخن من در شما تأثير نكرد و از كارزار فرار كرديد و پشت بجنگ داديد آيا اين موعظه‌هاى من به حال شما نتيجهء نداد و اين همه كه شما را به راه هدايت و فهم دقايق خواندم فائدهء نكرد ؟ من از مصلحت شما باخبرم و ميدانم چه عملى ميتواند كجى شما را به صورت صحيحى درآورد و سوگند به خدا خود را براى اصلاح شما بفساد و بيچارگى نمياندازم زيرا شما اصلاح‌پذير نميباشيد .\r\nليكن اندكى به من مهلت دهيد زيرا به خدا سوگند مىبينم به زودى مردى ( مراد حجاج بن يوسف است ) بر شما مسلط شود كه شما را هلاك سازد و عذاب نمايد و او را هم خدا چنانچه شما را معذب داشته عذاب كند همانا در خوارى مسلمانان و دين اسلام همين بس كه پسر ابو سفيان مردم رذل و بدكار را عليه ما بخواند و آنها اطاعت نمايند ليكن من شما را كه دانا و نيكيد عليه او دعوت كنم نه پذيريد و زير بار نرويد آرى اين عمل ، رويه پرهيزكاران نميباشد .\r\n\r\n","description":"","footnote":"","page_name":" 263 ","page_number":263},
  {"content":"\r\n\r\n\r\nفصل - 40 تحريص بقتال\r\n( 1 ) هنگامى كه مردم از يارى او خوددارى كردند فرمود اى مردميكه بدنهاتان يك جا و رأيهاتان مختلف است گفتار شما باندازه‌ايست كه سنگ سخت را سست مىكند و عملتان جوريست كه دشمن را به طمع مىاندازد در مجالس خود چنين و چنان ميگوئيد ليكن چون پيكار با دشمن دررسد ميگوئيد اى جنگ از ما دور شو و ما را به حال خود گذار . كسى كه شما را با اين حال بكارزار دشمن بخواهد خوار گردد و آسايش ندارد كسى كه رنج شما را متحمل شود بيچاره است شما مردمى رنجور و بيماريد .\r\nاز من درخواست مىكنيد دفاع از دشمن را بتأخير بيندازم و چنان در اين باره پافشارى مى - كنيد مانند قرضدارى كه مدتى قرض او به طول انجاميده حاليا در افزايش مدتش پافشارى مىنمايد با آنكه ذليل و خوار از ستم ممانعت نميكند و حقيقت هميشه با كوشش بدست مىآيد پس از اين خانه بكدام خانه خواهيد رفت كه اينك از ظلم و رواج آن ممانعت نمىنمائيد آيا پس از من در ركاب چه امامى با دشمنان مىجنگيد به خدا سوگند مغرور كسى است كه شما او را فريب داديد و كسى كه بشما اميدوار باشد بيچاره و بدبخت‌ترين تيرهاى قمار است .\r\nاكنون كه از بوتهء آزمايش درآمديد ديگر سخن شما را تصديق نمىكنم و به يارى شما چشم طمع ندارم . خدا ميان من و شما جدائى بيندازد و عوض شما كسى كه بهتر است از شما به من مرحمت فرمايد .\r\nسوگند به خدا دوست دارم ده نفر از شما را با يكنفر از مردم بنى فراس بن غنم عوض نمايم چنانچه دينار را با درهم معاوضه ميكنند .\r\n\r\n","description":"","footnote":"","page_name":" 264 ","page_number":264},
  {"content":"\r\n\r\n\r\nفصل - 41 بازهم در اين خصوص\r\n( 1 ) پس از حمد خدا بار ديگر مردم را عليه دشمنان تحريص كرده ميفرمايد كار منحصر شاميها همانست كه بزيان شما تظاهر كرده و غلبه مىكنند .\r\nسؤال كردند مقصود شما از اين فرمايش چيست ؟ فرمود مىبينم كارهاى آنان رو بفزونى و افزايش گذارده و آتش كوشش شما خاموش گرديده آنها در امور خود با جديت پيش روى مىنمايند و شما با ضعف و سستى از كار خود دنبال مىكنيد آنان متحدند و شما متفرق آنان از سرپرست خود اطاعت مى - نمايند و شما از رئيس و پيشواى خود پيروى نمىكنيد سوگند به خدا اگر آنان بر شما پيروز شوند خواهيد ديد پس از من چه بلائى بر سر شما خواهند آورد گوئيا مىبينم دست شركت ايشان در شهرهاى شما دراز است و خراج و ماليات شما را به ديار خود مىبرند و مىبينم كه در هنگام ازدحام صداى شما مانند صداى پوست سوسمارانست كه چون از پهلوى يك ديگر بگذرند صدائى به گوش رسد و كارتان به جائى رسيده كه نميتوانيد احقاق حقى نمائيد يا براى رضاى خدا از حرامى جلوگيرى كنيد و مىبينم آنان مردم نيكوكار شما را مىكشند و قاريان شما را پراكنده ميسازند و شما را از حقتان محروم مىنمايند و ممنوع ميدارند و ديگران را بر شما ترجيح داده مصادر امور قرار ميدهند .\r\nبنا بر اين اگر خود را محروم مىديديد و به حال ناتوان خود توجه ميكرديد و شمشيرهاى از نيام درآمدهء عليه خود را مشاهده مىنموديد و بيمى كه از اطراف سراپاى شما را فراگرفته به نظر مىآورديد پشيمان شده و از كوتاهى كه در پيكار با آنان نموده اندوهناك مىگرديديد و امروز را كه در كمال راحتى و امن بسر مىبريد به ياد مىآورديد با آنكه تذكر از چنين روزى با آن گرفتارى به حال شما نتيجه ندارد .\r\n\r\n","description":"","footnote":"","page_name":" 265 ","page_number":265},
  {"content":"\r\n\r\n\r\nفصل - 42 نقض عهد معويه\r\n( 1 ) هنگامى كه معويه ، عهد فيما بين را نقض كرد و قرارداد را مورد بىتوجهى قرار داد و به غارت‌گرى مردم عراق پرداخت على ع پس از حمد و ثناى خدا فرمود چه امرى معويه را « كه خدا او را بكشد » بر آن داشته كه نسبت به من اراده كار بزرگى داشته باشد ؟ ميخواهد منهم مانند او مرتكب چنين عمل نابجائى شوم تا در نتيجه پردهء پيمانم را دريده و نقض عهد كرده باشم و آن را حجت بر من تمام كند و تا روز قيامت دامن مرا آلوده سازد و هر كجا كه نام من برده شود بعنوان يغماگر و عهد شكن معروف شوم .\r\nاگر به او گفته شود تو نخست دست بدين عمل دراز كردى مىگويد من از اين كار اطلاعى ندارم و كسى را هم بانجام آن مأموريت ندادم يكى در آنجا مىگويد راست مىگويد و ديگرى مىگويد دروغ مى - گويد .\r\nسوگند به خدا ذات مقدس او مدارا ميفرمايد و بردبارى عظيم است او بود كه از خطاكاريهاى بسيارى از فرعونها درگذشت و تنها فرعون زمان موسى را بجزاى خود رسانيد . اكنون اگر خداى متعال معويه را مهلت بدهد كه چند صباحى اسباب عيش و عشرت او فراهم شود از نظر قدرت الهى او كه بيرون نميرود و خدا در گذرگاه و كمين اوست در نتيجه هر كار كه ميخواهد انجام دهد زيرا ما پيمان خود را نقض نمىكنيم و عهد خويش را نمىشكنيم و دل هيچ مسلمان و معاهده‌كننده‌اى را آزرده نميسازيم و بدين رويه پابرجائيم تا پيمان فيما بين پايان پيدا كند .\r\n\r\n","description":"","footnote":"","page_name":" 266 ","page_number":266},
  {"content":"\r\n\r\n\r\nفصل - 43 يادى از سخن پيغمبر )\r\n( 1 ) حمد براى خدا و سلام بر رسول او اما بعد همانا رسول خدا ص مرا برادر خود قرار داد و از ميان همه مردم بعنوان وزارت برگماشت اى مردم من مغز هدايت و مخزن فكر آن و دو ديده بيناى آنم بنا بر اين از راه هدايت نظر باينكه سلاك و روندگان آن اندك‌اند بوحشت نيفتيد كسى كه كشندهء مرا مؤمن بداند چنانست كه خود او كشته است ، بدانيد هر خونى ، خونخواهى دارد كه روزى بخونخواهى از او قيام مى - كند و همانا خونخواه ما و داور در بارهء ما و نزديكان به پيغمبر و بىپدران و سر راه‌نشينان كسى است كه در طلب هر چيزى برآيد از تحصيل آن درمانده نميشود و كسى از دست تواناى او فرار نمىكند و ستمگران به زودى خواهند دانست كه سرانجام آنها بكجا منتهى خواهد شد .\r\nسوگند بخدائى كه دانه را شكافته و انسان را آفريده عصاى خلافتى را كه شما گروه بنى اميه بدست گرفته‌ايد با نزاع از چنگ شما بدرآورند و به زودى آن را در دست ديگران و در خانه دشمنانتان مشاهده خواهيد كرد و به زودى از حقيقت فرموده قرآن باخبر خواهيد شد .\r\n\r\nفصل - 44 خطاب با مردم كوفه\r\n( 2 ) اى مردم كوفه تا وقت باقيست خود را براى پيكار با معويه كه دشمن شماست آماده سازيد عرض كردند يا على ع اندكى مهلت بده تا سرماى زمستان بر طرف شود .\r\nفرمود سوگند بخدائى كه دانه را شكافته و انسان را ايجاد كرده اين مردم به زودى بر شما چيره\r\n\r\n","description":"","footnote":"","page_name":" 267 ","page_number":267},
  {"content":"\r\n\r\nشده و استيلا پيدا مىكنند و غلبهء آنها از نقطهء نظر حقيقت آنها نيست كه آنان شايسته بمقام خلافت‌اند بلكه سبب استيلاى ايشان آنست كه آنها از معويه پيروى كرده و بهدف خود رسيده و شما از فرمان من سرپيچى نموده گرفتار دست آنها شديد .\r\nسوگند به خدا همه مردم از دست رئيسان و سران خود و ستمگرى آنان مىترسند و من كه امام عادل و پيشواى دادگرى هستم از ستم رعيتهاى خود ميهراسم من از شما مردم عده‌اى را به كار اجتماعى ادارهء امور مردم برگماشتم ، خيانت كرديد و بحيله‌گرى گذرانديد و برخى از كسانى را كه امين ملت شمرده بودم بر خلاف انتظار سرمايه مردم را گردآورده و پيش معويه فرستاد و ديگرى هر چه از مردم گرفته بود بخانهء خود برد و با اين عمل نسبت به احكام قرآن سهل انگارى نمود و بر خدا جرى شد و كار به خيانت مىكرد و بالاخره شما مرا درمانده ساختيد .\r\nسپس دست مبارك به طرف آسمان بلند كرد و گفت پروردگارا از زندگانى سير شده و نميخواهم در ميان اين مردم بمانم و از تعقيب آرزوى خود ملول شدم .\r\nپروردگارا به زودى ملاقات يار باوفاى خود رسول خدا ص را روزى من فرما و مرا از اين روزگار و مردمش را از من آسوده ساز كه پس از من روى رستگارى نخواهند ديد .\r\n\r\nفصل - 45 نكوهش از كوفيها\r\n( 1 ) اى كوفيها شما را براى جهاد با اين مردم دعوت كردم نپذيرفتيد و سرانجام شما و ايشان را بيان كردم و عليه آنان خواندم اجابت ننموديد و پند و اندرز دادم به گوش نگرفتيد و بالاخره منظور آنست كه بود و نبودتان يكسان بوده من كلمات حكمت آميز را براى شما مىگفتم از آنها احتراز مىكرديد و موعظه‌هاى نافعه براى شما بيان ميكردم از آنها روگردان بوديد و مانند الاغى چند كه از شير ژيان مى -\r\n\r\n","description":"","footnote":"","page_name":" 268 ","page_number":268},
  {"content":"\r\n\r\nگريزند همچنان از بيانات الهى من گريزان بوديد شما را به پيكار با ستمگران ميخواندم هنوز سخن خود را بپايان نرسانيده همه‌تان مانند ايادى سبا « 1 » بچه‌گان سبا متفرق ميشديد و بمجلسهاى خود بر - مىگشتيد و چهار زانو حلقه‌وار مينشستيد و مثالها مىآورديد و اشعار ميخوانديد و از اخبار روز گفتگو مىكرديد و چون مىخواستيد متفرق شويد از اشعارى كه اطلاعى از حقيقت آنها نداريد و غافل از نظريه سرايندگان آنهائيد ميپرسيديد و از سرانجام خود بيمى نداشتيد از جنگ و آمادگى براى آن خاطر كرده و دلها بطور كلى از آن تهى گرديده و خود را به غفلتها و امور بىثمر سرگرم نموده براستى بايد از پيش‌آمد شما بشگفت آمد چگونه تعجب ننمايم از گروه باطل و ناحقى كه به انجام رويه باطل گرد آمده و شما را از حقتان محروم نمودند .\r\nاى مردم كوفه شما مانند زن آبستنى هستيد كه فرزندش را سقط كرده و شوهر او مرده باشد و مدتى او بدون سرپرست بسر برد و ارث شوهر او بدست دورترين وارثهاى او بيفتد و سوگند بخدائى كه دانه را شكافته و انسان را بوجود آورده همانا جهنم دنيا كه نابينا و بىدولت است و كسى از دست آن آسايشى ندارد بر شما مسلط خواهد شد و مراد از آن حجاج بن يوسف است و پس از او گزندهء درنده‌ايست كه مال بسيار گرد مىآورد و كسى از او بهره‌مند نميشود و منظور از آن هشام بن عبد الملك است كه مردى بخيل و پست فطرت بود پس از اين عدهء از بنى اميه بر شما مسلط خواهند شد كه هيچ يك از آنها بشما مهربانى\r\n\r\n\r\n\r\n\r\n","description":"","footnote":"\r\n( 1 ) ايادى سبا كنايه از فرزندان سبا بوده كه در سيل عرم فرزندان او يكى بعد از ديگرى ناپيدا شدند و اين پيش‌آمد ضرب المثلى شد در ميان تازيان كه هر گاه ميخواستند از تفرقه عدهء خبر دهند ميگفتند تفرقوا ايادى سبا يعنى مانند فرزندان او پراكنده شدند و شرحى در ذيل ذهبوا ايادى سبا در مجمع الامثال ذكر شده .\r\n","page_name":" 269 ","page_number":269},
  {"content":"\r\n\r\nنمىنمايند مگر يكى از آنها كه منظور عمر بن عبد العزيز است .\r\n( 1 ) بارى تسلط بنى اميه بر شما مردم امتحانيست كه آن را خداى متعال مقدر فرموده و بلا شك اتفاق مىافتد در اين آزمايش نيكان شما را مىكشند و بدان شما را به بردگى مىگيرند و گنجها و اندوخته‌هاى شما را از خلوت خانهاتان بيرون مىبرند و چنانچه اشاره شد اين پيش‌آمدها انتقامى است كه در برابر از دست دادن كارها از شما گرفته مىشود كه هم كارهاتان را ضايع كرديد و هم خود و دينتان را نابود ساختيد .\r\nاى مردم كوفه اكنون خبر مىدهم از كارهائى كه پس از اين اتفاق مىافتد تا كاملا مواظب بوده و احتياط را از دست ندهيد و آنان كه پند نيوشند بترسانيد و مايه عبرتتان باشد .\r\nمىبينم شما همان مردمى هستيد كه مىگوئيد على ع دروغ ميگويد چنان كه مردم قريش همين نسبت را به پيمبر خود محمد بن عبد اللَّه كه پيغمبر رحمت و دوست خدا بود دادند . پس واى بر شما بر چه كسى دروغ بستم آيا بر خدا افترا زدم با آنكه نخستين شخص از مسلمانان من بودم كه او را عبادت كرده و به يگانگى شناختم يا برسول او دروغ نسبت دادم با آنكه من نخستين كسى بودم كه به او ايمان آوردم و نبوتش را تصديق كرده و او را يارى نمودم . حاشا كه دروغى از من سر زده باشد و با اين لهجه كه شما چنين نسبتى به من خواهيد داد زبان فريبى است كه اصولا بدان نيازمند نميباشند .\r\nسوگند بخدائى كه دانه را شكافته و انسانى را بوجود آورده چون بميريد وانگهى دانيد يعنى همان زمان كه بپاداش گفتار جاهلانه خود برسيد و آن وقت علم شما سودى به حال شما نخواهد داشت پس زشت باد روى شما اى مردان شبيهان كه عقلهاتان مانند عقول بچه‌هاى خردسال و انديشه‌هاتان مانند فكرهاى زنان پشت پرده ( يعنى ربات حجال است ) .\r\n\r\n","description":"","footnote":"","page_name":" 270 ","page_number":270},
  {"content":"\r\n\r\n( 1 ) سوگند به خدا بدانيد اى مردميكه بدنهاتان حاضر است و عقلهاتان غائب و افكارتان مختلف چقدر خداى متعال دوست ميدارد كسى كه شما را به پيكار با دشمن ميخواند يارى نمائيد و از آن طرف دل آنها كه كينه شما را هدف خود قرار داده از شما ناراحت است و چشم آنها كه شما را جاى دهند روشنى ندارد گفتار شما سنگهاى سخت را سست مىكند و عمل شما دشمنانتان را بطمع مىافكند اى واى بر شما پس از اين خانه كدام خانه را منع خواهيد كرد و در ركاب چه امامى پس از من جنگ خواهيد نمود فريب داده شده آن كسى است كه او را مغرور ساخته‌ايد و كسى كه رستگاريش را از ناحيهء شما بداند مانند قمار بازيست كه از قمار بردى نكرده باشد .\r\nمن به يارى شما چشم طمع ندارم و گفتارتان را تصديق نمىكنم خدا ميان من و شما تفرقه برقرار سازد و بهتر از شما را روزى من فرمايد و بدتر از مرا بر شما مسلط نمايد . امام شما كسى است كه از خدا اطاعت مىكند و شما بر خلاف انتظار از او پيروى نمىنمائيد و پيشواى شاميها موجوديست كه از خدا سر - پيچى مىنمايد و مردمش از او تبعيت مىكنند سوگند به خدا دوست داشتم معويه مردم خودش را با پيروان من تبديل مىكرد همانطور كه دينار را با درهم عوض مىكنند يعنى ده نفر شما را از من مىگرفت و يكى از آنها را به من ميداد سوگند به خدا مىخواستم من شما را نشناسم و شما مرا نشناسيد زيرا اين گونه شناسائى موجب پشيمانى است ، شما سينه مرا پركينه كرديد و كار مرا به خوارى و معصيت منجر نموديد تا به جائى رسيد كه مردم قريش گفتند على ع مرد دلاوريست ليكن از كار پيكار سررشتهء ندارد .\r\nسوگند به خدا آيا اين گونه ادعا صحيح است و آيا در ميان ايشان يكى مانند من پيدا مىشود كه تا اين اندازه در جنگ ممارست داشته و رنج كشيده باشد با آنكه من هنوز بسن بيست سالگى نرسيده بودم قدم در ميدان كارزار نهادم و اينك كه از سن شصت سالگى تجاوز كرده‌ام همچنان به تدبيرهاى رزمى كاملا آشنايم ليكن چه دستورى بدهد كسى كه حرفش خريدارى ندارد .\r\n( 2 ) سوگند به خدا دوست ميدارم خدا مرا از ميان شما ببرد و برياض رضوانش مشرف سازد و همانا\r\n\r\n","description":"","footnote":"","page_name":" 271 ","page_number":271},
  {"content":"\r\n\r\nمرگ قدم بقدم همراه منست بنا بر اين چه پيش‌آمدى جلوگيرى مىكند از شقىترين امت كه بيايد و محاسن مرا به خون سرم رنگين سازد و اين بيان ، فرموده و وعدهء پيغمبر اكرم ص بود كه مرا از سرانجام خبر داد و افترا نميزنم زيرا كسى كه به شخص عاليمقام او افترا زند زيانكار است و نجات با پرهيزكاران و راستگويانست .\r\nاى كوفيها شب و روز آشكار و نهان شما را بجهاد با اين مردم دعوت كردم و گفتم پيش از آنكه آنها به پيكار با شما قيام كنند با آنان بجنگيد زيرا هيچ گروهى در كوشك خانه نجنگيده جز اينكه بيچاره شده شما بر خلاف انتظار كار جنگ را بعهدهء يك ديگر انداختيد و بخوارى راضى شديد و گفتار من به گوشتان سنگين آمد و كار مرا دشوار انگاشتيد و آن را پشت سر انداختيد تا مال و ثروت شما به يغما رفت و زشتيها و ناپسنديها شب و روز در ميان شما افزايش يافت و سرانجام كار گذشتگان براى شما ظاهر شد چنانچه خداى متعال از كار ستمگران و سركشان و ناتوانان از گمراهان چنين خبر داده :  يُذَبِّحُونَ أَبْناءَكُمْ وَ يَسْتَحْيُونَ نِساءَكُمْ وَ فِي ذلِكُمْ بَلاءٌ مِنْ رَبِّكُمْ عَظِيمٌ  ، فرزندان شما را مىكشند و زنانتان را زنده ميگذارند و در اين پيش‌آمد آزمايش بزرگى است از خداى متعال براى شما .\r\nسوگند به كسى كه دانه را شكافته و آدمى را جان داده آنچه بشما وعده داده شده دررسيد و به كار خود مشغول شد من شما را با موعظه قرآنى نصيحت كردم ليكن شما از پندهاى من استفاده نكرديد و شما را با چوب‌دستى زدم فائده نكرد و با تازيانه كه اقامه حدود مىشود عقاب كردم تغيير رويه نداديد بالاخره دانستم چيزى كه ممكن است شما را تأديب كند شمشير است و بس و من حاضر نشدم براى اصلاح كار شما خود را بفساد بيندازم .\r\n\r\n","description":"","footnote":"","page_name":" 272 ","page_number":272},
  {"content":"\r\n\r\n( 1 ) ليكن پس از من سلطانى بيباك بر شما مسلط شود كه از پيران شما احترام نگذارد و به خردسالانتان رحم نميكند و دانشمندانتان را بزرگ نشمارد و حق شما را بالسويه در ميانتان قسمت ننمايد و شما را به سختى بزند و خوار سازد و پيش‌آهنگ پيكارها قرار دهد و از همه طرف راحتى را از شما سلب نمايد و شما را پيشخدمتها و دربانهاى خود قرار دهد تا بالاخره تواناى شما ناتوانتان را نابود سازد و به غير از ستمگران ديگران از تحت شكنجه امان نخواهند يافت و آنها هم كه اندكند و آنچه ادبار كرد اقبال نمى كند و من شما را مردمى سست پيمان ميدانم و جز پند و اندرز كار ديگرى ندارم .\r\nاى كوفيها من از شما مردم با سه نفر و دو نفر دچارم : كر شنوا و گنگ گويا و كور بينا و يارانى كه چون با من ملاقات كنند راست نگويند و در هنگام بليات نتوان به آنها اطمينان كرد .\r\nپروردگارا من مردم كوفه را ملول كردم و آنان مرا ملول ساختند من به آنان بدى كردم و آنان به من بدى نمودند پروردگارا اميرى را از ايشان و ايشان را از اميرى خرسند مفرما و دلهاى آنان را چون نمكى كه در آب باز مىشود متفرق ساز .\r\nسوگند به خدا اگر ميتوانستم چارهء كلام و مراسلهء شما را بنمايم بخلافت بر شما حاضر نميشدم آنقدر در بارهء هدايت شما رنج ديدم كه از زندگى خود سير شدم و بالاخره تمام گفتار مرا بسخريه گرفتيد و بدين وسيله از حق فرار كرديد و بباطلى گرويديد كه خدا دينداران خود را بدان عزيز نفرموده و من مى - دانم كه در نتيجهء بىتوجهى بگفتار من به غير زيان چيز ديگرى بدست شما نيايد زيرا هر وقت شما را به پيكار با دشمن دعوت كردم قيام نكرديد و آن را بتأخير افكنديد مانند كسى كه وام طولانى از كسى گرفته و اكنون كه موقع پرداختش رسيده بازهم مدت ديگرى ميخواهد .\r\n\r\n","description":"","footnote":"","page_name":" 273 ","page_number":273},
  {"content":"\r\n\r\n( 1 ) هر گاه مىگفتم زمستان براى جنگ آماده شويد مىگفتيد اكنون هوا سرد است و اگر در تابستان مىگفتم آماده كارزار شويد مىگفتيد اكنون هوا گرم است بتأخير بينداز تا هوا سرد شود و همه اين كنارگيريها در حقيقت براى فرار از بهشت بوده و هر گاه شما از گرمى و سردى هوا عاجز باشيد سوگند به خدا از گرمى شمشير عاجزتر و درمانده‌تريد و كلمه استرجاع فرمود  إِنَّا لِلَّهِ وَ إِنَّا إِلَيْهِ راجِعُونَ  اى كوفيها خبر رسيده كه مردم غامد با چهار هزار نفر شبانه به انبار كه يكى از شهرهاى عراقست ريخته و اموال آنان را به تاراج برده و با آنها معامله كفار روم و خزر نموده و حسان كه كارگزار من بوده كشته شده و عدهء از نيكوكاران كه همه مردمى دانا و پارسا و بزرگزاده بوده نيز شربت شهادت نوشيده‌اند خدا همه آنها را در بهشتهاى پرنعمت خود جاى دهد .\r\nو اطلاع يافته‌ام عدهء از شاميها بر زن مسلمان و جمعى بر زن اهل ذمه وارد شده پردهء عفتش را دريده و چارقد از سرش گرفته و گوشواره از گوشش ربوده و دست بند و خلخال از دست و پا و بازوانش در - آورده و او چارهء نداشته جز اينكه كلمه استرجاع بگويد و مسلمانان را به يارى خود بخواند و كسى او را يارى ننمايد و بداد او نرسد پس اگر مؤمنى بدون اين واقعه بميرد جاى تأسف نيست و نبايد او را ملامت كرد بلكه او نيكوكار و عاقبت بخير است .\r\nتعجب من از اينجاست كه چگونه اين مردم در ترقى باطل خود مىكوشند و شما از تقويت حق خودتان سستى ميورزيد و خود را هدف تير بلا قرار ميدهيد و تيرى بهدف قلب آنها نميزنيد و پيكار مىبينيد و با دشمن كارزار نمىكنيد و بنافرمانى آنها خوشحاليد .\r\n\r\n","description":"","footnote":"","page_name":" 274 ","page_number":274},
  {"content":"\r\n\r\nالهى هيچ گاه از خير و خوشى بهره‌مند نگرديد شما همان شترصفتانى هستيد كه ساربانشان را از دست داده هر گاه بخواهند آنها را از گوشهء گردآورند از جاى ديگر متفرق ميشوند .\r\n\r\nفصل - 46 دادخواهى\r\n( 1 ) از نخستين هنگامى كه پيغمبر اكرم ص بمنصب نبوت نامزد شد و اين افسر سلطنت الهى بر سر مبارك گذارد تا به امروز به حمد خدا روى خوشى نديدم زيرا در كودكى كه به آن جناب گرويدم از ترس دشمنان بيمناك بودم و چون بزرگ شدم با مشركان پيكار مىكردم و با منافقان مخالفت مىنمودم تا اينكه خداى متعال پيغمبرش را قبض روح كرد آن هنگام قيامتى عجيب و مصيبتى بزرگ رخ داد و من همواره در خوف و رجا بسر مىبردم و بيش از حد به بيچارگى مبتلا بودم تا به يارى خدا بخير گذشت سوگند به خدا از كودكى تا پيرى شمشير زدم و او مرا امر به شكيبائى مىنمود و همه اين قدمها در راه خدا و يارى رسول او بود و اميدوارم به زودى اسباب آسايش چنانچه به چشم مىبينيم براى من فراهم شود .\r\nگويند پس از اين بيان مدتى زيست نكرد كه دل دوستان را داغدار ساخت .\r\nهنگامى كه على ع در رحبه بود فرمود اى مردم سرانجام كار شما باينجا رسيده سوگند بپروردگار - آسمان و زمين دوست من رسول خدا ص با من چنين تعهد كرد كه امت پس از درگذشت من با تو حيله خواهند كرد .\r\n\r\n","description":"","footnote":"","page_name":" 275 ","page_number":275},
  {"content":"\r\n\r\nپسر أبى ادريس ازدى گفته از على ع شنيدم مىفرمود از جمله اسرارى كه پيغمبر ص به من فرمود اين بود كه امت به زودى با تو حيله خواهند كرد .\r\n\r\nفصل - 47 در دار الشورى\r\n( 1 ) ابو صادق گفته هنگامى كه عمر امر خلافت را بعنوان شورى در ميان شش نفر ( على ع ، عثمان ، زبير ، طلحه ، سعد وقاص ، عبد الرحمن عوف ) مقرر داشت به ابو طلحه انصارى و ديگران گفت اگر دو نفر با ديگرى بيعت كردند شما با سه نفرى باشيد كه عبد الرحمن عوف با آنهاست و آن سه نفر ديگر را بكشيد در آن وقت على باتفاق عبد اللَّه بن عباس از دار الشورى بيرون رفت و فرمود اى پسر عباس اين مردم همچنان كه در زمان حيات پيغمبر ص با آن جناب دشمنى كردند پس از درگذشت او نيز با شما عداوت نمودند سوگند به خدا بجز از شمشير چيز ديگرى كار ايشان را انتظام نخواهد داد .\r\nابن عباس پرسيد عداوت اينان چگونه است ؟\r\nفرمود مگر توصيهء عمر را نشنيدى مىگفت هر گاه دو نفر با يكى و دو نفر با ديگرى بيعت كرد با آن سه نفرى باشيد كه پسر عوف با آنهاست و آن سه نفر ديگر را بكشيد .\r\nابن عباس عرضكرد آرى چنين شنيدم .\r\nفرمود مگر نميدانى كه عبد الرحمن ، پسر عموى سعد وقاص است و عثمان داماد عبد الرحمن گفت آرى فرمود بنا بر اين عمر ميداند كه سعد و عبد الرحمن و عثمان با يك ديگر اختلافى نخواهند داشت و\r\n\r\n","description":"","footnote":"","page_name":" 276 ","page_number":276},
  {"content":"\r\n\r\nبالاخره هر يك از اين سه نفر كه نامزد خلافت شوند آن دو نفر اظهار مخالفت نخواهند كرد و از قتل طلحه پس از قتل من و زبير باكى ندارد و سوگند به خدا اگر عمر زنده بماند از رأى ناپسند او چنانچه بارها اعلام كرده اطلاع خواهم داد و اگر مرد فرداى قيامت حق متعال ميان من و او داورى خواهد كرد .\r\n\r\nفصل - 48 دامادى كار خود را كرد\r\n( 1 ) حبيش كنانى گفت هنگامى كه عبد الرحمن عوف در دار الشورى با عثمان بيعت كرد امير المؤمنين على ع به او فرمود بالاخره دامادى كار خود را كرد و ترا به بيعت با عثمان وادار نمود سوگند به خدا تو به همان آرزو با عثمان بيعت كردى كه رفيق تو عمر از بيعت با رفيقش ابو بكر انتظار داشت و به آن رسيد ولى تو نخواهى رسيد و خدا ميان شما تفرقه و جدائى افكند .\r\n\r\nفصل - 49 خطبه شقشقيه\r\n( 2 ) ابن عباس گويد در رحبه حضور امير المؤمنين ع بودم سخن از خلافت و غاصبان آن بميان آمد على ع آه سردى كشيد و فرمود .\r\nسوگند به خدا پسر ابو قحافه خلافت را مانند پيراهنى پوشيد با آنكه او ميدانست مدار آسياى خلافت بسته بوجود منست و من آن كسى هستم كه سيل علم و حكمت از سرچشمهء الهى من سرازير مىشود و دست هيچ بلندپروازى بدامن من نميرسد در عين حال جامهء شكيبائى پوشيدم و دست از آن برداشتم و بدان\r\n\r\n","description":"","footnote":"","page_name":" 277 ","page_number":277},
  {"content":"\r\n\r\nالتفاتى ننمودم و در به روى خود بسته و در اين انديشه بودم با اينكه ياورى ندارم حمله كنم و احقاق حق نمايم يا به همين تاريكى و گمراهى كه مردم براى خود پيش‌آورده‌اند بسازم .\r\n بنشينم و صبر پيش گيرم * دنبالهء كار خويش گيرم \r\nبه عجيب ظلمتى مردم گرفتار شده كه خردسال را پير فرتوت و كهنسال را به آخرين پايه پيرى و ناتوانى مىرساند و مؤمن را برنج و تعب مبتلا مىكند تا هنگامى كه بملاقات كردگار خود نائل آيد و بالاخره انديشه من بدينجا رسيد كه تحمل رنج كرده و با اين تاريكى بسازم و با آنكه خاشاك به چشم رفته و غصه گلوگيرم شده شكيبائى بورزم و علت اصلى و اولى اندوهناكى من آن بود خلافت كه ميراث خالص الهى من بود بدست غاصبان افتاد و به يغما رفت و چندى وى بمسند غاصبانه نشسته تا مرگ گريبان‌گيرش شده بسرانجام خود رسيد و خلافت را بعمر سپرد و او را بمقام خود برگماشت .\r\nتعجب اينجاست او با اينكه در زمان حيات خود مىگفت مرا از خلافت معاف داريد و على را كه از هر نظر سزاوار آنست بمقام اصلى خود برگماريد در عين حال چون خواست از دنيا برود مانند آنكه از حرف خود خاطر كرد باز عمر را نامزد براى خلافت نمود و چنان معلوم شد كه هر دو نفر پستان ناقه خلافت را بدست گرفته و بشدت ميدوشند آنگاه پيش‌آمد ديروز و امروز خود را با اين شعر اعشى ، مجسم فرمود :\r\nبسيار متفاوت است روزى كه با تحمل رنج بر روى شتر بودم و روزى كه از حضور حيان برادر جابر و التفاتهاى او بهره‌مند مىگرديدم . على ع با اينشعر مجسم مىكند امروز من كه با اين بليه بسر مىبرم و ديروز من كه از عنايات نبى اكرم استفاده مىكردم بسيار متفاوتند ابو بكر پس از خود خلافت را بدست مردى درشت‌گو و سخت‌دل سپرد كه مانند ناقه سركشى است كه اگر مهار آن را بكشند تمكين ننمايد تا بينيش مجروح شود و اگر به حال خود رها كنند آزار بينند و مسلم است چنين مرديكه داراى اين اوصاف ناپسند است لغزشش بسيار و از خطاكاريهاى خود كمتر پوزش مىخواهد سوگند به خدا مردم به اشتباهى بس عجيب افتاده و از طريق هدايت منحرف گرديدند و بحالاتى مختلف و پيش‌آمدهائى بر خلاف انتظار مبتلا شده‌اند .\r\n\r\n","description":"","footnote":"","page_name":" 278 ","page_number":278},
  {"content":"\r\n\r\n( 1 ) عمر تا چندى كه بايد بر سرير خلافت نشست و امر خلافت را بعنوان شورى ميان عدهء قرار داد و مرا يكى از آنها بشمار آورد پس واى بر اين شورى : كى من همتاى پيشتازان خلافت بودم و از چه زمانى چنين شكى در باره من اتفاق افتاد كه امروز مرا همپايه با اين ناكسان قرار دادند در عين حال من طريق مماشات را پيش گرفته و تا آنان آسوده بودند منهم اظهارى نكردم و همراه آنها بجهاتى پرواز نمودم و صبر كردم تا زمان طولانى رنج و محنت بپايان آمد .\r\nو چون امر خلافت بپايه شورى رسيد سعد وقاص كه همواره كينه مرا در دل داشت از بيعت من تخلف ورزيد و پسر عوف از راه دامادى كه با عثمان داشت نيز از من رو گردان شد و بالاخره سومى ايشان كه عثمان بود براى خلافت نامزد گرديد و باد در بغل خود انداخت و مانند شترى كه در علف‌زارى درآيد از پرخورى دو پهلوهايش ورم كند همچنان از علفزار خلافت پهلوانش ورم كرد در اين وقت خويشاوندان او اطراف او را گرفتند و مانند شترى كه در علفزار بهارى درمىآيد مال خدا را دو فكى مىبلعيدند تا اينكه تجاوز و بزهكارى وى او را به هلاكت افكند و بكشتن داد .\r\nچون او بسرانجام خود رسيد مردم اطراف من اجتماع نمودند و بيمى از آنها نداشتم جز اينكه مانند يال درشت كفتار بر سر من پهن شده بودند و مىخواستند با من بيعت نمايند و پى در پى بر من هجوم مىكردند و دست مرا براى بيعت مىكشيدند تا به جائى كه نزديك بود دو ابهام من از بند درآيد و رداى من در اين گيرودار پاره شد .\r\nو چون با درخواست بسيار مردم بامر خلافت قيام كردم عايشه و طلحه و زبير و پيروانشان كه ناكثانند بيعت مرا شكستند و خوارج نهروان كه مارقانند بر من خروج نمودند و معاويه و ياران او كه قاسطانند در صفين با من قتال كردند گويا اين مردم فرمودهء خدا را فراموش كرده‌اند كه مىفرمايد  تِلْكَ الدَّارُ الْآخِرَةُ نَجْعَلُها لِلَّذِينَ لا يُرِيدُونَ عُلُوًّا فِي الْأَرْضِ وَ لا فَساداً وَ الْعاقِبَةُ لِلْمُتَّقِينَ  « 1 » خانه آخرت را\r\n\r\n\r\n\r\n\r\n","description":"","footnote":"\r\n( 1 ) آيه 83 سوره قصص\r\n","page_name":" 279 ","page_number":279},
  {"content":"\r\n\r\nويژهء مردمى قرار ميدهيم كه در روى زمين بفكر سرفرازى و فساد نبوده‌اند و سرانجام با پرهيزكارانست آرى ( 1 ) سوگند به خدا فرمايش حضرت او را شنيدند ليكن دنيا به چشم ايشان شيرين آمد و زيور آن آنان را فريب داد .\r\nسوگند بخدائى كه دانه را شكافته و انسان را آفريده اگر حضور اين جماعت كه براى بيعت با من آماده شده‌اند و حجت بر من تمام نگشته و عهدى كه خداى متعال بر اولياء امر استوار كرده كه نگذارند ستمگران به آخرين هدف ستمگرى خود برسند و داد مظلومان را زودتر بگيرند وجود نميداشت دست از خلافت مىكشيدم و مهار ناقه خلافت را بر كوهان خودش مىگذاردم و مردم را بوادى ضلالت مىافكندم و با جام اولينشان آنان را سيراب مىكردم و ميديدند دنياى آنان كه آن همه در راه رسيدن به آخرين سنگر آن مىكوشند در نظر من از پهن بز يا عطسه آن بىارزش‌تر است .\r\nچون گفتار الهى آن جناب بدينجا رسيد مردى از مردم عراق برخاست و نامهء بدست مبارك او داد و آن حضرت را بقرائت نامهء خود مشغول ساخت چون جناب امير المؤمنين عليه صلوات اللَّه و الملائكة و الناس اجمعين از قرائت نامه فارغ شد ابن عباس كه بسيار متأسف شده بود كه چنين نعمت بيانى به زودى از وى گرفته شده درخواست كرد از همان جا كه بيانات الهى خود را خاتمه داده دوباره شروع كند على ( ع ) فرمود هيهات اى پسر عباس بيانات مزبوره مانند شقشقه‌اى بود كه شتر در هنگام مستى از دهن خود كه مثال شش است بيرون مىآورد سپس بجاى خود قرار ميگيرد يعنى آن شور ديگر در ما ايجاد نخواهد شد\r\n\r\nفصل - 50 اعلام از ظهور امام عصر ع\r\n( 2 ) حضرت صادق ع فرموده على ع در كوفه خطبهء به اين شرح بيان فرمود من سيد پيران كهن سالم\r\n\r\n","description":"","footnote":"","page_name":" 280 ","page_number":280},
  {"content":"\r\n\r\nو طريقهء از ايوب نبى كه صبر و شكيبائى باشد در من موجود است و چنانچه خداى متعال در عوض صبرى كه ايوب داشت كسان او را بوى بازگردانيد و او را بديدار آنان خرسند ساخت مرا هم بديدار كسانم موفق بدارد و اين معنى در هنگامى است كه فلك دور بزند و آخر الزمان برسد و شما از زيادى انتظار بگوئيد آن كس كه بايد بيايد يا مرده است و يا به هلاكت رسيده .\r\nبدانيد تا آن هنگام و آن مردم نيامده شما لباس شكيبائى را شعار خود سازيد و بگناهان خود در پيشگاه خدا اعتراف كنيد زيرا طهارت و تقواى خود را پشت سر انداختيد و چراغ راه خود را خاموش نموديد و كسى كه نميتواند خود را محافظت نمايد راهبر خويش قرار داديد و گوش شنوا نداشتيد كه سخنان حق را بشنويد و چشم بينا نداشتيد كه حق را از باطل تشخيص دهيد و بالاخره طالب و مطلوب هر دو ناتوان بوديد و هر گاه از رويه فعلى خود دست برداشتيد و از يارى حق فروگذارى نكرديد و باطل را خوار و ذليل ساختيد كسى كه پست‌تر از شماست بر شما چيره‌گى و دليرى نكند و پيروز نگردد .\r\nو نظر باينكه از اطاعت حق بيرون رفتيد و سخن مطيعان را نشنيديد مانند بنى اسرائيل معاصر با حضرت موسى ع متحير و سرگردان شديد .\r\nبراستى مىگويم البته سرگردانى شما از آنان بيشتر خواهد بود زيرا شما همان مردمى هستيد كه بر فرزندان جور و ستم روا خواهيد داشت و آنان را دربدر و بيچاره خواهيد كرد و گر با شرابهاى پى - در پى از جام بدبخت‌كننده سرپرست شجرهء ملعونه آل ابو سفيان مست شويد مسلما گرداگرد شبان گمراهى درآمده و از باطل با سرعت تمامى استقبال نموده و با داعى حق و مبلغ حقيقى حيله‌گرى كرده و با آنها كه اهل بدراند و قرابت با پيغمبر اكرم ص دارند قطع رابطه نموده و با دورترين افراد كه شايسته\r\n\r\n","description":"","footnote":"","page_name":" 281 ","page_number":281},
  {"content":"\r\n\r\nكارزارند پيوند كرده‌ايد .\r\n( 1 ) بدانيد اگر دولت عاريتى از ايشان گرفته شود درهاى آزمايش و ابتلا از همه طرف به روى شما گشوده شده و بپاداش عمليات خود خواهيد رسيد و آن هنگام پرده از روى خطاكاريها برداشته شده و مدت آقائى بسر آمده و وعده حق نزديك رسيده و ستاره مشرق دميده و ماه شما طلوع كرده و چون شب بدر جهانى را روشن ساخته و چون كار بدين پايه رسيد توبه كنيد و از خطاكاريهاى خود دست برداريد .\r\nبدانيد اگر از خورشيد درخشان مشرقى اطاعت كنيد شما را به راه راست رسول خدا ص هدايت مىكند و از كرى و لالى ميرهاند و رنج طلب آئين شريعت و بار گران وزر و گناه را از دوش شما مىافكند .\r\nو خدا از رحمت خود دور نمىكند مگر كسى كه خواهان رحمت و عصمت او نباشد و به زودى ستمكاران خواهند دانست غلبه با كيست .\r\n\r\nفصل - 51 خطبه على ع در مدينه\r\n( 2 ) حضرت صادق ع فرمود على ع در مدينه بيانيه‌اى ايراد كرد و در آن پس از حمد و ثناى الهى فرمود خداى متعال هيچ گاه پشت گردن‌كشان را نشكسته مگر پس از آنكه بديشان مهلت داده و اسباب آسايش را براى آنها فراهم آورده و شكستگى هيچ يك از افراد را جبران ننموده مگر پس از آنكه كار آنها را دشوار و روزگار را برايشان تنگ گرفته « تا پريشان نشود كار بسامان نرسد » .\r\nاى مردم پيش‌آمدهاى گذشته و آينده آئينهء عبرتى است از براى شما و هر صاحب‌دلى خردمند\r\n\r\n","description":"","footnote":"","page_name":" 282 ","page_number":282},
  {"content":"\r\n\r\nو هر گوش‌دارى شنوا و هر چشمدارى بينا نمىباشد و بايد شما كه بندگان خدائيد كاملا مراعات كرده و در كارهاى خود دقيق باشيد و به پيروان فرعون و ثروتمندان آن زمان كه بوستانها و چشمه‌ها و كشت و زرعها و مقامات عاليه داشته توجه كرده و به‌بينيد چگونه نابود شدند و سرانجام آنها عبرت براى مردم حقيقت بين و راه روشنى براى افراد با فراست است و آنها واردين در كارهاى دنيا را از هلاكت ميترسانند و تاريكى و روشنى و نعمت و امنيت عالم را براى آنان شرح ميدهند و سرانجام با صابرانست و همه كارها بدست خداست واى بر خردمندان كه سر راه سيل خانه براى خود بنيان نموده‌اند و پيوسته بمالهاى فانيهء خود مىافزايند .\r\nدر شگفتم از اين مردمى كه از راه عدل و انصاف بر كنار شده و خود را به بيابان گمراهى انداخته و از پيمبر خود پيروى نمىكنند و برويه وصى او رفتار نمىنمايند و بغيب ايمان نمىآورند و از عيب و نقص خوددارى نمىكنند و در گرفتاريها از فكر خود استفاده مىنمايند و هر كسى پيشواى خود است و براى اثبات افكار پوچ خود دلائلى ميتراشد به همين مناسبت بدانشمندان توجهى ندارد و به غير دورى از حق و حقيقت بهرهء ديگرى نمىبرند زيرا الفت ظاهرى كه با هم پيدا كرده آنان را از توجه بمردم عالم رو - گردان ساخته و از ميراثى كه پيمبر اكرم ص بجا گذارده دست برداشته و از آنچه خداى دانا و توانا كه آفريدگار آسمانها و زمينهاست به دو ارزانى داشته نفرت كرده‌اند .\r\n( 1 ) ايشان مردمى تاريك‌دل و غارهاى شبهات و پيشواى راه تحير و سرگردانىاند و مسلم است\r\n\r\n","description":"","footnote":"","page_name":" 283 ","page_number":283},
  {"content":"\r\n\r\nكسى كه به خود واگذارده شود در درياى گمراهى فروخواهد رفت با آنكه خدا با ارسال رسولان متعهد شده مردم را به راه راست رهبرى نمايد و بينه و برهان براى آنها ظاهر ساخته تا آنكه نپذيرد هلاك شود و آنكه قبول نمايد حيات جاويدان پيدا كند و خدا دانا و شنواست و چقدر اين امت شباهت دارند به مردمى كه پيشوايان حقيقى خود را از كار انداختند و از آنان رو گردان شدند و تا چه اندازه بايد از اين مردم متأثر و اندوهناك بود آن هم چگونه تأثرى كه دل را مجروح مىكند و غم و افسوس را مىافزايد كه شيعيان ما با آن انس و الفتى كه با يك ديگر داشتند پس از درگذشت من از هم مىپاشند و پيرو دشمنان ميشوند و يك ديگر را از پاى درمىآورند و الفت و برادرى را به كينه بدل مىكنند .\r\nپس با خداست سرانجام گروهى كه از اصل دورند و دست بدامن فرع درآورده و از راه غير عادى آرزومند فتح و گشايش‌اند و هر دستهء از ايشان بشاخه دست گرفته و بهر طرف كه آن حركت مىكند آنان نيز حركت ميكنند و خدا آنان را به زودى مانند ابر پائيزى گرد خواهد آورد و ميانشان الفت خواهد داد ، آنگاه آنان را مانند ابرها متراكم ميسازد و درهاى پيروزى را بسويشان باز مىكند .\r\nمانند سيل عرم همه جا را فرامىگيرند و هيچ پشتهء خالى نمىگذارند و هيچ زمين مرتفعى از آن جلوگيرى نمىنمايد و هيچ كوهى راه آن را برنگرداند و در دل واديها جريان پيدا كند و چشمهاى زمين با آن همراهى مىكنند و احترامات مردم بوسيله ايشان پابرجا مىگردد و آنان را در شهرها تمكن مى - دهد تا حق خود را بازگيرند و ركن كفر را بكمك ايشان ويران مىسازد و لشكريان زياد ارم ( كه دمشق يا اسكندريه است ) را كه مانند سنگهايند ريشه كن مىسازند و مسجد دمشق يا كوههاى شام را از ايشان پر مىكند .\r\n( 1 ) سوگند بخدائى كه دانه را شكافت و آدمى را بوجود آورد چون اينان بر شهرها تسلط پيدا كنند و بر مردم استيلا يابند آنچه در دست ايشانست مانند قير و سرب كه در آتش ذوب مىگردند آب مىشود و\r\n\r\n","description":"","footnote":"","page_name":" 284 ","page_number":284},
  {"content":"\r\n\r\nهمه كار مىتوانند انجام دهند و آرزومندم روزى بيايد كه خدا شيعيان مرا در آن روز كه براى دشمنان از همه بدتر است گردآورد و الفت دهد و اختيار همه چيز در دست خداست و جز او ديگرى اختيارى از خود ندارد .\r\n\r\nفصل - 52 چگونه حق على ع غصب شد\r\n( 1 ) مردى از قبيله بنى اسد حضور على ع آمده عرضه داشت تعجب از شما بنى هاشم است با آنكه مردمى باحقيقتيد و حسب و نسب شما از همه صحيحتر و با رسول خدا ص پيوند داريد و كتاب الهى را از همه بهتر مىفهميد در عين حال حق شما را غصب كردند ؟ ! فرمود اى پسر دودان تو آدمى مضطرب و ناآزموده و تنگ‌حوصله‌اى و گفتار تو به جائى پابند نيست و به جهت خويشاوندى با تو بايد پاسخ ترا داد بدان كه خلافت حق اصلى و ارثى من است ليكن ديگران غاصبانه آن را از من گرفتند و مردمى سخى آن را بجهاتى كه خود ميدانستند به ديگران واگذار كردند و عدهء بخيلى آن را از واگذاشتن به صاحبانش منع كردند آنگاه اين مصراع امرء القيس را خواند كه « فدع عنك نهبا صبح في حجراته » دست بردار از غارتى كه در نواحى آن بانك و فريادها زده‌اند .\r\nيعنى از اينكه سه نفر اول حق مرا غصب كردند دست بردار و در باب تجاوزات پسر ابو سفيان گفتگو كن . روزگار مرا پس از گريانيدن خندانيد و جاى تعجب نيست زيرا مردم به خدا قسم از رفق و مداراى با من مأيوسند و مىخواهند در كار خدا مداهنه كنند و آن هم كه از من ساخته نيست و اگر محنتها از ما دور شود ايشان را بصراط حقيقت مىخوانم و اگر بميرم يا كشته شوم بايد بر آنها حسرت نخورى و بر فاسقان متأسف نشوى .\r\n\r\n","description":"","footnote":"","page_name":" 285 ","page_number":285},
  {"content":"\r\n\r\n\r\nفصل - 53 كلمات حكمت‌آميز\r\n( 1 ) 1 - خدا بيامرزد شما را تا وقتى در دنيا هستيد براى آخرت خود كارى كنيد و پردهء خود را پيش كسى كه از نهانيهاى شما باخبر است پاره نكنيد دلهاى خود را پيش از بدنهاتان از دنيا خارج سازيد زيرا براى آخرت آفريده شده و در اين دنيا محبوسيد .\r\nآدمى هنگامى كه بميرد فرشتگان مىگويند چه عملى پيش از خود فرستاده و مردم مىگويند چه چيزى بجا گذارده اكنون محض احترام پدرانتان كه مردمى كريمند از آنچه در اختيار داريد مقدارى پيش از خود بفرستيد و چنان نباشد كه از همه چيز به كلى غفلت كنيد كه بزيان شما تمام خواهد شد همانا مثل دنيا مثل زهريست كه شخص بىخبر آن را مىخورد .\r\n( 2 ) 2 - و از گفتار اوست : زندگى بسته بدين است . و مرگ انكار كردن يقين است از آب خوشگوار دين بياشاميد تا از خواب غفلت بيدارتان نمايد و از زهرهاى مهلك بهراسيد .\r\n( 3 ) 3 - از گفتار اوست : دنيا خانه راستى است براى كسى كه آن را بشناسد و ميدان راحتى است براى توشه گيران ، دنيا محل وحى الهى و تجارتخانه اولياء اوست شما هم تجارت كنيد تا سودمند شويد .\r\n( 4 ) 4 - از گفتار اوست : مردى دنيا را از روى بىاطلاعى نكوهش مىكرد ، فرمود دنيا خانه راستى\r\n\r\n","description":"","footnote":"","page_name":" 286 ","page_number":286},
  {"content":"\r\n\r\nاست براى كسى كه آن را براستى بشناسد و خانه عافيت است براى كسى كه معرفت به حال آن داشته باشد و خانه بىنيازى است براى كسى كه مىخواهد از آن توشه برگيرد دنيا مسجد پيمبران و محل وحى الهى است و عبادتگاه فرشتگان و تجارتخانه دوستان خداست تا در دنيائيد در صدد تحصيل رحمت خدا باشيد و بار بهشت را به‌بنديد بنا بر اين چه كسى ميتواند از دنيا نكوهش كند با آنكه دنيا او را بجدائى از خود خوانده و از فناء خود اخبار كرده و مردم را بسرور خود تشويق بسرور اخروى نموده و از امتحانات خود مردم را از پيش آمدهاى اخروى بيم داده و آنان را از عذاب قيامت ترسانيده و به رحمت خدا ترغيب نموده .\r\nپس اى كسى كه از دنيا نكوهش مىكنى و بدان مغرورى از چه زمان دنيا ترا به خود مغرور ساخته آيا از هلاك پدرانت مغرورشدهء يا از وقتى كه مادرانت در دل خاك جاى گرفته‌اند ؟ چقدر به پرستارى و بيمار دارى آنان پرداختى و آرزومند شفاى آنان بودى و طبيبان ماهر را براى آنان توصيف مينمودى و دارو برايشان آماده مىساختى با آنكه بحالشان نافع نبود و حاجتشان را برنياوردى دنيا پيش‌آمد آنان را براى تو مجسم نمود و نمودار ساخت كه گريه تو نافع به حال تو نبوده و دوستان به كار تو نمىآيند .\r\n( 1 ) 5 - از گفتار اوست : اى مردم پنج سخن از من بياموزيد سوگند به خدا هر گاه شترهاى خود را براى تحصيل آنها در بيابانها ناتوان سازيد نمىتوانيد آنها را از غير من استفاده نمائيد 1 - هيچ يك از شما به غير خدا آرزومند نباشد 2 - و به غير از گناهش از چيز ديگر نهراسد 3 - شخص عالم خجالت نكشد هر گاه از او سخنى بپرسند و نداند بگويد ، نميدانم [ و آنكه نميداند از آموختن شرم نكند 
  ] 4 - شكيبائى براى كالبد ايمان بمنزله سر است براى\r\n\r\n","description":"","footnote":"","page_name":" 287 ","page_number":287},
  {"content":"\r\n\r\nجسد 5 - كسى كه صابر نباشد ايمان ندارد .\r\n( 1 ) 6 - از گفتار اوست : هر گفتارى كه ياد خدا در آن نباشد لغو است و هر سكوت بدون فكر ، اشتباه است و هر نظر بدون اعتبار زشت است و بيمعنى .\r\n( 2 ) 7 - از گفتار اوست : كسى كه از نفس خود پيروى كند و آن را آزاد بسازد مانند كسى نيست كه خود را فروخته و در بند نموده .\r\n( 3 ) 8 - از گفتار اوست : كسى كه از سايه پيش افتد به گرمى روز دچار شود و كسى كه از آب كناره گيرد تشنه بماند .\r\n( 4 ) 9 - از گفتار اوست : ادب خوب ، حاكى از خاندان بزرگوار است .\r\n( 5 ) 10 - از گفتار اوست : دنيا هر چه بيشتر در نظر زاهد جلوه‌گرى نمايد او زيادتر از دنيا اعراض مىكند .\r\n( 6 ) 11 - از گفتار اوست : دوستى پيوسته‌ترين قرابتها و دانش بزرگوارترين حسبهاست .\r\n( 7 ) 12 - از گفتار اوست : اگر انجام كارى موجب رنج و زحمت شود آسوده نشستن از آن مايه فساد است .\r\n( 8 ) 13 - از گفتار اوست : كسى كه در دشمنى با ديگرى كوشش نمايد گناهكار است و كسى كه در انجام آن كوتاهى كند مغلوب شود .\r\n( 9 ) 14 - از گفتار اوست : درگذشت از عمل نابجاى آدم پست فطرت موجب افساد اوست به همان اندازه كه مايه اصلاح انسان كريمست .\r\n\r\n","description":"","footnote":"","page_name":" 288 ","page_number":288},
  {"content":"\r\n\r\n( 1 ) 15 - از گفتار اوست : كسى كه كارهاى پسنديده و نتايج صالحه دوست ميدارد از كارهاى ناپسند دورى مىكند .\r\n( 2 ) 16 - از گفتار اوست : كسى كه ديگران به او خوش گمان باشند به چشم عداوت به او نمينگرند .\r\n( 3 ) 17 - از گفتار اوست : نهايت جود و بخشش در آنست كه آدمى از همه گونه آسايش خود دست بردارد .\r\n( 4 ) 18 - از گفتار اوست : آنچه بايد پيدا شود دور نيست و آنچه بايد بظهور رسد نزديك مىباشد .\r\n( 5 ) 19 - از گفتار اوست : جاهل بودن آدمى از كار خود از بزرگترين گناهان اوست .\r\n( 6 ) 20 - از گفتار اوست : پاكدامنى كامل در خرسندى به اندازه كفايت است .\r\n( 7 ) 21 - از گفتار اوست : جود كامل در آنست كه شخص جواد داراى مكارم اخلاق بوده و غرامت‌هاى ديگران را عهده‌دار شود .\r\n( 8 ) 22 - از گفتار اوست : مهمترين كرامت در آنست كه در تنگى و راحتى دوستى را از خاطر نبرند .\r\n( 9 ) 23 - از گفتار اوست : آدم بدكار اگر خشمگين شود از ديگران عيبجوئى مىكند و اگر خرسند باشد دروغ ميگويد و اگر طمع كند ميربايد .\r\n( 10 ) 24 - از گفتار اوست : كسى كه در بسيارى از كارهاى خود از روى خرد قدم برندارد در بسيارى از كارها بقتل خود اقدام كرده باشد .\r\n( 11 ) 25 - از گفتار اوست : لغزش دوستت را تحمل كن تا در وقت پرش بر دشمنت بكارت بيايد .\r\n( 12 ) 26 - از گفتار اوست : اعتراف صحيح بناى گناهان را منهدم ميسازد .\r\n\r\n","description":"","footnote":"","page_name":" 289 ","page_number":289},
  {"content":"\r\n\r\n( 1 ) 27 - از گفتار اوست : مالى كه خرج شده و ترا به حال خودت بينا كرده ضايع نشده .\r\n( 2 ) 28 - از گفتار اوست : ميانه روى در هزينه زندگى از ظلم و تعدى آسانتر و خوددارى از ناملايمات از رنج و مشقت بهتر است .\r\n( 3 ) 29 - از گفتار اوست : بدترين توشهء آخرت آزار بندگانست .\r\n( 4 ) 30 - از گفتار اوست : شكر نعمت نعمتت افزون كند ، كفر نعمت از كفت بيرون كند .\r\n( 5 ) 31 - از گفتار اوست : روزگار دو روز است روزى بسود تو و روزى بزيان تو آن روز كه بسود تو است مغرور مشو ، روزى كه بزيان تست شكيبائى كن .\r\n( 6 ) 32 - از گفتار اوست : بسا ارجمندى كه اخلاق ناپسند او اسباب خواريش را ايجاد كرد و بسا بىاعتبارى كه اخلاق حميده‌اش او را عاليمقام ساخت .\r\n( 7 ) 33 - از گفتار اوست : كسى كه كارها را نيازموده باشد فريب مىخورد و كسى كه با حق در - افتد ورافتد .\r\n( 8 ) 34 - از گفتار اوست : اگر مرگ شناخته شود از آرزو كاسته گردد .\r\n( 9 ) 35 - از گفتار اوست : ارزش هر كس باندازهء دانائى اوست .\r\n بهنر كوش زانكه در عالم * قيمت آن راست كو هنر دارد \r\n( 10 ) 37 - از گفتار اوست : مردم بندگان دانائى خوداند .\r\n( 11 ) 38 - از گفتار اوست : مرد پنهان بود به زير زبان .\r\n\r\n","description":"","footnote":"","page_name":" 290 ","page_number":290},
  {"content":"\r\n\r\n( 1 ) 39 - از گفتار اوست : كسى كه با خردمندان مشورت كند به راه خير هدايت شود .\r\n( 2 ) 40 - از گفتار اوست : كسى كه بكم بسازد از بسيار بىنياز شود و كسى كه از بسيار بىنياز نباشد به چيز پستى نيازمند گردد .\r\n( 3 ) 41 - از گفتار اوست : هر كه اصلش پاك است فرعش تابناكست .\r\n( 4 ) 42 - از گفتار اوست : كسى كه به ديگرى اميدوار باشد از وى بيمناكست و كسى كه از شناخت چيزى كوتاهى كند آن را معيوب و ناپسند مىبيند .\r\n( 5 ) 43 - از گفتار اوست : عجيب‌تر از تمام اعضاء انسان ، دل اوست كه ماده‌هائى از اخلاق حميده و مادهائى از خويهاى نكوهيده در آن وجود دارد در نتيجه اگر چشم اميدش به ديگران باشد طمع او را ذليل كند و اگر طمع بر او چيره گردد حرص او را هلاك سازد و اگر نااميدى بر او غالب آيد اندوه او را از پاى درآورد و اگر خشم بر او استيلا يابد كينه او زياد شود و اگر حاجت روا شود از سپاسگزارى خاطر مىكند و اگر بيمناك شود در صدد پرهيز برمىآيد و اگر پيوسته در ايمنى بسر برد غرور سراپاى او را فرابگيرد و اگر نعمت تازهء به او روآورد آقائى و سربلندى دچار او ميگردد و اگر مصيبتى به دو برسد بيتابى او را رسوا مىكند و اگر ثروتمند شود سركشى كند و اگر درمانده شود بلا و محنت او را به خود مشغول سازد و اگر گرسنگى به او روىآورد ناتوان شود و اگر سيرى را از حد بگذراند جاى نفس براى او باقى نماند و بالاخره هر گونه تقصيرى مضر به حال او و هر گونه افراط و تجاوز از حد ، مفسد روزگار اوست .\r\n\r\n","description":"","footnote":"","page_name":" 291 ","page_number":291},
  {"content":"\r\n\r\n( 1 ) 44 - هنگامى كه شاه زنان دختر كسرى اسير شده بود على ع از وى پرسيد از پدر خود پس از پيش‌آمد فيل چه شنيدهء و چه فرمودهء به ياد دارى عرضكرد او ميگفت هر گاه خدا بر كارى چيره شود دستهاى طمع از همه طرف كوتاه شود و چون مدت زندگى كسى سپرى شود مرگ در كمين اوست .\r\nفرمود پدرت چه سخن مناسب و به جائى گفته ، آرى كارها در گرو تقدير است چون امرى مقدر شد تدبير اثرى نخواهد داشت .\r\n( 2 ) 45 - از گفتار اوست : كسى كه از نعمت يقين برخوردار شده و شك دچار او شود بايد از يقين خود تعقيب نمايد زيرا يقين با آمدن شك از بين نميرود .\r\n( 3 ) 46 - از گفتار اوست : مؤمن خود در رنج است و ديگران از او در آسايش .\r\n( 4 ) 47 - از گفتار اوست : شخصى كه كسالت بورزد نميتواند حق خدا را ادا كند .\r\n( 5 ) 48 - از گفتار اوست : بهترين عبادت ، شكيبائى و خاموشى و انتظار فرج است .\r\n( 6 ) 49 - از گفتار اوست : شكيبائى سه قسم است ، صبر بر مصيبت و صبر از معصيت و صبر بر طاعت .\r\n( 7 ) 50 - از گفتار اوست : بردبارى وزير مؤمن است و علم دوست او و مدارا برادر او و نيكو - كارى پدر او و شكيبائى سرلشكر او .\r\n\r\n","description":"","footnote":"","page_name":" 292 ","page_number":292},
  {"content":"\r\n\r\n( 1 ) 51 - از گفتار اوست : سه چيز از گنجهاى بهشت است پنهانى دادن صدقه و مخفى كردن مصيبت و كتمان كردن بيمارى .\r\n( 2 ) 52 - از گفتار اوست : احتياج پيدا كن . بهر كسى كه ميخواهى اسير او باشى ، و بىنياز شو از هر كسى كه مىخواهى همتاى او شوى و بخشش كن بهر كسى كه مىخواهى فرمانرواى او باشى .\r\n( 3 ) 53 - از گفتار اوست : آدم بدكار بىنياز از ديگران نمىباشد ، و انسان حسود راحتى ندارد و پادشاهان دوست نميشوند .\r\n( 4 ) 54 - از گفتار اوست : به احنف بن قيس فرمود سكوت موجب رضاست و كسى كه با ما نباشد بر ما خواهد بود .\r\n( 5 ) 55 - از گفتار اوست : جود امر طبيعى است و منت‌گذارى پايه احسان را سست مىكند .\r\n( 6 ) 56 - از گفتار اوست : كسى كه بعهد خود وفا نكند در صدد قطع دوستى است .\r\n( 7 ) 57 - از گفتار اوست : آنچه به زبان آيد آخر بجهان آيد .\r\n( 8 ) 58 - از گفتار اوست : در طلب روزى برآئيد كه در گرو طالب آنست .\r\n( 9 ) 59 - از گفتار اوست : دعاء چهار نفر مردود نمىشود پيشواى دادگرى كه براى زيردستان خود دعا كند و فرزند نيكوكارى كه براى پدرش دعا كند و پدر مهربانى كه براى فرزندش دعا كند و ستمديدهء كه بر ستمگر دعا نمايد خدا بمظلوم ميفرمايد سوگند بعزت و بزرگوارى خودم دعاء ترا هر چند پس از مدتى هم باشد مستجاب خواهم كرد .\r\n\r\n","description":"","footnote":"","page_name":" 293 ","page_number":293},
  {"content":"\r\n\r\n( 1 ) 60 - از گفتار اوست : بهترين ثروتها آنست كه انسان تهى دست از كسى سؤال نكند و بدترين گدائيها همانست كه در برابر مردم سر به زير افكند .\r\n( 2 ) 61 - از گفتار اوست : احسان از هلاكت جلوگيرى مىكند و ملاطفت با خلق آدمى را از لغزش نگه ميدارد .\r\n( 3 ) 62 - از گفتار اوست : انسان خندانى كه بگناه خود اعتراف كند بهتر است از گريانى كه به پروردگار خود بنازد .\r\n( 4 ) 63 - از گفتار اوست : اگر آزمايشها در كار نبود رأىها قابل اثر نبود .\r\n( 5 ) 64 - از گفتار اوست : هيچ بهرهء بهتر از خرد و هيچ دشمنى بدتر از نادانى نيست .\r\n( 6 ) 65 - از گفتار اوست : كسى كه آرزويش طولانى باشد كارش اندكست .\r\n( 7 ) 66 - از گفتار اوست : سپاسگزارترين مردم كسى است كه قانع‌تر باشد و حريصترين آنها كسى است كه بيشتر كفران نعمت نمايد .\r\nعلى ع از اين گونه سخنان بسيار دارد و همه آنها دقيق و مشتمل بر نصايح حكمت‌آميز و طلائى است و ما اگر ميخواستيم همه سخنان حكيمانه آن جناب را در اين كتاب بياوريم طولانى ميشد و از رويه كتاب فعلى خارج بود در عين حال همين مختصرى كه ايراد كرديم مشت نمونه خروار است و خردمندان به خوبى مىتوانند پى بحقايق الهى او ببرند .\r\n\r\nفصل - 54 معجزات\r\n( 8 ) معجزات و كراماتى خداى متعال بدست على ع اظهار فرموده و براهين حقانيت خود و كلامش .\r\n\r\n","description":"","footnote":"","page_name":" 294 ","page_number":294},
  {"content":"\r\n\r\nرا بتوسط او ظاهر ساخته كه همه حاكى از موقعيت و مكانت او در پيشگاه مقدس الهى است و اين گونه كرامات كه ويژه على ع بوده و ديگران از آنها محروم بوده‌اند براى اينست كه مردم از اطاعت او سرپيچى ننمايند و بولايت او ايمان بياورند و به حق او بينا شوند و به امامت او يقين نمايند و او را معصوم از خطا بدانند و مردى كامل و حجت خدا بشناسند .\r\nاز جملهء معجزات آنكه خداى متعال على ع را همپايه دو پيمبر از پيمبران خود عيسى و يحيى قرار داده و بدرجهء رسانيده كه كسى شبههء در حقانيت آن ننموده خدا در باره عيسى كه روح و كلمة اللَّه و پيمبر و رسول او بمردم است و راجع بمادرش مريم و حامله بودن بوى و كار شگفتى كه از او سر زده ميفرمايد «    قالَتْ أَنَّى يَكُونُ لِي غُلامٌ وَ لَمْ يَمْسَسْنِي بَشَرٌ وَ لَمْ أَكُ بَغِيًّا قالَ كَذلِكِ قالَ رَبُّكِ هُوَ عَلَيَّ هَيِّنٌ وَ لِنَجْعَلَهُ آيَةً لِلنَّاسِ وَ رَحْمَةً مِنَّا وَ كانَ أَمْراً مَقْضِيًّا    « 1 » وقتى بمريم اطلاع داد به زودى فرزندى از تو بوجود مىآيد گفت چگونه ممكن است از من طفلى به دنيا بيايد با آنكه دست مردى بدامن من نرسيده و من هم كه زناكار نبوده‌ام جواب داد آرى چنانست كه ميگوئى خدا به تو فرموده اين كار بر ما آسانست ما او را بىپدر به دنيا مى - آوريم تا ويرا نشانى براى مردم قرار دهيم و مايه رحمت ما باشد و قضاء ما بر آن جارى شده » و از جمله معجزات عيسى ع يكى اين بود كه در گهواره سخن ميگفت و كار شگفت‌آورى ميكرد و اعجازى مىنمود كه عقلهاى خردمندان در بارهء آن حيران بود .\r\n( 1 ) و از جمله آيات خدا در بارهء على ع كمال عقل و آرامش و خدا و رسول‌شناسى آن جناب بوده و با آنكه سن زيادى نداشته و ظاهرا در رديف كودكان بوده رسول خدا ص او را به نبوت خود و پذيرش دستوراتش دعوت كرده و او را بحقانيت خود تكليف نموده و بخداشناسى و يكتاپرستى فرمانداده و تعهد\r\n\r\n\r\n\r\n\r\n","description":"","footnote":"\r\n( 1 ) آيه 20 و 21 سوره مريم\r\n","page_name":" 295 ","page_number":295},
  {"content":"\r\n\r\nنموده كه ودايع الهى و دين خود را حفظ نمايد و امانت را به منزل رساند و على ع در اين هنگام بنا بر گفته بعضى هفت ساله و بعقيدهء ديگرى نه ساله و حسب اطلاع بيشترى از تاريخ نويسان ده ساله بوده و بالاخره در اين حد از سن كودكى كه عقل كاملى داشته باشد و خدا را بعظمت بشناسد و رسول او را تصديق نمايد بلا شك از آيات خداست كه عادت نظير او را كمتر نشان داده و دليل بر آنست كه معظم له بايد موقعيت و منزلت بخصوصى در پيشگاه رسول اكرم داشته باشد و شايسته براى پيشوائى خلق و حجت بر مردم بوده و در خرق عادت مساوى با عيسى و يحيى باشد و اگر على ع در اين حد از سن مردى كامل و عارف نبود رسول خدا ص هيچ گاه او را به نبوت خود نميخواند و به ايمان به خدا و اعتراف بحقيقت خويش دعوت نميكرد و پيش از همه به استثناى همسرش خديجه او را به اين دين مقدس تكليف نمىنمود و امين اسرار نبوت قرار نمى - داد و او را از ميان همسالانش به اين مقام نمىگزيد و از ديگران ممتاز نميگردانيد و همه اين سخنان دليل بر آنست كه حضرت مشار اليه با خوردسالى خدا را مىشناخته و به پيغمبرش ايمان داشته چنانچه خدا هم در باره يحيى فرموده  وَ آتَيْناهُ الْحُكْمَ صَبِيًّا  « 1 » ما در كودكى به او حكم الهى خود را آموختيم و معلومست آشكارترين حكم آن است كه خدا را بشناسد و اقرار به نبوت داشته و بهتر بتواند در اثبات يگانگى خدا و نبوت خود دليل آورد و ديده عبرت بينش بازتر و از وجوه استنباط و وصول بحقايق امور باخبر باشد\r\n\r\n\r\n\r\n\r\n","description":"","footnote":"\r\n( 1 ) آيه 13 سوره مريم\r\n","page_name":" 296 ","page_number":296},
  {"content":"\r\n\r\nو چون پايهء حكم بدين ميزان منتهى شد خداى متعال هم تمام اين حقايق را براى على ع ابراز داشته و او را با دو پيمبر خود كه قرآن بعظمتشان گواهى داده برابر ساخته .\r\n\r\nفصل - 55 على ع زخم نديده\r\n( 1 ) از جمله معجزات على ع آنكه تا به حال هيچ يك از دلاوران باندازهء او نبرد نكرده و مانند او در رزم با يلان عرب ، استقامت نورزيده و نيز هر يك از آنها در ميدان جنگ به بدترين وضعى دچار شده و جراحات بسيارى ديده و تنها على ع در اين مدتى كه بكارزار پرداخته جراحتى كه او را از پاى درآورد نديده و در صفحه پيكار بيچاره نشده و كسى نتوانسته به او آزارى وارد آورد تا آن هنگام كه بايد بخدعهء پسر مرادى دار دنيا را وداع گفته برياض رضوان ورود نمايد و بالاخره اين موقعيت خاصهء آن حضرت و او آيتى از آيات باهرهء خدا بوده و دليل بر آنست كه حضرت مشار اليه از مخصوصان و برگزيدگان ذات اقدس حضرت پروردگار است .\r\n\r\nفصل - 56\r\n( 2 ) چنانچه تاريخ نشان ميدهد هر يك از دلاوران كه با دشمن روبرو ميشده گاهى او بر دشمن و هنگامى دشمن بر او چيره ميگرديد ، و نيز هر كسى كه جراحتى مىديده هنگامى چنان سخت بوده كه مىمرده و گاهى بهبودى مىيافته و بالاخره تاريخى ننوشته دلاورى باين‌گونه زحمت و رنج پيكار مبتلا\r\n\r\n","description":"","footnote":"","page_name":" 297 ","page_number":297},
  {"content":"\r\n\r\nگردد و نجات پيدا كند آرى تنها على ع داراى اين خصيصه بوده كه بلا شك به اقران خود دست پيدا ميكرده و در مبارزات بر يلان روزگار غالب مىآمده و چنانچه مسلم است اين مقام هم از اختصاصات آن حضرت است كه از ميان همه مردم انتخاب شده و خداى متعال هم با انتخاب آن جناب خرق عادتى در عالم دنيا نموده .\r\n\r\nفصل - 57 كسى بر او چيره نشد\r\n( 1 ) على ع با آن همه پيكارهائى كه ميكرد و با يلان از عرب و بزرگان ايشان روبرو ميشد و آنان براى نابودى وى همه گونه حيله به كار ميبردند و ميكوشيدند شايد بتوانند بر وى دست يابند در عين حال جناب او از دشمن نگريخت و پشت بجنگ نداد و از جاى درنرفت و بيمى از كسى در دل قرار نداد با آنكه ديگران هر گاه با دشمن روبرو ميشدند گاهى بر دشمن غالب و هنگامى مغلوب و زمانى حمله مى كردند و وقتى فرار مينمودند .\r\nو چون وضع على ع چنان بود كه اشاره كرديم بايد بگوئيم عمل حضرت او در اين خصوص از جمله معجزات باهره و خرق عادتى بوده كه ويژه آن جنابست و دليل بر امامت و پيشوائى او مىباشد و بايد از وى پيروى كرد و او برگزيدهء از ميان افراد است .\r\n\r\n","description":"","footnote":"","page_name":" 298 ","page_number":298},
  {"content":"\r\n\r\n\r\nفصل - 58 على ع يا ستوده همگان\r\n( 1 ) از جمله معجزات ويژه آن جناب آنست كه مناقب و فضائل على ع در ميان خاصه و عامه شهرتى بسزا دارد و حد اكثر مردم مسلمان فضائل و خصائص او را نقل محافل خود قرار ميدهند و اخلاق كريمه او را همه جا و همه وقت ياد ميكنند و بالاخره تسليم دست فضائل و اخلاق آن حضرت‌اند و همين عمل كه ديگران با ميل خود بدان متوجه‌اند حاكى از برجستگى و پيشوائى اوست .\r\nبا آنكه منحرفين از آن جناب بسيار و دشمنانش فراوان و همه گونه اسباب كتمان فضيلت او فراهم و حق ثابت او مورد انكار قرار مىگرفته و دنيا در دست دشمنانش چون انگشترى در انگشتان بوده و از دوستان على روگردان و پيش‌آمدهائى كه براى خود او ميشد ، و همه كس ميخواسته چراغ ولايت او را خاموش نمايد و زحمات او را باطل سازد در عين حال بازهم فضائل او چون خورشيدى درخشان و خداى متعال هم روز بروز فضائل او را رواج ميداده و مناقب او را ظاهر ميساخته و مردم را به اعتراف بر درجات ساميه او واميداشته و به صحت آن گواه ميساخته و حيله دشمنانش را كه ميخواسته مناقب او را كتمان نمايند و حقوقش را پامال كنند از بين ميبرده و حجت خود را بوسيله حضرت ولايتمآب او تمام ميكرده و حقانيت او را آشكار ميساخته .\r\nو از آنجا كه بر خلاف عادت است شخصى مانند على ع داراى اين همه دشمن و همه گونه اسباب گمنامى او فراهم آيد و در عين حال چون خورشيدى همه جا را منور سازد جز خرق عادت و معجزاه‌اى كه بشر عادى از آوردن مثل آن عاجز است چيز ديگرى نيست و او بايد از ميان همه مردم برگزيده شده باشد خبرى از شعبى شهرت همگانى يافته ميگفت از خطيبان بنى اميه ميشنيدم على ع را بر فراز منبرها سب\r\n\r\n","description":"","footnote":"","page_name":" 299 ","page_number":299},
  {"content":"\r\n\r\nميكرده و بد ميگفتند و همان وقت احساس ميكردم كه گويا بازوى آن حضرت را گرفته و از رفعت بجانب آسمانها بالا مىبرند و نيز از آنان مىشنيدم كه پيشينيان خود را در منابر ميستايند و چنان مىپنداشتم كه گويا از مردارى توصيف مىكنند .\r\n( 1 ) وليد بن عبد الملك بفرزندان خود ميگفت يادگارهاى من ! تا ميتوانيد دست از دين برنداريد زيرا بنائى را كه دين پايه‌گذارى نمايد دنيا نميتواند آن را منهدم و ويران بسازد و برعكس بنائى كه به دست دنيا بنيان شود دين آن را ويران ميسازد .\r\nبسيارى از اوقات از ياران و كسان خود مىشنيدم كه از على ع نكوهش مىنمودند و فضائل او را زير پا گذارده و مردم را به كينهء او واميداشتند در عين حال تمام زحمات آنان بىنتيجه مىماند و روزبروز مكانت او در دلها زيادتر ميشد و از آن طرف خود آنها مىخواستند با اين عمل در دلها جا بگيرند بر خلاف انتظار از دلها مىافتادند و از موقعيتشان ميكاست .\r\nآرى « خوش بود مدح از زبان دشمنان » .\r\nو در اينكه فضائل امير المؤمنين ع را پنهان ميداشته و دانشمندان را از نشر آنها جلوگيرى ميكرده‌اند حرفى نيست و هيچ خردمندى شك و شبههء ندارد و بقدرى در اين باره پافشارى كرده و جديت به خرج ميدادند كه اگر كسى مىخواست روايتى از على ع نقل كند نميتوانست آن روايت را بنام و نسب از آن جناب ياد نمايد و ناچار مىگفت مردى از اصحاب پيغمبر ص يا مردى از قريش چنين خبرى نقل كرده و برخى مىگفتند ابو زينب چنين مطلبى فرموده .\r\n( 2 ) عكرمه حديث وفات پيغمبر ص را از گفتهء عايشه چنين روايت كرده كه نامبرده در ضمن حكايت\r\n\r\n","description":"","footnote":"","page_name":" 300 ","page_number":300},
  {"content":"\r\n\r\nبه او گفت رسول خدا ص هنگامى كه با حال بيمارى خواست از خانه به مسجد برود بر دو نفر از خاندان خود كه يكى فضل بن عباس بود تكيه كرده بود .\r\nاو كه خدا نفرين پيمبر ص را بر او روا سازد از شخصى ديگر نام نبرد .\r\nعكرمه گويد هنگامى كه اين قصه را از قول عايشه خانم براى عبد اللَّه عباس نقل كردم گفت آيا آن مرد ديگر را مىشناسى ؟ گفتم نه ! عائشه از او نام نبرد گفت آن مرد على بن ابى طالب بود و عائشه با آنكه ميتوانست از وى به نيكى ياد كند ليكن كينه ديرين او را بر اين داشت كه از وى نام نبرد .\r\nو حاكمان ستمگر هر گاه مىفهميدند كسى از على ع به نيكى ياد مىكند او را با تازيانه مى - زدند و بلكه براى عبرت ديگران سر او را جدا مىكردند و مردم را به بيزارى از او وادار مىنمودند و بالاخره عادت بر اينست كه شخصى بدين پايه دشمن داشته باشد نبايستى از او نيكى باقى بماند تا چه رسد كه فضائل و مناقب او زبانزد خاص و عام بوده و دليل بر حجيت او اقامه شود و چنانچه نوشتيم مناقب او همه جا منتشر شده و خاصه و عامه و دوست و دشمن از آنها نام مىبرند و از اينجا معلوم مىشود كه رويه على ع بطور عادى نبوده و معجزهء باهره‌ايست .\r\n\r\nفصل - 59 خاندان على ع چه ديدند\r\n( 1 ) و از جمله معجزات آنست كه خاندان هيچ يك از افراد باندازهء خاندان او ستم نديده و فرزندان هيچ يك از پيمبران و امامان و پادشاهان و بد و نيك عالم باندازهء فرزندان او گرفتار خوف و ترس نگرديدند و افراد هيچ يك از نامبردگان مانند يادگارهاى او بدست قتل و دورى از شهر و ديار و ترس\r\n\r\n","description":"","footnote":"","page_name":" 301 ","page_number":301},
  {"content":"\r\n\r\nو خوف مبتلا نگرديدند و آن همه پيش‌آمدهاى ناروائى كه براى ايشان شد براى هيچ يك از ديگران اتفاق نيفتاد چنانچه آنان را كشتند و همه گونه حيله‌گرى را براى نابودى آنها به كار بردند و آنها را زنده در ميان ديوارها گذاردند و با تشنگى و گرسنگى آنان را معذب ساختند و به هلاكت رسانيدند و بالاخره ناراحتىهائى كه از ناحيه دشمنان براى آنان ايجاد شد خاندان على را وادار كرد كه از ديار خود فرار كرده و در شهرهاى غربت با گمنامى بسر برند و بقدرى در بيچارگى آنان پافشارى شد كه آنها از دوستان خود هم كناره مىگرفتند و از دشمنان هم كه بطور مسلم فرارى بودند و بشرق و غرب عالم پناهنده ميشدند و در مكانهائى ميزيستند كه آب و آبادانى نداشت و سعى مىكردند مردم كمتر آنها را بشناسند و به دورى از ايشان مايلتر بودند و آميزش كمتر مىنمودند و ميترسيدند مبادا از نتيجهء خلط و آميزش با افراد بدست ستمگران روزگار گرفتار شوند و خود و افرادشان به بيچارگى بيفتند .\r\nو بالاخره تمام آنچه گفته شد عللى بود كه رشته نظام زندگى آنان را از هم گسيخت و ريشه‌كن ساخت و از عددشان كاست و در عين حال يادگارهاى على از همه پيمبران و نيكوكاران و دوستان خدا بيشتر بلكه از فرزندان ساير افراد هم زيادتر است چنانچه همه جا را نور خورشيد ولايتشان فراگرفته با آنكه رسم سادات علوى بر اينست كه جز با خويشاوندان نزديك خود با ديگران ازدواج نمى - كنند « 1 » .\r\n\r\n\r\n\r\n\r\n","description":"","footnote":"\r\n( 1 ) هنوز هم برخى از سلاسل سادات بدان عقيده باقى و با غير سادات وصلت نمىكنند گرچه اين موضوع به اهميت سابقى خود برقرار نمانده .\r\n","page_name":" 302 ","page_number":302},
  {"content":"\r\n\r\nو اين موضوع خرق عادت و دليل بر موقعيت و اهميت امير المؤمنين على ع است  الْحَمْدُ لِلَّهِ رَبِّ الْعالَمِينَ  .\r\n\r\nفصل - 60 اخبار از مغيبات\r\n( 1 ) و از جمله آيات باهره كه دلالت بر امامت على ع و وجوب فرمانبردارى از او مىنمايد و حجيت او را ثابت مىكند اموريست كه ما آنها را بنام معجزه نام برده و مىگوئيم بايد از شخص پيغمبر ظهور پيدا كند تا صدق و راستى آنها بمرحلهء ثبوت برسد .\r\nاز آن جمله على ع از مغيبات و پيش‌آمدهاى آينده اخبار ميكرد و هر چه مىگفت در موقع خودش بدون كم و كاست بوقوع مىپيوست و معلوم ميشد حضرت مشار اليه آنچه را فرموده راست و درست بوده و چنانچه ميدانيم اخبار از اين گونه امور از بزرگترين معجزات پيمبرانست .\r\nچنانچه خداى متعال از معجزه عيسى ع كه اخبار از غيب كرد و نبوت او بدين وسيله ثابت شد مىفرمايد «  وَ أُنَبِّئُكُمْ بِما تَأْكُلُونَ وَ ما تَدَّخِرُونَ فِي بُيُوتِكُمْ  » « 1 » من بشما از آنچه مىخوريد و در خانهاى خود ذخيره مىكنيد اطلاع مىدهم و نيز اين گونه اخبار را از بزرگترين معجزات رسول خدا شمرده كه در پيش‌آمد كارزار روم و چيرگى آن اطلاع داده\r\n\r\n\r\n\r\n\r\n","description":"","footnote":"\r\n( 1 ) آيه 49 سوره آل عمران\r\n","page_name":" 303 ","page_number":303},
  {"content":"\r\n\r\n     الم غُلِبَتِ الرُّومُ فِي أَدْنَى الْأَرْضِ وَ هُمْ مِنْ بَعْدِ غَلَبِهِمْ سَيَغْلِبُونَ فِي بِضْعِ سِنِينَ      « 1 » در نزديكترين زمين لشكريان روم مغلوب شدند و آنان پس از چند سال ديگر چيره خواهند شد و هم از پيش‌آمد اهل بدر چنين اطلاع داده  سَيُهْزَمُ الْجَمْعُ وَ يُوَلُّونَ الدُّبُرَ  « 2 » به زودى اين گروه منهزم شده پشت بجنگ خواهند داد و بلا خلاف چنان اتفاق افتاد كه فرموده بود .\r\nو فرمود «  لَتَدْخُلُنَّ الْمَسْجِدَ الْحَرامَ إِنْ شاءَ اللَّهُ آمِنِينَ مُحَلِّقِينَ رُؤُسَكُمْ وَ مُقَصِّرِينَ لا تَخافُونَ  » « 3 » هر گاه خدا بخواهد با كمال راحتى وارد مسجد الحرام مىشويد سر ميتراشيد و ناخن كوتاه مىكنيد و از كسى بيمى نداريد و فرموده :    إِذا جاءَ نَصْرُ اللَّهِ وَ الْفَتْحُ وَ رَأَيْتَ النَّاسَ يَدْخُلُونَ فِي دِينِ اللَّهِ أَفْواجاً    « 4 » هنگامى كه يارى خدا و پيروزى دررسيد و ديدى كه مردم دسته دسته وارد دين خدا ميشوند .\r\nخدا از عقيده قلبى عدهء از منافقان خبر داده كه :  وَ يَقُولُونَ فِي أَنْفُسِهِمْ لَوْ لا يُعَذِّبُنَا اللَّهُ بِما نَقُولُ  « 5 » با خود مىگويند چگونه خدا ما را در آنچه مىگوئيم شكنجه ننمايد و در قصه يهود گفته   قُلْ يا أَيُّهَا - الَّذِينَ هادُوا إِنْ زَعَمْتُمْ أَنَّكُمْ أَوْلِياءُ لِلَّهِ مِنْ دُونِ النَّاسِ فَتَمَنَّوُا الْمَوْتَ إِنْ كُنْتُمْ صادِقِينَ وَ لا يَتَمَنَّوْنَهُ أَبَداً بِما قَدَّمَتْ أَيْدِيهِمْ وَ اللَّهُ عَلِيمٌ بِالظَّالِمِينَ   « 6 » بگو اى يهودان اگر شما فقط خود را دوست خدا ميدانيد و ديگران را شايسته اين مقام نميدانيد و راستى دوست خدائيد آرزوى مرگ نمائيد و با آنكه هيچ گاه بر اثر كارهاى\r\n\r\n\r\n\r\n\r\n","description":"","footnote":"\r\n( 1 ) آيه 3 سوره روم\r\n( 2 ) آيه 45 سوره قمر\r\n( 3 ) آيه 27 سوره فتح\r\n( 4 ) آيه 3 سوره نصر\r\n( 5 ) آيه 8 سوره مجادله\r\n( 6 ) آيهء سورهء جمعه\r\n","page_name":" 304 ","page_number":304},
  {"content":"\r\n\r\nزشت خود چنين آرزو نخواهند كرد و خدا داناى به حال ستمگرانست .\r\nآرى پيش‌آمد چنان بود كه فرمود و از اين قبيل اطلاعات بسيار است كه هر گاه همه آنها را بيان كنيم كتاب ما طولانى خواهد شد .\r\n\r\nفصل - 61 اخبار از مغيبات\r\n( 1 ) آنها كه بيان شد نمونهء از اطلاعات غيبى پيغمبر اكرم ص بود و اطلاع از مغيبات على ع به اندازه‌ايست كه قابل انكار نبوده مگر كسى كه كورباطن و جاهل و دشمن باشد كه او چارهء ندارد جز اينكه اين گونه حقايق را زير پا گذارد ، بالاجمال ما نمونهء از مغيبات آن جناب را كه اخبار و احاديث حكايت كرده و همه ناقلان روايت نموده‌اند ياد مىكنيم .\r\nاز آن جمله پيش از آنكه با طلحه و زبير و معويه و خوارج پيكار نمايد از مقاتله با آنان اطلاع داد و چنان شد كه فرموده بود .\r\nو به طلحه و زبير كه از وى استيذان براى عمره نمودند فرمود به خدا سوگند شما ارادهء عمره نداريد بلكه مىخواهيد آهنگ بصره نمائيد و چنان بود كه فرمود از آن جمله به ابن عباس اطلاع داد طلحه و زبير از من استيذان عمره نمودند و من با آنكه ميدانستم آنان آهنگ مكر دارند در عين حال به ايشان اجازه دادم و به خدا پناهنده شدم و ميدانم خدا مكر آنها را بخودشان برميگرداند و مرا بر آنها پيروز خواهد كرد و چنان شد كه فرموده بود .\r\n\r\n","description":"","footnote":"","page_name":" 305 ","page_number":305},
  {"content":"\r\n\r\n( 1 ) و هنگامى كه در ذى قار براى بيعت ، جلوس كرده فرمود به زودى از جانب كوفه هزار نفر مرد بىكم و كاست به طرف شما خواهند آمد و با من بيعت مىكنند و خود را آماده براى مرگ ميسازند .\r\nابن عباس گويد من از شنيدن اين سخن ، بيمناك شده و گفتم ممكن است كمتر يا بيشتر از هزار نفر باشند و سرانجام ما به بيچارگى منتهى شود و پيوسته اين انديشه مرا اندوهناك ساخت تا آن هنگام كه مردان كوفه وارد شدند من بر اثر استماع آن خبر ، كوفيها را مىشمردم تا نهصد و نود و نه نفر تكميل شده و هزارمى آنها را نديده گفتم  إِنَّا لِلَّهِ وَ إِنَّا إِلَيْهِ راجِعُونَ  چرا على ع چنين اطلاعى داد و چه امرى ايجاب كرد وى چنين سخن نابجائى بگويد و ما را در برابر دشمنان سرشكسته بسازد و همواره در انديشه بودم در اين وقت چشمم به مردى افتاد كه از دور بجانب ما مىآيد چون نزديك شد پياده پشمينه پوشى را ديدم كه شمشير حمايل كرده و سپر و لوازم جنگى را همراه برداشته حضور على ع آمده عرض كرد دست دراز كن تا با تو بيعت كنم على ع پرسيد بچه كيفيت مىخواهى با من بيعت نمائى ؟ جواب داد آنچه مىگوئى بشنوم و فرمانبردارى كنم و در برابر تو پيكار نمايم تا كشته شوم يا آنكه خدا پيروزى را نصيب تو فرمايد على ع پرسيد نام تو چيست ؟ عرضكرد نام من اويس است فرمود اويس قرنى تو هستى ؟ عرضكرد آرى فرمود اللَّه اكبر دوست من رسول خدا ص اطلاع داد كه من صحبت يكى از امتان او را بنام اويس قرنى كه از حزب خدا و رسولند درك مىكنم و او در ركاب من شهيد مىشود و گناهكاران به اندازهء مردم ربيعه و مضر از شفاعت او بهره‌مند مىشوند .\r\nابن عباس گويد چون از صدق فرمايش على ع اطلاع يافتم مسرور شدم خدا از انديشه خطاى من درگذرد .\r\n\r\n","description":"","footnote":"","page_name":" 306 ","page_number":306},
  {"content":"\r\n\r\n( 1 ) هنگامى كه شاميها قرآنها را روى نيزه كردند و ياران على ع را به شك انداختند و آنان از على ع درخواست كردند تا با شاميها بمسالمت رفتار كند و سازش نمايد فرمود واى بر شما اين كار ، مكر شاميانست و منظور آنها نگهدارى قرآن نيست و آنها اهل قرآن نمىباشند از خدا بترسيد و دست از پيكار برنداريد هر گاه سخن مرا نپذيريد راهها بر شما سخت شود و چنان پشيمان شويد كه سودى نبريد و قضيه چنان شد كه فرمود ، زيرا آنها پس از آنكه كار خلافت را بحكومت حكمين واگذار نمودند پى به تقصير خود برده و دانستند عدم اجابت خواسته على ع بزيان آنها تمام شده و راه وصول به مقصود را براى آنان دشوار ساخته و جز هلاكت راه ديگرى براى آنان نمىباشد .\r\nو هنگامى كه على ع عازم پيكار با خوارج شد فرمود هر گاه خوف اين معنى نبود كه شما ممكن است از راه حق منحرف شويد و دست از كار بكشيد از قضاى الهيكه بر زبان پيغمبر حق جارى شده در بارهء كسى كه با آنان مىجنگد و كاملا از احوال ايشان باخبر است بشما اطلاع ميدادم و ثابت مىكردم كه آنان بدترين افرادند و كسى كه با آنها پيكار كند هر چه بيشتر و بهتر به خدا نزديك است .\r\nهنگامى كه على ع از كارزار با خوارج آسوده شد در صدد يافتن مرد كوتاه دست كه نامش حرقوص ابن زهير بود برآمد و در ميان كشتگان مىگشت و مىفرمود سوگند به خدا دروغ نگفته‌ام و كسى هم كه مرا از وجود چنين آدمى اطلاع داده دروغ نگفته و بالاخره نامبرده را در ميان كشتگان يافته پيراهنش را دريده و بر شانه‌اش گوشت زيادى به شكل پستان زنان بود كه چون آن را مىكشيدند دست و شانه به تبع آن كشيده ميشد و چون رها مىكردند بجاى اول بازمىگشت و چون حال او را بدان كيفيت ملاحظه كرد تكبير گفته و فرمود پيش‌آمد اين موجود ، عبرت براى بينايانست .\r\n\r\n","description":"","footnote":"","page_name":" 307 ","page_number":307},
  {"content":"\r\n\r\n\r\nفصل - 62 پيش‌آمد مرد ازدى\r\n( 1 ) جندب بن عبد اللَّه ازدى گفت من در ركاب على ع بكارزار صفين و جمل حضور يافته و در اينكه اصحاب جمل و صفين شايسته كارزارند و بايد با آنها جنگيد شك و شبههء در دلم راه نيافت ليكن هنگامى كه بجنگ نهروان حضور يافتم حاضر براى پيكار با آنان نبودم و آنها را مردم منحرف قابل كارزار نميدانستم مىگفتم اينان قاريان و نيكوكاران ما هستند و شايسته نيست با اين عده كه چنين مقامى را حائزاند جنگيد و بالاخره هر گاه با اين جماعت بجنگيم مرتكب امر بزرگى شده‌ايم فردا از صف كناره گرفته و اسلحه جنگى همراه داشته بگوشهء رفتم نيزه‌ام را به زمين فروبرده و سپر را بر آن آويخته و سايه‌بانى ساخته زير آن نشستم و در اين باره انديشه مىكردم على ع وارد شده فرمود اى برادر ازدى آيا آبى براى طهارت حاضر دارى عرضكردم آرى ، آفتابه آب را حضورش تقديم كردم حضرت آن را از من گرفته و چندان دور شد كه او را نميديدم و چون برگشت در زير سايه‌بان قرار گرفت در آن هنگام سوارهء پيدا شد و در جستجوى آن حضرت بود عرضكردم يا على اين سواره با شما كار دارد فرمود او را به طرف من بخوان چون بحضورش شرفياب شد عرضكرد دشمنان از نهر گذشتند فرمود چنين نيست آنها از آب عبور ننمودند .\r\nعرضكرد آرى به خدا قسم از نهر عبور كردند فرمود خدا ترا تكذيب مىفرمايد در اين وقت ديگرى رسيد و همان سخن را تكرار كرد و عرضكرد سوگند به خدا همان هنگام كه بعزيمت شما آهنگ نمودم پرچم‌هاى آنان را آن طرف نهر ديدم فرمود چنان نيست كه خيال مىكنى زيرا قبل از اينكه از نهر بگذرند اسباب هلاكت و خونريزى آنها فراهم است .\r\n\r\n","description":"","footnote":"","page_name":" 308 ","page_number":308},
  {"content":"\r\n\r\n( 1 ) سپس على ع از جا برخاست منهم همراه او برخاستم و با خود گفتم سپاس خدا را كه مرا به حال على ع بينا كرد و سرانجام كارش را به من فهمانيد : بالاخره على ع يكى از آن دو مرد است كه يا آدمى پرجرأت و دروغگوست و يا برهانى از خدا و پيمانى در اين خصوص از پيمبر او دارد پروردگارا با تو معاهده مىكنم و فرداى قيامت خود را مسئول ميدانم و چنين پيمان مىبندم كه اگر دشمنان از نهر عبور كرده باشند من نخستين كسى باشم كه با على پيكار نمايم و نيزه بديدگان او فروبرم و اگر دشمنان از نهر عبور نكرده باشند من خود را براى پيكار در ركاب او آماده مىسازم چون به صفهاى لشكر نزديك شديم ديدم پرچمها و اثقال جنگيشان همچنان اين طرف نهر است نامبرده گويد در آن وقت على ع از پشت سر من آمد و گريبان مرا گرفته بلند كرد و فرمود اى برادر ازدى آيا حقيقت امر براى تو آشكار شد .\r\nعرضكردم آرى فرمود اينك خود را آماده پيكار كن .\r\nمن حسب الامر بكارزار پرداختم مردى را كشتم سپس ديگرى را از پاى درآوردم آنگاه با سومى درآويختم او بر من و من بر او ضربتى وارد آوردم تا هر دو افتاديم اصحاب من مرا از ميدان در ربوده پس از آنكه به هوش آمدم ديدم كار دشمنان به آخر رسيده و جنگ خاتمه يافته .\r\nاين حديث مشهور است و همه ناقلان اخبار آن را روايت كرده‌اند و قضيه مزبور را شخصى ازدى خود در عهد على و پس از او نقل كرده و كسى او را مردود ندانسته و دروغگو نشمرده و بالاخره اين پيش - آمد از جمله اطلاعات غيبى آن حضرتست و حاكى از آنست كه حضرت عالم به ضماير بوده و از نفوس افراد باخبر است و در نتيجه معجزه باهره‌ايست كه چيزى جز معجزه مساوى با آن نبوده و خود از معجزات بزرگ و برهان آشكار براى امامت اوست .\r\n\r\n","description":"","footnote":"","page_name":" 309 ","page_number":309},
  {"content":"\r\n\r\n\r\nفصل - 63 خبر شهادت\r\n( 1 ) از آن جمله على ع پيش از شهادتش از قضيه ناگوار شهادت خود اطلاع داد و معلوم كرد با ضربتى كه بر سر او وارد مىآيد و محاسنش را خونين مىكند از دنيا رحلت مىفرمايد و حضرتش از اين معنى با الفاظ مختلفى كه ذيلا اشاره مىشود اطلاع داده .\r\nسوگند به خدا محاسنم از خون سرم رنگين خواهد شد .\r\nسوگند به خدا محاسنم به خون سرم رنگين مىشود و چه امرى شقى و بدبخت‌ترين امت را از انجام كار زشتش باز ميدارد كه نمىآيد محاسن مرا خون آلود بسازد .\r\nچه امرى باعث شده كه اشقاى امت نيايد و محاسنم را به خون سرم رنگين سازد .\r\nماه رمضان كه سيد ماهها و آغاز سالست فرامىرسد و آسياى سلطنت در آن ماه بچرخ درمىآيد و همه شما با يك طريقه و مرام به حج بيت اللَّه خواهيد رفت و نشانه آن آنست كه من در ميان شما نمىباشم .\r\nاصحاب آن جناب مىگفتند حضرت امير ع از رحلت خود اخبار مىكند و چنانچه فرموده بود شب نوزدهم ماه مبارك رمضان ضربت خورد و شب بيست و يكم همان ماه رحلت فرمود .\r\nراويان گفته‌اند ماه رمضان ، على ع شبى را در منزل امام حسن و شبى را در خانه امام حسين و شبى را در پيش عبد اللَّه بن جعفر افطار مىكرد و در هنگام افطار بيش از سه لقمه تناول نمىفرمود يكى\r\n\r\n","description":"","footnote":"","page_name":" 310 ","page_number":310},
  {"content":"\r\n\r\nاز دو نوگل بوستان ولايت علت اين كم غذائى را سؤال كرد فرمود براى آنكه در اين ماه قضاى الهى جارى مىشود مىخواهم خدا را با شكم گرسنه ملاقات نمايم و يك شب يا دو شب بيش فاصله نشد كه ضربت خورد .\r\nجعد بن بعجه كه يكى از خوارج بود بعلى ع عرضكرد از خدا بترس براى آنكه خواهى مرد فرمود نه چنين است بلكه بضربتى دنيا را وداع خواهم گفت كه محاسنم از خون سرم خضاب خواهد شد و پيمان هم‌چنان بر اين پيمانه شده و كسى كه افترا زند زيانكار است .\r\nدر آخر شب نوزدهم كه خواست از خانه به مسجد برود مرغابيها اطراف او را گرفته به روى او صيحه ميزدند خواستند آنها را دور كنند فرمود دست از آنها برداريد كه بنوحه‌گرى پرداخته‌اند .\r\n\r\nفصل - 64 ديوانگى بسر بن ارطاة\r\n( 1 ) از آن جمله وليد بن حارث و ديگران از رجال خود روايت كرده‌اند هنگامى كه على ع از كار نارواى بسر بن ارطاة اطلاع يافت گفت پروردگارا بسر ، دينش را بدنياى خود فروخت تو هم در برابر نعمت عقل را از او بگير و از امور دينى چيزى را براى او باقى مگذار كه در نتيجه مورد ترحم تو واقع شود فاصلهء نشد بسر ، ديوانه گرديد و شمشير طلب مىكرد شمشيرى از چوب ساخته به او ميدادند و او آنقدر با آن شمشير ميزد تا بيهوش ميشد و چون به هوش مىآمد باز شمشير مىخواست و همان شمشير را به او ميدادند و او هم باز ميزد و ميزد تا غشوه بر او عارض مىگرديد و بالاخره چندى با حال جنون بسر برد\r\n\r\n","description":"","footnote":"","page_name":" 311 ","page_number":311},
  {"content":"\r\n\r\nتا از دنيا رفت .\r\n( 1 ) از آن جمله به اصحاب خود مىفرمود شما پس از من به سب بر من وادار خواهيد شد و چون به اين بليه مبتلا شديد براى راحتى خود مرا سب كنيد ليكن اگر خواستند از من بيزارى بجوئيد حاضر براى اين كار نشويد زيرا من در دين اسلام به دنيا آمدم و كسى را كه به برائت از من بخوانند بايد از من اظهار بيزارى ننمايد بلكه بايد خود را براى كشته شدن آماده سازد زيرا كسى كه از من بيزار شود نه دنيا دارد و نه آخرت .\r\nبارى همانطور كه فرموده بود چنين اتفاقى افتاد .\r\n( 2 ) از آن جمله فرمود اى مردم شما را به آئين حق خواندم امتناع كرديد با تازيانه شما را تأديب كردم پند نگرفتيد تا مرا عاجز نموديد اينك بدانيد پس از من اميرانى بر شما مسلط خواهند شد كه با تازيانها و آهن شما را عذاب مىكنند و ثابت است كسى كه در دنيا ديگرى را بيازارد خدا در آخرت او را عذاب خواهد كرد .\r\nو نشان اين پيش‌آمد آنست كه يوسف بن عمر ، حاكم يمن بر شما تسلط پيدا كند و در ميان شما درآيد و عمال و عمال عمال را بگيرد و چنان شد كه فرمود .\r\n( 3 ) از آن جمله گفته‌اند جويرية بن مسهر كنار خانه على ع آمده پرسيد امير المؤمنين كجاست ، گفتند خوابيده است صدايش را بلند كرده گفت اى خوابيده از جاى برخيز سوگند به كسى كه جان من در دست تواناى اوست چنانچه خود پيش از اين بما اطلاع دادهء ضربتى بر سرت زنند كه محاسنت را از خون\r\n\r\n","description":"","footnote":"","page_name":" 312 ","page_number":312},
  {"content":"\r\n\r\nسرت خضاب سازد على ع صداى او را شناخته فرمود جويريه پيش بيا تا سخنى با تو بگويم چون نزديك آمد فرمود به حق كسى كه جان من در تصرف اوست ترا نيز حضور بدكردار پرخور پست‌فطرتى خواهند برد و او دستور ميدهد دست و پاى ترا ببرند و در زير درخت بسيار بلندى بدار بياويزند روزگارى از اين قضيه گذشت تا در زمان معاوية بن ابى سفيان كه زياد به ولايت رسيد دست و پاى او را بريد و او را در زير درخت بسيار دراز پسر مكعبر بدار آويخت .\r\n( 1 ) از آن جمله گويند ميثم بنده زنى از مردم بنى اسد بود على ع او را از آن زن خريد و آزاد كرد پرسيد نام تو چيست ؟ عرضكرد نام من سالم است فرمود چنانچه پيمبر به من اطلاع داده نام پدرى تو كه در عجم ترا بدان ناميده ميثم است عرضكرد آرى خدا و رسول راست گفته‌اند و تو نيز راست مىگوئى و نام من به خدا قسم ميثم است حضرت فرمود اينك به همان نام اصلى خود بازگرد و آن را نام خود شهرت بده زيرا حضرت رسول هم ترا بدان نام خوانده بدين مناسبت نامبرده نام خود را ميثم و كنيه‌اش را ابو سالم قرار داد .\r\nروزى على ع به او فرمود تو پس از من دستگير مىشوى و بدار آويخته مىگردى و با حربهء مضروب واقع خواهى شد روز سوم خون از دهان و بينى تو جارى خواهد گرديد چنانچه محاسنت را رنگين خواهد كرد اينك منتظر همان خضاب باش و ترا بر در خانه عمرو بن حريث بدار مىآويزند و تو دهمين نفرى هستى كه مصلوب مىشوى و چوب دار تو از ديگران كوتاهتر و نزديكتر به بيت تطهير است اينك بيا تا درخت خرمائى را كه بر آن صلب مىشوى به تو نشان دهم على ع درخت را به او نشان داد و او روزها مىآمد و در زير آن نماز مىگزارد و ميگفت خدا به تو بركت دهد اى درخت خرما كه براى تو\r\n\r\n","description":"","footnote":"","page_name":" 313 ","page_number":313},
  {"content":"\r\n\r\nآفريده شده‌ام و تو براى خاطر من آبيارى گرديدهء و پيوسته متفقد آن نخله بود تا هنگامى كه قطع شد و وى از محل صلب خود با اطلاع گرديد ( 1 ) ميثم هر گاه عمرو بن حريث را ميديد مىگفت من همسايه تو خواهم بود همسايگى را خوب مراعات كن عمرو كه از قضيه بىخبر بود مىگفت چنان مىكنم مىخواهى خانه ابن مسعود يا خانهء ابن حكيم - كه هر دو مجاور وى بودند - خريدارى نمائى .\r\nميثم در سالى كه بفيض شهادت نائل شد به حج بيت اللَّه مشرف گرديد بر ام سلمه وارد شد پرسيد تو كيستى گفت من ميثمم گفت سوگند به خدا نيمه شبى از رسول خدا ص شنيدم از تو ياد ميكرد و سفارش ترا به على ع مىنمود .\r\nميثم پرسيد حسين ع كجاست گفت در بستان خودش مىباشد گفت آن جناب را از آمدن من اطلاع بده كه مىخواهم عرض سلام نمايم و ملاقات ما حضور حضرت پروردگار خواهد بود . ام سلمه عطرى حاضر كرده و محاسن او را خوشبو ساخت و گفت به زودى همين محاسن خون آلود خواهد شد ميثم از آنجا بكوفه آمد عبيد اللَّه فرمان داد او را دستگير كنند چون وارد دار الكفر پسر زياد شد گفتند اين مرد از همه كس موقعيتش نزد على ع زيادتر بوده پسر زياد تعجب كرده گفت واى بر شما همين مرد عجمى اهميت بسزائى نزد على داشته ؟ گفتند آرى پسر زياد از او پرسيد پروردگار تو در كجاست ؟ پاسخ داد در كمين ستمكارانست و تو يكى از آنهائى پسر زياد برآشفت و گفت تو با آنكه مردى عجمى هستى كارت به جائى رسيده كه با من اين گونه درشتى مىنمائى بگو بدانم آقاى تو در خصوص عملى كه من با تو انجام مىدهم چه فرموده گفت آقاى من فرموده من دهمين كسانى هستم كه بدست تو بدار آويخته مىشوم و دار من\r\n\r\n","description":"","footnote":"","page_name":" 314 ","page_number":314},
  {"content":"\r\n\r\nاز همه كوتاهتر و جايگاه دار من نزديك به بيت الطهاره است ( 1 ) ابن زياد گفت اكنون من خلاف فرمودهء او را انجام خواهم داد ميثم گفت چگونه ممكن است بر خلاف فرمودهء او رفتار كنى با آنكه آن حضرت آنچه فرموده از گفتهء رسول خدا ص بوده و او هم از جبرئيل از خداى متعال استفاده مىكرده بنا بر اين چگونه ميتوانى با اين عده مخالفت نمائى و من ميدانم در چه محلى از كوفه بدار آويخته مىشوم و من نخستين آفريدهء هستم كه در سرزمين اسلامى لجام زده مىشوم .\r\nابن زياد پس از استماع اين سخن دستور داد او را حبس كرده و همراه او مختار بن ابى عبيده ثقفى را نيز محبوس داشت ميثم در حبس به او خبر داد تو از حبس نجات پيدا خواهى كرد و خونخواهى حسين ع مىكنى و اين بدبخت را خواهى كشت .\r\nهنگامى كه پسر زياد ، مختار را طلبيد تا بكشد بلافاصله نامهء از يزيد رسيد كه مختار را آزاد كن و آسيبى به او مرسان .\r\nعبيد اللَّه طبق دستور ، مختار را آزاد كرد و فرمان داد تا ميثم را بدار بياويزند در راه مردى با ميثم ملاقات كرده گفت بىجهت بقتل تو حكم كرده زيرا از كشتن تو فايدهء حاصل نمىشود .\r\nميثم لبخندى زده گفت من براى اين درخت خرما آفريده شده و او را براى من پروريده‌اند .\r\nچون او را به چوب دار آويختند و مردم در كنار خانهء عمرو بن حريث اطراف او گرد آمدند عمرو گفت سوگند به خدا او همواره مىگفت مجاور تو خواهم شد آنگاه بكنيزش دستور داد زير آن درخت را جاروب كرده آب بپاشد و مجمرهء عودى حاضر نمايد .\r\nميثم در همان حال ، فضائل بنى هاشم را نشر ميداد به ابن زياد اطلاع دادند كه اين جوان شما را رسوا كرد وى برآشفته فرمانداد تا دهنه به دهان او بزنند و او نخستين آفريدهء مسلمان بود كه بر دهان او لجام زدند .\r\n\r\n","description":"","footnote":"","page_name":" 315 ","page_number":315},
  {"content":"\r\n\r\nكشتن ميثم ده روز پيش از ورود حضرت امام حسين ع بعراق بود .\r\nروز سوم كه از دار كشيدن وى گذشت او را با نيزه زدند ميثم تكبير گفت و در آخر روز دهان و دماغ او خون آلود شد .\r\nپيش‌آمد ميثم از جمله اخبار غيبى على ع بوده كه شايع است و همه نقل كرده‌اند .\r\n\r\nفصل - 65 شهادت رشيد هجرى\r\n( 1 ) نضر حارثى گويد در حضور زياد بودم رشيد هجرى را آوردند از او پرسيد مولاى تو على چگونه به تو اطلاع داده كه ما ترا خواهيم كشت تا مساوى با فرمودهء او ترا بقتل آوريم .\r\nپاسخ داد مولايم فرموده نخست دست و پاى مرا مىبرند آنگاه بدار مىآويزند زياد گفت سوگند به خدا هم اكنون خبر او را تكذيب مىكنم و دستور داد او را رها كنيد چون خواست از پيش زياد بد نهاد بيرون رود زياد گفت به خدا سوگند هيچ سياستى را بدتر و شايسته‌تر از آنچه مولاى او گفته در حق او نمى - دانم اكنون دست و پاى او را ببريد و او را بدار بياويزيد .\r\nرشيد آهى كشيده گفت هنوز كار ديگرى باقيمانده كه مولاى من مرا از آن اطلاع داده زياد دستور داد تا زبان ويرا قطع كنند . رشيد گفت الان به خدا قسم راستى خبر على ع براى من آشكار شد .\r\nو اين خبر را نيز دوست و دشمن از ثقات خود نقل كرده و همه علما متعرض شده و از جمله\r\n\r\n","description":"","footnote":"","page_name":" 316 ","page_number":316},
  {"content":"\r\n\r\nمعجزات و اخبار غيبى على عليه السّلام است .\r\n\r\nفصل - 66 شهادت مزرع\r\n( 1 ) ابو العاليه گويد مزرع بن عبد اللَّه گفت از على ع شنيدم مىفرمود سوگند به خدا لشكرى بجانب شما مىآيند و چون در بيداء وارد شوند زمين آنها را فروبرد راوى گويد گفتم سخن از غيب مىگوئى .\r\nجواب داد جاى تعجب نيست سخن مرا از خاطر مبر تا صدق آن براى تو آشكار شود و بدانى كه على ع راست فرموده .\r\nو نيز هم گفت مردى را دستگير مىكنند و او را مىكشند و در ميان دو غرفه از غرفه‌هاى مسجد بدار مىآويزند .\r\nباز گفتم اخبار از غيب مىكنى ؟ جواب داد ثقه امين امير المؤمنين از پيش‌آمد چنين مردى اطلاع داده .\r\nابو العاليه گويد هفتهء از اين قضيه نگذشت كه مزرع را دستگير كرده كشتند و همان جا بدار آويختند .\r\nاو گويد نامبرده خبر ديگرى هم به من داد كه فراموش كردم .\r\n\r\nفصل - 67 شهادت كميل\r\n( 2 ) هنگامى كه حجاج به امارت رسيد عزيمت قتل كميل بن زياد نمود وى گريخت حجاج دستور داد مقررى طائفهء نخع را كه از بيت المال داشتند قطع نمودند .\r\n\r\n","description":"","footnote":"","page_name":" 317 ","page_number":317},
  {"content":"\r\n\r\nكميل كه از اين قضيه اطلاع پيدا كرد با خود گفت من پير سالخوردهء هستم و عمر من به پايان رسيده مناسب نيست براى دست پيدا نكردن بر من شهريه و مقررى خويشاوندان من قطع بشود به همين مناسبت خود را به بارگاه حجاج و به شخص او معرفى كرد چون حجاج او را ديد گفت مىخواستم مأمورى گسيل كنم و ترا دستگير نمايم اينك كه خود بقربانگاه آمدى .\r\nكميل گفت : اى حجاج دندانهاى خود را براى ريختن خون من تيز مىكنى ، بناى خانه خود را بدين جهت منهدم مساز سوگند به خدا از عمر من اندك مدتى كه مانند آخرين غبارى است كه از اندكى تاب رسيدن به اوائل خود را ندارند بيش نمانده هر كار دلت مىخواهد انجام بده زيرا وعده‌گاه خدا نزديك و پس از قتل من حسابست و مولاى من على ع اطلاع داده كه تو كشنده منى .\r\nحجاج گفت اكنون حجت بر تو تمام است كميل گفت در صورتى حجت بر من تمام خواهد شد كه قاضى تو باشى با آنكه امر قضا بدست ديگرى است حجاج گفت آرى حجت بر او تمامست زيرا تو همقدم با آنها بودى كه گردن عثمان را زدند .\r\nاين پيش‌آمد نيز از اخباريست كه سنيها از ثقات خود روايت كرده و خاصه نيز با آنها همكارى نموده و مضمون آن از جمله معجزات و بيناتست .\r\n\r\nفصل - 68 شهادت قنبر\r\n( 1 ) گويند روزى حجاج گفت دوست دارم مردى از ياران على را بدست آورده خونش را بريزم و بدين وسيله تقرب به خدا پيدا كنم .\r\nگفتند در ميان اصحاب على ع هيچ يك به اندازه قنبر بنده خاص او و بمصاحبت وى مفتخر نيامده .\r\n\r\n","description":"","footnote":"","page_name":" 318 ","page_number":318},
  {"content":"\r\n\r\nحجاج دستور داد تا او را حاضر ساختند چون حضور يافت پرسيد ، تو قنبرى ؟ گفت آرى پرسيد از قبيله همدانى ؟ گفت آرى پرسيد مولا و بنده على بن ابى طالبى گفت خدا مولاى من است و امير المؤمنين على ع ولى نعمت من است گفت از دين على ع بيزارى بجو گفت هر گاه از دين او بيزارى جستم تو مرا به دينى بهتر از آن هدايت خواهى كرد .\r\nحجاج گفت من اكنون عزيمت كشتن ترا دارم هر گونه قتلى كه دوست ميدارى بگو تا ترا به همان طريق بكشم . قنبر گفت من اين كار را به عهده خودت واگذاشتم پرسيد براى چه گفت براى آنكه بهر طريقى كه مرا بكشى به همان طريق ترا خواهم كشت و آقاى من امير المؤمنين به من اطلاع داده كه ( مثل گوسفند ) ترا به ستم و ناحق مىكشند حجاج دستور داد سر از بدنش جدا كردند .\r\nو اين پيش‌آمد نيز از اخبار غيبى على ع است و از معجزات آن جناب و از جمله علوم پيمبران و رسولان بشمار ميرود و در رديف آثار گذشته است .\r\n\r\nفصل - 69 پيش‌آهنگى خالد بن عرفطه\r\n( 1 ) سويد بن غفله گفت مردى حضور امير المؤمنين ع شرفياب شده عرضكرد از وادى القرى گذشتم و ديدم خالد بن عرفطه درگذشته اينك براى آمرزش گناهان او براى وى استغفار كن .\r\nعلى ع فرمود از اينسخن دست بردار زيرا او نمرده و نخواهد مرد مگر هنگامى كه پيش‌آهنگ لشكر گمراهى شود كه پرچمدار آن ، حبيب بن جماز باشد ، مردى از پائين منبر عرضه داشت سوگند به خدا\r\n\r\n","description":"","footnote":"","page_name":" 319 ","page_number":319},
  {"content":"\r\n\r\nمن شيعه و دوست توام على ع پرسيد تو كيستى ؟ گفت من حبيب بن جمازم .\r\nعلى ع فرمود اى پسر جماز از چنان پرچمى خوددارى كن با اينكه ميدانم آن را بدوش خواهى كشيد و از باب الفيل وارد خواهى شد .\r\nپس از آنكه على و حسن عليهما السّلام شربت شهادت نوشيدند و نوبت امامت به امام حسين ع رسيد و پيش‌آمد كربلاى او اتفاق افتاد ابن زياد ، عمر بن سعد را رياست لشكر داد و خالد نامبرده را پيش آهنگ و حبيب را پرچمدار آن قرار داد او با همان پرچم از باب الفيل وارد مسجد كوفه شد و اين قضيه از جمله اخباريست كه دانشمندان و ناقلين آثار به صحت پذيرفته‌اند و در ميان كوفيها مشهور و مخالفى ندارد و از معجزاتست .\r\n\r\nفصل - 70 سؤال از موى سر و صورت\r\n( 1 ) ابو الحكم گويد از پيرمردان و دانشمندان خود شنيدم مىگفتند على ع در ذيل خطبه فرمود هنوز كه دستتان از دامن من كوتاه نشده هر چه مىخواهيد از من بپرسيد سوگند به خدا از عده مردمى كه صد نفر آنها گمراه‌كنندهء ديگران و صد نفرشان هدايت‌كنندهء آنان باشند سؤال نكنيد جز اينكه از خواننده و رهنماى آنها كه تا فرداى قيامت پايدارند اطلاع خواهم داد مردى همانوقت از جاى برخاست پرسيد بر سر و روى من چند تار موى روئيده ؟ على ع فرمود سوگند به خدا دوست من رسول خدا ص از پرسش تو به من اطلاع\r\n\r\n","description":"","footnote":"","page_name":" 320 ","page_number":320},
  {"content":"\r\n\r\nداد و اضافه كرد همانا بر هر تار موى سر تو فرشته موكل است كه ترا لعنت مىكند و بر هر تار موى ريش تو شيطانى موكل است كه اسباب سرگردانى و بيچارگى ترا فراهم مىسازند و همانا در منزل تو بزغاله‌ايست كه فرزند رسول خدا ص را مىكشد و نشانه اين پيش‌آمد صحت و درستى سخن من است و هر گاه پاسخ پرسش تو دشوار نبود از حقيقت آن ترا باخبر مىساختم باز هم نشانه همانست كه گفتم فرشته و شيطان ترا لعنت مىكنند .\r\nپسر او در آن روزگار خوردسال و تازه مىتوانست بنشيند و در هنگام پيش‌آمد كربلا او كشنده حسين و قضيه چنان بود كه على ع خبر داد .\r\n\r\nفصل - 71 افسوس براء بن عازب\r\n( 1 ) اسماعيل بن زياد گفته روزى على ع به براء بن عازب فرمود اى براء ، فرزند من بشهادت مفتخر مىشود و تو زنده هستى و از او يارى نمىكنى .\r\nچون پيش‌آمد كربلا اتفاق افتاد براء مىگفت راستى گفته على ع محقق شد ، زيرا فرزندش شهيد شد و من از او يارى ننمودم آنگاه از كار خود دريغ خورد .\r\nاين پيش‌آمد نيز از جمله خبرهاى على ع و نشانهاى ولايت اوست .\r\n\r\nفصل - 72 اشاره بقتلگاه حسين\r\n( 2 ) جويريه گفت هنگامى كه در ركاب على ع بعزيمت صفين حركت مىنموديم بكربلا كه رسيديم على\r\n\r\n","description":"","footnote":"","page_name":" 321 ","page_number":321},
  {"content":"\r\n\r\nدر طرفى از لشكرگاه خود رفته به طرف راست و چپ توجه كرده آهى كشيد و فرمود سوگند به خدا اينجا جاى خوابانيدن مركبهاشان و محل ريختن خون و هلاكت آنهاست .\r\nكسى پرسيد اينجا كجاست ؟ فرمود اينجا كربلاست يعنى همان محلى است كه عدهء در اينجا كشته مىشوند و بدون حساب وارد بهشت مىگردند .\r\nاز آنجا گذشتند ليكن همراهيان غرض آن حضرت را متوجه نشدند تا هنگامى كه پيش‌آمد ناگوار و شهادت حضرت ابا عبد اللَّه ع اتفاق افتاد آنها كه در آن روز حضور داشتند بر اثر وقوع اين قضيه ، منظور على ع را فهميده و پى بسخن او بردند .\r\nاين قضيه نيز از اخبار غيبى و معجزه ظاهره آن حضرت است و اخبار در اين خصوص بسيار است چنانچه اگر بخواهيم همه آن را ذكر كنيم كتاب ما طولانى مىشود .\r\n\r\nفصل - 73 در خيبر\r\n( 1 ) و از جمله نيروى فوق العادهء على ع كه همه نقل كرده و دوست و دشمن در برابر حقيقت آن تسليم‌اند پيش‌آمد كارزار خيبر است كه على ع درب خيبر را كند و روى زمين افكند با آنكه پنجاه نفر مرد مى بايست آن را حمل كنند .\r\n\r\n","description":"","footnote":"","page_name":" 322 ","page_number":322},
  {"content":"\r\n\r\n( 1 ) جابر گويد روز جنگ خيبر ، پيغمبر رايت فتح را بدست على ع داد و همان روز على ع را براى كمك باسلام حضور خود دعوت كرد على ع براى انجام فرموده با سرعت به طرف خيبر حركت كرد و اصحاب او مىگفتند با تأنى حركت كن ليكن او توجهى نكرده كنار در آمد از جا كند و بر روى زمين انداخت پس از اين هفتاد نفر از ما كنار آن آمده شايد بتوانيم آن را به محل خودش برگردانيم به زور توانستيم .\r\nاين عمل ، ويژه على ع و معجزه آن جناب بوده .\r\n\r\nفصل - 74 ظهور چشمه خوشگوار\r\n( 2 ) از آن جمله قضيهء ذيل است كه خبرش مشهور و عامه و خاصه روايت كرده و سرايندگان به نظم درآورده و بليغان ، شاهد خطبه‌هاى خود قرار داده و مردمان روشن فكر و دانشمند ، نقل محافل خود ساخته و آن قضيهء راهب و زمين كربلا و سنگى است كه على ع بدست خود كنده و شهرت اين پيش‌آمد باندازه‌ايست كه نيازمند بذكر اسانيد آن نمىباشيم .\r\nعدهء روايت كرده‌اند هنگامى كه على ع عازم صفين بود در راه ياران آن حضرت بشدت تشنه شدند و اتفاقا آبى در دسترس استفاده‌شان نبود به طرف راست و چپ براى بدست آوردن آب متوجه شدند ليكن بر خلاف انتظار اثرى از آب نيافتند .\r\nعلى ع آنها را به بيراهه هدايت كرده اندك فاصلهء نشد دير راهبى در ميان بيابان نمودار گرديد\r\n\r\n","description":"","footnote":"","page_name":" 323 ","page_number":323},
  {"content":"\r\n\r\nلشكر به طرف آن رهسپار شدند چون نزديك دير رسيدند دستور داد راهب را صدا بزنند راهب سر از دير بيرون آورد على ع از او پرسيد آيا در اين نزديكى آبى سراغ دارى كه لشكريان خود را سيراب سازند پاسخ داد فاصله ميان من و آب بيشتر از دو فرسخ راه است و در اين نزديكى آب پيدا نمىشود و هر گاه باندازهء آب يك ماه براى من آب نياورند از تشنگى هلاك مىشوم .\r\nعلى ع فرمود گفتار راهب را شنيديد عرضكردند آرى اينك اجازه ميفرمائى به همان طرفى كه راهب نشانى داده رفته و آب حاضر كنيم و رفع تشنگى نمائيم على ع فرمود احتياجى به اين عمل نداريد آنگاه مركبش را به طرف قبله برگردانيده لشكر را به نزديكى دير هدايت كرد دستور داد آنجا را بكاوند عدهء به كندن آنجا پرداختند سنگ بزرگ رخشندهء ظاهر شد عرضكردند يا على در اينجا سنگ بزرگى ظاهر شد كه كلنگ به آن كارگر نمىشود .\r\nفرمود اين سنگ بر روى آب قرار گرفته اگر ممكن شود آن را بر طرف نمايند دسترسى به آب پيدا خواهيد كرد اينك در كندن آن بكوشيد لشكر هجوم آورده شايد بكندن آن موفق شوند ليكن به هيچ وسيله نتوانستند آن سنگ را از جاى حركت بدهند هنگامى كه على ع توجه كرد لشكر از كندن آن سنگ بيچاره شده و به زحمت افتاده پا از ركاب خالى كرد و آستين مبارك بالا زد انگشتان را زير سنگ برد حركتى داده بدست خود آن را از جا كند و چند ذرع دور انداخت آب خوشگوار و صافى از آن ظاهر گرديد لشكر از آن آب كه تا آن وقت آبى بدان صافى و گوارائى نديده آشاميدند .\r\n\r\n","description":"","footnote":"","page_name":" 324 ","page_number":324},
  {"content":"\r\n\r\n( 1 ) على ع بلشكريان خود فرمود اكنون از تشنگى نجات يافتيد بار سفر به‌بنديد و آماده پيكار شويد آنگاه خود حضرت امير ع نزديك آن سنگ آمده بدست خود آن را در محل اولش گذارده دستور داد اثر آن را با خاك محو سازند .\r\nراهب در تمام اين مدت متوجه به كارهاى على ع و لشكريان او بود و چون ماجراى سيرابى و نابودى اثر چشمه بپايان رسيد صدا زد اى مردم مرا از اين دير فرود آوريد لشكر بهر حيله‌اى كه بود نامبرده را پائين آوردند در برابر امير المؤمنين على ع ايستاده عرضكرد شما پيغمبر مرسل هستى ؟ فرمود نه پرسيد ( پس تو كه هستى ) فرمود من وصى رسول خدا ، محمد بن عبد اللَّه خاتم پيمبران . راهب عرضكرد دست مباركت را عنايت فرما تا عرض اسلام نمايم . على ع دست گشود فرمود شهادت به وحدانيت خدا و نبوت رسول او بده او گفت گواهى مىدهم خدائى جز خداى يكتاى بىهمتا نيست و شهادت مىدهم محمد بنده و رسول اوست و گواهم كه تو وصى رسول خدا و شايسته‌ترين مردم بامور مربوط به آن جنابى .\r\nعلى ع شرائط اسلام را به او گفت و از او پرسيد چرا مسلمان شدى ؟ با آنكه ساليان درازى در اين دير سكونت گرفته و بر خلاف آئين الهى رفتار كردى ؟ راهب عرضكرد سبب اسلام من آن بود كه اين دير را از آن جهت بنا كرده‌اند تا به زيارت كسى كه اين سنگ را از جا بكند و چشمه را از زير آن نمايان سازد مشرف شوند پارسايان پيش از من به همين آرزو در اين سكونت يافته ليكن هيچ يك ادراك چنين سعادتى را ننمودند و من از پس همه آنها به اين سعادت و نيكبختى رسيدم و خدا اين نعمت را به من ارزانى داشت .\r\n( 2 ) ما در يكى از كتب خود ديده و از علماء خود شنيده‌ايم كه در اين ناحيه چشمه‌ايست و بر فراز آن\r\n\r\n","description":"","footnote":"","page_name":" 325 ","page_number":325},
  {"content":"\r\n\r\nسنگ گرانى قرار گرفته و كسى جز پيغمبر يا وصى او از محل آن باخبر نميباشد و بنا بر اين بايستى يكى از اولياء خدا كه از محل آن با اطلاع است بيايد و آن چشمه را بكاود و سنگ گران را از روى آن بر - دارد و از آب آن استفاده كند و چون ديدم ظهور اين چشمه به كف باكفايت شما بانجام آمد دانستم آنچه را در انتظار بودم بحقيقت پيوسته و به آرزوى ديرين خود نائل آمدم و من از امروز بدست شما بشرف اسلام مشرف گرديدم و به حق تو و شايستگى ولايت تو ايمان آوردم .\r\nامير المؤمنين ع پس از شنيدن خاطرات نامبرده گريست چنانچه محاسن شريفش تر شد و خدا را سپاسگزارى كرد كه از او خاطر نكرده و نام او را در كتب خود به بزرگى ياد كرده .\r\nآنگاه امير المؤمنين ع بياران خود فرمود بيائيد و سخنان اين تازه مسلمان را بشنويد مردم پس از شنيدن سخنان او حمد و ثناى زيادى بجا آورده و از خدا سپاسگزارى نمودند كه نعمت معرفت على ع را به آنها ارزانى داشته آنگاه لشكر و راهب از آنجا كوچ كردند و با شاميها مقابله نمودند و در آن پيكار راهب شهادت يافت على ع بر او نماز خواند و او را دفن كرده و بسيار از براى او طلب مغفرت كرد و هر - گاه سخن او پيش‌آمد ميكرد از او بعنوان مولاى من ياد ميفرمود .\r\nاز اين خبر ، معجزات چندى استفاده مىشود يكى علم غيب ديگرى نيرومندى فوق العاده‌اى كه از ديگران امتياز پيدا مىكند علاوه بشارتى كه در كتب آسمانى بوجود او داده شده چنانچه خدا هم اشاره كرده مثل ايشان در تورية و انجيل ذكر شده .\r\n( 1 ) سيد اسماعيل حميرى در قصيدهء بائيه خود به اين خبر چنين اشاره كرده .\r\n\r\n","description":"","footnote":"","page_name":" 326 ","page_number":326},
  {"content":"\r\n\r\nشبانه با لشكريان خود بسرزمين كربلا وارد شد و در آنجا كه از ما سواى خدا قطع علاقه كرده بود سرزمين بىآب و گياهى را به نظر آورد كه ساكنان آن به غير از وحشيان و مردى راهب ديگرى نبود على ع نزديك دير راهب رفته او را صدا زد راهب از بالاى دير مانند كركسى كه بر فراز كوه مراقب شكار است ظاهر شد . على ع از او پرسيد آيا در نزديكى دير تو آبى بدست مىآيد كه رفع عطش نمائيم پاسخ داد دو فرسخ دور تر از اين دير ، آب پيدا مىشود و من خود با كمال فقر و احتياج به آب زيست مى - كنم . على ع پس از اين عنان اسب را به طرف ريگزارى توجه داده و زمين را كنده سنگ سفيدى نقره فام ظاهر شد .\r\nعلى ع فرمود آن سنگ را از جاى برگيريد تا از آب زير آن سنگ سيراب شويد و گر نه بدان آب دسترسى پيدا نخواهيد كرد . لشكريان براى كندن آن گرد آمده ليكن هر چه بيشتر جديت كردند كمتر به نتيجه رسيدند على ع دست باكفايت خود را كه هيچ گاه مغلوب نشده دراز كرد و آن سنگ را مانند گوئى كه جوان دلاور در هنگام بازى اين طرف و آن طرف مىافكند پرتاب كرد و آب خوشگوارى كه تا آن وقت مانند آن را نياشاميده بودند بلشكريان خويش داد و چون همه سيراب شدند بار ديگر خود آمد و آن سنگ را در محل خود نصب كرد و از آنجا گذشت و اثرى از آن باقى نماند .\r\n( 1 ) ابن ميمون نيز افزوده « 1 »\r\n\r\n\r\n\r\n\r\n","description":"","footnote":"\r\n( 1 ) اشعار ابن ميمون در نسخه خطى و برخى ديگر نيامده آرى در نسخه خطى بيت اعنى ابن فاطمه را در ذيل اشعار حميرى نقل كرده .\r\n","page_name":" 327 ","page_number":327},
  {"content":"\r\n\r\nايمان راهب بعلى ع از بزرگترين معجزات و حاكى از موقعيت آن جنابست او در راه يارى على ع شربت شهادت نوشيد و در دنيا و آخرت سربلند شد على ع يعنى فرزند فاطمه بنت اسد و وصى پيغمبر كه هر كس هر چه در باره ستايش او بگويد دروغ نميگويد . على ع مرديست كه از طرف پدر و مادر بسام فرزند نوح ميرسد و نسبتى با حام فرزند ديگر او ندارد على ع كسى بود كه در پيكارها فرار نميكرد و كسى او را در روز جنگ نميديد مگر آنكه شمشيرش به خون يلان آلوده بود .\r\n\r\nفصل - 75 پيكار با جنيان\r\n( 1 ) از جمله معجزات او پيكار كردن با جنيان است كه جبرئيل رسول خدا را از مكر آنان اطلاع داد خداى متعال ببركت وجود على ع پيغمبر و مسلمانان را از آسيب آنان محفوظ داشت .\r\nابن عباس گفته هنگامى كه رسول خدا ص براى سركوبى مردم بنى مصطلق عزيمت كرد و به بيراهه وارد شد و شبانه نزديك به بيابان پرنشيب و فرازى منزل فرمود آخر شب جبرئيل آمد خبر داد عده از جنىهاى كافر در اين بيابان گرد آمده و در صدد آسيب آن جنابند و ميخواهند مسلمانان را نابود بسازند .\r\nرسول خدا ص على ع را خوانده فرمود وارد اين بيابان شو عده از جنيان كه دشمنان خدايند سر راه بر تو خواهند گرفت و تو با نيروى الهى با آنان نبرد كن و با اسم اعظمى كه آموختهء شر آنها را از\r\n\r\n","description":"","footnote":"","page_name":" 328 ","page_number":328},
  {"content":"\r\n\r\nخود دور بساز و صد نفر از افراد را با او همراه كرد و دستور داد همه جا با او باشيد و از فرمانش تخلف ننمائيد .\r\n( 1 ) على ع در آن بيابان رفته چون به بالاى آن وادى رسيد بهمراهيان خود دستور داد همان جا با كمال آرامى توقف نمايند و تا دستور ثانوى به انجام كارى نپردازند خود پيش رفت در لب وادى كه رسيد به خدا پناهنده شده و نام خدا را بر زبان جارى كرد آنگاه همراهيان خود را نزديك خوانده به قدر يك تير پرتاب كردن به آن جناب نزديك شدند هنوز وارد وادى نشده چنان بادى وزيد كه نزديك بود برو در افتند و قدمهاشان تاب ايستادگى نداشت و از ترس دشمن بجان آمده بودند على ع در آن هنگام خود را معرفى كرد كه من پسر ابو طالب پسر عبد المطلب و وصى و پسر عم پيغمبر اكرمم اكنون اگر مىخواهيد بجاى خود برقرار باشيد مسلمانان موجوداتى به شكل مردم سودان آفريقا ديده كه با مشعلهاى آتشين در گوشه و كنار وادى ظاهر گرديدند امير المؤمنين ع وارد وادى شده با فاصلهء دورى از لشكريان خود به قرآن خواندن مشغول بود و شمشير را به طرف راست و چپ فرود مىآورد و بهر كسى كه شمشير على ع اصابت ميكرد مانند دود سياهى به آسمان بالا ميرفت چون از پيكار با آنان آسوده خاطر شد تكبير گفته از همان محلى كه وارد وادى شده بيرون آمد و در كنار همراهيان آنقدر ماند تا بيابان از دود و بخار خالى گرديد .\r\n( 2 ) اصحاب پرسيدند چه ديدى ما كه نزديك بود از ترس زياد ، هلاك شويم و بر تو از خود بيشتر\r\n\r\n","description":"","footnote":"","page_name":" 329 ","page_number":329},
  {"content":"\r\n\r\nخائف بوديم .\r\nعلى ع فرمود هنگامى كه با آنان روبرو شدم اسماء الهى را با صداى بلند عليه آنان تلاوت كردم آنها از شنيدن آن اسمها بيچاره شدند و دانستم كه خوف سراپاى آنان را فراگرفته منهم از فرصت استفاده كرده بدون خوف به طرف آنها رهسپار شدم و اگر چنانچه به صورت خود باقى ميماندند همه را اسير كرده مىآوردم و خدا شر آنها را از سر مسلمانان كوتاه كرد و از آنها عده‌اى كه باقى مانده به زودى حضور رسول خدا ص خواهند آمد و عرض ايمان خواهند كرد .\r\nعلى ع با همراهيان حضور پيغمبر اكرم ص مراجعه كرده و پيش‌آمد را گزارش داد پيغمبر ص خوشحال شد و دعاء خير براى او نمود و اضافه فرمود آنان كه خدا آنها را بوسيله تو بيمناك ساخت پيش از ورود تو بحضور آمده و اسلام اختيار كردند و اسلامشان پذيرفته شد .\r\nآنگاه پيغمبر با كمال راحتى و امن از آن وادى درگذشت .\r\nاين حديث را عامه و خاصه روايت كرده و انكار ننموده ليكن معتزله نظر باينكه به آئين براهمه تمايلى دارند آن را صحيح نميدانند و چون معرفتى به اخبار ندارند آن را انكار ميكنند و مانند مردم زنديق بگفتار قرآن و خبرهاى جنيان و ايمانشان به خدا و رسول و نقل گفته آنها را كه :\r\n   إِنَّا سَمِعْنا قُرْآناً عَجَباً يَهْدِي إِلَى الرُّشْدِ فَآمَنَّا بِهِ    « 1 » ما قرآن عجيبى شنيديم كه شنوندگانش را بطريق هدايت مىخواند و ما هم به همين مناسبت بدان ايمان آورديم و ما بقى آنچه در اين سوره آمده طعنه ميزنند و حمل بر گفتار ناپسند مىنمايند .\r\n( 1 ) و هنگامى كه ما اعتراض زنادقه را باطل كرديم و ثابت نموديم كه عقل وجود جن را تجويز مى -\r\n\r\n\r\n\r\n\r\n","description":"","footnote":"\r\n( 1 ) آيه 1 و 2 سوره جن\r\n","page_name":" 330 ","page_number":330},
  {"content":"\r\n\r\nكند و مكلف بودن آنها را ممكن ميشمرد علاوه بر آن قرآن هم كه معجزهء جاويد پيغمبر است به ثبوت آن گواهى داده اعتراض معتزله كه خبر مزبور را مورد انكار قرار داده‌اند بلا شك باطل است زيرا مضمون چنين خبرى از نظر عقل ، محال نميباشد و از آنجا كه خبر مذكور به دو طريق مختلف نقل شده و سنى و شيعه كه دو فرقه متباين‌اند آن را نقل كرده‌اند دليل بر صحت آنست و اعتراض معتزله و مجبره كه با نظر انصاف به اين گونه اخبار توجهى نمىنمايند مضر بگفتهء ما نبوده كه عمل را طبق آن واجب ميدانيم چنانچه انكار ملاحده و زنادقه و يهود و نصارى و مجوس و صابئيها كه معجزات پيغمبر را از قبيل شق القمر و نالهء درخت و تسبيح سنگريزه در كف دست آن حضرت و شكايت شتر و سخن گفتن پاچه گوسفند و آمدن درخت و خارج شدن آب از انگشتان آن حضرت در وضوخانه و سير كردن عده‌اى را با غذاى اندك مضر به صحت مذكورات و صدق راويان و ثبوت دليل براى حقيت آنها نميدانند بلكه شبهه‌اى كه نامبردگان در ثبوت معجزات مزبوره نموده هر چند ضعيف است اقواى از شبههء منكران معجزهء امير المؤمنين ع نيست و براهين اينسخن نظر باينكه براى بينايان روشن است ما از شرح وجوه آن بىنيازيم .\r\nو هنگامى كه ثابت كرديم امير المؤمنين از ميان همه افراد برگزيده شده و از جهت صفت و علم برجسته است بايد يقين كنيم كه در خصوص امامت و سابقه و شايستگى رياست مقدم بر ديگرانست و ما اين معنى را از آيهء كه در بارهء طالوت در قرآن اشاره كرده ثابت مىكنيم :  وَ قالَ لَهُمْ نَبِيُّهُمْ إِنَّ اللَّهَ قَدْ بَعَثَ لَكُمْ طالُوتَ مَلِكاً قالُوا أَنَّى يَكُونُ لَهُ الْمُلْكُ عَلَيْنا وَ نَحْنُ أَحَقُّ بِالْمُلْكِ مِنْهُ وَ لَمْ يُؤْتَ سَعَةً مِنَ الْمالِ قالَ إِنَّ اللَّهَ اصْطَفاهُ \r\n\r\n","description":"","footnote":"","page_name":" 331 ","page_number":331},
  {"content":"\r\n\r\n عَلَيْكُمْ وَ زادَهُ بَسْطَةً فِي الْعِلْمِ وَ الْجِسْمِ وَ اللَّهُ يُؤْتِي مُلْكَهُ مَنْ يَشاءُ وَ اللَّهُ واسِعٌ عَلِيمٌ  « 1 » پيمبرشان به آنان گفت خداى متعال طالوت را به پادشاهى در ميان شما برقرار داشته گفتند از كجا كه او بايد بر ما پادشاهى كند با آنكه ما سزاوارتر به سلطنتيم زيرا او مردى تهى دست است پاسخ داد خدا او را به اين معنى انتخاب كرده و نيروى بدنى و دانش به او داده و او پادشاهى بهر كسى كه بخواهد عنايت ميفرمايد و گشايش رحمت او زياد و به همه چيز داناست .\r\n( 1 ) خداى متعال در اين آيه شريفه دليل تقدم طالوت را بر سائر افراد آن عصر مساوى با دليل تقدم على ع بر مردم زمان خود قرار داده يعنى او را برگزيده و نيروى بدنى و علم به او كرامت كرده و اين معنى را بمعجزه آشكار كه براى حضرت امير معين فرموده براى او نيز مقرر داشته و تأكيد كرده چنانچه مى - فرمايد :  وَ قالَ لَهُمْ نَبِيُّهُمْ إِنَّ آيَةَ مُلْكِهِ أَنْ يَأْتِيَكُمُ التَّابُوتُ فِيهِ سَكِينَةٌ مِنْ رَبِّكُمْ وَ بَقِيَّةٌ مِمَّا تَرَكَ آلُ مُوسى وَ آلُ هارُونَ تَحْمِلُهُ الْمَلائِكَةُ إِنَّ فِي ذلِكَ لَآيَةً لَكُمْ إِنْ كُنْتُمْ مُؤْمِنِينَ  « 2 » پيمبر آنان گفت نشانهء سلطنت او آنست كه تابوتى كه سكينهء پروردگار در آنست و بقيه‌اى كه از كسان موسى و هرون مانده در آن يافت مىشود و آن را ملائكه حمل مىكنند براى شما خواهد آورد و همانا در اين كار نشانهء براى شماست اگر ايمان به خدا آورده‌ايد .\r\nو بالاخره همان خرق عادتى را كه براى على ع اثبات كرديم و گفتيم آن حضرت عالم به غيب بود با تابوت طالوت مساوى و امر محققى است .\r\n( 2 ) بارى پيوسته ناصبيهاى جاهل و دشمنان را ميديدم كه از وجود چنين خبرى تعجب كرده و مى -\r\n\r\n\r\n\r\n\r\n","description":"","footnote":"\r\n( 1 ) آيه 248 سوره بقره\r\n( 2 ) آيه 249 سوره بقره\r\n","page_name":" 332 ","page_number":332},
  {"content":"\r\n\r\nگفتند چگونه على با جنيها برابر شده و شر آنها را از پيغمبر و يارانش دور كرده و به اين خبر مىخندند و آن را از خرافات دانسته و اخبار معجزات ديگر آن جناب را از موضوعات شيعه ميدانند و مىگويند اين اخبار را براى آن جعل كرده كه هزينه زندگى خود را اداره نمايند و يا تعصب شديد آنها را براى اين كار واداشته .\r\nو معلوم است اين گونه نظريات همان عقائد زنادقه و دشمنانست كه آيات قرآن را در بارهء جن و اسلامشان انكار مىكنند و قصهء مزبور را كه جنيان به شكل سودانيها درآمده قبول ندارند و معجزات پيغمبر را صحيح نميدانند و از تمام آنها تعجب كرده و هنگامى كه مخبرى آنها را نقل نمايد بگفتهء او مىخندند و صحت آنها را تصديق نمىكنند و تا جايى كه مىتوانند از اسلام نكوهش مىنمايند و به مسلمانان بد مىگويند و آنان را احمق ميدانند و ياوران اسلام را بىخرد و مردمى درمانده و نادان و ياوه‌سرا مىشمارند .\r\nاكنون بايد دشمنان على ع بدانند بر اثر عداوت با آن حضرت چه جناياتى بدين مبين اسلام وارد آوردند و براى خاموشى خورشيد معجزات و فضائل على ع از مردم زنديق پيروى كردند و راه ضلالت را پيمودند .\r\n\r\nفصل - 76 رد شمس\r\n( 1 ) از معجزاتى كه ذات اقدس حضرت بارى تعالى بدست على ع ظاهر كرد رد شمس است كه همه علما\r\n\r\n","description":"","footnote":"","page_name":" 333 ","page_number":333},
  {"content":"\r\n\r\nو مورّخان و سرايندگان به نظم و نثر انتشار داده و اين پيش‌آمد دو مرتبه براى على ع اتفاق افتاد يكى در زمان پيغمبر و ديگرى پس از او رد شمس در وهله اول بطورى كه اسماء و ام سلمه و جابر انصارى و ابو سعيد خدرى و عدهء ديگر روايت كرده‌اند چنين است كه پيغمبر اكرم ص در منزل خود بود و على ع هم حضور داشت همان دم جبرئيل آمده وحى الهى آورد رسول خدا سر مبارك خود را روى پاى على ع گذارد و سر برنداشت تا هنگامى كه آفتاب غروب نمود على ع كه نماز عصر را بجا نياورده بود بىاندازه پريشان شد ، زيرا نميتوانست سر پيغمبر را از روى زانوى خود بردارد و نمىتوانست نماز را بطور معمول بجا آورد چارهء نداشت جز اينكه همچنان كه نشسته است با اشاره ركوع و سجود را به عمل آورد .\r\nپيغمبر پس از آنكه از آن حالت به خود آمد به على ع فرمود نماز عصرت قضا شد .\r\nعرضكرد چارهء جز اين نداشتم زيرا حالت وحيى كه براى شما پيش‌آمد كرده بود مرا از انجام وظيفه بازداشت .\r\nرسول خدا ص فرمود اينك از خدا بخواه تا خورشيد را بجاى اول برگرداند تا نمازت را بوقت خودش بجا آورى زيرا خدا دعاى ترا مستجاب مىكند براى اينكه از خدا و رسول او اطاعت كردى .\r\nعلى ع حسب الامر از خدا چنان درخواستى كرد دعاى او مستجاب شد و خورشيد به محلى آمد كه ميتوان نماز عصر را خواند على ع نماز عصر را در وقت خود بجا آورد آنگاه خورشيد غروب نمود .\r\nاسما گويد سوگند به خدا هنگامى كه خواست غروب كند صدائى اره مانند كه بر چوب كشيده\r\n\r\n","description":"","footnote":"","page_name":" 334 ","page_number":334},
  {"content":"\r\n\r\nمىشود از آن به گوش ما رسيد .\r\n( 1 ) مرتبه دوم كه پس از رحلت پيغمبر براى آن حضرت رد شمس اتفاق افتاد اين بود وقتى كه در بابل تشريف داشت و مىخواست از فرات عبور كند عدهء بسيارى از يارانش به عبور دادن مركبها و توشه‌ها از آب فرات اشتغال داشتند آن حضرت با گروهى از اصحاب نماز عصر را خواند و مردم هنوز از كار عبور از فرات فارغ نشده بودند كه خورشيد غروب كرد در نتيجه نماز عصر عدهء بسيارى قضا شد و از نماز جماعت با آن حضرت محروم ماندند و در اين خصوص با آن جناب بگفتگو پرداختند . على ع كه اصحاب خود را اين گونه نگران ديد از خداى متعال درخواست كرد تا خورشيد را به محل اول خود برگرداند تا همه اصحاب بتوانند نمازشان را در وقت خود بخوانند خداى متعال دعاى او را اجابت كرد و در افق وقت عصر ظاهر شد و چون مردم از سلام نماز فارغ شدند خورشيد غروب كرد و صداى عجيب هولناكى به گوش رسيد كه مردم ترسيدند و به تسبيح و تهليل و استغفار پرداختند و از خدا سپاسگزارى نمودند كه چنين نعمتى به آنها ارزانى داشت .\r\nاينخبر در عالم منتشر شد و همه جا نقل مجالس بود .\r\nسيد حميرى در اين باره چنين سروده .\r\nچون نماز عصر او قضا شد و آفتاب غروب كرد دوباره به حال اول برگشت و نور او هنگام عصر را نمودار ساخت و سپس چون ستارهء كه سقوط كند غروب نمود و بار ديگر در بابل نيز همين قضيه اتفاق افتاد با اينكه چنين پيش‌آمدى براى هيچ گوينده فصيحى پيش نيامده مگر براى يوشع بن نون و\r\n\r\n","description":"","footnote":"","page_name":" 335 ","page_number":335},
  {"content":"\r\n\r\nپس از آن براى على ع و آرى رد شمس از امر عجيبى حكايت مىكند .\r\n\r\nفصل - 77 گفتگوى ماهيان\r\n( 1 ) از جمله خوارق عادات آن حضرت گفتگوى ماهيان فراتست كه كوفيها و ديگران نقل كرده و شهرتى بسزا دارد .\r\nو حكايت آنست كه هنگامى آب فرات طغيان كرد و باندازهء زياد شد كه نزديك بود خانهاى كوفه بر اثر طغيان آب ، منهدم شود از اين بلا به على ع پناهنده شدند على ع بر استر رسول خدا ص سوار شده و مردم در ركاب او آمدند چون بكنار نهر فرات رسيد از مركب به زير آمده وضو گرفته در گوشهء كه مردم او را ميديدند مشغول نماز شد و دعاهائى كه بيشتر مردم مىشنيدند قرائت فرمود سپس به طرف فرات متوجه شده چوبى كه در دست داشت بر آب زده فرمود بخواست خدا كم شو ، آب چنان فرورفت كه ماهيان كف دريا ديده شدند بسيارى از آنها به حضرت على ع بعنوان امير المؤمنينى سلام كردند و عدهء از آنها از قبيل جرى ، مارماهى ، زمار سخنى نگفتند مردم متعجب شدند كه چرا بعضى سخن گفتند و برخى ساكت ماندند فرمود خداى متعال ماهيان حلال‌گوشت را بسلام بر من امر كرد و ماهيان حرام گوشت را از گفتگوى با من ممانعت فرمود و اين خبر مشهوريست و در شهرت بپايهء گفتگوى گرگ با پيغمبر و تسبيح سنگ‌ريزه در كف دست آن حضرت و ناله درخت به آن جناب و سير كردن عدهء بسيارى را با غذاى اندك مىباشد و كسى كه\r\n\r\n","description":"","footnote":"","page_name":" 336 ","page_number":336},
  {"content":"\r\n\r\nبخواهد بچنين معجزهء اعتراض كرده و طعنه بزند مساوى با آنست كه معجزات پيغمبر را قبول ننموده و اعتراض نمايد .\r\n\r\nفصل - 78 گفتگوى اژدها\r\n( 1 ) اين معجزه نيز مانند سخن گفتن ماهيان و كم‌شدن آب فرات در درجه اهميت است و اصل حكايت اينست كه امير المؤمنين ع روزى بر فراز منبر كوفه مشغول نشر احكام و اخلاق بود ناگهان اژدهائى ( مار بزرگى ) از پله‌هاى منبر بالا رفت تا خود را به آن حضرت نزديك كرد مردم بوحشت افتاده و خواستند او را از مولى على ع دور كنند حضرت آنها را امر به آرامش فرمود اژدها خود را به پلهء رسانيد كه على ع آنجا ايستاده و به پند و اندرز مردم مشغول بود حضرت خود را منحنى كرد تا به جائى كه دهان آن حيوان نزديك گوش على ع رسيد از اين پيش‌آمد سكوتى در مسجد حكمفرما شده و همه متحير كه سرانجام كار بكجا خواهد كشيد در آن وقت آن حيوان صدائى برآورد كه بسيارى از حاضران شنيدند و از محل خود دور شد على ع لبهاى خود را حركت ميداد و مار بسخنان آن جناب كه ديگران نمىشنيدند گوش ميداد چون بيانات على ع بپايان رسيد مار بسرعت از جاى حركت كرد و زمين او را به خود فروبرد .\r\nعلى ع پس از رفتن آن حيوان باز شروع بخطبه خواندن كرد و خطبه را بپايان آورد چون از خطبه خواندن آسوده خاطر شد و از منبر به زير آمد گرد او جمع شدند از اژدها و پيش‌آمد عجيب او سؤال كردند حضرت فرمود اين مار چنان نبود كه شما پنداشتيد بلكه او يكى از قاضيان جن بود مسأله\r\n\r\n","description":"","footnote":"","page_name":" 337 ","page_number":337},
  {"content":"\r\n\r\nمشكلى براى او پيش‌آمد كرد و از حل آن عاجز ماند نزد من آمد و آن مسأله را بعرض رسانيده تا پاسخ آن را بشنود منهم جواب صحيحش را بيان كردم دعاء خير كرد و رفت .\r\n\r\nفصل - 79 كسانى كه منكر جن‌اند\r\n( 1 ) گاهى مردم نادان قبول نمىكنند كه ممكن است جن به صورت حيوان غير گويا درآيد با آنكه قبل از بعثت و بعد از بعثت چنين اتفاقى بوقوع پيوسته و اخبار مسلمانان هم از وجود آن اطلاع داده و درآمدن جن به صورت مار ابعد از آن نيست كه همهء اهل قبله متفقا اطلاع داده‌اند كه شيطان در دار الندوه ( محلى بود كه قريش عليه رسول اللَّه اجتماع مىكردند ) به صورت پيرمردى نجدى درآمد و با آنها عليه رسول اللَّه همفكرى كرد و نيز در روز بدر به صورت سراقة بن جعشم مدلجى درآمد و با مشركان همكارى مىنمود چنانچه خدا مىفرمايد او گفت :  لا غالِبَ لَكُمُ الْيَوْمَ مِنَ النَّاسِ وَ إِنِّي جارٌ لَكُمْ  « 1 » امروز از آن مردم كسى بر شما پيروز نمىشود و من پناه دهندهء شمايم .\r\nو مىفرمايد  فَلَمَّا تَراءَتِ الْفِئَتانِ نَكَصَ عَلى عَقِبَيْهِ وَ قالَ إِنِّي بَرِيءٌ مِنْكُمْ إِنِّي أَرى ما لا تَرَوْنَ إِنِّي أَخافُ اللَّهَ وَ اللَّهُ شَدِيدُ الْعِقابِ  « 2 » پس بمجردى كه آن دو فوج نمودار شدند از همكارى با آنان منصرف شد و گفت من از شما بيزارم زيرا چيزهائى را مىبينم كه شما از آنها بىخبريد و من از خدا مىترسم و او سخت عذاب مىكند و بالاخره كسى كه به آيات مزبور كه شيطان را به صورت شخص معينى مجسم ياد مىكند طعنه بزند و نه پذيرد از ملحدان و كافرانى كه با ملت اسلام مخالف‌اند پيروى كرده و معجزات پيغمبر را\r\n\r\n\r\n\r\n\r\n","description":"","footnote":"\r\n( 1 ) آيه 50 سوره انفال\r\n( 2 ) آيه 50 سوره انفال\r\n","page_name":" 338 ","page_number":338},
  {"content":"\r\n\r\nنيز قبول ندارند و مانند براهمه و مردم زنديق معجزات پيغمبران را انكار كرده با آنكه بلا شك نبوت پيغمبر بايد بكمك معجزه به ثبوت برسد .\r\n\r\nفصل - 80 كورشدن عيزار\r\n( 1 ) على ع مردى را بنام عيزار ، متهم كرد كه خبرهاى سرى او را بمعاويه اطلاع ميدهد نامبرده شديدا انكار كرد على ع فرمود سوگند ياد مىكنى كه چنين عملى از تو سر نزده ؟ ! گفت آرى و همان جا سوگند ياد كرد كه از شما بمعاويه خبرى نداده‌ام على ع فرمود اگر دروغ بگوئى خداى متعال چشمهاى ترا كور خواهد كرد وى پذيرفت و خيال نمىكرد به زودى بسزاى عمل خود خواهد رسيد و از حضور على ع خارج شد هفتهء نگذشت بسرنوشت خود مبتلا شد و دستهاى او را در حالتى كه از نعمت چشم محروم شده بود گرفته از خانه خود بيرون مىآمد .\r\n با على هر كه دشمنى ورزد * كور دنيا و آخرت گردد \r\n\r\nفصل - 81 پيس شدن انس\r\n( 2 ) روزى على ع براى احقاق حق خود فرمودهء پيغمبر ص را\r\n« من كنت مولاه فعلى مولاه »\r\n هر آنكس كه باشم منش يار و دوست * پسر عم من يار و مولاى اوست \r\nشاهد مقال آورد و دوازده نفر از انصار فرمودهء او را تصديق كردند كه پيغمبر ص چنين سخنى در\r\n\r\n","description":"","footnote":"","page_name":" 339 ","page_number":339},
  {"content":"\r\n\r\nباره شما فرمود انس بن مالك هم كه در روز غدير حضور داشته و اتفاقا آن روز هم در ميان اين عده انصار بود صحت فرموده على را گواهى ننمود على ع به او متوجه شده فرمود اى انس تو چرا شهادت ندادى و گفته مرا تصديق نكردى با اينكه تو هم مانند ديگران فرموده پيغمبر را استماع كرده بودى عرضكرد يا على من اكنون پير شده‌ام و از چنين سخنى كه مىگوئى و از من گواهى مىطلبى خاطر كرده‌ام .\r\nعلى ع از سخن آن پير شرير متأثر شده او را نفرين كرد پروردگارا اگر اين بيچاره دروغ مىگويد ويرا به پيسى مبتلا كن كه هيچ گاه عمامه آن را مستور نكند ( پروردگارا ما را به نفرين على و اولاد على عليهم السّلام گرفتار مفرما ) طلحه گفته خدا گواهست پس از اين ، ميان دو چشم او را ديدم كه لكه پيسى فراگرفته بود .\r\n\r\nفصل - 82 كورشدن زيد بن ارقم\r\n( 1 ) زيد بن ارقم گويد روزى على ع در مسجد مردم را بگواهى مىخواست كه آيا مردى از شما در هنگامى كه پيغمبر فرمود\r\nمن كنت مولاه فعلى مولاه اللهم وال من والاه و عاد من عاداه\r\nحضور داشته بيايد بر صحت آن گواهى دهد دوازده نفر از كسانى كه پيكار بدر را دريافته بودند بگواهى برخاستند شش نفر از طرف راست و شش نفر از طرف چپ و منهم كه از جمله شنوندگان بودم كتمان شهادت كردم همان جا كور شده و از نعمت چشم محروم گرديدم .\r\nراوى گويد نامبرده از اين پيش‌آمد پشيمان بود و پيوسته از خدا طلب مغفرت مىكرد .\r\n\r\n","description":"","footnote":"","page_name":" 340 ","page_number":340},
  {"content":"\r\n\r\n\r\nفصل - 83 ديوانه شدن مرد عبسى\r\n( 1 ) عده روايت كرده‌اند روزى على ع بر فراز منبر مىفرمود من بنده خدا و برادر رسول او و وارث آن جناب و همسر سيده زنهاى بهشت و سيد اوصيا و آخرين وصى پيمبرانم هيچ كسى بجز از من نمىتواند چنين ادعائى بنمايد و اگر كسى دم از اين ادعا زند خدا او را به بيچارگى گرفتار مىكند .\r\nمردى از مردم عبس كه در آنجا حضور داشت گفت چگونه كسى نمىتواند سخنانى كه تو گفتى به زبان بياورد و سخنان على ع را بطور تمسخر تكرار كرد هنوز از جاى خود حركت نكرده ديوانه شده به بيمارى صرع مبتلا گرديد چنانچه مردم پاهاى او را گرفته از مسجد خارج كردند .\r\nراويان گويند ما از كسان او پرسيديم آيا پيش از اين سابقه جنون و صرع داشته گفتند نه ! شيخ مفيد قدس سره گفته اخبار در خصوص معجزات و خوارق عادات على ع بسيارند و ما هر گاه بخواهيم همه آنها را ذكر كنيم كلام ما طولانى شده و از حوصله اين كتاب خارج است و به همين مقدار كه ذكر كرديم اكتفا مىنمائيم و از خدا توفيق خواسته و آرزومنديم ما را به راه راست هدايت فرمايد .\r\n\r\n","description":"","footnote":"","page_name":" 341 ","page_number":341},
  {"content":"\r\n\r\n\r\nباب چهارم فرزندان على و عددشان\r\n( 1 ) يادگارهاى على ع از دختر و پسر بيست و هفت نفرند كه ذيلا نامبرده مىشوند 1 حسن 2 حسين 3 زينب كبرى 4 زينب صغرى كه كنيه‌اش ام كلثوم است اين چهار بزرگوار مادرشان فاطمه زهرا دختر گرامى حضرت رسول اكرم ص است 5 محمد كه كنيه‌اش ابو القاسم و مادرش خوله دختر جعفر بن قيس حنفيه است 6 و 7 عمر و رقيه كه توامان متولد شده و مادرشان ام حبيب دختر ربيعه بوده 8 عباس ( شاه جانبازان و ياور لب تشنگان ) 9 جعفر 10 عثمان 11 عبد اللَّه كه همه‌شان در واقعه كربلا حضور داشته و شربت شهادت نوشيده و مادرشان ام البنين دختر حزام بن خالد بوده 12 محمد اصغر كه كنيه‌اش ابو بكر بوده 13 عبيد اللَّه هر دو در كربلا شهيد شده و مادرشان ليلى دختر مسعود دارمى است 14 يحيى مادرش اسما دختر عميس خثعميه است 15 ام الحسن 16 رمله مادرشان ام سعيد دختر عروة بن مسعود ثقفى 17 نفيسه 18 زينب صغرى 19 رقيه صغرى 20 ام هانى 21 ام الكرام 22 جمانه كنيه‌اش ام جعفر 23 امامه 24 ام سلمه 25 ميمونه 26 خديجه 27 فاطمه و اين عده از مادرهاى ديگرند .\r\n\r\n","description":"","footnote":"","page_name":" 342 ","page_number":342},
  {"content":"\r\n\r\n( 1 ) شيعه مىگويد فاطمه زهرا پس از رحلت پدر بزرگوارش فرزند پسرى داشت كه او را در هنگام حاملگى ، رسول خدا ص محسن ناميده بود بنا بر اين فرزندان امير المؤمنين على ع بيست و هشت نفراند سلام اللَّه عليهم اجمعين .\r\nتا بدينجا ترجمه مجلد اول ترجمه ارشاد مفيد در روز سه شنبه بيست و سوم جمادى الاولى سال هزار و سيصد و هشتاد و دو در جوار روضه رضيه رضويه على صاحبها آلاف الثناء و التحيه پايان يافت و انا الحقير محمد باقر ساعدى خراسانى .\r\n\r\n","description":"","footnote":"","page_name":" 343 ","page_number":343},
  {"content":"\r\n . \r\n\r\n","description":"","footnote":"","page_name":" 344 ","page_number":344}
  ]