[
  {"content":"\r\n\r\nبسم الله الرحمن الرحيم\r\nسير وسلوك ؛\r\nيقظه ( بيدارى )\r\nآية الله العظمى مظاهرى مدظله\r\n\r\n","description":"","footnote":"","page_name":" 1 ","page_number":1},
  {"content":"\r\n\r\nمجموعه آثار حضرت آية الله العظمى مظاهرى مدظله\r\nسرشناسه : مظاهرى ، حسين ، 1312 -\r\nعنوان ونام پديدآورنده : سيرو سلوك ؛ منزل اول\r\nيقظه ( بيدارى ) / مرجع عاليقدر مظاهرى .\r\nمشخصات نشر : قم : مؤسسه فرهنگى مطالعاتى\r\nالزهرا عليها السلام ) 1389 ه‍ ش .\r\nمشخصات ظاهرى : 112 ص .\r\nفروست : مجموعه آثار حضرت آيت الله العظمى\r\nمظاهرى مدظله 17 و 18 . عرفان 2 و 3 .\r\nشابك دوره : 3 - 17 - 2985 - 978\r\nشابك ج 1 : 0 - 18 - 2985 - 964 - 978 ؛ 25000 ريال\r\nوضعيت فهرست نويسى : فيپا .\r\nموضوع : آداب طريقت\r\nموضوع : اخلاق اسلامى\r\nرده بندى كنگره : 1388 9 س 63 م / 6 / 289 bp\r\nرده بندى ديويى : 84 / 297\r\nشماره كتابشناسى ملى : 1680805\r\nمؤسسه فرهنگى مطالعاتى الزهراء ( س )\r\nسير وسلوك ؛\r\nمنزل اول : يقظه ( بيدارى )\r\nمجموعه آثار - 18 / عرفان - 3\r\nمرجع عاليقدر\r\nحضرت آية العظمى مظاهرى\r\n\" مدظله العالى \"\r\nناشر : مؤسسه فرهنگى مطالعاتى\r\nالزهراء عليها السلام\r\nنوبت چاپ : دوم 1389\r\nشمارگان : 3000 نسخه\r\nقيمت : 18000 ريال\r\nشابك دوره : 3 - 17 - 2985 - 964 - 978\r\nشابك ج 1 : 0 - 18 - 2985 - 964 - 978\r\nشابك ج 2 : 7 - 19 - 2985 - 964 - 978\r\nح تمام حقوق براى \" مؤسسهء فرهنگى\r\nمطالعاتى الزهراء عليها السلام محفوظ است .\r\nتقدير وتشر :\r\nآماده سازى متن : محمد رشيدى فر - حميد منصورى - حميد مظفرى / استخراج منابع : مختار رنجكش\r\nويرايش اول : خاتم رعنايى / حروف نگارى : سيد مجيد شريفى / صفحه آرايى : مختار رنجكش / طراحى جلد : هادى فرخ پى\r\nچاپ و صحافى : سازمان چاپ و انتشارات\r\nمركز توزيع :\r\nمؤسسه فرهنگى مطالعاتى الزهرا عليها السلام - دفتر اصفهان\r\nتلفن و دورنگار : 4463671 - 0311\r\nآدرس اينترنتى : www . al - zahra . ir\r\n\r\n","description":"","footnote":"","page_name":" 2 ","page_number":2},
  {"content":"\r\n . \r\n","description":"","footnote":"","page_name":" 3 ","page_number":3},
  {"content":"\r\n . \r\n","description":"","footnote":"","page_name":" 4 ","page_number":4},
  {"content":"\r\n\r\n\r\nديباچه\r\n« سير و سلوك » واژه‌اى مقدّس و نورانى است كه در هر عصر و زمانى ، طالبان معرفت و تشنگان معنويت كه محبّت خداوند را در دل خود و عشق او را در سر مىپرورانده‌اند ، به سوى خود جذب كرده است .\r\nگام برداشتن در راهى كه آدمى را به معبود خويش وصل مىكند و رسيدن به لقاى الهى ، خواستهء قلبى مؤمنان حقيقت طلب و گمشدهء بسيارى از انسان‌هاى تكامل خواه است . پيامبر اكرم ( ص ) مىفرمايند :\r\n« لَيْسَ لِلْمُؤْمِنِ رَاحَةٌ دُونَ لِقَاءِ اللَّه » « 1 »\r\nبر اين اساس ، آموزه هاى اديان الهى در همهء قرون و اعصار ، انسان‌هاى تكامل‌طلب را به سوى منزل سعادت فراخوانده و راهى به سمت هدايت و رستگارى فراروى بندگان جوياى معرفت گشوده‌اند .\r\nقرآن كريم نيز كه آخرين كتاب آسمانى و معجزهء آخرين رسول رستگارى است ، تأكيد فراوانى بر حركت انسان به سوى پروردگار متعال داشته و در آياتى بازگشت انسان‌ها به سوى معبود خويش را امرى حتمى و قطعى بر مىشمارد . « 2 »\r\nيا أَيُّهَا الْإِنْسانُ إِنَّكَ كادِحٌ إِلى رَبِّكَ كَدْحاً فَمُلاقيهِ « 3 »\r\nبر اساس وعدهء قرآن كريم ، حركت به سوى خداوند و سير در صراط مستقيمى كه\r\n\r\n\r\n","description":"","footnote":"\r\n( 1 ) . مستدرك‌الوسائل ، ج 12 ، ص 64\r\n( 2 ) . النّجم / 49 و العلق / 8\r\n( 3 ) . الإنشقاق / 6\r\n","page_name":" 5 ","page_number":5},
  {"content":"\r\n\r\nبه خود خداوند منتهى مىشود ، امرى ضرورى و حتمى است و انتهاى اين سير پر تكاپو ، لقاى پروردگار خواهد بود . از اين رو هركسى بايد به قدر توان و بضاعت خويش با عزم راسخ به راه بيفتد و در راهى كه پيش روى او است ، به جلو برود تا به مطلوب برسد .\r\nهيچ ترديدى در اين نيست كه سير به سوى خداى متعال و حركت در مسير لقاء ، همچون هر حركت و برنامه‌اى ، محتاج وجود اساتيد و راهنمايانى است كه با ارائهء نقشهء راه و تعيين روش طىّ طريق ، طالب معرفت را در مسير مستقيم نگاه دارند و مانع گمراهى و سقوط وى شوند . واژهء « سير و سلوك » نيز برخاسته از همين معنا است .\r\nنكتهء شايان توجه كه قرآن شريف هم بر آن تآكيد دارد اين است كه معلّم اخلاق آدمى ، خداوند سبحان است .\r\nوَ لَوْ لا فَضْلُ اللَّهِ عَلَيْكُمْ وَ رَحْمَتُهُ ما زَكي مِنْكُمْ مِنْ أَحَدٍ أَبَداً وَ لكِنَّ اللَّهَ يُزَكِّي مَنْ يَشاءُ « 1 »\r\nاگر انسان قدم در راه نهد و به سوى لقاى معبود خويش حركت نمايد ، فضل و رحمت بىمنتهاى حق تعالى شامل حال او خواهد شد و نصرت و يارى خداوند منّان را در مسير حركت مشاهده خواهد كرد :\r\nوَ كانَ حَقًّا عَلَيْنا نَصْرُ الْمُؤْمِنينَ « 2 »\r\nدر واقع خداى مهربان نيز مشتاق لقاى چنين بنده‌اى مىشود و با هدايت خاصّ خود ، او را به سوى خويش مىكشاند . امام صادق ( ع ) مىفرمايند :\r\n« مَنْ أَحَبَّ لِقَاءَ اللَّهِ أَحَبَّ اللَّهُ لِقَائَهُ » « 3 »\r\nخداوند متعال بر اساس فضل و رحمت خود ، هدايت سالك را بر عهده گرفته و با\r\n\r\n\r\n","description":"","footnote":"\r\n( 1 ) . النور / 21\r\n( 2 ) . الروم / 47\r\n( 3 ) . الكافي ، ج 3 ، ص 134\r\n","page_name":" 6 ","page_number":6},
  {"content":"\r\n\r\nتدابيرى حكيمانه ، مانع سقوط و گمراهى وى مىشود . مقصود حق تعالى از ارسال رسل و انزال كتب آسمانى ، راهنمائى طالب حقيقت و يارى او جهت موفقيّت در مسير حركت بوده است . آخرين راهنماى حركت انسان ، پيامبر خاتم حضرت محمد مصطفى ( ص ) مىباشد كه با كامل‌ترينِ اديان و برترينِ كتاب‌هاى آسمانى به سوى بندگان فرو فرستاده شده است . بعد از آن حضرت نيز ، اوصياى گرامى ايشان كه همان اهل بيت عصمت و طهارت ( عليهم السلام ) مىباشند ، راهنماى راه سالكان بوده و هستند . در زيارت بلند پايهء جامعهء كبيره - كه از لسان مبارك امام هادى ( ع ) نقل گرديده است - خطاب به آن بزرگواران مىخوانيم : « بِكُمْ يُسْلَكُ إِلَي الرِّضْوَانِ » ، چنان كه در دعاى شريف ندبه نيز - كه از ناحيهء مقدسهء امام عصر « ارواحنا فداه » بيان شده - آمده است : « فَكَانُوا هُمُ السَّبِيلَ إِلَيْكَ وَ الْمَسْلَكَ إِلَي رِضْوَانِكَ » . بنابراين انسان تكامل طلب بايد با استفاده از نور قرآن و با راهنمايى حضرات معصومين ( عليهم السلام ) ، مسير تقرّب به درگاه الهى را بپيمايد تا به لقاى پروردگار نائل آيد . ولى ناگفته پيدا است كه بهره‌مندى از نور قرآن و عترت ( عليهم السلام ) ، بدون مراجعه به كارشناسان خبره ، ميسّر نخواهد بود . كارشناسان علوم وحيانى همان دين شناسان آگاه و فقهاى عظام هستند كه سراسر عمر خويش را به تدبّر در قرآن كريم و تعمّق در روايات اهل بيت عصمت و طهارت ( عليهم السلام ) سپرى كرده‌اند . جويندهء معرفت بايد شيوه و طريق سلوك الى الله را از دين شناسان و فقيهان وارسته بياموزد و با عمل به دستورات آنان كه برگرفته از تعاليم قرآن و عترت ( عليهم السلام ) است ، منازل سير و سلوك را طى كند تا به مقصد اعلى نايل شود .\r\nمراجعه به كسانى كه از تخصّص و تعهّد كافى در سير و سلوك برخوردار نباشند ، بىترديد باعث انحرافات غير قابل جبران براى شخص سالك و ديگران مىگردد . خصوصاً در زمان حاضر كه شيّادان فراوانى در قالب موضوع سير و سلوك ، كمر به تباهى و گمراهى جوانان بسته‌اند و از اشتياق وافر نسل جوان به مباحث عرفانى و\r\n\r\n","description":"","footnote":"","page_name":" 7 ","page_number":7},
  {"content":"\r\n\r\nمعنوى ، در جهت دستيابى به مقاصد پليد و اهداف شوم خود سوء استفاده مى نمايند .\r\nمؤسّسهء فرهنگى مطالعاتى الزّهراء ( عليها السلام ) با عنايت به اين نكتهء اساسى و نيز با توجه به رويكرد نسل حق جوى جوان به مباحث عرفانى و به جهت آشنائى هرچه بيشتر آنان با فرصت‌ها و تهديدهاى اين راه پر خطر ، اقدام به تنظيم و تدوين دروس اخلاقى ، عرفانى مرجع عاليقدر حضرت آيت الله العظمى مظاهرى « مدّظلّه‌العالي » در موضوع سير و سلوك و تقديم آن به مشتاقان اين مباحث نموده است .\r\nآيت الله العظمى مظاهرى « مدّظلّه‌العالي » كه از شاگردان مبرّز و از پرورش‌يافتگان مكتب اخلاقى ، عرفانى دو عارف كبير معاصر ، حضرت آيت الله العظمى امام خمينى ( قدس سره ) و حضرت علامه طباطبائى ( قدس سره ) هستند ، علاوه بر برخوردارى از مقام بلند فقهى و سابقهء تدريس بيش از چهل سال دروس فقه و اصول در عالىترين سطوح ، ساليان متمادى در كسوت استاد اخلاق به تزكيهء نفوس و تطهير قلوب مشتاقان وادى سير و سلوك پرداخته‌اند و با تربيت طالبان معرفت و تعليم اخلاقى آنان ، شاگردانى مهذّب كه از صفاى دل و روح برخوردارند و خود از معلّمان اخلاق به شمار مىآيند ، به جامعهء اسلامى تقديم نموده‌اند .\r\nمجموعهء مباحث « سير و سلوك » معظّم له ، مشتمل بر يك مقدّمه و چند دفتر است . پيش از انتشار دفاتر مزبور كه به شرح منازل هفتگانهء سير و سلوك اختصاص دارد ، مقدمهء آن دفاتر با عنوان « سلوك معنوى در پرتو نور قرآن و عترت ( عليهم السلام ) » منتشر گرديد و در اختيار علاقه‌مندان قرار گرفت .\r\nكتاب حاضر ، دفتر اوّل از دفاترِ حاوى شرح منازل هفتگانه است و مباحث آن كه به شرح « منزل يقظه » اختصاص دارد ، در طول سال‌هاى مختلف توسّط آيت الله العظمى مظاهرى « مدّظلّه‌العالي » در شب‌هاى جمعه و در مسجد حكيم اصفهان بيان گرديده و پس از تنظيم ، تحقيق و ويرايش و سپس بازبينى نهائى معظّم له به صورت حاضر و در دو فصل كلّى ارائه مىگردد .\r\n\r\n","description":"","footnote":"","page_name":" 8 ","page_number":8},
  {"content":"\r\n\r\nفصل اوّل كتاب ، با عنوان « درآمدى بر منازل سير و سلوك » به بيان ضرورت و نتايج سلوك الى الله مىپردازد و با ذكر نام منازل هفتگانهء سير به سوى خداوند ، خطّ مشى كلّى مجموعهء « سير و سلوك » را تبيين مىنمايد .\r\nالبته تعداد منازل سير و سلوك در ديدگاه اهل عرفان مختلف است . برخى براى سلوك الى الله ، يك ، دو يا هفت منزل ، برخى سى و يك منزل يا هفتاد منزل و گروهى ديگر صد منزل ذكر كرده‌اند و حتى برخى قائل به وجود هزار منزل در سير و سلوك مىباشند . ولى همانطور كه در فصل اوّل كتاب مشخص گرديده است ، آيت الله العظمى مظاهرى « مدّظلّه‌العالي » در ساختار كلّى سير و سلوك ، قائل به سه سير كلّى مىباشند كه سير اوّل آن با عنوان « سير من الخلق الى الحق » ، داراى هفت منزل با عناوين « يقظه ، توبه ، تقوا ، تخليه ، تحليه ، تجليه و لقاء » است كه بسيارى از منازل عرفانى كه در سخنان عارفان به شكل و تعداد مختلف بيان گرديده است ، در درون اين هفت منزل مىگنجد . بنابر نظر معظّم له ، منزل لقاء ، آخرين منزل سير و سلوك نيست ؛ بلكه حركت نامتناهى سالك از منزل هفتم آغاز مىگردد و در دو سير بعدى تا ابد ادامه مىيابد .\r\nبخش ديگرى از فصل اوّل كتاب به بيان نكات اساسى در سير و سلوك اختصاص يافته ، كه از جملهء آن نكات مىتوان به لزوم تقيّد به ظواهر شرع در سير و سلوك و پرهيز از استاد خصوصى براى سالك مبتدى ، اشاره نمود .\r\nدر ديدگاه سلوكى حضرت آيت الله العظمى مظاهرى « مدّظلّه‌العالي » - كه بر گرفته از مكتب عرفانى اصيل و بالندهء امام خمينى ( قدس سره ) و علامه طباطبائى ( رحمه الله ) است - سير و سلوك با پاىبندى به قواعد شريعت مقدّسه و تقيّد به رعايت تكاليف شرعى آغاز مىشود و با همين تقيّد ادامه مىيابد و سالك در هيچ مرتبه‌اى ، از التزام به احكام شرعى بىنياز نمىشود . در اين ديدگاه ، تقيّد به ظواهر شرع به‌عنوان برترين استادِ اخلاق ، قلمداد مىشود و در واقع فقه آل محمد ( عليهم السلام ) زير بناى سلوك الى الله شمرده شده و سالك براى پيمودن درجات قرب الهى ، با اقتدا به عارفان راه‌يافته و عالمان ربّانى ، در قدم\r\n\r\n","description":"","footnote":"","page_name":" 9 ","page_number":9},
  {"content":"\r\n\r\nنخست به احكام فقهى اهتمام ورزيده و اين اهتمام را تا پايان راه استمرار مىبخشد .\r\nفصل دوّم كتاب با عنوان « بيدارى » ، در برگيرندهء شش بخش اصلى جذبه ، توجه ، غفلت ، تفكّر ، تذكّر و مراقبت است كه در حقيقت اجزاء اصلى منزل يقظه مىباشند . طبق نظر معظّم له ، سالك بايد زمينهء دريافت كشش الهى را در وجود خود فراهم كند و مقارن با توفيق و جذبه‌اى كه نصيب او مىگردد ، با همّت خود قدم در راه نهد و با خروج از ورطهء غفلت ، به مقام توجه و بيدارى برسد . تفكّر ، تذكّر و مراقبت نيز موجب دوام توجّه در سالك مىشوند و بيدارى را در وجود وى نهادينه مىسازند .\r\nبرخوردارى از بيانى روان و قابل فهم و عارى بودن از اصطلاحات غامض عرفانى از ويژگىهاى مباحث اخلاقى ، عرفانى معظّم له است كه موجب مىگردد افراد گوناگون در سطوح مختلف و با معلومات متفاوت ، بتوانند از اين مباحث بهرهء لازم را ببرند . به‌عبارت روشن‌تر اهل سير و سلوك و جوانان تكامل طلب ، مىتوانند با مطالعه و عمل به اين كتاب به مقام يقظه نائل آيند و به درجات والاى عرفانى دست يابند و افراد ديگر نيز مىتوانند با برداشت اخلاقى از اين كتاب ، به قدر توان خود در مسير سلوك الى الله قرار گيرند .\r\nدر پايان از همهء عزيزانى كه در تنظيم و نشر اين اثر ارزشمند نقش آفرينى كرده‌اند ، به ويژه آقاى على رعنايى ، تشكر و قدردانى نموده و از خداوند متعال مسئلت مىكنيم توفيق تمسّك به قرآن و عترت طاهره ( عليهم السلام ) و پيمودن مسير سلوك به سوى حق و عبور از منازل هفتگانه و نايل شدن به لقاى پروردگار متعال را به همگان عنايت فرمايد .\r\n« انّه وليّ الهداية و التّوفيق »\r\nمؤسّسه فرهنگى مطالعاتى الزهراء ( عليها السلام )\r\n\r\n","description":"","footnote":"","page_name":" 10 ","page_number":10},
  {"content":"\r\n\r\n\r\nفصل اول : درآمدى بر منازل سير و سلوك\r\nحركت به سوى خدا\r\nمنازل سير و سلوك\r\nنكات اساسى در سير و سلوك\r\n\r\n","description":"","footnote":"","page_name":" 11 ","page_number":11},
  {"content":"\r\n . \r\n","description":"","footnote":"","page_name":" 12 ","page_number":12},
  {"content":"\r\n\r\n\r\nحركت به سوى خدا\r\nاز نظر قرآن كريم ، انسان در حركت به سوى پروردگار هستى است و منتهاى اين سير خداوند متعال مىباشد :\r\nيا أَيُّهَا الْإِنْسانُ إِنَّكَ كادِحٌ إِلى رَبِّكَ كَدْحاً فَمُلاقيهِ « 1 »\r\nاين حركت پر رنج و پر مشقّت است . امّا ، نتيجهء آن مطلوب خواهد بود . مقصود از ارسال رسل و انزال كتب ، سيردادن انسان در مسير صحيح و دست‌يابى او به مقام عنداللّهى است . مقامى كه انسان در آن مقام داراى نفس مطمئنّه مىشود و مورد خطاب خداى متعال قرار مىگيرد :\r\nيا أَيَّتُهَا النَّفْسُ الْمُطْمَئِنَّةُ ، ارْجِعي إِلى رَبِّكِ راضِيَةً مَرْضِيَّةً ، فَادْخُلي في عِبادي ، وَ ادْخُلي جَنَّتي « 2 »\r\nدر اين آيه خداوند نمىفرمايد به سوى بهشت بيا ، مىفرمايد : اى انسانى كه داراى نفس مطمئنّه شدى كه هم خدا از تو راضى است و هم تو به مقام رضا رسيده‌اى ! به سوى خودم بيا .\r\nدر آيهء ديگرى مىفرمايد :\r\nوَ سَقاهُمْ رَبُّهُمْ شَراباً طَهُوراً « 3 »\r\n\r\n\r\n","description":"","footnote":"\r\n( 1 ) . الإنشقاق / 6\r\n( 2 ) . الفجر / 30 - 27\r\n( 3 ) . الإنسان / 21\r\n","page_name":" 13 ","page_number":13},
  {"content":"\r\n\r\nبيا كه از شراب بهشتى خودم تو را سيراب نمايم و در نزديك بهترين عبادت كنندگان خودم كه همان چهارده نور مقدّس ( عليهم السلام ) هستند ، تو را منزل دهم . خداوند اين انسان را به بهشتى دعوت مىكند كه با آن بهشت معمولى تفاوت دارد و اين بهشت موعود ، مخصوص خود خداوند است كه مىفرمايد : « وَ ادْخُلي جَنَّتي »\r\nآيات ديگرى نيز به همين مضمون در قرآن است كه اشاره به سير انسان به سوى خود خداوند دارد :\r\nإِنَّا لِلَّهِ وَ إِنَّا إِلَيْهِ راجِعُونَ « 1 »\r\nوَ أنَّ إِلى رَبِّكَ الْمُنْتَهى « 2 » إِنَّ إِلى رَبِّكَ الرُّجْعى « 3 »\r\n\r\nشوق و يارى خداوند ، هموار كنندهء مسير حركت\r\nحركت به سوى خداوند پر رنج است و طى كردن مسير آن حركت مشكل مىنمايد . امّا بايد دانست نتيجهء آن ، ملاقات با پروردگار عالميان است . و به دست آوردن خود خداوند را در پى دارد . طبق نقل مشهور ، خداوند عزّوجل در روايت قدسى مىفرمايد :\r\n« مَنْ طَلَبَني وَجَدَني ، وَ مَنْ وَجَدَني عَرَفَني ، وَ مَنْ عَرَفَني أحَبَّني ، وَ مَنْ أحَبَّني عَشَقَني ، وَ مَنْ عَشَقَني عَشَقْتُهُ وَ مَنْ عَشَقْتُهُ قَتَلْتُهُ ، وَ مَنْ قَتَلْتُهُ فَعَلَيَّ دِيَتُهُ ، وَ مَنْ عَلَيَّ دِيَتُهُ فَأَنَا دِيَتُه »\r\nدر حقيقت ، كسى كه خداوند را كه مستجمع جميع كمالات است مىيابد ، مطمئنّاً عاشق او مىشود و ذات بارى تعالى مىفرمايد : در اين صورت من نيز عاشق او مىشوم\r\n\r\n\r\n","description":"","footnote":"\r\n( 1 ) . البقرة / 156\r\n( 2 ) . النجم / 49\r\n( 3 ) . العلق / 8\r\n","page_name":" 14 ","page_number":14},
  {"content":"\r\n\r\nو از اينجا به بعد ، نفس كُشى سالك پيش مىآيد و به جايى مىرسد كه وقتى عاشق خداوند شد ، بابت اين عشق ، نفس امّارهء خود را مىكشد و چنين انسانى خدايى مىشود و به كمك و لطف خودِ خداوند تبارك و تعالى ، كليهء صفات رذيله را در وجود خود نابود مىكند . پاداش اين نابودى صفات رذيله ، به دست آوردن خود خدا است . يعنى رسيدن به مقام لقاء الله و مقام فناء .\r\nهمچنين خداى مهربان به قاعدهء لطفى كه نسبت به بندگانش دارد ، مكرراً در كمين صيد بندگان خودش مىباشد و حتّى اشتياق او نسبت به صعود انسان بيش از خود او بوده و همواره منتظر حركت و در راه افتادن ماست . در دعاى شريف افتتاح مىخوانيم :\r\n« فَلَمْ أَرَ مَوْلًى كَرِيماً أَصْبَرَ عَلَي عَبْدٍ لَئِيمٍ مِنْكَ عَلَيَّ يَا رَب » « 1 »\r\nاى پروردگار من ، هيچ مولاى كريمى را صبورتر از تو ، بر بندهء لئيمى چون خود نيافتم .\r\nيكى از الطاف بسيار بزرگى كه خداوند متعال نسبت به بندگان دارد و به آن توجّه نمىشود ، اين است كه همهء رياضت‌هاى دينى ، سختىها و مشقّت‌ها ، مصائب و بلاها و امتحان‌هائى كه از جانب پروردگار جهانيان بر بندگان نازل مىشود ، به جهت هموار نمودن اين مسير پر سنگلاخ و نزديك نمودن مسافت آن مىباشد . و گرنه خداوندى كه از هفتاد پدر و مادر مهربان ، به بندگان مهربان‌تر و نزديك‌تر است ، كى مىتواند راضى شود كه بنده‌اش در معرض برخى امتحان‌ها واقع شود و يا در انجام فرايض دينى متحمّل بعضى سختىها گردد . اگر هم موانع و مشكلاتى در زندگى يا در مسير سير و سلوك براى كسى پديد آيد ، يارى خداوند و كمك رسانى او ، مددكار خواهد بود .\r\nوَ كانَ حَقًّا عَلَيْنا نَصْرُ الْمُؤْمِنينَ « 2 »\r\n\r\n\r\n","description":"","footnote":"\r\n( 1 ) . تهذيب الأحكام ، ج 3 ، ص 108\r\n( 2 ) . الروم / 47\r\n","page_name":" 15 ","page_number":15},
  {"content":"\r\n\r\nفَاسْتَجَبْنا لَهُ وَ نَجَّيْناهُ مِنَ الْغَمِّ وَ كَذلِكَ نُنْجِي الْمُؤْمِنينَ « 1 »\r\nقرآن كريم مىفرمايد : اى انسان تو حركت را شروع كن ، مؤمن شو ، همّت داشته باش ، خداوند در بن بست‌ها به فرياد تو مىرسد و در گرفتارىها دست تو را خواهد گرفت . رفع گرفتارى دنيوى ممكن است در برخى موارد به صلاح بنده نباشد يا انسان با تأخير متوجّه امداد الهى شود . ولى گرفتارى سير و سلوك و حركت به سوى خداوند ، حتماً يارى حق‌تعالى را به همراه دارد . افزون بر اين ، ائمهءاطهار ( عليهم السلام ) نيز از جانب خداوند براى يارى رساندن به بندگان اختيار تام دارند و واسطهء فيض الهى هستند . لذا صحيح نيست كسى بگويد من استعداد پيشرفت ندارم يا پير و ناتوان شده‌ام يا سواد كافى ندارم . اين مطالب ، خيال باطل است كه برخى در سر مىپرورانند . از دام‌هاى شيطان است و نبايد به آن اعتنا نمود . البته قدم گذاشتن در راه سير و سلوك سخت و مشكل است . انسان بايد با هوى و هوس مبارزه كند . بايد پا روى نفس امّاره بگذارد و مخالف تمايلات نفسانى عمل كند ، ولى بايد دانست كه اين امر مشكل ، يارى خداوند را به همراه دارد و نتيجهء آن رسيدن به مقامات عاليه و درجات والاى عرفانى است .\r\nپس اگر اين مسير طولانى است و اگر راه پر فراز و نشيب است ، لطف و عنايت پروردگار در همهء مراحل پشتيبان و همراه انسان بوده و توأم با همّتى كه سالك مىكند ، اين توفيق الهى است كه او را به مقصد مىرساند .\r\nوَ لَوْ لا فَضْلُ اللَّهِ عَلَيْكُمْ وَ رَحْمَتُهُ ما زَكى مِنْكُمْ مِنْ أَحَدٍ أَبَداً « 2 »\r\nاگر اين توفيق از طرف خداوند براى انسانى كه زمينهء آن را ايجاد كرده است ، رفيق راه شد ، موانع از سر راه برداشته شده و در يك زمان بسيار كوتاه ، با پيروز شدن در يك امتحان الهى و يا جذب يك نظر ولائى ، راه صدساله را پيموده و به مقصد خواهد رسيد . خوشا به حال اين گونه افراد كه در طول تاريخ بسيار بوده‌اند .\r\n\r\n\r\n","description":"","footnote":"\r\n( 1 ) . الأنبياء / 88\r\n( 2 ) . النور / 21\r\n","page_name":" 16 ","page_number":16},
  {"content":"\r\n\r\n\r\nارزش وجودى انسان\r\nارزش وجودى انسان ما فوق تصوّر است . انسان مىتواند به جايى برسد كه به غير از خداوند كسى به آن مقام راه ندارد .\r\n رسد آدمى به جايى كه به جز خدا نداند * بنگر كه تا چه حد است ، مقام آدميّت \r\nحتّى جبرئيل امين هم كه ملك مقرّب خداوند است ، اجازه و صلاحيّت ورود به آن مقام را ندارد .\r\n احمد ار بگشايد آن پر جليل * تا ابد مدهوش ماند جبرئيل\r\nچون گذشت احمد ز سدره مرصدش * وز مقام جبرئيل و از حدش\r\nگفت او را حين بيا اندر پيم * گفت رو رو من حريف تو نيم\r\nگفت بيرون زين حد اى خوش فرّمن * گر زنم پرّى بسوزد پرّ من « 1 » \r\nولى متأسّفانه بسيارى از انسان‌ها ، خصوصاً جوان‌ها ، جايگاه خود را فراموش كرده‌اند و از مقام و منزلت خود خبر ندارند . از اين جهت وجود خود را گردوى پوچى مىپندارند . هيچ دليلى براى به‌وجود آمدن ، زندگى كردن و از دنيا رفتن خود ندارند و اين فقدان انگيزه ، آنان را به پوچى رهنمون شده است . ارمغان اين پوچ گرائى نيز جز گمراهى و افتادن به ورطهء سقوط و تباهى نيست . لذا به هوى و هوس و صفات رذيله روى آورده‌اند و بالاخره خود را ارزان فروخته‌اند . قرآن كريم در اين باره مىفرمايد :\r\nأُولئِكَ الَّذينَ اشْتَرَوُا الضَّلالَةَ بِالْهُدى فَما رَبِحَتْ تِجارَتُهُمْ وَ ما كانُوا مُهْتَدينَ « 2 »\r\nآنان كسانى هستند كه گمراهى را به هدايت خريدند . پس سود نكرد بازرگانى ايشان و ايشان هدايت نمىشوند .\r\nقرآن مىفرمايد : اى انسان ! ارزش خودت را درياب و آگاه باش كه چه گوهرى در\r\n\r\n\r\n","description":"","footnote":"\r\n( 1 ) . مثنوى معنوى ، دفتر چهارم ، ص\r\n( 2 ) . البقرة / 16\r\n","page_name":" 17 ","page_number":17},
  {"content":"\r\n\r\nدرون خوددارى و اين گوهر را به بهاى كم مفروش . ولى انسان فراموش‌كار ، معمولًا گوهر وجود خويش را به يك نگاه آلوده ، به يك غيبت از برادر مؤمن يا به يك رياست طلبى ارزان مىفروشد . چنين انسانى زيان‌كار شده است و هدايت او مشكل خواهد بود .\r\nپيغمبر اكرم ( ص ) در روايتى مىفرمايند :\r\n« يَأْتِي عَلَي النَّاسِ زَمَانٌ . . . . دِينُهُمْ دَرَاهِمُهُمْ وَ هِمَّتُهُمْ بُطُونُهُمْ وَ قِبْلَتُهُمْ نِسَاؤُهُمْ يَرْكَعُونَ لِلرَّغِيفِ وَ يَسْجُدُونَ لِلدِّرْهَمِ حَيَارَي سُكَارَي لَا مُسْلِمِينَ وَ لَا نَصَارَي » « 1 »\r\nبه زودى بر امّت من زمانى مىرسد كه مردم دينشان را به خاطر مال از دست مىدهند و تمام توجّه آنان به شهوتشان است ، اين افراد در مقابل هر انسان بىدينى سر خم مىآورند ، براى آنها يك حالت سرگردانى و حيرت پيش مىآيد . ايشان كافر نيستند چون نماز مىخوانند و به معاد اعتقاد دارند . ولى مسلمان هم نيستند چون مسلمان در زندگىاش يك سير صعودى به سوى خدا دارد و همواره در حال حركت در مسير رسيدن به حق تعالى است . اين سرگردانى كه پيامبراعظم ( ص ) پيش بينى فرموده‌اند ، همان است كه بسيارى از افراد اجتماع كنونى به آن مبتلا شده‌اند و از آنجا ناشى مىشود كه انسان نمىداند از كجا آمده و به كجا خواهد رفت ؟\r\nاميرالمؤمنين على ( ع ) در روايتى كه منسوب به آن حضرت است ، مىفرمايند :\r\n« رحم الله امرءاً علم من أين و فى أين و إلى أين » « 2 »\r\nولى متأسّفانه اكثر مردم به جاى عمل به اين روايت ، مشغول زندگى مادى شده‌اند . فشار زندگى بر آنان هجوم آورده است ، چون ايشان راه خود را گم كرده‌اند و طبق فرمايش پيامبر اكرم ( ص ) ، دين خود را ارزان از دست داده‌اند .\r\n\r\n\r\n","description":"","footnote":"\r\n( 1 ) . بحارالأنوار ، ج 71 ، ص 166\r\n( 2 ) . اعلام الدين ، ص 344 و نيز الوافي ، ج 1 ، ص 116\r\n","page_name":" 18 ","page_number":18},
  {"content":"\r\n\r\n\r\nدل انسان ، عرش الهى\r\nخداوند متعال در قرآن مىفرمايد :\r\nإِنَّا عَرَضْنَا الْأَمانَةَ عَلَى السَّماواتِ وَ الْأَرْضِ وَ الْجِبالِ فَأَبَيْنَ أَنْ يَحْمِلْنَها وَ أَشْفَقْنَ مِنْها وَ حَمَلَهَا الْإِنْسانُ إِنَّهُ كانَ ظَلُوماً جَهُولًا « 1 »\r\nمفسّرين نظير مرحوم ملامحسن فيض كاشانى ( رحمه الله ) و مرحوم علّامه طباطبايى ( رحمه الله ) هر يك كلمهء « امانت » كه در اين آيه آمده است را به نحوى تفسير كرده و معناى « اختيار » « 2 » يا « ولايت » « 3 » و نظاير اين‌ها را براى اين كلمه اراده كرده‌اند . لكن تصوّر من اين است كه مراد از اين امانت « دل » انسان است .\r\nبه عبارت روشن‌تر ، امانت مورد نظر قرآن مجيد ، عرش خدا و عرش خدا ، دل انسان است . امانتى كه معمولًا انسان‌ها قدر آن را ندانسته و به آن ظلم كرده‌اند و متأسّفانه به جاى اينكه خداوند در دل باشد ، صفات رذيله و هوى و هوس دل را پر كرده است .\r\nدل انسان جايگاه خداوند رحمان بوده و به صورت امانت در دست او است و بايد تلاش كند حضور خدا را در آن حفظ نمايد . اگرصفات رذيله و تمنيّات نفسانى به دل راه نيابد ، دل مىشود منزلگاه خداوند و در حقيقت عرش خداى رحمان در دل جاى مىگيرد ؛ لذا مىفرمايد :\r\n« أَنَّ قَلْبَ الْمُؤْمِنِ عَرْشُ الرَّحْمَنِ » « 4 »\r\nآنان كه اين راه را طى كرده و به هدف و مطلوب نهائى رسيده‌اند ، توانسته‌اند دنيا و تمنيّات آن را از دل بيرون كرده و در عوض جايگاه پروردگار را در دل خود حفظ كنند و\r\n\r\n\r\n","description":"","footnote":"\r\n( 1 ) . الاحزاب / 72\r\n( 2 ) . تفسير الصافي ، ج 4 ، ص 208\r\n( 3 ) . الميزان فى تفسير القرآن ، ج 16 ، ص 354\r\n( 4 ) . بحارالأنوار ، ج 55 ، ص 39\r\n","page_name":" 19 ","page_number":19},
  {"content":"\r\n\r\nدر حقيقت هيچ شريك و همسايه‌اى در خانهء دل براى صاحب اصلى آن ايجاد نكرده‌اند . حتّى ذهن ايشان نيز لحظه‌اى از ياد خدا غافل نشده و همواره در درياى نورانى ياد و نام محبوب خويش غوطه‌ور مىباشند تا اينكه سراسر وجود آنان يك وجود خدائى شده و مىتوانند به مقام خليفهء اللهى دست يابند .\r\nاز اين‌رو حضرات معصومين ( عليهم السلام ) پشت پا به همهء دنيا زده و رياست و ثروت و همهء متعلّقات آن را با پست‌ترين و حقيرترينِ اشياء يكسان‌مىدانند . مگر اينكه همين دنيا و متعلّقات آن بتواند مركبى باشد براى طى كردن مسير پر پيچ وخم حركت صعودى انسان به سوى پروردگارمتعال .\r\n\r\n","description":"","footnote":"","page_name":" 20 ","page_number":20},
  {"content":"\r\n\r\n\r\nمنازل سير و سلوك\r\nسير و سلوك متشكّل از سه سير كلى است كه عبارتند از :\r\nاوّل : « سير من الخلق الى الحق » ؛ بريدن از ماسوى الله براى پيوند به خداوند .\r\nدوّم : « سير من الحق فى الحق » ؛ ادامه و استمرار پيوند با خداى سبحان و سعى در تحكيم آن پيوند تا نيل به مقام آدميّت .\r\nسوّم : « سير من الحق الى الخلق » ؛ بازگشت به ميان خلق و اجتماع به منظور هدايت مردم ، پس از كامل شدن و رسيدن به مقام عبوديّت .\r\nسير اوّل حركت عرفانى انسان ، سير به سوى خداوند متعال است و در آن حركت بايد مسيرى باريك‌تر از مو و برنده‌تر از شمشير را بپيمايد تا به مطلوب برسد و خود اين سير ، داراى هفت منزل مىباشد . در واقع مىتوان گفت سير و سلوك داراى سه منزل كلّى است كه منزل اوّل آن داراى هفت منزل است و عمدهء اهداف سير و سلوك براى سالك عادى در همين هفت منزل تحقّق مىيابد . منازل بعدى كه مربوط به « سير من الحق فى الحق » و « سير من الحق الى الخلق » مىباشد ، پس از لقاء كه منزل هفتم از سير اوّل است طى خواهد شد و موضوع بحث كنونى ما نيست . آنچه در اين مباحث بدان پرداخته خواهد شد ، شرح منازل هفتگانه‌اى است كه استاد بزرگوار ما حضرت امام خمينى ( قدس سره ) مكرّراً در دروس اخلاقى خود مىفرمودند : چهل سال خون جگر مىخواهد كه انسان بتواند يكى از اين منازل را بپيمايد . منازل هفتگانه عبارتند از :\r\nمنزل اوّل : يقظه ( بيدارى ) ؛ اين حركت از يقظه كه همان توجّه و تفكّر است شروع مىشود . اگر انسان خواب باشد مثل كرم ابريشم دور خودش را در اين دنيا مىتند و ارتباطش با ديگران قطع مىشود . پس منزل اوّل بيدارى است و اين همان توجّه است كه استاد بزرگوار ما علامه طباطبايى ( رحمه الله ) هنگام رحلت ، مرتب همين مسئله را متذكّر شدند و فرمودند توجّه ، توجّه ، توجّه .\r\nمنزل دوّم : توبه ؛ در منزل دوّم بايد يك حالت پشيمانى در مقابل خداوند براى\r\n\r\n","description":"","footnote":"","page_name":" 21 ","page_number":21},
  {"content":"\r\n\r\nسالك پيدا شود و بفهمد كه نياز به يك شستشوى باطنى دارد .\r\nمنزل سوّم : تقوى ؛ بعد از انجام توبه و پاك شدن سالك از گناه ، در منزل سوم روح خشيت از خداوند در عمق وجود او به حكومت خواهد رسيد .\r\nمنزل چهارم : تخليه ؛ تخليه يعنى كندن و ريشه‌كن‌كردن درخت رذالت از دل . سالك در اين منزل رذايلى مانند حسادت ، خود خواهى ، دنيا طلبى ، رياست طلبى ، هوا پرستى و . . . را از وجود خود پاك مىنمايد .\r\nمنزل پنجم : تخليه ؛ پس از ريشه‌كن كردن رذيلت‌ها ، مملكت دل سالك ، به زيور شجرهء طيبهء فضائل اخلاقى آراسته مىشود و به مرور زمان درخت فضائل را در وجود خويش بارور مىكند ، به گونه‌اى كه خودش و ديگران از ميوهء اين درخت ، بهره‌مند مىشوند . حتّى به مرحله‌اى مىرسد كه ديگران را برخودش مقدم مىدارد :\r\nوَ يُطْعِمُونَ الطَّعامَ عَلى حُبِّهِ مِسْكيناً وَ يَتيماً وَ أَسيراً « 1 »\r\nمنزل ششم : تجليه ؛ در منزل ششم نور خدا در وجود انسان جلوه‌گر مىشود . قرآن كريم در اين باره مىفرمايد :\r\nيَوْمَ تَرَى الْمُؤْمِنينَ وَ الْمُؤْمِناتِ يَسْعى نُورُهُمْ بَيْنَ أَيْديهِمْ وَ بِأَيْمانِهِمْ « 2 »\r\nيَوْمَ يَقُولُ الْمُنافِقُونَ وَ الْمُنافِقاتُ لِلَّذينَ آمَنُوا انْظُرُونا نَقْتَبِسْ مِنْ نُورِكُمْ قيلَ ارْجِعُوا وَراءَكُمْ فَالْتَمِسُوا نُوراً « 3 »\r\nمؤمن در روز قيامت كه خورشيد و ماه و ستارگان همه خاموشند ، با اين نور كه در دنيا براى خود فراهم كرده راه را مىپيمايد و آن كسانى كه نور ندارند مىگويند اجازه\r\n\r\n\r\n","description":"","footnote":"\r\n( 1 ) . الإنسان / 8\r\n( 2 ) . الحديد / 12\r\n( 3 ) . الحديد / 13\r\n","page_name":" 22 ","page_number":22},
  {"content":"\r\n\r\nدهيد ما از نور شما استفاده كنيم و مؤمنين جواب مىدهند ما اجازهء اين كار را نداريم . اين نور بايد در دنيا تهيه شود .\r\nپيامبر اعظم ( ص ) در روايتى مىفرمايند :\r\n« اتَّقُوا فِرَاسَةَ الْمُؤْمِنِ فَإِنَّهُ يَنْظُرُ بِنُورِ اللَّهِ عَزَّ وَ جَلَّ » « 1 »\r\nاين نور در دنيا ممكن است براى كسانى باشد كه اصلًا سواد معمولى هم ندارند . امّا بين حق و باطل را خوب تشخيص مىدهند . خداوند منّان مىفرمايد :\r\nإِنْ تَتَّقُوا اللَّهَ يَجْعَلْ لَكُمْ فُرْقانا « 2 »\r\nكه فرقان همان قدرت تشخيص حق از باطل است .\r\nمنزل هفتم : لقاء ؛ در منزل هفتم سالك ، فانى فى الله مىشود و به لقاى پروردگار نائل مىآيد . خداوند در حديث قدسى مىفرمايد :\r\n« لَمْ يَسَعْنِي سَمَائِي وَ لَا أَرْضِي وَ وَسِعَنِي قَلْبُ عَبْدِي الْمُؤْمِنِ » « 3 »\r\nيعنى من در جهان نمىگنجم ، اين جهان مخلوق من است ، امّا اگر مىخواهى جايى براى من پيدا كنى آنجا دل مؤمن است . اين دل مؤمن است كه هيچ چيز و هيچ كس در آن غير از خدا وجود ندارد . انسان در اين مقام به جايى مىرسد كه در مىيابد عالم محضر خداست و در مىيابد كه وقتى به نماز مىايستد ، در حال صحبت كردن با خداوند است . سپس مكالمهء او با پروردگار متعال تبديل به معاشقه مىشود .\r\nپيامبر اكرم ( ص ) مىفرمايند :\r\n« الرَّكْعَتَانِ فِي جَوْفِ اللَّيْلِ أَحَبُّ إِلَيَّ مِنَ الدُّنْيَا وَ مَا فِيهَا » « 4 »\r\n\r\n\r\n","description":"","footnote":"\r\n( 1 ) . الكافى ، ج 1 ، ص 218\r\n( 2 ) . الانفال / 29\r\n( 3 ) . بحارالأنوار ، ج 55 ، ص 39\r\n( 4 ) . وسائل‌الشّيعة ، ج 8 ، ص 156\r\n","page_name":" 23 ","page_number":23},
  {"content":"\r\n\r\nارزش دو ركعت نماز در دل شب پيش من از دنيا و آنچه در دنيا است ، بالاتر است .\r\nانسانى كه اين منزل را بپيمايد ، مصداق ولى خدا مىشود . ديگر ترس و غم و غصه در او راه ندارد و سراسر وجودش سرور و شادى است .\r\nأَلا إِنَّ أَوْلِياءَ اللَّهِ لا خَوْفٌ عَلَيْهِمْ وَ لا هُمْ يَحْزَنُونَ « 1 »\r\nاز نظر عرفا و اهل دل ، منزل لقاء ، منزل آخر است . امّا بنابر تعبير استاد بزرگوار ما حضرت امام خمينى ( قدس سره ) همهء اين منازل در حقيقت مقدّمه بوده و تازه سالك به ابتداى راه رسيده است . چنين انسانى نمىشود از حركت بايستد . توقّف در وادى سلوك ، آهسته آهسته سالك را به منزل اوّل برمىگرداند و سپس از مسير خارج مىسازد .\r\n\r\nضرورت و نتايج سير و سلوك\r\nقرآن كريم مىفرمايد :\r\nأَ لَمْ تَرَوْا أَنَّ اللَّهَ سَخَّرَ لَكُمْ ما فِي السَّماواتِ وَ ما فِي الْأَرْضِ وَ أَسْبَغَ عَلَيْكُمْ نِعَمَهُ ظاهِرَةً وَ باطِنَةً « 2 »\r\nخداوند مىفرمايد : اى انسان همهء جهان براى تو خلق شده است . عالم ملكوت ، عالم جبروت ، عالم ناسوت و اين عالم ماده ، همهء عوالم وجود با انواع نعمت‌هاى ظاهرى و باطنى كه دارند ، مسخّر انسان است . نعمت‌هاى ظاهرى مانند سلامتى اعضاى بدن و نعمت‌هاى باطنى مانند عقل ، شعور ، درك و شهامت براى انسان و در خدمت او آفريده شده است . نعمت‌هايى كه قابل شمارش نيستند .\r\n\r\n\r\n","description":"","footnote":"\r\n( 1 ) . يونس / 62\r\n( 2 ) . لقمان / 20 : « آيا نديديد كه خداوند آنچه را در آسمان‌ها و آنچه را در اين زمين است براى شما مسخّر و رام نموده و نعمت‌هاى آشكار و نهان خود را بر شما وسعت و تماميّت بخشيده ؟ ! »\r\n","page_name":" 24 ","page_number":24},
  {"content":"\r\n\r\nوَ إِنْ تَعُدُّوا نِعْمَتَ اللَّهِ لا تُحْصُوها « 1 »\r\nبه قول سعدى شيرين سخن « هر نفسى كه فرو مىرود ممدّ حيات است و چون بر مىآيد ، مفرّح ذات . پس در هر نفسى دو نعمت موجود و بر هر نعمتى شكرى واجب . »\r\nبنابراين هدف از خلقت عالم وجود ، انسان است ولى خداوند راجع به انسان مىفرمايد : انسان را براى خودم آفريدم . چنانچه در حديث قدسى آمده است :\r\n« خَلَقتُ الأشْيَاء لأجْلِك وَ خَلَقتُكَ لأجْلِي » « 2 »\r\nاى انسان همه چيز را به خاطر تو آفريدم و تو را به خاطر خودم .\r\nهمچنين در قرآن كريم خطاب به حضرت موسى ( ع ) مىفرمايد :\r\nوَ اصْطَنَعْتُكَ لِنَفْسي « 3 »\r\nاين فرمايش خداى تعالى كه هم در قرآن مجيد بيان شده و هم در حديث قدسى آمده است ، به انسان مىفهماند كه بايد به مقامى كه شايستهء آن است برسد . مانند وقتى كه تشنه است و به دنبال آب مىگردد ، تشنهء رسيدن به پروردگار خود شود . كلام خدا را مانند كسى كه در مقابل او با او صحبت مىكند ، بشنود . توجّه خدا را به خود جلب نمايد . در اين مرحله است كه به مقام لقاء رسيده است و يك لحظه از اين مقام بيشتر از دنيا و آنچه در دنيا است ، براى او ارزش دارد .\r\nدر اين مقام است كه دو ركعت نماز در دل شب نزد سالك و اصل ، نسبت به دنيا و آنچه در دنياست ، محبوب‌تر مىشود . « 4 » در واقع آنچه براى انسان كامل مهم است ، رسيدن به اين مقام است . مقامى كه دو ركعت نماز او را تبديل به معاشقه با حق تعالى\r\n\r\n\r\n","description":"","footnote":"\r\n( 1 ) . ابراهيم / 34\r\n( 2 ) . الجواهر السنيّة ، ص 710\r\n( 3 ) . طه / 41 : « اى موسى من تو را براى خودم ساختم . »\r\n( 4 ) . وسائل الشّيعة ، ج 8 ، ص 156 : « قال رسول الله ( ص ) : الرَّكْعَتَانِ فِي جَوْفِ اللَّيْلِ أَحَبُّ إِلَيَّ مِنَ الدُّنْيَا وَ مَا فِيهَا »\r\n","page_name":" 25 ","page_number":25},
  {"content":"\r\n\r\nمىكند . يعنى وقتى حمد و سوره مىخواند ، صداى خداى تبارك و تعالى را مىشنود . نه با گوش سر ، بلكه با گوش دل مىشنود . وقتى مىگويد : « سبحان ربي الاعلي و بحمده » ، واقعاً درك مىكند كه در حال صحبت با خداى بزرگ است و خدا هم به او توجّه دارد ، به وى مهر مىورزد و او را دوست دارد . جنس دوست داشتن و مهربانى خداوند هم با دوستىهاى رايج و معمولى متفاوت است . در روايات آمده است خداوند از پدر و مادر مهربان ، مهربان‌تر است . « 1 » اگر اهل دل متوجّه شوند كه خداى سبحان چه محبّتى نسبت به آنان دارد ، از شدّت خوشحالى مىميرند . حتّى كه اگر بندهء گنهكار بداند كه برگشتن او به سوى خداوند ، چه توجّهى از جانب حق‌تعالى در بر دارد ، از فرط خوشحالى قالب تهى مىكند . « 2 » خوشا به حال آن كسانى كه اين مطالب را درك كرده‌اند و بهشت آنها در همين دنيا است .\r\nحضرت مريم ( عليها السلام ) در حالى كه روزه‌دار بود ، سرگردان كوه و بيابان شده بود . حضرت عيسى ( ع ) براى به دست آوردن سبزى يا خوراكى ديگرى كه مادرش بتواند با آن افطار كند ، از وى جدا شد . هنگام بازگشت دريافت كه حضرت مريم ( عليها السلام ) دار فانى را وداع گفته است . با معجزه ، مادر را زنده كرد و به او گفت : آيا تمايل دارى به دنيا بازگردى ؟ حضرت مريم ( عليها السلام ) در پاسخ گفت : آرى دوست دارم به دنيا برگردم و دوباره نماز بخوانم و با خداى خود صحبت كنم . در شب‌هاى بسيار سرد وضو بگيرم و در روزهاى بسيار گرم روزه‌دار باشم . اين در حالى است كه جايگاه حضرت مريم ( عليها السلام ) در برزخ و قيامت ، بهشت است . جايگاهى كه خداوند در مورد آن مىفرمايد :\r\n\r\n\r\n","description":"","footnote":"\r\n( 1 ) . مشكاة الأنوار فى غرر الأخبار ، ص 118 : « قَالَ النَّبِيُّ ( ص ) وَ الَّذِي نَفْسِي بِيَدِهِ اللَّهُ أَرْحَمُ بِعِبَادِهِ مِنَ الْوَالِدَةِ الْمُشْفِقَةِ عَلَى وَلَدِهَا »\r\n( 2 ) . كشف الأسرار و عدة الأبرار ، ج 3 ، صص 358 - 257 : « يا داود ! لو يعلم المدبرون عنى كيف انتظارى لهم ، و شوقى الى ترك معاصيهم ، لماتوا شوقا الىّ ، و انقطعت اوصالهم من محبّتى يا داود ! هذا ارادتى فى المدبّرين عنّي ، فكيف ارادتى فى المقلبين عليّ ! »\r\n","page_name":" 26 ","page_number":26},
  {"content":"\r\n\r\nيُطافُ عَلَيْهِمْ بِصِحافٍ مِنْ ذَهَبٍ وَ أَكْوابٍ وَ فيها ما تَشْتَهيهِ الْأَنْفُسُ وَ تَلَذُّ الْأَعْيُنُ وَ أَنْتُمْ فيها خالِدُونَ « 1 »\r\nبراى مومنان كاسه‌هاى زرين و كوزه‌هاى بلورين دور مىزنند و در آنجا هرچه نفوس را بر آن ميل و اشتهاست و چشم‌ها را شوق و لذّت مهيّا باشد و مؤمنان در آن جاويدان و متنعم خواهد بود .\r\nدر عين حال حضرت مريم ( عليها السلام ) به مقام لقاء خداوند رسيده است . از اينرو حاضر است بهشت و نعمت‌هاى بهشتى را براى راز و نياز با خداوند خود رها كند . براى ادامهء معاشقه با خدا ، تمايل دارد به دنيايى برگردد كه در آن دنيا هيچ مالى ندارد . از خوراك و پوشاك و مسكن ، براى او خبرى نيست . ولى حاضر است برگردد و در روزهاى بلند و گرم روزه بگيرد و در بيابان و صحرا با خدا راز و نياز كند .\r\n\r\nسير نامتناهى موجودات\r\nانسان سالك ، پس از حركت در ميان آتش اين دنياى مادى و طى كردن مراحل مقدّماتى و رسيدن به منزل لقا ، قدم به يك سير غيرمتناهى خواهد گذاشت . يعنى منزل لقاء كه به ظاهر منزل آخر است مىتواند آغازى باشد براى يك سير و سلوك ابدى . در واقع استكمال سالك با گذر از اين عالم متوقّف نشده و در عوالم ديگر و پس از مرگ انسان نيز ادامه خواهد داشت . به عبارت ديگر اگر كسى بتواند موفّق به گذراندن منازل هفتگانه شود و مشكلات موجود در مسير حركت ، او را زمين گير نكند و با شياطين جنّى و انسىِ درون و برون به مبارزه بپردازد ، در پايان به مقام لقاء دست يافته و تازه مىتواند سيرِ ملكوتى خود را آغاز كرده و تا خدا خدائى مىكند در عرش خداى رحمان سير نمايد .\r\nمرحوم ديلمى در كتاب ارشاد القلوب در ذيل روايت معراجيّه مىفرمايد : هنگامى كه\r\n\r\n\r\n","description":"","footnote":"\r\n( 1 ) . الزخرف / 71\r\n","page_name":" 27 ","page_number":27},
  {"content":"\r\n\r\nپيامبر ( ص ) در معراج بودند از جانب حق تعالى به ايشان خطاب شد كه اى حبيب من ، گروهى از مؤمنان در روز قيامت ، بعد از فارغ شدن از حساب و كتاب ، مبهوت در جمال من مىمانند . به اندازه‌اى كه هيچ چيز نمىبينند ، هيچ چيز نمىخورند ، تا جايى كه حورالعين‌ها و نعمت‌هاى بهشتى و حتّى خود بهشت از دست اين مؤمنان به من شكايت مىكنند و مىگويند : خدايا ، ما را براى اين مؤمنان خلق كردى امّا اين افراد هيچ توجّهى به ما نمىكنند . به آنها خطاب مىكنم بگذاريد اين بندگان من در حيرتشان باقى بمانند كه اين حيرت و بهت براى آنان بالاترين و بهترين لذّت است . من نيز به آنها نظر مىكنم و در هر نظرِ من هزارها سال جلو مىروند و سعهء وجودى پيدا مىكنند . « 1 » اين حالت مؤمنان به يك حركت غير متناهى تبديل مىشود و تا خدا خدايى مىكند آنان هم خداجويى مىكنند .\r\nساكنين در بهشت‌هاى معمولى هم وقتى مىخواهند در نعمت‌هاى بهشتى غوطه ور شوند ناگهان خطابى از جانب حق تعالى مىرسد كه سَلامٌ قَوْلًا مِنْ رَبٍّ رَحيمٍ « 2 » ساكنين در اين بهشت‌ها از اين سلام خداوند مبهوت مىشوند ، به قدرى كه ديگر آن نعمت‌ها براى آنان لذتى ندارد . خوشا به حال اين مؤمنان حيرت زده .\r\nهمچنين از آيات فراوانى استفاده مىشود كه « ما سويالله » - يعنى جمادات و نباتات و حيوانات - نيز استكمال دارند .\r\nأَلا إِلَى اللَّهِ تَصيرُ الْأُمُورُ « 3 » لَهُ مُلْكُ السَّماواتِ وَ الْأَرْضِ وَ إِلَي اللَّهِ تُرْجَعُ الْأُمُورُ « 4 »\r\n\r\n\r\n","description":"","footnote":"\r\n( 1 ) . ارشاد القلوب ، ج 1 ، ص 200\r\n( 2 ) . يس / 58\r\n( 3 ) . الشورى / 53\r\n( 4 ) . الحديد / 5\r\n","page_name":" 28 ","page_number":28},
  {"content":"\r\n\r\nافزون بر اين ، آيات مربوط به تسبيحات عالم وجود ، به‌خوبى دلالت دارد كه عالم وجود رو به كمال است .\r\nسَبَّحَ لِلَّهِ ما فِي السَّماواتِ وَ الْأَرْضِ وَ هُوَ الْعَزيزُ الْحَكيمُ « 1 »\r\nحركت جوهرى صدرالمتألّهين ( رحمه الله ) نيز مىگويد : عالم مادّه اگر در طريق استكمال بيفتد ، رو به كمال است . اين استكمال ، استكمال ظاهرى هم نيست ؛ نظير اينكه نطفه ، علقه شود تا انسان شود و بعد پير شود و بميرد ؛ بلكه استكمال معنوى است . مولوى در مثنوى مىگويد :\r\n از جمادى مردم و نامى شدم * وز نما مردم به حيوان بر زدم\r\nمردم ازحيوانى و آدم شدم * پس چه ترسم كى ز مردن كم شدم\r\nجمله ديگر بميرم از بشر * تا بر آرم از ملائك پر و سر\r\nوز ملك هم بايدم جستن ز جو * كل شيء هالك الا وجهه\r\nبار ديگر از ملك قربان شوم * آنچه اندر وهم نايد آن شوم\r\nپس عدم گردم عدم چون ارغنون * گويدم كانا اليه راجعون « 2 » \r\nلذا همهء موجودات استكمال دارند و به سوى خدا در حركت هستند و راجع به آن حركت مىتوان گفت كه پروردگار عالم همه چيز را براى انسان و انسان را براى خودش آفريده است .\r\nأَ لَمْ تَرَوْا أَنَّ اللَّهَ سَخَّرَ لَكُمْ ما فِي السَّماواتِ وَ ما فِي الْأَرْضِ وَ أَسْبَغَ عَلَيْكُمْ نِعَمَهُ ظاهِرَةً وَ باطِنَةً « 3 »\r\n\r\n\r\n","description":"","footnote":"\r\n( 1 ) . الحديد / 1 و نيز الحشر / 1 ، الصف / 1\r\n( 2 ) . مثنوى معنوى ، دفتر سوّم ، ص 752\r\n( 3 ) . لقمان / 20 : « آيا نديديد كه خداوند آنچه را در آسمان‌ها و آنچه را در اين زمين است براى شما مسخر و و رام نموده و نعمت‌هاى آشكار و نهان خود را بر شما وسعت و تماميّت بخشيده ؟ »\r\n","page_name":" 29 ","page_number":29},
  {"content":"\r\n\r\n\r\nراهنماى منازل سير و سلوك\r\nهمان‌طور كه بيان شد ، سير و سلوك عبارت است از پيمودن راهى طولانى در مسيرى پر مشقّت . و پيمودن اين راه نظير هر راه ديگرى محتاج كمك و راهنمائى است . از اين رو خداوند متعال براى موفقيّت سالك در مسير حركت ، در هر عصر و زمان راهنمايانى فرستاده كه راه را به جويندهء حقيقت نشان دهند و او را در اين حركت پر رنج يارى نمايند . ايشان عبارتند از پيامبران الهى ( عليهم السلام ) و مخصوصاً پيامبر خاتم ( ص ) كه دينش كامل‌ترينِ اديان و كتابش كامل‌ترينِ كتاب‌ها است . بعد از آن حضرت ، اوصياى پيامبر اعظم ( ص ) كه همان ائمهء طاهرين ( عليهم السلام ) مىباشند ، راهنماى راه سالك هستند .\r\nاگر كسى بنا داشته باشد به يك مسافرت معمولى برود ، قطعاً از راهنمائى كسانى كه آن مسير را پيموده‌اند و به موانع راه و پيچ و خم موجود در آن واقفند ، بى نياز نخواهد بود . با يك مقايسهء ساده اين نتيجه حاصل مىشود كه اگر يك مسافرت عادى تا اين مقدار نيازمند راهنمائى باشد ، حركت به سوى خداى سبحان با موانعى كه بر سر راه دارد ، راهنمايانى لايق و قدرتمند مىطلبد . از سوى ديگر دعوت بندگان به مقصدى خاص ، بدون نمايش نقشهء راه و ارسال راهنما ، با حكمت خداوند حكيم سازگار نيست . بنابراين حق تعالى با انزال كتب آسمانى به ويژه قرآن كريم و ارسال رسولان و اوصياى ايشان ( عليهم السلام ) ، به ويژه چهارده معصوم ( عليهم السلام ) ، حجّت را بر بندگان خويش تمام كرده و بر همين اساس انسان را به سوى خويش فرا مىخواند .\r\nخداوند متعال در آيات متعدّدى از قرآن مجيد به صورت مستقيم و غيرمستقيم راه را به جويندگان حقيقت نشان مىدهد . پيامبر اكرم ( ص ) و اهل‌بيت گرامى ايشان ( عليهم السلام ) كه مبيّن قرآن هستند نيز در روايات فراوانى سلوك معنوى آدمى را متذكّر شده و به گونه‌اى مسير حركت را براى سالك هموار مىكنند كه گويى او را به مقصد رسانيده‌اند .\r\nبنابراين سالك بايد در مسير حركت خود به سوى خداى تعالى ، نور قرآن و عترت ( عليهم السلام ) را فرا راه خويش قرار دهد تا گمراه نگردد .\r\n\r\n","description":"","footnote":"","page_name":" 30 ","page_number":30},
  {"content":"\r\n\r\n\r\nنكات اساسى در سير و سلوك\r\n\r\nبهره‌مندى از استاد در سير و سلوك\r\nهيچ ترديدى در اين نيست كه وجود استاد در هر علم و فن و در هر حركت و برنامه‌اى ضرورى است . به ويژه در سير و سلوك كه در بردارندهء ظرايف و دقايق فراوان است و عدم تعادل در آن ، اگر به‌قدر مويى به افراط و تفريط بيانجامد ، سبب ساز گمراهى خواهد شد . راز اين سخن ، در آن نهفته كه علاوه بر آنكه بهره‌گيرى از اخلاق به عنوان يك علم ، به استاد و رهنمودها و سفارش‌هاى كلّى و جزئى او نيازمند است . نفوذ استاد در جان مشتاقان ، از امور غيرقابل انكار است ؛ زيرا شاگرد خود را در برابر استاد ضعيف و خُرد مىبيند و او را عظيم و نيرومند در مىيابد و از همين روى ، ناخودآگاه از او اثر مىپذيرد . معنويت استاد ، موجب تأثير در رفتار و گفتار مىگردد و حتّى استاد در حركات و نوع سخن گفتن شاگرد ، اثر مىگذارد و افزون بر اين ، قلب شاگرد از استاد تأثير مىپذيرد .\r\nاستادى كه اهل عمل باشد و خويش را پاك و دلش را پاكيزه گردانيده باشد ، همان عمل او موجب دعوت ديگران به سوى خداى سبحان و پاكسازى نفوس و تطهير قلوب است . به گفتهء بزرگان اگر عمرى دنبال استاد باشيم و روزى او را بيابيم ، جا دارد ؛ زيرا تنها يك سخن استاد ، براى جان‌هاى آماده ، سعادت هر دو سراى را فراهم خواهد آورد .\r\nآنچه شايستهءتوجّه است و امرى مهم به شمار مىآيد و حتّى اهميت آن از استاد هم بيشتر خواهد بود ، اين است كه گزينش استاد ، مسأله‌اى به غايت دشوار است . چنين نيست كه هر كه ادعا كرد استاد است ، يا به استادى شهرت يافت ، شايستگى استادى داشته باشد . چه بسا استادى كه موجب انحراف ژرف شاگرد گردد . استاد بايد شرايطى داشته باشد كه از جملهء آن شرايط مىتوان به برخوردارى از دانش ، تخصّص ، عقل و كياست اشاره كرد و شرط بسيار مهم‌تر براى استاد اين است كه خود او منازل هفتگانه را پيموده باشد يا دست كم به منزل تحليه رسيده باشد . كسى كه هنوز از منازل يقظه ،\r\n\r\n","description":"","footnote":"","page_name":" 31 ","page_number":31},
  {"content":"\r\n\r\nتوبه ، تقوا و تخليه ، عبور نكرده باشد ، مانند انسان كورى است كه مىخواهد جادهء پر فراز و نشيبى را بپيمايد و در اين جاده ، رهبرى ديگران را نيز بر عهده بگيرد . پس چگونه ممكن است كورى ، عصاكش كورى دگر شود ؟ هركه خويش را پاك نسازد ، اسير پليدىها خواهد بود و چنين كسى چگونه خواهد توانست ديگرى را از اسارت برهاند ؟\r\nبنابراين يافتن استادى كه حائز شرايط باشد ، بسيار دشوار است . از سوى ديگر شيّادان فراوانى در قالب سير و سلوك ، كمر به تباهى و گمراهى جوانان بسته‌اند و خصوصاً در زمان حاضر كه اشتياق نسل جوان به مباحث عرفانى و معنوى افزايش يافته است ، با سوء استفاده از احساسات پاك جوانان ، آنان را به درهء عميق گمراهى و انحراف پرتاب مىكنند تا به مقاصد شوم خود دست يابند . از اين رو به كسانى كه قصد قدم نهادن در وادى پر مخاطرهء سير و سلوك را دارند توصيه مىشود كه از افراد غير مهذّب حذر نمايند و از معاشرت با كسانى كه به هر دليلى ، مقيّد به ظواهر شرع نيستند ، اجتناب ورزند .\r\nآنچه سالك بايد توجّه ويژه به آن داشته باشد و قرآن شريف هم بر آن تآكيد دارد ، اين است كه معلّم اخلاق آدمى ، خداوند سبحان است :\r\nوَ لَوْ لا فَضْلُ اللَّهِ عَلَيْكُمْ وَ رَحْمَتُهُ ما زَكى مِنْكُمْ مِنْ أَحَدٍ أَبَداً وَ لكِنَّ اللَّهَ يُزَكِّي مَنْ يَشاءُ « 1 »\r\nو اگر فضل خدا و رحمتش بر شما نبود ، هيچ يك از شما هرگز پاك نمىشد ، و لكن خداست كه هركس را بخواهد پاك مىكند .\r\nطالب معرفت بايد با عزم جدّى قدم در راه نهد و با تقيّد به ظواهر شرع مقدس كه همان انجام واجبات ، ترك محرّمات و به‌جا آوردن مستحبّات به‌قدر توان و نشاط مىباشد ، فضل و رحمت بىمنتهاى الهى را شامل حال خود كند . با شركت در جلسات وعظ و ارشاد از اساتيدى كه مورد تأييد باشند استفاده كند و يا با استفاده از نوارها و\r\n\r\n\r\n","description":"","footnote":"\r\n( 1 ) . النور / 21\r\n","page_name":" 32 ","page_number":32},
  {"content":"\r\n\r\nكتاب‌هاى اساتيد آگاه ، كه در حدّ فهم او باشد ، خود را در راه مستقيم نگاه دارد . بعد از آن اگر شبهه‌اى براى او جلو آمد از اهل فن و اشخاص بصير سؤال كند و با اين دو بال - يعنى تقواى الهى كه عمل است و برداشت‌هاى عمومى كه علم است - حركت كند و اگر به صورت جدّى به اين امور اهتمام ورزد ، به مقاماتى نائل مىگردد . آنگاه خداى سبحان نظر عنايتى به او نموده ، او را تزكيه مىفرمايد .\r\n\r\nاستاد خصوصى\r\nگذشته از مطالبى كه ذكر شد ، اساساً بهره‌گيرى از استاد خصوصى در مراحل و مراتب اوّليه و حتّى مراتب متوسط سير و سلوك توصيه نمىشود . اينكه مشهور شده است ، براى شروع سير و سلوك بايد از استاد خصوصى بهره گرفت ، اعتبار ندارد . زيرا همانطور كه بيان شد ، اوّلًا استاد خصوصى كه واجد شرايط باشد ، بسيار نادر است . ثانياً افرادى با تظاهر به كسوت استادى ، موجب گمراهى و ضلالت سالك مىشوند . و ثالثاً در صورت دسترسى خصوصىِ سالك مبتدى به استاد منزّه و راه يافته ، حالات و شيوهء سلوكىِ استاد و اصل ، و فاصله‌اى كه بين شاگرد و استاد از لحاظ مرتبهء عرفانى وجود دارد ، ممكن است موجب نااميدى شاگرد گردد . به عبارت روشن‌تر ناتوانى سالك از انجام اعمال و عباداتى كه استاد انجام مىدهد ، او را از ادامهء راه نا اميد مىكند و نااميدى يكى از از نيرنگ‌هاى شيطان براى طالب معرفت به شمار مىرود . ولى مكر مهم‌تر از آن ، اين است كه شيطان به سالك فرمان مىدهد كه كمر به انجام كارهايى ببندد كه در شأن او نيست و به كارهايى بپردازد كه بر عهدهء وى نيست و او را تشويق مىكند به كارهايى روى آورد كه او نبايد انجام دهد . و بدين ترتيب ، او به نوميدى و گاهى به جنون يا بيمارىهاى روانى كشيده مىشود كه برخاسته از جهلى است كه آن نيز پرداختهء مكر ابليس است . لذا استفاده و بهره‌مندى از استاد گزينشى و خصوصى براى سالك مبتدى و يا كسى كه در ميانهء راه است ، ابداً توصيه نمىشود . در عين حال ،\r\n\r\n","description":"","footnote":"","page_name":" 33 ","page_number":33},
  {"content":"\r\n\r\nگفتگو و بحث و مطالعه و خصوصاً شركت در محافل مذهبى و بهره‌مندى از محضر علماى ربانى در جلسات عمومى ، در سير و سلوك ، امرى لازم به شمار مىآيد .\r\nهر كه اهل سير و سلوك باشد و آمادهء حركت به سوى خداى تعالى گردد ، بايد رهنمودهاى كلّى را از دروس و بيانات اساتيد وارستهء اخلاق و علماى ربانى بستاند و بدان عمل كند . با قرآن كريم مأنوس باشد و با مطالعهء روايات شريف اهل بيت ( عليهم السلام ) ، طبق دستورات آن بزرگواران رفتار نمايد . با استفاده از رسالهء مرجع تقليد به احكام شرعى عمل كند . كتب اخلاقى مفيد و مورد تأييد را مطالعه كند . از عباداتى نظير نماز ، به ويژه نماز شب ، كمال بهره‌بردارى را بنمايد . از مستحبّات ، مخصوصاً خدمت به خلق خدا ، دريغ نورزد . دعا و راز و نياز با خداى مهربان را در متن زندگى قرار دهد و از دعا و توسل ، در جهت رفع موانع و مشكلات استفاده نمايد و در صورت بروز مشكل و يا شبهه‌اى ، با پرسش از كسانى كه لياقت پاسخگوئى دارند و به آنان اطمينان كامل مىرود ، در صدد حل مشكل يا رفع شبههء خود باشد .\r\nسالك بايد مراقب باشد گناه نكند ، كه گناه موجب ذلت دنيا و آخرت است . ولى اگر گناهى مرتكب شد ، لازم است فوراً توبه كند و از خداى رحمان و رحيم ، عذرخواهى نمايد و اجازه ندهد گناه براى او به صورت عادت درآيد . از گناه روى گناه بپرهيزد كه موجب بدبختى او مىشود . مواظب باشد در سرازيرى گناه واقع نشود ، زيرا در اين صورت نظير آدمى كه در اتومبيل ترمز بريده نشسته است ، به درهء شقاوت سقوط مىكند . و نهايتاً اگر گناه كرد و - العياذ بالله - گناه او تكرار شد و به صورت عادت درآمد ، بايد مراقب باشد ، آن گناه را توجيه نكند ، كه توجيه گناه انسان را مىرساند بدانجا كه نفس لوّامه را به نفس محسّنه مبدّل مىكند . و هر كار بدى را در نظر او ، به صورت يك امر نيكو جلوه مىدهد . « 1 »\r\n\r\n\r\n","description":"","footnote":"\r\n( 1 ) . الكهف / 104 - 103 : قُلْ هَلْ نُنَبِّئُكُمْ بِالْأَخْسَرينَ أَعْمالًا ، الَّذينَ ضَلَّ سَعْيُهُمْ فِي الْحَياةِ الدُّنْيا وَ هُمْ يَحْسَبُونَ أَنَّهُمْ يُحْسِنُونَ صُنْعا\r\n","page_name":" 34 ","page_number":34},
  {"content":"\r\n\r\nاين مطالب ، دستورات كلىِ سير و سلوك است و تعليم و تعلّم آن ، نياز به استاد خصوصى ندارد و در جلسات عمومى علماى ربانى بيان مىشود . بنابراين گزينش يك نفر به عنوان استاد خصوصى و خلوت كردن با او و گرفتن دستور خاص يا ذكر خاص از او ، نه لازم است و نه فايده دارد ، بلكه به تجربه اثبات شده است كه بسيار خطرناك است .\r\nامّا بهره‌مندى از محضر استاد خصوصى در مراتب و منازل بالاتر سير و سلوك ، جايگاه ويژه‌اى دارد و مفهوم ديگرى پيدا مىكند . استاد بزرگوار ما حضرت امام خمينى ( قدس سره ) بعد از آنكه در فقه و اصول ، مجتهد بودند ، در فلسفه آراى مستقل ارائه مىكردند و در عرفان ، به مقامات عاليه‌اى رسيده بودند ، چند سال به صورت خصوصى از محضر مرحوم آيت الله العظمى حاج شيخ محمد على شاه آبادى ( رحمه الله ) « 1 » بهره جستند . و استاد ديگر ما علامهء طباطبائى ( رحمه الله ) كه درجاتى از سير و سلوك داشتند ، شاگرد خصوصى مرحوم آيت الله العظمى حاج سيد على قاضى ( رحمه الله ) محسوب مىشدند و به ايشان علاقهء خاصى داشتند . خود اين دو استاد بزرگوار ( حضرت امام ( قدس سره ) و علامه طباطبائى ( رحمه الله ) ) ، پس از كسب فيض از محضر اساتيدشان ، شاگردان فراوانى پرورش دادند .\r\nمرحوم آيت الله العظمى ملا حسينقلى همدانى ( رحمه الله ) ، « 2 » عمر شريف خود را صرف تربيت فضلا كرد و شاگردانى همچون عارف و اصل ، مرحوم آيت الله ميرزا جواد آقا ملكى تبريزى « 3 » ( رحمه الله ) در محضر او تربيت شده‌اند .\r\n\r\n\r\n","description":"","footnote":"\r\n( 1 ) . آية الله محمد على شاه آبادى ( رحمه الله ) ( 1369 - 1292 هق . ) از عرفاى برجسته معاصر ، كه فقيهى مبارز به شمار مىآمدند .\r\n( 2 ) . آية الله العظمى آخوند ملا حسينقلى همدانى ( رحمه الله ) ( 1311 - 1239 هق . ) از فقها و اساتيد مبرّز اخلاق حوزهء علميه نجف كه بيش از صد معلم اخلاق ، در مكتب عرفانى او تربيت شده‌اند .\r\n( 3 ) . حاج ميرزا جواد آقا ملكى تبريزى ( رحمه الله ) ( متوفّى 1343 هق . ) از شاگردان مرحوم آخوند همدانى ( رحمه الله ) و از طلايه داران عرفان و اجتهاد در نجف و قم بودند .\r\n","page_name":" 35 ","page_number":35},
  {"content":"\r\n\r\nنظير اين اساتيد و شاگردان در تاريخ سير و سلوك به وفور يافت مىشوند و در بسيارى از موارد ، سير شاگرد از منزلى به منزل ديگر و عروج وى به مقامات عاليه با كمك استاد صورت گرفته است . ولى مهم اين است كه استفادهء خصوصى از محضر استاد اخلاق ، در زمان مناسب و با رعايت شرايط ، صورت پذيرفته است .\r\n\r\nتقيّد به ظواهر شرع در سير و سلوك\r\nتذكّر اين نكته نيز به جا است كه از ابتداى سير و سلوك تا آخرين مرحلهء آن ، ملازمت سالك با احكام شرع مقدّس ، الزامى و واجب است . و عدم تبعيّت از احكام شرعى ، حتّى به اندازهء سر سوزنى براى سالك - در هر مرحله و مرتبه‌اى كه باشد - مجاز نيست . هيچ سالكى نمىتواند ادعا كند كه در مرتبه‌اى والاتر از پيامبر اكرم ( ص ) يا ائمهء طاهرين ( عليهم السلام ) قرار دارد ؛ آن ذوات نورانى ، تا آخرين لحظهء حيات شريف خود ، مقيّد به انجام واجبات و ترك محرّمات و مكروهات بوده‌اند و نسبت به عباداتى نظير نماز ، اهتمام جدّى مىورزيده‌اند . بنابراين سالك بايد خداوند تعالى را معلّم اخلاق خويش قرار دهد و با پيروى از حضرات معصومين ( عليهم السلام ) ، از تقدّس عمل به احكام شرعى در سلوك معنوى خود بهره گيرد .\r\nاعراض از نماز و ياد خداوند ، علاوه بر آنكه سالك را از مدار سير و سلوك خارج مىسازد ، در دنيا يك زندگى همراه با عسرت و بدبختى نصيب او مىكند و در آخرت نيز موجب مىشود چنين كسى كور وارد صف محشر شود .\r\nوَ مَنْ أَعْرَضَ عَنْ ذِكْري فَإِنَّ لَهُ مَعيشَةً ضَنْكاً وَ نَحْشُرُهُ يَوْمَ الْقِيامَةِ أَعْمي « 1 »\r\nبنابراين اگر كسى ادعاى سير و سلوك داشته باشد ، بايد ديد نسبت به نماز و ساير\r\n\r\n\r\n","description":"","footnote":"\r\n( 1 ) . طه / 124\r\n","page_name":" 36 ","page_number":36},
  {"content":"\r\n\r\nواجبات ، چگونه رفتارى دارد ؟ اگر پايبندى به نماز ندارد و يا در اين عبادت مهم ، سستى به خرج مىدهد ، معلوم مىشود كه از مدّعيان دروغين عرفان و سير و سلوك است . و اگر امر واجبى همچون نماز را علناً ترك كند و اين خذلان خود را به مرتبه‌اى كه در سير سلوك دارد نسبت دهد ، علاوه بر اينكه گناه بزرگى مرتكب شده است ، در زمرهء كفّار محسوب مىشود .\r\n« مَنْ تَرَكَ الصَّلَاةَ مُتَعَمِّداً فَقَدْ كَفَر » « 1 »\r\nكافر است كسى كه نماز را عمداً ترك نمايد .\r\nسير مختصرى در سيرهء اهل بيت ( عليهم السلام ) اين نكته را براى اهل معرفت روشن مىسازد كه هرچه مرتبه و مقام معنوى سالك بيشتر شود ، تقيّد او نيز به ظواهر شرع مقدّس افزايش خواهد يافت . همچنين سيرهء مراجع تقليد و اساتيد اخلاق و عرفان در گذشته و حال ، بيانگر رعايت كامل آداب شرعى توسّط آنان مىباشد . استاد بزرگوار ما ، امام خمينى ( قدس سره ) ، به ظواهر شرع و انجام واجبات و مستحبّات بسيار مقيّد بودند . حتّى ايشان نسبت به انجام مستحبّات غير معروف نيز پايبندى داشتند ، چه رسد به اقامهء نماز اوّل وقت ، تهجّد ، تلاوت قرآن ، دعا و . . . ، در برآوردن نياز تهيدستان بسيار مصر بودند تا جائى كه مىگفتند : اگر به نياز مبرم كسى آگاهى يابيم ، سزاوار است كه حتّى با فروش عباى خود ، در صدد برآوردن آن نياز باشيم . آنچه او بدان شهرت يافته بود و به آن پايبندى مىورزيد ، دورى از محرمات و مكروهات بود . در اين مجال ذكر يك خاطره از ايشان ، براى طالبان معرفت مفيد خواهد بود .\r\nروزى امام خمينى ( قدس سره ) با پريشانى و ناآرامى بر سر درس حاضر شدند و گفتند : امروز براى درس و بحث نيامده‌ام ، بلكه بر سر درس حاضر شدم تا شما را نصيحتى كنم . بعد فرمودند : يكى از بزرگان در پى اعزام نماينده‌اى از سوى ميرزاى بزرگ شيرازى ( رحمه الله ) به يكى از بلاد ، به مرحوم ميرزا نوشت : نماينده‌اى بفرستيد كه از علم ، تقوا و عقل برخوردار\r\n\r\n\r\n","description":"","footnote":"\r\n( 1 ) . بحارالانوار ، ج 30 ، ص 673\r\n","page_name":" 37 ","page_number":37},
  {"content":"\r\n\r\nباشد . اگر چنين كسى يافت نشد ، كسى را بفرستيد كه لااقل متّقى و عاقل باشد . و اگرنه ، دست كم بايد آن نماينده ، عاقل باشد تا اسلام را با عقلش حفظ كند . سپس اضافه كردند : من به شما مىگويم اگر از علم و تقواى كافى برخوردار نيستيد ، از عقل و فكر خود تبعيّت كنيد تا حوزهء مقدّسه حفظ شود . اين ناآرامى و پريشانى حضرت امام ( قدس سره ) و صحبت‌هاى آن روز ايشان ، در اثر اطّلاع از غيبت يكى از طلّاب ، درباره يكى از مراجع تقليد ، رخ داد . امام خمينى ( قدس سره ) پس از اين واقعه ، بيمار شدند و چند روز از تدريس و مباحثه ناتوان شدند . دليل اين همه ، آن بود كه آن بزرگوار از ارتكاب گناه تنفّر داشت و حتّى با شنيدن گناه ديگران به سختى بر مىآشفت .\r\nسيرهء استاد عظيم الشّأن ما ، علامه طباطبائى ( رحمه الله ) نيز در پايبندى به ظواهر شرع ، به گونه‌اى بود كه همگان با اشاره او را به يكديگر نشان مىدادند . او در اخلاق ، زير نظر عارف كاملى همچون مرحوم آيت الله العظمى قاضى طباطبايى ( رحمه الله ) « 1 » رشد كرد و به مقام كشف و شهود رسيد ، تا جايى كه خود مىگويد : در عالم كشف ، حوريه‌اى را ديدم كه جام شرابى از فردوس در دست داشت ، من به دو توجّهى نكردم ، پس از سمت راست آمد و باز از او روى بر تافتم و اين بار از سمت چپ آمد و چون به او توجّهى نكردم ، نوميد برفت . مرحوم علامه طباطبائى ( رحمه الله ) هنگام نقل اين روايت لبخندى زد و فرمود : هر گاه اين ماجرا را به خاطر مىآورم ، براى آن حوريه ناراحت مىشوم .\r\nديگر استاد عالىمقام ما حضرت آيت الله العظمى بروجردى ( رحمه الله ) نيز در پايبندى به ظواهر شرع ، براى همهء ما كه شاگردان ايشان بوديم ، سرمشق بودند . مرحوم آيت الله العظمى بروجردى ( رحمه الله ) ، هوى و هوس خويش را لگام زده بود و در طول هشت سالى كه من در دروس ايشان حاضر شدم ، حتّى يك نقيصة اخلاقى از ايشان مشاهده نكردم . آن\r\n\r\n\r\n","description":"","footnote":"\r\n( 1 ) . آية الله سيد على قاضى طباطبائى ( - ه‌ق . ) از اساتيد مبرّز اخلاق و از شخصيت‌هاى كم‌نظير در زمينه عرفان است كه نقش برجسته‌اى در تربيت معنوى عرفائى همچون علامه طباطبائى ( رحمه الله ) داشته‌اند .\r\n","page_name":" 38 ","page_number":38},
  {"content":"\r\n\r\nبزرگمرد ، پيوسته شاگردان خويش را به ترك هوى و هوس ، به ويژه دنيا طلبى و رياست طلبى سفارش مىكرد و مىگفت : من قبلًا خود را براى اين زعامت و مرجعيّت آماده نكرده بودم و آن بر من ، بارى گران است و اى كاش بر دوش من نهاده نمىشد .\r\nحاصل سخن اينكه ركن اساسى سير و سلوك ، تقيّد به ظواهر شرع است . سالك بايد همهء واجبات را به صورت دقيق به‌جا آورد ، محرمات را ترك نمايد و از انجام اعمال مكروه ، اجتناب كند . در به جا آوردن مستحبّات نيز به‌قدر نشاط و به اندازه‌اى كه براى تحصيل و كار او مضر نباشد ، همّت ورزد . پايبندى به اين دستورالعمل ، از ابتدا تا آخرين مراحل و مراتب سير و سلوك ، لازم و ضرورى است و تخطّى از آن ، تحت هيچ شرايطى جايز نمىباشد .\r\nمتأسّفانه در برخى فِرق به ظاهر اسلامى نظير تصوّف ، مطالبى مطرح مىشود كه سنخيّت با مبانى و احكام اسلام ندارد . چنين فرقه‌هايى به نام عرفان و سير و سلوك ، سالك را از صراط مستقيم منحرف مىسازند و او را بر عدم رعايت صحيح احكام شرعى ترغيب مىنمايند . در آن مكاتب كه به هيچ رو مورد تأييد دين اسلام نيستند ، افرادى به عنوان قطب طايفه از تقدّس ظاهرى برخوردارند و با بىاهميّت جلوه‌دادن احكام اسلام ، ديگران را به انجام اعمالى كه از ناحيهء دين صادر نشده است وادار مىكنند و از التزام به احكام شرعى دور مىسازند .\r\nضربهء بزرگترى كه از سوى چنين فِرَقى بر پيكر دين وارد مىشود ، اتّهامى است كه بعضى آنان به علماى بزرگوار و مراجع تقليد گذشته و حال نسبت مىدهند . اين افراد براى صحّه گذاشتن بر فرقه و اعتقادات خود و به جهت صحيح جلوه دادن اعمال خويش در بين مردم ، علماى تشيّع و مراجع تقليد را به عنوان حاميان تصوّف قلمداد مىكنند و از موقعيّت دينى و اجتماعى آنان در جهت نفوذ خود در بين مردم بهره‌بردارى مىنمايند . بنابراين جوانان و اهل سير و سلوك ، بايد با هوشيارى كامل ، مانع شيوع اين انحرافات شوند .\r\n\r\n","description":"","footnote":"","page_name":" 39 ","page_number":39},
  {"content":"\r\n\r\n\r\nاستقامت و پايدارى\r\nانسان‌ها عادت دارند هنگام مواجهه با مشكلات و سختىها ، به جاى استقامت و پايدارى و تلاش براى حلّ مشكل ، فرا فكنى كنند و تقصير را به گردن ديگران بيندازند . اگر كسى در وسط دريا درون يك قايق نشسته باشد و قايق او كج شود ، چنانچه شنا بلد نباشد و نتواند چاره‌اى براى نجات خود بينديشد ، اوّل كارى كه مىكند گله و شكايت از خدا است . پس از آن مردم و زمانه را متّهم مىكند و مىپندارد همه دست در دست يكديگر ، در جهت غرق شدن او تلاش مىكنند . اين طرز تفكّر انسان را به‌پوچى رهنمون مىشود و نهايتاً منجر به تباهى او مىگردد . حال اگر كسى كه در قايق نشسته است ، شنا بلد باشد و با صبر و حوصله براى نجات خود تلاش كند ، قطعاً موفّق مىشود .\r\nآن قايق براى مردم مثال زندگى دنيا و براى سالك ، مثال سلوك او است . انسان هر لحظه بايد احتمال دهد با مشكلات‌و معضلاتى مواجه خواهد شد كه حلّ آن مشكلات ، علاوه بر صبر و حوصله ، نياز به كوشش فراوان دارد . روندهء راه حقيقت بايد مراقب باشد كه موانع راه ، مانع ادامهء حركت او نشود كه توقّف او موجب بازگشت و بازگشت او باعث خروج وى از مسير حركت به سوى خدا مىشود .\r\nدر روايات آمده است كه خداوند در روز قيامت از بنده‌اى كه در دنيا با مشكلات فراوانى روبرو بوده و با استقامت و پايدارى توانسته است ، بر معضلات مسلّط شود ، عذر خواهى مىكند و به او مىگويد : اى بندهء من ، من از هفتاد پدر و مادر براى تو مهربان‌تر بودم ولى صلاح تو در وجود مشكل تو بود . همچنين كسانى كه در زندگى دنيا با مشكلات دست و پنجه نرم مىكنند ، اگر راضى به رضاى خدا باشند ، طى يك شبانه روز زندگى ، ثواب يك حج و يك عمرهء مقبول به آنان عطا مىشود . پس سالك براى حركت به سوى خدا ، نياز به استقامت و پايدارى دارد .\r\n\r\n","description":"","footnote":"","page_name":" 40 ","page_number":40},
  {"content":"\r\n\r\n\r\nپرهيز از غرور كاذب و توهّمات شيطانى\r\nتذكّر اين نكته نيز لازم است كه اهل سير و سلوك ، بايد مراقب باشند به واسطهء اعمال نيك و عبادات ، يا به جهت توفيقاتى كه نصيب آنان مىشود ، مغرور نشوند . چنين غرورى انسان را فاسق مىكند . امام صادق ( ع ) مىفرمايند دو نفر وارد مسجد شدند يكى فاسق و يكى صدّيق . امّا وقتى از مسجد بيرون آمدند آن شخص فاسق ، متّقى و صدّيق شده بود و آن شخص متّقى و صدّيق ، فاسق . امام صادق ( ع ) در مورد علّت اين امر مىفرمايند : وقتى آن فاسق وارد مسجد شد ، شرمنده از گناه بود و از گناهش در خود مىپيچيد . همان حالت قصور و تقصير ، همان حالت خجالت زدگى ، او را صدّيق كرد . امّا آن متّقى و صدّيق به اعمالش مىباليد ؛ و اين غرور كاذب و شيطانى او را فاسق كرد . « 1 »\r\nبرخى اوقات ، سالك دچار توهّم و تخيّل شيطانى مىشود . يكى از دسيسه‌هاى شيطان براى اهل معرفت اين است كه تخيّلاتى در ذهن جويندهء حقيقت پديد مىآورد و از آن تخيّلات در جهت القائات شيطانى استفاده مىنمايد ؛ مثلًا جوانى كه مشتاق سير و سلوك است ، پس از نمازشب يا عباداتى كه دارد ، تصوّر مىكند نورى ديده است . شيطان كه در كمين اوست همان تصوّر را به تخيّل و توهّم تبديل مىكند و او را به پردازش آن تخيّل ترغيب مىنمايد و به تدريج آن جوان را به جائى مىرساند كه مرتّباً مشغول پرداختن به امور غير واقعى شده و همواره در صدد مشاهدهء نور غيبى يا الهامات رحمانى خواهد بود . و همين خيال پردازى ها او را به ورطهء غرور در مىافكند . خداوند متعال در چند آيه به صراحت فرموده است كه چنين انسانى را دوست ندارد . « 2 »\r\nإِنَّ اللَّهَ لا يُحِبُّ مَنْ كانَ مُخْتالًا فَخُوراً « 3 »\r\nمختال از مادهء خيال به معناى متكبّر است و به كسى مىگويند كه با يك سلسله\r\n\r\n\r\n","description":"","footnote":"\r\n( 1 ) . الكافي ، ج 2 ، ص 314\r\n( 2 ) . الحديد / 23 و لقمان / 18\r\n( 3 ) . نساء / 36\r\n","page_name":" 41 ","page_number":41},
  {"content":"\r\n\r\nتخيّلات ، خود را بزرگ مىپندارد . اگر به اسب خيل گفته مىشود به خاطر آن است كه هنگام راه رفتن ، شبيه متكبّران گام بر مىدارد . فخور نيز از مادهء فخر به معناى كسى است كه فخر فروشى مىكند . بنابراين تفاوت ميان اين دو واژه اين است كه يكى اشاره به تخيُّلات كبر آلود ذهنى دارد « مختال » و ديگرى اشاره به اعمال تكبّرآميز خارجى « فخور » . و اين نشان مىدهد كه فخر فروشى و اعمال تكبّرآميز خارجى ، نتيجه و محصول وهم و گمان‌هاى بيهوده و تخيّلات كبرآلود ذهنى است و در حقيقت نماد بيرونى و عملى خيال پردازىهاى متكبّرانه و پندارهاى باطل برترى جويانه ، يك سلسله رفتارهاى زشت و تكبّرآميز است . چنين تخيّلاتى بر ساير اعضاى بدن نيز تأثير مىگذارد و چه بسا پس از مدّتى منجر به‌جنون انسان مىشود .\r\nبنابراين اجتناب از چنين توهّمات و تخيّلات شيطانى بسيار لازم است و تنها راه رهائى از تلبيس ابليس نيز ، بى اعتنائى به توهّماتى است كه براى سالك پديد مىآيد .\r\nتوجّه به تصوّرات ذهنى كه منجر به تخيّل و توهّم مىشود ، سبب‌ساز گمراهى سالك خواهد شد و بى اعتنائى به آن تصوّرات و تلقين به خيالى بودن برخى مشاهدات ، موجب رهائى اهل سير و سلوك از دامى مىشود كه شيطان براى آنان گسترده است .\r\nاين تخيّلات و غرور ناشى از آن ، سالك را از مسير تقرّب دور مىسازد . خداوند متعال در حديث قدسى كه پيامبر اكرم ( ص ) آن را نقل فرموده‌اند ، مىفرمايد : بندهء مغرور من خيال زده مىشود و گمان مىكند كه در حال نزديك شدن به من است .\r\n« فَيَتَبَاعَدُ مِنِّي عِنْدَ ذَلِكَ وَ هُوَ يَظُنُّ أَنَّهُ يَتَقَرَّبُ إِلَيَّ » « 1 »\r\nخداوند عزّ و جل از سر لطف و مهربانى خود و براى پيشگيرى از سقوط بندگان در اثر ابتلا به كبر و خودپسندى ، گاهى توفيق برخى عبادات مستحب را از آنان سلب مىكند تا به خود آيند . در بخشى از آن حديث قدسى مىفرمايد :\r\n\r\n\r\n","description":"","footnote":"\r\n( 1 ) . بحارالأنوار ، ج 68 ، ص 151\r\n","page_name":" 42 ","page_number":42},
  {"content":"\r\n\r\n« گاه باشد كه يكى از بندگان مؤمن من در عبادت من مىكوشد و از بستر خود برمىخيزد و بالين خويش را رها مىكند و شب‌ها به‌عبادت من مىپردازد و در راه بندگى من خود را به رنج مىافكند ، اما من از روى لطف و محبّت به او و براى حفظ او يكى دو شب چرت را بر او مسلط مىكنم و او مىخوابد و صبح برمىخيزد و نماز صبحش را مىگزارد ، در حالىكه از نفس خويش در خشم و غضب است و آن‌را سرزنش‌مىنمايد . اگر من اين بنده را رها سازم تا همچنان به عبادت من ادامه دهد ، دچار خودپسندى مىشود و اين خودپسندى موجب مىگردد تا به كارهايش مغرور گردد و از همين جا آنچه مايهء هلاكت اوست به وى در مىرسد ؛ زيرا به عمل خويش مغرور مىگرددو چندان از خودراضى مىشود و گمان مىبرد از همهء عبادت پيشگان برتر است و در عبادتش مرز تقصير را پشت سر گذاشته است . در اين هنگام از من دور مىگردد ، در حالى كه خيال مىكند به من نزديك مىشود . »\r\nافراد بسيارى در اثر اهميّت دادن به تخيّلات ذهنى و مشاهدات غير واقعى ، دچار وسواس فكرى شده‌اند و نه تنها از مدار سير و سلوك خارج گشته‌اند ، بلكه با ادّعاهاى عجيب و غريب ، از دايره دين داران بيرون رفته و در برابر خداوند و پيامبران او ايستادگى كرده‌اند و به واسطهء توهّمات خود ، به اعماق ضلالت و گمراهى فرو رفته‌اند .\r\nعرفان‌هاى نوظهور و كاذب كه در دوران معاصر شيوع فراوانى پيدا كرده است ، از دامن‌زدن به تخيّل‌ها و توهّم‌ها توسّط افراد منحرف كه در صدد انحراف نسل جوان هستند ، سرچشمه مىگيرد . افراد بسيارى در قالب عرفان و سير و سلوك ، به نشر مطالب خرافى و شيطانى مىپردازند و از صفاى باطن و صداقت جوانانى كه نسبت به سير و سلوك اشتياق دارند ، سوء استفاده مىكنند .\r\nيكى از آسيب‌هاى مهمّ عرفان‌هاى نوپديد ، ادعاهائى است كه عارف نمايان در خصوص امور معنوى مىكنند . ادعاى تشرّف به محضر حضرت ولى عصر « ارواحنافداه » و تعيين وقت ظهور آن حضرت و نقل قول از آن امام همام - كه امروزه بر زبان اشخاص\r\n\r\n","description":"","footnote":"","page_name":" 43 ","page_number":43},
  {"content":"\r\n\r\nنالايقى جارى شده است - از جملهء اين ادعاهاى دروغين است . تشرّف خدمت امام زمان « ارواحنافداه » و ارتباط با آن حضرت ، براى معدودى از افراد متّقى و واجد شرايط و لايق - كه از اولياء الهى هستند - تحقّق مىپذيرد و ادعاهايى كه در زمان حاضر در شهرها و روستاهاى مختلف مىشود ، كذب محض است و نبايد بدان توجّهى نمود . بلكه مقابله با چنين مدّعيانى لازم و ضرورى است . اين‌گونه افراد ابتدا ادّعاى تشرف مىكنند و پس از چندى مدّعى مىشوند ارتباط نزديك با امام عصر « ارواحنافداه » دارند . حتّى برخى از زنان شيّاد در جلسات عرفان دروغين خود نقل كرده‌اند كه همسر حضرت ولىّ عصر « ارواحنافداه » هستند و از اين طريق به اغفال زنان ساده لوح پرداخته‌اند . البته كسانى كه اطراف اين شيّادان و منحرفان جمع مىشوند و به سخنان نامربوط آنان توجّه كرده و بدان عمل مىكنند نيز تقصير دارند . اگر مردم ساده لوح نباشند و چنين افرادى را از جامعه طرد نمايند ، زمينهء خيال‌پردازى را از دست مىدهند و فرصت حقّه بازى از آنان سلب مىگردد . اساساً مراجعهء مشتاقان سير و سلوك و عرفان به اين افراد عارف‌نما ، موجب مىشود آنان بيشتر در انحراف خود فرو رفته و در پاسخ به تقاضاى افراد ساده لوح مبنى بر ارائهء اذكار خاص و اوراد ويژه‌اى كه آنان را به محضر امام زمان « ارواحنافداه » برساند و يا در سير و سلوك موفّق گرداند ، دستورات نامربوطى كه خودشان ابداع كرده‌اند و ريشهء دينى ندارد ، بيان نمايند . و به تدريج خود نيز ادعاهائى كه بدان تكيّه كرده‌اند را باور مىكنند و به جائى مىرسند كه ادّعاى امامت و نبوّت نيز مىكنند .\r\nهمان‌طور كه قبلًا نيز بيان شد ركن اساسى سير و سلوك ، تقيّد به ظواهر شرع است و سالك بايد با مراجعه به علماى ربّانى - كه دين‌شناسانِ مهذّب و آگاه مىباشند - از دستورات اخلاقى آنان در جهت پيشرفت سير و سلوك خود بهره‌بردارى كند و با تسلّط به احكام شرعى از طريق مراجعه به رسالهء فقهاء عظام و مراجع تقليد ، طبق موازين دينى رفتار نمايد و خود را در صراط مستقيم نگاه دارد .\r\n\r\n","description":"","footnote":"","page_name":" 44 ","page_number":44},
  {"content":"\r\n\r\n\r\nفصل دوم : بيدارى\r\nجذبه\r\nتوجّه\r\nغفلت\r\nتفكّر\r\nمراقبت\r\n\r\n","description":"","footnote":"","page_name":" 45 ","page_number":45},
  {"content":"\r\n . \r\n","description":"","footnote":"","page_name":" 46 ","page_number":46},
  {"content":"\r\n\r\n\r\nجذبه\r\nنكتهء اساسى در سير و سلوك اين است كه سالك بايد عزم را جزم كند و قدم در راه گذارد و در راه توقّف نكند ، در اين صورت حتّى اگر موفّق به طى همهء مراحل هفتگانه سير و سلوك نشود نيز ، به سعادت دنيا و آخرت دست خواهد يافت . يكى از نتايج اين حركت لذّت بردن از عبادت است . انسان به‌جايى مىرسد كه خواندن نماز شب براى او بهترين و بالاترين لذّت را دارد ، حتّى بالاتر از لذّت متنعّم بودن در بهشت . ولى بايد دانست كه براى قدم گذاشتن در اين راه و رسيدن به مقام لقاء ، قبل از هر چيز لازم است خداوند تبارك و تعالى يك نوع جذبه و كشش در انسان ايجاد كند تا او توفيق طى كردن مسير را پيدا كند . اگر انسان به مقام‌هايى هم برسد و تحت تعاليم اساتيد گرانقدر هم باشد و حتّى رياضت‌هايى هم تحمّل كرده باشد ، تا وقتى كشش و جذبه‌اى از طرف خداوند متعال همراه او نباشد ، در اين راه موفّق نخواهد بود . همچنانكه خداوند متعال مىفرمايد :\r\nوَ لَوْ لا فَضْلُ اللَّهِ عَلَيْكُمْ وَ رَحْمَتُهُ ما زَكي مِنْكُمْ مِنْ أَحَدٍ أَبَداً وَ لكِنَّ اللَّهَ يُزَكِّي مَنْ يَشاءُ وَ اللَّهُ سَميعٌ عَليمٌ « 1 »\r\nو اگر فضل و رحمت خدا شامل شما نبود ، احدى از شما پاك و پاكيزه نمىشد . ليكن خدا هركس را مىخواهد منزّه و پاك مىگرداند كه خدا شنوا و داناست .\r\n\r\n\r\n","description":"","footnote":"\r\n( 1 ) . النور / 21\r\n","page_name":" 47 ","page_number":47},
  {"content":"\r\n\r\nبهترين معلّم در سير و سلوك الى الله ، خود « خداوند » است و بهترين شاگرد كسى است كه توانسته باشد توفيق گام برداشتن در اين راه را از خداوند بگيرد و در اينكه بايد از طرف خداوند متعال در سير و سلوك جذبه و بلكه جذباتى باشد هيچ شكى نيست .\r\n تا كه از جانب معشوقه نباشد كششى * كوشش عاشق بيچاره به جايى نرسد \r\n\r\nهمّت و توفيق ، دو بال براى پرواز\r\nحال اين سؤال به ذهن انسان خطور مىكند كه اين جذبه‌ها از كجا پيدا مىشود ؟ و خداوند متعال به چه‌كسانى توفيق سير و سلوك عطا مىكند ؟ به‌طور كلّى مىتوان گفت كه بايد زمينهء دريافت جذبهء الهى و كسب توفيق در وجود شخص سالك ايجاد شده باشد . توفيق الهى نظير برقِ كارخانهء برق است كه همهء لوازم برقى مىتوانند از آن بهره ببرند ، ولى تا وقتى مقدّمات بهره‌مندى و اتّصال به برق در يك وسيلهء برقى ايجاد نشده باشد قادر به دريافت برق از كارخانه نيست . توفيق الهى و جذبه نظير باران است ، هر كس خود را در معرض آن قرار دهد به اندازهء سعهء وجودىاش مىتواند از آن باران كه براى همه مىبارد ، بهره‌مند شود .\r\nبعضى از بزرگان اهل دل بر اين عقيده‌اند كه انسان بايد ابتدا با استفاده از همّت و قدرت ارادهء خود حركت كند تا بعد هم توفيق از جانب خداوند همراه او شود . بعضى ديگر بر اين باورند كه ابتدا بايد توفيق از جانب خدا باشد تا شخص بتواند همّت را استوار گرداند و قدم در اين راه گذارد . ولى آنچه از مجموع بحث به نظر مىرسد اين است كه توفيق خدا و همّت انسان همانند دو بال براى پرنده هستند كه بايد هم زمان و با هم كار كنند و هيچ كدام بر ديگرى مقدّم نيست . به بيان روشن‌تر ، توفيق از جانب خداوند متعال به همه عطا مىشود ولى هر كسى بايد با دعا و توسّل و ساير عوامل ، ظرفيّت دريافت توفيق را در وجود خود ايجاد نمايد . سپس ، همّت خود را براى سير و سلوك ضميمهء آن توفيق كند .\r\n\r\n","description":"","footnote":"","page_name":" 48 ","page_number":48},
  {"content":"\r\n\r\nبه وجود آمدن توفيق و جذبه بستگى به خود انسان دارد . جويندهء راه حق ، لازم است در مواقعى كه شرايط دعا كردن و استجابت دعا مهيّا است ، قبل از هر دعاى ديگر ، توفيق استفاده از جذبه‌هاى الهى را از خداوند تعالى طلب نمايد . بنده بايد در دل شب بيدار شود و نماز شب بخواند ولى حضور قلب در نماز يك عنايتى است كه از جانب حق‌تعالى به بندگان عطا مىشود . قطعاً بسيارى از بندگان نماز شب مىخوانند ، امّا همهء آنان حضور قلب پيدا نمىكنند ، يعنى وقتى به نماز مىايستند ، در محضر خداوند نيستند و حال نمازخواندن ندارند . زيرا جذبه و كششى از طرف خداوند دريافت نكرده‌اند . آن حالىكه مانند برق انسان را به‌خدا متّصل مىكند ، وجود ندارد . اتّصال برق قطع است و روشنايى در چراغ نيست . در اين حالت بهترين كار دعا و تضرع به درگاه پروردگار متعال براى كسب توفيق و جذب كشش الهى است . انسان بايد همراه با همّت ، از خدا بخواهد به او كمك كند و توفيق سير و سلوك را نصيب او نمايد ، از خداوند بخواهد مانند آهن ربا او را به خودش جذب كند .\r\nبراى دريافت اين جذبهء الهى بايد توجّه نمود كه فرصت‌هاى فراوانى در زندگى براى انسان‌ها ايجاد مىشود كه بايد با هوشمندى كامل از آن فرصت‌ها جهت سير و سلوك بهره‌بردارى نمايند . پيغمبر اكرم ( ص ) مىفرمايند :\r\n« إِنَّ لِرَبِّكُمْ فِي أَيَّامِ دَهْرِكُمْ نَفَحَاتٍ أَلَا فَتَعَرَّضُوا لَهَا » « 1 »\r\nدر روزهاى زندگى شما نسيم‌هاى رحمتى مىوزد آگاه باشيد كه از آنها استفاده كنيد .\r\nاهل معرفت بايد بيش از ديگران خود را در معرض نسيم‌هاى الهى قرار دهند . چون سير و سلوك ، حركتى پر رنج است كه در راهى پر مشقت واقع شده است و امتحانات فراوانى در مسير آن براى سالك پديد مىآيد و فقط استفاده از الطاف الهى مىتواند از رنج و مشقّت اين حركت بكاهد .\r\n\r\n\r\n","description":"","footnote":"\r\n( 1 ) . بحارالأنوار ، ج 68 ، ص 221\r\n","page_name":" 49 ","page_number":49},
  {"content":"\r\n\r\nبعضى اوقات توفيق خداوند از طريق نوازش يك بچه يتيم به انسان عطا مىشود . حتّى گاهى در اثر ملاطفت و مهربانى با همسر و فرزندان خود انسان ، توفيق حاصل مىشود . گاهى هم مهربانى با حيوانات كشش الهى را به همراه دارد .\r\n\r\nعوامل به وجود آمدن جذبه\r\nعوامل به‌وجود آمدن جذبه در وجود انسان بسيار فراوان است . به عنوان مثال عواملى نظير دعا ، توسّل ، خدمت به خلق خدا براى رضاى خدا ، صبر در مصيبت ، سربلندى در امتحان الهى ، شكر الطاف جليه و خفيه خداوند و عبادت حقيقى و مداوم ، مىتواند زمينه‌ساز ايجاد جذبه در وجود سالك باشد . گاهى نيز جذبه‌ها در عمق جان سالك به طور ناخودآگاه موجود است ؛ نظير محبّت حرّ بن يزيد رياحى به اهل بيت ( عليهم السلام ) و يا مثل كسى كه سلامت نفس دارد و حجاب‌هاى ظلمانى ، دل او را فرا گرفته است . گاهى نيز گفتار يا كردارى كه از نظر سالك خيلى كوچك و كم اهميّت است ، مىتواند موجب جذب توفيق الهى شود . مانند به‌دست آوردن يك دل ، حتّى دل يك حيوان و يا آهى براى مظلوم كشيدن . براى روشن‌تر شدن مطلب ، ذيلًا به شرح برخى از عوامل به وجود آمدن جذبه اشاره مىشود .\r\n\r\nخدمت به خلق خدا\r\nخداوند كريم در قرآن عظيم مىفرمايد :\r\nالَّذينَ يُؤْمِنُونَ بِالْغَيْبِ وَ يُقيمُونَ الصَّلاةَ وَ مِمَّا رَزَقْناهُمْ يُنْفِقُونَ « 1 »\r\nآن كسانى كه به جهان غيب ايمان آورند و نماز به پا دارند و از هر چه روزيشان كرديم انفاق كنند .\r\n\r\n\r\n","description":"","footnote":"\r\n( 1 ) . البقرة / 3 - 1\r\n","page_name":" 50 ","page_number":50},
  {"content":"\r\n\r\nمىفرمايد : از صفات متّقين ، اوّل ايمان به خدا و روز قيامت است ، دوّم به‌پا داشتن نماز و بعد از آن انفاق كردن مىباشد . از منظر قرآن كريم ، انفاق كه همان خدمت به خلق خداست ، بعد از اقامهء نماز بيشترين اهميّت را دارد . كسى كه مال دارد ، بايد از مال خود انفاق كند . كسى كه علم دارد ، بايد با علم‌آموزى به ديگران خدمت كند . كسى كه اهل قلم است با نوشتن‌و كسىكه آبرو دارد بايد با آبروى خود به ديگران خدمت‌نمايد . در واقع توفيقِ خدمت به ديگران ، همان‌جذبه‌اى است كه از طرف خدا داده شده است .\r\nخداوند متعال در هر جاى قرآن كريم كه امر به نماز فرموده است ، پس از آن اداى زكات را واجب شمرده است . اين زكات كه در قرآن مكرراً بيان گرديده ، زكات اصطلاحى نيست ، آن زكات اصطلاحى آيه‌اى مخصوص به خود دارد و جزو ديون شرعى است و پرداخت آن مانند خمس ، تحت شرايطى واجب است . ولى واژهء زكات كه همواره بعد از نماز به آن اشاره شده است ، بيانگر لزوم رعايت قانون مواسات است .\r\nقانون مواسات يعنى اينكه يك مسلمان بايد همانطور كه با خدا رابطه دارد ، با مردم نيز رابطهء محكم داشته باشد و به حوائج آنان رسيدگى كند . به عبارت روشن‌تر مسلمان بايد دو بعدى باشد . يك بُعد وجود او مربوط به خدا و رابطه با او از طريق عبادات فردى مثل نماز باشد ، بعد ديگر او مربوط به ارتباط با مردم است . انتظار قرآن از يك مسلمان اين است كه از آنچه دارد براى رفع حوائج ديگران صرف كند .\r\nلِيُنْفِقْ ذُوسَعَةٍ مِنْ سَعَتِهِ وَ مَنْ قُدِرَ عَلَيْهِ رِزْقُهُ فَلْيُنْفِقْ مِمَّا آتاهُ اللَّه « 1 »\r\nمنظور قرآن كريم اين است كه هركسى بايد همانطور كه براى خود و خانواده‌اش به فكر خوراك و پوشاك و مسكن و ازدواج است ، به فكر ديگران هم باشد . هر مسلمانى بايد به اندازهء وسعش ديگرگرا باشد . خود گرايى ، خود محورى و خود خورى از نظر اسلام ممنوع است .\r\n\r\n\r\n","description":"","footnote":"\r\n( 1 ) . الطلاق / 7 : « كسى كه داراى وسعت مالى است ، از دارائى خود هزينه كند و كسى كه روزى بر او تنگ است ، از آن مقدار كه خدا به وى داده هزينه نمايد . »\r\n","page_name":" 51 ","page_number":51},
  {"content":"\r\n\r\nنكتهء مهم اين است كه سالك بايد در انفاق خود اخلاص داشته باشد و هنگام كمك و خدمت به‌ديگران ، نوعى حسّ رضايتمندى سراسر وجود او را فرا بگيرد ، در اين صورت احساس شادى و لذّت فراوانى در دل او به وجود مىآيد و كمك يا خدمتى كه براى رضاى خدا به ديگران كرده است ، موجب پيشرفت فوق‌العادهء او در سير و سلوك مىشود .\r\nهمچنين انفاق در راه خدا و خدمت به خلق خدا براى سالك لذّت مضاعف دارد . زيرا بندگان حق‌تعالى ، عيال حضرت احديّت محسوب مىشوند و وابستهء به او هستند . پس در حقيقت خدمت به خلق خدا براى سالك ، خدمت به وابستگان محبوب و معشوق او است . وقتى انسان عاشق كسى باشد ، طبيعتاً وابستگان به او را عزيز مىدارد و به آنان نيكى مىنمايد ؛ در نتيجه سالك بايد اشتياق فراوانى براى خدمت به‌خلق خدا داشته باشد .\r\nيكى از شاگردان مرحوم آخوند همدانى ( رحمه الله ) به نام آية الله سيد محمدسعيد حبوبى ( رحمه الله ) « 1 » چنين نقل مىكند كه مرحوم آخوند همدانى ( رحمه الله ) به زيارت امام حسين ( ع ) مشرّف شده بودند و من هم قصد داشتم به شوق زيارت امام حسين ( ع ) به كربلا مشرّف شوم ، تا بالأخره توفيق نصيب شد و توانستم به وسيلهء يك قايق از كوفه راهى كربلا شوم . در بين راه گروهى از اعراب شيعه كه زوّار حضرت ابى عبد الله الحسين ( ع ) بودند ، در قايق به ما ملحق شدند و مجبور شديم خيلى نزديك به هم بنشينيم . در نزديكى من ، يك عرب تنومند كه لباس و بدنى كثيف داشت ، نشست . در بين راه به خواب فرو رفت و سنگينى بدن او روى من افتاد و مجبور شدم او و كثيفى بدن او را تحمّل كنم . او خرخر مىكرد و آب دهانش به روى من مىريخت ، چند مرتبه مىخواستم او را بيدار كنم ولى با خود گفتم زائر امام حسين ( ع ) است ، نبايد ناراحت شود . آن وضعيت نفرت آور را تا\r\n\r\n\r\n","description":"","footnote":"\r\n( 1 ) . آيت الله سيد محمد سعيد حبوبى ( رحمه الله ) ( 1333 - 1266 هق . ) از شاگردان مرحوم آخوند همدانى ( رحمه الله ) و از طلايه‌داران عرفان و اجتهاد و جهاد در عراق .\r\n","page_name":" 52 ","page_number":52},
  {"content":"\r\n\r\nمقصد تحمّل كردم و آن مرد عرب را از خواب بيدار ننمودم تا به كربلا رسيديم .\r\nاوّل به زيارت بارگاه مقدّس و مطهّر امام حسين ( ع ) رفتم و بعد هم رفتم خدمت استاد عزيزم . وقتى درب منزل را زدم ، مرحوم آخوند همدانى خودشان با پاى برهنه به استقبال من آمدند . درب را باز كردند و با خوشحالى فراوان به من فرمودند : آقا سيّد سعيد شما راه را خيلى خوب پيمودى ! مرحبا به شما ! و اين در حالى بود كه من هنوز حرفى نزده بودم و در مورد اتّفاقى كه در راه افتاده بود ، صحبتى نكرده بودم . ايثار ، گذشت و خدمت خالصانه به ديگران ، باعث شد كه آقاى سيد سعيد راه پر فراز و نشيب سير و سلوك را خيلى زود بپيمايد و عارف واصلى همچون استادش نيز به او مرحبا بگويد . سخن آخوند همدانى ( رحمه الله ) و آفرين گفتن او ، علاوه بر اين كه حكايت از ديد باطنى اين ولىّ خدا دارد ، حلم ، بردبارى و از خودگذشتگى مرحوم سيّد سعيد را نيز مورد تشويق و تقدير قرار داده است .\r\nاز اين موارد در زندگى روزمرهء انسان‌ها بسيار اتفاق مىافتد ، در خانواده همسر نسبت به همسر و فرزندان ، فرزندان نسبت به پدر و مادر و حتّى فرزندان نسبت به يكديگر مىتوانند مهربانى كنند و براى رضاى خدا دل همديگر را به دست آورند . ارزش اين كار از يك حج و عمرهء مقبول بيشتر است و عامل مفيد و مؤثّرى براى جذب كشش و جذبهء الهى به شمار مىرود .\r\nاز حضرت امام باقر ( ع ) از قول نبى مكرّم اسلام ( ص ) روايت شده كه فرمودند :\r\n« مَنْ سَرَّ مُؤْمِناً فَقَدْ سَرَّنِي وَ مَنْ سَرَّنِي فَقَدْ سَرَّ اللَّهَ » « 1 »\r\nو در روايت ديگرى منقول است كه شخصى خدمت امام صادق ( ع ) آمد و از آن حضرت درخواست كرد نامه‌اى براى استاندار اهواز كه اتّفاقاً از شعيان بود و تقيّه مىكرد ، بنويسند و در آن نامه درخواست كمك به شخص مراجعه كننده را مطرح فرمايند . امام ( ع ) در نامه‌اى به آن استاندار كه نجاشى نام داشت ، فرمودند : « برادرت را\r\n\r\n\r\n","description":"","footnote":"\r\n( 1 ) . الكافي ، ج 2 ، ص 188\r\n","page_name":" 53 ","page_number":53},
  {"content":"\r\n\r\nخوشحال كن تا خدا تو را خوشحال كند . » سپس نامه را توسط همان شخص به نزد نجاشى فرستادند . نجاشى نيز به محض دريافت مرقومهء مبارك امام ششم ، آن را خواند و به نشانهء احترام ، بر سرش قرار داد و گفت : مشكل تو چيست ؟ شخص گفت : ورشكسته شده‌ام و توان پرداخت ماليات ندارم . نجاشى مبلغ ماليات او را از مال خودش پرداخت كرد و يك كيسهء پول و يك اسب هم به او داد و از او پرسيد : آيا تو را خوشحال كردم ؟ شخص جواب داد : آرى . آن شخص مىگويد سال بعد كه خدمت امام صادق ( ع ) رسيدم ، ايشان از اين ماجرا و آنچه اتّفاق افتاده بود بسيار اظهار خرسندى كردند . آن شخص پرسيد يابن رسول الله انگارى شما بسيار خوشحال گشتيد . آن حضرت فرمودند : والله خدا و رسولش خوشحال شدند . « 1 »\r\nبا اين بيان روشن مىشود كه خشنودى امام زمان « ارواحنافداه » تأثير فوق العاده‌اى در كسب توفيق براى جذب كشش الهى دارد . پس سالك بايد در هر كارى كه انجام مىدهد ، حتماً رضايت و خشنودى حضرت ولىّ عصر « ارواحنافداه » را در نظر داشته باشد .\r\n\r\nايثار\r\nايثار ، يكى از صفات ارزشمند اخلاقى است . اين خصلت نيكو كه در قرآن كريم و روايات ، مورد ستايش فراوان است ، مىتواند به صورت ناخودآگاه به سالك كمك كند و جذبه‌اى براى او حاصل نمايد .\r\nنمونه‌هاى فراوانى در تاريخ زندگانى و سرگذشت اولياءالله يافت مىشود كه با يك ايثار و يا يك فداكارى توانسته‌اند كششى از سوى حق تعالى جذب نمايند و منازل هفتگانه را بپيمايند . گاهى اهل معرفت با ايثارى كه در مورد همسر و خانوادهء خود نموده‌اند ، راه را هموار ديده‌اند . گذشت و ايثار و فداكارى بايد در خانه حكمفرما باشد ، اگر\r\n\r\n\r\n","description":"","footnote":"\r\n( 1 ) . همان ، ص 190\r\n","page_name":" 54 ","page_number":54},
  {"content":"\r\n\r\nروح گذشت در خانه‌اى حاكم نباشد ، آن خانه مبدّل به زندان مىشود . گذشت يك طرفه هم نتيجه ندارد ، زن و شوهر بايد نسبت به همديگر ايثار كنند و گذشت و خطاپوشى را سرلوحهء زندگى قرار دهند . در اين صورت نشاط و شادى آن خانه را فرا مىگيرد و مىتوانند نزول رحمت و مغفرت الهى را به تماشا بنشينند .\r\nيكى از عرفاى بزرگ نقل مىكند كه در حرم‌حضرت سيدالشهداء ( ع ) مشغول زيارت بودم . - زيارت او شهودى بوده است . يعنى وجود مبارك امام سوّم را مىديده و عبارات زيارت را مستقيماً خطاب به محضر ايشان مىخوانده است . - مىفرمايد : در حين زيارت ، ديدم جوانى از درب ورودى حرم وارد شد و در مقابل ضريح مطهّر سلام و عرض ادب كرد و به زيارت پرداخت . ناگهان متوجّه شدم كه حضرت امام حسين ( ع ) ، از زيارت من منصرف شدند و به آن جوان توجّه فرمودند . جواب سلام او را دادند و به نشانهء احترام به او تعظيم فرمودند . آن جوان كه متوجّه اين لطف و مرحمت حضرت اباعبدالله الحسين ( ع ) نبود ، زيارت خود را به پايان رسانيد و از حرم مطهّر خارج شد .\r\nمن كه بسيار شگفت‌زده و متعجّب بودم ، زيارت را تمام كردم و به دنبال او رفتم و از وى پرسيدم : چه كرده‌اى كه مستوجب رسيدن به اين مقام و الا شده‌اى ؟ جوان پس از كمى تلاش براى پاسخ نگفتن ، نتوانست در مقابل اصرار من مقاومت كند و اين گونه لب به سخن گشود . گفت : پدرم علاقه داشت من با دخترى ازدواج كنم و من به آن دختر علاقهء چندانى نداشتم ، ولى براى خشنودكردن پدر ، تن به اين ازدواج دادم و پدرم را بسيار مسرور و شاد يافتم . پس از ازدواج متوجّه شدم آن دختر باكره نيست . ولى براى حفظ آبرو و جلوگيرى از بدبخت شدن او ، سكوت كردم و اين موضوع را به احدى نگفتم و با گذشت به زندگى ادامه دادم . اكنون نيز از آنجا كه پدرم تمايل شديدى به زيارت كربلا داشت ، او را بر دوش خود نهاده و به كربلا آوردم . چند روز كه در كربلا مانديم ، پدرم وفات يافت . او را در قبرستان دفن كردم و براى خداحافظى به حرم مطهّر آمده بودم كه شما چنين لطفى را از امام حسين ( ع ) براى من مشاهده كرده‌ايد .\r\n\r\n","description":"","footnote":"","page_name":" 55 ","page_number":55},
  {"content":"\r\n\r\n\r\nايثار در برابر گناه\r\nبه وجود آمدن حالت پشيمانى و اندوه از گناهان گذشته و دست كشيدن از گناهانى كه به صورت عادت در آمده است ، زمينه‌اى براى جذب كشش از طرف خداوند محسوب مىشود . ايستادگى در مقابل گناه و عمل نكردن به خواهش‌هاى نفسانى گذشت مىخواهد . تكرار نكردن ناگهانى گناهان هميشگى ، ايثار مىخواهد ، امّا زمينه‌ساز جذب كشش الهى در سير و سلوك است .\r\nفضيل عيّاض نمونهء روشنى از كسانى است كه با گذشت از گناه ، جذبهء پروردگار را به سوى خود جلب كرد . او يك دزد طاغى بود . ولى به يك باره تغيير يافت و جزء اولياءالله شد . شبى به نيّت دزدى از خانه بيرون رفت ، روى يكى از پشت بام‌ها پيرمردى قرآن مىخواند و رسيد به اين آيه :\r\nأَ لَمْ يَأْنِ لِلَّذينَ آمَنُوا أَنْ تَخْشَعَ قُلُوبُهُمْ لِذِكْرِ اللَّهِ . . . « 1 »\r\nآيا براى آنان كه ايمان آورده‌اند وقت آن نرسيده كه دل‌هايشان به ياد خدا خاشع گردد ؟\r\nفضيل اين آيه را شنيد و با خود گفت : آيا وقت آن نرسيده كه دست از طاغىگرى و دزدى بردارى ؟ آيا وقت آن نرسيده كه خانهء دلت براى پذيرش حق آماده گردد ؟ ناگهان به خود جواب داد : آرى وقت آن رسيده است و با اينكه زمينهء دزدى و گناه براى او فراهم بود ، از همان جا برگشت و متلاطم شد و در زمرهء اولياءالله درآمد .\r\n\r\nمحبّت چهارده معصوم ( عليهم السلام )\r\nبراساس آياتى از قرآن شريف ، پروردگار عالم به بسيارى از انبياء دستور مىدهد كه به مردم بگوييد ما اجر رسالت نمىخواهيم . زحماتى كه مىكشيم براى خداست و پاداش\r\n\r\n\r\n","description":"","footnote":"\r\n( 1 ) . الحديد / 16\r\n","page_name":" 56 ","page_number":56},
  {"content":"\r\n\r\nآن هم با او خواهد بود . ولى راجع به پيامبراكرم ( ص ) مىفرمايد كه من اجر رسالت نمىخواهم ؛ اجر زحمات بيست و سه‌سالهء من با خداست . الّا اين‌كه يك چيز مىخواهم :\r\nقُلْ لا أَسْئَلُكُمْ عَلَيْهِ أَجْراً إِلَّا الْمَوَدَّةَ فِي الْقُرْبى « 1 »\r\nيعنى دوستى اهل‌بيت ( عليهم السلام ) را مىخواهم . در آيهء ديگرى مىفرمايد اين مزد رسالت هم به خودتان بر مىگردد :\r\nقُلْ ما سَأَلْتُكُمْ مِنْ أَجْرٍ فَهُوَ لَكُم « 2 »\r\nيعنى نتيجهء اين مودّتى كه داريد ، به خود شما بر مىگردد . و در آيهء ديگرى تبيين مىفرمايد كه چگونه برگشت پاداش رسالت به خود شماست ؛ مىفرمايد :\r\nقُلْ ما أَسْئَلُكُمْ عَلَيْهِ مِنْ أَجْرٍ إِلَّا مَنْ شاءَ أَنْ يَتَّخِذَ إِلى رَبِّهِ سَبيلًا « 3 »\r\nيعنى اگر كسى بخواهد راهى به سوى حق تعالى بيابد ، اگر كسى بخواهد به‌خدا برسد ، بايد محبّت‌و مودّت اهل‌بيت ( عليهم السلام ) را داشته باشد . كسى كه محبّت چهارده معصوم ( عليهم السلام ) را در دل دارد ، عنايت ويژهء آن ذوات‌مقدّس ، زمينه‌ساز دريافت كشش الهى و بيدارى اومىشود .\r\nحُرّ بن يزيد رياحى راه صد ساله را در يك نيم روز پيمود . با اينكه حر ، راه را بر كاروان امام حسين ( ع ) بست و در آن موقع دشمن آن حضرت محسوب مىشد و به قول خودش آغازگر جنگ در كربلا بود ، ولى توفيق استفاده از جذبهء الهى را پيدا كرد . در حالى كه ساير لشكريان دشمن كه برخى از آنها ، اين گناه بزرگ را نيز مرتكب نشده بودند ، هلاك شدند . علّت اين امر اين است كه حر يك زمينه در وجودش براى جذب اين كشش الهى داشت و آن حبّ و دوستى اهل بيت ( عليهم السلام ) بود . در اثر همين محبّت بود\r\n\r\n\r\n","description":"","footnote":"\r\n( 1 ) . الشورى / 23\r\n( 2 ) . سبأ / 47\r\n( 3 ) . الفرقان / 57\r\n","page_name":" 57 ","page_number":57},
  {"content":"\r\n\r\nكه وقتى امام حسين ( ع ) به او فرمودند : « ثَكِلَتْكَ أُمُّك - مادرت به عزايت بنشيند . » حر گفت : من چون ارزش فوق العاده‌اى براى مادر شما قائل هستم ، نمىتوانم نام ايشان را بر زبان بياورم و پاسخ شما را بدهم . « 1 » به طور كلى از شيوه و روش حر استفاده مىشود كه محبّت زيادى به اهل بيت ( عليهم السلام ) داشته است و اين زمينهء ارزشمند ، باعث جذب كشش الهى در وجود او شد . پيامبر اكرم ( ص ) مىفرمايند :\r\n« إِنَّ لِقَتْلِ الْحُسَيْنِ حَرَارَةً فِي قُلُوبِ الْمُؤْمِنِينَ لَا تَبْرُدُ أَبَدًا » « 2 »\r\nبه‌راستى كه حسين ( ع ) حرارتى در قلوب همهء مؤمنين دارد كه هرگز سرد نخواهد شد . ائمهءطاهرين ( عليهم السلام ) واسطه‌هاى فيض الهى هستند . سالك مىتواند با خواندن دعاهاى مشهور و از جمله زيارت جامعهء كبيره ، از اين انوار مقدّس و به خصوص حضرت ولىعصر « ارواحنافداه » كسب فيض نمايد و با نور آن بزرگواران راه را بپيمايد .\r\n\r\nپيروزى در امتحان الهى\r\nيكى ديگر از عوامل زمينه ساز براى جذب كشش الهى ، پيروزى در امتحان‌هائى است كه از جانب خداى تعالى در سر راه سالك قرار مىگيرد . اگر سالك بتواند در امتحان‌ها موفّق شود و در مقابل مشكلات و بلايا ، صبر و استقامت پيشه كند ، توفيق گرفتن جذبهء الهى از طرف خداوند نصيب او خواهد شد .\r\nخداوند در قرآن كريم مىفرمايد :\r\nوَ لَنَبْلُوَنَّكُمْ بِشَيْءٍ مِنَ الْخَوْفِ وَ الْجُوعِ وَ نَقْصٍ مِنَ الْأَمْوالِ وَ الْأَنْفُسِ وَ الثَّمَراتِ وَ بَشِّرِ الصَّابِرينَ « 3 »\r\n\r\n\r\n","description":"","footnote":"\r\n( 1 ) . بحارالأنوار ، ج 44 ، ص 376\r\n( 2 ) . مستدرك الوسائل ، ج 10 ، ص 318\r\n( 3 ) . البقرة / 155\r\n","page_name":" 58 ","page_number":58},
  {"content":"\r\n\r\nو البته شما را به سختىها بيازماييم چون ترس و گرسنگى و نقصان اموال و نفوس و آفات زراعت ، و بشارت و مژده كه آسايش از آن سختىها براى صابران است .\r\nبه تحقيق مىتوان گفت بلاها و مصائبى كه در مسير سير و سلوك الى الله قرار مىگيرد ، از وجود نعمت در اين راه كارسازتر است . گاهى اوقات امتحان سالك به بلا و مصيبت به خاطر اين است كه ظرفيت او براى دريافت جذبه ، سنجيده شود . اساساً وجود نعمت از الطاف جليّه است ، امّا فقر و بلا و مصيبت ، از الطاف خفيّه به شمار مىآيد . امتحان الهى ، زنگار صفات رذيله و ناخالصىهاى سالك را كه مانند عايق وجود او را فرا گرفته است ، مىزدايد و او را براى جذب و اتّصال به آهنرباى توفيق و كشش حق تعالى آماده مىكند .\r\nخداوند گاهى انسان‌ها را به نعمت ظاهرى مىآزمايد و گاهى نيز به نعمت باطنى . و كسانى از آزمايش الهى سربلند بيرون مىآيند كه در هنگام نزول بلا و مصيبت مىگويند : « إِنَّا لِلَّهِ وَ إِنَّا إِلَيْهِ راجِعُونَ »\r\nالَّذينَ إِذا أَصابَتْهُمْ مُصيبَةٌ قالُوا إِنَّا لِلَّهِ وَ إِنَّا إِلَيْهِ راجِعُونَ ، أُولئِكَ عَلَيْهِمْ صَلَواتٌ مِنْ رَبِّهِمْ وَ رَحْمَةٌ وَ أُولئِكَ هُمُ الْمُهْتَدُونَ « 1 »\r\nآنان كه چون به حادثه ناگوارى دچار شوند صبورى پيش گرفته و گويند ما به فرمان خدا آمده‌ايم و به سوى او رجوع خواهيم كرد ، آن گروهند مخصوص به درود و صلوات الهى و رحمت خاص خداوند و آنها به حقيقت به سوى خدا هدايت يافته‌گانند .\r\nهنگامى كه اين افراد به مانعى برمىخورند و مشكلى براى آنان پديد مىآيد ، هدايت پروردگار متعال ، جبران ناتوانى آنان را مىكند و راه حق را مىيابند .\r\n\r\n\r\n","description":"","footnote":"\r\n( 1 ) . البقرة / 157 - 156\r\n","page_name":" 59 ","page_number":59},
  {"content":"\r\n\r\n\r\nضرورت و راهكارهاى بقاى جذبه\r\nبعد از به‌وجود آمدن جذبه و كشش از طرف خداوند ، وظيفهء سالك سنگين‌تر مىشود و بايد در جهت حفظ جذبه بكوشد . كسى كه لايق دريافت جذبات الهى و كسب توفيق از سوى حضرت حق مىشود ، بايد مراقب باشد آن توفيق و جذبه را از دست ندهد . گاهى يك توفيق بزرگ نصيب كسى مىشود ولى با يك گناه ناشايسته و كوچك ، آن توفيق را به كلّى از دست مىدهد . اميرالمؤمنين على ( ع ) در روايتى مىفرمايند : هيچگاه كار نيك و ثواب را كوچك مشمار ، چون ممكن است يك كار خوب از نظر تو كوچك بنمايد ولى از نظر خداوند بسيار پسنديده و با ارزش باشد و تو ندانى . و نيز گناه را كوچك مشمار ، زيرا ممكن است يك گناه در نظر تو كوچك جلوه كند ، امّا براى سقوط تو بسيار بزرگ و با اهميّت باشد و موجب خشم و غضب الهى گردد . « 1 »\r\nكسى كه توفيق الهى همراه او نباشد ، ابداً به هدايت و رستگارى نمىرسد . انسان در سرتاسر راه پر رنج سير و سلوك ، مورد امتحان الهى قرار مىگيرد و بايد با صبورى و تحمّل مصائب ، مراقب كردار و گفتارش باشد تا بتواند در طى نمودن اين راه و رسيدن به منازل بعدى موفّق شود .\r\nيكى از دوستان ما كه از اساتيد مبرّز حوزه علميه هستند ، نقل مىكردند كه روزى بعد از ظهر خوابيده بودم ، سر و صداى بچه‌ها مرا بيدار كرد . با همسرم تندى كردم كه چرا بچه‌ها سر و صدا كرده‌اند ؟ بعد از كار خود پشيمان شدم ، از خانه خارج شده و براى جبران اين برخورد تند ، شيرينى خريدم و پس از بازگشت به منزل از همسرم عذرخواهى كردم . ولى با اين حال هنوز آرام نمىگرفتم ، به همين جهت تصميم گرفتم به ديدار\r\n\r\n\r\n","description":"","footnote":"\r\n( 1 ) . الخصال ، ج 1 ، ص 209 : « إِنَّ اللَّهَ أَخْفَى أَرْبَعَةً فِي أَرْبَعَةٍ أَخْفَى رِضَاهُ فِي طَاعَتِهِ فَلَا تَسْتَصْغِرَنَّ شَيْئاً مِنْ طَاعَتِهِ فَرُبَّمَا وَافَقَ رِضَاهُ وَ أَنْتَ لَا تَعْلَمُ وَ أَخْفَى سَخَطَهُ فِي مَعْصِيَتِهِ فَلَا تَسْتَصْغِرَنَّ شَيْئاً مِنْ مَعْصِيَتِهِ فَرُبَّمَا وَافَقَ سَخَطُهُ ( مَعْصِيَتَهُ ) وَ أَنْتَ لَا تَعْلَم . . . »\r\n","page_name":" 60 ","page_number":60},
  {"content":"\r\n\r\nاستاد عزيزم ، آيت الله الهى ( رحمه الله ) « 1 » در شهر تبريز بروم . از مازندران به تهران و از آنجا به تبريز رفتم و به ديدار ايشان شتافتم .\r\nبا توجّه به ارتباط معنوى آيت الله الهى ( رحمه الله ) با استادشان آيت الله قاضى ( رحمه الله ) كه پس از رحلت آيت الله قاضى نيز همچنان ادامه داشت ، قبلًا از آيت الله الهى ( رحمه الله ) تقاضا كرده بودم كه از مرحوم آيت الله قاضى ( رحمه الله ) خواهش كنند ، دست من را در سير و سلوك بگيرند . هنگامى كه خدمت مرحوم آقاى الهى رفتم ، ايشان با صبحانه از من پذيرائى كردند و در ضمن صرف صبحانه به من فرمودند : پيغام تو را خدمت آقاى قاضى رساندم و ايشان در جواب‌فرمودند : كسى كه با همسرش بداخلاقى كند ، شايستهء كسب چنين توفيقاتى نيست .\r\nاز اين دست مسائل كوچك‌نما در زندگى سالك بسيار اتفاق مىافتد كه در نظر او بىاهميّت مىنمايد ، اما ممكن است راه او را سال‌هاى سال طولانى كند و يا حتّى او را از مسير خارج نمايد .\r\nشخصى اهميّت زيادى به نماز شب مىداد و هميشه هم توفيق خواندن نماز شب را پيدا مىكرد . نقل كرده بود كه روزى يك موش ديدم . موش را گرفتم و در مقابل گربه انداختم . بعد از اين كار ، توفيق خواندن نماز شب از او سلب شد و تا آخر عمر موفّق به خواندن نماز شب نشد . اگر سالك‌مشاهده كرد حال عبادت ندارد ، اگر در بين نماز شب خواب بر او مسلّط شد ، معلوم مىشود كه اين سلب توفيق ، به خاطر گناهى است كه انجام داده است . خواه آن گناه زبانى باشد و خواه عملى . حتّى گناهان خيلىكوچك كه به‌نظر كسى نمىرسد ، ممكن است موجب سلب توفيق شود . گاهى هم با يك جرقهء كوچك يا با يك كار خيركه در نظر ما هيچ اهميّتى ندارد ، توفيق بزرگى نصيب مىشود .\r\n\r\n\r\n","description":"","footnote":"\r\n( 1 ) . آيت الله سيد محمد حسن الهى طباطبايى ( رحمه الله ) ( 1388 - 1325 هق . ) ، برادر علامه سيد محمد حسين طباطبائى ( رحمه الله ) ، از شاگردان مبرّز مرحوم آيت الله سيد على قاضى ( رحمه الله ) است كه در سعه صدر و طهارت روح و حسن خلق زبانزد بوده است .\r\n","page_name":" 61 ","page_number":61},
  {"content":"\r\n\r\nنتيجه اينكه حفظ توفيق و تلاش در جهت بقاى جذبه بسيار اهميّت دارد . چه بسيار افرادى كه در طول تاريخ جذبه‌اى براى آنان حاصل شده است يا توفيقى كسب كرده‌اند ولى به راحتى آن را از دست داده‌اند . عمر سعد كسى بود كه در جلسات متعدّد مورد لطف امام حسين ( ع ) واقع شد . توفيق استفاده از محضر امام زمان خويش را يافت و آن حضرت نه تنها جذبه ، بلكه مقام يقظه و بيدارى به او عنايت‌كردند . بيدار شد و توجّه پيدا كرد ، ولى متأسّفانه توقّف و بازگشت او ، منجر به خروج از مسير و تباهى وى شد . دلبستگى به دنيا و آرزوى حكومت بر رى اجازهء بهره‌مندى از توفيقى كه كسب كرده بود به او نداد و نهايتاً گفت : من نمىتوانم از حكومت رى بگذرم ! جالب اينكه پس از آن همه جنايت كه براى رسيدن به حكومت رى مرتكب شد ، آخرالامر حكومت به وى نرسيد و تا آخر عمر ، ديوانه وار در كوى و برزن مىگشت و مىگفت : خَسِرَ الدُّنْيا وَ الْآخِرَةَ ذلِكَ هُوَ الْخُسْرانُ الْمُبين ، « 1 » تا اينكه به دست مختار كشته شد . حال اگر پس از كسب توفيق و بعد از بيدار شدن ، راه را ادامه مىداد و منازل بعدى را مىپيمود ، به مقامات والائى مىرسيد .\r\nلذا سالك بايد براى حفظ و بقاى جذبه و پس از آن ساير مقاماتى كه نصيب او مىشود ، از هيچ كوششى دريغ نكند . در اين راستا به طالبان معرفت توصيه مىشود در جلساتى كه نام خدا و ذكر او در ميان است حتماً شركت كنند ، نماز خود را به جماعت اقامه كنند و در بين صفوف مسلمين حاضر شوند . زيرا اگر در بين جماعت مسلمين يك نفر هم انسان پاكى باشد ، باران رحمت خداوندى براى او سرازير مىشود و همه را از رحمت خود سيراب مىگرداند . شركت كردن در مجالس مذهبى عمومى ، خصوصاً مجالس عزادارى اهل بيت ( ع ) بسيار مفيد است . سالك مىتواند با حضور در مجلس عزادارى به چهارده معصوم ( ع ) متوسّل شود و با قطرهء اشكى كه مىريزد ، زنگارهاى\r\n\r\n\r\n","description":"","footnote":"\r\n( 1 ) . الحج / 11\r\n","page_name":" 62 ","page_number":62},
  {"content":"\r\n\r\nمادّى و دنيوى را از دل خود بزدايد و دل را براى پذيرش صاحب اصلى آن ، صيقلى نمايد .\r\nعلماى علم اخلاق قانونى دارند به نام قانون مراقبه و همهء اساتيد بزرگوار اخلاق در دستور اوّل ، در همان صفحهء اوّل درس ، اين قانون را به جويندگان راه خدا تعليم مىدهند . « 1 »\r\nقانون مراقبه مراتبى دارد كه در منازل مختلف سير و سلوك از آن مراتب ، استفاده‌هاى فراوانى مىشود . كمترين مرتبهء قانون مراقبه ، انسان را موظّف مىكند كه در پايان هر روز ، اعمال روز گذشتهء خود را با دقّت فراوان محاسبه نمايد . اگر نتيجه ارزيابى پروندهء اعمال كسىمثبت باشد ، بايد جدّاً شكر كند و با شادى و نشاط حقيقى از يك روز زندگى به روز بعدى و مرحلهء بعدى وارد شود . ولى اگر ارزيابى پرونده اعمال و افكار ، نتيجهء منفى در بر داشت ، بايد فوراً جبران كند و تلاش كند كه قصور و تقصير روز گذشته ، در روز بعد تكرار نشود . يعنى در اوّل صبح با خود شرط كند كه از تكرار خطا بپرهيزد .\r\nعمل به قانون مراقبه براى حفظ توفيق و بقاى جذبه نيز مؤثّر است . سالك بايد هرشب يك محاسبه از اعمال روز خود بكند و با ارزيابى از پروندهء اعمال ، دريابد كه با گفتار يا كردارى ، سلب توفيق از خودش نكرده باشد .\r\nبزرگى نقل مىكند كه مدّتى بود حال عبادت و نماز شب از من گرفته شده بود ، با تضرّع و زارى از خدا خواستم علّت را بيابم . در عالم كشف به من گفته شد : « شكت عنك عصفورة عند الحضرة » متوجّه شدم كه بچّه گنجشكى از من نزد خدا شكايت كرده است . به ياد آوردم كه چند روز قبل در راه مسجد مشاهده كردم كه چند بچه در حال اذيت و آزار يك بچه گنجشك هستند . من بىتفاوت از آن مسير عبور كردم و به اين\r\n\r\n\r\n","description":"","footnote":"\r\n( 1 ) . ر . ك : بحث قانون مراقبه ، صص 105 - 100 همين كتاب\r\n","page_name":" 63 ","page_number":63},
  {"content":"\r\n\r\nموضوع اعتنا ننمودم . از يادآورى موضوع خيلى ناراحت شدم و حالت قبض و بى توفيقى من مدّتى ادامه داشت تا روزى در صحرا ديدم يك بچه گنجشك از درخت روى زمين افتاده و مارى قصد بلعيدن او را دارد . با عصايم به مار حمله كردم و بچه گنجشك را نجات داده ، پس از نوازش به مادرش تحويل دادم . ناگهان در عالم كشف به من گفتند : « شكرت عنك عصفورة عند الحضرة » . فهميدم آن گنجشك نزد خداوند از من تشكر كرده است . پس از آن مجدداً حال عبادت براى من پديدار شد ، از ناراحتى بيرون آمدم و حالت قبض من مبدّل به حالت بسط شد .\r\n\r\n","description":"","footnote":"","page_name":" 64 ","page_number":64},
  {"content":"\r\n\r\n\r\nتوجّه\r\nاوّلين منزل در سير و سلوك الى الله ، « يقظه » يا « بيدارى » و اوّلين قدم در منزل بيدارى ، توجّه است . علماى علم اخلاق و اساتيد گرانقدر سير و سلوك ، اهميّت فراوانى براى توجّه قائل بوده‌اند . حتّى استاد بزرگوار ما علامه طباطبايى ( رحمه الله ) هنگام چشم فروبستن از دنيا چند مرتبه فرمود : توجّه ، توجّه ، توجّه و رحلت فرمود . مرحوم آيت الله ملكى تبريزى ( رحمه الله ) نيز از استاد خود ، مرحوم آخوند همدانى ( رحمه الله ) نقل مىكند كه ايشان مكرراً مىفرمود : توجّه ، توجّه ، توجّه .\r\nحال بايد دانست متعلّق توجّه چيست ؟ سالك بايد نسبت به‌چه‌موضوعى توجّه داشته باشد ؟ پاسخ اين سؤال در آيات و روايات فراوانى به صورت مستقيم و غيرمستقيم بيان شده است . اساتيد عرفان و اخلاق نيز با بهره‌مندى از تعاليم اسلامى متعلّقات توجّه را مشخص نموده‌اند كه ذيلًا به برخى از آن موارد اشاره مىشود .\r\nتوجّه به اينكه همه‌جا محضر خدا است و سالك در خلوت و جلوت ، در محضر ربوبى قرار دارد . آيهء مختصرى در قرآن است كه علماى علم اخلاق همواره توسّط اين آيه به طالبان معرفت توجّه مىدهند . زيرا توجّه جدّى به اين آيهء شريفه مقامات والائى براى سالك رقم خواهد زد . مىفرمايد :\r\nأَلَمْ يَعْلَمْ بِأَنَّ اللَّهَ يَري « 1 »\r\nيعنى همه‌جا محضر خدا است و همهء امور از نظر پروردگار متعال‌مىگذرد . توجّه‌به‌اينكه خداوند بين انسان و قلب او حايل مىشود و در واقع از او به خودش نزديك‌تر است .\r\nأَنَّ اللَّهَ يَحُولُ بَيْنَ الْمَرْءِ وَ قَلْبِه « 2 »\r\n\r\n\r\n","description":"","footnote":"\r\n( 1 ) . العلق / 14\r\n( 2 ) . الانفال / 24\r\n","page_name":" 65 ","page_number":65},
  {"content":"\r\n\r\nپس خدا بر همه‌جا و همه‌كس تسلّط دارد . بر دل انسان‌ها نيز تسلّط وجودى دارد و هرچه در دل مىپرورانند ، مىداند .\r\n يار نزديك‌تر از من به من است * وين عجب بين كه من از وى دورم \r\nتوجّه به اينكه همه‌جا محضر مقدّس حضرت ولىعصر « ارواحنافداه » است و همه در محضر ايشان هستند . « 1 » توجّه به اينكه تقويت ارتباط با امام‌زمان « ارواحنافداه » زمينهء بيدارى را فراهم مىكند . انسان بايد خود را در معرض عنايت امام زمان خويش قرار دهد ، بلكه با يك نظر ولائى بيدار شود و راه را بپيمايد .\r\nبُشر حافى در زمان امام موسى كاظم ( ع ) زندگى مىكرد . خانهء او محلّ تجمّع و رفت و آمد اراذل و اوباش بود . هميشه صداى لهو و لعب و موسيقى از بيرون خانه به گوش مىرسيد و مؤمنين را آزار مىداد . روزى امام هفتم ( ع ) در حال عبور از مقابل منزل او بودند . صداى موسيقى را شنيدند . اتّفاقاً همان موقع ، خدمتكار بشر حافى براى كارى به درب منزل آمد . حضرت موسى بن جعفر ( ع ) از فرصت استفاده كردند و پرسيدند : اين خانه متعلّق به آزاد است يا بنده ؟ گفت : آزاد است . فرمودند : آزاد است كه چنين مىكند و الّا اگر بندهء خدا بود ، خانهء او چنين نبود . همين جمله را فرمودند و رفتند . خدمتكار به داخل خانه برگشت و ماجرا را براى بُشر حافى شرح داد . فرمايش امام هفتم ( ع ) ، مانند جرقّه‌اى در وجود بُشر ، سراسر وجود او را مشتعل كرد . او را به مقامى رساند كه نه فقط از اولياءالله شد ، بلكه از او خرق عادت نقل كرده‌اند . بُشر حافى در اثر تذكّر امام‌زمان خويش بيدار شد و در راه افتاد و راه را ادامه داد تا به مقصد رسيد . « 2 »\r\nتوجّه به اينكه انسان در حركت به سوى خداست ، منتهاى سير او خود خداوند است\r\n\r\n\r\n","description":"","footnote":"\r\n( 1 ) . التوبه / 105 : « قُلِ اعْمَلُوا فَسَيَرَي اللَّهُ عَمَلَكُمْ وَ رَسُولُهُ وَ الْمُؤْمِنُونَ وَ سَتُرَدُّونَ إِلى عالِمِ الْغَيْبِ وَ الشَّهادَةِ فَيُنَبِّئُكُمْ بِما كُنْتُمْ تَعْمَلُون »\r\n( 2 ) . منهاج الكرامة ، ص 19\r\n","page_name":" 66 ","page_number":66},
  {"content":"\r\n\r\nو بايد به حركت خود ادامه دهد تا به او برسد . « 1 » توقّف در مسير حركت و عقب افتادن از قافلهء مسافران الهى ، منجر به خروج از مسير مىشود و نتيجه‌اى جز سقوط و تباهى ندارد و اين توقّف و سكون ، سالك را به جهنّم رهنمون مىشود . توجّه به اينكه در مسير حركت بايد صراط مستقيم رعايت شود و سالك منحرف نگردد .\r\nتوجّه به اينكه قيامت در پيش است و عالم برزخ بايد طى شود . توجّه به اينكه وقتى انسان از دنيا مىرود ، شب اوّل قبر دارد و مراتب هولناكى بايد بر او بگذرد . توجّه به اينكه نجات از وحشت قيامت و عذاب قبر و برزخ ، مرهون عمل صالح است . اگر كسى بيدار نشده باشد ، عبور او از مراحل بعد از مرگ ، بسيار مشكل است . سختىهاى جان دادن ، او را از پاى در مىآورد . به اندازه‌اى كه قرآن مىفرمايد : آن بىتوجّه‌ها ، دم مرگ حسرت مىخورند و درمانده مىشوند . لذا چون چاره‌اى ندارند ، مىگويند : خدايا مرگ را از ما بگير و ما را به دنيا بازگردان تا براى سفر دور و درازى كه پيش رو داريم ، توشه‌اى برگيريم . خطاب مىشود : هرگز برگشت در كار نيست ! سخن آنان تحقّق نمىپذيرد ، چون دروغ مىگويند و اگر دوباره به دنيا بر گردند ، همچنان در غفلت و فراموشى فرو خواهند رفت :\r\nحَتَّى إِذا جاءَ أَحَدَهُمُ الْمَوْت‌ُقالَ رَبِّ ارْجِعُونِ لَعَلِّى أَعْمَلُ صالِحاً فيما تَرَكْتُ ، كَلَّا ، إِنَّها كَلِمَةٌ هُوَ قائِلُهاوَ مِنْ وَرائِهِمْ بَرْزَخٌ إِلى يَوْمِ يُبْعَثُون « 2 »\r\nتوجّه به اينكه مسير پس از مرگ و عالم برزخ ، زاد و توشه لازم دارد . حضرت اميرالمؤمنين على ( ع ) در نهج‌البلاغه مىفرمايند :\r\n\r\n\r\n","description":"","footnote":"\r\n( 1 ) . البقرة / 156 : إِنَّا لِلَّهِ وَ إِنَّا إِلَيْهِ راجِعُونَ ، النجم / 49 : وَ أَنَّ إِلى رَبِّكَ الْمُنْتَهي ، العلق / 8 : إِنَّ إِلى رَبِّكَ الرُّجْعي\r\n( 2 ) . المؤمنون / 100 - 99\r\n","page_name":" 67 ","page_number":67},
  {"content":"\r\n\r\n« آهِ مِنْ قِلَّةِ الزَّادِ وَ طُولِ الطَّرِيقِ وَ بُعْدِ السَّفَرِ » « 1 »\r\nتوجّه به اينكه دنيا مزرعهء آخرت است و كاشته‌هاى دنيا بايد در قيامت برداشت شود . هر عملى كه انسان انجام داده باشد ، بدون كم و زياد مىبيند . « 2 » دادگاه عدل الهى از دقّت فوق‌العاده بالايى برخوردار است . خداوند به بندگان پيغام داده و فرموده است مواظب باشيد كه صرّاف روز قيامت بينا و دقيق است . « 3 »\r\nتوجّه به اينكه علاوه بر عمل صالح ، لطف پروردگار و شفاعت چهارده معصوم ( عليهم السلام ) بايد به فرياد برسد ، و گرنه شاهدان فراوانى در دادگاه حضور دارند . بر عليه انسان در دادگاه شهادت مىدهند و موجب محكوميت او مىشوند . كسى كه در دنيا توجّه نداشته است ، در آن دادگاه با بىحيائى ، شهادت شاهدان را تكذيب مىكند . در آن هنگام قفل به دهانش مىزنند و اعضا و جوارح او حقيقت كردار او را باز گو مىنمايند .\r\nالْيَوْمَ نَخْتِمُ عَلي أَفْواهِهِمْ وَ تُكَلِّمُنا أَيْديهِمْ وَ تَشْهَدُ أَرْجُلُهُمْ بِما كانُوا يَكْسِبُون « 4 »\r\nامروز بر دهن‌هاى آنها مهر مىنهيم و دست‌هايشان با ما سخن مىگويد ، و پاهايشان به آنچه انجام مىدادند گواهى مىدهد .\r\nتوجّه به اين‌گونه مطالب ، آدمى را كنترل و مسئوليت چشم و گوش و زبان و ساير اعضاى بدن را به او يادآورى مىنمايد .\r\nارسال صد و بيست و چهار هزار پيغمبر از جانب حق تعالى و انزال كتب آسمانى متعدّد ، براى اين است كه به انسان‌ها توجّه دهند و آنان را از خواب غفلت بيدار كنند . سفارش فراوان براى به جا آوردن همهء عبادات ، رفتن به زيارات ، شركت در جلسات\r\n\r\n\r\n","description":"","footnote":"\r\n( 1 ) . نهج‌البلاغة ، الحكمة 77 : « آه از توشه اندك و درازى راه و دورى منزل و عظمت روز قيامت . »\r\n( 2 ) . الزلزلة / 8 - 7 : فَمَنْ يَعْمَلْ مِثْقالَ ذَرَّةٍ خَيْراً يَرَهُ وَ مَنْ يَعْمَلْ مِثْقالَ ذَرَّةٍ شَرًّا يَرَهُ\r\n( 3 ) . الحديد / 4 : وَ هُوَ مَعَكُمْ أَيْنَ ما كُنْتُمْ وَ اللَّهُ بِما تَعْمَلُونَ بَصير ، آل عمران / 15 ، الشورى / 27 و . . .\r\n( 4 ) . يس / 65\r\n","page_name":" 68 ","page_number":68},
  {"content":"\r\n\r\nدينى و استفاده از محضر علماى ربّانى ، براى رستگارى بندگان است . وضع ثواب‌هاى فوق‌العاده براى انجام اين اعمال نيز به جهت تشويق و تحريص بندگان براى حركت در مسير سعادت است . در واقع خداى سبحان مىخواهد آدمى را بيدار كند و به سمت خود بكشاند ، ولى باز بنده به سوى شيطان مىرود و او را مىپرستد .\r\nتوجّه به اينكه بهشت يا جهنم از اعمال نيك و بد دنيا ساخته مىشود . قرآن به جهنّمىها مىفرمايد :\r\nذلِكَ بِما قَدَّمَتْ أَيْديكُمْ وَ أَنَّ اللَّهَ لَيْسَ بِظَلَّامٍ لِلْعَبيدِ « 1 »\r\nهمچنانكه به اهل بهشت مىفرمايد :\r\nكُلُوا وَ اشْرَبُوا هَنيئاً بِما أَسْلَفْتُمْ فِي الْأَيَّامِ الْخالِيَةِ « 2 »\r\nتوجّه به اينكه سنگينىِ بار اعمال و فربگى كوله بار عصيان ، موجب هلاك انسان مىشود . روزى سلمان فارسى مثل باران گريه مىكرد . وقتى علّت را از او جويا شدند ، گفت : يادم آمد پيامبر اكرم ( ص ) فرمودند : « نَجَا الْمُخِفُّونَ وَ هَلَكَ الْمُثْقِلُونَ - سبك باران نجات پيدا مىكنند و سنگين باران هلاك مىشوند . » « 3 » و اين در حالى بود كه پيامبر اكرم ( ص ) لقب « سَلمانُ منّا أهلَ البَيت » « 4 » را به وى عطا فرموده بودند و نزد آن حضرت از محبوبيّت خاصّى برخوردار بود . در آن زمان استاندار مدائن بود و يك پوست گوسفند داشت كه روزها فرش او بود و شب‌ها رختخواب او محسوب مىشد . يك حجرهء كوچك اجاره كرده بود به عنوان منزل و دارالاماره . چند ظرف گلى و يك قلم و دوات براى\r\n\r\n\r\n","description":"","footnote":"\r\n( 1 ) . الانفال / 51 : « اين ( عذاب ) به خاطر كارهايى است كه به دست خود از پيش فرستاديد ، و گرنه خداوند هرگز به بندگان ستمكار نيست . »\r\n( 2 ) . الحاقّة / 24 : « بخوريد و بياشاميد ، گوارا باد به پاداش آنچه در روزگارهاى گذشته از پيش فرستاديد . »\r\n( 3 ) . بحارالأنوار ، ج 74 ، ص 55\r\n( 4 ) . المناقب ، ج 1 ، ص 85\r\n","page_name":" 69 ","page_number":69},
  {"content":"\r\n\r\nحكومت ، كلّ دارائى او را تشكيل مىداد . ولى با آن مقام معنوى و اين وضعيت خدمت و عباداتى كه داشت ، مىگفت : سنگين بار هستم .\r\n مو كه چون اشترى قانع به بارُم * خورم خارى و خروارى به بارُم\r\nبا اين خرج قليل و بار * هنوز در روى صاحب شرمسارُم \r\nاين‌گونه افراد همواره در مقابل خداوند شرمسار و خجالت زده هستند . لذّت آنان اين است كه منقمر در عالم وحدت هستند . نماز و انفاق بالاترين لذّت را نزد آنان دارد ، چون توجّه دارند .\r\nتوجّه به اينكه هر انسان معمولى ، صفت رذيله دارد و صفت رذيله حجاب بين انسان و خدا است . سالك بايد منازل هفتگانه را بپيمايد تا به منزل چهارم برسد و صفات رذيله را زائل كند تا بتواند حركت نمايد . كسى كه هنوز بيدار نشده است و توجّه به رذائل اخلاقى درون خود ندارد ، مانند پرنده‌اى كه او را ميخ‌كوب كرده باشند ، نمىتواند پرواز كند . قرآن در اين باره مىفرمايد :\r\nوَ لَوْ شِئْنا لَرَفَعْناهُ بِها وَ لكِنَّهُ أَخْلَدَ إِلَى الْأَرْضِ وَ اتَّبَعَ هَواهُ « 1 »\r\nو اگر مىخواستيم حتماً ( مقام ) او را به وسيلهء آن آيات ( به اجبار ) بالا مىبرديم ، و لكن او به پستى گراييد و دل بر زمين بست و از هواى خود پيروى نمود .\r\nو به قول سعدى :\r\n طيران مرغ ديدى ، تو ز پاى بند * به در آى تا ببينى طيران آدميت \r\nتوجّه به اينكه در درون انسان بين صفات رذيله و فطرت او ، جنگى برپا است . و اگر رذائل غالب شوند ، هويّت انسان تغيير مىكند و به صورت يك حيوان در مىآيد .\r\nهمهء منازل سير و سلوك متوقّف بر توجّه است و تا توجّه و بيدارى حاصل نشود ، پيمودن ساير منازل سيرو سلوك ، ميسّر نمىشود . افزون بر اين ، خداوند مىخواهد\r\n\r\n\r\n","description":"","footnote":"\r\n( 1 ) . الأعراف / 176\r\n","page_name":" 70 ","page_number":70},
  {"content":"\r\n\r\nبندگان خود را متوجّه ببيند و نزد ملائكه به كسانى كه توجّه دارند مباهات مىكند .\r\nتَتَجافى جُنُوبُهُمْ عَنِ الْمَضاجِعِ يَدْعُونَ رَبَّهُمْ خَوْفاً وَ طَمَعاً وَ مِمَّا رَزَقْناهُمْ يُنْفِقُون « 1 »\r\nپهلوهايشان از بسترهاى خواب تهى مىشود ، پروردگارشان را در حال بيم و طمع مىخوانند و از آنچه روزى آنها كرديم انفاق مىكنند .\r\nمىفرمايد : بنده‌هايى دارم كه در دل شب بيدار مىشوند . پشت پا به رختخواب مىزنند و در حالى كه صفت جمال و صفت جلال خدا در دل آنان حكمفرما است ، به عبادت و راز و نياز مىپردازند . احدى نمىتواند حال و هواى آنان در دل شب را درك كند جز كسى كه خودش اهل معرفت باشد . چنين كسانى ابراهيم وار حاضرند تمام هستى خود را براى شنيدن نام خدا فدا كنند . و رسيدن به اين مراتب ، از بيدارى سرچشمه مىگيرد .\r\nتوجّه به اينكه انسان تجلّى گاه اسماء و صفات خداوند است . « 2 » و لياقت دريافت امانت الهى را داشته ، امانتى كه ديگر موجودات استعداد دريافت آن را نداشته‌اند . ولى متأسّفانه اين انسان نسبت به خود خيلى جاهل و ظالم است . « 3 » يعنى قدر خود را نمىداند و موقعيّت خود را نمىشناسد .\r\nاميرالمؤمنين ( ع ) در شعرى كه منسوب به ايشان است مىفرمايند :\r\n « و تحسب أنك جرم صغير * و فيك انطوي العالم الأكبر » « 4 » \r\nگمان مىكنى يك جسم كوچك هستى ؟ در حالى كه در درون تو جهانى بزرگ ، پنهان شده است . اگر انسان تصوّر كند ارزش او به اندازهء امور دنيوى است و براى\r\n\r\n\r\n","description":"","footnote":"\r\n( 1 ) . السجدة / 16\r\n( 2 ) . البقرة / 31 : وَ عَلَّمَ آدَمَ الْأَسْماءَ كُلَّها\r\n( 3 ) . الأحزاب / 72 : إِنَّا عَرَضْنَا الْأَمانَةَ عَلَى السَّماواتِ وَ الْأَرْضِ وَ الْجِبالِ فَأَبَيْنَ أَنْ يَحْمِلْنَها وَ أَشْفَقْنَ مِنْها وَ حَمَلَهَا الْإِنْسانُ إِنَّهُ كانَ ظَلُوماً جَهُولًا\r\n( 4 ) . ديوان الإمام على ( ع ) ، ص 175\r\n","page_name":" 71 ","page_number":71},
  {"content":"\r\n\r\nروزمرّگىهايى كه مشغول آن است خلق شده ، سخت در اشتباه است . اگر كسى مرتبهء خود را در حدّ جسم خاكى بداند ، آمال و آرزوها و چشم انداز آيندهء او نيز در جهت تمايلات جسمانى و دنيوى او ترسيم مىگردد . پس توجّه انسان به منزلت خويش ، موجب بيدارى و تلاش در راستاى ترسيم دورنماى ربّانى براى او مىشود .\r\nتوجّه به اينكه روح خداوند در كالبد آدمى دميده شده است . توجّه به اينكه « روح الله » ، مسجود ملائكه است « 1 » و نبايد بندهء شيطان و نفس امّاره باشد . « 2 » توجّه به اينكه جسم انسان بايد وسيله و مركب براى تكامل روحى او باشد و روح خدا را به خدا برساند . در اين مرتبه است كه جز پروردگار متعال هيچ موجودى در دل انسان راه ندارد و سراسر وجود او خدائى مىشود . لذا كارهاى خدايى مىكند . « 3 »\r\nتوجّه به اينكه جوانى كه مىتواند كارهاى خدايى بكند و تجلّى « كُنِ رحمانى » حضرت حق شود ، حيف است فداى شهوت و تمايلات نفسانى و رذائل اخلاقى شود . توجّه به اينكه همه مىتوانند بيدار شوند ، حتّى كسى كه مجسّمهء رذائل اخلاقى باشد .\r\nيك روز آخوند همدانى ( رحمه الله ) از زيارت حرم مطهّر اميرالمؤمنين ( ع ) برمىگشت . در راه به جوانى برخورد كه از فاجران و فاسدان و طاغيان آن زمان بود و « عبد فرّار » نام داشت . مرحوم آخوند همدانى ( رحمه الله ) به او گفت : تو كيستى ؟ گفت من عبد فرّار هستم . مرحوم آخوند از اين جمله استفاده كرد و همراه با نگاه تندى گفت : « أفَررتَ مِنَ الله او مِن رَسولِه ؟ - آيا از خدا فرار كرده‌اى يا از رسول خدا ؟ » همين يك جمله موجب شد جاذبهء حق تعالى او را تسخير كند و توفيق بازگشت به سوى خدا را بيابد . جوان در حالى كه مرتّب جملهء مرحوم آخوند را تكرار مىكرد ، به خانه‌اش رفت و دِق كرد و مُرد . آن\r\n\r\n\r\n","description":"","footnote":"\r\n( 1 ) . الحجر / 29 : فَإِذا سَوَّيْتُهُ وَ نَفَخْتُ فيهِ مِنْ رُوحي فَقَعُوا لَهُ ساجِدين\r\n( 2 ) . يس / 60 : أَ لَمْ أَعْهَدْ إِلَيْكُمْ يا بَني آدَمَ أَنْ لا تَعْبُدُوا الشَّيْطانَ إِنَّهُ لَكُمْ عَدُوٌّ مُبين\r\n( 3 ) . ارشاد القلوب ، ج 1 ، ص 75 : « يَا ابْنَ آدَمَ أَنَا حَيٌّ لَا أَمُوتُ أَطِعْنِي فِيمَا أَمَرْتُكَ حَتَّي أَجْعَلَكَ حَيّاً لَا تَمُوتُ يَا ابْنَ آدَمَ أَنَا أَقُولُ لِلشَّيْءِ كُنْ فَيَكُونُ أَطِعْنِي فِيمَا أَمَرْتُكَ أَجْعَلْكَ تَقُولُ لِلشَّيْءِ كُنْ فَيَكُونُ »\r\n","page_name":" 72 ","page_number":72},
  {"content":"\r\n\r\nجوان ، قطعاً زمينه‌اى براى بيدارى در خود ايجاد كرده بود كه مشمول نگاه عتاب‌آميز مرحوم آخوند همدانى ( رحمه الله ) شد . تذكّر و نگاه‌هاى عتاب آميز اولياى الهى ، از الطاف خفيهء خداست و موجب بيدارى انسان مىگردد . روز بعد آخوند همدانى ( رحمه الله ) به شاگردانش كه همه از فضلاى زمان و بالغ بر پانصد نفر بودند ، گفت : يكى از اولياءالله فوت كرده است و بايد امروز به تشييع جنازهء او برويم . همه به راه افتادند و وقتى به در خانهء عبد فرّار رسيدند ، فضلا و همراهان تصوّر كرند مرحوم آخوند اشتباه آمده است . ولى با شنيدن صداى شيون و فغان از خانه ، فهميدند خودشان در اشتباه بوده‌اند . يك جرقّه ، يك كشش و جذبه از طرف خدا ، باعث شد كه عبد فرّار به فاصلهء چند ساعت ، جزء اولياءالله شود . يك لحظه توجّه ، گاهى انسان را به اينجا مىرساند . ولى مهم اين بود كه عبد فرّار ، پس از جدا شدن از آن ولىّ خدا ، توانست توجّه و بيدارى را در وجود خود حفظ نمايد و به سرعت منازل سير و سلوك را بپيمايد .\r\nنتيجهء ديگرى كه از اين حكايت حاصل مىشود ، لزوم و فوائد بهره‌مندى سالك از محضر علماى ربانى و فقهاى وارسته است . سالك بايد از مؤانست و مجالست با بزرگان دين ، از انفاس قدسى و تذكّرات اخلاقى آنان در جهت سلوك معنوى خود استفاده نمايد .\r\n\r\nدوام توجّه\r\nنكتهء بسيار مهم در موضوع توجّه ، اين است كه سالك بايد توجّه خود را هميشگى كند و دوام توجّه داشته باشد . مداومت بر توجّه نياز به مراقبت و كنترل دارد . معناى اصلى قانون مراقبه كه پيشتر به طور مختصر بيان شد ، كنترلِ توجّه است . سالك بايد هميشه در صدد ارزيابى از ميزان توجّه خود باشد و اجازه ندهد توجّهاتى كه براى او حاصل شده است ، به فراموشى سپرده شود ؛ زيرا كمرنگ شدن توجّه ، سالك را به ورطهء غفلت مىكشاند و او را به درّهء سقوط و تباهى پرتاب خواهد كرد .\r\n\r\n","description":"","footnote":"","page_name":" 73 ","page_number":73},
  {"content":"\r\n\r\nافراد دائم التّوجّه در طول تاريخ فراوان بوده‌اند . چنين كسانى با مشاهدهء هر پديده‌اى در دنيا ، بر توجّه خود افزوده و از هر فرصتى براى تجديد بيدارى استفاده مىكرده‌اند . يكى از علماى اصفهان نقل مىكند كه روزى به ديدار بانو مجتهده امين ( رحمهما الله ) رفتم . بانويى كه موجب افتخار عالم اسلام بود . ايشان در حياط خانه مشغول قدم زدن بود و بعد كه براى ملاقات ما به اتاق آمد ، از دير آمدن خود عذرخواهى كرد و گفت : اين گل‌ها چه زمزمهء خوبى دارند . يعنى خانم امين زمزمهء گل را كه مىگويد : « لا إله الا الله » و خداوند را تسبيح مىنمايد ، مىشنيد . رسيدن به اين مقام در پرتو مداومت بر توجّه حاصل مىشود .\r\nانسان دائم التّوجّه ، وقتى به نماز مىايستد ، تمام توجّهش به محبوب و معبود خويش است و حتّى يك لحظه از محضر ربوبى غافل نمىشود . گويا صداى خدا را در نماز مىشنود و يقين دارد خدا نيز صداى تسبيح و تحميد او را مىشنود و نماز او تبديل به معاشقه مىشود . چنين نمازگزارى دو ركعت نماز خود را با دنيا و آنچه در دنيا است ، معاوضه نمىكند . « 1 »\r\nتوجّه در نماز از اهميت والائى برخوردار است . حتّى اگر دوام توجّه در ابتداى راه براى سالك ميسّر نباشد ، لااقل بايد سعى كند در نماز توجّه داشته باشد تا كم كم توجّه او به ساير عبادات و اعمال سرايت كند و بيدار شود . ننگ است براى يك مسلمان كه نماز بخواند و از اوّل تا آخر نماز توجّه نداشته باشد . كسب توفيق حضور قلب در نماز مشكل است و براى همه حاصل نمىشود ، اما توجّه به اينكه در نماز هستم ، در مقابل خداوند متعال هستم ، با او صحبت مىكنم و او با من صحبت مىنمايد ، براى سالك ضرورى است . اساساً نماز براى بيدار كردن انسان و توجّه دادن به او است ، پس نبايد فكر و توجّه نمازگزار از اوّل تا آخر نماز ، مثل مرغى از شاخه‌اى به شاخهء ديگر بپرد .\r\n\r\n\r\n","description":"","footnote":"\r\n( 1 ) . وسائل الشّيعة ، ج 8 ، ص 156 : « الرَّكْعَتَانِ فِي جَوْفِ اللَّيْلِ أَحَبُّ إِلَيَّ مِنَ الدُّنْيَا وَ مَا فِيهَا »\r\n","page_name":" 74 ","page_number":74},
  {"content":"\r\n\r\nاهل معرفت از هر صنف و طبقه‌اى كه باشند ، بايد توجّه و بيدارى را آهسته آهسته در دل رسوخ دهند و اگر در ابتداى راه ، در حين انجام وظيفه يا هنگام كسب و كار ، گاهى توجّه پيدا كنند و بر آن مداومت داشته باشند ، پس از كمى دائم‌التّوجّه خواهند شد . خداوند سبحان دست چنين بندگانى را مىگيرد و مرتبهء آنان را ارتقاء مىبخشد .\r\nرِجَالٌ لَا تُلْهِيهِمْ تِجَارَةٌ وَ لَا بَيْعٌ عَنْ ذِكْرِ اللَّهِ وَ إِقَامِ الصَّلَاةِ وَ إِيتَاءِ الزَّكَاةِ يَخَافُونَ يَوْماً تَتَقَلَّبُ فِيهِ الْقُلُوبُ وَ الْأَبْصَارُ « 1 »\r\nمردانى كه هيچ تجارت و خريدى آنان را از ياد خدا و برپا كردن نماز و پرداختن زكات مشغول نمىكند ، آنها از روزى مىترسند كه دل‌ها و ديده‌ها در آن پريشان و دگرگون است .\r\n\r\n\r\n","description":"","footnote":"\r\n( 1 ) . النور / 37\r\n","page_name":" 75 ","page_number":75},
  {"content":"\r\n\r\n\r\nغفلت\r\nغفلت يكى از موانع سير انسان به سوى خداوند و نقطهء مقابل يقظه و بيدارى است . از اين رو ، غافل به كسى مىگويند كه توجّه نداشته باشد . نظير آدم خواب كه توجّه ندارد و قادر به حركت و صعود نيست و اگر حركتى هم داشته باشد ، به بيراهه خواهد رفت . غفلت و بىتوجّهى خسارات بزرگى در پى دارد و مورد نكوهش فراوان قرآن شريف واقع شده است . بنابر تعبير قرآن‌كريم ، اين صفت ناپسند ، انسان را از انسانيّت خارج مىسازد و حدّاقل موجب كورى دل و از بين رفتن بصيرت مىگردد و سرانجام ، انسان را به جهنّم مىافكند . خداوند متعال در آياتى ، علاوه بر مذمّت غفلت ، بر لزوم توجّه و بيدارى انسان تأكيد مىفرمايد :\r\nوَ لَقَدْ ذَرَأْنا لِجَهَنَّمَ كَثيراً مِنَ الْجِنِّ وَ الْإِنْسِ لَهُمْ قُلُوبٌ لا يَفْقَهُونَ بِها وَ لَهُمْ أَعْيُنٌ لا يُبْصِرُونَ بِها وَ لَهُمْ آذانٌ لا يَسْمَعُونَ بِها أُولئِكَ كَالْأَنْعامِ بَلْ هُمْ أَضَلُّ أُولئِكَ هُمُ الْغافِلُون « 1 »\r\nو حقّا كه ما بسيارى از جن و انس را ( گويى ) براى دوزخ آفريده‌ايم ؛ زيرا كه دل‌ها دارند ، ولى ( حقايق را ) بدان نمىفهمند ، و چشم‌ها دارند ، ولى بدان ( به عبرت ) نمىنگرند و گوش‌ها دارند ، ولى بدان ( معارف حقّه را ) نمىشنوند ؛ آنها مانند چهارپايانند بلكه گمراه‌ترند و آنها همان غافلانند .\r\nاين آيهء شريفه به آدمى هشدار مىدهد و به منزلهء يك زنگ خطر ، موجبات تنبّه و بيدارى را فراهم مىآورد . مىفرمايد : اى انسان اگر دنيا دوستى در دل تو رسوخ كند ، اگر به فكر سعادت و عاقبت خود نباشى ، مانند كسى هستى كه از چشم و گوش و دل محروم است . و در مرتبه‌اى پايين‌تر از حيوانات قرار دارى ! و عاقبت تو جهنّم خواهد بود . حيوانات در اين دنيا تكليف ندارند و بدون اينكه ضرر و زيانى داشته باشند ، به انجام\r\n\r\n\r\n","description":"","footnote":"\r\n( 1 ) . الأعراف / 179\r\n","page_name":" 76 ","page_number":76},
  {"content":"\r\n\r\nامور ضرورى براى حفظ حيات خود مىپردازند . در مقابل ، انسان تكليف دارد ، بايد حركت صعودى داشته باشد ، خلق شده است كه به خدا برسد ، بايد منازل سير و سلوك را پلّه پلّه طى كند تا به لقاى پروردگار نائل آيد ، ولى متأسّفانه برخى از انسان‌ها علاوه بر آنكه مسير تقرّب به درگاه الهى را طى نمىكنند و خود را به تباهى مىكشانند ، باعث زحمت و رنجش ديگران هم مىشوند و لذا قرآن كريم مىفرمايد از حيوانات پست‌تر هستند .\r\nاستكبار جهانى يا رژيم صهيونيستى را با كدام گرگ درنده مىتوان مقايسه كرد ؟ سران نظام سلطهء جهانى مانند يك غدّهء سرطانى به جان مردم دنيا افتاده‌اند و روزانه هزاران نفر را به خاك و خون مىكشند . خطر اين اشخاص هزاران مرتبه از گرگى كه در يك گلّهء گوسفند وارد شود ، بيشتر است . بنابراين خداوند متعال بر اساس وجود چنين كسانى مىفرمايد : « بَلْ هُم اضَلّ » ى عنى بعضى انسان‌ها گمراه‌تر از حيوانات هستند و اين گمراهى از غفلت سرچشمه مىگيرد .\r\nعامل اصلى سقوط آدمى ، غفلت و كليد ترقّى و تعالى او ، هوشيارى و توجّه است . خداوند تعالى مكرّراً به انسانى كه در حال سقوط است و به سوى جهنّم به پيش مىرود ، اتمام حجّت مىكند ، بلكه بيدار شود . همچنين قرآن كريم چندين مرتبه تأكيد فرموده است كه امكان ندارد كسى قبل از اتمام حجّت به جهنّم داخل شود :\r\n. . . لِيَهْلِكَ مَنْ هَلَكَ عَنْ بَيِّنَةٍ وَ يَحْيى مَنْ حَيَّ عَنْ بَيِّنَةٍ وَ إِنَّ اللَّهَ لَسَميعٌ عَليمٌ « 1 »\r\nبر اين اساس معلوم مىشود ، اهل جهنّم نتوانسته اند از اتمام حجّت حق تعالى در\r\n\r\n\r\n","description":"","footnote":"\r\n( 1 ) . الأنفال / 42 : « . . . تا هركه هلاك مىشود از روى حجّت و برهان هلاك گردد و هركه زندگى ( معنوى ) مىيابد ، از روى حجّت و برهان زندگى يابد ، و حقاً كه خدا شنوا و داناست . » و نيز آيات ديگرى دلالت بر اين امر دارند از جمله : البقرة / 211 ، الأنعام / 57 و 157 ، الأعراف / 73 ، هود / 17 و . . .\r\n","page_name":" 77 ","page_number":77},
  {"content":"\r\n\r\nجهت بيدارى خود بهره بگيرند ؛ زيرا اگر كسى غافل شد ، از قرآن‌كريم و عمل به آن و تدبّر در آيات آن نيز فاصله دارد و چنين غفلتى بزرگترين مفسده محسوب مىشود . لذا چاره‌اى جز سقوط به جهنّم ندارد و بنابر تعبير قرآن كريم « گويا براى جهنّم آفريده شده است . » « 1 » مصيبت بالاتر براى اين گونه افراد اين است كه اگر كسى بعد از اتمام حجّت در زمرهء هلاك شدگان قرار گرفت ، شفاعت پيغمبر اكرم ( ص ) نيز در مورد او پذيرفته نمىشود . خداوند متعال در اين مورد به پيامبر ( ص ) دلدارى مىدهد و مىفرمايد تو نمىتوانى به كسى كه مرده است ، چيزى بفهمانى . انسانى كه در اثر غفلت از خداوند ، كر و لال و كور شده است ، قابل آموزش و هدايت نيست .\r\nإِنَّكَ لا تُسْمِعُ الْمَوْتى وَ لا تُسْمِعُ الصُّمَّ الدُّعاءَ إِذا وَلَّوْا مُدْبِرين « 2 »\r\nمسلّما تو مردگان را نتوانى شنواند و دعوت خود را به كَران ، در جايى كه پشت كرده و رويگردانند نتوانى رساند .\r\nهنگام مرگ انسان غافل از خواب غفلت بيدار مىشود ؛ ولى اين بيدارى ديگر سودى براى او ندارد :\r\nلَقَدْ كُنْتَ في غَفْلَةٍ مِنْ هذا فَكَشَفْنا عَنْكَ غِطاءَكَ فَبَصَرُكَ الْيَوْمَ حَديدٌ « 3 »\r\nآن وقت است كه جهنّم و تجسّم اعمال خودش را به صورت مار و عقرب مىبيند . لذا به التماس مىافتد و مىگويد خدايا مرا به دنيا برگردان . خطاب مىشود كه اين كار انجام شدنى نيست . تو از دروغگويان هستى چون اگر دوباره به دنيا بر گردى ، باز در\r\n\r\n\r\n","description":"","footnote":"\r\n( 1 ) . الأعراف / 179 : وَ لَقَدْ ذَرَأْنا لِجَهَنَّمَ كَثيراً مِنَ الْجِنِّ وَ الْإِنْس\r\n( 2 ) . النمل / 80\r\n( 3 ) . ق / 22 : « ( به او گفته مىشود ) حقّا كه از اين ( روز ) در غفلت بودى ، پس ما پرده غفلتت را از ( جلو فكرت ) كنار زديم پس چشمت امروز تيزبين است . »\r\n","page_name":" 78 ","page_number":78},
  {"content":"\r\n\r\nغفلت و فراموشى از ياد خدا ، فرو خواهى رفت . « 1 »\r\nبعضى اوقات غفلت موجب مىشود كه انسان دچار جهل مركّب شود . و در حالى كه انحرافات زيادى دارد ، تصوّر مىكند آدم خوبى است . خداوند در قرآن مجيد حال اين افراد را اين‌گونه بيان مىفرمايد :\r\nقُلْ هَلْ نُنَبِّئُكُمْ بِالْأَخْسَرِينَ أَعْمَالًا الَّذِينَ ضَلَّ سَعْيُهُمْ فِي الْحَيَاةِ الدُّنْيَا وَهُمْ يَحْسَبُونَ أَنَّهُمْ يُحْسِنُونَ صُنْعًا « 2 »\r\nبگو : آيا شما را از زيانكارترين مردم خبر دهيم ؟ آنها كسانى هستند كه سعيشان در زندگى دنيا گم و تباه شده است ، و خود گمان مىكنند كه كار نيكى انجام مىدهند .\r\nجرج جرداق مسيحى در كتاب « الإمام عَلي صُوتُ العَدالة الإنسانيَة » به نكات جالب و مهمّى اشاره مىكند . از جمله مىگويد : خدا نكند كه جهل مركّب براى كسى پيدا شود ؛ زيرا به جايى مىرسد كه ولى خدا را در خانهء خدا براى رضاى خدا مىكشد . مانند ابن ملجم كه مولاى متقيان ، اميرالمؤمنين على ( ع ) را در محراب عبادت ، براى رضاى خدا به شهادت رساند و اين امر را به تقدير الهى نسبت داد . غفلت ، انسان را به چنين جايگاه پستى تنزّل مىدهد . چنين انسانى بيدار نشده و حركت به سوى خدا را شروع نكرده است . ولى اگر كسى توجّه داشته باشد و بيدار شود ، مىتواند راه پر مشقّت سير و سلوك را خيلى سريع طى نمايد .\r\nميثم تمّار چهار سال شاگرد اميرالمؤمنين على ( ع ) بود ، ولى همهء منازل سير و سلوك را در همين مدّت طى كرد . روزى اميرالمومنين ( ع ) درختى را به او نشان دادند و\r\n\r\n\r\n","description":"","footnote":"\r\n( 1 ) . المؤمنون / 100 - 99 : حَتَّى إِذَا جَاء أَحَدَهُمُ الْمَوْتُ قَالَ رَبِّ ارْجِعُونِ ، لَعَلِّي أَعْمَلُ صَالِحًا فِيمَا تَرَكْتُ كَلَّا إِنَّهَا كَلِمَةٌ هُوَ قَائِلُهَا وَمِن وَرَائِهِم بَرْزَخٌ إِلَى يَوْمِ يُبْعَثُونَ\r\n( 2 ) . الكهف / 104 - 103\r\n","page_name":" 79 ","page_number":79},
  {"content":"\r\n\r\nفرمودند : تو در اين محل به دار آويخته خواهى شد . ميثم در جواب گفت : « وَ أَنَا عَلَي فِطْرَةِ الْإِسْلَام ؟ آيا در آن وقت در سلامت دينى هستم ؟ آيا در آن وقت هنوز در شمار شيعيان مىباشم ؟ حضرت جواب فرمودند : بله و ميثم بسيار خوشحال شد . بعد اميرالمؤمنين ( ع ) به او گفتند : تو در حالى كه دهانت بسته است و شمشيرى به پهلوى تو مىرود به شهادت مىرسى . « 1 »\r\nبالأخره ميثم تمّار بعد از شهادت اميرالمؤمنين ( ع ) روزى آمد از كنار درخت عبور كند ، ديد شاخ و برگ‌هاى درخت مزبور را قطع مىكنند . خوشحال شد كه موقع شهادتش نزديك است . پس از آن او را نزد ابن زياد بردند . ابن زياد به اوگفت : تو را مىكشيم . ميثم جواب داد مىدانم . گفت از كجا مىدانى ؟ گفت : مولايم اميرالمومنين ( ع ) به من خبر داده كه به دار آويزان مىشوم و در حالى كه دهانم را مىبندند و يك خنجر در پهلويم فرو مىرود ، به شهادت مىرسم . ابن زياد گفت : تو را دار مىزنم ، ولى دهانت را نمىبندم تا به تو بفهمانم كه مولايت به تو دروغ گفته است . رسم آن زمان اين بود كه وقتى شخصى را مىخواستند به دار بياويزند ، از زير بازوها آويزان مىكردند تا خودش در اثر گرسنگى و تشنگى از دنيا برود .\r\nميثم را به همين صورت بر دار آويزان كردند . او هم فرصت خوبى براى تبليغ و ارشاد مردم به دست آورد . مدح اهل‌بيت ( ع ) را آغاز كرد و فضائل آن ذوات مقدس را براى مردم برشمرد . ابن زياد اين صحنه را به زيان حكومت بنىاميّه ديد . لذا دستور داد دهان ميثم تمّار را ببندند . بعد هم يك فاسق آمد و خنجرى در پهلويش فرو كرد و او را به شهادت رسانيد .\r\nنكته‌اى كه بايد به آن توجّه جدّى شود اين است كه ميثم تمّار و فاسقى كه او را شهيد كرد ، هر دو در كوفه و در محضر اميرالمؤمنين ( ع ) زندگى مىكردند . ولى ميثم در\r\n\r\n\r\n","description":"","footnote":"\r\n( 1 ) . بحارالأنوار ، ج 42 ، ص 138\r\n","page_name":" 80 ","page_number":80},
  {"content":"\r\n\r\nاثر توجّه و بيدارى به آن مقام روحانى و معنوى نائل شد و قاتل او در اثر غفلت و عدم توجّه ، به آن فلاكت و بدبختى رسيد .\r\nبنابراين ، غفلت ، موجب نابودى انسان ها مىشود و چاره اى جز توجّه و بيدارى نيست . البته توجّهاتى كه گاهىاوقات براى انسان حاصل مىشود و بعد در اثر عدم استمرار ، به فراموشى سپرده مىشود ، موجب نجات غافل نيست ؛ بلكه مداومت بر توجّه مىتواند نجات انسان از خواب غفلت را به همراه داشته باشد .\r\nدر مراسم احياى شب‌هاى قدر يا در محافل معنوى ديگر نظير جلسات عزادارى امام حسين ( ع ) ، توجّهى براى انسان حاصل مىشود . افراد شركت‌كننده در چنين مجالسى ، با گريه ، زارى ، دعا و توسل ، موقّتاً بيدار مىشوند . ولى بايد دانست اگر اين افراد پس از خروج از جلسات مزبور و بعد از فاصله گرفتن از معنويّت مؤثّر بر آنان ، هنگام ورود به اجتماع ، تغييرى نكرده‌اند و اشكالاتى كه در كسب و كار و طرز معاشرت آنان وجود داشته ، همچنان رخ مىنمايد ، اگر حجاب بانوان شركت كننده در آن محافل ، اصلاح نشده و يا اگر دروغ ، غيبت ، تهمت و شايعه پراكنى همچنان در زندگى آن افراد وجود دارد ، معلوم مىشود بيدارى آنان موقّتى بوده و بيدارى موقت ، قادر به نجات آنان از خواب غفلت نيست . گريه و شب زنده‌دارى در يك شب ، دوام توجّه به ارمغان نمىآورد . اگرچه شركت در محافل دينى و مذهبى و احياى شب‌هاى قدر و نظائر آن ، براى بيدارى لازم و ضرورى است ، ولى اكتفا كردن به همين مقدار بيدارى و عدم مداومت بر آن نيز كافى نيست و سالك را به نتيجهء مطلوب رهنمون نمىشود .\r\nبهشت و نعمت‌هاى آن ، در سايهء بيدارى هميشگى و دوام توجّه به انسان عطا مىشود . اساساً بهشت و جهنّم هركسى ، در نتيجهء اعمال و كردار او در اين دنيا ، در حال ساخته شدن است . اگر فرا روى آدمى در قيامت جهنم و زقّوم و حميم و مار و كژدم است ، در اثر غفلت وكردار ناشايست خود او تدارك ديده شده است . و اگر بهشت در انتظار كسى باشد ، توجّه ، بيدارى و اعمال پسنديدهء او در اين دنيا ، موجب تهيهء نعمت‌هاى بهشتى شده است .\r\n\r\n","description":"","footnote":"","page_name":" 81 ","page_number":81},
  {"content":"\r\n\r\nمولوى در مثنوى تعبير زيبايى دارد :\r\n ز آنچه مىبافى همه روزه بپوش * زآنچه مىكارى همه ساله بنوش\r\nگر ز خارى خسته‌اى خود كشته‌اى * ور حرير و قز درى ، خود رشته‌اى\r\nاين سخن‌هاى چو مار و كژدمت * مار و كژدم مىشود گيرد دمت « 1 » \r\nيكى ديگر از آثار و تبعات منفى غفلت ، كفران نعمت الهى است . خداوند متعال همهء موجودات را براى انسان آفريده است ، « 2 » ولى اهل غفلت در اثر بىتوجّهى ، شكر نعمت‌هاى نهان و آشكار الهى را به‌جا نمىآورند و در برابر آن نعمت‌ها ناسپاسى مىكنند . غافل از اينكه كفران نعمت ، آنان را دچار عذاب شديد مىكند :\r\n. . . لَئِنْ شَكَرْتُمْ لَأَزيدَنَّكُمْ وَ لَئِنْ كَفَرْتُمْ إِنَّ عَذابي لَشَديد « 3 »\r\nچنين افرادى در اثر كفران نعم الهى به ورطهء طغيان و گناه سقوط مىكنند و به سبب اعمالى همچون تكذيب آموزه‌هاى وحيانى و مخالفت با اصول اخلاقى ، خود را گرفتار خشم و غضب خداوند قهّار مىنمايند . بنابراين عذاب سخت و دردناكى بر آنان تحميل مىشود و چاره‌اى جز پذيرش آن ندارند .\r\nوَ ضَرَبَ اللَّهُ مَثَلًا قَرْيَةً كانَتْ آمِنَةً مُطْمَئِنَّةً يَأْتيها رِزْقُها رَغَداً مِنْ كُلِّ مَكانٍ فَكَفَرَتْ بِأَنْعُمِ اللَّهِ فَأَذاقَهَا اللَّهُ لِباسَ الْجُوعِ وَ الْخَوْفِ بِما كانُوا يَصْنَعُون « 4 »\r\nو خداوند مثلى زده : مجتمعى را كه آسوده و آرام بودند ، روزيشان فراوان\r\n\r\n\r\n","description":"","footnote":"\r\n( 1 ) . مثنوى معنوى ، دفتر سوّم ، ص 197\r\n( 2 ) . لقمان / 20 : أَ لَمْ تَرَوْا أَنَّ اللَّهَ سَخَّرَ لَكُمْ ما فِي السَّماواتِ وَ ما فِي الْأَرْضِ وَ أَسْبَغَ عَلَيْكُمْ نِعَمَهُ ظاهِرَةً وَ باطِنَة . . .\r\n( 3 ) . ابراهيم / 7 : « . . . اگر شكر گزاريد حتما بر ( نعمت‌هاى ) شما مىافزايم ، و اگر كافر شديد ( يا ناسپاسى كرديد ) ، البته عذاب من بسيار سخت است . »\r\n( 4 ) . النحل / 112\r\n","page_name":" 82 ","page_number":82},
  {"content":"\r\n\r\nاز همه جا مىرسيد ، پس نعمت‌هاى خدا را ناسپاسى كردند ، خداوند هم به سزاى آنچه مىكردند لباس گرسنگى و ترس را به آنها پوشانيد و طعم آن را به آنها چشانيد .\r\nامور بسيارى در دنيا انسان را به غفلت دچار مىسازد . ولى در مقابل ، همهء ذرات جهان تلاش وافرى در جهت رهائى انسان از غفلت دارند . اگر گوش دل سالك باز شود ، صداى مخلوقات خداوند متعال را مىشنود كه مرتّباً در حال بيدار كردن آدمى از خواب غفلت هستند . حتّى قبر هر انسانى ، او را صدا مىزند و به عناوين مختلف با او صحبت مىنمايد . مىگويد : اى صاحب من ، اين خانه تاريك است ، چراغى بفرست . اى صاحب من ، اين خانه بىمونس است ، مونسى بفرست . اى صاحب من ، اين خانه خرابه است ، آن را آباد كن . و بالأخره مىگويد : اى صاحب من اين خانه پر از مار و عقرب است و فقط با اعمال نيك تو نابود مىشوند . « 1 » بر اين اساس رهائى از عذاب قبر و برزخ و نجات از تجسّم اعمال و مار و عقرب ، تنها با بيدار شدن انسان از خواب غفلت و انجام اعمال شايسته امكان پذير است .\r\nدر روايت است حضرت عيسى ( ع ) به اذن پروردگار متعال ، جوانى كه تازه دفن شده بود و خاك قبرش هنوز خشك نشده بود زنده كردند . ديدند در حالى كه جوان است ، بسيار ژوليده شده و پيرى زودرس به سراغ او آمده است . حضرت عيسى ( ع ) از او سؤال كردند چقدر وقت است كه مُرده‌اى ؟ گفت : دقيقاً نمىدانم ، ولى ظاهراً چندين هزار سال از مرگ من مىگذرد . هنگامى كه مرا در قبر گذاشتند ، مأموران الهى براى سؤال و جواب آمدند . چون از پاسخ فروماندم ، تازيانه‌اى به من زدند كه قبرم را مملو از آتش كرد و چند هزار سال است كه در آتش آن تازيانه مىسوزم .\r\n\r\n\r\n","description":"","footnote":"\r\n( 1 ) . الكافي ، ج 3 ، ص 242 : « إِنَّ لِلْقَبْرِ كَلَاماً فِى كُلِّ يَوْمٍ يَقُولُ أَنَا بَيْتُ الْغُرْبَةِ أَنَا بَيْتُ الْوَحْشَةِ أَنَا بَيْتُ الدُّودِ أَنَا الْقَبْرُ أَنَا رَوْضَةٌ مِنْ رِيَاضِ الْجَنَّةِ أَوْ حُفْرَةٌ مِنْ حُفَرِ النَّار » و نيز ر . ك : تنبيه الخواطر و نزهة النواظر ( مجموعهءورام ) ، ج 2 ، ص 224 و الامالى ( للطوسي ) ، ص 27\r\n","page_name":" 83 ","page_number":83},
  {"content":"\r\n\r\nدر جايى ديگر آمده است كه حضرت عيسى ( ع ) پيرمردى را كه ساليان دراز از مرگ او مىگذشت و آثار قبر او از بين رفته بود ، به اذن پروردگار زنده كردند . وقتى پيرمرد زنده شد ، بسيار با نشاط و سرزنده و مسرور مىنمود . حضرت عيسى ( ع ) از او سؤال كردند چه مدّت است كه مُرده‌اى ؟ گفت : لحظاتى بيش نيست كه از دنيا رفته‌ام . در مورد عالم برزخ از او پرسيدند ، گفت : وقتى روى قبر من را پوشاندند ، درى از يك باغ سر سبز و وسيع در قبرم گشوده شد . وارد باغ شدم ، حورالعين آمد به پيشواز من ، با هم معانقه كرديم ، گلو بندش پاره شد . نشستيم با هم دانه‌هاى گلوبند را جمع كنيم كه شما مرا زنده كرديد . يعنى اين همه سال براى آن مرد ، يك دقيقه هم طول نكشيده بود .\r\nتوجّه و بيدارى ، قبر آن پيرمرد را به باغى از باغ‌هاى بهشت مبدّل ساخت و غفلت ، موجب شد عذاب‌هاى جهنّمى آن جوان گنهكار ، از داخل قبر او آغاز شود .\r\n\r\n","description":"","footnote":"","page_name":" 84 ","page_number":84},
  {"content":"\r\n\r\n\r\nتفكّر\r\nتفكّر ، در آموزه‌هاى دينى از اهميّت والايى برخوردار است . خداوند تعالى در آيات متعدّدى از قرآن كريم ، فلسفهءنزول قرآن را تفكّر بر مىشمرد . « 1 » چنان كه در برخى آيات ، انسان را به سبب عدم تفكّر مؤاخذه مىنمايد ، « 2 » و در آيات ديگرى نيز ، تفكّر را ويژهء انسان‌هاى خردمند و خرد پيشه مىداند . « 3 » در كلام نورانى ائمهء اطهار ( عليهم السلام ) نيز تفكّر از اهميّت برجسته‌اى برخوردار است . در روايتى از حضرت امام جعفر صادق ( ع ) چنين نقل شده است :\r\n« تَفَكُّرُ سَاعَةٍ خَيْرٌ مِنْ عِبَادَةِ سَنَةٍ » « 4 »\r\nهمچنين‌استاد عظيم‌الشأن ما حضرت امام خمينى در شرح چهل حديث ، روايتى را متذكّر مىشوند كه مىفرمايد : يك ساعت تفكر بهتر از هفتاد سال عبادت است . « 5 »\r\nعنايت قرآن كريم و عترت ( عليهم السلام ) به موضوع تفكّر و ميزان پاداشى كه براى آن در نظر گرفته شده است ، نشان از اهميّت فوق العادهء تفكّر ، در فرهنگ دينى دارد . از نظر اهل معرفت نيز تفكّر ، سازندگى عجيبى براى سالك دارد . يكى از عرفا نقل مىكند كه من به اندازه‌اى كه در مدّت عمرم ، از شب تا صبح فكر كرده‌ام ، عبادت نكرده‌ام . بنابراين سالك بايد اهل فكر باشد و در شبانه‌روز ، ساعتى يا ساعاتى به تفكّر بپردازد . اساساً كسى كه اهل تفكّر نباشد ، نمىتواند توجّه و آگاهى پيدا كند و به ورطهء غفلت كشانده مىشود . چنين كسى نه تنها بيدار نمىشود ، بلكه سقوط و تباهى در انتظار اوست .\r\n\r\n\r\n","description":"","footnote":"\r\n( 1 ) . النحل / 44 : وَ أَنْزَلْنا إِلَيْكَ الذِّكْرَ لِتُبَيِّنَ لِلنَّاسِ ما نُزِّلَ إِلَيْهِمْ وَ لَعَلَّهُمْ يَتَفَكَّرُونَ\r\n( 2 ) . الأنعام / 50 : قُلْ هَلْ يَسْتَوِي الْأَعْمى وَ الْبَصيرُ أَ فَلا تَتَفَكَّرُون\r\n( 3 ) . البقرة / 269 : يُؤْتِي الْحِكْمَةَ مَنْ يَشاءُ وَ مَنْ يُؤْتَ الْحِكْمَةَ فَقَدْ أُوتِيَ خَيْراً كَثيراً وَ ما يَذَّكَّرُ إِلَّا أُولُوا الْأَلْبابِ ، آل عمران / 7 و . . .\r\n( 4 ) . تفسير العيّاشى ، ج 2 ، ص 208\r\n( 5 ) . چهل حديث ، ص 191\r\n","page_name":" 85 ","page_number":85},
  {"content":"\r\n\r\nبه عبارت روشن‌تر ، تفكّر عامل مطلوب و مؤثّرى براى رهائى انسان از گرداب غفلت و هدايت او به سوى ساحل توجّه و بيدارى است .\r\nخداوند تبارك و تعالى در قرآن كريم ، مكرراً عباراتى نظير أَفَلا تَتَفَكَّرُون ، أَفَلا تَتَذَكَّرُون ، أَفَلا تَعْقِلُونَ را تكرار مىفرمايد و هدف از اين تذكّرهاى پى در پى ، اين است كه انسان‌ها به فكر فرو روند و اين تفكّر ، مقدمه‌اى براى تنبّه و بيدارى آنان باشد . اصولًا وجه تمايز انسان و حيوان تفكّر و تعقّل است . پس اگر كسى از اين دو نعمت الهى استفاده نكند ، با حيوانات تفاوتى ندارد . حتّى از نظر قرآن مجيد ، چنين انسانى از هر جنبنده‌اى پست‌تر است :\r\nإِنَّ شَرَّ الدَّوَابِّ عِنْدَ اللَّهِ الصُّمُّ الْبُكْمُ الَّذينَ لا يَعْقِلُون « 1 »\r\nحقّا كه بدترين جنبندگان در نزد خدا ، مردم كر و لالى ( از شنيدن و گفتن حق ) هستند كه نمىانديشند .\r\nقرآن كريم از بيان اين آيه يا آيات ديگرى كه انسان را پست‌تر از حيوانات معرفى مىنمايد ، قصد اهانت به انسان ندارد ؛ بلكه خبر از موقعيّتى مىدهد كه در اثر عدم تفكّر و تعقّل براى انسان پديد مىآيد . لذا مىفرمايد انسانى كه عقل دارد ، اما تعقّل نمىكند يا كسى كه فكر دارد ، اما از تفكّر بهره نمىگيرد ، از هر ميكروب خوره و سرطانى پست‌تر است .\r\nعمر معمولى يك انسان اگر حدود هشتاد سال باشد ، لااقل چهل سال از اين هشتاد سال را در خواب به سرمىبرد ، از چهل‌سال‌باقيمانده نيز حداقل بايد بيست سال مشغول تأمين معاش و رسيدگى به غرائز طبيعى باشد ، ده سال ديگر هم در رفت و آمد و ميهمانى و جلسات بىثمر مىگذرد . نهايتاً ده سال براى خود انسان باقى مىماند كه بايد به تفكّر و تعقّل بپردازد . حال اگر كسى هشتاد سال عمر كند و در طول اين مدّت ،\r\n\r\n\r\n","description":"","footnote":"\r\n( 1 ) . الأنفال / 22\r\n","page_name":" 86 ","page_number":86},
  {"content":"\r\n\r\nحدّاقل‌ده سال آن را به تفكّر اختصاص نداده باشد ، مصداق آيهء شريفه مىشود كه مىفرمايد : يَتَمَتَّعُونَ وَ يَأْكُلُونَ كَما تَأْكُلُ الْأَنْعام ، « 1 » يعنى زندگى او با زندگى يك حيوان تفاوت نداشته است . هر دو در مدّت عمر در تكاپوى خوردن و خوابيدن و رسيدگى به غريزهء جنسى بوده‌اند .\r\nوقتى تفكّر در زندگى كسى نباشد ، غفلت به سراغ او مىآيد و او را در سراشيبى خطر و سقوط قرار مىدهد . چنين كسى با سرعت به سوى تباهى به پيش مىرود . حتّى به جايى مىرسد كه از ظلم به ديگران لذّت مىبرد . خوردن مال حرام براى او افتخار و زرنگى محسوب مىشود . پس تفكّر در چهارچوب اسلام ، لازم و ضرورى است .\r\nانسان بايد با سلاح تفكّر به مبارزه با شيطان بپردازد . گاهى اوقات عدم تفكّر موجب مىشود سالك از ناحيهء عباداتى كه انجام مىدهد ، فريب شيطان را بخورد . وقتى شيطان راندهء درگاه الهى شد ، به خداوند گفت :\r\nقالَ فَبِما أَغْوَيْتَني لَأَقْعُدَنَّ لَهُمْ صِراطَكَ الْمُسْتَقيم ثُمَّ لَآتِيَنَّهُمْ مِنْ بَيْنِ أَيْديهِمْ وَ مِنْ خَلْفِهِمْ وَ عَنْ أَيْمانِهِمْ وَ عَنْ شَمائِلِهِمْ وَ لا تَجِدُ أَكْثَرَهُمْ شاكِرين « 2 »\r\nگفت : پس بدان سبب كه مرا به بيراهه افكندى ، حتما در كمين آنها بر سر راه مستقيم تو خواهم نشست . سپس بر آنها از پيش رو و از پشت سرشان و از طرف راست و از طرف چپشان در خواهم آمد ، و بيشتر آنها را سپاسگزار نخواهى يافت .\r\nامام باقر ( ع ) در ذيل اين آيهء شريفه مىفرمايند :\r\nاين كه مىگويد : از پيش رو مىآيم ، يعنى از راه آخرت كه به آنها مىگويد : نه بهشتى است ، نه دوزخى و نه رستاخيزى .\r\n\r\n\r\n","description":"","footnote":"\r\n( 1 ) . محمّد / 12 : « ( از لذايذ دنيا ) بهره‌مند مىشوند و مىخورند ، همان‌گونه كه چهارپايان مىخورند . »\r\n( 2 ) . الأعراف / 17 - 16\r\n","page_name":" 87 ","page_number":87},
  {"content":"\r\n\r\nامّا از پشت سر اين است كه ، يعنى از راه دنيايشان آنان را به گردآورى مال وا مىدارد و فرمان مىدهد مالى را در راه صلهء رحم صرف نكنند ، و از آن حق كسى را ندهند و بر فرزندان خود هزينه ندهند و از نابود شدن مال آنها را مىترساند .\r\nامّا از سمت راست ، يعنى از راه دين آنها كه اگر در گمراهى باشند ، آن را برايشان زينت مىبخشد و خوش‌نما مىسازد ، و اگر بر راه حقند ، مىكوشد تا آنان را از آن بيرون برد . امّا از سمت چپ ، يعنى از راه لذّت‌ها و شهوات آنان را مىفريبد . « 1 »\r\nاين آيهء شريفه ، به همهء بندگان هشدار مىدهد . پروردگار عالم تذكّر داده است كه اى انسان ، اين شيطان براى تو دشمن بزرگى است ؛ شيطان به كار خود عالم است ، روان‌شناس است ، مىداند از چه راهى بيايد و تو را گمراه كند . مواظب اين دشمن باش ، زيرا هركسى را از راهى مناسب خودش گمراه مىكند . بنابراين مبارزه با چنين دشمنى نياز به فكر دارد و سالك بيش از ديگران محتاج تفكّر است .\r\nطالب معرفت بايد در شبانه روز ، وقتى را به اين موضوعِ مهم اختصاص دهد و با خود بينديشد كه هدف از خلقت او چيست ؟ براى چه در اين دنيا آمده است ؟ و به كجا خواهد رفت ؟ بايد در مورد حركتى كه به سوى خدا دارد فكر كند . به زاد و توشه‌اى كه در اين راه پر مشقّت لازم دارد ، بينديشد :\r\n« رحم الله امرءاً علم من أين و فى أين و إلى أين »\r\nافزون بر اين ، اصولًا خداوند دوست دارد بندگان خود را متفكّر ببيند و همانطور كه\r\n\r\n\r\n","description":"","footnote":"\r\n( 1 ) . تفسير القمي ، ج 1 ، ص 224 : « . . . و أما قوله لَآتِيَنَّهُمْ مِنْ بَيْنِ أَيْدِيهِمْ وَ مِنْ خَلْفِهِمْ وَ عَنْ أَيْمانِهِمْ وَ عَنْ شَمائِلِهِمْ أما بين أيديهم فهو من قبل الآخرة لأخبرنهم أنه لا جنة و لا نار و لا نشور ، و أما خلفهم يقول من قبل دنياهم آمرهم بجمع الأموال و آمرهم أن لا يصلوا فى أموالهم رحما و لايعطوا منه حقا و آمرهم أن يقللوا على ذرياتهم وأخوفهم عليهم الضيعة ، وأما عن أيمانهم يقول من قبل دينهم فإن كانوا على ضلالة زينتها لهم و إن كانوا على هدى جهدت عليهم حتى أخرجهم منه ، و أما عن شمائلهم يقول من قبل اللذات و الشهوات . . . »\r\n","page_name":" 88 ","page_number":88},
  {"content":"\r\n\r\nاشاره شد ، در آيات چندى فلسفهء نزول قرآن كريم را تفكّر بر مىشمرد :\r\n. . . وَ أَنْزَلْنا إِلَيْكَ الذِّكْرَ لِتُبَيِّنَ لِلنَّاسِ ما نُزِّلَ إِلَيْهِمْ وَ لَعَلَّهُمْ يَتَفَكَّرُونَ « 1 »\r\nمعناى ظاهرى آيهء شريفه اين است كه خداوند براى تفكّر ، اهميّت شايان ذكرى قائل شده است و دوست دارد بندگان متفكّر باشند . ولى معناى دقيق‌تر آيهء شريفه بيانگر اين مطلب است كه قرآن و عترت ( عليهم السلام ) كه دو تجلّى ذاتى حق تعالى هستند ، با آن مقام و منزلتى كه در عالم ملكوت داشته‌اند ، به منظور متفكّر شدن بندگان به عالم ناسوت آورده شده‌اند . قرآن كريم نازل شده است تا بندگان با پيروى از تعاليم آن ، تفكّر را بياموزندو حضرات معصومين ( عليهم السلام ) نيز به جهت تبيين قرآن‌كريم و رهبرى بندگان خداى سبحان ، به اين عالم تنزّل يافته‌اند . در حالى كه رهاكردن مقام عنداللّهى و مقام لاهوتى در عالم ملكوت و آمدن بين ساير انسان‌ها و تحمّل آن همه رنج و خيانت و ظلم و جنايت كه از جانب دشمنان خدا به آنان تحميل شد ، بسيار مشكل بود . ولى پروردگار متعال اراده فرموده است كه اين دو تجلّى ذاتى به اين عالم تنزّل يابند تا بندگان را متفكّر تربيت نمايند .\r\nتفكّر و تعقّل ، لازمهء سير و سلوك است . انسان بايد به فكر اعمال خود باشد ، به فكر اينكه قيامتى هست ، به فكر اينكه عالم برزخى در پيش رو دارد ، به فكر اينكه در شب اوّل قبر بايد پاسخ ملائكه را بدهد . قدرى فكر كند و در ذهن خود تصور نمايد كه اگر در جلسه‌اى نشسته باشد و خبر دهند يك مار داخل جلسه است ، آيا حاضر مىشود به حضور خود در آن مكان ادامه دهد ؟ احتمال وجود مار ، همه را فرارى مىدهد و جلسه را بر هم مىزند . اين در حالى است كه اعمال ناشايست انسان در اين دنيا ، در عالم قبر و\r\n\r\n\r\n","description":"","footnote":"\r\n( 1 ) . النحل / 44 : « . . . و به سوى تو نيز اين ذكر ( قرآن ) را فرو فرستاديم تا براى مردم آنچه را كه به سوى آنها نازل شده روشن كنى و باشد كه بينديشند . »\r\n","page_name":" 89 ","page_number":89},
  {"content":"\r\n\r\nبرزخ ، به صورت مار و عقرب مجسّم مىشوند و با او همنشين خواهند شد .\r\nاين‌مطالب فكر مىخواهد ، پيش‌بينى و اقدام لازم دارد . سالك بايد با فكر و انديشه ، مراقب گفتار و كردار خود باشد . با تفكّر مىشود نتيجهء غيبت و تهمت و شايعه پراكنى و دروغ و گناهانى از اين قبيل را مجسّم ساخت . تفكّر ، منجر به توجّه و بيدارى مىشود و بسيار بوده‌اند كسانى كه با كمى تفكّر در يك نصف روز يا در يك شب منازل هفتگانه را به خوبى پيموده‌اند .\r\nتفكّر اينكه انسان خلق شده است تا جانشين خدا بر روى زمين شود و به مقام خليفةاللّهى برسد ، « 1 » او را متنبّه مىكند . سالك بايد فكر كند و به خود بگويد : من بايد خليفهء خدا شوم و خليفهء خدا بايد آدم باشد . پس بايد منازل هفتگانهء سير و سلوك را طى كنم تا آدم شوم .\r\nسالك بايد فكر كند و به خود بگويد : من مسجود ملائكه هستم . من كسى هستم كه همهء ملائكه به من سجده كردند ؛ ميكائيل ، عزرائيل ، حتّى جبرائيل و حملهء عرش به من سجده كردند . پس من بايد قدر خودم را بدانم و به شيطان درون و برون سجده ننمايم .\r\nسالك بايد با خود بينديشد و بگويد : من آمده‌ام در اين دنيا تا توجّه پيدا كنم و بيدار شوم ، سپس توبه كنم و ساير منازل را از توبه به تقوا ، از تقوا به تخليه ، از تخليه به تحليه ، از تحليه به تجليه طى كنم و نهايتاً به منزل لقاء يا فناى الهى برسم . و آنقدر لياقت و استعداد داشته باشم تا از منزل لقاء حركت خود به سوى حق تعالى را آغاز كنم تا به عالم ملكوت عروج نمايم و همراه با ملائكه در عرش الهى سير كنم و تا وقتى خدا ، خدائى مىكند ، من هم به سير خود ادامه بدهم . طالب حقيقت بايد علاوه بر تفكّر مرتّباً اين مطالب را به خود تلقين نمايد .\r\nتفكّر موجب به وجود آمدن انقلاب در درون انسان مىشود و او را متحوّل مىسازد .\r\n\r\n\r\n","description":"","footnote":"\r\n( 1 ) . البقرة / 30 : وَ إِذْ قالَ رَبُّكَ لِلْمَلائِكَةِ إِنِّي جاعِلٌ فِي الْأَرْضِ خَليفَةً\r\n","page_name":" 90 ","page_number":90},
  {"content":"\r\n\r\nاگر انسان قدرى راجع به اينكه پس از مرگ از او سؤال مىشود ، چه توشه‌اى با خود آورده اى ؟ فكر كند ، قطعاً منقلب مىشود . تفكّر اينكه پس از مرگ از آدمى مىپرسند عمر و جوانى خود را در چه راهى صرف كرده‌اى ؟ او را متحوّل مىكند .\r\nدر روايتى از پيامبر اكرم ( ص ) امده است كه فرموده‌اند :\r\n« لَا تَزُولُ قَدَمُ عَبْدٍ يَوْمَ الْقِيَامَةِ حَتَّي يُسْأَلَ عَنْ أَرْبَعَةٍ عَنْ عُمُرِهِ فِيمَا أَفْنَاهُ وَ عَنْ شَبَابِهِ فِيمَا أَبْلَاهُ وَ عَنْ مَالِهِ مِنْ أَيْنَ اكْتَسَبَهُ وَ فِيمَا أَنْفَقَهُ وَ عَنْ حُبِّنَا أَهْلَ الْبَيْت » « 1 »\r\nتفكّر واقعى و مستمر در مورد اينكه دل انسان متعلق به خدا است و محبّت هيچ موجودى به جز حق تعالى نبايد به دل راه يابد ، موجب زدودن مملكت دل از اغيار مىشود . يكى از علماى گذشته مىگفت : همه مىگويند مشرك نباشيد . اما من مىگويم مشرك باشيد . اين دل مال خدا است . فقط بايد خدا در دل باشد . ولى هر گوشه‌اى از دل را يك موجودى فرا گرفته است و تبديل به يك باغ وحش شده است . حال من تقاضا دارم لااقل مشرك باشيد ، يعنى يك گوشه‌اى از دل خود را در كنار ساير تمايلات و بت‌هايى كه مىپرستيد ، به خداوند اختصاص دهيد . لااقل خدا را هم در دل خود راه دهيد .\r\nتفكّر دربارهء اينكه آفرينش جهان سرسرى نيست ، عالم آخرت را به انسان يادآورى مىكند . اين تفكّر به سالك مىنمايد كه اگر خلقت آسمان‌ها و زمين هدفمند است ، پس همه چيز به اين دنياى فانى ختم نمىشود و در عالم پيش‌رو ، حساب و كتابى براى رفتارهاى انسان وجود دارد .\r\n\r\n\r\n","description":"","footnote":"\r\n( 1 ) . المناقب ، ج 2 ، ص 153 : « در روز قيامت ، قدم از قدم برداشته نمىشود مگر اينكه سؤال مىشود از عمر كه در چه مصرف شد ؟ از جوانى كه در چه چيزى هدر شد ؟ از درآمد كه چگونه كسب شد و در چه راهى صرف نمودى ؟ و از محبّت ما اهل بيت ( عليهم السلام ) . »\r\n","page_name":" 91 ","page_number":91},
  {"content":"\r\n\r\nالَّذينَ يَذْكُرُونَ اللَّهَ قِياماً وَ قُعُوداً وَ عَلي جُنُوبِهِمْ وَ يَتَفَكَّرُونَ في خَلْقِ السَّماواتِ وَ الْأَرْضِ رَبَّنا ماخَلَقْت‌َهذا باطِلًا سُبْحانَكَ فَقِنا عَذابَ النَّار « 1 »\r\nآنان كه خدا را ايستاده و نشسته و خفته بر پهلوهاى خود ياد مىكنند ، و در ( اسرار ) آفرينش آسمان‌ها و زمين مىانديشند ( و مىگويند ) پروردگارا ، اين ( دستگاه عظيم ) را بيهوده نيافريدى ، تو ( از كار بيهوده و باطل ) منزهى ، پس ما را از عذاب آتش نگاه دار .\r\nبنابراين ترديدى نيست كه تفكّر براى سالك لازم و ضرورى است . افزون بر اين ، طالب معرفت بايد به تفكّر خود تداوم بخشد و به‌تفكّر اندك و مقطعى بسنده نكند ؛ مثلًا اگر روزى يك ساعت به فكر فرو مىرود ، هر روز بايد بر مدّت تفكّر خود بيفزايد تا از غفلت رهايى يابد و واقعاً بيدار شود و از اين راه به مقام يقظه نائل آيد .\r\n\r\n\r\n","description":"","footnote":"\r\n( 1 ) . آل‌عمران / 191\r\n","page_name":" 92 ","page_number":92},
  {"content":"\r\n\r\n\r\nتذكّر\r\nاز آنچه تاكنون در شرح منزل يقظه بيان شد ، روشن مىگردد كه توجّه ، ركن منزل يقظه و غفلت ، مانع توجّه است . همچنين معلوم گرديد ، تفكّر مستمر موجب برون رفت سالك از ورطهء غفلت و هدايت وى به سوى توجّه و بيدارى هميشگى مىشود . حال بايد دانست كه طالب معرفت براى استمرار تفكّر و دوام توجّه ، محتاج تذكّر است .\r\nراهى كه در پيش روى سالك قرار دارد ، از مو باريك‌تر ، از شمشير برنده‌تر و از آتش سوزنده‌تر است . لذا بايد با تذكّر پى در پى ، به دوام توجّه برسد و اين راه را براى خود هموار كند تا بتواند در دنيا در صراط مستقيم حركت نمايد و در قيامت از پل صراط عبور كند و به سير به سوى خداى متعال ادامه دهد . از قرآن شريف استفاده مىشود كه راه بهشت ، از جهنّم مىگذرد و همهء مردم بايد مسير جهنّم را طىكنند و از روى جهنّم بگذرند و سپس به بهشت برسند و بعضى در جهنّم مىمانند و امكان خروج ندارند :\r\nوَ إِنْ مِنْكُمْ إِلَّا وارِدُها كانَ عَلي رَبِّكَ حَتْماً مَقْضِيًّا ثُمَّ نُنَجِّي الَّذينَ اتَّقَوْا وَ نَذَرُ الظَّالِمينَ فيها جِثِيًّا « 1 »\r\nو از شما ( انسان‌ها ) احدى نيست جز آنكه مشرف به ورود در دوزخ شده ( و يا وارد در آن خواهد شد ، ) اين كار بر پروردگار تو حتمى و مقطوع است . سپس كسانى را كه تقوا ورزيده‌اند ، نجات مىدهيم و ستمكاران را در حالى كه به زانو درافتاده‌اند ، در آنجا رها مىكنيم .\r\nبه همين جهت صراط را پل صراط ناميده‌اند . گويا پلى در آخرت وجود دارد كه از روى جهنّم مىگذرد و همه بايد از روى آن عبور كنند تا به بهشت برسند . از آنجا كه آخرت ، باطن همين دنيا است ، صراط آخرت نيز در واقع باطن صراط دنيا است و از اين رو صراطِ در قيامت ، در دنيا نيز وجود دارد و آن همان صراط مستقيم است . بنابراين صراط در اين دنيا نيز مثل صراط در آخرت دقيق و باريك و برّنده و سوزنده است . از\r\n\r\n\r\n","description":"","footnote":"\r\n( 1 ) . مريم / 72 - 71\r\n","page_name":" 93 ","page_number":93},
  {"content":"\r\n\r\nاين رو انسان غافل ، توان عبور از روى چنين پلى را ندارد و گذشتن از آن ، توجّه كامل نياز دارد . كمال توجّه نيز در سايهء تذكّر دائمى و ياد خداوند ، نصيب سالك مىگردد . خداوند تبارك و تعالى در قرآن كريم چنين مىفرمايد :\r\n« وَ مَنْ يَعْشُ عَنْ ذِكْرِ الرَّحْمنِ نُقَيِّضْ لَهُ شَيْطاناً فَهُوَ لَهُ قَرين » « 1 »\r\nو هر كس از ياد خداى رحمان چشم بپوشد ، براى او شيطانى مىگماريم ، كه همواره يار و قرين او باشد .\r\nاگر كسى متوجّه ياد خدا نباشد ، اگر كسى دائماً متذكّر نباشد ، شيطان جنّى و انسى همنشين او مىشود و در نهايت به يك انسان بىهويت تبديل مىشود و عضو زائد جامعه محسوب مىگردد . نكتهء مهم اينكه تذكّر و توجّهى كه دائمى نباشد ، كفايت نمىكند و لازم است تذكّر سالك هميشگى باشد .\r\nيا أَيُّهَا الَّذينَ آمَنُوا اذْكُرُوا اللَّهَ ذِكْراً كَثيرًا وَ سَبِّحُوهُ بُكْرَةً وَ أَصيلًا « 2 »\r\nاى كسانى كه ايمان آورده‌ايد ، خدا را بسيار ياد كنيد ، و او را در هر صبح و شام تسبيح گوييد .\r\nو در روايتى از امام صادق ( ع ) آمده است كه خداوند هر چيزى را از بندگان خود به صورت محدود خواسته است ، ولى راجع به ذكر ، نامحدود مىخواهد . « 3 »\r\nبنا بر تعبير قرآن كريم ، مؤمن بايد در هر حالتى كه مىتواند خداوند سبحان را ياد و دائماً او را تسبيح نمايد . چنانچه سالك ذكر كثير داشته باشد و در هر فرصتى حق تعالى\r\n\r\n\r\n","description":"","footnote":"\r\n( 1 ) . الزخرف / 36\r\n( 2 ) . الأحزاب / 42 - 41\r\n( 3 ) . الكافى ، ج 2 ، ص 498 : « مَا مِنْ شَيْءٍ إِلَّا وَ لَهُ حَدٌّ يَنْتَهِى إِلَيْهِ إِلَّا الذِّكْرَ فَلَيْسَ لَهُ حَدٌّ يَنْتَهِى إِلَيْهِ فَرَضَ اللَّهُ عَزَّ وَ جَلَّ الْفَرَائِضَ فَمَنْ أَدَّاهُنَّ فَهُوَ حَدُّهُنَّ وَ شَهْرَ رَمَضَانَ فَمَنْ صَامَهُ فَهُوَ حَدُّهُ وَ الْحَجَّ فَمَنْ حَجَّ فَهُوَ حَدُّهُ إِلَّا الذِّكْرَ فَإِنَّ اللَّهَ عَزَّ وَ جَلَّ لَمْ يَرْضَ مِنْهُ بِالْقَلِيلِ وَ لَمْ يَجْعَلْ لَهُ حَدّاً يَنْتَهِى إِلَيْهِ ثُمَّ تَلَا هَذِهِ الْآيَةَ يا أَيُّهَا الَّذِينَ آمَنُوا اذْكُرُوا اللَّهَ ذِكْراً كَثِيراً وَ سَبِّحُوهُ بُكْرَةً وَ أَصِيلًا »\r\n","page_name":" 94 ","page_number":94},
  {"content":"\r\n\r\nرا ياد نمايد ، از غفلت رهائى يافته و توجّه و بيدارى براى او ملكه مىشود . به چنين كسى دائم التّوجّه مىگويند ؛ كسى كه هيچ محرّكى در اين جهان نمىتواند او را از ياد خداوند غافل كند ، لذا هراس از روز رستاخيز در دل او نهادينه شده و فقط در مسير مستقيم حركت مىكند تا به مطلوب برسد .\r\nرِجَالٌ لَا تُلْهِيهِمْ تِجَارَةٌ وَ لَا بَيْعٌ عَنْ ذِكْرِ اللَّهِ وَ إِقَامِ الصَّلَاةِ وَ إِيتَاءِ الزَّكَاةِ يَخَافُونَ يَوْماً تَتَقَلَّبُ فِيهِ الْقُلُوبُ وَ الْأَبْصَارُ « 1 »\r\nمردانى كه هيچ تجارت و خريد و فروشى آنها را از ياد خدا و برپا كردن نماز و پرداختن زكات مشغول نمىكند ، آنها از روزى مىترسند كه دل‌ها و ديده‌ها در آن پريشان و دگرگون است .\r\nهمچنين ياد خداوند موجب جلب نظر حق تعالى به سوى انسان مىشود . لذا مىفرمايد : فَاذْكُرُوني أَذْكُرْكُمْ « 2 » هركس اهل ذكر باشد ، خداى سبحان از او ياد خواهد كرد و وقتى خداوند متعال از كسى ياد كند ، امكان ندارد به ورطهء غفلت سقوط كند . مرحوم علامه طباطبائى ( رحمه الله ) در روزهاى آخر عمر شريف خود در جمع عدّه‌اى از شاگردان و ارادتمندان ، در اجابت به تقاضاى اينجانب مبنى بر نصيحت حاضرين ، همين آيهء فَاذْكُرُوني أَذْكُرْكُمْ را متذكّر شدند و چند روز بعد در حالى كه مرتب كلمهء « توجّه » را تكرار مىكردند ، از دنيا رفتند .\r\nيكى از مهمترين و والاترينِ اذكار كه ياد خداوند را در دل سالك زنده نگه مىدارد ، نماز است . خداوند متعال در قرآن كريم ، سبب وجوب همهء عبادات ، خصوصاً نماز را ذكر و ياد خودش بر مىشمرد .\r\n\r\n\r\n","description":"","footnote":"\r\n( 1 ) . النور / 37\r\n( 2 ) . البقرة / 152 : « مرا ياد كنيد تا شما را ياد كنم . »\r\n","page_name":" 95 ","page_number":95},
  {"content":"\r\n\r\nإِنَّني أَنَا اللَّهُ لا إِلهَ إِلَّا أَنَا فَاعْبُدْني وَ أَقِمِ الصَّلاةَ لِذِكْري « 1 »\r\nبه يقين اين منم خداى يكتا كه جز من معبودى نيست ، پس مرا پرستش كن و نماز را به ياد من برپا دار .\r\nدر حقيقت از نظر اسلام ، نماز افضل همهء اعمال مىباشد . از امام صادق ( ع ) پرسيدند افضل اعمال در اسلام چيست ؟ ايشان فرمودند : بعد از معرفت و شناخت خداوند غير از نماز عملى را سراغ ندارم . بعد آيه شريفه أَوْصانِي بِالصَّلاةِ وَ الزَّكاةِ ما دُمْتُ حَيًّا « 2 » را تلاوت فرمودند . « 3 » و در روايت ديگرى آمده است كه آيهء شريفهء الَّذينَ يُؤْمِنُونَ بِالْغَيْبِ وَ يُقيمُونَ الصَّلاةَ وَ مِمَّا رَزَقْناهُمْ يُنْفِقُون « 4 » را تلاوت فرمودند .\r\nدر روايات بسيارى نماز به عنوان بهترين و مهمترين عمل انسانِ متّقى معرّفى شده است . اهل معرفت نيز همواره اهتمام خاصّى نسبت به نماز داشته و از نماز استعانت مىجسته‌اند :\r\nوَ اسْتَعينُوا بِالصَّبْرِ وَ الصَّلاةِ وَ إِنَّها لَكَبيرَةٌ إِلَّا عَلَي الْخاشِعين « 5 »\r\nو ( در كارهايتان ) از صبر ( روزه ) و نماز يارى طلبيد ، و البته استعانت و نماز ( هر دو ) دشوار و گران است مگر بر فروتنان .\r\nالبته صرف خواندن نماز در سير و سلوك كاربرد ندارد . در قرآن كريم نيز به نماز خواندن سفارش نشده است ، بلكه تأكيد خداوند سبحان بر اقامهء نماز است . نماز بايد در\r\n\r\n\r\n","description":"","footnote":"\r\n( 1 ) . طه / 14\r\n( 2 ) . مريم / 31\r\n( 3 ) . الكافي ، ج 3 ، ص 264 : « سَأَلْتُ أَبَا عَبْدِ اللَّهِ ع عَنْ أَفْضَلِ مَا يَتَقَرَّبُ بِهِ الْعِبَادُ إِلَى رَبِّهِمْ وَ أَحَبِّ ذَلِكَ إِلَى اللَّهِ عَزَّ وَ جَلَّ مَا هُوَ فَقَالَ مَا أَعْلَمُ شَيْئاً بَعْدَ الْمَعْرِفَةِ أَفْضَلَ مِنْ هَذِهِ الصَّلَاةِ أَ لَا تَرَى أَنَّ الْعَبْدَ الصَّالِحَ عِيسَى ابْنَ مَرْيَمَ ع قَالَ وَ أَوْصانِي بِالصَّلاةِ وَ الزَّكاةِ ما دُمْتُ حَيًّا »\r\n( 4 ) . البقرة / 3\r\n( 5 ) . البقرة / 45\r\n","page_name":" 96 ","page_number":96},
  {"content":"\r\n\r\nمتن زندگى سالك جريان داشته باشد تا موجب توجّه و بيدارى او شود . اهل معرفت در وقت نماز تلاطم درونى پيدا مىكنند و اين تلاطم درونى ، آنان را از هر امر ديگرى باز مىدارد و به سوى نماز سوق مىدهد . هنگامى كه به نماز مىايستند ، خشيت خداوند بر دل آنان حكم فرما مىشود و خود را در محضر خدا مىيابند . چنين نمازى تبديل به معاشقهء بين خالق و مخلوق مىشود و مىتواند سالك را از غفلت رهانيده ، توجّه و بيدارى را در دل او رسوخ دهد و او را به مقام يقظه برساند .\r\nاهتمام سالك به نمازهاى مستحبّ ، نوافل يوميّه و خصوصاً نماز شب ، ضرورى به نظر مىرسد . و اعراض از اين ذكر عظيم ، او را به بيراهه سوق مىدهد و توفيق سير و سلوك را از وى سلب مىنمايد .\r\nانس با قرآن نيز تأثير به سزايى در پيشرفت سير و سلوك و بيدارى سالك دارد . خداوند متعال از قرآن شريف به عنوان ذكر ياد مىكند و مىفرمايد :\r\nإِنَّا نَحْنُ نَزَّلْنَا الذِّكْرَ وَ إِنَّا لَهُ لَحافِظُون « 1 »\r\nحقّا كه ما اين ذكر ( قرآن ) را فرو فرستاديم و به يقين ما خود آن را نگهداريم .\r\nبنابراين ارتباط با قرآن كريم ، آدمى را متذكّر مىكند . البته بايد دانست كه قرآن حيات طيّب دارد و بايد ادب ظاهرى و ادب باطنى در برابر آن مراعات شود . ادب ظاهرى اقتضا مىكند كه انسان با احترام خاصّى با قرآن كريم مرتبط شود و اقتضاى ادب باطنى اين است كه دل انسان ، متوجّه حضور او در مقابل قرآن باشد . به عبارت روشن‌تر كسى كه قرآن مىخواند ، بايد در مقابل آن خاضع و خاشع باشد . در اين صورت در موقع تلاوت قرآن ، توفيق حضور قلب حاصل مىگردد . در چنين شرايطى سالك ، عالم وجود را محضر خداوند سبحان مىيابد و صحبت كردن خود با خداى تعالى را حس مىكند و پاسخ حق تعالى را مىشنود .\r\n\r\n\r\n","description":"","footnote":"\r\n( 1 ) . الحجر / 9\r\n","page_name":" 97 ","page_number":97},
  {"content":"\r\n\r\nافزون بر اين ، قرآن كريم نور دارد و نور قرآن مىتواند راهنماى راهِ پر رنج و مشقّت حركت به سوى خداوند باشد .\r\nقَدْ جاءَكُمْ مِنَ اللَّهِ نُورٌ وَ كِتابٌ مُبين يَهْدي بِهِ اللَّهُ مَنِ اتَّبَعَ رِضْوانَهُ سُبُلَ السَّلامِ وَ يُخْرِجُهُمْ مِنَ الظُّلُماتِ إِلَى النُّورِ بِإِذْنِهِ وَ يَهْديهِمْ إِلى صِراطٍ مُسْتَقيمٍ « 1 »\r\nحقّا كه براى شما از جانب خداوند نور و كتابى روشن و روشن‌گر آمده است . خداوند به سبب آن كسانى را كه از رضاى او پيروى كنند ، به راه‌هاى سلامت هدايت مىكند و آنها را از تاريكىها به سوى نور به توفيق خود بيرون مىآورد و به سوى راهى راست هدايت مىكند .\r\nنور قرآن مجيد كه در پرتو انس با قرآن براى سالك پديدار مىشود ، او را به سوى صراط مستقيم رهنمون مىشود و از انحراف وى در مسير حركت به سوى خداى متعال جلوگيرى مىنمايد .\r\nطالب معرفت بايد براى ماندگارى بيدارى و توجّه خود ، علاوه بر مداومت بر نماز و انس با قرآن ، اذكار ديگرى نيز براى خود در نظر داشته باشد . اذكار شريف « صلوات » و « لا إله الا لله » ، براى دوام توجّه بسيار مفيد و مؤثّر خواهند بود . ذكر ديگرى كه براى عموم مردم در منزل اوّل سير و سلوك ، توصيه شده ، ذكر شريف يونسيّه است . هنگامى كه حضرت يونس ( ع ) در امتحان الهى سرفراز و موفّق نشد و در شكم ماهى زندانى شد ، مرتّباً ذكر شريف « لا الله الّا انت سبحانكَ إِنّى كنتُ مِنَ الظّالِمين » را تكرار كرد ، تا اينكه خداوند رحمان و رحيم او را نجات بخشيد . « 2 » به همين جهت اين ذكر را ، ذكر يونسيّه نام نهاده‌اند . مداومت براذكار شريف « ياحى ياقيوم » و « لاحول و لاقوةالا بالله »\r\n\r\n\r\n","description":"","footnote":"\r\n( 1 ) . المائدة / 16 - 15\r\n( 2 ) . الأنبياء / 87\r\n","page_name":" 98 ","page_number":98},
  {"content":"\r\n\r\nنيز بسيار مفيد است . مخصوصاً هنگامى كه با لفظ شريف بسم الله الرّحمن الرّحيم همراه باشد .\r\nاز آنچه بيان گرديد ، اين نتيجه حاصل مىشود كه سالك ، دائماً نياز به‌تذكّر دارد تا بتواند از غفلت ، دورى گزيند . همچنين تمسّك به نماز و قرآن ، چراغى فرا راه آدمى روشن مىكند تا بتواند راه پر فراز و نشيبى كه در پيش رو دارد را بهتر بپيمايد . در اين راستا به اهل معرفت توصيه مىشود كه اوّلًا در تمامى ايّام سال ، نماز شب بخوانند ؛ زيرا بركات فراوانى دارد از جمله اينكه طبق وعدهء قرآن كريم ، مداومت بر آن موجب برخوردارى از مقام محمود مىشود . « 1 » ثانياً پس از نماز شب و اقامهء نماز صبح ( حتّى المقدور به جماعت ) ، دقايقى به تلاوت قرآن شريف بپردازند و در ابتداى روز ، با قرآن كريم انس بگيرند . ثالثاً يك توسّل روزانه به محضر مقدّس چهارده معصوم ( عليهم السلام ) ، داشته باشند . عرض توسّل و ارادتى به محضر پيامبر اكرم ( ص ) و حضرت زهرا بنمايند و زيارت جامعهء كبيره يا لااقل قسمت اوّل آن را بخوانند . در اين صورت در كمتر از يك ساعت ، نماز شب و نماز صبح خود را در افضل اوقات اقامه كرده‌اند و به قرآن كريم و عترت ( عليهم السلام ) كه دو بال پرواز هستند ، متوسّل شده‌اند . مداومت روزانه بر اين برنامهء صبحگاهى در پيشرفت سير و سلوك ، اثرات فراوانى دارد .\r\n\r\n\r\n","description":"","footnote":"\r\n( 1 ) . الإسراء / 79 : وَ مِنَ اللَّيْلِ فَتَهَجَّدْ بِهِ نافِلَةً لَكَ عَسي أَنْ يَبْعَثَكَ رَبُّكَ مَقاماً مَحْمُوداً\r\n","page_name":" 99 ","page_number":99},
  {"content":"\r\n\r\n\r\nمراقبت\r\nمراقبت نزد علماى اخلاق از جايگاه ويژه‌اى برخوردار است و در منزل اوّل سير و سلوك نيز براى توجّه و بيدارى سالك ، اهميّت والائى دارد . در قرآن كريم و روايات شريف اهل بيت ( عليهم السلام ) ، اشاراتى وجود دارد كه انسان را دعوت به مراقبت مىكند ؛ خداوند عزّ و جل مىفرمايد :\r\nيا أَيُّهَا الَّذينَ آمَنُوا اتَّقُوا اللَّهَ وَ لْتَنْظُرْ نَفْسٌ ما قَدَّمَتْ لِغَدٍ وَ اتَّقُوا اللَّهَ إِنَّ اللَّهَ خَبيرٌ بِما تَعْمَلُونَ « 1 »\r\nاى كسانى كه ايمان آورده‌ايد ، از خداپروا كنيد ، و هركس بايد بنگرد چه چيزى براى فردا ( ى خويش ) پيش فرستاده ؛ و از خدا پروا كنيد كه خدا از آنچه مىكنيد آگاه است .\r\nهمچنين پيامبر اكرم ( ص ) مىفرمايند :\r\n« إِنَّ عَلَي لِسَانِ كُلِّ قَائِلٍ رَقِيباً فَلْيَتَّقِ اللَّهَ الْعَبْدُ وَ لْيَنْظُرْ مَا يَقُول » « 2 »\r\nبر زبان هر گوينده‌اى ، مراقبى است ، پس بنده بايد از خدا تقوا كند و ببيند چه مىگويد .\r\nو نيز اميرمؤمنان حضرت على ابن ابىطالب ( ع ) فرموده‌اند :\r\n« مَنْ لَمْ يَتَعَاهَدِ النَّقْصَ مِنْ نَفْسِهِ غَلَبَ عَلَيْهِ الْهَوَي وَ مَنْ كَانَ فِي نَقْصٍ فَالْمَوْتُ خَيْرٌ لَه » « 3 »\r\nهركه مراقب كاهش نفس خويش نباشد ، هوى و هوس براو چيرگى يابد . و هر كه رو به نقصان نهد ، مرگ براى او بهتر خواهد بود .\r\n\r\n\r\n","description":"","footnote":"\r\n( 1 ) . الحشر / 18\r\n( 2 ) . قرب الاسناد ، ص 32\r\n( 3 ) . من‌لايحضره‌الفقيه ، ج 4 ، ص 381\r\n","page_name":" 100 ","page_number":100},
  {"content":"\r\n\r\nاز اين آيهء شريفه و رواياتى كه ذكر شد ، چنين فهميده مىشود كه مراقبت ، همان زير نظر داشتن گفتار و كردار است . و سالك بايد همواره يك بازرسى كامل از آنچه انجام مىدهد يا بر زبان جارى مىسازد ، داشته باشد . حتّى مراقبت از افكار نيز براى سالك لازم به نظر مىرسد . از اين رو مىتوان گفت كه مراقبت منجر به بيدارى و توجّه مىشود .\r\nبر اساس برخى آيات و روايات ، مراقبت ، مفهوم و مصداق ديگرى نيز دارد كه عبارت است از اينكه بيشتر موجودات عالم ، مراقب گفتار ، كردار و افكار انسان هستند . اوّلين و بزرگترين مراقب انسان ، خداوند بصير است . « 1 » از مراقبان ديگر ، مىتوان به انبياء الهى ، خصوصاً وجود مبارك پيامبر اكرم ( ص ) و نيز سائر حضرات معصومين ( عليهم السلام ) اشاره كرد . « 2 » همچنين قرآن كريم از فرشتگان ، « 3 » اعضاء و جوارح آدمى ، « 4 » هويت انسانى ، « 5 » اعمال خود انسان « 6 » و زمين « 7 » به عنوان ديگر مراقبان و شاهدان انسان نام مىبرد .\r\nحاصل سخن اينكه ، سالك نياز به مراقبت دارد و اهميّت جدى به هر دو مفهوم مراقبت ، براى سلوك او لازم و ضرورى است .\r\n\r\n\r\n","description":"","footnote":"\r\n( 1 ) . يونس / 46 : فَإِلَيْنا مَرْجِعُهُمْ ثُمَّ اللَّهُ شَهيدٌ عَلى ما يَفْعَلُونَ ، الفجر / 14 ، العلق / 14 و . . .\r\n( 2 ) . التوبة / 105 : وَ قُلِ اعْمَلُوا فَسَيَرَى اللَّهُ عَمَلَكُمْ وَ رَسُولُهُ وَ الْمُؤْمِنُونَ وَ سَتُرَدُّونَ إِلى عالِمِ الْغَيْبِ وَ الشَّهادَةِ فَيُنَبِّئُكُمْ بِما كُنْتُمْ تَعْمَلُون ، البقرة / 143 ، النحل / 89 و . . .\r\n( 3 ) . ق / 18 : ما يَلْفِظُ مِنْ قَوْلٍ إِلَّا لَدَيْهِ رَقيبٌ عَتيد ، المطففين / 21 و . . .\r\n( 4 ) . يس / 65 : الْيَوْمَ نَخْتِمُ عَلى أَفْواهِهِمْ وَ تُكَلِّمُنا أَيْديهِمْ وَ تَشْهَدُ أَرْجُلُهُمْ بِما كانُوا يَكْسِبُونَ ، فصلت / 21 - 20 و . . .\r\n( 5 ) . الإسراء / 14 : اقْرَأْ كِتابَكَ كَفى بِنَفْسِكَ الْيَوْمَ عَلَيْكَ حَسيباً\r\n( 6 ) . الكهف / 49 : وَ وُضِعَ الْكِتابُ فَتَرَى الْمُجْرِمينَ مُشْفِقينَ مِمَّا فيهِ وَ يَقُولُونَ يا وَيْلَتَنا ما لِهذَا الْكِتابِ لا يُغادِرُ صَغيرَةً وَ لا كَبيرَةً إِلَّا أَحْصاها وَ وَجَدُوا ما عَمِلُوا حاضِراً وَ لا يَظْلِمُ رَبُّكَ أَحَداً\r\n( 7 ) . الزلزلة / 5 - 1 : إِذا زُلْزِلَتِ الْأَرْضُ زِلْزالَها ، وَ أَخْرَجَتِ الْأَرْضُ أَثْقالَها ، وَ قالَ الْإِنْسانُ ما لَها ، يَوْمَئِذٍ تُحَدِّثُ أَخْبارَها ، بِأَنَّ رَبَّكَ أَوْحى لَها\r\n","page_name":" 101 ","page_number":101},
  {"content":"\r\n\r\n\r\nقانون مراقبه\r\nمراقبه در فارسى به معنى « ژرف‌نگرى » ، « درون پويى » يا « خود پژوهى » است و اصطلاحاً براى مواظبت از نفس به كار گرفته مىشود . همان‌طور كه پيشتر بدان اشاره شد ، در علم اخلاق قانونى به نام قانون مراقبه وجود دارد كه در همهء مراتب و منازل سير و سلوك نقشى برجسته‌اى ايفا مىنمايد . اين قانون در « اخلاق » و « اخلاقيّات » ، كاربرد ويژه دارد و علماى وارستهء علم اخلاق ، هم در تعليم « صفات اخلاقى » و هم در آموزش « اعمال اخلاقى » بر ضرورت عمل به آن پافشارى مىكنند . در منزل يقظه نيز سالك براى رسيدن به مقام يقظه بايد علاوه بر اينكه دائماً در حال توجّه و بيدارى است ، به قانون مراقبه عمل نمايد و حالت مراقبه را در خود حفظ و تقويت نمايد .\r\n\r\nمراتب مراقبه\r\nقانون مراقبه مراتبى دارد و هركدام از بزرگان اهل معرفت به طريقى از آن قانون بهره جسته و نحوهء عمل به آن را به گونه‌اى بيان كرده‌اند .\r\nمرتبهء اوّل : كمترين و مختصرترين مرتبهء قانون مراقبه ، انسان را موظّف مىكند كه در پايان هر روز اعمال روز گذشتهء خود را با دقّت فراوان محاسبه نمايد و يك ارزيابى دقيق از كردار و گفتار خود داشته باشد . در صورتى كه ارزيابى او نتيجهء مثبت در بر داشت ، شكر حق‌تعالى را به‌جا آورد و چنانچه با نتيجهء منفى مواجه شد ، فوراً در جهت جبران غفلت و قصور و تقصير خود تلاش نمايد .\r\nمرتبهء دوّم : مرتبهء بعدى قانون مراقبه ، سالك را وادار مىكند علاوه بر محاسبهء اعمال در پايان روز ، چندين مرتبه در طول شبانه روز به ياد قبر و قيامت و سراى آخرت بيفتد و با تصور تجسم اعمال در عالم پيش رو ، خود را از غفلت رهانيده ، به توجّه و بيدارى برسد . حتّى نقل شده است كه برخى از اولياى الهى و سالكان الى الله به همين منظور قبرى آماده كرده و در شبانه روز چندين مرتبه داخل آن قبر مىخوابيده‌اند تا ياد\r\n\r\n","description":"","footnote":"","page_name":" 102 ","page_number":102},
  {"content":"\r\n\r\nقيامت از خاطر آنان نرود و هميشه بيدار باشند .\r\nمرتبهء سوّم : مرتبهء سوّم قانون مراقبه ، كامل‌ترين مرتبه است كه خود داراى سه مرحله مىباشد و سالك بايد در شبانه روز به دستورات اين مراحل عمل كند تا قانون مراقبه در سلوك او مؤثّر افتد .\r\nمرحلهء اوّل ؛ مشارطه : در اين مرحله ، سالك بايد در ابتداى هر روز با خود شرط بندى و مشارطه كند و با حالت تلقين با خودش صحبت نمايد . اين شرط نهادن و بستن پيمان ، بسيار دقيق و سخت و جدّى است . نهادن شرط ، در آغاز بر سبيل خواهش و تمنّا است و اگر اثر نكرد ، به شكل فرمان از سوى ارباب نيرومند ، به بندهء سركش و گنه پيشه ، ابلاغ مىگردد . مثلًا سالك بايد هميشه پس از اتمام نماز شب و اقامهء نماز صبح ، با خود صحبت كند و بگويد من امروز بايد توجّه داشته باشم . بايد مراقب باشم دچار غفلت‌نشوم ؛ زيرا اگر غافل شوم ، سقوط مىكنم و به درهء تباهى پرتاب خواهم شد . با نفس امّاره صبحت كند و بگويد : اى نفس امّاره ! تو بايد از من متابعت كنى ، تو بايد حرف مرا بشنوى و الّا خسارت فراوانى به من وارد مىكنى . و خلاصه با خودش مشارطه كند كه توجّه داشته باشد و حتّى به نفس امّاره التماس كند و آن را قسم دهد كه مطيع شود تا غفلت به سراغ او نيايد . مخصوصاً سالك بايد اگر در روزهاى قبل به نوعى غافل بوده و در موارد خاصّى توجّه نداشته است ، در خصوص همان موارد و عدم تكرار آن ، با خود مشارطه كند .\r\nاهميّت مشارطه به قدرى است كه بعضى از بزرگان سير و سلوك نظير استاد عاليقدر ما حضرت امام خمينى ، مشارطه را مستقلًا راهى براى خودسازى مىدانند و به آن سفارش مىكنند . ولى بايد دانست كه مشارطه به تنهايى سودمند نيست . نفس امّاره به مثابهء فلزى است كه مرتّباً بايد چكش بخورد و گرنه شكل مورد نظر را پيدا نمىكند . لذا سالك بايد همراه مشارطه و بعد از آن ، به مراقبه بپردازد .\r\nمرحلهء دوّم ؛ مراقبه : اين مرحله سالك را موظّف به مراقبت از كردار و گفتار خود\r\n\r\n","description":"","footnote":"","page_name":" 103 ","page_number":103},
  {"content":"\r\n\r\nمىكند . طالب معرفت بايد در طول روز مراقب باشد غفلت به سراغ او نيايد و مكرراً متذكّر توجّه خود باشد . نظير راننده‌اى كه در يك جادهء خطرناك مشغول رانندگى است و اگر اگر يك لحظه توجّه خود را از رانندگى بردارد ، منحرف و پرتاب خواهد شد ، لحظه به لحظه تمام حواسّ خود را در جهت توجّه و بيدارى به كار گيرد . و همانطور كه توجّه آن راننده اجازهء انحراف از جاده به او نمىدهد ، سعى كند با هوشيارى و توجّه كامل ، مسير حركت به سوى خداى سبحان را طى نمايد . اگر هم در طول روز اندك غفلتى به سراغ او آمد و موجب سلب توجّه از او شد ، بايد تصوّر كند در اتومبيل نشسته و ترمز آن بريده و در حال سقوط به دره است . با اين تصور ، تلاش كند جسم خود را كه به منزلهء وسيلهء حركت ، در خدمت او است ، كنترل كند و اجازهء انحراف به آن ندهد . پس از كنترل و بازگشت به جادهء مستقيم نيز مجدداً افسار مركب خود را رها نكند و براى ادامهء مسير ، توجّه داشته باشد . آرام علت غفلت را از نفس خود جويا شود و در گام نخست ، اندكى او را نكوهش كند . و اگر اين بى توجّهى تكرار شد ، او را شديداً مورد اعتراض قراردهد و چونان اربابى كه بندهء گنهكارش را نكوهش مىكند ، نفس خود را كه مقصر بوده است ، ملامت كند و براى غفلتى كه داشته است به نفس سركش ، نهيب بزند و او را مؤاخذه نمايد . به او بگويد : چرا غافل شدى ؟ چرا چنين كردى ؟ چرا عهد خود را شكستى ؟ چرا به شرطى كه با تو كردم ، عمل نكردى ؟\r\nبه اين ترتيب سالك بايد هر روز از اوّل صبح تا وقتى كه قصد خوابيدن دارد ، به مراقبه از خود بپردازد . نكتهء قابل توجّه در اين مرحله اين است كه سالك بايد مراقب باشد ، توجيه نفسانى مانع رهائى از غفلت و نيل او به سوى بيدارى نشود . اگر غفلت خود را توجيه كند و بپندارد كه توجّه داشته است ، قطعاً نمىتواند بيدار شود و از مسير حركت خارج مىگردد .\r\nاين مطلب را مكرّراً متذكّر شده‌ايم كه انسان بايد مراقب باشد گناه نكند ، كه گناه موجب ذلت دنيا و آخرت است . ولى اگر گناهى مرتكب شد ، لازم است فوراً توبه كند و\r\n\r\n","description":"","footnote":"","page_name":" 104 ","page_number":104},
  {"content":"\r\n\r\nاز خداى رحمان و رحيم ، عذرخواهى نمايد و اجازه ندهد گناه براى او به صورت عادت درآيد . از گناه روى گناه بپرهيزد كه موجب بدبختى او مىشود . مواظب باشد در سرازيرى گناه واقع نشود ، زيرا در اين صورت نظير آدمى كه در اتومبيل ترمز بريده نشسته است ، به درهء شقاوت سقوط مىكند . و نهايتاً اگر گناه كرد و - العياذ بالله - گناه او تكرار شد و به صورت عادت درآمد ، بايد مراقب باشد ، آن گناه را توجيه نكند ، كه توجيه گناه انسان را مىرساند بدانجا كه نفس لوّامه را به نفس محسّنه مبدّل مىكند . و هر كار بدى را در نظر او ، به صورت يك امر نيكو جلوه مىدهد :\r\nقُلْ هَلْ نُنَبِّئُكُمْ بِالْأَخْسَرينَ أَعْمالًا ، الَّذينَ ضَلَّ سَعْيُهُمْ فِي الْحَياةِ الدُّنْيا وَ هُمْ يَحْسَبُونَ أَنَّهُمْ يُحْسِنُونَ صُنْعا « 1 »\r\nمرحلهء سوّم ؛ محاسبه : مراقبهء سالك تا پايان فعاليت و زندگى روزانه ادامه دارد و آنگاه بايد از كار خود محاسبه به عمل آورد . اميرمؤمنان على ( ع ) مىفرمايند :\r\n« لَيْسَ مِنَّا مَنْ لَمْ يُحَاسِبْ نَفْسَهُ كُلَّ يَوْمٍ فَإِنْ عَمِلَ خَيْراً حَمِدَ اللَّهَ وَ اسْتَزَادَهُ وَ إِنْ عَمِلَ سُوءاً اسْتَغْفَرَ اللَّهَ » « 2 »\r\nهر كه روزانه خويش را محاسبه نكند ، از ما نيست . اگر كار خوبى كرده ، خداوند را سپاس گويد و از او بخواهد كه بر آن بيفزايد و اگر كار بدى كرده ، از خداى متعال آمرزش طلبد .\r\nطالب معرفت بايد نظير تاجرى كه دفتر محاسبات روزانه دارد ، هنگام خواب به محاسبهء اعمال و رفتار روز خود و اشتباهاتى كه انجام داده و غفلت‌هائى كه داشته است ، بپردازد . علماى علم اخلاق با عنايت به شباهت بين خواب و مرگ ، به جويندگان\r\n\r\n\r\n","description":"","footnote":"\r\n( 1 ) . الكهف / 104 - 103 : « بگو آيا شما را از زيانكارترين مردم خبر دهيم ؟ آنها كسانى هستند كه سعيشان در زندگى دنيا گم و تباه شده است و خود گمان مىكنند كه كار نيكى انجام مىدهند . »\r\n( 2 ) . عدة الداعي ، ص 239\r\n","page_name":" 105 ","page_number":105},
  {"content":"\r\n\r\nحقيقت توصيه مىكنند كه هنگام خواب ، فرض كنند در حال احتضار هستند و تا دقايقى ديگر از دنيا خواهند رفت . سالك بايد در آن هنگام ، عالم قبر را در مقابل خود مجسّم كند و با اين تصوّر ، يك حسابرسى دقيق از خود به عمل آورد . پس از حسابرسى ، چنانچه نتيجهء اعمال او مثبت ارزيابى شد ، شكر آن را به جا آورد و اگر نتيجهء اعمال او مردود شد ، پشيمان شود و از خداوند عذر خواهى نمايد . اگر غفلت‌هاى او از توجّهات او بيشتر بود ، نفس خود را ملامت كند و با شرمندگى و خجالت‌زدگى به رختخواب برود و تصميم جدى بگيرد كه فردا چنين غافل نباشد . البته در اين حسابرسى نيز سالك بايد از توجيهات شيطانى اجتناب كند و مواظب باشد خودش را فريب ندهد .\r\nزمانى كه انسان براى خواب به‌بستر مىرود ، بايد لحظه‌اى در خود فرو رفته و علاوه بر اينكه به‌حساب اعمال روز خود مىرسد ، قدرى بينديشد كه امروز نيز قدمى ديگر به قبر نزديك و از اين دنيا دور شدم . يك شبانه روز از عمر گرانبهايم را دادم ، امّا به ازاء آن چه خريدم ؟\r\nبنابر رواياتى كه از ائمهء اطهار ( عليهم السلام ) منقول است ، در قيامت قبل از ورود به صف محشر يك بازپرسى و حسابرسى دقيق از انسان مىشود . « 1 » اگركسى پاسخ قانع‌كننده در اين بازپرسى داشته باشد به پيش مىرود و گرنه همانجا پروندهء او بسته مىشود . بنابراين سالك بايد قبل از مرگ و پيش از فرارسيدن موعد حسابرسى و بازپرسى خداوند متعال ، خودش به حسابرسى اعمالى كه مرتكب شده است ، بپردازد و در جهت جبران غفلت‌ها و بىتوجّهىها كوشش نمايد . اجازه ندهد حساب‌هاى رسيدگى نشده ، انباشته شود ؛ زيرا انبار شدن حساب و قطور شدن پروندهء حسابرسى ، موجب شقاوت و بدبختى است .\r\nاز پيامبر اكرم ( ص ) روايت شده است كه فرمودند :\r\n« حَاسِبُوا أَنْفُسَكُمْ قَبْلَ أَنْ تُحَاسَبُوا » « 2 »\r\n\r\n\r\n","description":"","footnote":"\r\n( 1 ) . بحارالانوار ، ج 7 ، ص 258\r\n( 2 ) . وسائل الشّيعة ، ج 16 ، ص 99 : « به حساب خود برسيد قبل از اينكه به حساب شما رسيدگى شود . »\r\n","page_name":" 106 ","page_number":106},
  {"content":"\r\n\r\nدليل ورشكسته شدن برخى تجّار همين است كه حساب دقيق و سريع بر درآمدها و هزينه‌هاى خود ندارند و چون ميزان سود و زيان در تجارت براى آنان مشخص نيست ، مدّتى به‌روش غلط خود ادامه‌مىدهند و متوجّه زيان ناشى از معاملات نيستند و ناگهان دچار ورشكستگى مالى مىشوند . غفلت در مسير حركت به سوى خداى سبحان نيز نظير ضرر و زيان ناشى از معاملات تاجر است و اگر براى جبران آن تدبيرى اتّخاذ نشود ، سالك را به درهء عميق تباهى سرنگون مىكند و او را در شمار ورشكستگان روز قيامت قرار مىدهد .\r\nافزون بر اين ، بر اساس برخى از روايات اهل‌بيت ( عليهم السلام ) ، عدم محاسبهء اعمال ، موجب مىشود ، انسان از شمار « شيعيان راستين » خارج شود .\r\nبه كار بردن جملهء « لَيسَ مِنّا » « 1 » براى كسانى كه به محاسبهء اعمال خود نمىپردازند ، هشدار بزرگى براى سالك به شمار مىرود . بنابراين محاسبهء اعمال در پايان هر روز ، بسيار اهميّت دارد و عدم محاسبهء كردار و گفتار ، خسارات جبران ناپذيرى به انسان وارد مىكند . طالب معرفت بايد با عمل به قانون مراقبه و محاسبهء مداوم اعمال و افكار ، فوراً غفلت‌ها را جبران كند تا به مقام يقظه نائل آيد .\r\n\r\n\r\n","description":"","footnote":"\r\n( 1 ) . الكافي ، ج 2 ، ص 453 ، وسائل الشّيعة ، ج 16 ، ص 98\r\n","page_name":" 107 ","page_number":107},
  {"content":"\r\n . \r\n","description":"","footnote":"","page_name":" 108 ","page_number":108},
  {"content":"\r\n\r\n\r\nمنابع\r\n1 . قرآن الكريم\r\n2 . إرشاد القلوب الي الصواب ، ابو محمّد حسن بن ابى الحسن الديلمى ، قم ، انتشارات شريف رضى ، 1412 هق .\r\n3 . الأخلاق و شؤون الحكمة العمليّة ، آية الله العظمى حسين مظاهرى ، قم ، دار الشّفق للمطبوعات ، الطبعة الاولى ، 1413 هق .\r\n4 . اعلام الدين ، ابو محمد حسن بن ابى الحسن ديلمى ، قم ، انتشارات مؤسّسه‌آل البيت ( ع ) ، 1408 هق .\r\n5 . الأمالي ، ابوجعفر محمّد بن حسن الطوسى ، قم ، انتشارات دار الثّقافة ، 1414 هق .\r\n6 . بحارالأنوار الجامعة لدرر أخبار الأئمة الأطهار ( ع ) ، محمّد باقر مجلسى ، بيروت ، مؤسسة الوفاء ، 1404 هق .\r\n7 . تفسير الصافى ، ملامحسن فيض كاشانى ، تهران ، انتشارات الصدر ، چاپ دوم ، 1415 هق .\r\n8 . تفسير العياشي ، محمدبن مسعود بن محمد بن عياشى ، چاپخانه علميه تهران ، 1380 هق .\r\n9 . تفسير القمي ، ابو الحسن على بن ابراهيم بن هاشم قمى ، قم ، مؤسسه دار الكتاب ، 1404 هق .\r\n10 . تفصيل وسائل الشيعة إلى تحصيل مسائل الشريعة ، شيخ محمد بن حسن حُر عاملى ، قم ، مؤسّسه آل البيت لإحياء التراث ، چاپ اوّل ، 1409 هق .\r\n11 . تنبيه الخواطر و نزهة النواظر ( مجموعة ورام ) ، ورام ابن ابى فراس ، قم ، مكتبة الفقيه ، چاپ اوّل ، [ بى تا 
  ]\r\n\r\n","description":"","footnote":"","page_name":" 109 ","page_number":109},
  {"content":"\r\n\r\n12 . تهذيب الأحكام ، ابوجعفر محمّد بن حسن الطوسى ، تهران ، دار الكتب الإسلاميه ، الطبعة الرابعة ، 1365 هش .\r\n13 . الجواهر السنيّة في الاحاديث القدسيّه ، محمد بن الحسن بن على بن الحسين الحرالعاملى ، تهران ، انتشارات دهقان ، چاپ سوّم ، 1380 هش .\r\n14 . الخصال ، محمّد بن على بن حسين‌بن بابويه قمى معروف به‌شيخ صدوق ، قم ، انتشارات جامعه مدرسين ، الطبعة الثانية ، 1403 هق .\r\n15 . ديوان الإمام علي ( ع ) ، منسوب به اميرالمؤمنين على ( ع ) ، قم ، انتشارات پيام اسلام ، چاپ دوّم ، 1369 هش .\r\n16 . شرح چهل حديث ، روح الله الموسوى الخمينى ( مدظله ) ، تهران ، مؤسّسه تنظيم و نشر آثار امام خمينى ( مدظله ) ، 1383 هش .\r\n17 . عدة الداعي و نجاح الساعي ، جمال الدين احمد بن محمد بن فهد حلى ، قم ، دار الكتاب الإسلامى ، الطبعة الأولى ، 1407 هق .\r\n18 . علل الشرائع ، محمّد بن على بن حسين بن بابويه قمى معروف به شيخ صدوق ، قم ، انتشارات مكتبة الداورى ، [ بى تا 
  ] .\r\n19 . قرب الإسناد ، ابوالعباس عبدالله بن جعفر حِميرى قمى ، تهران ، انتشارات كتابخانه نينوى ، [ بى تا 
  ]\r\n20 . الكافي ، محمّد بن يعقوب بن اسحاق الكلينى الرازى ، تهران ، دار الكتب الإسلامية ، 1365 هش .\r\n21 . كشف الأسرار و عدة الأبرار ، رشيد الدين ميبدى احمد بن ابى سعد ، تهران ، انتشارات امير كبير ، چاپ پنجم ، 1371 هش .\r\n22 . كفاية الأثر في النص على الأئمة الاثنى عشر ، ابو القاسم على بن محمد بن على خزاز قمى رازى ، قم ، انتشارات بيدار ، 1401 هق .\r\n\r\n","description":"","footnote":"","page_name":" 110 ","page_number":110},
  {"content":"\r\n\r\n23 . مثنوى معنوى ، جلال الدين موسوى محمد بن محمد بن الحسين البلخى ، تهران ، انتشارات بهزاد ، چاپ يازدهم ، 1383 هش .\r\n24 . مستدرك الوسائل و مستنبط المسائل ، ميرزا حسين نورى ، قم ، مؤسّسه آل البيت لإحياء التراث ، اوّل ، 1408 هق .\r\n25 . مشكاة الأنوار في غرر الأخبار ، ابوالفضل على بن رضى الدين حسن ابن الفضل الطبرسى ، نجف ، مكتبة حيدريه ، چاپ دوّم ، 1385 هق .\r\n26 . مصباح الشريعة ، منسوب به امام صادق ( ع ) ، بيروت ، مؤسسة الأعلمى للمطبوعات ، چاپ اوّل ، 1400 هق .\r\n27 . مناقب آل أبي طالب ، رشيد الدين محمّد بن شهر آشوب مازندرانى ، قم ، مؤسسه انتشارات علامه ، 1379 هق .\r\n28 . من لا يحضره الفقيه ، محمّد بن على بن حسين بن بابويه قمى معروف به شيخ صدوق ، قم ، انتشارات جامعه مدرسين ، الطبعة الثالثة ، 1413 هق .\r\n29 . منهاج الكرامة في معرفة الامامه ، حسن بن يوسف حلى معروف به علامه حلى ، قم ، انتشارات عاشورا ، 1379 هق .\r\n30 . الميزان فى تفسير القرآن ، سيدمحمد حسين طباطبايى ، قم ، دفتر انتشارات اسلامى جامعه مدرسين حوزه علميه ، چاپ پنجم ، 1417 هق .\r\n31 . نهج البلاغه گردآورى : ابو الحسن محمّد بن حسين الموسوى البغدادى معروف به سيد رضى ، قم ، انتشارات دار الهجرة ، [ بى تا 
  ] .\r\n32 . الوافي ، ملا محسن فيض كاشانى ، اصفهان ، كتابخانه امام اميرالمؤمنين على ( ع ) ، چاپ اوّل ، 1406 هق .\r\n\r\n","description":"","footnote":"","page_name":" 111 ","page_number":111},
  {"content":"\r\n . \r\n\r\n","description":"","footnote":"","page_name":" 112 ","page_number":112}
  ]