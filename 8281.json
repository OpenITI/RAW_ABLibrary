[
  {"content":"\r\n\r\n\r\nجلد سوم\r\n\r\n[ جلد دوم دفتر اول 
  ]\r\n\r\nچند كلمه بر سبيل اعتذار\r\nكتاب حاضر جلد دوم كتاب مطلع سعدين و مجمع البحرين تأليف عبد الرزاق سمرقندى است و آن‌چنان‌كه مىدانيد بخشى از تاريخ ايران را ، از مرگ تيمور در شعبان سال 807 تا سال 875 يعنى استقرار سلطان حسين ميرزاى گوركانى معروف به سلطان حسين بايقرا ، شامل مىشود .\r\nاين كتاب را اول‌بار پروفسور محمد شفيع لاهورى از دانشمندان شبه قارهء هند و از شيفتگان ادب و تاريخ ايران چاپ كرده ، بنابراين همچنان‌كه تقدم فضل او براين ناچيز روشن است فضل تقدم او نيز در چاپ اين كتاب محرز و مبرهن است و اهل نظر از مطالعهء توضيحات تاريخى و جغرافيائى او در اين كتاب مىتوانند هم به وسعت اطلاعات و متانت تحقيقات وى پى برند هم به شور و شوقى كه وى به ادب و آيين و فرهنگ و شعر و تاريخ سرزمين ايران داشته است .\r\nتو گوئى وى هنوز چون دانشمندان و شاعران و خطيبان و كاتبان روزگار درخشان گوركانيان هند با احترام تمام و خشوع و خضوع ما لا كلام به زبان فارسى و متون ارزندهء تاريخى آن مىنگرد و نگريسته است با تمام وجود . يادش گرامى باد و ياد همهء كسانى كه به فرهنگ و ادب و آيين اين سرزمين اهورائى دل بسته‌اند .\r\nوقتى جلد اول كتاب مطلع سعدين را مقابله و تصحيح كردم و به قدر\r\n\r\n","description":"","footnote":"","page_name":" اعتذار 1 ","page_number":1},
  {"content":"\r\n\r\nبضاعت مزجات خويش بر آن توضيحات و اضافاتى افزودم تا منتشر شود ، به خاطر مىگذشت كه اين جلد دوم را كه پروفسور محمد شفيع چاپ كرده ، نيز ضميمهء جلد اول كنم و به نام او و به ياد او اين كتاب را سراسر و يك‌جا منتشر سازم تا مردم اين سرزمين كتابى جامع و دقيق در تاريخ كشور خود از قرن هشتم و نهم داشته باشند . زيرا همان‌طور كه اهل نظر مىدانند از اين قسمت از تاريخ ايران به صورت كتابى مستقل در دست نيست و آنچه در كتابهاى روضهء الصفاى ميرخواند و حبيب السير خواندمير آمده برگرفته از همين كتاب مطلع سعدين است همراه بعضى جزئيات كه ميرخواند و خواندمير از زبان ديگران شنيده‌اند و البته اين مطلع سعدين هم تا حدود دههء سوم از قرن نهم را مديون مولانا حافظ ابرو يعنى شهاب الدين عبد اللّه بن لطف اللّه نويسندهء معروف ذيل جامع التواريخ و ذيل ظفرنامه نظام شامى و مؤلف كتاب عظيم و ارزندهء زبدة التواريخ است و عبد الرزاق سمرقندى حرف به حرف از كتابهاى او وقايع ايران را تا حدود سال 834 كه سال مرگ حافظ ابروست آورده اما تا آثار حافظ ابرو كلا چاپ نشود و حق آن مورخ بزرگوار ادا نگردد بايد از عبد الرزاق سمرقندى ممنون بود كه با نقل دقيق از كتابهاى حافظ ابرو هم وقايع اين دوره از تاريخ ايران را نوشته هم ياد آن مورخ را زنده نگه داشته است و اين نكته نيز گفتنى است كه سمرقندى خود بدين مطلب معترف بود و آن را با فخرى تمام بيان داشته است .\r\nبارى همچنان‌كه گذشت هماره اين انديشه در دل مىخليد كه آن جلد دوم را نيز ضميمهء جلد اول كنم ولى باز همواره بر دلم گران مىآمد چه اين جلد امانتى بود از يك دانشمند مسلمان شبه‌قارهء هند و بار امانت سخت و سنگين است چنان كه آسمان هم بار امانت نتوانست كشيد . در اين كشاكش درون ، هرطور بود ، آن سه جلد كتاب يعنى مطلع سعدين جلد دوم چاپى را رونويسى كردم و حواشى و اضافات و توضيحات مرحوم پروفسور شفيع را هم به نحوى جمع كردم هرچند كه آن وحشت و خشيت همچنان باقى بود . ازين روى با دوستان صاحب‌نظر در ميان نهادم و آنان نيز براين انديشه مهر تأييد زدند و به تكرار و تلقين مرا درين كار مشوق و مؤيد شدند . اما همچنان در ته دل‌نگران بودم تا اين‌كه كليهء اوراق\r\n\r\n","description":"","footnote":"","page_name":" اعتذار 2 ","page_number":2},
  {"content":"\r\n\r\nجلد اول را براى چاپ فرستادم و من‌جمله بىآن‌كه متوجه باشم اين قسمت مأخوذ از پروفسور محمد شفيع را . و للّه الحمد كه جلد اول به خوبى و نفاست منتشر شد و از مطبعه قسمتهاى چاپ شدهء جلد دوم رسيد و آن‌جا بود كه از كرده پشيمان شدم بدون آن‌كه راه بازگشتى داشته باشم و آن‌وقت بود كه دانستم كه اين درياچه موج بىكران دارد و آن‌جا بود كه متوجه شدم كه عشق آسان نمود اول ولى افتاد مشكلها و چه اشكالاتى دلهره‌آميز و نگران‌كننده .\r\nمن به احترام پروفسور محمد شفيع نخواستم در اين كتاب دستى ببرم چه به عنوان تصحيح چه به عنوان تكميل و توضيح . زيرا هرگز ميل نداشتم كه چنين توهمى رود كه من حق خدمت او را ناديده مىانگارم و قدمت فضل و فضل قدمت او را انكار مىكنم و خود را از وى در تصحيح و توضيح متن ارجح و اولى و اعلم مىدانم . قصد من صرفا تكميل دورهء كتاب مطلع سعدين بود ولى قصد داشتم كه جلد دوم را همان‌طور كه پروفسور محمد شفيع چاپ كرده به اسم او و با ذكر خير او چاپ كنم . اما اين كار چنان‌كه گذشت همراه با مشكلات تمام بود . زيرا از همان لحظه احساس كردم كه من در اين كار با اختلاف شديد سليقتى و زمانى و مكانى و زبانى با پروفسور مرحوم روبه‌رو هستم . آن مرحوم اين كتاب را در سال 1946 ميلادى شروع كرده ، يعنى سال آغاز جنگ بين‌الملل دوم ، چنان‌كه در همان صفحهء اول كتاب خود ، در شرح كوتاهى كه به زبان اردو آورده از نبود كاغذ شكوه كرده و يادآور شده كه به علت اين كمى و كاستى حواشى و اضافات را به بعد موكول مىكند . چنين است كه توضيحات مربوط به جلد اول ، يعنى سنوات 807 تا 830 را در پايان جلد سوم ( حوادث 850 تا 875 ) آورده و باز بر آن توضيحات تكمله‌اى افزوده و افزون بر آن در زير صفحات جلد دوم و سوم به خط ريز و شيؤه هندى نيز افاضاتى تمام كرده و چون با دست نوشته و بعد چاپ سنگى كرده توانسته است در گوشه و كنار حواشى هم مطالبى بيفزايد ، اما آشنايان به كار چاپ مىدانند كه توضيح و تحقيق مربوط به متن را اكنون در پايان فصل يا آخر كتاب مىآورند و جمع‌وجور كردن اين مطالب كه بعضى در زير صفحه و بعضى در پايان جلد سوم آمده و تطبيق آنها با هم بسيار دشوار و وقت‌گير و\r\n\r\n","description":"","footnote":"","page_name":" اعتذار 3 ","page_number":3},
  {"content":"\r\n\r\nخسته‌كننده است .\r\nاز آن گذشته وى توضيحات مطالب جلد اول را با ذكر صفحه در مجلدات بعد آورده درحالىكه امروز با ماشينهاى جديد تمام كتاب را يك‌جا حروفچينى مىكنند و براى غلطگيرى آماده مىسازند و اساسا چاپ كتاب همراه با اضافات و افاضات به صورت سنگى با چاپ با ماشينهاى سريع و جديد امروز كاملا متفاوت است . بگذريم از آن‌كه وى در كشور خود در زمانى نزديك به شصت سال پيش به منابعى دسترسى داشته كه من امروز از آن دورم و تهيهء آن منابع دشوار است و احيانا متعذر .\r\nفراتر از اين دشواريها ، محمد شفيع پروفسور دانشمندى بود از شبه‌قارهء هند و من طالب علم كوچكى از ايران كه هم در سليقه و شيوهء تحقيق اختلاف داريم هم در چگونگى تحرير و سبك فارسىنويسى . خاصه آن‌كه پروفسور فقيد اصلا نحوهء كار خود و چگونگى تصحيح و مقابله و خصوصيات نسخ مورد نظر خود را ياد نكرده و اين‌همه را به جلد چهارم احاله كرده كه ظاهرا اين جلد چهارم هرگز نوشته يا منتشر نشده است و پيداست كه آن بزرگ‌مرد مثل همهء دانشوران ، در هر شهر و ديار ، در طى قرون و اعصار ، با مسائل مالى دست به گريبان بوده ؛ از يك‌سو شوق علم او را به عرصهء تحقيق كشانده و از ديگر سو نداشتن سرمايه وى را از آنچه آرزو مىكرده محروم داشته . به اين شرح نسبتا كوتاه ولى گويائى كه او دربارهء جلد چهارم نوشته توجه بفرماييد .\r\n\r\nعرض حال\r\nبه طبع جزء دوم و سوم از جلد دوم كتاب مستطاب مطلع سعدين و مجمع بحرين تأليف مولانا كمال الدين عبد الرزاق سمرقندى اين جلد اتمام پذيرفت و الحمد للّه على احسانه اول اين كتاب در سنهء 1360 شايع شده بود . در طبع و نشر اين دو جزء كه فعلا نشر مىشود ، موانع و عوائق چند در چند باعث تأخير شد . زمانهء طبع اينها عين دورهء انقلابات بود در اين نواحى ، از اين است كه كتاب\r\n\r\n","description":"","footnote":"","page_name":" اعتذار 4 ","page_number":4},
  {"content":"\r\n\r\nو طباعت كتاب طورى است كه ميسر آمد نه آن‌طور كه دل مىخواست و همين است عذر طوالت غلطنامه در آخر اين كتاب . فهارس مفصل و شرح حال مصنف كتاب زير ترتيب است . بعد تكميل ان شاء اللّه العزيز در جلد چهارم شايع مىشود .\r\nجزئى را از مصارف كثيرهء طبع اين دو جزء مذكور ، مجلس تحقيقات اسلامى ( اسلامك ريسرج ايسوسى ايشن ) بمبئى از راه علم دوستى به ذمهء خود گرفت و در اين باب ، معاصر فاضل آقاى آصف اى . اى فيضى سكريتير اعزازى مجلس لطف فرموده معاونت و كمك بسيار كردند .\r\nبه احساسات صميمهء قلبى هديهء تشكر به اين ارباب فضل پيش كرده مىشود .\r\nلاهور 28 ربيع الثانى سنهء 1365\r\nمحمد شفيع\r\nدرهرحال هرطور كه بود ، تمام افاضات و توضيحات وى را ، بنابر اقتضاى كار چاپ در پايان كتاب با شماره يا ستاره جمع‌وجور كردم و به همان انشاء و املاى او و همراه آن با منابع و مآخذ و لغت‌نامه تركى و مغولى وى را بى كم‌وكاست آوردم و هرگز از خود چيزى بر آن نيفزودم مگر بسيار اندك و نادر كه همه را در ميان قلاب گذاشتم تا نقد سره پروفسور محمد شفيع از پشيز مغشوش و ناچيز اين ناتوان بازشناخته شود .\r\nاميدوارم كه در برابر روح پرفتوح آن دانشمند مسلمان نيكو اعتقاد شرمنده نباشم و اهل نظر كه بدين كتاب بذل عنايت مىفرمايند به ديدهء لطف در آن نگرند و از خطاها و لغزش‌ها در گذرند كه خداوند تبارك و تعالى فرموده است  وَ إِذا مَرُّوا بِاللَّغْوِ مَرُّوا كِراماً .  زيرا بضاعت من مزجات بود و بيش از نيم مقدور نه و  لا يُكَلِّفُ اللَّهُ نَفْساً إِلَّا وُسْعَها . \r\nدر پايان سخن بار ديگر اين نكته را يادآور مىشوم كه در اين كتاب آنچه درست و شايسته از شادروان پروفسور محمد شفيع كه با شور و علاقه بدين كار\r\n\r\n","description":"","footnote":"","page_name":" اعتذار 5 ","page_number":5},
  {"content":"\r\n\r\nدست زده و تصحيح اين كتاب مهم را با هزاران خون دل به پايان برده و آنچه كمى و كاستى است از جانب من است . هرچه هست از قامت ناساز بىاندام ماست .\r\nعبد الحسين نوائى\r\nتهران 1375 خورشيدى\r\n\r\n","description":"","footnote":"","page_name":" اعتذار 6 ","page_number":6},
  {"content":"\r\n\r\n\r\nشرح حال پروفسور محمد شفيع\r\nخان بهادر پروفسور مولوى محمد شفيع از دانشمندان طراز اول پاكستان است . وى در سال 1883 ميلادى در ناحيهء قصور در 55 كيلومترى جنوب شرقى لاهور ديده به جهان گشود و پس از تحصيلات ابتدائى كه در زادگاهش صورت‌پذير بود . به دانشگاه پنجاب درآمد و در سال 1904 ليسانس در علوم اجتماعى گرفت و در سال بعد يعنى 1905 فوق ليسانس در رشتهء زبان انگليسى .\r\nدر سال 1913 در امتحان كارشناسى ارشد در رشتهء عربى دانشگاه پنجاب شاگرد اول شد و به پاداش آن يك بورس تحقيقاتى گرفت و بعد از دو سال كار در سمت پژوهشگرى ، با استفاده از بورس ديگرى به انگلستان رفت و به دانشگاه كيمبريج روى آورد . زيرا كيمبريج در آن روزگار قطبى در مطالعات شرق‌شناسى بود و محمد شفيع در محضر خاورشناسان سرشناسى چون ادوارد براون و نيكلسن و ميكلين هم با تصوف و عرفان اسلامى آشنايى يافت هم با زبانهاى گوناگونى چون فارسى باستان و ميانه و تركى جغتائى و عربى و عبرانى و سريانى و آلمانى . اقامت وى در كيمبريج از سال 1915 تا 1919 طول كشيد و در اين مدت ليسانس و فوق ليسانس زبان و ادبيات را گذراند و در آخرين سال تحصيل خود ، به تدريس زبان اردو در آن دانشگاه سرفراز آمد .\r\nمحمد شفيع در سال 1919 به كشورش بازگشت و خيلى زود عهده‌دار\r\n\r\n","description":"","footnote":"","page_name":" اعتذار 7 ","page_number":7},
  {"content":"\r\n\r\nكرسى زبان و ادبيات عربى گرديد و بعد به‌سمت معاونت دانشكده خاورشناسى ( 1921 تا 1936 ) و سپس به رياست آن دانشكده رسيد و از 1936 تا 1942 در اين مقام باقى ماند . در سال 1942 از خدمت در دانشگاه بازنشسته شد ولى همكارى وى با آن مركز علمى ادامه يافت تا اين‌كه در سال 1950 يعنى در شصت و هفتمين سال زندگانى در دانشگاه پنجاب كار مديريت اجرائى طرح مهم دائرة المعارف اسلامى اردو را برعهده گرفت و تا آخرين لحظهء حيات در اين راه از پا نايستاد .\r\nوى در طول زندگانى غير از نوشتن كتابهاى مهم ، نشريه‌هاى ارزنده‌اى را براى استفادهء استادان و دانشجويان پايه‌ريزى نمود من‌جمله مجلهء دانشكدهء باستان‌شناسى و مجلهء انجمن عربى و فارسى دانشگاه پنجاب كه اين انجمن خود نيز زادهء انديشه وى بود و بنيانگذارى و مديريتش نيز با آن دانشمند خستگىناپذير .\r\nپروفسور محمد شفيع در سال 1953 به رياست هيئت حسن تفاهم پاكستان به تهران آمد و سال بعد باز براى شركت در هزارهء بو على سينا به تهران سفر كرد و در اواخر همين سال براى شركت در كنگرهء خاورشناسان به انگلستان رفت .\r\nاين شوروشوق علمى آميخته به صداقت و صميميت موجب گرديد كه دولت بريتانيا در سال 1942 وى را به عنوان « خان بهادر » مفتخر نمود ، دانشگاه پنجاب درجهء دكتراى افتخارى به دو داد ، دولت ايران نشان علمى درجه اول ( 1953 ) و دولت پاكستان نشان « ستارهء پاكستان » را به وى اعطا نمودند و در سال 1955 نيز ، كه هفتادمين سال عمر او فرارسيده بود ، چهل و يك تن از دوستدارانش در سراسر جهان ، من‌جمله چند تن از استادان دانشگاه تهران با انتشار مجموعه مقالاتى به نام ارمغان علمى خدمات وى را گرامى داشتند . بديع الزمان فروزان‌فر نيز ابياتى درين‌باره سرود :\r\n دهر و دوران كم آورد فرزند * چون محمد شفيع دانشمند\r\nآن به فضل و به معرفت مشهور * و آن مبرا ز نخوت و ز غرور \r\n\r\n","description":"","footnote":"","page_name":" اعتذار 8 ","page_number":8},
  {"content":"\r\n\r\nو بدين بيت او را دعا گفت :\r\n فرخ است و خجسته فال او را * جشن هفتادمينه سال او را \r\nپروفسور محمد شفيع در طول عمر پرثمر خود دمى بيكار ننشست و دنبالهء تحقيقات و مطالعات خود را رها نكرد و حاصل اين تلاش و كوشش صميمانه ترجمه و تصحيح كتابهاى ارزنده‌اى است ، من‌جمله ترجمهء كتابهاى حاجى مراد اثر لئو تولستوى از انگليسى به اردو ( لاهور 1913 ) ، قصه اصحاب الاخدود از سريانى به انگليسى ( لاهور 1918 ) ، فهارس العقد الفريد از ابن عبد ربه از عربى به انگليسى ( از انتشارات دانشگاه پنجاب در 2 جلد ، كلكته 1935 تا 1937 ) و تصحيح متونى چون تذكرهء مىخانه ملا عبد النبى فخر الزمانى قزوينى ( با حواشى و فهارس ، لاهور 1926 ) ، و تتمهء صوان الحكمه على بن زيد بيهقى ( متن عربى با حواشى و فهارس از انتشارات دانشگاه پنجاب ، 1935 ) ، درة الاخبار ترجمهء فارسى صوان الحكمه ( انتشارات دانشگاه پنجاب ، 1935 ) ، مكاتبات رشيدى از رشيد الدين فضل اللّه طبيب همدانى ( متن با حواشى ، انتشارات دانشگاه پنجاب و لاهور ، 1940 ) و همين كتاب مطلع سعدين و مجمع بحرين ، در سه جلد ، جلد اول لاهور 1941 و جلد دوم و سوم ، لاهور 1949 .\r\nپروفسور محمد شفيع در شب چهارده مارس 1963 در هشتاد سالگى درگذشت و ازو فرزند صالحى به نام احمد ربانى باقى ماند كه مىخواست مؤسسه‌اى به نام پدرش در خانهء پدرى مشتمل بر كتابخانه و يادداشتهاى وى ايجاد كند و براى اين منظور با كمك دكتر ميان محمد بشير حسين فهرستى از نسخ خطى پدر تهيه و منتشر كرد ( 1972 ) ولى مرگ نابهنگام وى مجال اتمام كارها را نداد . با اين‌حال اين فرزند شايسته توانست مقدارى از آثار چاپ نشدهء پدر خويش را با راهنمائى و همكارى علامه سيد وزير الحسن عابدى منتشر كند ، من‌جمله مثنوى وامق و عذرا و متن فارسى كشف المحجوب على بن عثمان هجويرى و ترجمهء اردوى آن كتاب . و صناديد سند و يادداشتهاى پروفسور محمد شفيع راجع به تيمور و عهد وى . روان آن پدر دانشمند بزرگوار كه حق بزرگى بر گردن ما ايرانيان دارد و آن فرزند صالحى كه سنت سنيهء پدر را اقتفا كرد\r\n\r\n","description":"","footnote":"","page_name":" اعتذار 9 ","page_number":9},
  {"content":"\r\n\r\nشاد و يادشان بخير و حشرشان با بزرگان و اولياى خاص خالص خدا .\r\nاين سخن را بپايان نمىتوانم برد مگر آن‌كه از جناب دكتر محمد سليم اختر مدير گروه زبان و ادبيات اردو دانشكدهء زبانهاى خارجى دانشگاه تهران تشكر كنم كه مقالتى سخت عالمانه و مفصل دربارهء شادروان پروفسور محمد شفيع براى مقدمهء اين كتاب نوشتند و من جسارتا براى جلوگيرى از اطناب بيشتر مقدمه آن را مختصر كردم ، هرچند اين اختصار اندك بود ، زيرا مقالهء محمد سليم اختر چندان شيوا و ارزنده بود و چندان احساس صميميت و احترام نسبت به پروفسور محمد شفيع در آن وجود داشت كه دل به كوتاه كردن آن راضى نمىشد .\r\nدست مريزاد . دوش من زير بار منت اوست .\r\n\r\n","description":"","footnote":"","page_name":" اعتذار 10 ","page_number":10},
  {"content":"\r\n\r\n\r\n[ وقايع سنه سبع و ثمان مائه 
  ]\r\nبسم اللّه الرحمن الرحيم و به نستعين فاتحهء كلام حمد و ثناى ملك علامى بايد كه سناى ثنايش از ضمير منير چون خورشيد جهانگير تا به مدارج سپهر برين برآيد و خاتمهء مقال شكر و سپاس ذو الجلالى شايد كه انتماى اعتلايش از سكينهء سينه تا معارج سعود صعود نمايد . له الحمد فى الأولى و الآخرة . مالك الملكى تكرّم احسانه كه صداى خطبهء  إِنِّي جاعِلٌ فِي الْأَرْضِ خَلِيفَةً  « 1 » براى اعزاز انسان فراز منبر نه پايهء سپهر به ادا رسانيد و پادشاهى تعّظم سلطانه كه نقد دولت بشريّت را در دار الضرب عنايت به سكهء  لَقَدْ كَرَّمْنا بَنِي آدَمَ  « 2 » تمام‌عيار گردانيد و لواى ارتقاى انسان را به شرف  وَ رَفَعْناهُ مَكاناً عَلِيًّا  « 3 » برافراشت و پاى عرش‌فرساى ايشان را بر سرير سلطنت  وَ فَضَّلْناهُمْ عَلى كَثِيرٍ مِمَّنْ خَلَقْنا  « 4 » قاعدهء جلوس ارزانى داشت . الهى در داستانى كه طوطى وحىپرداز و شاهباز سدره پرواز به زبان عجز و نياز نغمهء لا احصى سرايد از زمزمهء مرغان بىزبان جز اعتراف به قصور چه آيد و چه شايد و در ميدانى كه دست اقتدار شهسوار\r\n\r\n\r\n","description":"","footnote":"\r\n( 1 ) . سورة البقرة 30 .\r\n( 2 ) . سورة الأسرى 70 .\r\n( 3 ) . سورة مريم 57 .\r\n( 4 ) . سورة الأسرى 70 .\r\n","page_name":" 1 ","page_number":11},
  {"content":"\r\n\r\nگردون گذار باوجود رفعت رايت لولاك ،\r\nمصرع\r\n اعلاى لواى ما عرفناك \r\nفرمايد از عقد تحرير هرفقير و از نظم تقرير هرحقير چه بندد و چه گشايد .\r\nمصرع\r\n دانسته شد كه هيچ ندانسته‌ايم ما \r\nو العجز عن درك الأدراك ادراك .\r\nنظم\r\n در اوجى كه خورشيد لرزان بود * كجا ذرّه را حدّ جولان بود \r\nبيت\r\n حديث حمدم و درياى كبرياى حلال * چو شبنمى است كه بر بحر مىكشد رقمى \r\nو صلات صلوات زاكيات و تحف تحيّات طيبات نثار بارگاه ماه فلك جلالت ، مهر سپهر رسالت ، مهر ختم نبوّت ، درّ درج فتوت ، سزاوار خلعت نامى لولاك ، « 5 » شايستهء سرير انّا ارسلناك ، « 6 » نور حدقهء بيناى مازاغ ، « 7 » نور حديقهء ميناى ابلاغ « 8 »\r\n\r\n\r\n","description":"","footnote":"\r\n( 5 ) . منظور كلام لولاك لما خلقت الأفلاك است .\r\n( 6 ) . اشارت بدين آيه است :  إِنَّا أَرْسَلْناكَ بِالْحَقِّ بَشِيراً وَ نَذِيراً  ( سورة البقرة 119 ) .\r\n( 7 ) . سورة النجم 17 .\r\n( 8 ) . شايد اشاره به اين آيه باشد كه  يا أَيُّهَا الرَّسُولُ بَلِّغْ ما أُنْزِلَ إِلَيْكَ مِنْ رَبِّكَ وَ إِنْ لَمْ تَفْعَلْ فَما بَلَّغْتَ رِسالَتَهُ  ( سورة المائده 67 ) .\r\n","page_name":" 2 ","page_number":12},
  {"content":"\r\n\r\nنظم\r\n چراغ‌افروز چشم اهل بينش * طراز كارگاه آفرينش\r\nسرير عرش را نعلين او تاج * امين وحى و صاحب سرّ معراج \r\nسلطانى كه در نهضت همايون   سُبْحانَ الَّذِي أَسْرى   « 9 » براق برق سرعت تا آن مقام راند كه\r\nمصرع\r\n روح الأمين به منزل الّا له مقام \r\nبا همه احترام بازماند .\r\nنظم\r\n ز سير و سلوك تو جبريل واماند * كه با تو نيارد كسى همعنانى \r\nو عالىشانى كه هنگام خلوت خاص حديث اختصاص لى مع اللّه وقت « 10 » بر زبان اخلاص چنان گذراند كه ملك مقرّب و نبى مرسل را در حريم احترامش مجال گنجايش نماند .\r\nمصرع\r\n ما از كجا و مدح و ثناى تو از كجا \r\nسيد و سرور آفرينش على الأطلاق ، شهسوار مضمار بعثت لأتمم مكارم الأخلاق ، المصطفى المجتبى ابو القاسم .\r\nبيت\r\n محمد كازل تا ابد هرچه هست * به آرايش نام او نقش بست \r\n\r\n\r\n","description":"","footnote":"\r\n( 9 ) . سورة الاسرى 1 .\r\n( 10 ) . لى مع اللّه وقت لا يسعنى فيه ملك مقرب و لا نبّى مرسل ( حديث نبوى ) .\r\n","page_name":" 3 ","page_number":13},
  {"content":"\r\n\r\nصلى اللّه عليه و على آله و اصحابه و سلّم .\r\nاما بعد چنين گويد حاوى اين اوراق الفقير الى اللّه الهادى ، عبد الرزاق بن اسحق السمرقندى تاب اللّه عليهما كه چون به توفيق ملك قدير قلم تحرير از رقم تقرير نصف اول كتاب مطلع سعدين و مجمع بحرين فراغت يافت ، اكنون شعشعهء آفتاب انديشه از مشرق عنايت ملك عّلام بر افق اتمام نصف دوم خواهد تافت و شروع در وقوع احوال اولاد امجاد صاحبقران غفران مآل از محض موهبت ايزد متعال مأمول است و همچنين شرح وقايع و نشر بدايع ساير بلاد در اخبار ملوك نامدار و آثار حكام كامگار از فيض ايزد متعال و لطف پروردگار مسئول . انّه خير مأمول و اكرم مسئول .\r\nمصرع\r\n بادا در اين طريق ز توفيق ياورى \r\nتشبيب سخن و ترصيف تأليف\r\nهوشمند سخن‌شناس ،\r\nمصرع\r\n بىشبهت و التباس داند \r\nكه منشى بر كمال  وَ هُوَ الَّذِي أَنْشَأَكُمْ  « 11 » به مقتضى  وَ رَفَعَ بَعْضَكُمْ فَوْقَ بَعْضٍ دَرَجاتٍ  ، « 12 » درجات سخن را كه طراز مآثر و اعزاز مردمى است در افراد گرامى آدمى به غايت متفاوت نهاده و مراتب آن مواهب متباعد فتاده ، چه بعضى سخنان را حكم اصوات حيوانات باشد كه هنگام عرض حالات كيف ما اتّفق صدور مىيابد و باز سخن را در رفعت منزلت و علو منقبت مرتبه‌اى است كه قوّت بشرى باوجود كمال قدرت سخنورى به آوردن مثل آن وفا نمىنمايد  وَ لَوْ كانَ \r\n\r\n\r\n","description":"","footnote":"\r\n( 11 ) . سورة الملك 23 .\r\n( 12 ) . سورة الأنعام 165 .\r\n","page_name":" 4 ","page_number":14},
  {"content":"\r\n\r\n بَعْضُهُمْ لِبَعْضٍ ظَهِيراً  « 13 » و از جواهر خورشيد تاب كه عنايت ملك وهاب را بر ارباب الباب فروفرستاده و مطالع آفاق را از اشراق آن نيّر عالم‌افروز روشنى داده گوهر سخن است   الْحَمْدُ لِلَّهِ الَّذِي أَنْزَلَ عَلى عَبْدِهِ الْكِتابَ .   « 14 »\r\nبيت\r\n گر بدى گوهرى وراى سخن * آن فرود آمدى به‌جاى سخن \r\nو سخن جان‌پرور به‌سان روح ناطقه بقاى ابدى يابد و چون شعاع آفتاب بر همه عالم تابد بل چراغ روح همين درون را فروغ بخشد و لمعهء خورشيد در بيرون درخشد . امّا نور سخن شمعى است كه برون و درون را به شعله‌اى درگيرد كه لمعان آن تا ابد فروزان باشد و هرگز نميرد و عمر باقى سخن باشد كه هم سخنور را حيات جاويد دهد و هم آن‌كس را كه به سخن نام برده زنده و باقى دارد .\r\nنظم\r\n باقى به ذكر شاعر طوسى است در جهان * ناموس و كارنامهء كاووس و تهمتن\r\nحسن كلام انورى است اين‌كه مىكند * تا اين زمان حكايت احسان بو الحسن « 15 » \r\nو چون از جنس انس و معشر ارباب همم عالى كه صاحب مكارم و معالى بوده‌اند هميشه انديشهء بقاى ذكر ستوده فرموده‌اند از حضرت عزّت عزّ شانه به خضوع\r\n\r\n\r\n","description":"","footnote":"\r\n( 13 ) . سورة الأسرى 88 .\r\n( 14 ) . سورة الكهف 1 .\r\n( 15 ) . يعنى مجد الدين ابو الحسن على بن محمد عمرانى از بزرگان سرخس ( ر ك انساب سمعانى در مادهء عمرانى ) و براى اطلاع بر مراتب ارادت انورى بدين مرد بزرگ رجوع شود به مقالهء نگارنده در مجلهء يادگار سال دوم شمارهء نهم .\r\n","page_name":" 5 ","page_number":15},
  {"content":"\r\n\r\nو خشوع اين موهبت مسألت نموده‌اند على ما ورد فى التنزيل حكاية عن الخليل  وَ اجْعَلْ لِي لِسانَ صِدْقٍ فِي الْآخِرِينَ  « 16 » و از نوع مكرّم بنى آدم انبيا عليهم السلام و سلاطين معزّز و موقر حضرت پروردگارند و حظّ اوفر و نصيب اوفى اين دو طايفه مستوفى دارند و تفوّق تامّ و تصّرف عام بين الأنام اين دو زمرهء عالىمقام را حاصل است و عموم تعلّق ايشان جميع اشيا را شامل . چه انبيا از اسرار ملك و ملكوت خبر دهند و خلايق را به طريق عبادت خالق افسر سعادت بر سر نهند و سلاطين به اصابت راى و اضاءت تيغ كشورگشاى ظلمت ظلم فرونشانند و آب عنايت كه انبيا از چشمه‌سار هدايت بيرون آورده در جويبار عدالت جارى گردانند .\r\nقطعه\r\n مكن خيال كه بىنور شمع شرع رسل * به عقل خويش كسى ره برد به كوى نجات\r\nاگرنه هيبت سلطان كند حمايت ملك * در اين جهان ندهد كس نشان امن و ثبات \r\nلاجرم سابقان مضمار سخن و ناقدان اسرار چرخ كهن اخبار و آثار اين دو طائفهء نامدار در تحت ضبط و قيد ربط آورده‌اند و در بيان واردات افعال و صادرات اقوال ايشان ، اوضاع جهانيان ظاهر مىشود و عالميان را از آن فوايد و منافع مىرسد و آن صناعت فنّى معتبر شده و به علم تاريخ اشتهار يافته و علما در آن فن به هرزبان در هرزمان به نظم و نثر مؤلّفات ساخته و مصنّفات پرداخته‌اند جزاهم اللّه تعالى خير الجزاء .\r\nو چون اين فقير بر سنن سنن والد مرحوم مدتى مديد ملازم مجلس همايون حضرت خاقان سعيد ، معين السلطنة و الخلافة و الدّين ميرزا شاهرخ افاض اللّه عليه\r\n\r\n\r\n","description":"","footnote":"\r\n( 16 ) . سورة الشعراء 84 .\r\n","page_name":" 6 ","page_number":16},
  {"content":"\r\n\r\nغفرانه مىبود و ذره‌وار در پرتو آفتاب فايض الأنوار جولان مىنمود خواست كه در نصف دوّم كتاب مطلع سعدين و مجمع بحرين احوال حضرت مغفرت مآل و اولاد امجاد و اقرباى سلطنت انتما و حالات ساير ولات و ولايات بيان كند و به موجب قضيهء مرضيهء شكر المنعم واجب ثناى مواجب اكرام و دعاى مواهب انعام فى الجمله به اتمام رساند و احوال ايران و توران بل اكثر جهان تا اين زمان فرخنده‌نشان اگر سعادت مساعدت نمايد گفته آيد . بنابراين معنى ، خاطر فاتر به ترتيب و تهذيب وقايع اشتغال فرمود و ضمير كسير در تأليف و ترصيف بدايع آتش طبيعت وقّاد را باوجود جمود اشتغال فرمود . اگرچه مناسب علو همت و ملايم حدت طبيعت آن بود كه از حقايق علوم و دقايق معقول و مفهوم و استكشاف اسرار و استطلاع انوار استفسار نمايد و ميدان امتحان را با فرسان اتقان و ايقان پيمايد . الا ان ملكا ورائى و لا يتركنى ورائى هذا و چون غزال مشكين خال قلم ، در خيال اين رقم نافه‌گشاى شد و خامهء عنبرين شمامه در شمام اين مرام عطرساى گشت زبان بدان‌سان داد و راز دل چنان در ميان نهاد كه خضر آيين چون از چشمهء نوشين يعنى ظلمات دوات آب حيات بردارد ، اصل داستان و حكايت در لباس ساده‌تر در نظر مردم ديده‌ور در جلوه آرد تا زلال اصل مقال و خيال سحر حلال به واسطهء استعارات غريب و سبب تشبيبات و تشبيهات عجيب تيره و آشفته نشود و اگرچه گاهگاه شايد كه بلبل طبع سخن‌ساز در هواى انشا پرواز نمايد و احيانا در چمن دستانسرايى و انجمن سخن‌آرايى داستانها سازد و نواها سرايد .\r\nو چون در اثناى حكايات و انهاى واقعات به ذكر اسامى نامى شاهزادگان گرامى يعنى فرزندان جهانبان حضرت صاحبقران احتياج مىشود ، اگر هرنوبت زبان قلم شكرين رقم به فتح باب حلاوت القاب كامياب گردد ، هرآينه موجب اطناب آيد ، قرار با خامهء گوهرنگار آن است كه در مقام تعبير از نام اميركبير يعنى :\r\nمصرع\r\n تيمور مؤيد جهانگير \r\n\r\n","description":"","footnote":"","page_name":" 7 ","page_number":17},
  {"content":"\r\n\r\nچنانچه در دفتر اول نقش‌پذير شده « حضرت صاحبقران » نويسد و هنگام احترام نام پادشاه عالم مقام يعنى :\r\nمصرع\r\n شاهرخ پادشاه دين‌پرور \r\n« حضرت خاقان سعيد » نگارد و هرگاه نام پادشاه سعيد شهيد :\r\nمصرع\r\n يعنى جناب حضرت سلطان ابو سعيد \r\nخواهد كه بر زبان آورد ، « حضرت خلافت پناهى » قائم‌مقام آن دارد .\r\nاگرچه بسيار افتد كه اسامى نامى اين سلاطين به صريح مذكور شود و اسامى گرامى باقى شاهزادگان كه هريك آفتاب سپهر سلطنت و ماه آسمان مملكت بودند به نام مشهور مسطور خواهد شد .\r\nشعر\r\n تا فروغ گوهر معنى ببيند چشم عقل * كلك در نظم در سلك سخن زين‌سان كشيد \r\nاميد به عنايت الهى مباهى است كه تا از حروف معانى و ظروف مبانى بر عذار اخبار و رخسار آثار رقمى باشد ، انوار اشراق اين كتاب در مطالع و مشارق آفاق چون شعاع آفتاب فروغ بخشد و طلعت جهان‌افروز آن چون شعشهء روز در اطراف عالم درخشد و جواهر مقاصد برحسب مصاعد همت انتظام يابد و آفتاب سعادت بر وفق ارادت بر طلعت ايام تابد .\r\nشعر\r\n تجلى عن الآفاق اشراق نوره * و شمس الضّحى حلّت رداء ظهوره \r\n\r\n","description":"","footnote":"","page_name":" 8 ","page_number":18},
  {"content":"\r\n\r\nمصرع\r\n مقبول خاص و عام جهان باد و السّلام \r\n\r\nذكر جلوس حضرت خاقان سعيد معين السلطنه و الدنيا و الدين ميرزا شاهرخ بهادر بر سرير سلطنت\r\nقال اللّه تعالى  هُوَ الَّذِي جَعَلَكُمْ خَلائِفَ الْأَرْضِ وَ رَفَعَ بَعْضَكُمْ فَوْقَ بَعْضٍ دَرَجاتٍ  « 17 » سزاوار خلافت حضرت بارى و جهاندارى و شايستهء سرير سلطنت و كامكارى سعادتمندى تواند بود كه منظور علو همتش تقويت دين مستبين باشد و نصب عين ضمير منيرش تمشيت احكام شرع سيد المرسلين . آيينهء تيغ ظفر پيكرش چون به مصقلهء تأييد الهى انجلا پذيرد ، در جام جهان‌نماى راى ممالك‌آراى او جز صورت نيكخواهى انطباع نگيرد و تاج و هاج خلافت افسر سرورى شايد كه لمعان جواهر تابان آن با گوهر عالم‌فروز آفتاب همتاب آيد . زلال تيغ آبدارش رخسار گلزار عدل را سرخ روى دارد و غنچهء پيكان جوشن گذارش خار ظلم از سينهء مجروح هر دلخسته بيرون آرد . نهال آمال او چون در چمن اقبال بالا كشد سايهء عنايت بر سر سوختگان آفتاب عنا اندازد و گلبن اميد او چون غنچهء مراد بار آرد ، به نسيم جان‌پرور عدالت مشام ايام معطر سازد و همگى همت بر افاضت خيرات و اشاعت مبرات صرف نمايد و تمامى نهمت بر تعظيم سادات و علما و تكريم مشايخ و صلحا بذل فرمايد و للّه الحمد و المنّة كه عنايت قادر مختار به مقتضاى  وَ اللَّهُ يُؤْتِي مُلْكَهُ مَنْ يَشاءُ  « 18 » ابواب سعادت بر روى ارباب دولت گشاد و ارادت حضرت پروردگار به موجب  وَ اللَّهُ يُؤَيِّدُ بِنَصْرِهِ مَنْ يَشاءُ  « 19 » عنان ممالك ايران و توران به قبضهء اقتدار كامكارى داد كه در استحقاق تاج خلافت گواهش عدل است و در استعداد سرير\r\n\r\n\r\n","description":"","footnote":"\r\n( 17 ) . سورة الأنعام 165 .\r\n( 18 ) . سورة البقرة 247 .\r\n( 19 ) . آل عمران 13 .\r\n","page_name":" 9 ","page_number":19},
  {"content":"\r\n\r\nسلطنت حجتش بذل . آفتاب فضل او بر خشك و تر تابان و ابر احسان او بر بحر و برّ باران . تا تخت سلطنت به فر طلعت سلاطين فروغ يافته آفتابى به اين سعادت از اوج سپهر خلافت نتافته .\r\nنظم\r\n خاقان اعظم كاسمان بوسد زمينش هرزمان * بر فر و فرقش فرقدان اعلام اعلا داشته\r\nجمشيد افريدون علم ، اسكندر دارا حشم * ايران و توران بود كم شرقا و غربا داشته\r\nخورشيدطلعت ماه‌رخ ، خاقان عالم شاهرخ * بر راه او صد راه رخ شاهان و الا داشته \r\nحضرت خاقان سعيد ، معين الخلافة و السلطنة و الدّنيا و الدّين شاهرخ بهادر كه خلف صدق حضرت صاحبقران قطب الدولة و الدّين امير تيمور گوركان و قرة العين آن شهنشاه عالم‌ستان بود ، سرير سلطنت جهان را به فرّ ذات همايون صفات مشرف ساخت و آفتاب معدلت او سايهء سعادت بر سر جهانيان انداخت و آن حضرت اركان دولت و اعيان حضرت را به عواطف پادشاهانه و عواطف خسروانه اختصاص فرمود و همه را به غايات عنايات خاطرجويى نمود و احكام همايون خبر مصحوب مردم دانشور به اطراف ممالك بحر و بر در طيران آمد و حكام ولايات انقياد احكام جهان‌مطاع نمود ، شرايط اطاعت به ظهور آوردند و عازم درگاه جهان‌پناه شده در سلك خدام انتظام يافتند و رقاب سروران جهان و سرهاى سرفرازان دوران در طوق اطاعت و حلقهء عبوديت آمد و خاك درگاه اشرف بوسه جاى صناديد ايران و توران شد و بساط بارگاه همايون سجده‌گاه حكام عراق و خراسان گشت و بلاد خراسان تا سيستان و مازندران تا آب‌آمويه به دستور زمان حضرت صاحبقران در قبضهء اقتدار نواب كامكار قرار يافت و خطبه و سكه به نام و القاب همايون زيب و زينت گرفت\r\n\r\n","description":"","footnote":"","page_name":" 10 ","page_number":20},
  {"content":"\r\n\r\nو مواعيد عالميان به وفا مقرون شد و اميد جهانيان برحسب دلخواه برآمد .\r\nبيت\r\n آن وعده كه اقبال همى داد وفا شد * و آن كار كه ايام همى خواست برآمد \r\nو اين جلوس سعادت‌نشان در ماه مبارك رمضان ، در دار السلطنهء هرات ، به خير و خوبى وقوع يافت و اهل عالم از بشارت اين جلوس مكرم به تخصيص مقيمان ولايت خراسان انتظام عقود خلافت و استحكام خلود سلطنت به دعاى مسكنت مسألت نمودند و جهان در كنف امن‌وامان آرام گرفت .\r\nنظم\r\n روحانيان اندر نهان ورد دعايش در دهان * تيغ جهانسوزش جهان بر فرق اعدا داشته\r\nكروبيّان از جاه او ، راضى به رسم و راه او * پيوسته دولتخواه او سر بر مصلا داشته \r\n\r\nذكر توجه خاقان سعيد به جانب ماوراء النهر و مرمت فرمودن شهر هرات و ديگر وقايع و قضايا\r\nحضرت خاقان سعيد خورشيدوار بر سپهر سلطنت اقليم چهارم برآمد و رايات ظفر آيات تا اوج انجم برآمد و ضمير آفتاب تأثير به مناظم جهانگشايى و مراسم فرمانروايى التفات فرمود و عقود دولت در سلك سعادت انتظام يافت . در اين اثنا ، به مسامع جلال پيوست كه ميرزا خليل سلطان دار السلطنهء سمرقند را مستقر دولت ساخته به ارگ عالى درآمد و خزاين عالم را در قبضهء تصرف آورد . راى انور ، زاده اللّه اشراقا ، اقتضاى آن فرمود كه پيش از آن‌كه فتورى به قواعد سرير سلطنت حضرت\r\n\r\n","description":"","footnote":"","page_name":" 11 ","page_number":21},
  {"content":"\r\n\r\nصاحبقران راه يابد ، آفتاب عنايت حضرت خاقانى بر آن مملكت تابد . امراى عظام امير مضراب و امير حسن صوفى ترخان و امير على كوكلتاش و امير خواجه راستى را به ضبط خراسانات تعيين نمود و رايات خورشيد فر و اعلام ماه‌پيكر از دار السلطنهء هرات به جانب ماوراء النهر عزيمت فرمود و از تقوز رباط ، امير عبد الصمد ولد امير سيف الدين را به احضار لشكرهاى بادغيس روان داشت و خضر خواجه و شيخ حسن قوچين را به تفحص اخبار سمرقند برگماشت و در منزل دره‌زنگى امير سيد خواجه از طرف ماوراء النّهر رسيد و اخبار آن ديار به محل عرض رسانيد و آن حضرت اركان دولت را حاضر ساخته به موجب نصّ  وَ شاوِرْهُمْ فِي الْأَمْرِ  « 20 » قرعهء مشورت در ميان انداخت و هركس به قدر فراست و حسن كياست در مهمات ملكى سخنى كه صلاح دولت در آن بود عرضه داشت مىنمودند . عاقبت راى ملك‌آراى بر آن قرار يافت كه چون رايات همايون را به واسطهء عزيمت ماوراء النهر شايد بعد ديارى شود ، بنابر احتياط ، شهر هرات را مرمّت و عمارت مىبايد كرد . و از آن زمان كه حضرت صاحبقران فتح هرات فرمود دروازه‌ها كنده و ديوارها رخنه شده آن شهر خراب بود .\r\nفرمان عالى نفاذ يافت كه امير جلال الدين فيروز شاه قبة الأسلام هرات را كه امروز تختگاه سلاطين و مطلع خورشيد ارباب يقين و كعبهء حاجات و قبلهء مرادات است معمور سازد .\r\nقطعه\r\n گر كسى پرسد ز تو كاز شهرها بهتر كدام * گر جوابى راست خواهى گفت او را گوهرى\r\nاين جهان را همچو دريا دان خراسان چون صدف * در ميان آن صدف شهر هرى چون گوهرى \r\n\r\n\r\n","description":"","footnote":"\r\n( 20 ) . سورة آل عمران 159 .\r\n","page_name":" 12 ","page_number":22},
  {"content":"\r\n\r\nو امير فيروز شاه به هرات آمد در مدت اندك مرمت باره و فصيل و دروب و مقاتله به نحوى استحكام فرمود كه مزيدى بر آن متصور نتواند بود و بروج آن سر به اوج كشيد و خندقش به حضيض رسيد و با آن‌كه چند پادشاه بزرگ در بناى آن شهر سعى نموده‌اند و در عمارت آن غايت اهتمام بذل فرموده چنانچه اين رباعى از آن خبر مىدهد .\r\nرباعى\r\n لهراسب نهاده است هرى را بنياد * گشتاسب در و بناى ديگر بنهاد\r\nبهمن پس از او عمارتى ديگر كرد * اسكندر روميش همه داد بداد \r\nاما عمارتى كه تجديد يافت بسيار زياده از عمارت سلاطين سابق است و بر آنها فايق و امير سيد خواجه به موجب حكم جهان‌مطاع متوجه ولايت طوس و مشهد مقدس و نسا و ابيورد و نشابور و سبزوار شد كه از آن حدود بر خبر بوده قلعهء طوس را معمور گرداند و موكب همايون از آب مرغاب گذشته به لنگر شيخ‌زاده بايزيد رسيد و در آن منزل ، اميرزاده سلطان حسين كه در زمان واقعهء حضرت صاحب‌قران در نواحى تاشكند از امرا برگشت - و شرح آن در جلد اول مفصّل گذشت - از طرف ماوراء النّهر آمد و حضرت خاقان سعيد او را نوازش فرمود و در آن اثنا ، خضر خواجه و شيخ حسن قوچين كه براى استخبار به طرف سمرقند رفته بودند بازآمدند و شرح جلوس آن مظهر كرم نصير الدّولة و الدّين ميرزا خليل سلطان « 21 » به موقف عرض رسانيدند و آن حضرت امير حمزهء قتوقو را به رسالت پيش ميرزا خليل سلطان فرستاد و به زبان رفق پيغام داد كه پدر بزرگوار انار اللّه برهانه كه جنّهء « 22 » نوايب بود به رحمت ايزدى پيوست و تو مرا امروز به‌جاى برادر و فرزند از جان شيرين و روشنايى چشم\r\n\r\n\r\n","description":"","footnote":"\r\n( 21 ) . پسر ميرزا ميرانشاه كه بعد از مرگ تيمور در سمرقند به سلطنت نشست .\r\n( 22 ) . جنّه به ضم اول به معناى سپر است .\r\n","page_name":" 13 ","page_number":23},
  {"content":"\r\n\r\nگراميترى و هرچه ترا آرزو باشد ، از خزاين و ممالك و عساكر دريغ نيست . اما كبر سن و معرفت مقادير حشم و دقايق رعايت عبيد و خدم اصلى مبين و حبلى متين است . اگر بعضى امرا به سبب بعد مسافت و مخافت فتنه و آفت در غيبت ما اتفاق كرده‌اند ، حالا مصلحت آن است كه از سر بصيرت كامل پيش آيى تا هرچه يراق باشد بر آن اتفاق نموده عمل نماييم و رايات ظفر آيات از اندخود گذشته به كنار جيحون رسيد و به موجب فرموده پل بستند و امير شاه ملك از جانب بخارا آمده احوال شاهزادگان نور حدقهء سلطنت مغيث الدين ميرزا الغ بيك گوركان و نور حديقهء مملكت غياث الدين ميرزا ابراهيم سلطان به عرض رسانيد و موجب ارتياح و سبب انشراح گشت و ايلچى ميرزا خليل سلطان رسيد و عرضه داشت از قبل شاهزاده كه بنده و دولتخواه و اينى آن حضرتم و ايل و الوس بندگى حضرت در خراسان يقين كه آن ملك باز نخواهند گذاشت و اين ولايت را به بنده و اينى و نايبى تفويض خواهند فرمود كدام بنده اين شغل را از من مستعدتر تواند بود ؟ اگر ملتمس مبذول فرموده حقوق پدر فرزندى رعايت نمايند و به دولت و سعادت معاودت فرمايند خزينه و مال فرستم و به هرچه اشارت نفاذ يابد به تقديم رسانم . حضرت خاقان سعيد درخواست قبول فرموده مراجعت نمود و امير شاه ملك را به طلب شاهزادگان به بخارا فرستاد و اميرزاده سلطان حسين ، در حوالى اندخود ، بىموجبى از اردوى اعلى فرار نمود و از سمرقند خبر آمد كه ميرزا خليل سلطان از سمرقند بيرون آمده با لشكر آراسته عازم كنار آب است و امرا كه در بخارا بودند اين خبر شنيده به سبب مخالفت امير رستم طغاىبوقا كه داروغهء آن‌جا بود از بخارا بيرون آمدند و در ركاب هردو شاهزادهء عالىجناب از آب گذشته به اردوى همايون پيوستند . و امير شيخ نور الدين نيز ملحق شده و امير عبد الصمد لشكرهاى بادغيس را آورده ضميمهء سپاه ظفرپناه آمدند و حضرت خاقان سعيد به دوكه آمده خبر رسيد كه پيرعلى تاز از ميرزا خليل سلطان جدا شده به بلخ آمد . آن حضرت امراى عظام امير شيخ لقمان برلاس و امير چركس و امير يوسف خواجه را به آن جانب فرستاد و امير شاه ملك كه به موجب\r\n\r\n","description":"","footnote":"","page_name":" 14 ","page_number":24},
  {"content":"\r\n\r\nفرموده پيش از اين به ضبط كنار آب رفته بود ، در اين ولا عرضه داشت او رسيد .\r\nمضمون آن‌كه از طرف سمرقند ، ميرزا اميرك احمد و امير شمس الدين عباس و امير ارغونشاه آمده‌اند . اگر آن حضرت عنايت فرموده امير شيخ نور الدين را فرستند تا با ايشان سخن گويد حاكم‌اند . حضرت خاقان سعيد فرمود كه امير شمس الدين و امير ارغونشاه پيش ما آيند تا شيخ نور الدين پيش فرزند خليل سلطان * رود و به هرچه شرط و عهد كنند وفا كرده آيد . امراى آن طرف آمده و امير شيخ نور الدين رفته به خدمت ميرزا خليل سلطان رسيد و به موقف عرض رسانيد كه امير صاحبقران سرير سلطنت جهان را وداع فرمود و مملكت بسيار و خزاين بىشمار گذاشت . اكنون فرزندان بايد كه در صداقت دوست و عداوت دشمن شرايط آقا و اينى نگاه دارند و به موجب فرمودهء  وَ أَحْسِنْ كَما أَحْسَنَ اللَّهُ إِلَيْكَ  « 23 » در جميع امور عمل نموده در مدد يكديگر سلسله‌وار طريق موافقت مسلوك دارند و قطره كردار متعاقب هم شيوهء متابعت سپارند و اگر عياذا باللّه نزغ الشّيطان كه انسان هرآينه از آن معصوم نتواند بود در راه آيد جادهء  لا تَثْرِيبَ عَلَيْكُمُ  « 24 » اليوم گشاده يابد چنانچه غبارى بر آينهء خاطر خطير ننمايد و در مقام مقاومت خصوم كنفس واحده باشند تا اختلال به احوال ممالك راه نيابد و هركس را خيال محال در ضمير نقش‌پذير نشود . اگر ميان اخوان سنّت رأفت متبوع باشد و طريق عاطفت مسلوك آيد عقد الفت انتظام گيرد و كار موافقت التيام پذيرد ، مىبايد كه حضرت ما را قبلهء مرادات و كعبهء مرامات شناسد تا دوستان مسرور و دشمنان مقهور گردند و مملكت قرار يابد و دولت پايدار ماند .\r\nو در اين ولا ، امير سليمان شاه كه حضرت صاحبقران او را هنگام مراجعت از يورش شام و روم در حدود رى گذاشته تا نواحى رستمدار و فيروزكوه به دو ارزانى داشته بود و او خبر واقعهء هائلهء آن حضرت شنيده و از صدمت و صولت معز الدين\r\n\r\n\r\n","description":"","footnote":"\r\n( 23 ) . سورة القصص 77 .\r\n( 24 ) . سورة يوسف 92 .\r\n","page_name":" 15 ","page_number":25},
  {"content":"\r\n\r\nميرزا ميرانشاه ترسيده و ولايت باز گذاشته به خدمت حضرت خاقان سعيد رسيد و به تقبيل انامل شريف فايض گشت و مفتخر و سرافراز شده به مزيد اعزاز از امراى كبار امتياز يافت و امير پيرمحمد شنكوم كه سردارى ولايت سارى به عهدهء دلاورى او بود ، چون از فرار امير سليمان شاه آگاه شد او نيز سارى را غارتيده با يك‌هزار سوار به دار السلطنهء هرات آمد و يك روز توقف نموده روز ديگر عازم اردوى اعلى شد و به سعى امير سليمان شاه و امير جهان ملك كه از عداوت ديرينه ، كينهء او در دل داشتند و سخنان ناملايم به عرض رسانيدند به ياساق رسيد و امير شيخ نور الدّين پيش ميرزا خليل سلطان در تمهيد قواعد محبت جانبين و تأكيد معاقد مودّت طرفين سعى بليغ نمود و ميرزا خليل سلطان متعهد شد و متقبل گشت كه هرچه حضرت خاقان سعيد فرمايد به واجبى تقديم نمايد و امير شيخ نور الدين مراجعت نموده به موقف [ عرض 
  ] رسانيد كه چنان مقرّر شد كه خانيگه بيگم را با بعضى خزاين پيش ميرزا پيرمحمد بن جهانگير به جانب بلخ فرستند و خزاين خاص شاهزادگان ميرزا الغ بيك گوركان و ميرزا ابراهيم سلطان همچنان با خازنان و نوكران ايشان كه در سمرقند مانده‌اند به اردوى همايون روان دارند و ممالك آن طرف جيحون ميرزا خليل سلطان را مسلم باشد . حضرت خاقان سعيد آنچه امير شيخ نور الدين مصلحت ديده بود تجويز فرمود و امير شيخ نور الدين و امير عبد الصمد و بكنه بخشى و اللّه داد خازن را تعيين نمود كه از جيحون عبور نمايند و تمام مهمات سرانجام نموده بازآيند و آن حضرت را عزيمت معاودت به دار السلطنهء هرات تصميم يافت و امير سليمان شاه عرضه داشت كه تومان او در آن نزديك از راه دور آمده‌اند و اسبان لاغر دارند . اگر فرمان شود چند روز در نواحى اندخود و شبرغان گذرانند . حضرت خاقان سعيد ملتمس مبذول داشته فرمود كه چون امرا كه به آن طرف رفته‌اند بازآيند به اتفاق متوجه درگاه عالم‌پناه شوند و پيش از اين نوكر امير سيد خواجه از حدود خراسان آمده عرضه داشته بود كه خواجه سلطان على سبزوارى سر از جادهء انقياد پيچيده با جمعى سربداران اظهار زبردستى و گردن‌افرازى مىكند و در اين ولا ،\r\n\r\n","description":"","footnote":"","page_name":" 16 ","page_number":26},
  {"content":"\r\n\r\nامير مضراب از جانب هرات آمده بود . فرمان همايون شد كه امير مشار اليه به مدد امير سيد خواجه متوجه سبزوار گشته در آن ديار ديار نماند و رايات نصرت آيات ،\r\nمصرع\r\n به فال فرخ و روز خجسته \r\nسوى هرات عنان جهانگشاى منعطف ساخت و بيست و ششم ذى قعده نزول اجلال فرمود .\r\n\r\nذكر ياغى شدن خواجه سلطان على سبزوارى\r\nدر وقتى كه امير سيد خواجه به عمارت قلعهء طوس مشغول بود ، خبر آمد كه خواجه على پسر خواجه مسعود سبزوارى حقوق نعمت حضرت صاحبقران فراموش كرده با جمعى سربداران به پشتى مشتى اراذل دست تصرف به اطراف ولايت دراز كرده مملكت موروث و ملك خود مىداند . مير سيد خواجه على الفور با سپاهى كه ملازم داشت عزيمت نمود و در شهر ذى قعده به موسم بهار كه سبزه و رياحين به فرّ فروردين سر برآورده بودند در مرغزار رادكان فرود آمد و مسرعان به احضار لشكرهاى اطراف قهستان و طوس و مشهد مقدس و ابيورد و نسا و يازر دوانيد و امير مضراب رسيده هردو امير به اتفاق ششصد سوار نامدار بر سبيل منغلاى به جانب سبزوار فرستادند و خواجه على خبر يافته دويست سوار مسلح به استقبال تركان روان كرد و در نواحى بحرآباد هردو فريق به‌هم رسيده تركان شش قشون بودند و سبزواريان يك قشون حمله كرده بر قول تركان زدند و آتش حرب بالا گرفته نائرهء قتال و جدال التهاب و اشتعال داشت . سبزواريان كهنه گرگان جنگها ديده و كارآزموده بودند .\r\nاكثر تركان را به قتل آوردند و سر  كَمْ مِنْ فِئَةٍ قَلِيلَةٍ غَلَبَتْ فِئَةً كَثِيرَةً بِإِذْنِ اللَّهِ  « 25 » به ظهور پيوست .\r\n\r\n\r\n","description":"","footnote":"\r\n( 25 ) . سورة البقرة 249 .\r\n","page_name":" 17 ","page_number":27},
  {"content":"\r\n\r\nبيت\r\n نه يكسان بگردد سپهر بلند * گهى شاد دارد گهى مستمند \r\nچون امير سيد خواجه آگاه شد كمر انتقام بسته فى الحال سوار گشت و به تعجيل تمام ايلغار كرده با دو هزار سوار به آن موضع رسيد . در ميدان محاربه تن‌ها بىسر ديد و از آن بىباكان كسى را نيافت و از آن‌جا متوجه جاجرم گشته جمعى بىعاقبتان به جنگ پيش آمدند و سپاهيان زخمدار شدند . امير سيد خواجه را دو زخم رسيد . اما اظهار نكرد و با آن‌كه چند روز فتيله و مرهم مىنهادند ، هيچيك از مقرّبان نيز آگاه نشد و قلعهء آن را به دو سه روز نقب زده چون خانهء مشبك ساختند و در و ديوار انداخته قتل به افراط واقع شد و از آن‌جا عازم فريومد گشته و مردم آن‌جا نيز پناه به قلعه برده جنگهاى سخت كردند . امير سيد خواجه فرمود كه باغات و درختان ايشان را بركنند . مردم فريومد سادات و علما را شفيع ساخته امير سيد خواجه از گناه ايشان درگذشت و به ساورى قناعت نموده متوجه مزينان شده قلعهء ايشان را مسخّر ساخته عزيمت سبزوار نمود و در ظاهر سبزوار فرمود كه لشكر گرد خود جركنده هرروز از صباح تا شام در هردروازه صداى نقارهء جنگ بلندآوازه بود و شبها پاس داشته ده روز بر اين گذشت . ناگاه خبر آمد كه پيرك پادشاه از مازندران به ولايت جوين درآمد . امير سيد خواجه سبزوار را گذاشته متوجه پيرك پادشاه شد و خواجه سلطان على نيز از سبزوار بيرون آمده به پيرك پيوست و از طرفين صفها راست شد .\r\nامير سيد خواجه در قول و امير مضراب در ميمنه و يوزبوقا و شيخ سلطان و ابا بكر در ميسره و از آن طرف پيرك پادشاه در قلب و خواجه سلطان على بر ميمنه و جمعى مازندرانيان بر ميسره مقرر شد و از جوانب جنگ پيش بردند . ميمنهء پيرك پادشاه به قوّت خواجه سلطان على ميسرهء امير سيد خواجه را برداشت و ميمنهء امير سيد خواجه به زور بازوى كامياب امير مضراب .\r\n\r\n","description":"","footnote":"","page_name":" 18 ","page_number":28},
  {"content":"\r\n\r\nبيت\r\n تهمتنى كه به روز وغا توان گفتن * كه از زمين و زمان سركشد به استقلال \r\nميسرهء پيرك پادشاه را برداشته از پس قول او درآمد . پيرك پادشاه كه آثار مردانگى اظهار مىكرد روى از صف كارزار برتافت .\r\nبيت\r\n چه گفت آن سپهدار نيكوسخن * كه با بددلى پادشاهى مكن \r\nخواجه سلطان على چون خبر فرار پيرك پادشاه يافت در عقب گريختگان شتافت و لشكر منصور غنيمت گرفته امير سيد خواجه دو روز در قفاى ايشان رفت و بسيارى را به قتل آورد و به جانب سبزوار بازآمد .\r\n\r\nذكر احوال ميرزا اميرانشاه گوركان و فرزندان او اميرزاده ابا بكر و ميرزا عمر\r\nحضرت صاحبقران هنگام مراجعت از روم و شام ممالك عراق عرب و آذربايجان و ارّان و موغان و گرجستانات و شروانات را به ميرزا اميرانشاه و فرزندانش ميرزا ابا بكر و ميرزا عمر ارزانى داشته بود - چنان‌كه سبق ذكر يافت و در مجلّد اول پرتو انديشه بر آن تافت - و ميرزا عمر هرچند خردتر بود ، در يرليغ چنان نوشته بودند كه در جانقى و امور كليه پيش او جمع آيند و از صوابديد او تجاوز ننمايند و او خود را از روى حكم ، بر پدر و برادر فايق مىدانست و آن زمستان در قراباغ قشلاق فرموده بهار عازم ييلاق آلاطاق گشت و امير شيخ ابراهيم شروانى و امراى اطراف خدمتها به عرض مىرسانيدند و ميرزا ابا بكر ، باوجود كبر سن ، انقياد حكم حضرت صاحبقرانى نموده پدر را در ولايت دياربكر گذاشت و مصاحب والده‌اش خانيكه پيش ميرزا عمر آمد و شرايط تعظيم و مراسم پيشكش به‌جاى آورد و اجازت خواسته به دياربكر رفت\r\n\r\n","description":"","footnote":"","page_name":" 19 ","page_number":29},
  {"content":"\r\n\r\nو همچنين امير شيخ ابراهيم و امراى اطراف اجازت يافتند و ميرزا عمر امير جهانشاه جاكو را كه ملازم بود ، از راه گوگچه تنگيز « 26 » به جانب قراباغ فرستاده متوجه دار الملك تبريز شد . مردم نخجوان از جمعى مفسدان كه قلعهء آلنجق را پناه ساخته خرابى مىكردند شكايت نمودند . و حضرت صاحبقران ، در وقت تفويض آذربايجان به ميرزا عمر فرموده كه آلنجق را خراب كند . ميرزا عمر پيش امير جهانشاه فرستاد كه قلعه را ويران سازد و در حدود دراقره شكاركنان مىرفت تا در دوم ربيع الآخر به شنب غازان نزول فرمود . اكابر تبريز استقبال نموده همه را به تشريفات فاخر مستظهر گردانيد و چند روز در تبريز گذرانيده اوايل فصل خزان از راه پيشكين واهر ، مصرع\r\n عازم قشلاق قراباغ شد \r\nو در حدود اهر ، با آن‌كه اول خريف بود ، سه روز برف و باران و صاعقه چنان قوى شد كه مجال حركت نماند و بيست و دوم جمادى الأولى به قراباغ در يورت ده عمران شادروان عظمت ارتفاع يافت و امير شيخ ابراهيم از جانب شروان آمده چند تقوز « 27 » اسب و استر و شتر و غلامان و جانوران و اجناس به رسم پيشكش به عرض رسانيد و اجازت يافته به مملكت خود بازرفت و ميرزا عمر آن زمستان به عيش گذرانيده آخر سال خبر آمد كه حضرت صاحبقرانى جهان فانى را وداع فرمود .\r\n\r\nذكر عصيان امير جهانشاه جاكو و كشته شدن او\r\nچون خبر واقع محقّق شد ، جمعى مفسدان امير جهانشاه را بر آن داشتند كه\r\n\r\n\r\n","description":"","footnote":"\r\n( 26 ) . تنگيز ، دنگيز ، دنيز به معناى درياست و گوگچه دنگيز همان درياچهء گوكچه امروزى است .\r\n( 27 ) . تقوز به معناى عدد نه است كه در نزد تركان عدد مورد توجهى بوده و هدايا را براساس آن تقديم مىكرده‌اند .\r\n","page_name":" 20 ","page_number":30},
  {"content":"\r\n\r\nچند نوكر معتبر ميرزا عمر را از ميان برمىبايد داشت ، تا اختيار تمام ما را باشد و امير جهانشاه اكثر ايام به شرب مدام گذرانيدى و هشيارى او عين مستى بودى . به سخنان مفسدان فريفته شد . صباح بيست و دوم رمضان به درگاه راند و مولانا قطب الدين اوبهى را كه راه نيابت داشت و امير داراب قوشجى و شيخ محمد تواچى و عبد الخالق پسر تيمور سكورچى را به قتل آورده عازم سراپرده شد . ميرزا عمر دل از جاى نبرده پاى ثبات بيفشرد و ايناقان و خانه‌بچگان را جيبا پوشانيده سوار شدند و هرساعت مدد زيادت مىشد . جهانشاه رو به راه گريز آورد و امراى عمر تابان و بابا حاجى و برادرش پسران امير شيخ محمد تواچى مقتول و امير عبد الرزاق و ايسن تيمور يساول و عاشق در عقب جهانشاه گمراه رفته نماز عصر او را به چنگ گرفتند و بابا حاجى پسر شيخ محمد مقتول را جمعى اغرا كردند تا او را به موجب قصاص به قتل رسانيد و ميرزا عمر خبر يافته سرزنش نمود . اما چاره نبود و دربارهء فرزندان او به خلاف گمان مردم مرحمت فرمود و اموال او و جمعى كه با او موافق بودند قريب دو هزار تومان بعضى به ديوان گرفته باقى به تاراج رفت و ميرزا عمر از يورت قشلاق كوچ كرده و از آب ارس گذشته روز عيد رمضان در ظاهر نهر برلاس به قريهء نعمت‌آباد نزول فرمود و طوى به عظمت كرده از آن‌جا به اوجان آمد و خبر رسيد كه ميرزا ابا بكر با غلبهء تمام و لشكر و احشام از عراق متوجه شده به بيش برماق رسيد و جهت قتل امير جهانشاه سر مخالفت دارد . ميرزا عمر چهل و هفت قشون مكمل ، هر قشون پانصد سوار غير پنج هزار آغرق قول عرض كرد . در اين اثنا ، امير حسين برلاس از پيش ميرزا ابا بكر آمده عرضه داشت كه او بر جادهء اطاعت مستقيم است . ميرزا عمر امير حسين را به انعام و اكرام مخصوص گردانيد و فرمود كه خيمهء نه پايه كه پيش از اين ترتيب نموده بود در اوجان زدند و عازم سلطانيه شد و روزبه‌روز امراى اطراف آمده غلبه و ازدحام تمام به‌هم رسيد و در زنجانه رود كه سرحد عراق عجم است ، امير سونجك و امير دولت خواجه اناق از جانب ميرزا ميرانشاه و ميرزا ابا بكر رسيده عرضه داشت نمودند كه ميرزا ابا بكر در مقام انقياد است . ميرزا عمر بيست و دوم شوال\r\n\r\n","description":"","footnote":"","page_name":" 21 ","page_number":31},
  {"content":"\r\n\r\nدر قروق سلطانيه نزول كرده فرمود كه خندق كندند . ميرزا ابا بكر لشكر گذاشته با معدودى پيش آمد . ميرزا عمر در باب گرفتن او مشورت كرده ، اميرزاده عمر تابان و جمعى منع كردند و ساير امرا موافقت نمودند و ميرزا ابا بكر بىتأمل به اردوى درآمد .\r\nرسيدن و گرفتن يكى بود و نوكران او را غارت كرده او را به قلعهء سلطانيه محبوس داشتند و فرمان شد كه امير حسين برلاس آغروق و خواتين و احشام او را در گوزل‌درهء سلطانيه مضبوط دارد و ميرزا عمر اوايل ذى قعده به‌طرف درگجين و همدان رفته تا آخر ذى الحّجة آنجا بود و اكابر ساوه و قم و لرستان و كردستان پيشكشها به عرض رسانيدند و به عنايات مخصوص شدند و ميرزا اميرانشاه چون خبر گرفتارى ميرزا ابا بكر شنيد متّوهم شده عازم دار الأمان خراسان شد و به حدود كالپوش آمده چند روز آن‌جا بود ، در آن وقت كه امير سيد خواجه به دفع سلطان على اشتغال داشت .\r\n\r\nذكر فرزندان ميرزا عمر شيخ ميرزا پيرمحمد و ميرزا رستم و ميرزا اسكندر و ميرزا بايقرا\r\nچون خبر واقعهء حضرت صاحبقران به ممالك فارس رسيد ، ميرزا پيرمحمد كه ارشد اولاد مرحوم ميرزا عمر شيخ بود بر دار الملك شيراز استيلا داشت و برادرش ميرزا رستم در اصفهان و برادر ديگر ميرزا اسكندر در همدان بود . ميرزا پيرمحمد امراى خود را مثل لطف اللّه بن بايان تمور بن آق‌بوقا و امير نيكوسيرت جلبان شاه برلاس و غيرهما جمع آورده از هركس مشورت طلبيد . بعضى گفتند به تقليد امير محمد مظفر منشور مملكت از خلفاى بنى عباس كه در مصرند آورده تغيير ياساق مغول نماييم و جمعى گفتند متابعت ميرزا عمر كنيم و فوجى بر آن بودند كه ميرزا ميرانشاه را پادشاه گوييم . ميرزا پيرمحمد كه اعقل زمانه بود فساد آن رايها را به امرا نمود و گفت حضرت صاحبقران در حال حيات والدهء ما را ملكت آغا به حضرت\r\n\r\n","description":"","footnote":"","page_name":" 22 ","page_number":32},
  {"content":"\r\n\r\nخاقان سعيد داد و ما را به او بازبست و يورت بزرگ به او مىرسد . مناسب آن‌كه او را آغا و الغ دانسته در صدر سكه و عنوان خطبه نام آن حضرت را ياد كنيم و چون سلامت در ذات مبارك او هست شايد به همين‌قدر راضى شده زيادت متعّرض نشود . مجموع امرا و اركان دولت آفرين كرده راى بر اين قرار يافت و ايلچى مقرّر ساخته مكتوبى نوشت مضمون آن‌كه اين بنده بندگى آن درگاه نقش صحيفهء دل و عنوان نامهء جان دارد و تا رمقى از حيات باقى باشد سر از فرمان نخواهد تافت و در متابعت و مطاوعت خواهد كوشيد و در خلال عرض احوال اين بيت شاهنامه را بر اين منوال ارسال نموده بود كه\r\n همه بندگانيم شهرخ‌پرست * من و رستم ، اسكندر و هرچه هست \r\nو در ممالك سكه و خطبه به نام و القاب آن حضرت كرده رؤس منابر و وجوه دنانير به لقب شاهرخى آراسته دارد و با برادران به اخلاص تمام گوش هوش بر راه نهاده تا از بارگاه اعلى اعلاه اللّه تعالى چه مثال فرستند تا در امتثال آن غايت جهد بذل كند و چون قاصد رسيد و عرض حال رسانيد ، حضرت خاقان سعيد فرستاده را معزّز و مكرّم داشته فرمود كه از آن فرزند در عالم عزيزتر كه خواهد بود و به حمد اللّه كه خاطر از مهمات آن‌طرف به كلى جمع شد . چه در مصالح ممالك به وجهى قيام خواهد نمود كه موجب فراغت خاطر خطير تواند بود و هرچند آن فرزند ارجمند به عدل و انصاف و محاسن اوصاف چنان آراسته است كه از مواعظ و نصايح مستغنى است ، اما بايد كه رعاياى ممالك كه به ديوان آن فرزند اختصاص دارند ، در حرز حمايت الشفقة على اللّه داشته بذل عاطفت دربارهء برايا وسيلهء تحصيل رضاى حق‌تعالى شناسد كه الخلق عيال اللّه فاحبّهم اليه ابرهم بعياله و حسن معاش پدر مرحوم بزرگوار خود را در آن ممالك مجدّد و مؤكد گرداند كه الولد الحّر يقتدى بآبائه الغّر تا ذكر آن بر صحائف روزگار مؤبد و اثر آن بر صفحات ليل و نهار مخلّد ماند .\r\nو از جانب كرمان ، از پيش امير ايدكو برلاس ، نيز قاصدى آمده همين به عرض رسانيد كه در ممالك كرمان خطبه و سكّه به نام آن حضرت تزيين منابر و\r\n\r\n","description":"","footnote":"","page_name":" 23 ","page_number":33},
  {"content":"\r\n\r\nصور نقود گردانيد و تنگجات مسكوك شاهرخى آورد . حضرت خاقان سعيد ايلچيان را انعام و اكرام فرموده بازگردانيد .\r\nو چون فرستاده به شيراز رفت و شرح اكرام و اعزاز بازگفت ميرزا پيرمحمد به ضبط مهمات ملكى قيام نموده محمد سربدار و امير تيمور ملك را به دار العبادهء يزد فرستاد و به جهت داروغگى يزد ، عبد الرحمن ايلچى كدائى و داروغهء ابرقوه ، سلطان محمود ، خلعتها فرستاده به دار الملك شيراز طلبيد و ايشان سمعا و طاعة گفته كليد دروازها و اختيار خزاين و دفاتر به فرستادگان دادند و پيشكشهاى سنگينى يراق كرده عازم شيراز شدند و اميرزاده پيرمحمد دربارهء ايشان عنايت بسيار كرده داخل امراى بزرگ ساخت و حكم فرمود كه مجموع كهنه سپاهيان فارس و عراق كه در خرقه و به هرحرفه در ولايات متفرق بودند جمع كرده داخل دفتر و مرسوم سازند و مال و متوجهات آن سال را در وجه علوفه به لشكر قديم و جديد مبذول داشت و منصب وزارت را به خواجهء نيكوسيرت ركن الدين محمد تفويض فرمود . مشار اليه وظيفهء كفايت و رعايت رعيت به‌جاى آورده قانون مال مملكت را به دستور قديم جمع بست و امنا به ولايات فرستاد و ميرزا پيرمحمد چند نوبت ايلچى به جانب كرمان روان داشت و به ايلى دعوت كرده ، امير ايدكو آن سخنان ناشنيده انگاشت .\r\nمصرع\r\n آمد شد ايلچيان به جايى نرسيد \r\nو ميرزا رستم از جانب اصفهان آمده ميرزا پيرمحمد او را نيك ديد و دو سه روز نگاه داشته تربيت و عنايت فرمود و اجازت مراجعت داد و فى الواقع ميرزا پيرمحمد را لطفى شامل و كرمى كامل و رعايت صلهء رحم و محافظت حقوق مسلمانان و عزّت مهمانان در نصاب كمال بود و حكمى نافذ كه هيچ آفريده بىحكم او يك من كاه نتوانستى ستدن و اخراجات صادر و وارد در ولايات از مال بود .\r\nو در آن ولا ، ميرزا اسكندر از همدان ايلچى فرستاد و پيغام داد كه ميرزا عمر امير جهانشاه جاكو را فجأة هلاك كرد و پدر بزرگوار خود ميرزا ميرانشاه را از مملكت\r\n\r\n","description":"","footnote":"","page_name":" 24 ","page_number":34},
  {"content":"\r\n\r\nعذر خواست . مىشايد كه از ممرّ او بدين جانب ملالى عايد شود . بنابرآن ، كوچ همراه ، متوجه فارس و عراق شديم . به هركجا صلاح دانند اشارت فرمايند . ميرزا پيرمحمد دانست كه آمدن او بىفتنه نخواهد بود . مكتوبى مصحوب معتمدى به استقبال او فرستاد . مضمون آن‌كه ايل والوس آن طرف كه در تصرّف آن برادرند شايد كه از جلاى وطن تنگ آيند و ميان ما و آذربايجان خلاف واقع شود . صلاح آن است كه آن برادر در مقرّ عزّ خود ساكن باشد و چون تا غايت از ميرزا عمر حركتى ناملايم صادر نشده من بعد هم نخواهد شد .\r\nميرزا اسكندر به جواب التفات ننموده عزم جانب عراق و فارس جزم فرمود و امراى او چون توكل دروس بوقا و بايزيد اروس بوقا و تيمن و يونس جلاير و سيد على جلاير و سيف الدين قمر الدين و ذو القرنين مغول چون دانستند كه ميرزا اسكندر مخالفت برادر مىكند و اسباب ديگر [ نيز 
  ] موجب فرار بود ، اين جماعت اتفاق كردند و خزاين و اسبان خوب گرفته گفتند نسبت خلاف به ما خواهد شد و در معرض خطاب خواهيم افتاد . نيم‌شب سوار شدند و اينجويان و ايواغلانان با يكديگر سوگند خوردند و مستوى بن محمد جيبه كه يك دست و پاى او را امير اللّه داد ، در قضيهء ميرزا پير محمد [ بريده بود 
  ] چنانچه در اواخر مجلد اول مسطور است و ميرزا اسكندر به جهت قدمت [ خدمت ) 
  ] او نسبت با خاندان ميرزا عمر شيخ او را در جرگهء امراى بزرگ مىداشت ، او نيز با مخالفان موافق شده بيرون رفتند .\r\nميرزا اسكندر را محل توقف نماند . با يوسف قورچى و شيخم مغول و ترمش و اللّه داد بن تيمن كه در غايت حسن بود و برندق اوزبك و عليشاه آزاد و نيكخواجهء اوزبك قريب پانزده نفر روى به اصفهان آوردند و از جماعت گريخته توكل اروس بوقا و تيمن و سيد على و يونس و مستوى پيش ميرزا عمر رفتند و يوسف و شير على و ديگر ايواغلانان كه اكثر خزينه با ايشان بود به خدمت ميرزا اميرانشاه پيوستند و ميرزا اسكندر بعد از يك ماه از اصفهان متوجه فارس شد و ميرزا پير محمد را ديده .\r\n\r\n","description":"","footnote":"","page_name":" 25 ","page_number":35},
  {"content":"\r\n\r\nبعد از دو روز ناگاه از جانب آذربايجان خبر آمد كه ميرزا عمر ميرزا ابا بكر را گرفته عازم عراق و فارس است و آشوبى در آن ممالك افتاد و برادران مشورت كرده اتفاق نمودند كه در اصفهان مصاف دهند و ميرزا پيرمحمد مملكت يزد را به ميرزا اسكندر داده او در روز بيكسى سلطان را به يزد فرستاد و خود به مدد اصفهان روان شد و ميرزا عمر با لشكر گران به همدان آمد . ميرزا رستم حاجى مسافر را به رسالت پيش او فرستاد و ميرزا عمر او را نيك ديده و سخن صلح شنيده بازگرديد و برادران ايمن شدند و ميرزا اسكندر به يزد رفت .\r\nو ميرزا پيرمحمد از شيراز به عزم كرمان به راه شبانكاره و نيرز عزيمت نمود و ميرزا اسكندر از يزد بيرون آمده به موكب ميرزا پيرمحمد پيوست و به رسم منغلاى روان شد و خبر يافت كه جمعى بهادران كرمان به استقبال آمده در كمين‌اند ميرزا اسكندر عنان ريز بر سر ايشان رانده گروه انبوه را به قتل آورد و بسيارى در قيد اسارت گرفتار آمدند و بدين يك حملهء دلاورانه سهمى در دل كرمانيان افتاد كه ديگر كسى پا از دروازه بيرون ننهاد و جناب نقابت‌مآب ، سيادت انتساب ، امير نعيم الدين سيد نعمة اللّه از كرمان بيرون آمد . به يمن نفس آن سيد بزرگوار ميان فريقين صلح شد . اما تا صورت مصالحه روى نمود ، بيرونهاى كرمان ويران شده قاعا صفصفا گشته بود . امير ايدكو پيشكشهاى پادشاهانه فرستاد و ميرزا پيرمحمد ميرزا اسكندر را تربيت و نوازش نموده اجازت جانب دار العبادهء يزد فرمود و خود به سرير سلطنت شيراز بازآمد .\r\nو در آن ايام ، ميان برادران اتحادى تمام بود . اما پيش از اين قضايا ، ميرزا رستم خبث باطن امير سعيد برلاس را دانسته بود و هردو چشم او را ميل كشيده در قلعه محبوس داشت و چون در يك چشم او اندك روشنايى مانده بود ، نيمروزى مستحفظان قلعه را مغلطه داد و از راه بىراهه ، چند شبانروز تاخته خود را به شيراز انداخت و ميرزا پيرمحمد چشم از عيب آن‌كه دشمن برادر را نگاه مىدارد پوشيده نظر بر آن داشت كه چون وقتى عدّو دولت من بود ، اين زمان لا يموت و لا يحيى\r\n\r\n","description":"","footnote":"","page_name":" 26 ","page_number":36},
  {"content":"\r\n\r\nذليل‌وار پناه به حمايت اين دولت آورده است ، مروت اقتضاى آن مىكند كه از گذشته گذشته او را تربيت فرمايد . ميرزا رستم را اين معنى ناخوش آمده پيغام كرد كه او چندبار نسبت با اين خاندان حرام‌نمكى كرده و خداى تعالى توفيق داد كه چشم [ كژ 
  ] او را ميل كشيديم . اين زمان چون گراز تيرخورده و مار دم‌كنده است .\r\nكدام عقل قبول كند كه او در فكر صلاح اين خاندان باشد . ميرزا پير محمد دانست كه اجتهاد خطا كرده اما لباس اعتذار بر آن پوشيده چند جهت كه موجب اطمينان ميرزا رستم باشد پيغام داد و مكتوبات و تبركات فرستاد و اگرچه او قبول كرد ، اما سررشتهء يگانگى را عقده‌اى در ميان افتاد .\r\nبيت\r\n رشته چو گسست مىتوان بست * امّا گره در ميان بماند \r\n\r\nذكر فرزندان ميرزا جهانگير ابن حضرت صاحبقران بعد از واقعهء هائله\r\nميرزا جهانگير بن حضرت صاحبقران را دو پسر بود . بزرگتر ميرزا محمد سلطان كه آن حضرت او را ولىعهد ساخته بود و تقدير ملك قدير عز شأنه ولى را پيش از مولى به عالم بقا برد ، چنانچه در يورش روم شرح آن گفته شد و حكايت فرزندان او گزارش پذيرد ان شاء اللّه . و پسر خردتر ميرزا جهانگير ميرزا پيرمحمد است پادشاه ممالك بلخ و طخارستان و [ ختلان 
  ] و قندهار كابل و غزنين و ساحل سند و هندوستان . و چون آفتاب دولت حضرت صاحبقران زوال يافت ، ميرزا پيرمحمد به مجرد استماع اين خبر هائل عنان عزيمت به صوب مدينة الرجال بلخ تافت .\r\n\r\n","description":"","footnote":"","page_name":" 27 ","page_number":37},
  {"content":"\r\n\r\n\r\nوقايع سنهء ثمان و ثمانمائه تتمهء حكايات كه در خراسانات واقع شد\r\nسابقا مذكور شد كه خواجه سلطان على سبزوارى ياغى گشته و امير سيد خواجه لشكر كشيده او را شكست . در افتتاح اين سال ، خبر آمد كه ميرزا ميرانشاه متوجه خراسان است . حضرت خاقان سعيد فرمود كه امير حسن صوفى ترخان و امير جهان ملك و امير فيروز شاه با پنج هزار سوار نامدار به استقبال روند .\r\nمقرر آن‌كه اگر آن‌جناب به داعيهء ملك‌گيرى و ياغيگرى آمده باشد به دفع او قيام نمايند و اگر به راه برادرى و ايلى برحسب اقتضاى وقت ميل اين طرف نموده آنچه وظيفهء خدمت باشد به‌جاى آرند و مكتوبى مصحوب ايشان ساخت مبنى بر قواعد نام و ننگ مبنى از قواعد صلح و جنگ . مضمون آن‌كه :\r\n« حضرت صاحبقران هريك از فرزندان را مملكتى داده وظيفه آن‌كه به حفظ آن ممالك به نوعى قيام نمايند كه قصورى به آن راه نيابد و نقصانى به اروق همايون عايد نشود . چه به سبب حركت نادانستهء فرزند عمر ، بصر اللّه بعيوب نفسه ، ممالك آذربايجان كه تختگاه پادشاه ايران است از دست رفت . فاما ولايت ارّان و موغان و ارامنه و گرجستان در تصرف بندگان آن حضرت است . اگر به ضبط آن ولايات التفات نمايند انسب خواهد بود . به حمد اللّه جناب شهريارى اعقل روزگار است . در اين باب تأملى كامل و تعقلى شامل فرموده به وسوسهء فتنه‌پيشگان شرانديش كه صلاح خويش در فساد جهانى بينند رخصت شروع در معامله نينديشند كه موجب خرابى خاندان و سبب استيصال دودمان گردد .\r\nبيت\r\n بر شيشهء خويشتن مزن سنگ * با لشكر خويشتن مكن جنگ \r\nو اين مبالغت در باب صلح به سبب عجز نيست . بل مقصود تام قيام ناموس\r\n\r\n","description":"","footnote":"","page_name":" 28 ","page_number":38},
  {"content":"\r\n\r\nو نام است و اگر عياذا باللّه چهرهء موافقت به ناخن مخالفت خراشيده شود و آتش قتال اشتعال يابد ، به مصداق المكافاة فى الطبيعة واجبة ، چون مواد خصومت در حركت آمد يمكن كه مؤدى به مرضى شود كه تداوى آن صورت نبندد و تدارك آن در حوصلهء امكان نگنجد و در عواقب آن تأمل بايد فرمود و ربح و خسران آن را به ميزان خاطر وقاد و ضمير نقاد ملاحظه نمود . طريقه‌اى كه وسيلهء بهبود و ذريعهء مقصود باشد مسلوك بايد داشت تا اعدا را مجال اعتراض نماند و ترك و تازيك زبان طعن دراز نكنند و چون به موجب فرمودهء حضرت صاحبقران در مملكت يكديگر مدخل نسازند و به ضبط ولايت خويش پردازند و به داده قناعت نموده شكر موهبت به‌جاى آورند ، مقدمهء  لَئِنْ شَكَرْتُمْ لَأَزِيدَنَّكُمْ  « 28 » را نتيجهء واضح باشد .\r\nبه حمد اللّه ذات بىمثال در ضمان اقبال است و احوال به حسب وقت به مقتضى امنيت . اميد واثق است و رجاى صادق كه هرزمان از بارگاه صمديت و درگاه احديت خلعت مزيد كامرانى و منشور آمال و امانى در تزايد باشد . به حق محمد و آله .\r\nامرا متوجه شده در سبزوار به امير سيد خواجه پيوستند و به اتفاق عازم كالپوش گشتند كه ميرزا ميرانشاه آن‌جا بود و خواجه سلطان على سبزوارى بعد از انهزام به استراباد رفته بود و خبر آمدن موكب ميرزا ميرانشاه شنيده پيش آن‌جناب آمد و امراى مذكور به كالپوش رسيده امير سيد خواجه و امير مضراب به شرف بساطبوس آن‌جناب مستسعد گشته پيغام حضرت خاقان سعيد - چنانچه شرح داده آمد - رسانيدند و ميرزا ميرانشاه اظهار يكجهتى نموده فرمود كه جناب برادرى سلطانى را سعادت ازلى و دولت ابدى داده‌اند . محرّران ديوان فلك قانون ملك او را تحرير كرده‌اند و منشيان قدر منشور پادشاهى او را مسطور گردانيده تا بر بساط سلطنت قوت آمد شد يافته در همه احوال محمود خصال و مرضى فعال روزگار گذاشته و ما را اميد  سَنَشُدُّ عَضُدَكَ بِأَخِيكَ وَ نَجْعَلُ لَكُما سُلْطاناً  « 29 » به سمع تحقيق شنوانيده .\r\n\r\n\r\n","description":"","footnote":"\r\n( 28 ) . سورة ابراهيم 7 .\r\n( 29 ) .  سَنَشُدُّ عَضُدَكَ بِأَخِيكَ وَ نَجْعَلُ لَكُما سُلْطاناً  ( سورة القصص 35 ) .\r\n","page_name":" 29 ","page_number":39},
  {"content":"\r\n\r\nامير سيد خواجه و امير مضراب وظيفهء دعا و ثنا به ادا رسانيده عرضه داشتند كه اگر كسى سر از ربقهء پادشاهى تابد و حق ولىنعمت فراموش كند ، بر همه دفع او واجب و لازم باشد و آن‌جناب را معلوم است كه جرأت و جسارتى كه سلطان على با اين خاندان سلطنت نمود هيچكس ننمود . چنگ در فتراك جنگ زد و چون كمند قبض به او محيط شد و به انواع حيل فرار كرد و همچنان بر سر اصرار پناه به اين آستانه آورده اگر جزاى عصيان خود نيابد ، در هرگوشه فضولى خيال فاسد به دماغ راه دهد . اگر آن‌جناب سلطنت‌مآب او را به صورت اجازت به اين بندگان سپارند مناسب عزّت دولت باشد و الّا اين بندگان تا او را به دست نيارند روى بازگشتن ندارد . ملتمس به اجابت مقرون شده سلطان على و سلطان حسن پسر پيرك پادشاه و جمعى را كه با ايشان بودند به امير سيد خواجه سپردند و او فى الحال ايشان را به اردوى خود برده سلطان على را مقيد به هرات فرستاد و بقيهء سبزواريان را آسيب ياسا داد . هذا جزاء من قابل النعمة بالكفران .\r\nدر اين اثنا ، اميرزاده ابا بكر از حبس سلطانيه خلاص يافته پيش پدر آمد و از قصهء سلطان على دل‌ماندگى نمود و فرمود كه چون پناه به ما آورد ، سپردن او به دشمن از مروّت دور بود . ديگر مردم را بر ما چه اعتماد ماند و بعد از مشورت ، عزيمت آذربايجان مصلحت ديدند و ايشان به آن طرف رفته امراى بندگى حضرت به قيتول خود بازآمدند و ممالك خراسان كرة بعد اخرى در تحت ضبط و قبضهء اقتدار قرار يافت .\r\n\r\nذكر حكايات كه در عراق و آذربايجان واقع شد\r\nميرزا عمر چون ميرزا ابا بكر را در قلعهء سلطانيه محبوس ساخت ، از سر فراغت به ضبط مملكت پرداخت . در اين وقت ، درويشى تقوىشعار بابا بيكى نام در ولايت مراغه پيدا شده كرامات ، مثل آن‌كه كلوخ در دست او قند و نبات مىشد ، مشاهده كردند و ميرزا عمر بعد از مبالغهء بسيار چيزى هم از آن نوع مشاهده نمود و باوجود آن\r\n\r\n","description":"","footnote":"","page_name":" 30 ","page_number":40},
  {"content":"\r\n\r\nحكم به قتل او فرمود . بابا ، در وقت رفتن ، فرمود روزى ما چنين مقدر بود . اما بعد از من مشاهده كنيد كه چها واقع شود .\r\nدر هفدهم محرم كه سه روز از قتل بابا گذشته بود ، خبر آمد كه اميرزاده ابا بكر در قلعهء سلطانيه جمعى را با خود يار ساخته و عادل خزانچى و عيسى قورچى و شيخ حاجى را كه بر سر او رفته‌اند قتل كرده و قلعه را مسخر ساخته و خزانه و جيبا و اسلحه گرفته مردم پيش او جمع آمدند و امير حسين برلاس و والدهء ميرزا ابا بكر كه در گزل‌دره بودند خبر خلاص او شنيده با تمام آغرق به سلطانيه درآمدند و ميرزا ابا بكر اموال قلعه قسمت كرده از راه رى عازم خراسان شد . ميرزا عمر اين احوال شنيده از بيش برماق ايلغار كرده به دو روز به سلطانيه آمد و امير عبد الرزاق بن خداداد را در عقب او فرستاد و در حدود قزوين هردو فريق به‌هم رسيده از صباح تا شب جنگ كردند . ميرزا ابا بكر به طرف رى رفت و امير عبد الرزاق بازآمد . ميرزا عمر جمعى معتمد را در سلطانيه گذاشته از راه سجاس و سراى باقا روان شد . در اين اثنا ، شيخ خسروشاهى از جانب سمرقند رسيده از ميرزا عمر متقبل شد كه هرچه از خزانهء سلطانيه برده‌اند به اندك زمانى حاصل كند و عمال را در مصادره كشيد .\r\nو ميرزا عمر از راه اوجان عزم سر او كرده مىخواست كه امير بسطام جاگير را كه پيش از اين تخلفى ورزيده بود به دست آورد . امير بسطام از راه قراباغ به امير شيخ ابراهيم ملحق شد و به اتفاق از آب كر گذشته در بردع نشستند . ميرزا عمر پيش شيخ ابراهيم فرستاد كه امير بسطام را گرفته پيش من فرست . امير شيخ ابراهيم عذر معلول گفت كه حالا تابستان است و آن حضرت زمستان به قراباغ خواهد آمد . بنده امير بسطام را به اردوى همايون رساند . ميرزا عمر غضب كرده و از آب ارس گذشته به موضع بابى فرود آمد و امير شيخ ابراهيم و امير بسطام و پسران قرامان و سيدى احمد شكى از بردع به كنار آب كر رفتند و آب را پناه ساخته و خندق زده مترصد جنگ نشستند و ميرزا عمر به تعجيل رفته نزديك آب كر فرود آمد و يك هفته هردو لشكر در برابر هم بودند .\r\n\r\n","description":"","footnote":"","page_name":" 31 ","page_number":41},
  {"content":"\r\n\r\nدر اين اثنا خبر آمد كه ميرزا ميرانشاه و ميرزا ابا بكر از حدود خراسان بازگشته به جلگاى عراق عجم درآمدند و سلطان بخت بيگه نيز با ايشان است و در آن ايام ميرزا ابا بكر دختر توكل اروس بوقا [ را 
  ] خواستدارى نموده طويها كردند و از بسطام به سه روز به دامغان آمدند و دامغانيان ساورى و پيشكش فرستادند و لشكريان را در شهر نگذاشتند و سمنانيان به سبب فضولى كه پيشتر نسبت با لشكريان ميرزا ميرانشاه كرده و بعضى را غارتيده بودند ، در اين كرت مجموع جلا كرده پناه به كوه بردند . چنانچه در سمنان كسى نبود و لشكريان سمنان را غارتيده به خوار آمدند . ميرزا ميرانشاه و ميرزا ابا بكر امير حسين برلاس را به قلعهء شهريار فرستاده خود نيز متعاقب رسيدند و قلعه را به تصرف گرفتند و آن‌جا دانستند كه ميرزا عمر باوجود هواى تابستان به جانب قراباغ به جنگ امير شيخ ابراهيم رفته . ميرزا ابا بكر آغروق را در سوخ بلاق گذاشته با دو هزار مرد به سلطانيه رفت . جمعى كه آن‌جا بودند قلعه تسليم نمودند . ميرزا ابا بكر خواتين ميرزا عمر و امراى او را به هركس بخشيد و امرا و لشكريان ميرزا عمر به ميانج گرمرود اين خبر شنيده از او برگشتند و پيش ميرزا ابا بكر رفتند .\r\nميرزا عمر با امير شيخ ابراهيم صلحى شكسته بسته درهم بسته مراجعت نمود و نواب او ، شيخ خسروشاهى و بدنفسان ديگر تدبيرى انگيخته گفتند از متمولان چيزى به قرض مىبايد گرفت و برات بر سال آينده نوشت كه لشكر را به خرج احتياج است . ميرزا عمر به خلاف رضا رخصت داده بيان قوچين و شيخ خسروشاهى و ساير ظالمان به تبريز رفتند و به دو روز مبلغ دويست تومان عراقى نقد كردند و اكثر اكابر تبريز از خان‌ومان برافتادند و جمعى را حكم بود كه به قلعهء سلطانيّه برند .\r\nامير بيان به زجر ايشان را از تبريز بيرون آورده به اوجان رسانيد .\r\nو ميرزا عمر ، از راه اردبيل به ميانج گرمرود رسيده دانست كه لشكريان تمام مواشى رعايا را غارتيده بودند و به سلطانيه رفته و آن‌جا خبر استيلاى ميرزا ابا بكر بر سلطانيه محقق شد . امرا مثل عمر تابان و سلطان سنجر امير سيف الدين و عبد الرزاق\r\n\r\n","description":"","footnote":"","page_name":" 32 ","page_number":42},
  {"content":"\r\n\r\nخداداد و غيرهم به طرف ميرزا ميرانشاه و ميرزا ابا بكر رفتند و باقى متفّرق شدند .\r\nنشان زوال ملك آن است كه بر بيچارگان ظلم روا دارند . كه را در خاطر گنجيد كه اساس دولتى چنان مؤكد به سهل فرصتى از هم فرويريزد . ميرزا ابا بكر عمر تابان و فرزندان او را تربيت كرده باقى امرا را به ياسا رسانيد و امير بيان و شيخ خسروشاهى در اوجان خبر ويران شدن ميرزا عمر شنيده ايشان نيز با زمانه يار شدند و مالها به سلطانيه پيش ميرزا ابا بكر آوردند و شيخ ظالم به فرمودهء ميرزا ابا بكر مصلوب گشت و ميرزا ابا بكر تخت زرين ترتيب نموده ميرزا اميرانشاه را به پادشاهى نشاند و چند روز به عيش گذرانيد .\r\nو ميرزا عمر از جانب گاورود به مراغه رفت و به مدد امير خالق تركمان و ساليق برلاس و جمعى از مردم سلدوز عازم تبريز گشته عليكه پسر خالق به رسم منغلاى به تبريز آمد و بىراهى آغاز كرده تركمانان ناموس مردم مىبردند . رعايا غوغا كرده خواجه پيرعلى را كه حكم صد هزار آورده بود كشتند و دروازها محكم كرده ايستادند . ميرزا عمر كسان به نصيحت فرستاده شهريان گفتند ميرزا عمر شاه و شاهزادهء ماست . اگر به شهر آيد حاكم است . اما تركمان را نمىگذاريم . ميرزا عمر تركمانان را از اجازت جنگ داده ايشان مسلح ، رو به شهر نهادند و قاضى غياث الدين و خواجه عبد الحى قزوينى .\r\nمصرع\r\n جان كمروار در ميان بستند \r\nو جنگهاى مردانه كرده تركمانان را در شهر مدخل ندادند و در اين حال ، آمدن ميرزا ابا بكر محقّق شده ميرزا عمر به طرف مراغه عزيمت نمود .\r\n\r\nذكر احوال مظفر الدين ميرزا ابا بكر و جلوس او به استقلال بر تخت سلطنت\r\nميرزا ابا بكر را مخصوصان او بر آن داشتند كه سلطنت به نام خود كرده\r\n\r\n","description":"","footnote":"","page_name":" 33 ","page_number":43},
  {"content":"\r\n\r\nاختيار به ديگرى ندهد . آن سخن به سمع رضا شنيده طوى عظيم فرمود و بر تخت نشسته پدر را خلع كرد و احكام به عنوان اين اعلام به اطراف فرستاد و امير بيان به تبريز آمد . رنود و اوباش كه پيشتر تركمانان را در شهر نگذاشته بودند ، امير بيان را نيز مدخل ندادند به خيال آن‌كه اين جماعت از پيش خود به تبريز آمده‌اند و ميرزا ابا بكر هنوز در رى است . امير بيان در شنب غازان نزول كرد و خبر يافت كه امير دولداى و خواجه بردى به مدد مىرسند و او را قوّتى حاصل شد . روز ديگر قراول خبر داد كه شيخ قبانى و قاضى عماد الدين از طرف مخالف با دو هزار مرد رسيدند و همين روز ، خواجه بردى خبر آورد كه فردا امير دولداى با لشكرها مىرسد .\r\nمصرع\r\n خواب از چشمش برفت امشب كه فردا كى مىرسد \r\nامير بيان توقف ننمود و با چهارصد سوار بر آن دو هزار زد . رسيدن همان بود و شكستن مخالفان همان . در اين اثنا ، امير بيان شنيد كه شيخ قصاب با جمعى به مدد اين جماعت از شهر مىآيد . ترك تكاميشى كرده روى به طرف شيخ قصاب آورد و به يك حمله رمهء او نيز گوسفند وارث از بيم سنان بيان ، رم خوردند و امير بيان به شنب غازان بازآمد . روز ديگر دولداى آمده تبريزيان دانستند كه ميرزا ابا بكر مىرسد به استقبال امير دولداى آمده او را به شهر درآوردند . امير دولداى در راه شيخ قصاب و خواجه عبد المحسن قزوينى را و جمعى پيشوايان را گرفته خواست كه سياست كند . امير بيان مانع آمد و امرا دو شب در شهر بودند و بهلول برلاس را داروغه در شهر گذاشتند و به طرف مراغه رفتند .\r\n\r\nذكر رسيدن ميرزا ابا بكر به دار الملك تبريز\r\nميرزا ابا بكر در آخر جمادى الآخر به عظمت تمام در دولتخانهء تبريز فرود آمده لشكريان در موسم زمستان به خانه‌هاى تبريزيان درآمدند و خرابى تمام به احوال رعايا راه يافت . ناگاه خبر آمد كه ميرزا پيرمحمد و ميرزا رستم و ميرزا اسكندر\r\n\r\n","description":"","footnote":"","page_name":" 34 ","page_number":44},
  {"content":"\r\n\r\nدر معاونت ميرزا عمر اتفاق نموده‌اند و ميرزا رستم آغروق ميرزا ابا بكر را كه در سوخ‌بلاق بود غارتيده ميرزا ابا بكر اميرك منجمان را با جمعى پيشتر فرستاده خود نيز از تبريز روان شد و لشكر او هرچه يافته غارت كرده كاروانى متّمول كه از سلطانيّه مىآمدند نيز غارت يافتند و از راه سلطانيه عازم اصفهان شده به جربادقان رسيد و لشكرهاى ميرزا عمر و ميرزا پيرمحمد و ميرزا رستم و ميرزا اسكندر پيش آمده به دو سه منزلى يكديگر رسيدند .\r\nدر اين ولا ، خبر آمد كه امير بسطام تبريز را گرفت . ميرزا ابا بكر مهم تبريز را اهم دانسته ايلچى پيش شاهزادگان فرستاده به جانب آذربايجان بازگشت .\r\nشاهزادگان مشورت كرده گفتند قريب پنجاه هزار سوار و پياده جمع آمده و ميرزا ابا بكر روىگردان و پدر و مادر از او ناراضى و لشكريان دودل و مخالفان ممالك را متصّرف . فرصت غنيمت است و راى بر آن قرار گرفته در عقب او روان شدند . ميرزا ابا بكر در غروق‌ارغون ، به ولايت سجاس ، خبر توجه ايشان شنيده مراجعت نمود و عازم اصفهان شد و امراى لشكريان را گفت در اين يورش با من يكجهت باشيد . اگر خداى تعالى مرا فرصت بخشد از سخن شما تجاوز نكنم و هرچه صلاح بينيد عمل كنم و به هرطرف كه خواهيد عزيمت نمايم و در حدود درگزين به‌هم رسيدند .\r\n\r\nذكر رفتن ميرزا عمر به طرف عراق و فارس و به اتفاق ميرزا پيرمحمد و برادران به محاربه آمدن\r\nميرزا عمر از تبريز به راه مراغه به همدان آمد . حاكم آنجا ارشيون گفت ما را طاقت مقاومت ميرزا ابا بكر نيست . پيش از هجوم سيل بلا فكر نجاتى بايد كرد .\r\nبعد از تأمل عازم شيراز شدند كه از ميرزا پيرمحمد استمداد نمايند . از حدود جربادقان قاصد فرستاده ميرزا رستم را آگاهى داد . ميرزا رستم خواص خود را\r\n\r\n","description":"","footnote":"","page_name":" 35 ","page_number":45},
  {"content":"\r\n\r\nپنج‌روزه به استقبال روان كرده خدمتهاى لايق به‌جاى آوردند و در حدود اصفهان ، ميرزا رستم با سادات و علما پيش رفته او را به احترام تمام به شهر آورده طويها كرد .\r\nميرزا عمر ميرزا رستم را گفت سلاطين ماضى در ايام نكبات و حدوث بليّات به يكديگر ملتجى شده توقّع اشفاق داشته‌اند و اگر در آن باب اهمال ورزيده‌اند على مرّ الدهور بر زبان نزديك و دور مطعون و مهجور بوده‌اند و من به مهمى كلى آمده‌ام و تا شما برادران جمع نشويد برابر ميرزا ابا بكر نمىتوان رفت . وظيفه آن‌كه ايلچى فرستاده ميرزا پيرمحمد و ميرزا اسكندر را طلب داريم و تا آمدن ايشان آغروق ميرزا ابا بكر را كه در سوخ‌بلاق غافل نشسته به دست آريم . بر اين قرار ايلچى فرستادند و از اصفهان ايلغار كرده بر سر آغروق ميرزا ابا بكر رسيدند و اصفهانيان همه را گردپيچ كرده خواتين و اطفال و قمايان و اسبان و استران و شتران گرفتند و سلطان بخت بيگم و يك حرم ميرزا ميرانشاه را كوچانيده از سارى قمش رى بازگشتند و توكل برلاس و اميرك منجم و امراى ديگر كه بر سر آغروق بودند و دور تر شراب مىخوردند ، باوجود مستى در عقب آمده جنگى سخت كردند . اما چون لشكر ميرزا عمر غلبه بودند چيزى نتوانستند ستد و تمام اموال به اصفهان رسيد .\r\nميرزا عمر عازم شيراز شد و ميرزا پيرمحمد به خود استقبال كرده بازارها آرايش داد و او را به حرمت عظيم به شهر درآورد و چند روز طويهاى بزرگ فرموده نوكران او را به عواطف پادشاهانه نوازش نمود و زمستان به عيش گذرانيده اول بهار متوجه اصفهان شدند و ميرزا اسكندر از طرف يزد رسيده به اتفاق به جربادقان آمدند و ميرزا ابا بكر نيز با سپاهى خويش پيش آمده در نواحى درگزين در موضع خربره به‌هم رسيدند . دو لشكر چون امواج بحر اخضر بر يكديگر زدند .\r\nبيت\r\n دها ده برآمد ز هردو سپاه * جهان شد ز گرد سواران سياه \r\nچندان تيغ بر يكديگر زدند كه شمشير آهنين‌دل بر حال جوانان طرفين خون\r\n\r\n","description":"","footnote":"","page_name":" 36 ","page_number":46},
  {"content":"\r\n\r\nگريست و چندان خدنگ جان‌ستان ريختند كه پشت كمان از بار آن اندوه منحنى است . از آن زمان كه تيغ صبح از نيام بام برآمد تا آن هنگام كه شادروان شام بازكشيدند آتش قتال التهاب و نائرهء جدال اشتعال داشت . چهار هزار سوار و پياده از طرفين به قتل آمد و هردو لشكر عنان برتافته .\r\nمصرع\r\n به منزلگه خويش بازآمدند \r\nو از طرفين آن شب تا روز پاس داشتند . على الصباح هردو سپاه در جنبش آمدند . ميرزا ابا بكر با هفتصد سوار نامدار بر قلب لشكر ميرزا پيرمحمد زده از پيش براند و ديگران را مجال توقف نماند و هزيمتيان تا اصفهان عنان بازنكشيدند . و لشكر ميرزا ابا بكر غنيمت بسيار گرفته در ييلاق ايغربلاق جهت گرمى هوا چند روز توقف نمود و امير زيرك و امير عمر تابان را با پسر و برادر بدين گمان كه ميل خراسان دارند و در جنگ سستى نموده‌اند به قتل آورده عازم اصفهان شد و امير پيرحسين برلاس با جمعى امرا از جهت قتل امير زيرك و امير عمر متوهّم شده فرار نمودند و به اصفهان درآمده اصفهانيان اكثر رعاياى بيرونها را با علوفه‌اى كه ميسر شد به شهر درآوردند و قلعهء طبرك را استحكام داده ميرزا ابا بكر به يك فرسخى اصفهان رسيده فرمود كه كسى باغات و عمارات را تعرّض نرساند تا مگر اصفهانيان مطيع شوند و سه روز توقف نموده با خواص نوكران به كوچه باغها درآمد و مردم شهر فرصت يافته به جنگ پيش آمدند و بسيار زخمدار شده از طرفين بازگشتند و شب تا روز پاس داشتند .\r\nميرزا ابا بكر روز ديگر با مجموع لشكر ميمنه و ميسره و قلب و جناح آراسته به كوچه‌باغ درآمد و جنگ درپيوست و دو هزار آدمى از مردم شهر به قتل آمده سه سردار گرفتار شد و اهالى شهر گريخته و لشكريان تا دروازهء لنبان رفته مردم را در زير دست و پاى اسبان درآوردند و اگر ميرزا ابا بكر رحم نفرمودى بيشتر آن بود كه شهر مسخر مىشد . روز ديگر سادات و اكابر امان طلبيده قبول كردند كه هرچه از\r\n\r\n","description":"","footnote":"","page_name":" 37 ","page_number":47},
  {"content":"\r\n\r\nسوخ‌بلاق رى آورده‌اند بازدهند و خطبه و سكه به نام ميرانشاه كنند و هرچه از احشام رى برده بودند بازفرستادند و روز ديگر مىخواستند كه به جميع شرايط قيام نمايند ، ميرزا ابا بكر از آن قرار برگشته گفت وظيفه آن‌كه شهر را به قهر بستانيم و هرچه خواهيم حاصل كنيم و صباح لشكرها سوار شده و تورها و نردبانها برداشته به در شهر آمدند و از طرفين جنگ بسيار كردند . شهريان چون دانستند كه ميرزا ابا بكر نقض عهد كرد ترك باغات گرفته محافظت خود نمودند و لشكريان در حوالى شهر خرابى بسيار نمودند و ميرزا عمر دانست كه اين شاهزادگان در برابر ميرزا ابا بكر كارى نمىتوانند كرد . از ايشان جدا گشته عازم خراسان شد .\r\nدر اين ولا ميرزا ابا بكر شنيد كه شيخ حاجى عراقى سلطانيه را محاصره كرده و امير شيخ ابراهيم به تبريز آمده و امير بسطام جاگير در تبريز است . ميرزا ابا بكر با اصفهانيان گرگ آشتى كرده مراجعت نمود و به درگزين رسيده شيخ حاجى از در سلطانيه برخاست و به طارم رفت و خبر آمدن سلطان احمد به تبريز تيز شد و بقاياى قضايا در سال آينده شرح داده آيد . ان شاء اللّه تعالى .\r\n\r\nذكر قضايا كه در خراسان واقع شد و قتل ميرزا سلطان حسين\r\nميرزا سلطان حسين نبيرهء حضرت صاحبقران بود ، از جانب مادر . جوانى بهادر امّا به غايت متّهتك و بىعاقبت . پيشتر گذشت كه در حوالى اندخود بىموجبى از اردوى حضرت خاقان سعيد فرار نمود . در حوالى كش پيش ميرزا خليل سلطان رفته به عنايت مخصوص شد و ميرزا خليل سلطان چون وجهى كه از خزانه جهت ميرزا پيرمحمد بن جهانگير مقرّر كرده بودند نداد و ميرزا پيرمحمد در بلخ بود ، ميرزا خليل سلطان جمعى امرا را چون امير اللّه‌داد و امير ارغونشاه و تيمور خواجه و خواجه يوسف را در ركاب ميرزا سلطان حسين به كنار جيحون فرستاد تا از طرف ميرزا پيرمحمد برخبر باشد . ناگاه ميرزا سلطان حسين را خيال سلطنتى در دماغ پيدا\r\n\r\n","description":"","footnote":"","page_name":" 38 ","page_number":48},
  {"content":"\r\n\r\nشد . امرا را طلب داشت و فرمود كه امرى حادث شده كه غير امرا در آن محرم نيست . جميع امرا در خانهء او جمع شدند و او بر در خرگاه نشسته بيست نوكر خود را نيزه‌هاى مارآسا به دست و تيرهاى قضامضا در شست با تيغ و خنجر و گرز و سپر فرمود كه امرا را مقيد ساخته امير تيمور خواجه و خواجه يوسف را شربت شهادت چشانيدند و باقى امرا امير اللّه داد و امير ارغونشاه و مبشر و سعادت را لرزه بر اندام افتاده زانو زده زبان به تضرع بگشادند . بعد از شرايط پيمان و غلاظ ايمان خون ايشان بخشيده نايب خود ساخت و خانيكه حرم ميرزا محمد سلطان را كه از سمرقند به‌طرف بلخ پيش ميرزا پيرمحمد مىرفت غارت كرد و اموال و تجملات پادشاهى گرفته به نوكران داد . لشكرها طوعا او كرها فرمان او را منقاد شدند و لشكر آراسته عازم سمرقند شد و ميرزا خليل سلطان خبر يافته اكلكاى فراوان به لشكريان داد و اواخر ذى حجة از سمرقند بيرون آمد .\r\nمصرع\r\n به طالعى كه قضا زو بود به فتح بشير \r\nو با كردار\r\nبيت\r\n به زين اندرآمد كه زين را نديد * همان نعل اسبش زمين را نديد \r\nو در نواحى كش ، در موضع جكدالك\r\nمصرع\r\n به يكديگر رسيدند آن دو لشكر \r\nو پيش از آن‌كه صفها راست شود ، امير اللّه‌داد و امير ارغونشاه و باقى امرا به طرف ميرزا خليل سلطان رفتند و اكثر لشكر نيز موافقت نمودند و ذلك فى ثامن محرم الثامن لثمانمائه . ميرزا سلطان حسين چاره فرار ديد و ميرزا خليل سلطان مظفر و منصور به سمرقند آمد و ميرزا سلطان حسين در نواحى اندخود و شبرغان به امير\r\n\r\n","description":"","footnote":"","page_name":" 39 ","page_number":49},
  {"content":"\r\n\r\nشاه سليمان پيوست و به حسن تدبير و لطف تقرير امير سليمانشاه را از راه برده ميان ايشان پيمان به ايمان اتقان و استحكام يافت و عهود به خلود استقرار پذيرفت . ميرزا پيرمحمد پيش امير سليمان شاه فرستاد و قبايح افعال و فضايح اعمال او را برشمرده گفت سلطان حسين دشمن من است . او را گرفته پيش من فرست . امير سليمانشاه به آن سخن اصلا التفات ننمود . ميرزا پيرمحمد از اين حميت چون آتش برافروخت و به‌سان برق خاطف و باد و عاصف بر سر ايشان شبخون آورد .\r\nمصرع\r\n طاقت پنجهء شيران نبود روبه را \r\nعازم هرات شدند و شرف دستبوس حضرت خاقان سعيد يافته به عواطف پادشاهانه مخصوص گشتند و آن حضرت در باب ايشان مشورت فرموده فرمان شد كه ولايت سرخس سيورغال امير سليمان شاه باشد و حالا صد هزار دينار كپكى و اسبان خوب عنايت نموده مقرّر شد كه به جانب خراسان رفته به امير مضراب و سيد خواجه پيوندد و اين در آن وقت بود كه ميرزا اميرانشاه در حدود كالپوش بود و در باب آن خود راى يعنى ميرزا سلطان حسين اركان دولت و اعيان حضرت عرضه داشتند كه آن نادان فتّان و هتّاك بىباك در زمان حيات حضرت صاحبقران در سمرقند و باز در شام ياغى شد و بعد از فوت آن حضرت با امرا خلاف كرد و در اين ايام ، از اردوى ظفر اعلام بىموجبى روگردان شده پيش ميرزا خليل سلطان رفت و امراى او را به قتل آورده قصد او كرد و اموال خانيكه به تاراج داد . اكنون نبايد كه ناگاه و عياذا باللّه فتنه‌اى بزرگ ظاهر شود كه جبر كسر را جز بهانهء تقدير در خزانهء تدبير چيزى نماند و در احوال او دلايل نفاق و در افعال او مخايل شقاق ظاهر و پيدا و باهر و هويداست .\r\nمصرع\r\n بود نشان عداوت عيان ز سيمايش \r\nيرليغ همايون از موقف جلال نفاذ يافت و امير نوشيروان برلاس ، ميرزا سلطان حسين را در بيرون درب عراق به قتل رسانيد . امير سليمانشاه كه با او عهد و\r\n\r\n","description":"","footnote":"","page_name":" 40 ","page_number":50},
  {"content":"\r\n\r\nميثاق داشت ، در طوس اين خبر شنيده تنگدل شد و اظهار خلاف كرد .\r\n\r\nذكر ياغى شدن امير سليمان شاه و ساير قضايا كه در خراسان وقوع يافت\r\nامير سليمان شاه قاصد فرستاده پيغام داد كه اگر حضرت خاقان سعيد ، نوكرى اين بنده را خواهان است ، امير شاه ملك را از پيش براند و نوشيروان برلاس را به قتل رساند . چون اين پيغام ناخوش به سمع اعلى اسمعه اللّه البشائر رسيد ، آتش غضب زبانه زده به احضار لشكرها مثال داد و عزيمت جانب طوس و مشهد تصميم يافت و رايات همايون با لشكرها و ازدحام تمام به سارى قمش جام رسيد و آن‌جا نوكر امير سليمان شاه آمده عرضه داشت كه امير عبد الصمد بن امير سيف الدين را كه داماد و محل اعتماد او بود طلبيده . حضرت خاقان سعيد امير عبد الصمد را رخصت فرمود و فرمود كه امير سليمانشاه را گويد كه در معارك و مقامات مشهور خدمات پسنديده از تو به ظهور آمده و حقوقى كه ترا در دولت قاهره ثابت است ، از شرح و بسط استغنا دارد و هميشه به حليهء هنر مترشّح و به كمال عقل متوشّح و به وسايل فضايل متمسك و به اهداب آداب متعلق و به سماحت خلق و فصاحت نطق و طهارت ذيل و غزارت فضل و رزانت راى و متانت فهم و نزاهت نفس و نباهت قدر از امراى زمانه ممتاز و يگانه بوده‌اى و حضرت صاحبقران ترا به مثابهء فرزندان و برادران دانسته ، روز بار از اهل اعتبار و وقت كار شمشير آبدار و اعتقاد و اعتماد ما بر سيرت خوب و سريرت مرغوب در تزايد و تضاعف است . مىبايد كه بىانديشه متوجه شوى و اگر كسى را شكايتى باشد به غور آن رسيده آيد .\r\nامير عبد الصمد پيغام رسانيده امير سليمان شاه عذرى چند نامسموع تقرير كرد و گفت جمعى چند در اضاعت حقوق من سعى مىنمايند و حالا ملازمت آن حضرت به عسل مصفى ماند كه از بيم نيش زنبوران به نوش آن نتوان رسيد . تنعمات فراوان و لذات بىكران از آن دولتخانه ديده‌ايم . اكنون كه سير در لوزينه و نمك در\r\n\r\n","description":"","footnote":"","page_name":" 41 ","page_number":51},
  {"content":"\r\n\r\nپالوده باشد چه حلاوت ماند و امير عبد الصمد در آمدن مبالغه مىنمود . امير سليمانشاه مقرر كرد كه امير جهان ملك آيد تا يراق بينيم و امير سليمانشاه به جانب قلعهء كلات رفته آن را محكم ساخت و بعضى متمردان پيش او جمع آمدند .\r\nحضرت خاقان سعيد در ولايت جام ميرزا الغ بيك را بر سر آغروق گذاشته و امير شاه ملك را در ركاب او بازداشته ، از قريهء خرجرد ايلغار فرمود و چون رايت آفتاب آيت سايهء همايون بر صحراى طوس و مشهد مقدس انداخت ، امرا كه در سرحد خراسان بودند و ميرزا اميرانشاه و ميرزا ابا بكر را به جانب عراق يراق تمام ساخته روان فرمودند ، در اين ولا بازآمده شرف بساط بوس يافتند و امير عبد الصمد از پيش امير سليمان شاه آمده سخن او به عرض رسانيد و آن حضرت برحسب التماس او امير جهان ملك را پيش او فرستاد و ميرزا الغ بيك و امير شاه ملك با آغروق به اردوى همايون پيوستند و امير جهان ملك رفته و سخن گفته امير سليمان شاه به وعده وفا نكرد و چون جهان‌ملك بازآمد ، آن حضرت امير مضراب را به جانب كلات فرستاد .\r\nدر اين ولا ، قاصد امير چركس بن امير تومان رسيد و به موقف عرض رسانيد كه جماعت تركمانان قراتتار كه حضرت صاحبقران ايشان را از ولايت روم كوچانيده به مملكت ماوراء النّهر رسانيده بود از آن‌جا گريخته بدين سرحد آمده‌اند .\r\nحضرت شاهرخى امير سيد خواجه و امير شاه ملك و امير جهان ملك را فرمود كه ايلغار كرده سر راه ايشان را بگيرند و امير سيد خواجه در اثناى راه ، پسر پيرپادشاه سلطان على را كه از سمرقند گريخته به استراباد مىرفت گرفته پيش حضرت فرستاد . آن حضرت او را تربيت كرده با خاتون پدرش به جانب پيرپادشاه روان فرمود و برادر سلطان على ، سلطان حسين را نگاه داشت و پيرپادشاه را استمالت داده پيغام داد كه به دستور زمان حضرت صاحبقران آن ولايت بر ايشان مقرر است . بايد كه تردّد به خاطر راه ندهد و از سر استظهار پيش ما آيد كه دربارهء او عاطفت زيادت به ظهور خواهد رسيد و رايات همايون متوجه كلات گشت . امير سليمان شاه كلات را گذاشته به جانب سمرقند گريخت .\r\n\r\n","description":"","footnote":"","page_name":" 42 ","page_number":52},
  {"content":"\r\n\r\nو حضرت خاقان سعيد به زيارت معظم و تربت مكّرم صاحب السير و الطير سلطان ابو سعيد بن ابو الخير قدس سره مشرّف شده سعادت زيارت به‌جاى آورد و اولاد بزرگوار آن بزرگوار را نوازش فرمود و امرا كه بر سر راه اقوام قراتتار رفته بودند ، جمعى را مقيد ساخته به حضرت رسانيدند و آن حضرت امير سيد خواجه را به جانب كلات فرستاد كه آنچه از امير سليمانشاه مانده باشد ضبط نمايد و آن نواحى را از متمردان پاك ساخته قلعه‌اى كه سليمان شاه عمارت كرده خراب كند و رايات ظفرآيات به جانب دار السلطنهء هرات عود نموده هفتم جمادى الأول نزول فرمود .\r\nدر اين اثنا ، ايلچى شاه قطب الدين از جانب سيستان آمده عرضه داشت كه شاهان فراه ، شاه على و شاه غياث الدين ، پسران شاه جلال الدين ياغى خواهند شد و متعاقب همين خبر رسيد . امير حسن جاندار نامزد آن طرف شد كه آن فتنه را تسكين دهد و هردو برادر ياغى را به دست آورده به ياسا رسانيد و آن مملكت را از شر آن ناپاكان ايمن گردانيد .\r\n\r\nذكر عزيمت ميرزا الغ بيك به جانب اندخود و شبرغان و شرح بقاياى قضاياى خراسان\r\nراى آفتاب اشراق سلطان آفاق يراق آن ديد كه ميرزا الغ بيك و امير شاه ملك به جانب اندخود و شبرغان رفته ضبط آن طرف نمايند و رعيت را در باب دارايى و فرمانروايى آنچه يراق و مصلحت دانند فرمايند و ايشان به آن سرحد رسيده چند سوار به زبانگيرى از جيحون گذرانيدند و سواران عيسى و خضر خواجه را گرفته بازآمدند . ميرزا الغ بيك خضر خواجه را پيش حضرت خاقان سعيد فرستاد و عيسى را به جانب ميرزا پيرمحمد كه در مدينة الرجال بلخ بود روان فرمود و امير سيد خواجه مهمات قلعهء كلات كه به عهدهء او بود ساخته و پرداخته به شرف بساط بوس رسيده مساعى او مقبول آمد و چون به تجديد پيرك‌پادشاه را گريزانيده و پسر او را گرفته و سربداران را برانداخته و خراسانات را مضبوط ساخته بود و او خود پسر شيخعلى بهادر\r\n\r\n","description":"","footnote":"","page_name":" 43 ","page_number":53},
  {"content":"\r\n\r\nكه شجاعت و دلاورى او محتاج به شرح نيست ، حضرت خاقان سعيد او را تربيت فرموده در كليات مهمات ملكى و مالى صاحب‌اختيار مطلق و امير الأمرا شد و روى به ضبط مملكت آورده عرضه داشت كه مودود گرمسيرى تا غايت شرف بساط بوس نيافته . فرمان اعلى نفاذ يافت كه امير جهان ملك متوجه جانب غور و گرمسير شده دفع سركشان و متمردان آن نواحى نمايد و در اين ولا ، امير موسى كا و امير نمدك ولايت خوارزم را گذاشته سعادت ملازمت دريافتند و به عاطفت پادشاهانه مخصوص شدند و چون فصل شتا به آخر رسيد ، ركاب نصرت انتساب به جانب ييلاق بادغيس در حركت آمد و در منزل قزل رباط خبر محاربهء ميرزا پيرمحمد با خليل سلطان رسيد و در موضع ستركى ، از طرف ماوراء النهر مهد عليا رقيه خانيكه كه دختر امير كيخسرو بود برسيد و فرزند سعادتمند ميرزا محمد سلطان را اكه بيكى كه حرم محترم ميرزا الغ بيك بود رسانيد و حضرت خاقان سعيد نشاط و انبساط فرموده چند روز به عيش و عشرت گذرانيد .\r\nمصرع\r\n در جهان به ز عيش كارى نيست \r\n\r\nذكر محاربهء ميرزا پيرمحمد و ميرزا خليل سلطان\r\nدر آن زمان كه ميرزا الغ بيك و امير شاه ملك به اندخود و شبرغان رسيدند ، امير شاه ملك به كنار آب رفته پل بست و ميرزا خليل سلطان به لب آب آمده قراولان او از پلى كه امير شاه ملك بسته بود گذشته با نوكران امير شاه ملك جنگ كردند و دولت خواجه قرابت مشار اليه به قتل آمد و از طرفين رسل و رسايل آمد شد كرده بر مصالحه قرار يافت . ميرزا خليل سلطان به جانب سمرقند رفته امير شاه ملك نيز بازگشت و ميرزا پير محمد امير شاهملك را طلب كرد و در بلخ ملاقات كرده ميرزا پيرمحمد از ميرزا خليل شكايت بسيار نمود و خواص او گفتند ميرزا پيرمحمد ولىعهد حضرت صاحبقران است و تخت به او مىرسد كه او آقاست و ميرزا پيرمحمد ايلچى پيش ميرزا خليل فرستاد و پيغام داد كه حضرت صاحب‌قران كجا\r\n\r\n","description":"","footnote":"","page_name":" 44 ","page_number":54},
  {"content":"\r\n\r\nوصيت فرموده كه تخت و مملكت خليل سلطان را باشد . ميرزا خليل سلطان جواب گفت كه آن قادرى كه تخت و مملكت به حضرت امير داده بود به من نيز عنايت فرمود و ميرزا پيرمحمد و امير شاه ملك از اين جواب درتاب شدند و بدين سخن كلمهء اختلاف از هركناره در ميان آمد .\r\nمصرع\r\n حديثى بود مايهء كارزار \r\nلشكرها ترتيب داده از آب گذشتند و از آن‌طرف ميرزا خليل سلطان لشكريان را احسان بىكران فرمود\r\nمصرع\r\n و من وجد الأنسان قيدا تقيدا \r\nو در حوالى نسف دو سپاه جنگجوى شيرخوى روى در روى آورده جنگ پيش بردند و به زخم نيزه و تير و گرز و شمشير از پردلان نفير برآمد .\r\nبيت\r\n تيرها در مغزها كرده مقر همچون خرد * نيزه‌ها در شخصها همچون روان گشته روان \r\nغالب و مغلوب ممزوج شده ضارب و مضروب مخلوط گشته بود . ميرزا خليل سلطان به قوت بازوى دلاوران ماوراء النهر و جلادت پهلوانان خراسانى و بهادران عراقى كه هريك چون برق از ميغ تيغ آتش مىفشاندند و گرد نبرد به باران خون مىنشاندند بر قول ميرزا پير محمد حمله كرده از جاى برداشتند و اول جماعت ارلات گريخته جوانغار و برانغار پريشان شدند و ميرزا الغ بيك و امير شاه ملك چون ديدند كه قول از جاى رفت ، ايشان نيز عنان برتافتند و احمال و اثقال بلخيان به دست سمرقنديان افتاد و خانيكه گرفتار گشت و ميرزا خليل سلطان دربارهء گرفتاران كرم فرموده همه را در حريم امن و نعيم احسان جاى داد و ذلك يوم الأثنين الثّانى\r\n\r\n","description":"","footnote":"","page_name":" 45 ","page_number":55},
  {"content":"\r\n\r\nمن رمضان .\r\nو حضرت خاقان سعيد اين خبر شنيده عنان جهانگشاى به آن صوب معطوف ساخت و ميرزا الغ بيك و امير شاه ملك به شرف ملازمت رسيده به موجب اجازت يك ماه در ولايت بادغيس توقف كردند كه اسبان ايشان فربه شود و در منزل نارى ، قشون امير قناشيرين كه آن حضرت او را پيش ميرزا خليل سلطان فرستاده بود مصحوب نوكر او بازآمده عرضه داشت كه ميرزا خليل سلطان\r\nمصرع\r\n عذرخواهى نموده مىگويد \r\nكه ما بر همان عهد و پيمانيم . اما چون ميرزا پيرمحمد از آب گذشته به ولايت ما درآمد ، ما نيز جنگ كرديم و خداى تبارك و تعالى نصرت داد . حضرت خاقان سعيد مزيد جاونى قربانى را با نوكر ميرزا خليل سلطان فرستاد و پيغام داد كه ما نيز بر آن عهديم\r\nمصرع\r\n بر همانيم كه بوديم و همان خواهد ماند \r\nامّا امير سليمان شاه و ارغونشاه و احمد چهره به ولايت ما درآمده خرابى كرده‌اند و چون سياهى سپاه ما ديده‌اند   كَأَنَّهُمْ حُمُرٌ مُسْتَنْفِرَةٌ فَرَّتْ مِنْ قَسْوَرَةٍ   « 30 » گريخته‌اند . اكنون ما تا كنار آب عزيمت داريم . مىبايد كه خليل سلطان نيز به كنار آب آيد . ماجراى گذشته [ گذاشته 
  ] داشته\r\nمصرع\r\n عهد و ميثاق تازه گردانيم \r\nو اگر خود نيايد ، امراى معتبر فرستد تا با كسان ما سخن گفته به هرچه مقرر شود از آن نگذريم و چند روز موكب فيروز در ييلاق بوراقان و ايلار توقف نمود و از آن‌جا مزيد جاونى قربانى آمده و دولت خواجه چنگيز خان را همراه آورده عرضه\r\n\r\n\r\n","description":"","footnote":"\r\n( 30 ) . سورة المدثر 51 ، 50 .\r\n","page_name":" 46 ","page_number":56},
  {"content":"\r\n\r\nداشتند كه آن حضرت هركه را صلاح دانند به كنار آب فرستند كه ما امير اللّه‌داد و امير ارغونشاه را تعيين كرده‌ايم . آن حضرت امير مضراب را بدين مهم نامزد فرمود و جناب قاضى قطب الدين عبد اللّه را مصاحب او ارسال نمود و امير جهان‌ملك كه به طرف گرمسير رفته بود مودود را شكسته و مستأصل ساخته و از حدود ولايت بيرون تاخته و قلعهء درفشاهى را عمارت كرده و امير سيفل گرمسيرى و حسام الدين غورى را كوتوال نشانده با الجاى بسيار به اردوى همايون رسيد و على بيك كه با جهان ملك بود پيش آمده از امير شاه ملك نقل نمود كه من به سبب بزرگى سيد خواجه به لشكر نرفته‌ام . آن حضرت عتاب بسيار فرمود كه چه راه اوست كه اين نوع سخن گويد و بايسنغر تواچى را پيش او فرستاده فرمود كه مقرر آن بود كه يك ماه در بادغيس توقّف نمايد . حالا چند روز زيادت شد . بايد كه فى الحال متوجه شود و اگر به لشكر نمىآيد در ولايت ما نباشد و به هرجا خواهد رود و آن حضرت از ايلار متوجه دار السلطنهء هرات گشته و آب‌مرغاب گذشته پيش از لشكر به ايلغار به شهر آمد و امير شاه ملك از راه يكه‌النگ به جانب ميرزا پيرمحمد جهانگير رفت .\r\n\r\nذكر مخالفت امير سيد خواجه بن امير شيخ على بهادر\r\nامير سيد خواجه چنانچه مذكور شد راه امير الأمرايى يافته مجموع مهمات كلى و جزوى به قول و قلم او منوط و مربوط بود و او خود را مستغنى ديده به موجب   كَلَّا إِنَّ الْإِنْسانَ لَيَطْغى أَنْ رَآهُ اسْتَغْنى   مزاج از او منهاج اعتدال انحراف يافت و رفتن امير شاه ملك ضميمهء آن شد كه سوداى حكومت به استقلال در دماغ پيدا كرد . جمعى از اميرزادگان مثل پسران امير سيف الدين : عبد الصمد و طاهر و فاضل و پسران امير اوچ‌قرا : شمس الدين و شير على و ابو مسلم و محمد بيك و تيمور ملك دولداى و محمد فضل اللّه به وعده‌هاى او فريفته شده از بندگى حضرت روىگردان گشتند و امير سيد خواجه نماز شام غرّهء ذى الحجه به اتفاق اين جماعت از\r\n\r\n","description":"","footnote":"","page_name":" 47 ","page_number":57},
  {"content":"\r\n\r\nجرغ‌النگ سوار شده متوجه جام گشت . چون اين صورت بر راى انور كه\r\nمصرع\r\n يك ذرّه ز نورش آفتابى است \r\nروشن شد ، فى الحال در نيمشب با جمعى كه حاضر بودند پاى عزيمت در ركاب سعادت آورده متعاقب او روان شد . على الصباح در صحراى نو برگ بديشان رسيده كسى فرستاد كه چرا ياغى شده‌ايد و آن حضرت يكسواره در ميان ايشان راند .\r\nهمه پياده شده در گريه و زارى آمدند و به گناه معترف گشته در پاى آن حضرت افتادند . آن حضرت مرحمت فرموده كرامت عفو ارزانى داشت و همه را فرمود كه سوار شده ملازم ركاب ظفرانتساب بازگشته به پل سالار رسيدند و آن حضرت اعتماد كرده پيشتر به شهر آمد . جمعى كه موافق سيّد خواجه بودند گفتند اگر ترا معاف دارد فردا هريك ما را به عقوبتى كشد كه مرغان هوا را بر حال ما گريه آيد .\r\nما كوچ ترا از خود جدا نمىكنيم . همه باز اتفاق نموده عازم صوب جام و طوس شدند و حضرت خاقان سعيد عزم انتقام جزم فرمود .\r\nدر اين اثنا ، توكل تيمور تواچى از پيش امير مضراب آمده عرضه داشت كه ما در كنار آب بسيار بوديم . ميرزا خليل سلطان به وعده وفا نكرد و حكم شد كه امير مضراب به پايهء سرير اعلى آيد و آن حضرت امير حسن صوفى ترخان و امير فرمان شيخ را پيش سيد خواجه فرستاد و پيغام داد كه تو كيستى و چه خواهى شد . كجا از پيش من بهتر خواهى بود . هرچه رفت گذشت . الماضى لا يذكر . ما گناه تو عفو فرموديم و همان موچه و راه معين داشتيم .\r\nبيت\r\n بيا و همچنان برجاى خود باش * كاز آن مقبول‌تر باشى كه بودى \r\nامرا به سيد خواجه رسيده و نصيحت كرده مفيد نيامد و آن حضرت مىخواست كه او را به عنايت بازآورد .\r\n\r\n","description":"","footnote":"","page_name":" 48 ","page_number":58},
  {"content":"\r\n\r\nقطعه\r\n به رفق و عدل جهان را به طاعت آوردست * اگرچه حكمش عاجز نبود از اكراه\r\nرسيده خاك جنابش ز قدر بر افلاك * فتاده نام بزرگش ز جود در افواه \r\nچه گفته‌اند .\r\nبيت\r\n كس درختى كه پرورد عمرى * بىضرورت ز بيخ برنكند \r\nدر اين ولا خبر آمد كه مودود گرمسيرى باز به سرحد غور آمده خرابى مىكند . آن حضرت امير اويس بن امير آق‌بوقا و طغاى مركن را نامزد آن طرف فرمود و اعلام ظفر اعلام بيست و سيم ذى الحجة الحرام از دار السلطنهء هرات به صوب طوس در جنبش آمده مرغزار شبرتو كه فراش ربيع در فضاى آن ديباى هفت‌رنگ باز كرده بود مخيم اقبال و معسكر اجلال آمد و امير مضراب كه در كنار آب‌آمويه بود ملحق شد و از جانب طبس ، نوكر امير يوسف جليل كه داروغهء آن‌جا بود مكتوبى گرفته آورد كه امير سيد خواجه به دست نوكر برادر خود يوسف خواجه به ميرزا اسكندر نوشته بود مضمون آن‌كه خراسان براى شما مستخلص مىگردانم . چون اين معنى به ظهور آمد ، ديگر اميد بهبود نماند و از جانب سيد خواجه معتمدى آمده بود كه او بر مخالفت مصّر است .\r\n\r\nوقايع سنهء تسع و ثمانمايه ذكر نهضت خاقان سعيد به جانب طوس و مشهد مقدس\r\nغرّهء محرّم الحرام سپاه گردون احتشام به جانب جام حركت نموده جمعه\r\n\r\n","description":"","footnote":"","page_name":" 49 ","page_number":59},
  {"content":"\r\n\r\nهشتم ماه آن بقعهء متبرك به ظلال مواكب و نعال مراكب مكلل و مهلل گشت و حضرت خاقان سعيد به صفاى عقيدت و حسن ارادت به مزار مبارك و تربت متبرك مهبط انوار الكشف و الألهام شيخ الأسلام احمد جام قدّس سره نزول فرمود و شرايط زيارت به‌جاى آورده از روح مقدس آن آفتاب هدايت قطب سپهر ولايت استمداد نمود و اولاد بزرگوار او را رعايت فرمود و صلات و صدقات به مستحقان رسانيد و از آن‌جا به قريهء خرجرد آمده نوكر ميرزا عمر بهادر رسيد و عرضه داشت كه احرام خدمت بسته به سبب عدم اسباب سفر آهسته مىآيد . آن حضرت دلدارى نموده فرمود كه فرزند و برادر است مملكت و خزانه دريغ نخواهد بود .\r\nروز ديگر كه شهسوار انجم تيغ زراندود از قراب نيلگون بركشيد و از لمعان آن عرصهء گيتى منور گرديد ، راى عالم‌آراى اقتضاى آن فرمود كه عرض لشكر و احتياط اسلحه و جيبا نمايد .\r\nنظم\r\n بفرمود تا لشكر نامدار * شدند از پى جيبه ديدن سوار\r\nبرآراستند از پى عرض صف * گرفته همه تيغ و نيزه به كف\r\nشد از بيرق و گونه‌گونه درفش * هوا سرخ و زرد و كبود و بنفش\r\nتو گفتى جهان سربه‌سر آهن است * و يا كوه البرز در جوشن است\r\nهوا گشت از گرد چون آبنوس * بلرزيد اركان ز آواز كوس \r\nآن حضرت چون شاه انجم بر ابلق گردون سير سوار گشته تومان‌تومان و قشون‌قشون احتياط فرمود و لشكريان\r\nشعر\r\n به يك ره همه نعره برداشتند * سنانها به گردن برافراشتند\r\nكه شاها زمانه به كام تو باد * سپهر و ستاره غلام تو باد \r\n\r\n","description":"","footnote":"","page_name":" 50 ","page_number":60},
  {"content":"\r\n\r\nچون راى همايون از عرض جيبا بازپرداخت ، آفتاب مرحمت آن حضرت بار ديگر سايهء عاطفت بر حال سيد خواجه انداخت و كمال رأفت نيز رخصت نمىداد كه جمعى كه بىاختيار فرمان‌بردار او شده‌اند مركز دائرهء عنا و سوختهء نايرهء بلا شوند .\r\nبيت\r\n كه آتش چو در بيشه يابد گذر * در آن بيشه نى خشك ماند نه تر \r\nنوكر او باغار باقدى را پيش او فرستاده ملتمسات او را تقّبل نمود و مطالب او را تعهّد فرمود و باغار باقدى به او رسيده آنچه شنيده بود رسانيد . امّا\r\nمصرع\r\n چو گوش هوش نباشد چه سود حسن مقال \r\nحضرت خاقان سعيد چون استمرار او بر شيوهء عناد معلوم فرمود آتش حميّت زبانه زده بر براق برق حدّت ، باد سرعت سوار شده لشكر منصور چون كوه آهن در حركت آمد و از نواحى قريهء خرجرد نهضت نموده ، در حوالى رباط سنگ بست ، * شانزدهم محرم ، نزول فرمود و از آن‌جا به منزل ياقوته به مسامع جلال رسيد كه سيد خواجه تنگ اسب فرار تنگ بركشيد و به صوب قلعهء كلات كه ديدهء گردون مثل آن حصنى حصين نديده رفت و خواست كه آن‌جا متحصن شود . جمعى بىخردان كه با او بودند فوجى را سعادت ازلى مساعدت نمود و اركان دولت را شفيع ساختند .\r\nبيت\r\n گرفتند تيغ و كفن صفدران * نهادند رو بر زمين در زمان \r\nمكارم اخلاق آن حضرت همه را لطف عفو و كرامت امان ارزانى فرمود و به عزم زيارت قطب سپهر ولايت و اختر برج سيادت ، در درياى سعادت و ثمرهء شجرهء نبوت ، نور حديقهء امامت ، نور حدقهء رسالت\r\n\r\n","description":"","footnote":"","page_name":" 51 ","page_number":61},
  {"content":"\r\n\r\nبيت\r\n على بن موسى الرضا گوى و بس * كه القاب يابد ز اسمش شرف \r\nبه مشهد مقدس آمد و مراسم تعظيم و شرايط تكريم مزار مورد الأنوار به‌جاى آورد و سادات عظام را انعام و اكرام فرمود و عازم رادكان شده در آن فضاى دلگشا ، قبهء سراپرده و بارگاه به اوج مهر و ماه برآمد .\r\nدر اين اثنا به عرض همايون رسيد كه خواجه على نصر اللّه ترشيزى قلعهء پژدارود را معمور ساخته دعوى هواخواهى امير سيد خواجه مىكند . آن حضرت امير مضراب نامزد آن صوب فرموده على نصر اللّه فرار نمود و امير مضراب جهات او را گرفته به موجب حكم عازم هرات شد .\r\nو آن حضرت امير بوته را فرمود كه تحقيق احوال سيد خواجه نمايد . امير بوته تفحص نموده تحقيق كرد كه امير سيد خواجه متوجه كلات شده و آن‌جا شنيده كه امير عليكه و جمعى امرا با لشكرهاى سرخس و مرو عازم اردوى همايونند در مضيق حيرت فرومانده و الفرار فى وقته ظفر خوانده در گرماى عظيم عزم مازندران كرد و پيشتر امير عبد الصمد و امير شمس الدين اوچ‌قرا را پيش پيرك پادشاه به مازندران روان كرده بود . چون مضمون اين خبر از انهاى امير بوته بر راى انور عرض يافت و امير عليكه كه كوكلتاش آن حضرت بود با لشكر عظيم ضميمهء سپاه ظفرپناه آمد حكم همايون نفاذ يافت كه تواچيان لشكرها مرتب ساخته دفترهاى سان به عرض رسانند و حضرت خاقان سعيد امراى تومان و قشون و صده و دهه را تا آحاد مردم سپاهى انعام و اكلكا فرمود و عاشر صفر از مرغزار رادكان عازم مازندران شد و در يلغزآغاج خبوشان ، امير شاه ملك از جانب بلخ به اردوى اعلى رسيد و از ييلاق سملقان ، آن حضرت منگلى تيمورنايمان را كه به آداب رسالت مشهور بود به جانب پيرك پادشاه فرستاد مضمون رسالت آن‌كه :\r\nسيد خواجه را از حضيض مرتبهء بندگى به ذروهء فلك سرورى و امارت\r\n\r\n","description":"","footnote":"","page_name":" 52 ","page_number":62},
  {"content":"\r\n\r\nرسانيديم . سوادى فاسد استقلال حكومت بر دماغ او استيلا يافته به نوعى كه از مرتبهء قبول علاج گذشته و مواد رديهء عناد چنان با مزاج او ممزوج شده كه شربتهاى موافق نصايح و مواعيد مفيد نيفتاد و به تخريب بلاد و تعذيب عباد دست فساد برگشاد و چون از توجّه ما آگاه شد\r\nبيت\r\n ناديده ز دور برق شمشير * بگريخت چنان‌كه روبه از شير \r\nاكنون چنان استماع افتاد كه عزيمت آن طرف داشته ، توقع آن‌كه گلشن موافقت را به آب اخلاص تازه دارد و فئهء جافيه را كه سر از ربقهء طاعت پيچيده‌اند و پاى از دايره خدمت بيرون نهاده در حوالى مملكت نگذارد .\r\nبيت\r\n ارباب عقل را نبود ميل اختلاط * با دوستان دشمن و با دشمنان دوست \r\nو يقين شناسد كه به عنايت ربانى و به تأييد آسمانى قدرت مراعات دوستان و قوت مكافات دشمنان حاصل است و اللّه الهادى الى الصواب و اگر بدين معانى به سمع خرد نشود و صورت وخامت عدم موافقت ما به نظر بصيرت مشاهده نكند عواطف ما به عواصف مبدّل گردد و آنچه در مشيت حق باشد به نوعى به ظهور رسد كه دست تدارك به دامن آن نرسد  وَ سَيَعْلَمُ الَّذِينَ ظَلَمُوا أَيَّ مُنْقَلَبٍ يَنْقَلِبُونَ .  « 31 »\r\nو چون منگلى تيمور به صوب مازندران روان شد ، موكب همايون چند وقت جهت حرارت توقف نمود و عزم شكار فرمود .\r\n\r\n\r\n","description":"","footnote":"\r\n( 31 ) . سورة الشعراء 227 .\r\n","page_name":" 53 ","page_number":63},
  {"content":"\r\n\r\n\r\nذكر شكار فرمودن خاقان سعيد در ييلاق سملقان\r\nحضرت خاقان سعيد ، در نواحى ييلاق سملقان ، هواى صيد نشاط شكار فرمود و تواچيان جار رسانيدند كه لشكر به يرگهء شكار صحارى و جبال را درنوردند و وحوش و حيوانات را به صحرا رانند و آن حضرت براق برق صفت زير زين آورده و عنان به هلال نعل ماه سير زهره جبين داد . پادشاهزادگان آفتاب پيكر و امراى ثوابت لشكر و وزراى عطارد شعار و سپاهيان مريخ اقتدار و اسبان صرصر سمات و سگان شير صولت بر اثر شكار تاخته تير نشاط هرطرف مىانداختند . سرين آهو به پر عقاب پوشيده گشت و اوج هوا و صحن صحرا از پرنده و چرنده خالى شد .\r\nنظم\r\n برگشادند دست را به شكار * بر شكارى زمانه گشت حصار\r\nيوز بگرفت گردن آهو * باز بدريد سينهء تيهو\r\nگشته يازان به سوى گور كمند * چون شهاب از قفاى ديو نژند\r\nشد هوا همچو ابر فروردين * از پر باز و با شه و شاهين \r\nخاك شكارگاه از خون شكارى گونهء لعل بدخشانى گرفت و سنگ خارا رنگ ياقوت رمّانى پذيرفت و چند روز به نشاط شكار گذرانيده در آن اثنا قاصد رسيد و به موقف عرض رسانيد كه ميرزا عمر بهادر نزديك اردوى همايون رسيد .\r\nمصرع\r\n بر اميد دستبوس حضرت اعلى رسيد \r\n\r\nذكر رسيدن ميرزا عمر بهادر به خدمت حضرت خاقان سعيد\r\nميرزا عمر بهادر را چون با پدر و برادر اميد مصالحت نماند - چنانچه شرح آن گذشت - و در ممالك فارس نيز مجال توقف نبود روى اميد به درگاه سلاطين\r\n\r\n","description":"","footnote":"","page_name":" 54 ","page_number":64},
  {"content":"\r\n\r\nپناه آورد و عرض حال فرستاد . مضمون آن‌كه التجا و اعتماد جز به حضرت خاقان سعيد ندارم .\r\nبيت\r\n جز آستان توام در جهان پناهى نيست * سر مرا بجز اين در حواله‌گاهى نيست \r\nو الحالة هذه به جهت ضعف مراكب و هرگونه مآرب دور از سعادت دستبوس در منزل تحيّر مانده‌ام . حضرت خاقان سعيد فى الحال كسوتهاى خاصه و اسبان نامدار و تاج و كمر فرستاده فرمود كه در سبزوار كه ممّر او بود ما يحتاج مرتب داشته شرايط احترام به‌جاى آورند .\r\nنظم\r\n سراپرده و خرگه و سيم و زر * قطار و مهار و كلاه و كمر\r\nز اسبان تازى كه بشتافتى * به تگ روز بگذشته دريافتى \r\nميرزا عمر در سبزوار جميع ما يحتاج مرتب ساخته عازم اردوى همايون شد و غرّهء ربيع الأول در ييلاق سملقان به موضع خواجه قنبر سعادت دستبوس يافت و مناسب مآثر پادشاهانه به كمال اعزاز ممتاز شد و خدم و حشم او به خلعتهاى فاخر و اسبان نامدار مكّرم گشته و از غايت شفقت كه دربارهء خود معاينه ديد مضمون   يا لَيْتَ قَوْمِي يَعْلَمُونَ بِما غَفَرَ لِي رَبِّي وَ جَعَلَنِي مِنَ الْمُكْرَمِينَ   « 32 » ساخته به زبان حال فحواى اين مقال به ادا مىرسانيد كه\r\nبيت\r\n احوال بنده باز قوامى گرفت نو * اسباب عيش و امن نظامى گرفت نو \r\n\r\n\r\n","description":"","footnote":"\r\n( 32 ) . سورة يس 27 .\r\n","page_name":" 55 ","page_number":65},
  {"content":"\r\n\r\nو در اين ولا ، منگلى تيمور مصحوب خواجه مكى كه پيرپادشاه از جانب استراباد فرستاده بود رسيدند و سخن پيرپادشاه به عرض رسانيدند مضمون آن‌كه چون آن حضرت اين ولايت را به من مسلّم دارد و جماعتى كه پناه آورده به بنده بخشد و به دار السلطنهء هرات مراجعت نمايند ، بنده ايشان را به ملازمت فرستد تا در عبوديت راسخ باشند . چون ملتمسات زيادت از طور پيرپادشاه بود آن حضرت به جانب استراباد نهضت نمود . امّا به سبب گرما و حرارت هوا در رفتن شتاب نمىفرمود\r\nمصرع\r\n كه گرما ضرر مىرساند بسى \r\n\r\nذكر محاربه‌اى كه در مازندران واقع شد و انهزام پيرپادشاه و امير سيد خواجه\r\nاول خزان كه خسرو انجم سايهء همايون بر برج ميزان انداخت و بار ديگر به زر تمام‌عيار مغربى هردو پلهء ترازوى روز و شب برابر ساخت و فرّاش باد عرصهء بوستان را به بساط زربفت و ديباى شمعى بياراست و از پى انهزام گرما نسيم اعتدال آيين به هوا برخاست ، حضرت خاقان سعيد به جلگاى مازندران درآمده اواسط ربيع الآخر به نواحى قلعهء شاسمان نزول فرمود و نوكر پيرپادشاه ، بايزيد چوپان در آن‌جا بود .\r\nمصرع\r\n راى عالى بر آن قرار گرفت \r\nكه چون منبع حيات اين طايفه سرچشمهء استراباد است هرگاه بعناية اللّه تعالى آن چشمه انباشته شود هرآينه اينها چون ماهى بر خشك مانند . بنابرآن اصلا به آن قلعه التفات ننمود .\r\n\r\n","description":"","footnote":"","page_name":" 56 ","page_number":66},
  {"content":"\r\n\r\nقطعه\r\n لشكر شاه جهانگير به خصمان ضعيف * حيف باشد كه شود ملتفت جنگ و جدال\r\nننگ‌بازان بود آن روز كه عصفور كشند * عار شيران بود آن روز كه گيرند شغال \r\nو سپاه گران به جانب استراباد روان شد و قراولان در موضع خراسخانه محاربه كرده چند بهادر پيرپادشاه گرفتار شده به ياسا رسيدند و آفتاب رايت ظفرپيكر بر صحراى استراباد طالع شد . پيرپادشاه با لشكر بسيار به عدد اوراق اشجار و قطرات امطار ظاهر استراباد را معسكر ساخت . لشكر منصور به موضع سياه بلاد رسيده بنابر احتياط خندق مىكندند كه ناگاه پيرپادشاه با سپاهى همه چون غنچه و لاله درع فيروزه و خفتان لعل پوشيده و مانند نرگس خود زر بر سر نهاده و بيدوار تيغ خلاف كشيده از بيشه بيرون آمدند .\r\nبيت\r\n چو آمد با سپاه از بيشه بيرون * زمين گفتى روان شد همچو گردون \r\nپيرپادشاه در قول و شمس الدين اوچ‌قرا و شيرعلى و جعفرصاحب بر جوانغار و امير سيد خواجه و عبد الصمد و سيد شمس الدين در برانغار ميمنه و ميسره و قلب و جناح آراسته\r\nمصرع\r\n رو به ميدان جنگ آوردند \r\nو لشكر منصور ترك خندق گفته در برابر آمدند . از جوانغار ميرزا عمر بهادر و امير يوسف جليل و امير جهان ملك حمله كردند و از قول امير على ترخان و تمام ترخانيان دلاور عزم رزم جزم نمودند و از برانغار ميرزا الغ بيك و امير شاه ملك و\r\n\r\n","description":"","footnote":"","page_name":" 57 ","page_number":67},
  {"content":"\r\n\r\nامير موسى كا بر دشمنان زدند . دو لشكر چون دو درياى موّاج از صرصر حمله در حركت آمدند و به‌سان امواج دريا به‌هم رسيدند .\r\nنظم\r\n بجنبيد هردو سپاه گران * تو گفتى كه شد كوه و بيشه روان\r\nز پيكان پولاد و پر عقاب * سيه گشت رخشان رخ آفتاب \r\nو از عكس سنانهاى خون‌افشان و تاب تيغ شعله‌نشان روى هوا پرشهاب درفشان گشت و از خسته و كشته ، دشت و پشته برابر شد . عاقبت به تأييد ربّانى تباشير صبح شادمانى از افق سعادت حضرت خاقان سعيد دميد و نسيم عنايت از مهبّ الطاف سبحانى وزيد و پيرپادشاه با صد حسرت و آه رو به راه فرار آورد و چون دست ستيز و آويز بسته و پاى هزيمت و گريز گشاده يافت ، روى از صفّ نبرد گردانيده به سوى بيشه و جنگل شتافت و سپاه منصور دست قهر برآورده دشمنان را از پا درآوردند و عنان اوامر و نواهى استراباد و مملكت جرجان بل تمام مازندران در قبضهء اقتدار بندگان كامگار درآمد و مجموع لشكر از نفايس اموال چون كوه و دريا توانگر گشتند و از آن‌جا كه غايت مرحمت آن حضرت بود عنان از دست چابك‌سوار غضب ستانده و آتش خشم جهانسوز به آب لطف نشانده خطّ  لا تَثْرِيبَ عَلَيْكُمُ الْيَوْمَ  « 33 » بر صحايف جرايم مردم آن ديار كشيد . و پيرپادشاه به جانب خوارزم رفته سيد خواجه و عبد الصمد راه دراز شيراز پيش گرفتند .\r\nمصرع\r\n همه كبود لب و زردروى و سرخ‌سرشك \r\nو شمس الدين اوچ‌قرا و سيد حسام خواهرزادهء سيد خواجه التجا به درگاه عالم‌پناه آوردند و به عنايت مخصوص شدند .\r\n\r\n\r\n","description":"","footnote":"\r\n( 33 ) . سورة يوسف .\r\n","page_name":" 58 ","page_number":68},
  {"content":"\r\n\r\nو فتحنامه‌ها به اطراف ممالك در پرواز آمد و آوازهء اين فتح همايون در بلاد ربع‌مسكون داير و سائر شد و سيّد عزّ الدين هزاره‌جريبى كه از كبار سادات به مكارم صفات امتياز داشت و خاندان ايشان هميشه در مقر عزّ خود به حكومت و دارايى رعيت آن ولايت متعين برادر خود را به ملازمت فرستاده پيشكشهاى مناسب به عرض رسانيد و در مجموع آن ولايات سكه و خطبه به نام و القاب همايون مشرف گشت .\r\nو مولانا جلال الدين لطف اللّه صدر كه در آن زمان سرآمد صدور جهان بود به رسم رسالت عازم ولايت سارى شد و شرايط رسالت به‌جاى آورده حاكم آن‌جا مرتضى اعظم رضى الدين سيد مرتضى عهد و پيمان مؤكد به ايمان ساخت كه مدة العمر سر از خط فرمان برندارد و خدمت مولوى را رعايت بسيار فرمود و همچنين مولانا صدر الدين ابراهيم صدر به هزاره‌جريب پيش سيد عزّ الدين رفت و ايشان نيز آداب ايلى و انقياد به‌جاى آوردند .\r\nمصرع\r\n زود باشد كه جهان جمله شود تابع او \r\n\r\nذكر تفويض ممالك مازندران به جانب ميرزا عمر بهادر و ولايت خراسان به ميرزا الغ بيك گوركان\r\nچون ممالك مازندران مفتوح و مستلخص شد ، ايالت و حكومت آن ولايت به جانب ميرزا عمر بهادر مفوّض گشت و زمام حل و عقد و عنان قبض و بسط آن نواحى به ربقهء اختيار و قبضهء اقتدار نواب ميرزا عمر گذاشته تمام ولايت گرگان و دهستان و استراباد و دامغان به جانب شاه مومى اليه سپرده آمد و اسباب سلطنت او مهيا داشته امراى شجاعت پيشهء ضرغام انديشه در سلك ملازمت او منتظم شد و حضرت خاقان سعيد نصايح پادشاهانه و آداب خسروانه فرموده گوش هوش او را به لآلى مشفقانه گران گردانيد و چون خاطر خطير از آن خطب كبير فراغت يافت عنان جهانگشاى به صوب مملكت خراسان تافت .\r\n\r\n","description":"","footnote":"","page_name":" 59 ","page_number":69},
  {"content":"\r\n\r\nمصرع\r\n با فتح و نصرت همعنان بازآمد از مازندران \r\nو به ولايت خراسان درآمده به مقتضاى اكرموا اولادكم و احسنوا آدابهم ايالت ولايت طوس و خبوشان و كلات و باورد و نسا و يازر و سبزوار و نيشابور به جانب اختر سپهر شاهى سايهء الطاف الهى مغيث الدولة و الدين ميرزا الغ بيك گوركان تفويض فرمود و حسن معدلت و لطف مرحمت دربارهء بلاد و عباد تعليم فرمود و عزيمت دار السلطنهء هرات تصميم يافت . در اين اثنا ، به مسامع جلال رسيد كه امير موسى كا كوچ خود را به خوارزم فرستاد . او نيز متعاقب خواهد رفت .\r\nخدمتش را مقيد به هرات رسانيدند و آن حضرت چهارم جمادى الأول در دار السلطنهء هرات نزول فرمود . وصول به مستقّر دولت موافق بلوغ جرم نير اعظم بود به محاذات نقطهء انقلاب شتوى و در آن ايام در خراسان قحط و غلا واقع شد كه در هيچ تاريخ مثل آن نشان نداده‌اند ، خاصه در شهر هرات ، چنانچه يك من گندم به وزن شرع كه دويست و پنجاه مثقال باشد به مبلغ سه دينار كپكى كه دو مثقال نقرهء مسكوك تمام‌عيار بود رسيد و حضرت خاقان سعيد به موجب الشفقة على خلق اللّه فرمان داد كه انبارها گشادند و يك من غله به يك دينار كپكى به مردم دادند .\r\nمصرع\r\n خويش را گر نيك خواهى نيك‌خواه خلق باش \r\nو اللّه الموفق و المعين .\r\n\r\nذكر شهادت ميرزا پيرمحمد بن ميرزا جهانگير بر دست پيرعلى تازلعين\r\nميرزا پيرمحمد بن جهانگير بن سلطان صاحبقران امير تيمور گوركان پيرعلى تاز را از حضيض خدمتگارى به اوج سردارى رسانيد و او را در امور مملكت و رعيت صاحب‌اختيار مطلق گردانيد و از اين نكته غافل ماند كه هرگاه پادشاه\r\n\r\n","description":"","footnote":"","page_name":" 60 ","page_number":70},
  {"content":"\r\n\r\nاطلاق عنان غير چنان گذارد مجال مؤاخذه نماند و دليل عجز و فتور و ضعف و قصور باشد بلكه به حقيقت مشاركت در مملكت خواهد بود و از آن آفتها خيزد كه دست تدبير به دامن آن نرسد و فتنه‌ها آيد كه صورت تسكين آن در آينهء خيال جمال ننمايد . القصه ميرزا پيرمحمد ايوان بزم بر ميدان رزم اختيار كرده به خلوتگاه عيش خراميد و اسباب شادمانى مهيا گردانيد . نهال نشاط در بوستان خرّمى به آب آتش‌فام پرورش مىداد و غنچهء خوشدلى به نسيم طرب مىگشاد و از ابتداى صباح تا انتهاى رواح به نغمات خسروانه از تنقمات خسروى غافل و به اوتار ملاهى از اقطار پادشاهى متشاغل . سرود رود درود سلطنت او مىداد و او در خواب و آهنگ چنگ مرثيهء او مىخواند و او بىخبر در شراب . چون اشتغال او از حدّ اعتدال گذشت ، اختلال در امور مملكت ظاهر گشت و پيرعلى تاز را تمكن زيادت شد و خيال استقلال در دماغ او جا گرفت و بعضى معتمدان با خود متفق ساخت و مضمون  أَوْفُوا بِالْعَهْدِ إِنَّ الْعَهْدَ كانَ مَسْؤُلًا  « 34 » پيش خاطر نياورد و ماه مبارك رمضان استقبال نموده محتسب شرع شريف بر سر بازار وجود نداى  فَمَنْ شَهِدَ مِنْكُمُ الشَّهْرَ فَلْيَصُمْهُ  « 35 » به گوش ساكنان عالم سفلى مىرسانيد و از ديوان حكم ربّانى منشور سعادت  يا أَيُّهَا الَّذِينَ آمَنُوا  « 36 » به طغراى  كُتِبَ عَلَيْكُمُ الصِّيامُ  « 36 » موشّح مىگردانيد . بوستان عيش ارباب طرب بىآب شد و آفتاب اصحاب مناهى و ملاهى بىتاب گشت .\r\nشعر\r\n رمضان آمدوشد كار صراحى از دست * به درستى كه دل نازك ساغر بشكست \r\nميرزا پيرمحمد از فروغ مقدم رمضان در خلوتگاه باطن شمع انابت افروخته\r\n\r\n\r\n","description":"","footnote":"\r\n( 34 ) سورة الأسرى 34 .\r\n( 35 ) سورة البقرة 185 .\r\n( 36 ) . ايضا 183 .\r\n","page_name":" 61 ","page_number":71},
  {"content":"\r\n\r\nبود به قطرات سرشك ندامت شمع‌سان مىسوخت . در چنين وقتى ، پيرعلى تاز بىباك ناپاك روز چهاردهم رمضان گرد سراپردهء آن شاهزادهء سليم القلب درآمده او را با جمعى خواص شربت شهادت چشانيد و مرغ روحش از قفس تن پروازكنان به شاخهء طوبى برآمد و به ارواح شهدا  فِي مَقْعَدِ صِدْقٍ عِنْدَ مَلِيكٍ مُقْتَدِرٍ  « 37 » آرام گرفت .\r\nميرزا سيد احمد ميرك در شبرغان بود . متوهّم شده به خدمت حضرت خاقان سعيد رسيد و شرح واقعه به عرض رسانيد . آن حضرت را امواج غم در بحر خاطر در تموج آمده افواج الم در سينه مسكن ساخت . عاقبت رضا به قضا داده تسليم نهاد .\r\nنظم\r\n گرچه اين حال سخت واقعه‌اى است * چه توان حكم كردگار اين بود \r\nو امير مضراب و امير حسن صوفى ترخان و امير نوشروان به موجب فرمان در ركاب ميرزا سيد احمد ميرك به طرف بلخ روان شدند .\r\nو در اين ولا ، از جانب غور خبر آمد كه اسپهبد غورى جمعى غوريان و سيستانيان را گرد آورده در آن حدود فتنه و فساد مىكند . آن حضرت بيست و دوم رمضان عزيمت اسفزار فرمود و امير حسن جاندار و امير جهان‌ملك را به طرف غور فرستاده غرهء شوال به مستقر دولت بازآمد و اسپهبد غورى از توجه سپاه آگاه شده راه فرار پيش گرفت و امرا جهات او غارت كرده جمعى كه موافق او بودند به ياسا رسانيدند و آن حدود ضبط نموده بازآمدند .\r\nو پيرعلىتاز چون ميرزا پيرمحمد را از ميان برداشت و مملكت وسيع در قبضهء تصرف آورد ، سوداى ارتقاى مدارج سرورى بر دماغ او استيلا يافت و كدوى سرش به شراب غرور پرگشته كلاه آزرم از سر بىشرمى برگرفت و سر بىمغز او كه از خرد مويى بهره نداشت به تاج رعنايى بياراست و چشم دل او كه از نور بصيرت\r\n\r\n\r\n","description":"","footnote":"\r\n( 37 ) . سورة القمر 55 .\r\n","page_name":" 62 ","page_number":72},
  {"content":"\r\n\r\nبىنصيب بود به سرمهء شوخ‌چشمى جلا داد و ندانست كه غدر و ظلم را دوامى و مكر و باطل را نظامى نباشد و زلف مستعار كه بر رخسار تزوير و پندار نهاده انگشت‌نماى ديده‌وران عالم بصيرت گردد .\r\nنظم\r\n هركه ز موى دروغ زلف نهد بر عذار * روز عروسى شود شانه حكايت كند \r\nو حضرت خاقان سعيد را آتش خشم مشتعل گشته صرصر قهر و حميّت در وزيدن آمد و به جهت دفع متمرّدان عزيمت بلخ مىفرمود ، ناگاه خبر آمد كه ميرزا عمر بهادر بر سبيل طغيان عازم خراسان است .\r\n\r\nذكر مخالفت ميرزا عمر بهادر اين ميرزا ميرانشاه گوركان\r\nچون ميرزا عمر بهادر در مازندران متمكن شد و نوكران را اقطاع تعيين فرمود و غلبهء تمام پيش او جمع آمدند و لشكرى به جانب ملك رى فرستاده دو هزار خانه‌وار مغول را كه با آغروق ميرزا ابا بكر بودند كوچانيده به مازندران آورد و به آن جرأت داعيهء تسخير خراسان پيدا كرد و شيخ محفّچى با جمعى كه ملازم امير شاه ملك بودند دل دگرگون كرده پيش ميرزا عمر بهادر رفتند و گفتند لشكر خراسان از امير شاه ملك آزرده است . چون سايهء شما بر آن ديار افتد همه بىاختيار پيش شما مىآيند . ميرزا عمر حقوق رعايت حضرت خاقان سعيد فراموش كرده به سخن بىدولتان فريب يافت و چون برق خاطف از مازندران به جانب خراسان شتافت و امير شاه ملك در ولايت طوس ، از توجه ميرزا عمر آگاه شد و مسرعى چون باد پيش بندگى حضرت فرستاد . حاوى اوراق عبد الرّزاق از معتمدى شنيد كه چون خبر توجه ميرزا عمر به حضرت خاقان سعيد رسيد ، مقرّبى به عرض همايون رسانيد كه در آن\r\n\r\n","description":"","footnote":"","page_name":" 63 ","page_number":73},
  {"content":"\r\n\r\nزمان كه ميرزا عمر آمد گفتم كه اعتماد را نمىشايد . چه با پدر و برادر وفا نكرد .\r\nمصرع\r\n با كه وفا كرد كه با ما كند \r\nبدان سخن التفات نفرموديد . نتيجه اين داد . آن حضرت فرمود كه ما با او بد نكرديم و اين‌كه مملكت من به او دادم ، يا ملك از آن من است ، چنين نيست .\r\nمصرع\r\n بقا بقاى خدا دان و ملك ملك خدا \r\nبه هركه خواهد دهد و از هركه خواهد ستاند .  تُؤْتِي الْمُلْكَ مَنْ تَشاءُ  « 38 » به يمن اين عقيدت و حسن اين نيت :\r\nمصرع\r\n همه ملوك و سلاطين مطيع او گشتند \r\nالقصّه آن حضرت از دار السلطنهء هرات هژدهم شوال به سعادت و اقبال ، ابروار بر خنگ‌باد سير كوه‌پيكر سوار گشته به جلگاى بادغيس درآمد و در منزل قزل‌رباط نوكر امير مضراب آمده عرضه داشت كه پيرعلى تاز قصد ارلات كرده امير يادگار شاه ارلات از او گريخت و به امير مضراب پيوست . آن حضرت فرمود كه امير مضراب با لشكرها در لب آب‌مرغاب نشنيد كه حالا رايت منصور متوجه ميرزا عمر است و در اين ولا ، مهد عاليه خان‌زاده از جانب سمرقند رسيد و ميرزا محمد جوكى بهادر را رسانيد و حضرت خاقان سعيد در فاتحهء اين سفر به اين مسرت تفأؤل نمود و طوى بزرگ فرموده ايشان را به جانب دار السلطنهء هرات فرستاد و رايات همايون عازم جام شد و در نواحى قريهء بردويه هردو لشكر به‌هم رسيدند و در حال ميرزا عمر به مقاومت و جدال پيش آمد و از اين طرف اعلام ظفر اعلام افراخته شد و صفها راست بايستاد . جكهء تواچى كه ستون قلب ميرزا عمر بود قلبگاه شكافته و\r\n\r\n\r\n","description":"","footnote":"\r\n( 38 ) . سورة آل عمران 26 .\r\n","page_name":" 64 ","page_number":74},
  {"content":"\r\n\r\nشتافته پيش آن حضرت آمد . ديگران چون آن حال معاينه ديدند فى الحال به هرطرف پريشان گرديدند .\r\nنظم\r\n بىدردسر نيزه و آمد شد پيكان * آن فتح كه مفتاح امان بود برآمد \r\nو به نصرت يزدانى و قوّت ربّانى ماه منجوق شاه جهان سر به عيوق افراشت و دبير تقدير طغراى فتح و نصرت بر علم دولت آن حضرت نگاشت و ميرزا عمر چون شهباز چتر همايون را بال اقبال گشاده ديد ، مرغ‌صفت پاىبست دام اضطراب گرديد و پاى از ميدان جنگ بازكشيده عنان به دست نامرادى داد و با جمعى اندك و خوف بسيار روى به وادى فرار نهاد و اين فتح روز دوشنبه تاسع ذى قعده در حوالى بردويهء جام اتفاق افتاد و غنايم بسيار در قبضهء اقتدار سپاه ظفر شعار آمد و حضرت خاقان سعيد به صدق نيّت شكر حق تعالى به‌جاى آورده اسيران را در حريم امن‌وامان مأوى داد و عرصهء خراسان از آسيب ظلم و طغيان ايمن گشت و فتح‌نامه‌ها به اطراف ممالك روان شد و سوارى به سرعت تمام عزيمت هرات نموده مهتر عمر تبادكانى كه پيك ميرزا بايسنغر بهادر بود هم به عزم رسانيدن خبر متوجه شد و هريك را داعيهء آن‌كه به يك روز به هرات آيد و آن مسافت كه زيادت از سى فرسخ است به يك روز بپيمايد . مهتر عمر به رباطتومان آغا كه نزديك كوسويه است رسيد . سوار را آن‌جا ديد و خود را لنگ ساخته پيش او آمد و گفت مرا نيز جهت رسانيدن خبر فتح آورد و به انعام و اكرام چنان ممتاز شد كه همه عمر بىنياز بود و آن حضرت ميرزا الغ بيك را مجددا به حكومت خراسان و مازندران معين ساخته از جام شهزادهء عالىمقام عازم ولايت طوس شد و رايات همايون ،\r\nمصرع\r\n دولت و اقبال يار ، فتح و ظفر رهنمون \r\nمتوجه دار السلطنهء هرات گشت و در منزل امرودك ، قاصدى از كرمان آمد\r\n\r\n","description":"","footnote":"","page_name":" 65 ","page_number":75},
  {"content":"\r\n\r\nو به موقف عرض رسانيد كه امير ايدكوبرلاس را مرضى صعب طارى شده وديعت حيات را به متقاضى اجل سپرد .  إِنَّا لِلَّهِ وَ إِنَّا إِلَيْهِ راجِعُونَ .  « 39 »\r\n\r\nذكر رفتن امرا به جانب غور و آوردن ميرزا عمر از طرف مرغاب\r\nدر اين ولا ، از جانب غور خبر آمد كه جمعى مفسدان با ملك صالح پسر ملك اسمعيل از هندوستان به غور آمده و محمد اسپهبد غورى كه پدران او در زمان ملوك كرت حاكم غور بوده‌اند با او يار شده و بنياد فتنه و فساد و ظلم و بيداد كرده‌اند و عمال را كه ضابطه اموال بوده‌اند به درجهء شهادت رسانيده و رعايا را به جور و تعّدى پايمال گردانيده . حضرت خاقان سعيد خواست كه ركاب عالى به عزم آن طرف در حركت آورد ، امرا عرضه داشتند كه كفايت اين مهمات و دفع چنين جزئيات به كمين بندهء اين درگاه آسمان رفعت و برآوردهء اين بارگاه رتبت حوالت بايد نمود .\r\nنظم\r\n چه حاجت تيغ شاهى را به خون هركس آلودن * تو بنشين و اشارت كن به چشمى و به ابرويى \r\nفرمان همايون نفاذ يافت كه امير شيخ لقمان برلاس و امير حسن جاندار به دفع آن حادثه قيام نمايند .\r\nو ميرزا عمر بهادر كه در صحراى بردويهء جام انهزام يافت ، اگرچه بىدرع داودى نمىخفت و بىجوشن سيمابى نمىرفت و از شعلهء رمحش روشنى در دل كيوان مىتافت و به زخم خدنگ سينهء سندان مىشكافت ، عاقبت چون قضا رسيد ،\r\n\r\n\r\n","description":"","footnote":"\r\n( 39 ) . سورة البقرة 156 .\r\n","page_name":" 66 ","page_number":76},
  {"content":"\r\n\r\nاز آن‌همه حزم و احتياط هيچ فايده نديده و در حوالى آب‌مرغاب به دست نوكران امير مضراب گرفتار شد .\r\nمصرع\r\n همان‌جا درع داودى بينداخت \r\nزخمى سنگين بر سر و بندى گران بر پاى به اردوى همايون كه در منزل امرودك بود رسانيدند و حضرت خاقان سعيد مرحمت فرموده محفهء پادشاهانه عنايت نمود و طبيب و جراح ملازم ساخته به دار السلطنهء هرات فرستاد و شاهزاده در تقوز رباط ، جان شيرين به هزار حسرت داد و بيست و پنجم ذى قعده در مزار امام فخر الدّين الرّازى مدفون گشت .\r\nمصرع\r\n اميد دراز و عمر كوته چه سود \r\nو آن حضرت اوايل ذى حجه به مستقّر دولت نزول فرمود . وصول كوكبهء عيدا ضحى موافق نحر اعدا اتفاق افتاد و منتصف ماه عرصهء بادغيس به نور ظهور موكب منصور آراسته شد و آن‌جا بر راى انور عرضه داشتند كه امرا كه به جانب غور رفته‌اند به موقف عرض مىرسانند كه ياغى گروه انبوه است و مودود گرمسيرى در صدد مدد ايشان . بنابر احتياط ، نزديك نرفتيم تا به هرچه فرمان شود عمل نماييم .\r\nآن حضرت از ييلاق كيتو ، امير جهان ملك و امير سيد احمد ترخان و امير فرمان شيخ را روان فرمود و امرا به‌هم پيوسته به ياغى رسيدند و حسام انتقام كشيده در يك‌دم كار ايشان را به اتمام رسانيدند و در آن ديار نگذاشتند و محمّد سپهبد گريخته ملك صالح گرفتار گشت و او را مقيد به هرات آورده بهر عبرت ديگران ، بر درب ميدان ، مصلوب شد .\r\nبيت\r\n بركشد دشمن ترا گردون * ليك بر نگذراند از سردار \r\n\r\n","description":"","footnote":"","page_name":" 67 ","page_number":77},
  {"content":"\r\n\r\nو باقى فئهء جافيه را به دار البوار فرستاده امرا و سپاهيان با غنايم فراوان ،\r\nمصرع\r\n به درگاه عالم‌پناه آمدند \r\n\r\nذكر واقعات ممالك آذربايجان\r\nميرزا ابا بكر سال گذشته ماه شعبان در تبريز بود كه خبر آمد كه ميرزا عمر و ميرزا رستم آغروق او را كه در رى بود غارت كرده به اصفهان بردند . ميرزا ابا بكر محمد دواتى و زين الدين قزوينى را در تبريز براى عمارت بارو گذاشته عازم اصفهان شد . محمّد دواتى دروازه‌ها و بارو و سنگ‌انداز و تيرگذارها ساخته راهها مسدود گردانيد و رعايا را استمالت داده به زراعت و عمارت مشغول شدند . ناگاه خبر آمد كه امير بسطام جاگير عزيمت تبريز دارد و امير شيخ ابراهيم نيز متوجه است . دواتى را طاقت مقاومت هيچكدام نبود . كسان پيش بسطام فرستاده صلح كرد و بسطام بيستم شوال به تبريز آمد و چند روز معاش پسنديده كرد و جمعى نمّام پيش امير شيخ ابراهيم كه در بيرون تبريز نشسته بود از امير بسطام سخنى چند رسانيدند كه به وحشت رسيد . امير شيخ ابراهيم منصور برادر بسطام را با پسرش محمد مقيّد ساخت و امير بسطام شنيده فى الحال ، غرهء ذى حجه به قصد آن‌كه به حرب و شبيخون كارى از پيش برد ، از شهر بيرون آمده و جمعى او را مانع شده به طرف سر او رفت و محمد دواتى و شيخ قصاب و خواجه شيخ محمد كججى و خواجه محمد دمشقى و خواجه زين العابدين قزوينى را با خود برده به پيشكين رسيد و در ييلاق قشقا ، بر كوهى بلند در مرغزار فرود آمد و شيخ قصّاب و قاسم انكوتى كه قراول بودند از احشام كه امير شيخ ابراهيم مىبرد ، چند خانه و چيزى مواشى بازگردانيدند . امير بسطام چون دانست كه امير شيخ ابراهيم عازم تبريز است تبريزيان را اجازت داده به طرف اردبيل رفت و محمد دمشقى و زين الدّين قزوينى به بغداد افتادند و محمد دواتى و كججى هفتم ذى حجه به قيتول امير شيخ ابراهيم رسيدند و فى الحال ايشان را مقيّد ساخته مال خطير حواله داشت و آخر ماه به تبريز آمد و چند روز به عشرت گذرانيد و\r\n\r\n","description":"","footnote":"","page_name":" 68 ","page_number":78},
  {"content":"\r\n\r\nاز آن‌جا به اوجان رفت . در اين اثنا خبر آمدن سلطان احمد شنيد . فرمود كه مدتها ما را با اين خاندان مبارك طريقهء اخلاص مسلوك است . چون عرصهء ملك خالى بود و رعايا از طمع هركس در زحمت آمديم و محافظت كرديم . اكنون كه خداوند خانه تشريف آورد ما به خانهء خود رويم . از اوجان كوچ كرده منصور جاگير و پسرش را كه مقيّد داشت گذاشته پيش امير بسطام فرستاد و عازم شروانات شد و سلطان احمد ، اواسط محرّم ، به دار الملك تبريز آمد و مجموع اكابر آذربايجان و تبريزيان شادمانى نموده شهر را آيين بستند و عهد قديم تازه كردند و شيخ على اويرات و محمد سارو تركمان پيش سلطان احمد آمده اسبها كشيدند . سلطان گفت .\r\nبيت\r\n به جا آوريدند حق نمك * به كام شما باد چرخ‌فلك \r\nخواجه محمد كججى و امير جعفر و خواجه مسعود شاه و خواجه زين الدين قزوينى را ديوان ساخت و بازگيرانيده اموال ستاند و ديگربار تربيت فرموده بر سر كار آورد و در اين ولا خبر آمد كه ميرزا ميرانشاه و ميرزا ابا بكر در محاربهء اصفهان مظفر شده و بازگشته عازم تبريزند . سلطان احمد متوهم شده با غلبهء تمام متوجه اوجان شد و با امرا مشورت كرده مصلحت عزيمت جانب بغداد ديدند . سلطان روان گشته لشكريان آذربايجان پريشان شدند .\r\nميرزا ابا بكر هشتم ربيع الأول به تبريز آمد و به سبب طاعون به شهر درنيامده به شنب غازان نزول فرمود و از آن‌جا به طرف نخجوان رفته [ كس 
  ] به طرف ملك عزّ الدين به كردستان فرستاد و ملك آمده در باب قرايوسف سخن گفتند و بر محاربه قرار يافت و هردو سپاه رزمخواه نزديك يكديگر رسيده آب ارس ميان فريقين حايل بود . غرّهء جمادى الأولى دليران طرفين تير را سفير ساخته سئوال و جوابى داشتند . روز ديگر ميرزا ابا بكر از آب گذشت و صفها راست كرده به محاربه مشغول گشت .\r\n\r\n","description":"","footnote":"","page_name":" 69 ","page_number":79},
  {"content":"\r\n\r\nنظم\r\n ابا بكر با لشكرى بىشمار * درآمد به هيجا چو اسفنديار\r\nدلاور قرايوسف پهلوان * به ميدان درآمد چو رستم روان \r\nميرزا ابا بكر جنگهاى مردانه كرد . امّا لشكر او روگردان شده جمعى گرفتار گشتند و ميرزا ابا بكر نيز برگشته به مرند آمده تبريز را غارت فرمود و لشكريان او در هيچ يمين يسار نگذاشتند و فقرا و مساكين اماكن و مساكن را وداع كرده بسيارى به شكنجه هلاك شدند و شيخ قصاب دو نوكر امير مزيد بكنه را كه چند اول بودند به قتل آورد و ديگران ترك تالان كرده گريختند و شيخ قصاب در صحرا آتش بسيار افروخت و ميرزا به گمان آمدن تركمان كوچ كرد و شيخ قصاب در عقب تا سعيدآباد آمد و ميرزا ابا بكر به سلطانيه رفته قلعه را محكم كرد و آن زمستان در ملك رى گذرانيد .\r\n\r\nذكر عصيان بيان قوچين و قتل او و باقى قضايا\r\nميرزا ابا بكر در رى شنيد كه بيان قوچين در قلعهء شهريار ياغى شده است و پيش ميرزا عمر به مازندران فرستاده كه برادرت از لشكر تركمان روگردان و خراب و ضعيف در قزوين غافل نشسته جمعى پيش من فرست تا به سر او رويم . ميرزا ابا بكر آگاه شده شيرين بيك را در قزوين گذاشته عازم شهريار شد و قلعه را محاصره نمود و امير بيان جنگهاى سخت كرد و لشكريان ميرزا ابا بكر مردانه پيش رفته فصيل را گرفتند و اهل قلعه را دل و دست از كار رفت و امان طلبيده قلعه را تسليم كردند .\r\nميرزا ابا بكر قلعه را به على صديق سپرده امير بيان و كسان او را به ياسا رسانيد و در وقتى كه ميرزا ابا بكر قلعه را محاصره داشت ميرزا عمر لشكرى از مازندران به رى فرستاد تا به سر آغروق ميرزا ابا بكر رفته دو هزار خانه‌وار مغول به جانب استراباد راندند چنانچه شرح داده آمد و ميرزا ابا بكر به ساوه رفته مال امان بر رعايا حواله كرد و امرا\r\n\r\n","description":"","footnote":"","page_name":" 70 ","page_number":80},
  {"content":"\r\n\r\nبه جانب كردستان روان ساخته اموال بسيار آوردند و خود به طرف درگزين و همدان روان شد .\r\nدر اين اثنا ، عمر كتوك به سمع ميرزا ابا بكر رسانيد كه جمعى امرا اتفاق كرده‌اند كه ميرزا ابا بكر را از ميان برداشته ميرزا ميرانشاه را تقويت كنيم و سلطانيه و قزوين تالان كرده به خراسان رويم . ميرزا ابا بكر عمر كتوك را گفت كه قطعا اين سخن با كس مگوى كه من هم شنيده‌ام و امرا توكل ارس‌بوقا و امير حسين برلاس و اسمعيل اتكه را طلبيده همه را گرفت و تعلقات ايشان را به على صديق سپرد و خواست كه نوشيروان برلاس و خواجه بردى را نيز بگيرد . ايشان خبر يافته گريخته بودند . اين جماعت را كه گرفته بود حاضر ساخته احوال پرسيد . توكل ارس‌بوقا گفت ما را اسمعيل اتكه بر اين داشت گفت كه را به‌جاى من تعيين مىكرديد .\r\nگفتند ميرزا اميرانشاه را . گفت او خبر داشت . گفتند نه . همه را به قتل رسانيد و سر هريك به ولايتى فرستاد و پدر را بند فرمود و قتلق خواجه و يساول و عمر كتوك را كه اين خبر رسانيده بودند هريك را كمر مرصع كه خراج مملكتى بود عنايت فرمود و از امراى پدر هركه را از اين قضيه خبر بود به قتل رسانيد و از سرزمين درگزين به قرون‌ارغون رفت .\r\nمصرع\r\n چند روزى به كام دل گذراند \r\n\r\nذكر مخالفت كه ميان فرزندان ميرزا عمر شيخ واقع شد\r\nميرزا اسكندر خبر وفات امير ايدكو شنيده در مملكت كرمان طمع كرده و ايلچى به شيراز فرستاده ميرزا پيرمحمد را استدعا نمود و پيش از آمدن جواب شيراز متوجه شده به رفسنجان رسيد . مردم آن‌جا به اميد مدد كرمان محاربه كرده چون از طرف كرمان مايوس شدند ، امان طلبيدند . ميرزا اسكندر از گناه ايشان گذشته كسى را نيازرد و به كوبنان آمده داروغهء آن‌جا گريخته بود . بر آن‌جا نيز مسلط شد و در قلعهء رفسنجان و كوبنان معتمدان گذاشته عازم يزد شد و پسر امير ايدكو صاحب سلطان با\r\n\r\n","description":"","footnote":"","page_name":" 71 ","page_number":81},
  {"content":"\r\n\r\nغلبهء تمام به كوبنان آمد و ميرزا اسكندر غنايمى كه گرفته بود به يزد فرستاده از سه فرسخى كوبنان بازگشت و در برابر لشكر كرمان ساعتى ايستاده آخر روز به كوبنان درآمد . لشكر كرمان با آن‌كه بسيار بودند هم در شب به جانب كرمان عود نمودند و قراولان اسكندرى فرسنگى در پى رفته كسى نديدند و ميرزا اسكندر عازم يزد شد و بعد ازو ، كرمانيان رفسنجان و كوبنان از گماشتگان ميرزا اسكندر انتزاع نمودند .\r\nو در اين سال ميان فرزندان عمر شيخ به سعايت مفسدان و خباثت حاسدان اراقم وحشت در جنبش آمد و آتش فتنه اشتعال يافته به آن رسيد كه ميرزا پيرمحمد فرمود كه ميرزا اسكندر را بند كردند و يزد را به معتمدى سپرده خزاين آن را نقل شيراز كرد و داروغگان مواضع و سرحدها پيش ميرزا پيرمحمد آمدند . غير عمر قورچى كه داروغهء نايين بود ابا نمود و ميرزا پيرمحمد عازم اصفهان شد و از راه فيروزان درآمده به شكستن بندها و تخريب عمارات و تضييع زراعات فرمان داد و چون ميرزا رستم صاحب فراش بود و كسى به چنگ پيش نيامد ميرزا پيرمحمد از نزديك اصفهان بازگشته به شيراز آمد و براى خان‌زاده يراق راه حج فرمود و ميرزا اسكندر را مقيّد به خراسان فرستاد و او در چارده فرسخى طبس بند گسيخته از راه بيابان به نايين اصفهان آمد و ميرزا رستم رسيدن او فوزى عظيم دانسته او را به تعظيم تمام به اصفهان آورد و ميرزا پيرمحمد از استماع اتفاق ايشان متوهّم شده نوكران ميرزا اسكندر را كه در شيراز بودند بند فرمود و ميرزا اسكندر باعث شده به اتفاق ميرزا رستم متوجه شيراز گشتند .\r\nميرزا پيرمحمد فرمود كه از سرحد بند عضد تا دامن قلعهء ماران كنار رودخانه را كه محل گذار است نگاه دارند و تيمور خواجه را به رسم منغلاى به درهء تنگ فاروق فرستاد و ميرزا اسكندر به مشهد مادر سليمان عليه السّلام رسيده به قريهء گمهر رفت و در اين حال ، تيمور خواجه از طرف مخالف آن‌جا رسيد و آن زمين چنان هموار است كه اگر گنجشكى حركت كند مىنمايد . ميرزا اسكندر بىالتفاتانه بر ايشان\r\n\r\n","description":"","footnote":"","page_name":" 72 ","page_number":82},
  {"content":"\r\n\r\nتاخت و همه را پريشان ساخت و تيمور خواجه مضيقى همچو تنگ فاروق گذاشته و از آب گذشته به قول خود ملحق شد . ميرزا پيرمحمد دانست كه اين جرأت اسكندرى است . بعد از مشورت جميع تومانات و قشونات كنار آب گرفته گذارها نگاه مىداشتند . ميرزا اسكندر از تنگ فاروق گذشته به قصبهء كناره آمده و ميرزا رستم با لشكر قول رسيده از گرفتن گذرها متحير ماند و روز به آخر آمده ابرى تاريك درهم پيچيد . ميرزا اسكندر گفت اگر امشب باران آيد و فردا آب بزرگ شود گذار دشوار است به هرطريق امشب از آب مىبايد گذشت . بر اين قرار ، جمعى را در گذار كنگرى كه مشهورترين گذرهاست در برابر لشكر فارس بازداشته نقاره مىزدند و ميرزا اسكندر از گذار جشنيان بر آب زده چون باد گذشت و مستحفظان باقى گذرها اين خبر شنيده و گذرها گذاشته همه گريختند . ميرزا پيرمحمد باوجود چنين گناهى بزرگ چون محل نازك بود از مستحفظان بازخواست نكرده عازم شيراز شد و باد و باران چنان قوى شد كه گويى فزع اكبر بود يا طوفان ديگر روى نمود . هردو لشكر متعاقب يكديگر نماز شام به شهر رسيدند . ميرزا رستم در برابر دروازهء سلم لشكرگاه زده به سبب لاى به دامن كوه رفت و مدت محاصره به چهل روز كشيد و اكثر ايام صبح تا شام جنگ و جدال و حرب و قتال بود و چون فتح ميسر نمىشد اصفهانيان مصلحت چنان ديدند كه گرمسيرات شيراز را فروپيچيده و احشام ولايات را درنورديده از خرابى هيچ دقيقه فرونگذارند و گرگين لارى با ايشان بود . اصفهانيان ولايات و گرمسيرات غارت و تاراج كرده و غنيمت بسيار گرفته عازم اصفهان شدند .\r\n\r\nوقايع سنة عشرة و ثمانمائه ذكر توجه حضرت خاقان سعيد به جانب بلخ\r\nحضرت خاقان سعيد ، در افتتاح اين سال به دولت و اقبال جهت دفع پيرعلى تاز عازم بلخ شده سپاه ظفرپناه در حركت آمده نوزدهم محرم از ييلاق\r\n\r\n","description":"","footnote":"","page_name":" 73 ","page_number":83},
  {"content":"\r\n\r\nبادغيس توجه نمود تا لنگر شيخ‌زاده بايزيد عنان كميت جهان‌پيماى بازنكشيد و اوايل صفر ، هماى رايت سلطانى ، سايهء ميمون بر خطهء اندخود انداخت و آن بلده را از بيداد فئهء جافيه ايمن ساخت و پيرعلى تاز جرأت نموده تا پل خطب پيش آمد و سر پل گرفته بنشست و موكب همايون به منزل دوكه رسيده از طرف بلخ ، دانه خواجه قوچين و بعضى نوكران ميرزا پيرمحمد آمده عرضه داشتند كه چون پيرعلى تاز از توجه رايات ظفرآيات خبر يافت روى از ميدان ستيز تافته به بيابان گريز شتافت . آن حضرت ميرزا سيد احمد و امير يادگار شاه و امير نوشيروان و امير حسن صوفى و امير چهارشنبه و امير جهان ملك را در عقب او فرستاد و امرا به او رسيده پيرعلى با معدودى بيرون رفت و احمال و اثقال او به دست لشكر منصور افتاد و از آنها كه با او بودند هركه را سعادت مساعدت نمود به اردوى همايون رسيده امان طلبيد و چنانچه از مكارم اخلاق آن حضرت معتاد بود همه را خلعت امان كرامت فرمود و بيستم ماه صفر به اقبقر بلخ منزل همايون شد و به مسامع جلال رسيد كه جمعى از حشم خلم متوجه ختلانند . آن حضرت امير حسن جاندار را در عقب ايشان روان ساخته و او همه را تاخته متفرق گردانيد و چون شهر بلخ را غبار موكب همايون معطر ساخت و هماى چتر سلطانى سايه بر آن ولايت انداخت ، امرا كه در عقب پيرعلى تاز رفته بودند او را از ولايت بيرون كرده\r\nمصرع\r\n با فتح و ظفر معاودت فرمودند \r\nو سلطان محمود ولد امير كيخسرو حاكم ختلان و خواجه على پسر امير الجايتو حاكم سالى سراى پيشكشها فرستاده وظيفهء خدمتكارى به‌جاى آوردند . حضرت خاقان سعيد امير قناشيرين را به سمرقند روان كرد و از آن طرف امير اللّه‌داد و سيدى و منصور خمارى به شهر ترمذ آمده بودند . و منصور به دولت ملازمت رسيد . آن حضرت امير جهان‌ملك و امير فرمان شيخ را پيش امير اللّه‌داد فرستاده پيغام داد كه ما با خليل سلطان بر همان عهديم . امرا رفته و با امير اللّه‌داد سخن گفته بازآمدند و\r\n\r\n","description":"","footnote":"","page_name":" 74 ","page_number":84},
  {"content":"\r\n\r\nآن حضرت امير فرمان شيخ را پيش ميرزا خليل فرستاد كه فرزند سعادتمند بيكى كازاد اللّه عصمتها را بياورند و ميرزا خليل سلطان مصحوب امير قناشيرين ايلچى فرستاده شانقار و پيشكش بسيار و بيلاكات پادشاهانه روان كرد .\r\nدر اين اثنا ، خبر آمد كه پيرعلىتاز در يكه‌النگ نشسته آن حضرت امير مضراب و امير توكل برلاس و امير شيخ لقمان برلاس و امير على بيك بكاول را نامزد آن طرف فرمود و فرمان اعلى نفاذ يافت كه قلعهء هندوان بلخ كه مدت سى و نه سال بود كه حضرت صاحبقران در مبداء پادشاهى آن را خراب كرده بود معمور سازند و لشكرى و رعايا چندگاه ، به اهتمام تمام به عمارت آن تل خاك مشغول شده معمور ساختند و ايالت بلخ را به ميرزا قيدو كه فرزند ارجمند شهزاده سعيد شهيد ميرزا پيرمحمد بود تفويض فرمود و امير شمس الدين اچ‌قرا و امير توكل برلاس را كه نوكران آن حضرت بودند به ميرزا قيدو داد و امير جهان‌ملك را فرمود كه چندگاه در بلخ توقف كند كه مملكت بر ميرزا قيدو قرار گيرد و موكب همايون مراجعت نموده در شبرغان نزول فرمود و در اين ولا ، امير فرمان شيخ از جانب سمرقند رسيده مهد عالى بيكىكا را رسانيد و موجب مزيد مسرت آمد . آن حضرت خطهء اندخود را سيورغال امير سيد احمد ترخان ساخت و رايت معاودت به صوب دار السلطنهء هرات برافراخت و منتصف ربيع الآخر به مستقر دولت بازآمد .\r\nبيت\r\n خجسته باد به تأييد ايزد متعال * وصول رايت حضرت به مستقر جلال \r\nو امرا كه به طلب پيرعلى تاز رفته بودند به او رسيدند و آتش قتال برافروخته پيرعلى رايت ضلال برافراخت . اما\r\nمصرع\r\n عاقبت جز قرار چاره نديد \r\nرخسار اميد تيره و چشم امل خيره روى به عقبهء هندوكش آورد و امرا\r\n\r\n","description":"","footnote":"","page_name":" 75 ","page_number":85},
  {"content":"\r\n\r\nمصرع\r\n مظفر و منصور بازآمدند \r\nو از تقدير الهى در آن معارك ، امير على بيك كه نوكر نيك حضرت بود سعادت شهادت يافت و فرزند او امير عبد العلى سالها در سلك معتبران انتظام داشت و امير جهان‌ملك نسق مهمات ولايت بلخ و ايالت ميرزا قيدو نموده و اهل شر و فساد را كوچانيده و موافقان پيرعلى تاز را به ياسا رسانيده بازآمد .\r\n\r\nذكر عزيمت حضرت خاقان سعيد به جانب مازندران كرّت ثانى\r\nچون موكب همايون حضرت خاقان سعيد از يورش بلخ به دار السلطنهء هرات رسيد ، نوكر ميرزا الغ بيك آمده عرضه داشت كه پيرپادشاه مردم اوباش و خسايس الناس و مردم جاونى قربانى و توكلى را جمع كرده و به مازندران آمده قلعهء استراباد را محاصره دارد و شمس الدين على جمشيد قارن كه به موجب حكم كوتوال آن‌جاست در مضيق ضرر و معرض خطر است .\r\nچون اين حكايت عز استماع يافت ، فرمان همايون نافذ شد كه امير مضراب به سرحد سيستان و گرمسير رفته قشلاق آن‌جا كند و شاهزاده نور ديدهء دولت و نهال باغ سلطنت ابو الفتح ابراهيم سلطان را در دار السلطنهء هرات گذاشته امير نمدك را پيش او بازداشت و موكب همايون هژدهم جمادى الآخر به منزل بشرتو فرمود و در قصبهء كوسويه لشكرها را تعيين نمود كه هركس به راهى رود . نهضت حضرت خاقان سعيد به راه جام و مشهد قرار گرفت و امير حسن جاندار و امير فيروز شاه و امير شيخ على حسنك و امير عجب‌شير به راه زاوه و محولات رفتند ولايات نصرآيات به موضع طرق مشهد مقدس رسيده امير شاه ملك به عزّ بساطبوس فايز شد و آن حضرت شرايط قبهء مقدسهء منوره به‌جاى آورده و استمداد نموده به رادكان « 40 » رفت و آن‌جا به\r\n\r\n\r\n","description":"","footnote":"\r\n( 40 ) . نسخهء چاپى : رايگان .\r\n","page_name":" 76 ","page_number":86},
  {"content":"\r\n\r\nعرض رسانيدند كه خراسانيان از پيرپادشاه جدا شدند و ميرزا الغ بيك گوركان در قصبهء خوجان شرف دستبوس يافته ، آداب طوى و پيشكش به‌جاى آورد و در منزل خواجه قنبر ، امير يادگار شاه ارلات و امير شيخ لقمان برلاس و امير عليكه كوكلتاش با لشكرهاى بادغيس و سرخس و مرو و ماخان و ساير آن ولايات رسيدند و ابو مسلم پسر امير اوچ‌قرا از طرف مازندران آمده عرضه داشت كه پيرپادشاه از آوازهء سپاه ظفرپناه راه فرار پيموده به جانب رستمدار رفت و موكب همايون به تعجيل روان شده ماه رايت خورشيد فراز افق صحراى استراباد طالع شد و مملكت مازندران ديگرباره مضبوط و محفوظ گشت و فتحنامه‌ها به اطراف ممالك روان داشته چوبين قوچين را به جانب سمرقند پيش ميرزا خليل سلطان ارسال فرمود و قلعهء استراباد را محكم ساخته كوتوالى آن بر ابو ليث مقرّر شد و قلعهء شاسمان * را عمارت نموده شيخ سلطان را به محافظت آن گذاشت و مهمّات مملكت استحكام يافته كليات سلطنت انتظام گرفت .\r\nبيت\r\n نظام حال زمان و قوام كار جهان * تمام گشت به اقبال شهريار جهان \r\nو قشلاق در مازندران يراق ديده مرتضى اعظم ، امير سيد عز الدين هزاره‌جريبى به سعادت ملازمت مشرف گشت و عنايت آن حضرت كه هميشه شامل احوال سادات بود خطهء دامغان را سيورغال او فرمود و مقاليد امور و نواهى جمهور مملكت مازندران ضميمهء ديگر ممالك فرموده به نواب كامياب شاهزادهء عالىجناب ميرزا الغ بيك باز گذاشت و عنان جهانگشاى به صوب خراسان معطوف ساخته لشكرها را اجازت فرمود و شكاركنان از طرف سرخس درآمده تاسع ذى قعده مستقر دولت و سرير مملكت ، يعنى دار السلطنهء هرات از شرف پاىبوس آن حضرت عزت و جلال و سعادت و اقبال يافت .\r\n\r\n","description":"","footnote":"","page_name":" 77 ","page_number":87},
  {"content":"\r\n\r\n\r\nذكر عصيان امير جهان‌ملك و جمعى كه با او موافق بودند و مآل حال ايشان\r\nامير جهان‌ملك پسر امير ملكت برادرزادهء امير خارى از قبيلهء قوچينيان بود و در زمان طفوليت حضرت خاقان سعيد ملازم بود و در دقايق خدمتكارى و رقايق جانسپارى به نوعى قيام نمود كه قرين اعزاز شد و از اقران ممتاز گشت . چون سرير سلطنت عالم به وجود آن حضرت مشرّف و مكرّم شد . جهان‌ملك در ميدان خدمت گوى سبقت از همگنان ربود و چون قصهء امير سيد خواجه واقع شد ، موچه و منصب او به جانب جهان‌ملك تفويض رفت و اوامر و نواهى او در وصل و فصل احوال و فرع و اصل اموال مطاع و مسلّم شد . از شراب قوت دولت و مستى قدرت حكومت دماغ او مخبّط گشت و سر از ربقهء اطاعت و روى از قبلهء مطاوعت برتافت و سبب جزوى آن بود كه چون آن حضرت از مازندران لشكرى به جانب سيستان مقرّر مىفرمود و به احضار لشكرها مثال داده بود و خواجه غياث الدين سالار كه صاحب‌ديوان ممالك بود مفردى پرداخته و دفترى ساخته مىنمود و به نام امرا و اركان دولت دفعه‌دفعه جمع كرده به هربيضه‌اى مرغى و به هرمنى گوشت گوسفندى و به هريك من جو ، ده‌من و به هرتوبرهء كاه خروارى بر نسخهء تقرير نوشته بود و در آن سال اجناس قيمتى تمام داشت و خواجه غياث الدين اين حشويات را در دفتر خود بارز كرد و تيولات اتراك را يكى در چهار به تسعير گرفت و همه را از خود رنجانيد بلكه با اولوا الامر عاصى گردانيد . فذلك اين حساب به آن مفضى شد كه چون اين دفتر به عرض همايون رسد و حضرت حواله دارد و مال نباشد بىعرضى بايد كشيد . جمعى نادان بر عصيان متفق گشتند و در سلخ ذى قعده ، امير جهان‌ملك با خويشان و امير حسن جاندار با پسرش يوسف جليل و سعادت بن تيمورتاش با برادر و بهلول بن بايان‌تيمور و سلطان بايزيد عثمان و نمدك با يكديگر عهد كردند كه قصد حضرت خاقان سعيد كنند . اما چون عنايت پروردگار نگهدار آن حضرت بود شمه‌اى از آن\r\n\r\n","description":"","footnote":"","page_name":" 78 ","page_number":88},
  {"content":"\r\n\r\nمعنى معلوم فرمود دو امير مضراب را كه از جانب سيستان آمده بود طلب داشته مخالفان دانستند كه سخنى به سمع اعلى رسيده خواستند كه به لشكرى كه عازم سيستان بود ملحق شوند بدين عزيمت به طرف جرغلنك * رفتند . آن حضرت با جمعى برادران كه ملازم ركاب همايون بودند سوار شد و امير مضراب به عاصيان رسيده جنگ سخت درپيوست و مضراب بهادر را زخمى عظيم بر رو رسيده به شهر درآوردند و آن بىعاقبتان از آب كاروبار گذشته آب را حصار ساختند و آن حضرت بر اين طرف آب ايستاده لشكرى كه نامزد سيستان بود جوق‌جوق به بندگى حضرت مىپيوستند و جماعت عاصى هريك به طرفى جستند . سعادت بىسعادت را با برادرش و احمد آق‌بوقا را قشونيان امير حسن صوفى ترخان در بادغيس گرفته آوردند و سعادت به ياسا رسيده برادرش و احمد آق‌بوقا را آزاد كردند و جهان‌ملك و نمدك را امير چركس در ماخان گرفته مقيد به جانب هرات فرستاد و در چهل‌دختران شربت فنا چشيدند .\r\nمصرع\r\n اين است سزاى هركه عصيان ورزد \r\nو امير حسن جاندار و پسرش يوسف جليل از راه بيابان طبس به اصفهان پيش ميرزا رستم رفتند و سلطان بايزيد را در حوالى جام گرفته به شفاعت ميرزا ابراهيم سلطان نجات يافت .\r\nمصرع\r\n عاصيان را از شفاعت هست اميد نجات \r\nانّه جواد كريم .\r\n\r\nذكر آمدن پيرعلى تاز به حدود بلخ و قتل او\r\nميرزا قيدو از بلخ قاصد فرستاده عرضه داشت كه پيرعلى تاز باز مردم جمع\r\n\r\n","description":"","footnote":"","page_name":" 79 ","page_number":89},
  {"content":"\r\n\r\nكرده و از بدخشان مدد يافته متوجه بلخ است . حضرت خاقان سعيد بهادران نصرت شعار به رسم ايلغار نامزد آن طرف فرمود و لشكر منصور در حوالى بلخ به پيرعلى تاز بازخوردند و در حملهء اول ، پيرعلى تاز سرخود گرفته بدخشانيان به ولايت گريختند . سرداران هزارهء پيرعلى مشورت كرده گفتند تا اين خميرمايهء فساد در ميان ما خواهد بود ياغيگرى كم نخواهد شد . اتفاق نموده او را گرفتند و سر بىمغز او كه آرزوى گاه داشت پر كاه كرده به دار السلطنهء هرات فرستادند .\r\nقطعه\r\n تيغت ز كلّه سر بىمغز دشمنان * نسرين‌چرخ را چو هماى استخوان دهد\r\nهرسرسبك كه با تو زبان‌آورى كند * ايام گوشمال به گرز گران دهد \r\nو اهالى آن ولايت به بستر فراغت آسوده در دعاى دوام دولت افزودند .\r\n\r\nحكايت ممالك فارس و بلاد عراق عجم\r\nميرزا پيرمحمد عزم انتقام سال مقدم مصمم گردانيده اكلكاى فراوان به لشكريان داد و به يراق تمام آهنگ راه عراق و اصفهان كرد و ميرزا رستم به غلبهء سال مقدم مغرور شده آمدن امير حسن جاندار و فرزندان نامدار او موجب ازدياد غرور گشت و در آن ايام به سبب طاعون ، بسيار از اهالى اصفهان فرورفتند و ميرزا رستم در ييلاق گندمان خبر لشكر فارس شنيده جمعى او را به صلح دلالت كردند و از روى عجب گفت جمعى كاروانيان شيراز از براى ما تبركات مىآورند . ميرزا پيرمحمد نزديك رسيده ميرزا رستم آغروق را گذاشت و دو فرسنگ پيش رفته و موضع جنگ اختيار كرده فرود آمد و قراولان طرفين يكديگر را ديده آن شب تا روز پاس داشتند .\r\nعلى الصباح ميرزا پيرمحمد طنطنهء كوس حربى ساخت و از نفير برغو و\r\n\r\n","description":"","footnote":"","page_name":" 80 ","page_number":90},
  {"content":"\r\n\r\nهيبت گوركا زلزله در گنبد گردون انداخت و صفوف لشكر آراسته در برانغار جلبان شاه برلاس كه رستم زمان بود و طاهر امير سيف الدين را بازداشت و قول را به امير سعيد برلاس و شيخ محمد جوان و صديق سپرده در جوانغار خواجه حسين شربتدار با امراى نامدار مقرّر شد و از طرف ميرزا رستم در قول سلطانشاه و قاضى احمد صاعدى بود و در جوانغار صادر اغلن و ميرزا اسكندر و در برانغار ميرزا رستم و امير حسن جاندار قرار يافت . چون هردو صف در برابر ايستادند ، ميرزا رستم تعجيل نموده بر لشكر فارس حمله كرد و بهادران طرفين و دلاوران جانبين در يكديگر افتاده داد مردى و مردانگى دادند . عاقبت اصفهانيان رو به گريز نهادند . ميرزا رستم به كاشان آمد و امير حسن جاندار و فرزندانش و سلطانشاه و محمود آق‌بوقايى ملازم بودند . ميرزا رستم ايشان را در كاشان گذاشته خود با فرزندان متوجه خراسان شد و شرح آن آيد ان شاء اللّه تعالى و ميرزا اسكندر نيز عزيمت خراسان نمود .\r\nميرزا پيرمحمد چون انتقام خود كشيد ، فرمان فرمود كه هيچ آفريده را با كسى كار نباشد و غير آن‌كه در روز جنگ فرود آورده‌اند متعّرض نشوند . اصفهانيان چون مژدهء امان شنيدند فوج‌فوج و قشون‌قشون مىرسيدند و ميرزا پيرمحمد چنان‌كه عادت پسنديدهء او بود همه را نوازش و تربيت فرمود و لشكر فارس چند روز در مرغزارهاى شهرك و گندمان نشستند تا اولاغان فربه شدند و امير حسن جاندار بيچاره‌وار با فرزندان از كاشان پيش ميرزا محمد آمد و در همان ولا ، ايلچى حضرت خاقان سعيد رسيد و خبر گريختن ايشان رسانيد ميرزا پيرمحمد مجموع را بند فرمود و محمد قبچاقى و عيسى تكاول را به بدرقه تعيين نمود و به همراه ايلچى به خراسان فرستاد . امّا چون بنديان از بلوك بر آن گذشتند ، بندها شكسته و محافظان را بسته گذاشته سرخود گرفتند و ميرزا پيرمحمد خاطر از معاملهء كاشان و جربادقان و ساير بلوكات اصفهان به لطف و عنف جمع فرموده عازم اصفهان شد و غلهء اصفهان با آن‌كه آفتاب به سنبله رفته بود از جهت بلاى و با نادرويده مانده بود . چون ميرزا پيرمحمد قدم مبارك در شهر نهاد ، از ملال و با هيچ اثر نماند و ديگرباره شهر معمور شد و\r\n\r\n","description":"","footnote":"","page_name":" 81 ","page_number":91},
  {"content":"\r\n\r\nميرزا پيرمحمد فرمود كه دفترهاى مالى و خراجى را تمام در آب شستند و اصفهان را به فرزند خود ميرزا عمر شيخ داد و امير سعيد برلاس و شيخ محمد جوان و فاضل را پيش او گذاشت و ضبط مال ديوان را به خواجه مظفر الدين مسعود نطنزى رجوع فرمود و شيخ يساول را به حكومت كاشان فرستاده به شيراز معاودت فرمود و در مستقر دولت آرام يافت .\r\n\r\nذكر محاربهء ميرزا ابا بكر و امير قرايوسف و كشته شدن معز الدين ميرزا ميرانشاه گوركان\r\nسابقا مذكور شد كه ميرزا ابا بكر چند نوكر معتبر خود را در موضع درگزين كشته به قروق‌ارغون رفت و چندگاه آن‌جا ساكن بود . ناگاه خبر آمد كه شكر اللّه جمال الدين بلغر و بردى بيك و شرفشاه طارمى اواخر ذى حجه شيخ حاجى عراقى را كشتند . ميرزا ابا بكر طبل بشارت فرمود و از راه قروق‌ارغون به راه سجاس به گوزل درآمده و يك دو ماه آن‌جا بود . شكر اللّه شرف دستبوس يافت و به منصب عالى وزارت مشرف شد و در اين اثنا ، خبر عزيمت قرايوسف به جانب سلطانيه محقق شد .\r\nميرزا ابا بكر درويش قوشچى را با دويست مرد جلد در سلطانيه گذاشته از جلكاى رى به پاى كوه دماوند رفت و تابستان آن‌جا گذرانيد و امير قرايوسف و امراى تراكمه به سلطانيه آمده يك شب آن‌جا بودند . روز ديگر سلطانيه را غارت كرده مردم او را خانه كوچ به تبريز و مراغه و اردبيل بردند . و در اين ولا ، سلطان معتصم پسر سلطان زين العابدين بن شاه شجاع كه دخترزادهء سلطان اويس بود ، از صدمت حضرت صاحبقران فرار نموده بازآمد و پناه به قرايوسف آورد و قرايوسف او را تربيت فرموده به همدان و لرستان فرستاد و خود به تبريز رفت و ميرزا ابا بكر خبر مراجعت قرايوسف شنيده عازم سلطانيه شد و درين ولا ، دانست كه شكر اللّه بلغر با امير سيد رضا كيا حاكم گيلانات بيعت كرد و از قزوين به رودبار رفت . ميرزا ابا بكر به قزوين آمده خواجه شرف الدين خالدى و سيد عز الدين را با جمعى به طلب شكر اللّه فرستاد و\r\n\r\n","description":"","footnote":"","page_name":" 82 ","page_number":92},
  {"content":"\r\n\r\nايشان او را ايمن ساخته به قزوين آوردند و ميرزا ابا بكر مال خطير بر او حواله كرد چنانچه به شكنجه هلاك شد و ميرزا ابا بكر اواسط جمادى الأولى به سلطانيه آمده دو شب در ميان به اردبيل رفت و آن نواحى را سه روز غارت كرده غنايم به آغروق رسانيد و مراغه را نيز غارتيده لشكريان با عورات و اطفال بىرسميها كردند و در چمچمال قشلاق فرموده لشكر به كردستان فرستاد تا غنايم بسيار آوردند و تا بهار آن‌جا به عيش گذرانيد و در آن‌جا شنيد كه امراى جاونى قربانى : نوروز و عبد الرحمن ، با پنج هزار سوار از طرف سمرقند به راه خوارزم و مازندران به حدود رى رسيده‌اند . ميرزا ابا بكر قاصد فرستاده همه را استمالت داد و ايشان در توابع درگزين به اردوى او ملحق شدند و مجموع به انعام و اكرام مخصوص گشتند و با ايشان در باب امور ملكى مشورت نموده راى بر آن قرار يافت كه عازم آذربايجان شده آن مملكت را از تركمانان مستخلص سازند و عزم تبريز كردند و از آن طرف امير قرايوسف آگاه شده شانزدهم ذى قعده به شنب‌غازان آمده و تبارزه گرد او خندقى كندند و امير بسطام جاگير با برادران منصور و معصوم و پسرش اخى فرج و امير حسين سعد و برادرش محمد تا قريب بيست هزار سوار و پياده پيش قرايوسف جمع شدند و بيست و چهارم ذى قعده در منزل سردرود تلاقى فريقين واقع شد . ميمنه و ميسره و قلب و جناح آراسته از طرفين روى به حرب آوردند .\r\nبيت\r\n دلاور قرايوسف نامدار * به هيجا درآمد چو اسفنديار \r\nامير بسطام در ميدان تاخت و دو كس را ناچيز ساخت و پير عمر و بيرم بيك و جلال الدين خليفه چندكس را زخم رسانيده گريزانيدند . ميرزا ابا بكر از مشاهدهء اين حال ،\r\nبيت\r\n بغريد برسان ابر بهار * چو شيرى كه بيند به ميدان شكار \r\n\r\n","description":"","footnote":"","page_name":" 83 ","page_number":93},
  {"content":"\r\n\r\nتركمانان را كه پيش آمده بودند گريزانيده جلال الدين ديزك را به قتل آورده و لشكر طرفين چنان برهم تاخت كه غالب از مغلوب كسى بازنشناخت .\r\nشعر\r\n ز تبريز تا دامن سردرود * روان گشت خوان سپاهى چو رود\r\nز بسيارى كشته در كارزار * نبد هيچ‌كس را مجال گذار \r\nميرزا ابا بكر چون شير گرسنه و گرگ درنده هرطرف مىتاخت و مرد مىانداخت و بر هرطرف حمله مىكرد ،\r\nمصرع\r\n اگر بر فريدون زد از پيش برد \r\nبعد از زمانها كه در درياى قتال غوطه خورده بود چون به مقام خود بازآمد ، سپاه را برهم زده ديد و در ميان گيرودار و اثناى كارزار قضا بساط سلطنت پادشاه معز الدين ميرزا ميرانشاه را درنوشت و دبير تقدير منشور فنا به نام او نوشت .\r\nبيت\r\n او نيز گذشت از اين گذرگاه * آن كيست كه نگذرد از اين راه \r\nميرزا ابا بكر عزيمت هزيمت نموده به سلطانيه رفت و تركمانان غنيمت فراوان گرفتند و تركمانى سر سلطان شهيد ميرزا ميرانشاه را پيش قرايوسف آورد .\r\nقرايوسف قهر كرده فرمود كه گردنش زدند و سر پادشاه سعيد را با بدنش به عزت تمام شسته در سرخاب دفن ساختند و بعد از مدتى شمس غورى نام در صورت درويشان استخوان او را به ماوراء النهر رسانيده در قبة الخضراء كش مدفون شد .\r\nمصرع\r\n كنج خاك است گنج را مسكن \r\nصبح اگر در اين واقعه جامه دريد صادق است و ماه اگر در اين حادثه\r\n\r\n","description":"","footnote":"","page_name":" 84 ","page_number":94},
  {"content":"\r\n\r\nچهره خراشيد محق . سحاب اگر در اين غم به‌جاى آب خون بارد سزاست و دريا اگر در اين ماتم كف بر سر آرد روا . آفتاب را مهر نشايد خواند كه بعد از او برافروخت و شفق را مشفق نبايد گفت كه دلش بر او نسوخت و امير قرايوسف مىگفت كه اگر او را زنده پيش من مىآوردند به واجبى رعايت او مىكردم . و قرايوسف بر اين فتح نامدار سجدهء شكر حضرت پروردگار به‌جاى آورده و امرا و دلاوران را تربيت فرموده اجازت داد . امير بسطام به ولايت خود اردبيل رفته و با ساختگى تمام عازم عراق عجم شده به سلطانيه آمد و پيشتر درويش حامد آلشتى را كه در حسن مشار اليه بود ، به رسالت پيش درويش قوشچى كه از قبل ميرزا ابا بكر كوتوال قلعهء سلطانيه بود فرستاد و به انواع استمالت داد . اصلا مفيد نيفتاد و امير بسطام از منتصف محرم سنهء احدى عشرة تا اواسط صفر به حرب و ضرب گذرانيده روز جمعه هفدهم صفر قلعه فتح شد .\r\nمهمات آن را مضبوط ساخته كوتوالى آن را به برادر خود معصوم داد و امير قرايوسف امير بسطام را انعام و اكرام تمام فرموده ايالت عراق عجم را برو مسلم داشت .\r\n\r\nحكايت سلطان احمد بغداد\r\nسلطان احمد در اين سال ، اعنى سنهء عشر ، به استحكام بارو و حفر خندق بغداد سعى و اجتهاد نمود و اواخر سال ، شاهزادهء علاء الدوله ولد سلطان از حبس سمرقند خلاص يافته نزديك بغداد رسيد و سلطان استقبال نمود و چون چشم او بر قرة العين افتاد از غايت اشتياق پياده شد و فرزند گرامى در پاى پدر نامى افتاد و يكديگر را كنار گرفته پدر او را دلداريها نمود و به شهر درآمده چند روز به عيش گذرانيده و بعد از چندگاه سلطان شاهزاده را به حلّه فرستاد تا آن‌جا به فراغت داد عشرت داد و پادشاه احمد بر عادت معهود به شرب خمور و لذت ولدان و حور مفطور بود و آخر ماه شعبان ، شاهزاده علاء الدوله را پسرى آمد شيخ حسين نام نهادند و سلطان به جهت طوى به طرف حلّه رفت و جشنى بزرگ مرتّب ساخته مدّتى به عيش مشغول بودند و سلطان بازآمده زمستان در بغداد گذرانيد و بهار فرزند را طلب داشته به\r\n\r\n","description":"","footnote":"","page_name":" 85 ","page_number":95},
  {"content":"\r\n\r\nخوش‌وقتى به سر بردند .\r\nمصرع\r\n هروقت خوش كه دست دهد مغتنم شمار \r\n\r\nوقايع سنهء احدى عشرة و ثمانمايه ذكر جشن سنّت ختان شاهزادگان\r\nحضرت خاقان سعيد بر مقتضى سنّت نبوى عليه الصلاة و السلام فرمود كه فرزندان كه عنوان صحيفهء شادمانى و جمال چهرهء كامرانى و ميوهء دل و ثمرهء عمر\r\nبيت\r\n دو گوهر كان بختيارى * دو درجى برج كامكارى \r\nغياث الدولة و الدين ميرزا بايسنغر و جلال الدين محمد جوكى بهادر سنّت مؤكد و قاعدهء ممهد به‌جاى آرند و فرمان همايون نفاذ يافت كه اسباب طوى و ما يحتاج مهيّا گردانند صيت اين سنّت سامعان عالم بالا شنيدند و آوازهء اين جشن همايون به اطراف ربع‌مسكون رسيد . ماه كه سيار اقطار السموات و سياح منازل و مقامات است طبل بشارت اين سور و كوس نشاط اين سرور بر بام آسمان فروكوفت و عطارد كه مستنبط علوم و مستخرج احكام نجوم است ارتفاع قوس النهار به درجه و دقايق حاصل كرده طالع وقت مشتمل بر صعود دولت و سهم سعادت اختيار كرد و ناهيد كه پرده‌سراى سراپردهء سپهر است زمزمهء چنگ به خرچنگ رسانيده نغمهء عود از سعود گذرانيد و به حركت شوق فلك‌وار در چرخ آمد و آفتاب چون ابر نيسان گوهرفشان و چون شاخ خزان درم ريزان شد و عقيق به خرمن و ياقوت به دامن آورده لعل از خارا و در از دريا نثار كرد . بهرام كه سپهدار انجم و سالار كشور پنجم است چون چاوشان به خدمتگارى برخاست و صفها از چپ و راست بياراست و سعد اكبر بر فراز شش‌پايهء منبر خطبهء تهنيت به ادا رسانيد و از براى دفع عين الكمال و ان يكاد ورد خويش گردانيد و كيوان كه پير دراك و صومعه‌نشين قلهء افلاك است\r\n\r\n","description":"","footnote":"","page_name":" 86 ","page_number":96},
  {"content":"\r\n\r\nعود قمارى بر مجمر خورشيد نهاد و طلسم دولت بر صفحهء ماه كشيد و در دار السلطنهء هرات به موضع باغ شهر خرگاههاى صد سرى و هشتاد سرى و خيمه‌هاى سقرلاط و سايه‌بانهاى ابريشمين سر به عيوق افراخت و تختهاى زر و نقره به خوشه‌هاى لعل و مرواريد ترصيع و تزيين يافت . بساط نشاط از عنبر غاليه‌ساى شد و مجلس انس از بخور عبير نافه گشاى گشت و بازارها و دكانها بر مثال باغ ارم خرم و آراسته گشادند و قبه‌هاى خوب‌منظر مانند درج پرگوهر و درج پراختر به رسم تزيين دادند . ساقيان سيمين ساق ساغر زرّين بر دست بلورين نهاده و به لعل شكرفروش هرطرف صلاى عيش درداده .\r\nبيت\r\n گفتى كه لعل ناب و عقيق گداخته است * در جام زر ز عكس رخ او شراب ناب \r\nمغنيان خوش‌الحان نواهاى خسروانى در بزم آن خسرو ثانى مىسراييدند و آواز رود و سرود به چرخ چنبرى مىرسانيدند و رامشگران زهره طبع به زيروبم چنگ‌وعود هوش از دل‌ودماغ مىربودند و دل‌وجان را فرح بر فرح مىفزود و در هرجا مجلس به‌سان بهشت برين آراسته و ساقيان نازنين مانند حورعين نشسته و برخاسته . چند روز متصل به عيش و نشاط و عشرت و انبساط اشتغال بود و حضرت خاقان سعيد دربارهء خواص و عوام انعام و اكرام تمام فرمود و اين جشن همايون در دار السلطنهء هرات اواخر ربيع الثانى به خوبترين وجهى روى نمود .\r\nمصرع\r\n مجلس عيش و نشاط و خرّمى آراستند \r\n\r\nذكر احوال ميرزا ابا بكر بعد از واقعهء ميرزا اميرانشاه\r\nچون ميرزا ابا بكر به سبب واقعهء پدر مغفور و انهزام لشكر مكسور در ممالك\r\n\r\n","description":"","footnote":"","page_name":" 87 ","page_number":97},
  {"content":"\r\n\r\nآذربايجان و عراق نتوانست بود ، عازم دار الأمان كرمان شد و سلطان اويس پسر امير ايدكو برلاس كه بعد از پدر و برادر حاكم آن‌جا بود موكب او را به تعظيم و اجلال استقبال نمود و گفت ما بنده و بنده‌زادهء اين خاندانيم . اگر ما را نسبت به فرزندان و فرزندزادگان حضرت صاحبقران خدمتى به دست برآيد كدام دولت و راى آن تواند بود . ممالك و خزاين و دفاين همه مبذول است و از آن حضرت قبول مأمول و چند روز به طوى و عيش گذرانيدند . ميرزا ابا بكر سلطان اويس را پادشاهى به استقلال ديده در خاطرش شعلهء حسد زبانه كشيد و معنى لا يجتمع فحلان فى شول و لا سيفان فى غمد به ظهور پيوست و از جانبين وحشت و نفرت آشكارا گشت .\r\nميرزا ابا بكر فكر گرفتن سلطان اويس داشت و سلطان اويس نيز بر لوح انديشه اين صورت مىنگاشت . ميرزا ابا بكر به سعى بسيار خود را از آن ورطهء خونخوار بيرون انداخت و عزم جانب سيستان با خود مقرّر ساخت و در فصل تابستان روى به بيابانى نهاد كه آب آتش‌فشان آن نمودار حميم است و هواى هاويه سانش آيت عذاب اليم و به حدود سيستان آمده شاه قطب الدين به مقدم او شادمان گشته موكب او را به اكرام تمام تلقى نمود و پنداشت كه موافقت با او موجب استغنا از استرضاى حضرت خاقان سعيد خواهد بود و ميان ميرزا ابا بكر و شاه قطب الدين عهود و مواثيق استحكام يافت و استماع اين اخبار سبب آن شد كه عزم يورش سيستان مصمّم گشت .\r\n\r\nذكر عزيمت خاقان سعيد به جانب سيستان\r\nحضرت خاقان سعيد عزم يورش سيستان جزم فرمود و رايات ظفر آيات از دار السلطنهء هرات عاشر جمادى الاولى جنبش نمود .\r\nبيت\r\n بر عزم نيمروز شهنشاه كامياب * لشكر كشيد تيغ‌زنان همچو آفتاب \r\nو چون موكب نصرت‌شعار به قصبهء اسفزار رسيد ، راى اعلى اقتضاى آن\r\n\r\n","description":"","footnote":"","page_name":" 88 ","page_number":98},
  {"content":"\r\n\r\nفرمود كه لشكر منصور جيبا نمايند . صحرا در صحرا ، جوشن و برگستوان بود . جهان در جهان خود و خفتان و بلارك و سنان نمود . از درخشيدن آيينه‌هاى چينى در هر جانب خورشيدى لامع و از لمعهء تيغ و سنان در هرطرف برقى ساطع .\r\nبيت\r\n تو گفتى كه روى زمين آهن است * ز نيزه هوا نيز در جوشن است \r\nسپاه ظفرپناه متوجه فراه گشته به حدود آن ولايت درآمدند و شاه اسكندر نيال‌تكين كه والى آن ولايت بود ، قلعهء فراه را استحكام داده بود و حصار فراه در اصل حصنى حصين و قلعه‌اى متين و ساكنان آن به حصانت و جلادت مغرور گشته و مددكاران سيستان با آن غرور همدستان شده بودند . لشكر منصور چون قضاى مبرم بر حوالى آن قلعهء محكم فرود آمد .\r\nبيت\r\n دزى بود با آسمان هم‌نورد * نبرده كسى نام آن در نبرد \r\nقلعه‌اى پاى بر ايوان كيوان نهاده و عيوق در مقابلهء مواضع مقاتلهء آن از چشم فلك فتاده و با اين رفعت مقام در غايت حصانت و استحكام و هزار مرد كارديده گرم و سرد روزگار چشيده كه نسر طاير از زخم تير ايشان بر خطر بود و كوه راسخ از بيم تيغشان برحذر مىنمود در آن‌جا ساكن بودند . جمعى بهادران سيستان و دلاوران زاولستان مثل هندوبوقا و محمود شمس و محمود غورى و سيه سوار و محمود سيه سوار و عمر سيه سوار به كنار ديوار حصار آمده مستعد جنگ و قتال بر پشت ديوار حصار ايستادند . لشكر منصور را چون چشم بر ايشان افتاد جمعى از پردلان زمانه و يساولان در خانه كه پلنگان كوه قتال و شيران بيشهء جدال بودند مثل محمود شاه چهره و شاه محمود نكودرى و يوسف عراقى و خداداد و حسين خلج و بايزيد بندار .\r\n\r\n","description":"","footnote":"","page_name":" 89 ","page_number":99},
  {"content":"\r\n\r\nمصرع\r\n شيران جنگجوى و پلنگان تند خوى \r\nحمله كردند و از ديوارها گذشته پياده در ميان ياغى درآمدند و كار از تير و كمان به ريش و گريبان رسيد و باهم برآميخته بسيار گرز و شمشير برهم ريختند . سيستانيان چون دستبرد سپاه ظفرپناه ديدند فرار نموده در قلعه خزيدند و دم در كشيدند . امراى دولت و اعيان حضرت منجنيقها ساخته عراده‌ها افراخته و از اطراف سنگها انداخته به حفر خندق و كندن نقب مشغول شدند . سه نقب به عهدهء امير مضراب و يكى به عهدهء امير على ترخان و يكى به عهدهء امير حسن صوفى ترخان و يكى به عهدهء امير عليكه كوكلتاش و يكى به عهدهء امير جلال الدين فيروز شاه و يكى به عهدهء نوشيروان و يكى به عهدهء فرمان شيخ و يكى به عهدهء امير سيد على ترخان و يكى به عهدهء امير يوسف خواجه و امير پكنه و مولانا ابراهيم صدر و يكى به عهدهء امير خداوند شاه و يكى به عهدهء امير موسى شيخ و امير محمد مشرف و جماعت سربداران .\r\nسپاه سپهرمواكب از اطراف و جوانب خندق مىكندند و نقب پيش مىبردند و اهل حصار نيز جنگهاى مردانه مىكردند . ده شبانروز به نوك پيكان جهان‌سوز و زبان سنان شعله‌افروز آتش قتال التهاب و اشتعال داشت و چهار ديوار آن حصار استوار چون چشم زره و خانهء زنبور شد . اهل قلعه دلايل عنايت الهى و مخايل قدرت پادشاهى مشاهده نموده به عين اليقين بر ايشان روشن شد كه اگر از تيغ شاه جهان امان نجويند مجال تلافى و امكان تدارك نماند . شاه اسكندر نيال‌تكين و پهلوان شمس دراز و باقى نقباى قلعه از اوج رفعت به حضيض مسكنت آمده امير شاه ملك را شفيع ساختند و شفاعت او محل قبول يافته آن حضرت رقم عفو بر جرايد جرايم ايشان كشيد و چنان قلعه‌اى كه طريق استخلاص آن بر خسروان جهان بسته بود گشاده شد . شاه اسكندر و سرداران قلعه بساط بارگاه بوسيده آواز و ان لم تغفر لنا و ترحمنا لنكونن من الخاسرين برآوردند . آن حضرت گناه ايشان را به ذيل كرم پوشيده همه را تربيت و نوازش فرمود .\r\n\r\n","description":"","footnote":"","page_name":" 90 ","page_number":100},
  {"content":"\r\n\r\nو چون خاطر همايون از مهم فراه فراغت يافت ، عنان جهانگشايى به صوب قلعهء اوك تافت و پهلوان شمس دراز را با معارف سيستان كه از قلعهء فراه بيرون آمده تربيت يافته بودند مجددا خلعت پوشانيد و به رسم رسالت پيش شاه قطب الدين فرستاد . مضمون آن‌كه : هميشه عنايت ما شامل احوال پادشاهان بوده و شاه شاهان ابو الفتح كه به شرف ملازمت حضرت صاحبقران مشرف گشته بوده در بلوك ملوك و يرگهء شاهان به حرمت روزگار مىگذرانيد و چون او به رحمت حق پيوست ، مملكت سيستان بر اعقاب او مسلم داشته آمد و سخن غرض‌خواه و نمّام در حق ايشان محل استماع نيافته و چون ممالك تعلق به ديوان ما گرفت همچنان برقرار آن مملكت را به ايشان عنايت فرموديم و از غايت اعتقاد و اعتماد كه بر جانسپارى ايشان داريم شاهان فراه كه مدّتهاى مديد در لشكرهاى بعيد حضرت صاحبقران را كوچ دادند بر موجب مكتوب ايشان كه ذكر ياغيگرى شاهان به عرض رسانيدند سياست فرموديم و الحالة هذه مخالفت از ايشان غريب و عجيب مىنمايد . مىبايد كه به عقل رجوع كرده تأمل نمايد كه آخر اين كار به كجا خواهد رسيد و ايشان را از عادت ما معلوم شده باشد كه عفو از زلّت زيردستان و تجاوز از هفوات گنهكاران سيرت حميده و سنت پسنديدهء ماست . بايد كه بر خلاف گذشته متوجّه درگاه عالم‌پناه گردند كه دربارهء ايشان غايت عنايت ظهور خواهد يافت . حق عليم است و كفى به شهيدا كه ما قصد ملك و جان او نداريم و از آنچه پيشتر بودند عزيزتر خواهند بود و اگر پنبهء تنبيه از گوش غفلت برنكشند و از خواب غرور بيدار نشوند و از هواجس خذلان و وساوس شيطان روى نتابند هرآينه عواصف سخط در حركت آيد و آتش غضب زبانه زند و بر جمعى اخيار كه نه به اختيار در ميان آن اشرارند آن رود كه در شريعت معدلت جايز نباشد . بنابرآن ما صبر مىنماييم و به حبل حلم اعتصام مىفرماييم ايشان نيز در نص  فَمَنْ بَدَّلَهُ بَعْدَ ما سَمِعَهُ فَإِنَّما إِثْمُهُ عَلَى الَّذِينَ يُبَدِّلُونَهُ  « 41 » احتياط تمام\r\n\r\n\r\n","description":"","footnote":"\r\n( 41 ) . سورة البقرة 181 .\r\n","page_name":" 91 ","page_number":101},
  {"content":"\r\n\r\nبه‌جاى آوردند و به غور فرمودهء نحن الزّمان من رفعناه ارتفع و من وضعناه اتّضع رسند .\r\nو چون آن جماعت عزيمت سيستان نمودند ، موكب همايون دايره‌وار گرد اوك درآمد و قلعهء آن را كه به لاش مشهور است ، نقطه كردار در ميان گرفتند .\r\nشاه نصرت پسر شاه محمد با فوجى بهادران سگزى به حصن اوك درآمده به جنگ و جدال بيرون آمدند و دلاوران لشكر منصور حمله‌هاى بهادرانه پيش بردند .\r\nاهل حصار پشت بر ديوار استوار داشته چون آتش در حجر و عرض در جوهر ثابت و پايدار ايستاده جنگ را آماده بودند . لشكر منصور آب رود را از ايشان بازگرفته و ايشان به آب چاهى كه در قلعه بود روز مىگذرانيدند . چاخويان نقب زده آب چاه را نيز از ايشان ستدند . شاه نصرت كه به حصانت حصار و مردان كار مغرور بود ، روى نياز بر زمين تضرع نهاده از سر عجز امان طلبيد و حضرت خاقان سعيد مرحمت فرموده لشكر از پاى ديوار حصار بازخوانده و دربارهء شاه نصرت عاطفت فرمود و اهالى قلعهء كارونك و قلعهء گوين كه از توابع اوك بود احوال قلعهء فراه و اوك مشاهده كرده ايشان نيز امان طلبيده بيرون آمدند و به مرحمت و عنايت مخصوص گشتند .\r\nو چون آن ولايات مسخر و مفتوح شد ، رايات همايون به جانب زره در حركت آمد و چون به لب آب هيرمند رسيد ، با آن‌كه شاه قطب الدين سعادت خدمت درنيافت كسى نيز نفرستاد . آتش قهر پادشاهانه بالا گرفت و فرمان فرمود كه بندها را شكستند . سه بند مشهور است كه از عهد رستم بسته‌اند يكى بند راشكك و ديگرى بند شهر و ديگرى بند بلغاغانى كه محكمتر است . همه را ويران ساخته روى به نهب و غارت و تخريب عمارت آوردند و از اثر بىعنايتى در مواضع و مزارع هيچ باقى نگذاشتند و باوجود غلهء بسيار در اندك مدّتى قحط از آن ديار برآمد و لشكر قيامت اثر به ولايت وتين درآمد و خرابى بسيار شد و ميرزا رستم كه از عراق به درگاه عالم‌پناه آمده بود به نوازش پادشاهانه اختصاص يافته فرمان همايون نافذ شد كه به اتفاق امير مضراب به ولايت زره رفتند و همين طريق مسلوك داشتند و چون آثار تسلط و اقتدار در آن ممالك به نهايت رسيد ، حضرت خاقان سعيد عزيمت معاودت\r\n\r\n","description":"","footnote":"","page_name":" 92 ","page_number":102},
  {"content":"\r\n\r\nفرمود و ايالت ولايت اوك به پهلوان جمال يكم رجوع فرمود و ولايت فراه به شاه اسكندر پسر شاه على كه در شمايل او آثار مردانگى و انوار فرزانگى واضح و لايح بود مفوّض شد و چون ماه رمضان كه اثر اوله رحمته و اوسطه مغفرة و آخره عتق من النار در حق آن وارد است نزديك رسيده بود ، آن حضرت اوقات فرخنده ساعات آن را از نقص رخصت سفر صيانت نمود و سلخ شعبان به سعادت و اقبال در مستقر دولت نزول اجلال فرمود .\r\nمصرع\r\n چون آفتاب برج شرف را جمال داد \r\n\r\nذكر آمدن ايلچيان خطاى نوبت اوّل\r\nهرسعادتمندى كه حضرت حق جل و علا ، او را به لطف شامل خلعت اجتبا پوشانيد و بر اصناف برايا حاكم و آمر گردانيد و آن دولتمند در سرّاء و ضرّاء سرا و جهرا از حدود الهى تجاوز جايز ندارد و حق نعمت به افاضت عدل و احسان كه زبدهء اعمال انسان است گذارد و با وفور استغنا و ظهور استعلاء به اعتقاد تمام اعتراف دارد كه  لا أَمْلِكُ لِنَفْسِي نَفْعاً وَ لا ضَرًّا إِلَّا ما شاءَ اللَّهُ  « 42 » و يقين داند كه از راه بشريت ميان ذرّيت آدم تفاوتى نيست و تمايزى كه حاصل است جز عطيت فضل رب الأرباب كه يرزق من يشاء به غير حساب نتواند بود و استيفاى اين دولت و استبقاى اين موهبت به رعيت‌پرورى و مرحمت‌گسترى ميسر گردد هرآينه زمانه غاشيهء همت او بر دوش نهد و گردون حلقهء اطاعت او در گوش كشد . مقصود از اين تشبيب و مطلوب از اين تهذيب آن است كه چون موكب همايون از شورش سيستان بازآمد .\r\nايلچيان پادشاه خطاى كه جهت رسانيدن تعزيت حضرت صاحبقران فرستاده بود با بيلاكات و تنسوقات رسيدند و سخن پادشاه خود به عرض رسانيدند و حضرت خاقان سعيد دربارهء ايشان مرحمت و عنايت نموده اجازت مراجعت فرمود .\r\n\r\n\r\n","description":"","footnote":"\r\n( 42 ) . سورة الأعراف 188 .\r\n","page_name":" 93 ","page_number":103},
  {"content":"\r\n\r\n\r\nذكر عزيمت ييلاق بادغيس و از آن‌جا عزم ماوراء النهر\r\nچون اوقات شريف ماه مبارك رمضان به اتمام رسيد و شرايط عيد صيام كه از كباير شعائر اسلام است به‌جاى آورده شد و نيّر اعظم شرف خانهء خويش را مشرف ساخت ،\r\nشعر\r\n باز فراش چمن يعنى نسيم نوبهار * بر چمن انداخت فرشى از پرند هفت كار \r\nو باغ‌وراغ به حله‌هاى رنگين تزيين يافته كوه و صحرا رشك نگارخانهء چين شد . حضرت خاقان سعيد فرزند دولتمند ميرزا ابراهيم سلطان را به امارت دار السلطنهء هرات بازداشته امير جلال الدين فيروز شاه را ملازم او گذاشت و فرمان فرمود كه امير لطف اللّه بابا نتمور و امير حمزه قتوقو به سرحد سيستان رفته برخبر باشند و موكب منصور پنجم ذى قعده به طرف بادغيس روان شد و مثال همايون به احضار لشكرها نفاذ يافت و به اندك مدتى سپاهى كه مدّ آن در وهم نگنجد و عدّ آن را ميزان انديشه نسنجد ، در ظل رايت نصرت آيت كه مطلع آفتاب و ظفر يافت جمع آمد و در اين اثنا ، به مسامع جلال رسيد كه ميرزا خليل سلطان به دست امير خداىداد حسينى گرفتار شده و مملكت ماوراء النهر به‌هم برآمد .\r\n\r\nذكر احوال مملكت ماوراء النّهر در اين سال و نهضت همايون به سعادت و اقبال\r\nچون ميرزا خليل سلطان شنيد كه حضرت خاقان سعيد در بادغيس لشكرها جمع فرمود ، او نيز با لشكر فراوان به حوالى كش آمد و آن‌جا خبر يافت كه امير خداىداد حسينى به كنار آب خجند رسيد . ميرزا خليل امير اللّه داد و امير ارغونشاه\r\n\r\n","description":"","footnote":"","page_name":" 94 ","page_number":104},
  {"content":"\r\n\r\nرا با سه هزار سوار نامزد آن طرف فرمود و هردو لشكر در حدود ديزاق نزديك هم رسيدند و چند روز در برابر هم بوده ، امرا از ميرزا خليل مدد طلبيدند و ميرزا خليل با چهار هزار سوار ايلغار كرد و از سمرقند گذشته در قريهء شيراز فرود آمد و خداىداد آگاه شده روز خود را به مخالفان نمود و شب همه شب رانده روز ديگر نماز پيشين چون برف خاطف به ميرزا خليل سلطان رسيد و شعلهء حرب برافروخت و سمرقنديان پريشان شدند و ميرزا خليل سلطان به حصار ويران شيراز درآمد و امير خداىداد در زمان شيراز را گرفته او را به دست آورد و اين واقعه سيزدهم ذى قعده وقوع يافت .\r\nامير خداىداد مثله و احكام مىنوشت و مهر ميرزا خليل مىكرد و به اطراف ممالك ارسال مىنمود تا تمام ولايت ماوراء النهر خدمتش را مسخّر گشت .\r\nچون اين اخبار به عرض حضرت خاقان سعيد رسيد موكب همايون بيست و يكم ذى قعده عازم ماوراء النّهر شد و آن حضرت امير چركس را پيش ميرزا خليل فرستاده بود . امير خداىداد نوكر خود و نوكر ميرزا محمد جهانگير را همراه چركس فرستاده در رباط قتلغ تيمور به اردوى همايون رسيدند و عرضه داشتند كه امير خداىداد مىگويد كه من بندهء آن حضرتم و اين صورت بنابر خدمتگارى به ظهور آمده . اكنون به هرنوع حكم شود به تقديم رسانم . حضرت خاقان سعيد چوبين‌قوچين را با نوكر خداداد پيش او فرستاد و پيغام داد كه حالا اختيارى نمانده و ما مىرسيم . هرچه يراق باشد چنان خواهد شد . ان شاء اللّه تعالى . امير خداىداد بايد كه بىتردد متوجه شود كه عنايت پادشاهانه شامل احوال اوست و آن حضرت ششم ذى حجّه به لب آب رسيد .\r\nو امير شيخ نور الدين ، در وقتى كه اجازت جانب ماوراء النهر مىخواست ، عرضه داشته بود كه هرگاه موكب همايون عازم ماوراء النهر شود من نيز به اردوى اعلى ملحق خواهم شد و به همان بلجار به بخارا آمده امير خداى داد خبر يافت كه امير شيخ نور الدين به اردوى همايون مىرود . از دار الملك سمرقند به رسم ايلغار سوار شد و بر سر شيخ نور الدين تاخت و مردم او را تارومار ساخت و به سمرقند باز\r\n\r\n","description":"","footnote":"","page_name":" 95 ","page_number":105},
  {"content":"\r\n\r\nرفت .\r\nو موكب حضرت شاهرخى از آب عبور فرمود و امير خداىداد ميرزا احمد ميرك و ميرزا سيدى احمد را به تسخير ولايت حصار فرستاده بود . شاهزادگان پيش از آن‌كه فرمانى به استحضار ايشان نفاذ يابد به اردوى اعلى آمدند و تربيت و نوازش يافتند و شاد ملك آغا را كه خاتون ميرزا خليل بود عبد الخواجه به اردو رسانيد و در خزار خبر آمد كه خداىداد را چون دندان طمع در كام ناكامى شكست و كعبتين ايّام بر مراد او نگشت ، ميرزا خليل را بند فرموده به سرعت تمام عزيمت هزيمت نمود و موكب همايون به دولت و اقبال متوجه مستقر جلال شد و پيشتر امير علاء الدين عليكه را با امناى ديوان به ضبط شهر و خزاين روان فرمود و اكابر سمرقند تا رباط يام آمده شرايط استقبال و مراسم تعظيم و اجلال به‌جاى آوردند و ميرزا محمد جهانگير و باقى امرا شرف دستبوس يافتند و سابع عشرين ذى حجّه ، دار السّلطنهء سمرقند مستقر موكب همايون آمد . اكابر و اشراف دعا و ثنا به ادا رسانيده نشاط و انبساط نمودند و آن حضرت همه را به تشريفات پادشاهانه و عنايات خسروانه رعايت و نوازش فرمود و امير شيخ نور الدين و امير مبشر به شرف ملازمت مستسعد گشته در سلك امراى عظام انتظام يافتند .\r\n\r\nذكر قضاياى فارس و عراق در اين سال\r\nميرزا پيرمحمد بعد از ضبط ممالك عراق و فارس متوجه حويزه و شوشتر و ساير بلاد خوزستان شد . چه امير خاند سعيد برلاس و شيخ‌زاده توكل كه حكام آن نواحى بودند مخالفت مىنمودند و ميرزا پيرمحمد از منزل رامهرمز عبد اللّه پروانچى و عبد خواجه و مولانا صنع اللّه را پيش شيخ‌زاده توكل فرستاد و عهدنامه روان كرده پيغام داد كه اگر انقياد نمايند قطعا متعرّض عرض و سرومال و ناموس ايشان نشود و تذكار مامضى نكند و از جريمهء خاند سعيد گذرد و اهالى آن ولايات را از آفات مصون دارد و چون پيغام به امرا رسيد مشورت كرده قرار دادند كه به استقبال بيرون آيند و ميرزا\r\n\r\n","description":"","footnote":"","page_name":" 96 ","page_number":106},
  {"content":"\r\n\r\nپيرمحمد در يك فرسخى شوشتر فرود آمده امرا با خزاين و پيشكشهاى فاخر بيرون آمده شرف بساطبوسى دريافتند و به عواطف پادشاهانه مخصوص شدند و ميرزا پيرمحمد در شهر شوشتر به دار الأماره نزول كرد و چند روز به دولت گذرانيده عازم دزفول شد و آن‌جا دو سه روز بوده مهمات سرانجام نموده متوجه حويزه گشت و در كنار رود چهاردانگه اصول احشام كرد و اعيان اعراب جزاير مصحوب سيد يونس و سيد عبد اللّه پيشكشهاى نيكو فرستادند و ميرزا پيرمحمد ممالك خوزستان را مسخر ساخته و بيات كه از مضافات بغداد است تاخته به واسطهء تغير هوا كه سبب تب و موجب تعب بود - چنانچه امير خاند سعيد برلاس رحلت نمود - عنان دولت به صوب شيراز بازگردانيد و در آن ولايات معتمدان نشاند .\r\n\r\nتتمه قضاياى فارس و عراق و احوال ميرزا اسكندر\r\nچون ميرزا پيرمحمد با برادران محاربه كرده غالب آمد و ميرزا رستم به خراسان رفته پناه به درگاه حضرت خاقان سعيد آورد ، چنانچه گذشت ، ميرزا اسكندر نيز عازم دار الأمان خراسان شده چندگاه در قريهء احمد كه ميان تون و طبس واقع است به سر برد و چون روزگار خواست كه آن راز آشكار كند ، اسكندر به جهت محافظت آب حيات عمر عزيز ، در ظلمت شب و الليل اخفى للويل از راه بىراهه و بيابان به جانب بلخ و شبرغان روان شد و به آن ولايات رسيده جمعى به او پيوستند و ميرزا قيدو كه در بلخ بود متوهم شده قصد او كرد و از طرفين لشكرها برابر آورده ميرزا اسكندر تاب مقاومت نياورد و مردم او متفرق شدند . خواست كه تغيير وضع كرده از جيحون عبور كند و متوجه اوزگند شود . شب‌هنگام چهره‌اى كه محل اعتماد او بود فرار نمود و آن عزيمت فسخ كرده در بيابان سرگردان مىگشت .\r\n\r\n","description":"","footnote":"","page_name":" 97 ","page_number":107},
  {"content":"\r\n\r\nبيت\r\n تكاورانى در زير زين درآورده * چو ابرگاه مسير و چو ببرگاه توان \r\nتا به حوالى اندخود رسيد . حاكم آن‌جا امير سيد احمد ترخان كه حضرت خاقان سعيد آن ولايت به او عنايت فرموده بود خبر يافته استقبال نمود و شرف دستبوس يافته خدمات شايسته به‌جاى آورده اما عرضه داشت به پايهء سرير اعلى فرستاد و شرح قضيه را اعلام داد و ميرزا اسكندر از اين معنى برحذر مىبود . ليكن\r\nبيت\r\n هرنيك و بدى كه درشمار است * چون درنگرى صلاح كار است \r\nدست رضا در دامن قضا زده سر به گريبان توكّل فروبرده بود .\r\nبيت\r\n راهرو گر صد هنر دارد توكل بايدش * مرغ زيرك چون به دام افتد تحمل بايدش \r\nو پاى صبر در دامن تحمل كشيد . اما به مقتضاى  عَسى أَنْ تَكْرَهُوا شَيْئاً وَ هُوَ خَيْرٌ لَكُمْ  « 43 » آنچه ميرزا اسكندر از آن مىترسيد سبب بهبود او گرديد و نوكر سيد احمد آمد و نشان جزم آورد كه گماشتگان حدود و مستحفظان طرق پيرامون متعلقان ميرزا اسكندر نگردند و هرطرف كه خاطر مباركش ميل نمايد خدمات پسنديده نموده به سلامت گذرانند و مكتوبى در باب سفارش او به برادرش ميرزا پيرمحمد اصدار يافته بود مضمون آن‌كه :\r\nجناب فرزند اعز اكرم ارشد ، نور الدولة و الدين ميرزا پيرمحمد اطال اللّه تعالى بقاءه مىبايد كه در جميع احوال نصّ  وَ أَحْسِنْ كَما أَحْسَنَ اللَّهُ إِلَيْكَ  « 44 » را قدوه\r\n\r\n\r\n","description":"","footnote":"\r\n( 43 ) . سورة النور 33 .\r\n( 44 ) . سورة القصص 77 .\r\n","page_name":" 98 ","page_number":108},
  {"content":"\r\n\r\nگردانيده اقاصى و ادانى را از حسن اشفاق بهرمند دارد و به موجب اولو الارحام بعضهما ولى ببعض هيچ آفريده اقتباس انوار اين مهم را مستحق‌تر از جماعتى كه فضيلت صلهء رحم دارند در خيال نتوان آورد . طايفه‌اى كه سر وجود از يك گريبان برآورده‌اند و پاى نشوونما در يك دامان كشيده ثريا شكل از يك مطلع طلوع كرده و بروج‌وار از پى يكديگر برآمده و چون جواهرى كه از يك عقد منتشر شود و كلماتى كه از يك لفظ منتشر گردد و اين حالات جز ميان اخوه و اخوات و اقارب و عصبات نتواند بود كه اين جماعت را زيادت ارادت و اعتقاد در حق يكديگر باشد و اگر ناگاه عياذا باللّه خدشه‌اى در ميان آيد راه نمّام و حاسد بسته جادهء  لا تَثْرِيبَ عَلَيْكُمُ الْيَوْمَ  « 45 » گشاده دارند . مقصود آن‌كه فرزند اسكندر را بازطلبيده به عنايت و شفقت مخصوص سازد و ناحيتى از اطراف مملكت به ديوان او گذارد .\r\nچون اين مكتوب به ميرزا اسكندر رسيد با خواص خود مشورت نموده عزم صوب عراق و فارس جزم كرد به اميد آن‌كه شايد محرك العرق نزاع زنگ نزاع از آيينهء خاطر برادر بزرگوار زدوده باشد و وسيلهء صلهء رحم رحم در دل او آورده بر اين قرار و يراق متوجه فارس و عراق شد .\r\nمصرع\r\n هرروز به منزلى و هرشب جايى \r\nمىبود و بيابان و باديه مىپيمود و چون سرهاى راه مضبوط بود و حدود مسدود ، تغيير وضع نموده صحرا به صحرا مىتاخت تا بيست و ششم ماه مبارك رمضان تنگاتنگ شام از تنگ اللّه اكبر شيراز گذشته و متعلقان را بيرون گذاشته پياده از دروازهء سعادت‌آباد درآمد و به خانهء خواجه حسين طبيب رفته در حالت افطار خبر به ميرزا پيرمحمد رسيد و دست از طعام بازكشيده او را به احترام تمام طلبيد و انواع اشفاق و دلدارى نمود و اسباب پادشاهى مرتّب داشته در محلهء موردستان ، در خانهء رمضان آقا كه اختاجى شاه شجاع بود ، به خير و سعادت نزول فرمود .\r\n\r\n\r\n","description":"","footnote":"\r\n( 45 ) . سورة يوسف 92 .\r\n","page_name":" 99 ","page_number":109},
  {"content":"\r\n\r\nمصرع\r\n ماه در منزل شرف آمد \r\n\r\nذكر احوال سلطان احمد و قضايا كه در بغداد و خوزستان واقع شد\r\nسلطان احمد خبر مراجعت ميرزا پيرمحمد از ولايت خوزستان شنيده متوجه شد . نخست به حويزه رسيده پيش از طلوع آفتاب قلعه را بىخبر چون حلقهء انگشترى در ميان گرفت . مستحفظان آن زمان سر از خواب غفلت برآوردند كه اشعهء تيغ ياغى از چهار طرف ايشان تابان بود و سراسيمه بر اسبان سوار شده رو به گريز نهادند و ندانستند كه\r\nمصرع\r\n زهرى كه به جان رسيد ترياك چه سود \r\nجنگاوران همه را در شمشير گرفته هركه از تيغ خلاص شد اسير گشت .\r\nسلطان كسى را نكشت و پيرحاجى كوكلتاش خبر حويزه شنيده و قلعهء دزفول گذاشته به طرف شوشتر گريخت و امير الس در شوشتر چنان ترسيده بود كه به صد سلسله در قلعهء سلاسل * توقف نمىنمود . خود را به رامهرمز افكند و ميرزا پيرمحمد خبر عزيمت سلطان احمد شنيده بود و تولك و نوشيروان برلاس را به مدد امراى خوزستان فرستاده امرا در رامهرمز به الس رسيدند و به ضبط قلعه دارى قيام نمودند .\r\nسلطان خوزستان را مسخر ساخته عازم رامهرمز شد . مولانا قطب الدين قاضى با امراى ميرزا پيرمحمد گفت اگر جنگ خواهيد كرد علفه و علوفه آماده است و اگر بيرون خواهيد رفت پيشتر بيرون رويد تا رعايا در بلا نمانند . امرا و رعايا سوگند خورده يكدل شدند و پيادگان شهر باقراولان سلطان مبارزتها نمودند . ناگاه نيم‌شبى ، اغروق سلطان با مشاغل فراوان پيدا شد . امراى ميرزا پيرمحمد هريك به طرفى گريختند و رعاياى بيچاره در دام بلا گرفتار آمدند . سلطان قاضى قطب الدين را با جمعى پيادگان قتل كرد و باقى رعايا به شوشتر رانده قلعهء رامهرمز را با زمين هموار ساخت و مقصود نيزه‌دار را به كوتوالى قلاع خوزستان معين كرد . در اين اثنا ، شنيد\r\n\r\n","description":"","footnote":"","page_name":" 100 ","page_number":110},
  {"content":"\r\n\r\nكه پسرش علاء الدوله عاصى شده متوجه تبريز گشت . سلطان عزيمت بغداد نمود و اويس نامى كه مادرش در حرم سلطان بود ، دعوى فرزند سلطان مىكرد . سلطان بيست هزار دينار حق السكوت انعام فرمود . او را نصيحت نمود كه بعد از اين مثل اين سخنان نگويد .\r\nمصرع\r\n او نيز ز سلطان به همين راضى شد \r\n\r\nذكر مخالفت سلطان علاء الدوله با پدرش سلطان احمد\r\nسلطان احمد در آن زمان كه در خوزستان بود ، پسرش سلطان علاء الدوله متوهم شده از بغداد به راه حله و اردبيل به آذربايجان رفت . امير قرايوسف آگاه شد كه شاهزاده بىاجازت پادشاه آمده مختصر خرج اليومى تعيين نمود و ماه رمضان گذشته جمعى را ملازم فرمود كه شاهزاده را به سرحد ولايت او رسانيدند . در حدود خوى ، كردان ملك عزّ الدين او را گرفته پيش ملك بردند . ملك او را دو ماه نگاه داشته خدمات شايسته به‌جاى آورد و امير قرايوسف به ملك عزّ الدين نوشت كه شاهزاده بىحكم پادشاه آمده بود . ما بدان سبب او را رعايت ناكرده عذر خواستيم .\r\nاو نيز بايد كه همين طريق مسلوك دارد تا موجب ملالت و خرابى رعيت نشود .\r\nملك عزّ الدين را طاقت مقاومت او نبود . شاهزاده را اجازت فرمود و آن بيچاره را مرغ روح از قفس تن پريده از جان سير شد و به جانب اردبيل ميل كرد كه چند روز در صحبت شيخ سالك مناسك ، شرف الدين على صفوى گذراند .\r\nقطعه\r\n با من پدر كه باد پر از نور مرقدش * گفتا گر افتدت ز غم دهر مشكلى\r\nيا در پناه همت صاحبدلى گريز * يا التجا نماى به اقبال مقبلى \r\nچون به نواحى تبريز آمد ، جمعى بىباكان بطّال چون لشكر دجّال هجوم\r\n\r\n","description":"","footnote":"","page_name":" 101 ","page_number":111},
  {"content":"\r\n\r\nكرده شاهزاده و نوكران او را مقيّد گردانيدند و خبر به امير قرايوسف رسانيدند و او شاهزاده را به قلعهء عبد الجوز فرستاد . بيچاره زخم قوى بازو و در خاطر هزار آرزو و از متكاى سلطنت در مقام محنت افتاده و تخت و ملك بر باد داده و چهرهء بخت را به ناخن تغابن مىخراشيد و جز صبر هيچ چاره نمىديد .\r\nمصرع\r\n صبر است دواى من و دردا كه مرا نيست \r\n\r\nوقايع سنة اثنتى عشرة و ثمانمايه بقيهء حكايات ماوراء النّهر\r\nحق سبحانه تعالى چون سرير سلطنت سمرقند را كه مملكت موروث حضرت خاقان سعيد بود ،\r\nمصرع\r\n بىدرد سر نيزه و آمد شد پيكان \r\nبه آن حضرت عنايت فرمود ، شكر نعماى نامتناهى الهى به واجبى ادا نمود و امير خداداد با اهل بغى و فساد روى به مغولستان نهاد . آن حضرت اوايل محرم امير خضر خواجه و امير حسن كا و خواجگى را فرمود كه به خراسان رفته به امير لطف اللّه و امير حمزه قتوقو كه در حدود سيستان‌اند ملحق شده مدد يكديگر باشند و لدساتر خان را پيش خداىداد فرستاد . پيغام داد كه پيشتر معروض داشته بودى كه از براى شما كارى كرده‌ام . اكنون ما از آن كار منت داريم و ثبات‌قدم اين‌جانب بر طريق وفا و راه صفا دانسته باشد و تربيت دور و نزديك و تقويت ترك و تازيك شنيده چون امرى واقع نشده كه موجب اجتناب باشد چرا به ما ملحق نمىشود و روىگردان است . چون لدساتر خان به او رسيده رسالت ادا كرد ، امير خداىداد گفت امير شيخ نور الدين آن حضرت را برين مزاج نخواهد گذاشت . اگر او را مقيد سازند من به خدمت آيم . آن حضرت از جواب ناصواب او غضب فرمود و به عزم رزم او نهضت نمود .\r\n\r\n","description":"","footnote":"","page_name":" 102 ","page_number":112},
  {"content":"\r\n\r\nمصرع\r\n آتش قهرش معاذ اللّه كاز او سوزد جهان \r\n\r\nذكر عزيمت حضرت خاقان سعيد به طرف مغولستان و كشته شدن امير خداداد\r\nحضرت خاقان سعيد را عزيمت جانب مغولستان تصميم يافته از دار السلطنهء سمرقند به قريهء شيراز آمد و ميرزا رستم و امير سيد على ترخان و امير شاه ملك و امير نوشيروان را منغلاى ساخته به شاهرخيه فرستاد و ميرزا اميرك احمد و برادرش ميرزا بايقرا و امير سلطانشاه برلاس و امير حسن صوفى را نامزد خجند فرمود و آن حضرت ييلاق اوراتپه را منزل همايون ساخته از امراى منغلاى خبر آمد كه امير خداىداد عرضه مىدارد كه اگر امير شيخ نور الدين بدين جانب آيد هرچه يراق باشد به تقديم رسانيم . آن حضرت امير شيخ نور الدين را روان فرمود .\r\nو در اين اثنا ، از نگارخانهء غيب صورتى روى نمود كه مثال آن در آيينهء خيال كسى نبود و شرح اين سخن آن است كه امير خداىداد ، از مغولستان طمع مدد داشت و از محمد خان پادشاه آن‌جا نقش معاونتى بر لوح انديشه مىگماشت و محمد خان برادر خود شمع جهان پادشاه را به التماس امير خداىداد به مدد فرستاده به نواحى تاشكند آمد و امير خداىداد به استبشار تمام استقبال نموده شرايط خدمت به‌جاى آورد و ندانست كه  عَسى أَنْ تُحِبُّوا شَيْئاً وَ هُوَ شَرٌّ لَكُمْ  « 46 » شمع جهان در قضيهء خداىداد با خواص خود تأمل نموده فرمود كه با وجود چندان عنايت كه حضرت صاحبقران را دربارهء او بود با فرزندان او چه وفادارى نمود .\r\nشعر\r\n وفا مجوى از او ور سخن نمىشنوى * به هرزه طالب سيمرغ و كيميا مىباش \r\nبرين يراق اتفاق كرده او را به قتل آورد و سر او را پيش امير شاه ملك\r\n\r\n\r\n","description":"","footnote":"\r\n( 46 ) . سورة النور 33 .\r\n","page_name":" 103 ","page_number":113},
  {"content":"\r\n\r\nفرستاد .\r\nقطعه\r\n براى كارزار دشمن شاه * كه جانش خصم بود و طبع دشمن\r\nگهى از غنچه سازد دهر پيكان * گهى بر آب پوشد باد جوشن \r\nجمعى را كه ممدّ و معاون خود تصور كرده بود سبب هلاك او شده شر آن شرير كفايت كردند و كفى اللّه المؤمنين القتال .\r\nبيت\r\n اى كرمش كار جهان ساخته * بىمن و تو از همه پرداخته \r\n\r\nذكر تفويض مملكت اوزجند به ميرزا اميرك احمد بن ميرزا عمر شيخ\r\nچون ممالك ماوراء النهر در قبضهء اقتدار خاقان كامكار قرار يافت و انوار عاطفت آن حضرت بر اطراف آن ولايت تاخت ، راى اعلى اقتضاى فرمود كه ميرزا اميرك احمد بن ميرزا عمر شيخ را كه در ملازمت آن حضرت طريق جانسپارى مسلوك داشته بود تربيت نموده مملكت اوزجند را سيورغال او فرمود و برادر او ميرزا بايقرا را و امير مضراب و امير موسى كا را تعيين نمود كه به آن ولايت روند و مهمات آن نواحى ساخته و رعايا نواخته به اردوى همايون بازآيند و امراى منغلاى سر خداىداد و پسر او اللّه‌داد را كه در قلعهء شاهرخيه بود آوردند و به عنايت پادشاهانه اختصاص يافتند و امير شيخ نور الدين كه به موجب حكم عازم ملاقات خداىداد بود ، چون عنايت ايزدى قضيهء او را كفايت فرمود ، امير معاودت نمود و عرضه داشت كه لشكر مغول به ولايت آمده مبادا كه خرابى كنند . اگر اجازت باشد به جانب ولايت خود رود و آن حضرت اجازت فرمود به شرط آن‌كه زود بازآيد و امير شيخ نور الدين قبول كرد و آفتاب رايت همايون سايهء دولت بر ولايت خجند انداخت و به مسامع جلال پيوست كه بعد از واقعهء امير خداىداد نگاهبانان ميرزا خليل سلطان به\r\n\r\n","description":"","footnote":"","page_name":" 104 ","page_number":114},
  {"content":"\r\n\r\nاتفاق او به طرف الاقلعه رفتند و به امير خالق پسر امير خداىداد پيوستند . فرمان همايون نفاذ يافت كه امير شاه ملك و جمعى امراى نامدار به جانب آلا روند و ايشان را به دست آرند و رايات ظفر آيات عازم دار السلطنهء سمرقند شد .\r\n\r\nذكر آمدن ميرزا خليل سلطان پيش حضرت خاقان سعيد\r\nامير شاه ملك به طرف الان‌كوه رفته قلعهء آن را محاصره كرد . ميرزا خليل سلطان پيغام فرستاد كه راه من بازدهيد كه از قلعه بيرون مىروم و عبد الخالق نيز گفت شما از در قلعه برخيزيد كه من پيش حضرت خاقان سعيد مىآيم . امير شاه ملك ترك محاصره كرده عازم اردوى همايون شد . شيخ نور الدين به ميعاد نيامد .\r\nآن حضرت مولانا قطب الدين قرومى * و امير توكل قرقرا را كه از اقران به كياست و فراست ممتاز بودند و در زمان حضرت صاحبقران به امور كلى قيام مىنمودند پيش امير شيخ نور الدين فرستاد . مضمون سخن آن‌كه مقرر چنان بود كه به زودى مراجعت نمايد . سبب توقف چيست . امير شيخ نور الدين گفت عنايت آن حضرت دربارهء خود بسيار بسيار مشاهده كرده‌ام و از تقصيرات شرمنده‌ام .\r\nبيت\r\n عذر تقصير نخواهم كه در اين خدمت رفت * گر خدا خواسته باشد كه به خدمت برسيم \r\nاميدوارم كه در اين ولا از آمدن معاف دارند و چون رايات همايون به جانب خراسان عود نمايد اين بنده به خدمت ميرزا الغ بيك گوركان ،\r\nبيت\r\n كمرى بر ميان جان بسته * جان كمروار بر ميان بسته \r\nحاضر شوم و ميرزا خليل سلطان از جانب الّان‌كوه آمده به امير شيخ\r\n\r\n","description":"","footnote":"","page_name":" 105 ","page_number":115},
  {"content":"\r\n\r\nنور الدين پيوست و مولانا قطب الدين صدر و امير توكل بازآمده معذرت امير شيخ نور الدين عرضه داشته حضرت خاقان سعيد را عذر او مسموع نيفتاده عنان عزيمت به جانب او انعطاف داد .\r\nو در آقسولات يحيى كا نوكر قديم ميرزا خليل سلطان آمده احوال او به عرض رسانيد و آن حضرت او را به مواعيد مستظهر ساخته بازگردانيد . ميرزا خليل سلطان باز يحيى كا را فرستاد كه آن حضرت عهد و ميثاق كرده كه از امرا هركس به اين طرف آيد ، اين فرزند همراه او عزيمت اردوى همايون نمايد . امير شاه ملك و امير حسن صوفى و امير عليكه كوكلتاش را تعيين فرمود و هرچند عالميان را معلوم بود كه بر قول آن حضرت اعتماد مىتوان نمود ، اما چون معاهده ميان اصناف جهانيان\r\nمصرع\r\n رسمى است قديم و عادتى مألوف است \r\nآن حضرت به دل صافى و اعتقاد پاك بر زبان آورد كه دل و زبان در اين سخنان يكسان دارم كه اصلا و قطعا قصد جان فرزند ، خليل سلطان نكنم و او را عزيز و مكّرم دارم و اگر كسى قصد او كند كائنا ما كان به قدر وسع در دفع آن كوشم و سخن غرض‌خواه در حق او نشنوم . امرا اين عهود از آن حضرت شنيده عزيمت نمودند و به حدود اترار آمدند كه ميرزا خليل سلطان و شيخ نور الدين در اترار بودند . امير شاه ملك در كنار آب توقف نمود و امير حسن صوفى و امير عليكه را روان فرموده و امرا ملاقات كرده سخنان حضرت خاقان سعيد به عرض رسانيدند و امير شيخ نور الدين نيز حاضر بود . ميرزا خليل سلطان به عنايت مستظهر گشت و بر عهد و ميثاق اعتماد نموده عزيمت اردوى همايون فرمود و در موضع ازون‌اتا به شرف دستبوس مشرف شد . آن حضرت او را به اعزاز و اكرام تمام در آغوش آورد و مجلس انس ساخته اسباب عيش پرداخته شد و آراى متفرق و اهواى منتشر بر ولاى دولت قاهره متفق و مجتمع گشت .\r\nو موكب همايون به جانب دار السلطنهء هرات معاودت نمود و آفتاب\r\n\r\n","description":"","footnote":"","page_name":" 106 ","page_number":116},
  {"content":"\r\n\r\nاوج معالى عزم برج شرف و مركز سعادت فرمود و آوازهء اين فتح همايون و بشارت ميمون در اقطار آفاق و اطراف ممالك ربع‌مسكون انتشار يافت .\r\nبيت\r\n صيت فتحش چو پرتو خورشيد * رود از شرق تا به غرب جهان \r\n\r\nذكر عنايت فرمودن مملكت ماوراء النهر و تركستان به مهر سپهر سلطنت و كامكارى ميرزا الغ بيك گوركان\r\nحضرت خاقان سعيد ايالت مملكت ماوراء النهر تركستان را به فرزند سعادتمند ، راحت روح و قوّت دل ، قرة عين ، مغيث الدين ميرزا الغ بيك گوركان عنايت فرمود و هرچند آن فرزند دولتمند در تقديم اسباب عدالت و تنفيذ احكام سياست به هيچ تهييج و تحريض به تصريح و تعريض محتاج نه ، اما آن حضرت از راه شفقت پدرانه و نصيحت پادشاهانهء مشفقانه فرمود كه حق تعالى اين موهبت عظيم و عطيت جسيم ما را ارزانى داشت و با عجز آلت و قصور حالت به نظر اجتبا مخصوص ساخته فرمان ما را در اقطار عالم نفاذ داد و  ذلِكَ فَضْلُ اللَّهِ يُؤْتِيهِ مَنْ يَشاءُ  « 47 » بايد كه قدر دولت و پادشاهى دانسته شكر نعماى الهى به‌جا آورد و ابواب انصاف و انتصاف بر روى ارباب حاجت گشاده دارد به مقتضى  يا داوُدُ إِنَّا جَعَلْناكَ خَلِيفَةً فِي الْأَرْضِ فَاحْكُمْ بَيْنَ النَّاسِ بِالْحَقِّ  « 48 » در جميع امور عمل نمايد و علما را كه ورثهء انبيااند عليهم السلام به چشم اكرام ملحوظ و به نظر انعام محظوظ داشته در حوادث دينى از مقتضى فتواى ايشان درنگذرد و خاندان عالىشان متعالى مكان شيخ الأسلام برهان الملة و الدين عبد الجليل المرغينانى كه به صاحب هدايه\r\n\r\n\r\n","description":"","footnote":"\r\n( 47 ) . سورة المائدة 54 .\r\n( 48 ) . سورة آل عمران 55 .\r\n","page_name":" 107 ","page_number":117},
  {"content":"\r\n\r\nمشهور است مكرّم و معظم دارد و فرزندان ايشان را كه ابا عن جدّ مشايخ اسلام و صناديد ايام‌اند بر همگنان تقديم نمايد و در همه احوال ملاحظهء جاه و جلال ايشان رعايت فرمايد و قضات را در اجراى احكام شرعيه قوى دست دارد و دهاقين را كه سبب آبادانى عالم و واسطهء ارزاق بنى آدمند از ظلم و حيف مصون داشته به عدل‌وداد مقرون سازد و طايفهء متجنّده را كه نگاهداران حريم دولت و حافظان حوزهء مملكت‌اند به گشاده‌رويى و خوش‌سخنى مطيع و منقاد گرداند و مواجب و مرسومات ايشان را به وقت ميعاد به تمام رساند و جمعى كه در شرايط جانسپارى به واجبى قيام نمايند در ازدياد انعام ايشان افزايد و بعضى كه طريق خذلان مسلوك دارند گوشمال به سزا فرمايد . فى الجمله در همه احوال بر جادّهء خير الأمور رفته از افراط و تفريط محترز باشد و در سرحدها مردم كار ديدهء گرم و سرد روزگار چشيده معين سازد و به معمورى قلاع آن بقاع به واجبى پردازد .\r\nحضرت خاقان سعيد اسباب سلطنت فرزند سعادتمند مهيا فرمود و امراى شجاعت پيشهء غضنفر انديشه و وزراى صاحب كياست صابى كفايت تعيين نمود و زمام حلّ و عقد و عنان قبض‌وبسط آن ولايت به اصابت راى صايب و فكر ثاقب امير اعظم نويين اعدال اكرم امير غياث الدين شاهملك باز گذاشته اعتماد بر وفور عقل و ظهور دانش او فرمود چنانچه از فرط درايت او سزد روى به نظم امور مملكت آورد .\r\n\r\nذكر تفويض ولايت حصار شادمان به ميرزا محمد جهانگير بن ميرزا محمد سلطان\r\nچون خاطر خطير و ضمير آفتاب تأثير كليات مهمات مملكت ماوراء النهر و تركستان را منظّم فرمود ، موكب همايون به صوب ممالك خراسان مراجعت نمود .\r\nولايت حصار شادمان را به ميرزا محمد جهانگير بن ميرزا محمد سلطان به رسم سيورغال ارزانى داشت و حاصل آن ولايت را به نواب او بازگذاشت و ابواب\r\n\r\n","description":"","footnote":"","page_name":" 108 ","page_number":118},
  {"content":"\r\n\r\nنصايح پدرانه مفتوح داشته فرمود كه در همه احوال نيكوكارى را عمده سازد .  إِنَّ اللَّهَ لا يُضِيعُ أَجْرَ الْمُحْسِنِينَ  « 49 » و شرط الشفقة على خلق اللّه به‌جا آورد و عمال را فرمايد كه ميان رعايا سويت نگاه دارند و جانب ضعفا را براى استرضاى اقويا فرونگذارند و نگذارد كه از دستور متداول و قانون متعارف عدول نمايند و رسوم محدث پيدا كنند و از كمال سياست و فرط فراست او هرمتغلب در رنج و بليت متقلب باشد . فرزند اعز اين وصايا كه بهترين هداياست به سمع رضا اصغا نمايد و در كلّ احوال اين شرايط را مقتدا و پيشوا سازد و شاهزاده را شادمان به حصار شادمان روانه فرمود .\r\n\r\nذكر سيورغال فرمودن ولايت قندهار و كابل به خدمت ميرزا قيدو بهادر\r\nموكب همايون از جيحون عبور نموده ولايت قندهار و كابل و غزنين تا كنار آب سند و افغانستان كه در زمان حضرت صاحبقران مفوّض به ميرزا پيرمحمد بن ميرزا جهانگير بود ، حضرت خاقان سعيد به فرزند ارجمند او ميرزا قيدو بهادر عنايت فرمود و فرمود كه آن ممالك را به احسان و معدلت رونق و طراوت دهد و انديشهء ظلم و بيداد و جور و فساد را كه عاقبت وخيم و غايلهء عظيم دارد بر ضمير منير نگذراند .\r\nمصرع\r\n آيينه همان به كه بر او گرد نباشد \r\nفالملك يبقى مع الكفر و لا يبقى مع الظلم و عنان عادت و سيرت به دست عقل و بصيرت سپارد و گوش هوش بر مضمون عليكم بالنّمط الأوسط دارد و نام خوب كه مجدّد طراوت ملك و دعاى خير كه مؤكد قاعدهء دولت است در باب بزرگى خرد نشمرد .\r\n\r\n\r\n","description":"","footnote":"\r\n( 49 ) . سورة التوبة 120 .\r\n","page_name":" 109 ","page_number":119},
  {"content":"\r\n\r\n\r\nذكر تفويض ممالك بلخ و مضافات آن به جانب ميرزا ابراهيم سلطان بهادر\r\nراى اقاليم‌گشاى حضرت اعلى اقتضاى آن فرمود كه ايالت ولايت بلخ و طخارستان تا سرحد كابل و بدخشان به فرزند دولتمند ، آفتاب آسمان دولت ، ماه سپهر مملكت ، ابو الفتح ميرزا ابراهيم سلطان تفويض نمايد و رفع و خفض و بسط و قبض آن ممالك به يمن عدل شامل و حسن عقل كامل او رجوع فرمايد . بنابرآن نشان همايون نفاذ يافت كه شاهزاده كه در دار السلطنهء هرات قايم‌مقام حضرت خاقانى بود متوجه اردوى اعلى گردد و شاهزاده امتثال مثال عالى فرموده و از هرات عزيمت نموده شانزدهم ماه رجب در خطهء اندخود به شرف ملازمت مشرف گشت .\r\nآن حضرت هرچند نجابت قرة العين عليه عين اللّه به عين اليقين مىديد و فروغ نور الهى در جبين مبين او مشاهده مىنمود و معاينه مىديد ، اما چون مهر و شفقت پدر در حق فرزند به منزلهء آفتاب است در اضاءت چشم آن حضرت مشعله‌اى از راى انور خويش كه لمعه‌اى است از بوارق  يَهْدِي اللَّهُ لِنُورِهِ مَنْ يَشاءُ  « 50 » پيشواى عزايم او گردانيد و فرمود كه در مصارف اعمال و تصاريف احوال تقوى و پرهيزكارى كه زاد معاد و عتاد يوم التناد است  فَإِنَّ خَيْرَ الزَّادِ التَّقْوى  « 51 » پيرايهء عادت و سرمايهء سعادت سازد و قوى و ضعيف را در قضيهء معدلت يكسان داند و رايت ظلم و آيت جور منكوس و مطموس گرداند و از دعاى ستم رسيده كه اتّقوا دعوة المظلوم پهلو تهى كند و قاعدهء خيرات و بناى حسنات ممهّد و مشيد و نام نيك او را ابد الدهر باقى گذارد .\r\nبيت\r\n نماند به گيتى كسى پايدار * همان به كه نيكى بود يادگار \r\n\r\n\r\n","description":"","footnote":"\r\n( 50 ) . سورة النّور 35 .\r\n( 51 ) . البقرة 197 .\r\n","page_name":" 110 ","page_number":120},
  {"content":"\r\n\r\nچون كليات مهمات آن ولايات برحسب ارادت سرانجام يافت ، موكب همايون به فال سعد و طالع ميمون متوجه دار السلطنهء هرات شده در شانزدهم ماه شعبان در مستقر دولت و سرير سلطنت نزول اجلال فرمود .\r\nمصرع\r\n چون آفتاب آمده در خانهء شرف \r\n\r\nذكر كشته شدن سلطان على بن پيرپادشاه ابن لقمان پادشاه بن طغا تيمور خان\r\nحضرت خاقان سعيد نوبت دوم كه لشكر به مازندران كشيد ، پيرپادشاه به ولايت رستمدار برد و شرح آن گذشت . چون موكب همايون معاودت نمود ، پسر پيرپادشاه سلطانعلى به الهام دولت و تلقين سعادت به عزم بساط بوس متوجه گشته در حوالى مهنهء مباركه به اردوى همايون رسيد و آن حضرت دربارهء او تربيت و عنايت فرمود و در يورش سيستان ملازم بود . بعد از فتح قلعهء فراه ، ناگاه بىموجبى فرار نمود و به رستمدار رفت كه پدرش آن‌جا فوت شده بود و امير كيومرث رستمدارى او را مددى تمام كرد و نوكران پدر او و بعضى مردم هرجايى پيش او جمع شدند و خبر توجه رايت ظفر آيات به جانب ماوراء النهر شنيده تسخير استراباد با خود قرار داد و چون ميرزا الغ بيك گوركان متعاقب موكب منصور روان شد و نوكر معتمد خود ابو الليث را در استراباد گذاشت ، سلطانعلى به اغوا و افساد جمعى عازم استراباد گشت و ابو الليث اسباب محاربه ساخته هردو گروه با لشكر انبوه به‌هم رسيدند و آتش قتال اشتعال يافت و زخمى كارى به سلطانعلى رسيده هلاك شد و سپاه منصور غنيمت نامحصور گرفته سر سلطانعلى را به هرات رسانيدند .\r\n\r\nذكر آمدن امير سيد على از سارى و باز او را به ولايت رسانيدن\r\nحضرت صاحبقران هنگام مراجعت از روم و شام حكومت آمل و سارى و\r\n\r\n","description":"","footnote":"","page_name":" 111 ","page_number":121},
  {"content":"\r\n\r\nتوابع به جناب مرتضاى اعظم امير سيد على بن امير سيد كمال الدين بن امير سيد قوام الدين عنايت فرموده بود و بعد از واقعهء آن حضرت ، حضرت شاهرخى نيز آن ممالك برو مسلم داشت و در اين ايام كه آن حضرت در ماوراء النهر بود ، امير سيد مرتضى برادر امير سيد على مذكور به معاونت سادات هزاره جريب كه داماد ايشان بود ، لشكرى جمع آورده قصد برادر كرد و او التجا به درگاه عالم‌پناه آورد و آن حضرت دربارهء او عنايت و تقبل فرمود كه او را به مملكت او برساند و صاحب اعظم خواجه شمس الدين محمد مشرف سمنانى را مقرر فرمود كه مصاحب امير سيد على به ولايت سارى رفته امير سيد مرتضى را گويد كه حضرت صاحبقران ولايت آمل و سارى به امير سيد على عنايت فرمود و ما نيز مقرّر داشتيم . حال استماع مىرود كه جناب مرتضوى او را از آن ولايت اخراج كرده از اين‌جانب تحاشى ننمود . اين معنى از كياست و فراست او دور مىنمايد . چه عالميان را معلوم است كه ما عنايت و رعايت دربارهء ايشان لازم مىدانيم و ملتمسات ايشان را به انجاح مقرون مىگردانيم و عاقل بىموجبى وحشت حضرتى كه منبت آمال نهال او بوده به دل راه ندهد و بايد كه مراسم متابعت به تقديم رساند و روى از جادهء اطاعت نگرداند و اين سخن بنابر رشدى كه از ناصيهء روزگار مرتضوى شنيده‌ايم واثقيم كه به سمع قبول خواهد شنود و اگر در دل انديشهء فاسد و در دماغ غرورى باطل دارد بيرون خواهد كرد . ما امروز در خراسان كه مركز دايرهء دولت است با هشتاد هزار سوار مكمل نشسته‌ايم و خاطر از جوانب جمع و ضبط آن مملكت ظاهرا احتياج نهضت ركاب همايون نداشته باشد .\r\nچه لشكرها كه در آن حدوداند و انتظار اشارت مىبرند ، اگر جناب مرتضوى نصيحت و فرمان نشنود ، شنوانند .\r\nخواجه شمس الدين محمد مشرف و امير سيد على به استراباد رسيده خواجه محمد به سارى رفت و امير مرتضى را نصيحت كرده به جايى نرسيد .\r\nخواجه محمد بازآمد و امير سيد على در استراباد نوكران امير خضر خواجه و فوجى از مردم سارى جمع آورده به طريق شبيخون به سارى رفت و سيد مرتضى را بيرون كرده\r\n\r\n","description":"","footnote":"","page_name":" 112 ","page_number":122},
  {"content":"\r\n\r\nمملكت بر او قرار گرفت .\r\n\r\nذكر آمدن سرداران و ايلچيان اطراف به تهنيت فتح ممالك ماوراء النهر\r\nدر آن ولا كه رايات همايون از مملكت ماوراء النهر معاودت نمود ، امير نيكپى شاه بدخشانى كه شاه بهاء الدين برادران او را به قتل آورده بود ، او گريخته پناه به درگاه عالم‌پناه آورد و حضرت خاقان سعيد او را نوازش نموده به مواعيد اميدوار گردانيد و از طرف خوارزم ايلچى ميرزا انكه رسيده تهنيت فتح ماوراء النهر رسانيد و آن دربارهء او رعايت فرموده اجازت داد و نوكران فولاد خان و امير ايدكو بهادر و امير ابسى كه صاحب‌اختيار دشت قبچاق و ممالك اوزبك بودند به رسم رسالت رسيدند و بيلاكات پادشاهانه از شانغار و جانوران شكارى رسانيدند .\r\nمضمون رسالت آن‌كه :\r\n« حسن مكارم اخلاق و لطف مآثر اعراق آن‌جناب در ممالك آفاق خصوصا در ولايات دشت قبچاق اشتهار تمام دارد . در اين ايام چون خطهء فاخرهء سمرقند كه منشأ دولت و مبدأ سعادت است به فرّ قدوم مبارك زينتى تازه يافت و به تجديد ، آن ولايات تعلق به فرمان برادران آن ديوان گرفت واجب نمود شرايط تهنيت به‌جاى آوردن . ملتمس آن‌كه بعد اليوم اصلاح ذات البين و اتفاق جانبين حاصل باشد .\r\nبيت\r\n چو ما دوست باشيم با يكدگر * بود راهها ايمن از شوروشر \r\nآن حضرت ايلچيان را انعام فرموده به كلاه و كمر پادشاهانه نواخت و از براى فولاد خان و امير ايدكو و امير ابسى بيلاكات خسروانه معين ساخت و امير حسن‌كا را كه به حسن خلق و لطف نطق موصوف بود مقرر فرمود كه پيش\r\n\r\n","description":"","footnote":"","page_name":" 113 ","page_number":123},
  {"content":"\r\n\r\nفولاد خان رود و از براى شاهزادهء جوان‌بخت ميرزا محمد جوكى بهادر كريمه‌اى از خاندان خانى و دودمان چنگيزخانى خواستدارى نمايد و دختر امير ايدكو را كه از قوم منكقوت‌اند نامزد گرداند و امير حسن‌كا عزيمت نمود . در اين اثنا ، جمعى تركمانان در اغريچه و دهستان بودند و در فتنهء پيرپادشاه فرار نمودند به رهنمونى بخت ، كلانتر ايشان تيمور سالار ايل و الوس خود جمع كرده و به يورت اصلى آورده به شرف بساطبوس رسيد . آن حضرت گناه ايشان عفو نموده احشام را در آن مقام يورت داد و همه آسوده‌خاطر آرام گرفتند و نشستند .\r\n\r\nذكر فرستادن جناب ولايت‌مآب شيخ زين الدين الخوافى به جانب سيستان\r\nدر سال گذشته گذشت كه موكب ظفرنشان از يورش سيستان بازگشت و عزيمت ماوراء النّهر فرمود .\r\nمصرع\r\n اكنون چو به دولت و ظفر بازآمد \r\nحكام سيستان تمهيد معذرتى نموده عرضه داشتند كه اگر آن حضرت جناب ولايت‌مآب شيخ زين الدين الخوافى را روان فرمايد و خون اهالى سيستان بخشيده هرآينه ايشان ايمن شده به خدمت شتابند . آن حضرت ملتمس مبذول داشته جناب ارشاد انتساب را رخصت عزيمت فرمود و اكابر سيستان استقبال نموده وظيفهء احترام به‌جاى آوردند و جناب شيخ عنايت و مرحمت كه حضرت خاقان سعيد وعده فرموده بود به اهالى آن ولايت رسانيد . اكابر آن‌جا مثل شاه مسعود برادر شاه قطب الدين و قاضى سابق حرب و باقى اعيان سيستان با تيغ و كفن به درگاه عالم‌پناه آمدند . جناب شيخ زبان فصاحت به شفاعت  إِنْ تُعَذِّبْهُمْ فَإِنَّهُمْ عِبادُكَ  « 52 »\r\n\r\n\r\n","description":"","footnote":"\r\n( 52 ) . سورة المائدة 119 .\r\n","page_name":" 114 ","page_number":124},
  {"content":"\r\n\r\nبرخواند و ان تعفوا اقرب للتقوى برخواند و به موقف عرض رساند كه قدم صدق اين جماعت از موضع ثبات لغزيده است و آن حضرت را در اين باب اقتدا به سنت الهى بايد كرد كه با كمال قدرت و جلال بر مآثم و جرايم بندگان وقوف مىيابد و در عقوبت اهمال و امهال مىفرمايد و چون از در توبه درآيند توبهء ايشان قبول مىفرمايد و روشن است كه سيستانيان مدتّها نسبت با اين خاندان طريقهء خدمتگارى و وظيفهء جانسپارى به‌جاى آورده‌اند و حالا اگر در كفران نعمت قدمى گذارده‌اند و خاطر منوّر آن حضرت آزرده ، جزاى خويش ديدند و زهر قهر چشيدند و انگشت ندامت گزيدند و الحالة هذه به اميد رحمت پادشاهانه ،\r\nمصرع\r\n با تيغ و كفن به زينهار آمده‌اند \r\nآن حضرت را بواعث مرحمت جبلى در حركت آمده شفاعت جناب شيخ قبول فرمود و خطّ عفو بر جرايد جرايم ايشان كشيد و همه را انعام و اكرام نموده شاه نصرت ولد شاه محمود كه در قلعهء طوس محبوس بود اطلاق فرمود و مصاحب اكابر سيستان پيش پدرش شاه محمود فرستاد و شاه مسعود ملازم اردوى همايون گشت .\r\n\r\nذكر آبادان گردانيدن شهر مرو\r\nحضرت خاقان سعيد پانزدهم ذى قعده به طالع سعد و اختر همايون بر صوب بادغيس كه متنزهات آن در فصل بهار خرمتر از روى نگار و خوشتر از وعدهء دلدار است نهضت فرمود و چون قواعد سلطنت به عمارت استقرار مىيابد و معاقد خلافت به زراعت نشوونما مىنمايد خاطر انور حضرت چنان اقتضا فرمود كه شهر مرو را كه به مرور زمان مدروس و ويران بود به حال عمارت بازآورد و آن خطه كه از مشاهير بلدان خراسان است و تختگاه سلاطين كامران و به دستبرد روزگار و حوادث ليل و نهار درهم ريخته و از عمارات آن جز رسوم و اطلال نمانده عمارت كنند و از سنهء ثمان عشر و ستمايه كه تولى خان پسر چنگيز خان حكم به ويرانى آن فرمود تا\r\n\r\n","description":"","footnote":"","page_name":" 115 ","page_number":125},
  {"content":"\r\n\r\nاين سال كه بنياد عمارت شد ، صد و نود و چهار سال گذشته بود . القصه آن حضرت فرمود كه در مجموع بلاد خراسان ترك و تازيك و دور و نزديك روى بدين مهم آورند و نخست آب كه معيشت انسان بدان منوط بل اصل خلقت اشيا بر آن مربوط است جارى ساختند و فرمان همايون نفاذ يافت كه آب مرو كه از نهر مرغاب است و بند آن را آب برده و جوى انباشته جوى را باز روبند و بند را بندند و بدين امر خطير از امراى كبير علاء الدين عليكه كوكلتاش و امير موسى و از ديوانيان امير على شقانى مقرر شدند و كارى كه فرضا پادشاه با خيل و سپاه به يك سال نتواند كرد به اندك مدتى و سهل فرصتى به اتمام رسيد و زمينهاى چون دل عاشقان خراب و به‌سان كار هنرمندان بىآب ، چون رخسار خوبان و عذار لاله‌رويان طراوت و صفا و رونق و بها يافت و اطراف و جوانب كه مساكن ارانب و اماكن ثعالب بود منبت درختان ريان و مبيت مرغان خوش‌الحان گشت و سال اول پانصد زوج عوامل به زراعت مشغول شد و خلايق به تمدن و توطن آن مايل شدند . طول جوى از سربند تا دروازهء علمدار كه مقبرهء بريده و حكم * علمداران حضرت رسول اللّه صلى اللّه عليه و آله و سلم است دوازده فرسنگ و عرض در اوايل بيست گز تا پانزده گز و عمق از پنج گز كمتر نيست و در شهر مساجد و بازارها و حمامات و خانات و خوانق و مدارس و ديگر بقاع خير ساختند و چون آب رفته به جوى مرو بازآمد و عمارت شهر ساخته‌وپرداخته شد ، امرا متوجه پايهء سرير اعلى گشتند و حضرت خاقان سعيد تا آب مرغاب برفت و به سبب گرمى هوا به جانب ييلاق كيتو بازآمد و در آن فضاى دلگشاى آداب عيد اضحى به جاى آورده عازم دار السلطنهء هرات شد .\r\nبيت\r\n به يمن عون الهى به دولت و اقبال * رسيد موكب عالى به مستقر جلال \r\n\r\n","description":"","footnote":"","page_name":" 116 ","page_number":126},
  {"content":"\r\n\r\n\r\nذكر وقايع ممالك فارس و عراق و شهادت ميرزا پيرمحمد و جلوس ميرزا اسكندر\r\nسابقا به موقف عرض رسيد كه ميرزا اسكندر به شيراز آمده ميرزا پيرمحمد او را دلجويى نموده و عزم تسخير ولايت كرمان فرمود و مراحل پيموده به منزل دوچاهه رسيد . خواجه حسين شربتدار كه ميرزا پيرمحمد او را از طبيب‌زادگى به مرتبهء امارت رسانيد و در ملك و مال صاحب‌اختيار مطلق گردانيد ، آن ناپاك با جمعى بىباك بر غدرى اتفاق كردند و نيمشب در خرگاه آن پادشاه عادل سليم القلب درآمده او را به درجهء شهادت رسانيد و ميرزا اسكندر آگاه شده با دو رفيق طريق شيراز پيش گرفت و بعد از دو شبانروز به اقبال و سعادت از دروازهء دولت درآمد و به خانهء امير تيمور خواجه كه قايم‌مقام ميرزاى سعيد شهيد بود رفته صورت واقعه بازگفت .\r\nامرا كه در شهر بودند آن حركت از ميرزا اسكندر گمان بردند و چون لشكريان رسيده شرح قضيه باز نمودند ، اعيان و كلويان فارس به اميرزاده اسكندر بيعت كرده او را به پادشاهى برداشتند و خواجه علاء الدين محمد كه كلانتر كلويان بود به ضبط شهر و بارو قيام نمود و خواجه حسين بعد از فراغ از واقعهء پادشاه سعيد ، برادر [ خود 
  ] خواجه على را فرمود كه به وثاق ميرزا اسكندر رفته او را نيز شربت شهادت چشاند و\r\nمصرع\r\n او همعنان باد به شيراز رفته بود \r\nو امير عبد الصمد همان زمان به طرف يزد رفت و باقى امرا مطيع حسين ناپاك شدند و آن ملعون به عظمتى هرچه تمامتر به ظاهر شيراز آمده و در ميدان سعادت چتر بالاى سر او داشته از چهار طرف شهر جنگ انداخت و به درب موردستان آمده با كلو علاء الدين محمد سخن گفت و جوابهاى محكم شنيد و ميرزا اسكندر در درون دروازه آن سخنان را شنيد و آن روز تا شب از طرفين تيراندازيهاى مردانه و جنگهاى بهادرانه كردند و آخر روز يكى از امرا از دروازهء\r\n\r\n","description":"","footnote":"","page_name":" 117 ","page_number":127},
  {"content":"\r\n\r\nموردستان به شهر درآمد و خواجه حسين آگاه شده سراسيمه‌وار از راه جعفرآباد عازم يورت گشت و امراى لشكر ميل ميرزا اسكندر كردند و ميرزا اسكندر شمشير كشيده فرمود كه دروازهء موردستان گشايند تا امرا و لشكريان درآيند و در آن شب ديجور عبور يوم النشور بر صراط ظاهر شد . روز ديگر صباح ، آن نابكار نمك‌حرام مخدوم‌كش ، به جانب كرمان فرار نمود و ميرزا اسكندر جمعى را كه شرار شرارتشان زبانه كشيده بود سياست فرمود و مملكت فارس بىمانع و منازع به حكم استحقاق و حق وراثت به تحت تصرف و تسخير درآمد .\r\nبيت\r\n در ثنا اسكندر ثانيش گر گويم رواست * زان كه سدّ مملكت به از سكندر داشته \r\nو امرا كه پيرمحمد ايشان را به طريق منغلاى به كرمان فرستاده بود از اين خبر متفرق گشته عازم شيراز شدند . امير صديق در راه حسين لعين را گرفته و يك گوش او بريده با خنجر به رسم نشانى پيش ميرزا فرستاد و او را به مزار شيخ سعدى قدس سره آورده بعضى از ريش و بروت او تراشيدند و آرايش خاتونانه كرده بر گاو نشاندند و كلاه دولت بر سر نهاده پيش ميرزا اسكندر آوردند . ميرزا اسكندر از او پرسيد كه چرا قصد قتل برادرم كردى . گفت اگر من قصد او كردم ترا خود بد نيامد .\r\nميرزا اسكندر كارد كشيده به دست خود چشم راست او را بيرون آورد و فرمود كه او را به زخم چماق هلاك كردند و سر او را به اصفهان فرستاد . تنهء شوم او را بعد از دو سه روز كه آويخته بودند سوختند و مجموع امرا پيش ميرزا اسكندر جمع آمدند .\r\nو داروغهء يزد با آن‌كه نوكر قديمى خاندان عمر شيخى بود مخالفت نموده امير عبد الصمد و طاهر را گرفت . بيك ملك آغا را كه مخدومهء او بود غارت كرده از شهر بيرون راند و ميرزا اسكندر خبر يافته امير عبد اللّه و عبد الكريم و خواجه محمود خوارزمى را به محاصرهء يزد فرستاد و خود عازم اصفهان شد و در صحراى كوشك زر\r\n\r\n","description":"","footnote":"","page_name":" 118 ","page_number":128},
  {"content":"\r\n\r\nقورلتاى فرمود .\r\n\r\nذكر سلطان معتصم\r\nو پيش از اين ، سلطان معتصم بن زين العابدين بن شاه شجاع كه اميدگاه دودمان اويسيه و پشت و پناه خاندان مظفريه بود كشته شد .\r\nاحوال چنان بود كه چون پدرش را به سمرقند بردند او به جانب شام افتاد و بعد از واقعهء حضرت صاحبقران عازم عراق و آذربايجان شد و امير قرايوسف او را نيك ديد و روزى چند در تبريز به عيش گذرانيد . بعد از آن به اتفاق امير بسطام جاگير و رهنمونى قاضى احمد صاعداى عزم اصفهان كرد و ميرزا عمر شيخ بن ميرزا پيرمحمد و امير سعيد برلاس و امير جلبانشاه كه در اصفهان بودند به استقبال رفته و جنگ ناكرده متوجه يزد شدند و امير شاه نوكر جلبانشاه در كاشان بود به اتفاق صاحب اعظم خواجه غياث الدين سيدى احمد ضبط شهر كرده و خود را از كاشانيان و كاشانيان را از لشكر سلطان معتصم نگاه داشتند و شرط حزم به‌جاى آوردند .\r\nو امير فاضل از ميرزا عمر شيخ كه عازم يزد بود جدا شده در كوشك زر پيش ميرزا اسكندر آمد و صورت حال به عرض رسانيد . ميرزا اسكندر امير صديق و امير كيومرث و بيان را در عقب امرا كه جنگ ناكرده به طرف يزد رفته بودند فرستاد و خود متوجه سلطان معتصم گشت و در حوالى آتش‌گاه هردو لشكر به‌هم رسيدند و جنگ در پيوست و اصول و اعيان فارس به جانب سلطان معتصم رفته و دشمن دلير گشته نزديك قول ميرزا اسكندر راندند . اما لشكر اسكندرى به نيروى بازوى حيدرى دود از دودمان مظفرى برآوردند و سپاه سلطان معتصم پشت داده روى به گريز نهاد .\r\nاكثر سرداران آذربايجان و عراق دستگير شدند و پاىبند تقدير گشتند و سلطان معتصم به در اصفهان رسيده خواست كه اسب از جوى جهاند و شاهزاده مردى گران بود . خود را نگاه نتوانست داشت . به قفا افتاده دلاورى از عقبش رسيده سر او را از بدن جدا كرده و آتش فتنهء او فرونشست و ملك فخر الدين نطنزى نيز\r\n\r\n","description":"","footnote":"","page_name":" 119 ","page_number":129},
  {"content":"\r\n\r\nكشته شد و امير بسطام جاگير به جانب رى رفت و قاضى نظام الدين احمد صاعدى طوق تعصب در گردن انداخته به اتفاق رعاياى چهاردانگه و دودانگه از كوتاه‌انديشى امل دراز پيش گرفت و هرچند ميرزا اسكندر ايلچى فرستاد ، فايده‌اى نداد و مسموع نيفتاد و بدان واسطه آن بهار و تابستان تا نصف خزان در بيرون اصفهان خرابى تمام واقع شد .\r\nدر اين ولا ، ميرزا رستم از حضرت خاقان سعيد اجازت يافته نزديك اصفهان رسيد . قاضى احمد صاعدى كه از متهّوران جهان بر سرآمده بود ، با ديگر سرداران استقبال نمود و ميرزا اسكندر خبر يافته امير عبد الصمد را كه از حبس يزد خلاص شده به جانب ورزنه آمده بود روان فرموده و امير خان سعيد برلاس را به تاخت جربادقان تعيين نمود و موكب اسكندرى عازم دار الملك شيراز شد و جمعى امراى ميرزا پيرمحمد كه از اصفهان متوجه يزد بودند و امراى ميرزا اسكندر صديق و كيومرث و بيان متعاقب ايشان عزيمت نمودند و به يكديگر رسيده جنگ كردند و لشكر ميرزا اسكندر غالب آمد . امير جلبانشاه برلاس به صديق و كيومرث پيوست و امير شيخ محمد جوان و امير خان سعيد برلاس از راه كرمان به خراسان رفته به ميرزا رستم پيوست و باعث گشته و اجازت يافته به عراق آمد چنانچه مذكور شد .\r\nو امراى ميرزا اسكندر كه به محاصرهء يزد رفته بودند يزديان به تنگ آمدند و امير عبد الصمد را از حبس بيرون آورده جهت صلح پيش ميرزا اسكندر فرستادند و طاهر را نيز گذاشتند و ابا بكر كه سردار يزديان بود طاهر را قايم‌مقام خود ساخته ، نيمروز از قلعه بيرون آمد . طاهر فرصت غنيمت شمرده در قلعه كه به طرف شهر بود در بست و دروازهء بيرون را گشاده قاصدى همعنان باد پيش امرا فرستاد و امرا لگام ريز در قلعه تاختند و مهمات آن مضبوط ساختند و بسيار از اشرار به قتل آمدند و ميرزا اسكندر امير يوسف جليل را به حكومت يزد مقرّر فرمود .\r\nو چون ممالك فارس و بعضى از عراق عجم ميرزا اسكندر را مسخر و مسلم شد ، عرضه داشتى به خدمت حضرت خاقان سعيد فرستاد و پيغام داد كه بعد از واقعهء\r\n\r\n","description":"","footnote":"","page_name":" 120 ","page_number":130},
  {"content":"\r\n\r\nجانسوز برادر سعيد شهيد كارها بر سنن استقامت به فر دولت قاهره منتظم است و عرصهء ممالك از مزاحمت اضداد مستصفى و التماس نمود كه از برادران هركه صلاح دانند نامزد عراق گردانند تا ممّد و معاون يكديگر باشند و حضرت خاقان سعيد رقم اختيار به نام ميرزا بايقرا كشيد و طبل و علم و عبيد و خدم و ساير اسباب پادشاهى مرتّب داشته روان فرمود و به ميرزا اسكندر نوشت كه چون لطف يزدانى و فضل ربّانى اسلاف ما را به محض عنايت نفاذ امر و جريان حكم كرامت فرمود و از اسلاف به اخلاف رسيد و خداى تعالى آن فرزند را مقاليد امر و نهى مملكتى كه به تختگاه سليمان ( ع ) منسوب است ارزانى داشت شكر آن به‌جاى بايد آورد تا موجب دوام دولت گردد و بر موجب ملتمس او سنشّد عضدك باخيك ميرزا بايقرا را متوجه آن صوب گردانيديم . بايد كه طريقهء عاطفت مسلوك دارد تا عقد الفت انتظام گيرد و كار موافقت التيام پذيرد . به حمد اللّه كه جناب فرزندى از اين وصايا مستغنى است . اما بنابر تذكار تكرار مىنمايد . منتظر از خصايص كرم و لطايف شيم فرزندى آن است كه برادران وصلت رحم را در ظلّ شفقت خويش دارد . چه رعايت اقارب را در ثبات دولت اثرى است هرچه عظيم‌تر . اكنون صدق شفقت ما بر اخوان خويش لازم شناسد و پيوسته طريق مكاتبات مسلوك داشته ابواب مراسلات مفتوح دارد و آرزويى كه باشد اعلام نمايد تا در اتمام آن وظايف اهتمام مبذول افتد و به اجابت موصول گردد . ان شاء اللّه تعالى .\r\n\r\nذكر فرستادن ميرزا خليل سلطان به جانب عراق و آذربايجان\r\nميرزا خليل سلطان ملازم حضرت خاقان از ماوراء النهر به هرات آمده بود و آن حضرت او را در محل نيك فرود آورده مواجب به واجب تعيين نمود و نوكران او را رعايت فرمود و ميرزا خليل سلطان چند روز به عيش گذرانيده خدمت پيش گرفت و روز و شب خود را نقش شادروان قصر دولت آن حضرت ساخته ملازمت پايهء تخت\r\n\r\n","description":"","footnote":"","page_name":" 121 ","page_number":131},
  {"content":"\r\n\r\nسلطنت را قبلهء حاجات دانست . آن حضرت را مهر و محبت در حركت آمده اسباب سلطنت او مهيا فرمود و امراى نامدار مثل امير حمزه قتوقو و بيك فولاد و خضر سپاهى و صدر حسن و خواجگى را با ده هزار سوار نامدار تعيين نمود كه متوجه عراق عجم و آذربايجان شوند كه تعلق به ديوان پدر مرحوم او ميرزا اميرانشاه داشته و هرجا توانند مستخلص گردانند و هركجا مصلحت دانند مقام كنند و آن حضرت فرمود كه رايات همايون متعاقب متوجه آن بلاد است و ميرزا خليل هفتم ذى قعده عازم عراق گشت و در اين اثنا ، نوكر ميرزا اسكندر هرقوجاق قوچين از جانب فارس رسيد و بيلاكات پادشاهانه به عرض رسانيد و اخبار آن ديار بازگفت و آن حضرت او را تربيت و عنايت فرموده خوش بازگردانيد و سخنان خوب فرستاد .\r\n\r\nذكر وقايع عراق عرب و عجم و احوال سلطان احمد\r\nسلطان احمد سال گذشته كه تسخير ولايت خوزستان فرمود مقصود نيزه‌دار را در آن قلاع تعيين نمود و عازم دار السلطنهء بغداد شد و آخر زمستان او را در بغداد عارضه‌اى پيدا شده به دلالت اطبا ميل هواى ييلاق نموده تا زيارت شيخ المشايخ اويس قرنى قدس سره آمد و مزاج او روى به صحت آورد و امرا او را بر عزيمت جانب سلطانيه [ اغوا 
  ] كردند و نمودند كه بسطام جاگير به اصفهان رفته و پسرش بايزيد كودكى در آن‌جا نشسته . به مجرد آوازهء شما قلعه باز مىگذارد و خرم شاه درگزينى زيادت مبالغت كرد . سلطان به همدان آمد و شنيد كه بسطام شكسته‌حال از اصفهان بازگشته و از عزيمت سلطان آگاه شده معصوم برادر خود را در سلطانيه گذاشت و به اردبيل رفت . سلطان در قروق سلطانيه فرود آمد و حكام اطراف به تخصيص سيد عبد الرزاق كه به تغلب حاكم قزوين شده بود پيش سلطان آمده و به تشريفات پادشاهانه مخصوص شد . سلطان قاصد پيش معصوم فرستاده وعده‌هاى نيكو داد . او التفات نكرد . سلطان گفت صبر كنيم تا خود پيش ما آيد .\r\nو در اين اثنا ، از بغداد خبر آمد كه اويس نامى به فرزندى سلطان منسوب\r\n\r\n","description":"","footnote":"","page_name":" 122 ","page_number":132},
  {"content":"\r\n\r\nشده و جمعى مفسدان خيال سلطنت در دماغ او نشانده‌اند . سلطان را مجال توقف نماند . به سرعتى تمام به حوالى بغداد آمد و عقد جمعيت آن جماعت از هم ريخته هركس به جانبى گريختند و مانع بن شيث كه خميرمايهء آن فساد بود و اويس مذكور گرفتار شدند .\r\n\r\nذكر احوال آذربايجان و قرايوسف\r\nامير قرايوسف موسم بهار به امير شمس الدين محمد دواتى و امير سيدى احمد و ازون شمس الدين عزيمت صحراى موش كرد و ملك صالح والى ماردين خبر فرستاد كه امير عثمان قصد ماردين كرده اگر به فرياد نرسند اختيار از دست خواهد رفت . امير يوسف از راه بيابانى كه از آن‌جا براق باد نمىتوانست گذشت و فلك را از ديدن آن سر حيرت مىگشت به حدود آمد آمد و امير قراعثمان لشكر به صحرا كشيده هردو سپاه به‌هم رسيدند و ميان ايشان محاربه‌اى عظيم رفت . صحراى موش وحوش و طيور را بساطى شد پرفايده و سماطى پر مائده . عاقبت قرايوسف غالب آمد و قلعهء ماردين را تصرف نموده داروغه‌اى نشاند و لشكر اجازت داده آن تابستان در ييلاق آلاطاق گذرانيد و فصل خزان به دولتخانهء تبريز آمد و لشكر به جانب ولايت شكى فرستاد . والى آن‌جا امير سيدى احمد با لشكر در برابر آمد و مردم قرايوسف يراق جنگ نديده بعضى مواضع شروان را غارتيدند و به تبريز آمد و دهم ماه شعبان ، سلطان احمد كس فرستاده التماس نمود كه جلگاى همدان را جهت ييلاق به اين جانب گذارند . امير يوسف التفات ننموده فرستاده را اجازت داد و بيست و هفتم شعبان ، ملك عز الدين شير با پيشكشهاى لايق آمده امير يوسف را از فرستادن لشكر به جانب شروان منع كرد و كسان به شروان روان كرده امير شيخ ابراهيم را بر صلح دلالت كرد و او بنابر صلاح مسلمانان شكسته‌بسته صلحى برهم بست و امير يوسف آن زمستان در تبريز گذرانيد و خشك‌سال بود . فصل بهار ، عاشر ذى قعده خبر آمد كه كيامرد طالقانى و مزيد بكنه نواحى قزوين را غارت كردند . امير بسطام در حدود\r\n\r\n","description":"","footnote":"","page_name":" 123 ","page_number":133},
  {"content":"\r\n\r\nقزوين به ايشان رسيد و آتش حرب برافروخته بسطام غالب شد و امير يوسف از الاطاق به اونيك آمد و آن‌جا جمعى از شيخ حسن حاكم ارزنجان شكايت كردند .\r\nامير يوسف چهل و پنج روز محاصره كرده مردم ارزنجان به تنگ آمدند و تضرع و زارى نمودند . امير يوسف مرحمت فرمود و شيخ حسن پيشكشهاى مناسب فرستاده و خود نيز به خدمت آمد و امير يوسف او را تربيت و عنايت فرمود و در ولايت ارض [ روم 
  ] يك قلعهء نيك داد و ارزنجان را به ناصر الدين پيرعمر كه وزير او بود تفويض فرمود و اين احوال در شهور سنهء ثلاث عشر و ثمانمايه واقع شد و در اين ولا خبر آمد كه سلطان احمد عازم تبريز است .\r\n\r\nوقايع سنهء ثلاث عشرة و ثمانمائه ذكر نهضت پادشاه برجيس قدر بهرام قهر به ولايت ماوراء النّهر\r\nحضرت خاقان سعيد عزم يورش ماوراء النهر جزم فرمود و سبب اين عزيمت آن بود كه در اواخر ذى الحجّة خبر آمد كه امير شيخ نور الدين گرد فتنه‌اى برانگيخته و خاك ادبار بر فرق روزگار خود بيخته ، با جمعى بىباك به حوالى سمرقند آمده و امير شاه ملك از سمرقند بيرون آمده و نزديك قزل رباط به‌هم رسيدند و يك شب از طرفين پاس داشتند .\r\nبيت\r\n سفيده چو بر زد ز كهسار سر * پديد آمد از دور رخشان سپر \r\nهردو لشكر صفها آراستند . از طرف امير شيخ نور الدين چند پشته بود و لشكر او تمام نمىنمود . دست چپ و راست او به‌هم پيوسته به يك بار جمله حمله كردند و بر قول امير شاه ملك زده از جا برگرفتند و امير وفادار گرفتار شده شكستى تمام به لشكر امير شاه ملك رسيد و شاه ملك بازگشته به طرف قراتپه بيرون رفت و به كوه الاقسراق كه ميانهء كش و سمرقند است پناه برد .\r\n\r\n","description":"","footnote":"","page_name":" 124 ","page_number":134},
  {"content":"\r\n\r\nو چون مضمون اين قضيه به مسامع جلال رسيد ، فرمان فرمود كه امراى نامدار چون مهر و سپهر تيغ‌زن و سپردار ، مثل امير مضراب بهادر و امير يادگار شاه ارلات و امير توكل برلاس و امير نوشيروان برلاس و امير محمد صوفى ترخان و امير يوسف خواجه و امير عجب‌شير متوجه ماوراء النهر شوند و جمعى امرا چون امير حسن صوفى ترخان و امير محمد بيك و امير خواجه نامزد ولايت قومس و مازندران شدند كه از آن حدود برخبر باشند و شاهزادهء جوان‌بخت معز الدين ميرزا بايسنغر قايم‌مقام آن حضرت در دار السلطنهء هرات مقرّر شد و موكب همايون به طالع سعد و فال ميمون چهاردهم محرم به عزم يورش ماوراء النهر نهضت نمود .\r\nو در منزل مرو الرود ، از جانب سمرقند عرضه داشتى رسيد كه بزرگان سمرقند مقدمهم خواجه كمال الدين عبد الأول و خواجه عصام الدين * و قاضى صلاح الدّين و مولانا قطب الدين و اميرك دانشمند و خواجه فضل اللّه ابو الليثى * فرستاده بودند . مضمون آن‌كه روز دوشنبه شانزدهم ذى حجه خبر محاربه امير شيخ نور الدين و امير شاه ملك به سمرقند رسيد و همان روز محمد الپقرا به دروازه آمده سخن شيخ نور الدين رسانيد . سمرقنديان به تير چرخ او را چنان زدند كه بر پلاس نهاده پس بردند و روز جمعه امير شيخ نور الدين خود به درب شيخ‌زاده آمد كه محافظت آن به اهتمام خواجه عصام الدين و اولاد شيخ‌زاده ساغرجى بود و سخن گفته كسى جواب نداد و به درب آهنين رفت كه خواجه عبد الأول و قاضى صلاح الدين آنجا بودند و سخن گفت . خواجه عبد الأول گفت ما مردمان طالب علميم . ما را به حكومت كار نيست . حاكم ما ميرزا شاهرخ است . فرزند خود را با نايبى اين‌جا گذاشته بود . شما ايشان را گريزانيديد . ما شما را تا اجازت حاكم نباشد ، اختيار نخواهيم داد و بزرگان بعد از عرض اين سخنان التماس نموده بودند كه هرچه زودتر اين جمع فقرا را از دست ظالمان خلاص دهند . حضرت خاقان سعيد قاصدى چون باد به سمرقند فرستاد و از سرعت نهضت همايون بشارت داد .\r\nو در منزل جيجكتو ، باىبخشى نوكر امير شاه ملك عرضه داشت آورد كه\r\n\r\n","description":"","footnote":"","page_name":" 125 ","page_number":135},
  {"content":"\r\n\r\nميرزا الغ بيك در كنار آب به موضع كلف پول نشسته و اين بنده با امير نوشيروان متوجه سمرقند گشت و در موضع قلبله از جانب امير مضراب خبر آمد كه امير شيخ نور الدين رسيد .\r\nو شرح آن‌چنان است كه چون شيخ نور الدين ظفر يافت ، امير رستم طغاىبوقا را به ضبط بخارا فرستاد و چنگيز اغلان را به كش و خود متوجه سمرقند شد و چون آنجا اختيارى نيافت ، عم‌زادهء خود امير شيخ حسن را فرمود كه به كنار آب رفته حصار كركين را محاصره كنند .\r\nدر اين اثنا ، پسر امير خداىداد حسينى بىاجازت امير شيخ نور الدين به منزل و ولايت خود رفت و وهنى تمام به حال او راه يافت . وفادار را كه مقيد داشت به قتل آورده به ترمذ آمد و ميرزا محمد جهانگير بن ميرزا محمد سلطان را كه در ولايت حصار بود به هرحيله و تدبير پيش خود آورد .\r\nدر اين اثنا شنيد كه امير شاه ملك به سمرقند آمد و رايت ظفرنشان از طرف خراسان به آمويه رسيد . شيخ نور الدين ميرزا محمد جهانگير را به جانب سمرقند برد به اميد آن‌كه شايد مردم آن‌جا او را پيش آيند و چنگيز اغلان و عبد الكريم امير سيف الدين را در ترمذ برابر امير مضراب گذاشت و سلطان بايزيد را به كلف فرستاد كه مقابل ميرزا الغ بيك را نگاه دارد و خود به سمرقند رفته بر شهر دست نيافت .\r\nدو سه روز در باغ دلگشا و كان‌گل گذرانيد .\r\nو چون حضرت خاقان سعيد به منزل قاوتو رسيد نوكر امير شاهملك آمده سر دولت تيمور تواچى را به اردوى همايون رسانيد و آن حضرت با لشكرهاى بحر جوش به كنار جيحون به كلف رسيد كه ميرزا الغ بيك آن‌جا بود و سلطان بايزيد كه از مخالفان در برابر كرّ و فر مىنمود ، چون خبر وصول رايات فرقدساى و اعلام سپهرآراى شنيد ، رو به گريز نهاده خيمه‌ها انداخت و مضمون من نجى برأسه فقد ربح دست‌آويز ساخت و چون خبر گريختن سلطان بايزيد در ترمذ ، به چنگيز اغلان و عبد الكريم رسيد ، ايشان نيز فرار بر قرار اختيار كردند و فرمان قضا جريان نفاذ يافت\r\n\r\n","description":"","footnote":"","page_name":" 126 ","page_number":136},
  {"content":"\r\n\r\nكه عساكر منصوره بادپايان آتش گذارد در آن درياى مغرق كه دجله و فرات نسبت به آن جويچه باشد و كر و ارس در جنب آن چشمه‌اى نمايد و سند و هيرمند در پهلوى آن جدول تقويم باشد راندند و روز جمعه هفتدهم صفر موكب منصور از آب عبور فرمود و امير مضراب نيز از گذر ترمذ گذشته به اردوى اعلى آمد و آن حضرت ميرزا الغ بيك و امير مضراب را به جانب كش فرستاده به آهستگى روان شد .\r\nبيت\r\n همى رفت با هوش و راى و درنگ * كه سرعت پشيمانى آرد به جنگ \r\nامير شيخ نور الدين چون از عبور سپاه ظفرپناه آگاه شد تجلدى نموده از حوالى سمرقند عازم كنار آب گشت . امير شاه ملك سوار و پيادهء سمرقند جمع ساخته با فيلان و بزرگان به عزم رزم امير شيخ نور الدين بيرون آمد و او عطفهء عنان كرده بر ايشان تاخت و صولت او سمرقنديان را پريشان ساخت و اسلحه و اموال گريختگان را گرفته شوكت او زيادت شد و از غايت غرور با خود مخمر كرد كه در برابر لشكر منصور آيد و بزرگان سمرقند امير شاه ملك را بر واقعهء كرت ثانى ملامت گونه‌اى مىكردند . امير از بزرگان متوهم شده ايشان را از شهر همراه خود بيرون آورد و ميرزا احمد ميرك با پانصد سوار از ولايت خود به مدد امير شاه ملك رسيده به اتفاق عازم اردوى شدند و ساير امرا و سپاهيان سمرقند به شرف بساطبوس مشرف گشتند و ميرزا الغ بيك قوچينان نواحى كش را جمع آورده به موكب ظفرقرين پيوستند و غلبه و كثرت تمام در سلك خدمت انتظام يافت .\r\nو امير شيخ نور الدين نيز مستعد جنگ و جدال و حرب و قتال شده در حوالى قزل‌رباط و آب‌يام ميمنه و ميسره و قلب و جناح به سوار و پياده برآراست و شرايط سپاه‌آرايى و مراسم لشكركشى به‌جاى آورد و سپاه حضرت خاقان سعيد به تأييد ملك مجيد آراسته بود و در وقتى كه هردو سپاه صف كشيده در برابر هم رسيدند ، امير شيخ نور الدين در حق امير مبشر بدگمان شده او را به قتل رسانيد و فرمودهء من\r\n\r\n","description":"","footnote":"","page_name":" 127 ","page_number":137},
  {"content":"\r\n\r\nاعان ظالما سلطه اللّه عليه سر خويش ظاهر گردانيد . دلاوران طرفين روى سوى ميدان آورده آتش حرب بالا گرفت و نايرهء قتال اشتعال يافت . يك پسر امير خداىداد از جانب مخالف جنگهاى مردانه كرد و ميرزا احمد ميرك پيش رفته او را گريزانيد و بايد ورا فرود آورد و قوچينان آثار شجاعت ظاهر كردند و آن حضرت كه\r\nمصرع\r\n هميشه باد منصور و مظفّر \r\nبه خود آهنگ جنگ فرمود و پردلان قول و دلاوران قلب به يك بار در حركت آمدند و نسيم فتح و ظفر بر علم دولت حضرت خاقان سعيد وزيد و شيخ نور الدين مغرور منهزم گرديد و در يك ساعت چنان لشكر بىعد پايمال بلا و پى سپر رنج و عنا شدند .\r\nنظم\r\n چاك دامن تيره‌دل افكنده سر كوتاه عمر * چون گل و چون لاله و چون نرگس و چون ياسمن \r\nبعضى را كه سعادت ازل رهنمونى كرد روى عجز بر آستان بيچارگى نهاده آيت  فَاعْتَرَفْنا بِذُنُوبِنا فَهَلْ إِلى خُرُوجٍ مِنْ سَبِيلٍ  را عذرخواه جرم و گناه ساختند و جمعى را كه مستحق سياست بودند آن حضرت عنايت فرمود و روز شنبه نهم ربيع الأول صورت واقعه روى نمود و يازدهم ماه باز چتر هماى فر سايهء دولت بر دار السلطنهء سمرقند انداخت و از شعاع آفتاب اعلام و از تابش ماه خيام اطراف آن بلده را منوّر ساخت و زيارت والد بزرگوار يعنى صاحبقران نامدار دريافته به ساير مزارات متبركه قيام نمود و از روحانيت اكابر آن ديار و بلاد استمداد فرمود و اهالى سمرقند بار ديگر از چنگ نوايب و قبضهء حوادث خلاص يافته شرايط تهنيت به‌جاى آوردند و آن حضرت هريك را به اندازهء رتبت بر بساط قربت مجال داده و امير\r\n\r\n","description":"","footnote":"","page_name":" 128 ","page_number":138},
  {"content":"\r\n\r\nشاه ملك را با سپاهى نامدار به جانب اترار فرستاد تا هركرا از اتباع شيخ نور الدين در آن ديار بيند مستأصل گرداند و چون مهمات ممالك ماوراء النّهر به تازگى نظامى گرفت و كارها به نازكى قوامى يافت ، حضرت خاقان سعيد به فال ميمون و طالع مسعود عزيمت مراجعت فرمود و بيستم ربيع الأول از دار السلطنهء سمرقند به صوب خراسان روان شد و در حوالى كش ، بر راى اعلى عرضه داشتند كه حمزهء سلدوز و جمعى فتنه‌انگيز ، بعد از انهزام شيخ نور الدين ، به جانب حصار شادمان رفته هنوز دست از عناد و فساد كوتاه نگردانيده‌اند . آن حضرت امير مضراب را به دفع فساد آن مفسدان فرستاد و موكب ظفر شعار از خزار ايلغار كرده عنان جهانگشاى به سمند غزال رفتار غزاله ديدار داد و چون خورشيد بر سبز خنگ فلك سوار گشته روان شد و اوايل ربيع الآخر ، در دار السلطنهء هرات نزول فرمود .\r\nمصرع\r\n اعلام تو بر عالميان ميمون بود \r\n\r\nذكر آمدن ايلچيان اطراف چون موكب همايون در مستقر دولت آرام گرفت\r\nچون دار السلطنهء هرات از سعادت نزول موكب همايون رونق و صفا يافت و انوار عدالت آثار بر اطراف آن بلده تافت و جهانيان را به عنايات بىغايات بهره‌مند گردانيد و مراسم خيرات و مناظم حسنات به اقصى الغاية رسانيد ، لاجرم صناديد عالم روى اميد به درگاه معظم نهادند و خود را ذره‌وار در تاب آفتاب دولت آن حضرت جلوه دادند و رسل و رسايل با صنوف وصايل و فنون وسايل به درگاه سلاطين پناه فرستادند . امير ايدكو بهادر از ولايت اوزبك و دشت قبچاق و امير شيخ ابراهيم از ولايت دربند و شروانات و امير سيد عز الدين از هزاره‌جريب و پسر امير سيد على كيا از بلدهء سارى و امير حسن كيا از قلعهء فيروزكوه و از ولايت گرمسير و قندهار چند روز متعاقب از اين ولايات ايلچيان مىرسيدند و پيشكشهاى مناسب گذرانيده سخن حكّام خود را به وسيلهء امراى عظما به عرض مىرسانيدند و درگاه\r\n\r\n","description":"","footnote":"","page_name":" 129 ","page_number":139},
  {"content":"\r\n\r\nجهان‌پناه سجده‌گاه ملوك جهان و بوسه جاى صناديد ايران و توران گشت .\r\nبيت\r\n ز بس‌كه بر در او سجده مىبرند ملوك * مجال نيست قدم را ز ازدحام جباه \r\n\r\nذكر آمدن مودود گرمسيرى و پيرك به درگاه عالم‌پناه\r\nامراى گرمسير و قندهار كه ايلچيان به درگاه عالم‌پناه فرستاده بودند در اثناى عرضه‌داشت بازنمودند كه پيرمحمد پسر امير قتلو ، برادر امير تومان قندهارى كه به پيرك مشهور است بر مودود خروج كرده او را از ولايت بيرون تاخت و مودود و پيرك متعاقب رسيده خاك درگاه عالم‌پناه را سرمهء ديدهء اميد ساختند و مودود و پيرك كه ضدّان لا يجتمعان بودند ، بر يك در خانه ملازمت مىنمودند .\r\nبيت\r\n چنان بساخت جهان را هواى دولت او * كه از طبيعت اضداد رفت ناسازى \r\nامراى بزرگ در ديوان اعلى معاملهء ايشان را پرسيدند و به غور قضيه رسيدند .\r\nصورت واقعه در آيينهء عدالت چنان روى نمود كه غبار كدورت به حقيقت از جانب مودود بود . حضرت خاقان سعيد گذشته را عفا اللّه عما سلف برخواند و آينده را مثال عالى ارزانى داشت كه حكومت به پيرك مفوض باشد و مودود در پايهء سرير اعلى به ملازمت قيام نمايد .\r\n\r\nذكر عمارت مدرسه و خانقاه حضرت خاقان سعيد كه در اين سال به اتمام پيوست\r\nدر اين سال كه موكب همايون‌فال از ولايت ماوراء النهر معاودت فرمود ،\r\n\r\n","description":"","footnote":"","page_name":" 130 ","page_number":140},
  {"content":"\r\n\r\nدار السلطنهء هرات در غايت معمورى و آبادانى بود و مدرسه و خانقاهى كه حضرت خاقان سعيد بنياد فرموده بود به اتمام پيوست و حسن تمام آن بلده را از طراوت و لطافت آن بقاع روى نمود . در اين مقام جواد خوش‌خرام قلم به دستيارى رقم چند در صفات دار السلطنهء هرات خواهد پيمود .\r\n\r\nدر صفت دار السلطنهء هرات\r\nدار السلطنهء هرات بلده‌اى است دلگشاتر از بوستان ارم و خطه‌اى جانفزاتر از گلستانهاى عالم . سوداى چون گيسوى ماه‌رويان دلاويز و معموره‌اى چون چهرهء سيمبران طرب‌انگيز . خواص دم عيسى در انفاس نسيمش مضمر و حيات آب خضر و نشاط بادهء جان‌پرور در صفات هوايش مخمّر . هواى جانفزايش در لطافت و اعتدال مايه‌بخش نسيم بهار . قصرهاى زرنگارش بر كنار آبهاى خوشگوار  جَنَّاتٍ تَجْرِي مِنْ تَحْتِهَا الْأَنْهارُ  « 53 » نعت عمارت دلپذيرش ،  إِرَمَ ذاتِ الْعِمادِ  « 54 » وصف طربخانه‌هاى بىنظيرش  الَّتِي لَمْ يُخْلَقْ مِثْلُها فِي الْبِلادِ  « 55 » مصر را از سوز فراق روى عزيزش جامه در نيل و نيل را از غيرت زلال او سنگ در قنديل .\r\nبيت\r\n از آب روى رود هرى بر جمال مصر * نيل كشيده را نبود رونق و بها \r\nآبش خاك را در چشم كوثر فشانده و چشمهء حيوان در ظلمات حيرت نشانده و بلدان خراسان كه اشرف ممالك اقليم رابع تواند بود ، دار السلطنت هرات در آن قريب به مركز واقع است . چه طول هراقليم از مبدأ كه جزاير خالدات است\r\n\r\n\r\n","description":"","footnote":"\r\n( 53 ) . سورة البقرة 25 .\r\n( 54 ) . سورة الفجر 7 .\r\n( 55 ) . ايضا 8 .\r\n","page_name":" 131 ","page_number":141},
  {"content":"\r\n\r\nصد و هشتاد درجه گرفته‌اند و عرض از خط استواء نود درجه و از اين نود درجه شصت و شش معمور است ، باقى در طرفين از افراط گرما و سرما مقام نوع مردم نمىتواند بود و طول هرات نود و چهار درجه و كسرى است و عرض آن سى و چهار درجه و كسرى . پس از اين تقرير به وضوح پيوست كه دار السلطنت هرات اقرب بلاد است نسبت با مركز معمورهء عالم فالأقرب الى المركز اولى بالأعتدال و يترتّب عليه غاية الفضل و نهاية الكمال .\r\nحضرت خاقان سعيد چون آن بلده را مستقر سرير سلطنت و مركز دايرهء خلافت فرمود ، فرمود كه بازارها كه قديم الأيام تمام پوشيده نبود و مردم بازار از گرد و غبار و تزاحم اقطار زحمت بسيار مىيافتند آنها را شكافتند و بنياد بازار به گچ و آجر برآورده طاقهاى عالى بستند و جاجا از بهر روشنايى بازگذاشته و باقى را فراهم آوردند . بازارها هريك در چشم جهان‌نگارى و در چمن روزگار بهارى روى نمود .\r\nوضع چهارسوى مربعى متساوى الأضلاع واقع بر مركز دائرهء خير البقاع و از چهار دروازه چهار بازار به آن محل مىرسد .\r\n\r\nوضع مدرسه و خانقاه معارف‌پناه\r\nبر طرف شمال تحت القلعه در جانب جنوب ، مدرسهء عالى و خانقاهى متعالى پيوستهء هم و در ميان آن بقعه صحن سراى بزرگ و صفّه و طاقى رفيع و بر دو طرف منار بلندقامت بديع استقامت ارتفاع يافت و از شعشعهء طلا و لاجورد انوار بهجت آثار بر دروديوار آن بقعه تافت . مهندسان دقيق‌انديشه و بنايان چابك عمل نازك‌پيشه غايت صنعت و كمال دقت به ظهور آوردند و قواعد معاقد آن را در اعلى معارج متانت واقعى مدارج رصانت برآوردند .\r\nو در اين سال ، يعنى سنهء ثلاث عشره ، اين دو بقعهء بديع منوال به شرف اتمام و حد كمال رسيد و در عرصهء روى زمين از سرحد روم تا اقصاى چين درس و فتوى را موضعى به نزاهت و موقعى به طراوت آن دو بقعه نشان نمىدهند و نفايس كتب\r\n\r\n","description":"","footnote":"","page_name":" 132 ","page_number":142},
  {"content":"\r\n\r\nمشتمل بر اصول و فروع و محتوى بر معقول و مشروع در صناديق پرداخته و معدّ و مهيا ساخته و افراد علماى اعلام به تدريس زمرهء انام و افادت خواص و عوام معين شده رياض دين به زهاب تقوى و جواب فتوى ايشان شاداب و سرسبز . طلاب مجدّ و اهل تحصيل مستعد .  رِجالٌ لا تُلْهِيهِمْ تِجارَةٌ وَ لا بَيْعٌ عَنْ ذِكْرِ اللَّهِ .  « 56 »\r\nبيت\r\n چو صبح دوم جمله پاك‌اندرون * قليلا من الليل ما يهجدون \r\nو نقش العلم لا يعطيك بعضه حتى تعطيه كلك  هَلْ يَسْتَوِي الَّذِينَ يَعْلَمُونَ وَ الَّذِينَ لا يَعْلَمُونَ  « 57 » بر صفحهء صدق رغبت نگاشته و از فواضل انعام پادشاه اسلام ما يحتاج و اسباب معاش چون وظايف درس و تكرار مرتّب داشته  هذا ذِكْرٌ وَ إِنَّ لِلْمُتَّقِينَ لَحُسْنَ مَآبٍ  « 58 » و از نحارير علماى امه و صناديد فضلاى ايمه كه مشترى از آفتاب دانش ايشان فروغ سعادت اقتباس نمايد و عطارد از دقت فطنت ايشان اسرار علوم التماس كند ، چهار دانشمند متبحر كه عناصر كردار هريك مدار كارخانهء دين متين سيد المرسلين بودند به رسم تدريس در مدرسهء كريمه تعيين نمودند .\r\nنخست جناب مولاناى اعظم ، قدوهء نحارير الامم مولانا جلال الدّين يوسف اوبهى و ديگر جناب‌عالى ، مرجع الأفاضل و الأهالى مولانا جلال الدين يوسف حلاج و ديگر مولاناى اعظم اكرم حاوى الكمالات ، مولانا نظام الدين عبد الرحيم ياراحمد و ديگر مولانا الأمام افضل علماء الأنام خواجه ناصر الدين لطف اللّه خواجه عزيز اللّه مقرّر شدند .\r\nو در روز اجلاس ، حضرت خاقان سعيد ، در آن بقعهء مبارك ، تشريف حضور ارزانى داشت و اكابر ايام و مفاخر انام حاضر شدند و اين علماى اعلام به\r\n\r\n\r\n","description":"","footnote":"\r\n( 56 ) . سورة النور 37 .\r\n( 57 ) . سورة الزّمر 9 .\r\n( 58 ) . سورة ص 49 .\r\n","page_name":" 133 ","page_number":143},
  {"content":"\r\n\r\nدرس علوم اسلام چون فقه و تفسير به تقرير دلپذير اشتغال نمودند و در ميدان بيان گوى سبقت به چوگان رويت از همگنان ربودند و منصب شيخى خانقاه معارف‌پناه به جناب شيخ الأسلام اعظم قدوة مشايخ العالم خواجه علاء الدين على چشتى تفويض رفت و شرح بزرگى مشايخ آن خاندان محتاج شرح و بيان نيست .\r\nمصرع\r\n و الأمر اوضح من نار على علم \r\nو همچنين در خانقاه ساير مباشران اعمال و متصديان اشغال از امام و مؤذن و واعظ و ديگر كاركنان مقرّر شدند و اوقاف شايسته بر اين دو بقعهء مباركه بر سبيل اشتراك مقرر گشت و در اين تاريخ يعنى سنهء اربع و سبعين احوال اين دو بقعه در غايت جمعيت و رفاهيت است و منصب شيخى به خادم الفقرا ، حاوى اين اوراق عبد الرّزاق بن اسحق مفوّض است .\r\nمصرع\r\n هركسى پنج‌روزه نوبت اوست \r\nالقصّه قبة الأسلام هرات به يمن تختگاه حضرت خاقان سعيد مجمع اساطين سلاطين و مطلع خورشيد پادشاهان روى زمين و كعبهء احرار و ابرار و قبلهء اخيار و احبار و مسكن اقطاب و اوتاد و مأمن زهاد و عباد گشت .\r\nقطعه\r\n از جماعت روز جمعه جامع مجموع ار * مىكند با كعبه روز حج اكبر همسرى\r\nاهل فضل او همه كامل در انواع علوم * بوده هريك نادرى در عهد خويش از نادرى \r\nو كار شهر هرات در آن مرتبه رواج و رونق يافت كه لطايف متنزهاتش دجلهء اشك بر رخسار بغداد روان ساخت و طراوت ثمراتش سمر سمرقند را در گوشهء طاق\r\n\r\n","description":"","footnote":"","page_name":" 134 ","page_number":144},
  {"content":"\r\n\r\nنسيان انداخت .\r\nمصرع\r\n وين بود از دولت سلطان اعظم شاهرخ \r\nو شرح بناى دار السلطنهء هرات و احوال بلوكات و حالات ولايات قلم دو زبان به شرح و بيان تقرير نموده و تحرير فرموده هركه را ميل مطالعهء آن باشد گورساله‌اى كه علىحده در آن باب مسطور است به نظر اشرف مشرف سازد .\r\nمصرع\r\n تا ميل آن‌كه را بود و چون كند نظر \r\n\r\nذكر بناى باغ سفيد و بنياد كوشك\r\nحضرت خاقان سعيد فرمود كه بر جانب شرقى شمال هرات به موضعى كه پيشتر به باغ سفيد * موسوم بود ، در فضايى چون عرصهء اميد وسيع و بنايى چون ذروهء فلك رفيع ، مهندسان دانا و بنايان توانا ، روز جمعه بيست و چهارم ذى قعده به طالع سعد و ساعت ميمون عمارتى بنا نهادند و درهاى باغ جنان بر روى جهانيان گشادند و به خوبترين صورتى طرح كشيدند و چهرهء اول الفكر آخر العمل به چشم بصيرت ديدند . اساسى كه تا بنياد جهان و نهاد عالم است كس مثل آن نشان نداده . باغى كه شميم نسيم آن نكهت مشك و عنبر به مشام جان فرستاده . و كوشكى كه علو قدر از چرخ برين گذراند و اوج رفعت تا ذروهء مشترى رساند .\r\nقطعه\r\n چمن از دلكشى چون عارض دوست * سرايش از خوشى چون چهرهء يار\r\nيكى را سعد گردون كرده معمور * يكى را بخت ميمون بوده معمار \r\nچهارطاق ايوان مقرنس آن را به طاق مقوّس كيوان رسانيده و كنگرهء قصر رفيعش از نطاق مشترى گذرانيده . ايزار ديوار از احجار يشم مفروش و تماثيل منبت بر آن مثبت و منقوش ، هركس فسحت آن ديد يا به آن نزهت‌سرا رسيد روح روح‌پرور\r\n\r\n","description":"","footnote":"","page_name":" 135 ","page_number":145},
  {"content":"\r\n\r\nفردوس اعلى شنيد .\r\nبيت\r\n گلاب است گويى به جويش روان * همى شاد گردد به بويش روان \r\nنقاشان چابك‌دست در هرخانه‌اى كارنامه‌اى پرداخته و بر هرغرفه‌اى منظره‌اى چون نگارخانهء چين ساخته . عمارتى چنين عالى و اساسى چون كرياس گردون متعالى به يمن دولت و علوّ همت آن حضرت به اندك مدتى تمام شد .\r\nمصرع\r\n در غايت لطف و خرّمى گشت تمام \r\n\r\nذكر نهضت همايون به صوب ييلاق بادغيس و آمدن ايلچيان از ممالك\r\nموكب نصرت شعار اوايل بهار ميل ييلاق فرمود و اواخر ذى قعده به جانب بادغيس عزيمت نمود و در آن فضاى خرّم ، طبقات لشكرها با خيل و حشم ، در ظلّ رايت فتح آيت كه مطلع خورشيد فيروزى است جمع آمدند و ابان‌تواچى كه به ولايت اوزبك پيش امير ايدكو رفته بود عود نمود و به عرض رسانيد كه امير ايدكو در تعظيم قدر و تفخيم امر هيچ دقيقه‌اى نامرعى نگذاشت و به ورود مكتوب سر افتخار بر فلك افراشت و از كلماتى كه بر زبان فصيح امير ابان رجوع كرده بود و حكاياتى كه به اداى عذب او حواله نمود ، استنشاق روايح مصافات و موالات به مشام صدق مىرسيد . مضمون آن‌كه بنده و خدمتكار آن حضرتم و به هرچه فرمايند فرمان‌بردار .\r\nتوقع از اعطاف آن حضرت آن‌كه همين طريقه مرعى داشته در رفع حجاب مغايرت و فتح باب مودت راه مراسلت و مكاتبت كه سلوت مخلصان به آن تواند بود مفتوح و سلوك فرمايند و به سخنان صاحب غرضان التفات ننمايند .\r\n\r\n","description":"","footnote":"","page_name":" 136 ","page_number":146},
  {"content":"\r\n\r\nبيت\r\n قول صاحب غرضان گوش مكن بهر خدا * يار ما باش كه ما از دل‌وجان يار توييم \r\nو به خدمات لايقه اشارت دريغ ندارند كه در اتمام آن آثار دولتخواهى به ظهور رساند و همچنين از اطراف ممالك كه پيش از اين ايلچيان آمده بودند و مصحوب ايشان قاصدان رفته مجموع شادمان و خرّم به اردوى معظّم رسيدند .\r\n\r\nذكر قضايا كه در عراق عجم واقع شد\r\nچون ميرزا اسكندر ممالك فارس مضبوط ساخت ، كمند همت بر كنگرهء قصر تسخير عراق عجم انداخت و امير عبد الصمد و امير صديق را به جانب اصفهان روان فرمود و ايشان به قصبهء ورزنه آمدند و قلعهء آن را محكم ساخته ميرزا رستم خبر يافت و قلعه را محاصره كرد و ميرزا اسكندر آگاه شد . امير تولك و امير يوسف جليل را به مدد فرستاد و خود نيز متوجه شد . ميرزا رستم از آمدن تولك و يوسف جليل واقف گشته به استقبال ايشان آمد . ايشان مرد ميدان رستم نبودند . پناه به قلعهء خرابه دستجرد بردند .\r\nميرزا رستم و ميرزا بايقرا كه در آن زودى به عراق آمده بود عزم محاصره كردند . ناگاه شنيدند كه ميرزا اسكندر به قصر زرد رسيد . ميرزا رستم عازم اصفهان شد و ميرزا اسكندر چنان به تعجيل آمد كه بعضى رستميان را اسكندريان گرفتند و همچنان به سرعت مىآمدند . ميرزا رستم سه فرسنگ استقبال نموده هردو لشكر به هم رسيدند .\r\nمصرع\r\n غريو كوس و بانگ ناى برخاست \r\nو آن دو لشكر چون امواج بحر اخضر يا افواج دشت محشر برهم زدند و ميرزا اسكندر ظفر يافته ميرزا رستم به اصفهان درآمد و ميرزا اسكندر به موضع آتشگاه فرود آمد .\r\n\r\n","description":"","footnote":"","page_name":" 137 ","page_number":147},
  {"content":"\r\n\r\nپيش از اين ميرزا خليل سلطان به موجب فرمان خاقان سعيد از خراسان با ده هزار سوار به جانب عراق و آذربايجان آمده بود چنانچه شرح آن گذشت و مقرّر چنان بود كه هرجا خواهد ساكن شود و او چندگاه در ولايت رى مىبود . در اين ولا ، ميرزا رستم كس فرستاده استمداد نمود . ميرزا خليل سلطان به قصد مصالحه ميان برادران عزيمت فرمود و هرچند پيغام صلح پيش ميرزا اسكندر فرستاد مفيد نيفتاد و ميرزا اسكندر در يك طرف اصفهان مقام داشت . ميرزا خليل سلطان از طرفى ديگر به اصفهان درآمد و ميرزا اسكندر هرروز جمعى به دروازه فرستاده از طرفين جنگهاى سخت مىكردند . اما از عدم قوت ، قوت اصفهانيان فوت شده از تعذر اسباب معيشت طاقت ايشان طاق شد . ميرزا رستم به ضرورت اصفهان را گذاشته عازم جانب امير قرايوسف گشت و ميرزا اسكندر جمعى را تا قم در عقب فرستاد ، اما نرسيدند . و ميرزا خليل سلطان در اصفهان بود و ميرزا اسكندر همچنان عناد و خصومت مىنمود . در اين اثنا ، جمعى از لشكر شول و اكراد بىاجازت ميرزا اسكندر برگشتند .\r\nبدين سبب ترك محاصره گرفته عازم شيراز شد و اصفهانيان به رنج غلا و بلاى قحط مبتلا شدند و آتش جوع مشتعل گشت و صعوبت نايافت از حد گذشت .\r\nاز مواشى آنچه داغ استحلال بر جبين داشت هركس به هرچه ممكن بود مىخريد و به هيچ‌جا نمىرسيد . تمام چوبهاى عمارات و ستونهاى ايوانات به‌جاى هيزم بسوخت .\r\nبيت\r\n بسوخت آتش قهر تو جمله را تر و خشك * چنين بود چو درافتد به مرغزار آتش \r\nو در ايام دربندان اصفهان گويند ميرزا خليل سلطان به سر پاليز درويشى رسيد كه در شهر به آب چاه مزروع گردانيده بود و درويش خربزه‌اى آورده شرط خدمت به ادا رسانيد . ميرزا خواست كه درويش را رعايتى فرمايد ميسر نشد .\r\n\r\n","description":"","footnote":"","page_name":" 138 ","page_number":148},
  {"content":"\r\n\r\nدرويش را عذرخواهى نمود .  فَاعْتَبِرُوا يا أُولِي الْأَبْصارِ .  « 59 » ميرزا خليل از اصفهان به رى آمده عرضه داشت به پايهء سرير اعلى فرستاد : مضمون آن‌كه چون در اصفهان ، از جهت قحط نمىتوانست بود به جانب رى عود نموديم . اكنون به هرچه فرمايند عمل نمايد .\r\n\r\nذكر آمدن سلطان احمد به تبريز و قتل او به فرمان امير قرايوسف بن امير قرامحمد تركمان\r\nسلطان احمد در دوازدهم محرم ، از دار السلام بغداد عازم آذربايجان شد و در نواحى همدان اكراد آن بلاد را در قبضهء اقتدار آورد . شاه محمد بن قرايوسف در ييلاق اوجان واقف شده عزيمت خوى نمود و سلطان بيست و هشتم ربيع الأول در دولتخانهء تبريز نزول فرمود و كسان در عقب شاه محمد فرستاد . در سلماس به او رسيدند و او را گريزانيدند . در اين حال ، امير قرايوسف در ولايت ارزنجان بود و ضبط يا ساميشى مهمّات آن نواحى مىنمود و شرح آن گذشت . چون اين خبر شنيد متوجه تبريز شد و روز جمعه بيست و هشتم ربيع الآخر سلطان قرايوسف در قريهء اسد كه دو فرسخى تبريز است به‌هم رسيدند و از طرفين صفها كشيده و اسباب مقاتله و جدال ترتيب داده ابواب محاربه و قتال گشادند .\r\nبيت\r\n ز پيكان الماس و پر عقاب * نبد هيچ پيدا رخ آفتاب\r\nز سرخاب سرخ آب برسان رود * گذر كرد بر دامن سردرود \r\nآتش حرب برافروخت و تاب التهاب جان دليران مىسوخت . سلطان به نفس خود جنگهاى مردانه و كوششهاى بهادرانه فرمود . اما\r\n\r\n\r\n","description":"","footnote":"\r\n( 59 ) . سورة الحشر 2 .\r\n","page_name":" 139 ","page_number":149},
  {"content":"\r\n\r\nمصرع\r\n چون سعادت نبود كوشش بسيار چه سود \r\nو سپاه سلطان مرد ميدان تركمانان نبود .\r\nبيت\r\n قضا را يكى تير زهرآب‌دار * گذر كرد بر بازوى شهريار\r\nدليران احمد شه سرفراز * گرفتند در پيش راه دراز\r\nهزيمت غنيمت شمردند زود * سراسيمه گشتند برسان دود \r\nاحمديان رو به هزيمت نهادند و يوسفيان دست به غنيمت گشادند . سلطان خود را به باغى انداخت و يكى از لئام تبريز ، بهاء الدين جولاه نام امير يوسف را مطلع ساخت و جمعى به طلب او رفته چون چشم پادشاه بر ايشان افتاد ،\r\nبيت\r\n بدانست شه كامد او را زمان * به دست قرايوسف تركمان \r\nبه حكم رضينا بقضاء اللّه تعالى اين بيت خواند كه :\r\nبيت\r\n چو با من بود لطف يزدان پاك * نباشد ز مردان مرا هيچ باك \r\nدست به بند و گردن به كمند داده پيش قرايوسف آمده و بعد از انواع حكايات به فرمان امير مشار اليه به خبه هلاك شد و چون اين خبر به عرض حضرت خاقان سعيد رسيد ، از خواجه عبد القادر گوينده كه سالها ملازم سلطان مىبود پرسيد كه براى سلطان احمد هيچ ساخته‌اى ؟ خواجه اين رباعى گفته و عملى ساخته به موقف عرض رسانيد :\r\n\r\n","description":"","footnote":"","page_name":" 140 ","page_number":150},
  {"content":"\r\n\r\nرباعى\r\n عبد القادر زديده هردم خون‌ريز * با دور سپهر نيستت جاى ستيز\r\nكان مهر سپهر خسروى را ناگاه * تاريخ وفات گشت قصد تبريز \r\nفى الجمله سلطان احمد را بعد از هلاك دو سه روز بر خاك انداختند به سبب آن‌كه فتنه‌انگيزان مىساختند كه سلطان به سلامت بيرون رفت . تبريزيان اجازت خواسته به موجب وصيت سلطان ، در عمارت دمشقيّه پهلوى مادر و برادر مدفون شد .\r\n سپردند تبريزيانش به خاك * سوى خانه رفتند دل چاك‌چاك \r\nو شاه ولد بن شاهزاده شيخ على بن سلطان اويس كه ملازم عم به تبريز آمده بود و سلطان علاء الدوله بن سلطان احمد كه در قلعه عبد الجوز محبوس بود شربت شهادت چشيدند و به دمشقيه سر نهادند .\r\nو سلطان در وقت عزيمت تبريز از پادشاه شروان امير شيخ ابراهيم استمداد نموده بود و او پسر خود كيومرث را روان فرمود و در روز هزيمت سلطان احمد ، كيومرث نزديك رسيده متحير بماند .\r\nمصرع\r\n نه رأى سفر كردن و نه روى اقامت \r\nامير قرايوسف او را گرفته در قلعهء ارجيش حبس فرمود و امير شيخ ابراهيم هرچند مال تقبل نمود مفيد نبود .\r\nچون امير قرايوسف را اين فتوحات ميسر شد ، از غارت و گناه تبريزيان كه مدد سلطان احمد كرده‌اند گذشته ، از راه مرند عزيمت يورت خود نمود و چندگاه آن‌جا بوده به عزم قشلاق به تبريز آمد . در اين اثنا شنيد كه ميرزا رستم از محاربهء برادر و قحط اصفهان روگردان شده متوجه تبريز است چنانچه ذكر آن گذشت . امير قرايوسف شرايط تعظيم تقديم نمود و چند روز طويهاى سنگينى فرمود و به عزم روان\r\n\r\n","description":"","footnote":"","page_name":" 141 ","page_number":151},
  {"content":"\r\n\r\nداشتن ميرزا رستم ، اواسط رجب ، به طرف مراغه آمد و در حدود ليلان امير محمد سارو تركمان از جانب عراق عرب آمده به تشريف و نواخت مشرف شد و اواخر رجب ، ميرزا رستم را با نوكران خدمتهاى خسروانه و خلعتهاى ملوكانه تعيين نمود و اسبان خوب كشيد و جمعى نوكران اعتمادى ملازم ساخته روان داشت و خود در غايت عظمت و نهايت ابهت به طرف تبريز رفت .\r\n\r\nوقايع سنهء اربع عشرة و ثمانمايه ذكر قضايا كه در خراسان واقع شد\r\nحضرت خاقان سعيد در افتتاح اين سال به سعادت و اقبال در ييلاق بادغيس بود چنانچه صرير قلم سخن‌پرداز شرح آن بازنمود و در اين اثنا ، ميرزا عمر شيخ بن ميرزا پيرمحمد از جانب فارس و عراق به خدمت آن حضرت آمد و سبب آن بود كه ميرزا اسكندر چون آن ممالك در تصرف آورد ، صلاح وقت در آن ديد كه ميرزا عمر شيخ و ميرزا سلطانعلى بن ميرزا رستم را كه برادرزادگان او بودند از مملكت عذر خواهد . چه ايشان را استعداد سلطنت از روى وراثت و استحقاق متعين بود . متوهم شد كه ناگاه جمعى ايشان را بر آن دارند كه سر به طلب ملك برآرند و اختلال به سلطنت و زوال به دولت او رسد و شاهزادگان از اين معنى منزه و مبرا بودند . فى الجمله ايشان متوجه دار الأمان خراسان شده اواخر محرم در ييلاق بادغيس دستبوس يافته منظور نظر كيميا خاصيت گشتند .\r\nو هم در ييلاق بادغيس ، ايلچى هندوستان رسيد كه خضر خان پادشاه بعضى از آن ممالك اظهار اذعان نموده قاضى مولتان را كه واسطهء عقد اكابر آن ديار بود با تحف و هدايا ارسال نموده نام و القاب آن حضرت را زينت منابر و نقش دنانير ساخته به عرض رسانيد و آن حضرت ملتمسات او به ايجاب مقرون گردانيده و تشريفات گرانمايه پوشانيده انعام و اكرام نمود و اجازت مراجعت فرمود و حمزهء چهره نوكر ميرزا الغ بيك رسيد و يكى را از مغولان مقيد رسانيد و عرضه داشت كه\r\n\r\n","description":"","footnote":"","page_name":" 142 ","page_number":152},
  {"content":"\r\n\r\nامير شيخ نور الدين پيش محمد خان پادشاه مغولستان رفته و او شمع جهان را به مدد او فرستاده قريب سيرام رسيدند و شرح اين سخن گفته آيد ان شاء اللّه تعالى .\r\nو سلطان اويس پسر امير ايدكو برلاس از جانب كرمان قاصد فرستاد كه ميرزا اسكندر ممالك فارس و عراق مضبوط ساخته عازم كرمان شده و در نواحى كرمان خرابى بسيار مىكند .\r\nدر اين ولا ، باز نوكر ميرزا الغ بيك آمده و مغولى را دربند آورده اخبار ساير ( ؟ ) كرد و شرح آن آيد .\r\nبعد از اين ، حضرت خاقان سعيد خاطر خطير از طرف ماوراء النهر جمع ساخته لشكرها را اجازت فرمود و از عرصهء بادغيس عنان مركب كامرانى به مستقر جهانبانى انعطاف داده در دار السلطنهء هرات باغ زاغان * مركز پرگار دولت و نقطهء دايرهء خلافت آمد . و در اين ايام ، نوكر امير شيخ ابراهيم از مملكت شروان رسيده پيشكشهاى پادشاهانه به عرض رسانيد و آن حضرت فرستاده را عنايت فرمود رعايت كرده بازگردانيد .\r\nو از جانب سمرقند خبر آمد كه امير شاه ملك به جانب مغولستان رفته و الجاى بسيار گرفته و اين سخن محتاج بيان است .\r\n\r\nذكر ياغى شدن امير شيخ نور الدين كرّت ثانى\r\nسابقا مذكور شد كه امير شيخ نور الدين در حوالى سمرقند منهزم گشت اما همچنان سوداى استقلال در خيال داشت و هرزمان سر راهى مىگرفت و هرطرف فتنه‌اى مىانگيخت . نويين اعظم امير شاه ملك عرضه داشت به پايهء سرير اعلى فرستاد كه شيخ نور الدين ترك ياغيگرى نمىكند . اگر فرمان شود صوران را محاصره كنيم ، شايد كه آن صيد وحشى به دام آيد . حضرت خاقان سعيد فرمود كه صلاح و فساد آن طرف به عهدهء اوست . هرچه مصلحت داند چنان كند . و امير شاه ملك اواسط رمضان سال گذشته از سمرقند متوجه صوران گشت و امير موسى كا\r\n\r\n","description":"","footnote":"","page_name":" 143 ","page_number":153},
  {"content":"\r\n\r\nو امير حمزهء ترخان را منغلاى ساخت و امير شيخ نور الدين خبر يافته راه گريز پيش گرفت و پناه به مغول برد . امراى منغلا در عقب رفته بازماندگان او را اثر شير در گله و گرگ در رمه نمودند و بازآمدند . امير شاه ملك پيش امير عبد الخالق پسر امير خداىداد حسينى كه در آن ملك صاحب طرفى بود فرستاد و پيغام داد كه چون لشكر ما عود نمايد هرآينه شيخ نور الدين ايمن گشته به صوران آيد . بايد كه در كمين باشد كه احتمال دارد كه او را به دست آرد . امير عبد الخالق كه ميان او و امير شيخ نور الدين عداوتى عظيم بود .\r\nمصرع\r\n تيغى كشيد و بر سر ره در كمين نشست \r\nامير شيخ نور الدين بىخبر در ولايت درآمد و امير عبد الخالق ناگهان برو تاخت و جنگ بسيار كرده جمعيت او را پريشان ساخت و امير شيخ نور الدين با سى سوار باز به جانب مغول رفت و امير عبد الخالق اگرچه او را مىتوانست گرفت انديشه كرد كه اگر او را از ميان بردارد ، امير شاه ملك او را نيز در آن طرف نگذارد .\r\nفى الجمله امير عبد الخالق از جملهء غنايم ده هزار اسب گرفت و مريض شده بعد از هفتده روز وفات يافت .\r\nبيت\r\n به فيروزى اندر بترس از گزند * كه يكسان نگردد سپهر بلند \r\nامير شاه ملك جاى او را ، بعد از تسخير آن بلاد ، به تيمور ملك پسر دولداى داد كه در شمايل او دلايل مردانگى و مخايل فرزانگى مشاهده مىافتاد . امير شيخ نور الدين پيش محمد خان پسر خضر خواجه پادشاه مغولستان رفت و سعى كرد كه ايلچيان امير شاه ملك را كه آنجا بودند گرفتند و خان پانزده هزار مرد مقرر فرمود كه همراه برادر او شمع جهان متوجه ماوراء النهر شوند و امير شاه ملك وقوف يافته صورت حال عرضه داشت پايهء سرير اعلى كرد و ميرزا الغ بيك در سمرقند توقف\r\n\r\n","description":"","footnote":"","page_name":" 144 ","page_number":154},
  {"content":"\r\n\r\nنمود و امير شاه ملك عزم رزم مخالفان جزم كرد و مغولان به محاصرهء سيرام كه در تصرف كسان امير عبد الخالق بود اشتغال داشتند . خبر توجه امير شاه ملك يافتند .\r\nعازم جانب او شدند . و امير شاه ملك از عزيمت ايشان آگاه شد . تدبيرى انديشيد كه موافق تقدير آمد و شرح آن‌چنان است كه شايستم [ را 
  ] كه نوكر شايستهء او بود با دو هزار سوار نامدار مقرر فرمود كه ايلغار كرده به ولايت ينگى درآيند و به خانه‌هاى مغولان كه در آن ولايت بود دستبردى نمايند . شايستم روز و شب سرعت سير نموده به نوعى شتافت كه مخالفان را بر بستر امن در خواب غفلت خفته يافت و آن مجموع را غارتيده خانه‌ها را زيروزبر برگردانيد و الجاى بسيار گرفته شش هزار اسب به خدمت امير شاه ملك رسانيد . مغولان اين خبر شنيده از هم فروريختند و هريك به طرفى گريختند .\r\nو امير شاه ملك احوال معاودت مغولكان عرضه داشت پايهء سرير اعلى نمود .\r\nدر وقتى كه موكب همايون در ييلاق بادغيس بود آن حضرت لشكرها را اجازت داده به مستقر دولت مراجعت نموده چنانچه ذكر آن گذشت . اين است شرح احوال كه قلم عنبرين خال به طيب وعدهء آن مقال مشك‌ساى گشت .\r\n\r\nذكر توجه حضرت خاقان سعيد به جانب ماوراء النهر\r\nچون امير شيخ نور الدين از طرف مغولان طرفى برنبست و دندان طمع او در كام ناكامى شكست روى به حيله آورده كسان به مغولستان فرستاد و به صورت عرضه داشت پيغام داد كه بارها گفتم كه امير شاه ملك با شما دوست نيست و غدر مىكند . باور نمىكرديد . اينك تمام الوس را برهم زد . اگر تدارك اين قضيه نخواهيد كرد ضرر او زيادت خواهد شد .\r\nمحمد خان با لشكر فراوان عازم ماوراء النهر شده خبر به سمرقند رسيد و ميرزا الغ بيك شرح واقعه به پايهء سرير اعلى رسانيد . حضرت شاهرخى به احضار لشكرها فرمان فرمود و به دولت و سعادت عزيمت ماوراء النهر جزم نمود و چهارشنبه\r\n\r\n","description":"","footnote":"","page_name":" 145 ","page_number":155},
  {"content":"\r\n\r\nسلخ ربيع الأول از دار السلطنهء هرات به باغ مختار آمد و با لشكرهاى جهان روان شده به آب‌مرغاب رسيد و قاصد ميرزا الغ بيك خبر رسانيد كه مغولان به ولايت خود بازگشتند .\r\nو شرح اين حال از روى اجمال آن است كه محمد خان از تختگاه خود به موضع علان‌باشى كه ميان ينگى و صوران است آمد و امير شيخ نور الدين ملحق شد .\r\nمحمد خان با اعيان دولت خود مشورت نموده مردم كارديده تجربه يافته گفتند چه موجب است كه ما براى شيخ نور الدين با قومى با قوت و با جمعى با شوكت دشمنى كنيم و حال جنگ معلوم نيست . ايلچى حافظ نام پيش امير شاه ملك فرستاده پيغام داد كه سابقا ميان ما عداوتى نبود و صورت نزاعى كه روى نمود به انگيز صاحب غرضان بود . اين زمان با تو دوستى مىكنيم . اگر ميان تو و شيخ نور الدين نزاع باشد ما او را حمايت نمىكنيم . امير شاه ملك ايلچى را رعايت كرده خوشدل بازگردانيد و نوروزبخشى را با بيلاكات پادشاهانه به خدمت محمد خان فرستاد و از جانبين قواعد مصادقت تأكيد يافت .\r\nدر اين اثنا نوكر ميرزا الغ بيك ، ملك يساول رسيد و به موقف عرض رسانيد كه ميان ميرزا الغ بيك و امير شاه ملك كدورتى واقع است . آن حضرت از جهت معاودت مغول و خبر ملك يساول در عزيمت جانب ماوراء النهر متردد بود و چند روز در النگ جيجكتو توقف نمود و امير سيد على ترخان جهت تحقيق اخبار به سمرقند ارسال فرمود . امير سيد على تفحص احوال نموده دانست كه از آن وقت كه آن حضرت امير شاه ملك را عنايت فرمود و در ممالك ماوراء النهر صاحب‌اختيار ساخت ، تمام امور بر وفق راى جمهور به فكر صايب و نظر ثاقب منتظم گردانيده و با ميرزا الغ بيك در مقام نصيحت و دولتخواهى است امّا اكثر طباع خاصه پادشاهان را نصيحت تلخ آيد . چه ايشان همه وقت طعم ايام را شيرين و خوشگوار به كام خود خواهند و همه عالم را فرود خود بينند و اگر امير بنابر مصلحت خلاف راى شاهزاده كرده باشد اصحاب اغراض آن را بر بىحسابى و سبك داشت حمل كنند و بنوعى\r\n\r\n","description":"","footnote":"","page_name":" 146 ","page_number":156},
  {"content":"\r\n\r\nديگر بازنمايند و چگونه گمان توان برد كه نصيحت موجب عداوت گردد .\r\nبيت\r\n دارو سبب درد شد اين‌جا چه اميد است * زايل شدن عارضه و صحت بيمار \r\nو امثال اين قضايا از قيد حسّاد و مكر اضداد بعيد و بديع نيست خاصه به درگاه سلاطين . فى الجمله امير سيد على ترخان بازآمده شروع احوال به عرض رسانيد و از آن طرف امير شاه ملك متوجه مغول شد . حضرت خاقان سعيد خواست كه ضبط مملكت به نوعى نمايد كه مناسبت ناموس سلطنت باشد . بنابرآن ، موكب ظفرنشان عازم سمرقند شد و به قبة الأسلام بلخ آمده بر جيحون پل بستند و موكب منصور بيست و يكم جمادى الأولى عبور فرمود و ميرزا الغ بيك و جميع بزرگان در منزل قشقا شرف دستبوس يافتند و آن حضرت چون آفتاب در بيت شرف دار السلطنهء سمرقند نزول نمود و به مزار اكابر آن ديار و صاحبقران نامدار رفته صلات و صدقات به مستحقان رسانيد و مرغزار كان گل لشكرگاه گردانيد و بعد از چند روز نوكر امير شاه ملك سر امير شيخ نور الدين را آورد و شرح اين سخن از نوادر وقايع است .\r\n\r\nشرح قتل امير شيخ نور الدين به حسن تدابير امير شاه ملك به دست هرقداق\r\nهركه را تسيير درجهء طالع به جرم قاطع رسد ، هرآينه از نظر سعادت اثر نحوست يابد و هرصورت كه با خود نقش بندد غير آن در آيينهء خيال جمال نمايد .\r\nبيت\r\n هزار نقش برآرد زمانه و نبود * يكى چنان كه در آيينه تصور ماست \r\nو كسى را كه در اين معنى شكى باشد و حكايات گذشته را باور نكند گو\r\n\r\n","description":"","footnote":"","page_name":" 147 ","page_number":157},
  {"content":"\r\n\r\nبه چشم عبرت صورت اين حال مشاهده نمايد و به گوش هوش اين حكايت استماع فرمايد . چه در تواريخ قدما و مؤلفات فضلا چنين حادثه مطالعه نرفته و معاينه نگشته .\r\nو كيفيت واقعه چنان بود كه چون امير شاه ملك عزيمت مغولستان نمود و در كنار سيحون عزم پل بستن نمود ، امير شيخ نور الدّين آگاه شد . قاصدى پيش چنگيز اغلان فرستاد و پيغام داد كه من با امير شاه ملك بد كرده‌ام و خود عذرخواهى نمىتوانم نمود . توقّع آن‌كه ميان ما واسطه شوى و هرچه از اين طرف تقبل نمايى به تقديم رسد . چنگيز اغلان رمضان اوزبك را كه از اعيان نوكران او بود و به چرب‌زبانى آب لطف به آتش عنف امتزاج مىنمود روان نمود و فرمود كه اميد به جناب امارت‌مآب آن است كه ملتمس رد نكند و نصيحت قبول فرمايد . چه معلوم است كه درخت دشمنى ميوهء پشيمانى بارآرد و تخم نزاع ثمرهء انقطاع دهد . شما را سوابق مودت و لواحق محبت در ميان بوده اگر آن‌جناب نصيحت به سمع رضا اصغا نمايند من قبول مىكنم كه امير شيخ نور الدين بعد از اين در مقام رضاجويى درآيد .\r\nامير شاه ملك گفت اگر سر صلح و صفا دارد ، تومان آقا و برادر او شيخ حسن و نوكرش شنكم و پسرش محمود شاه را پيش ما فرستد تا سخن او اعتماد را شايد . اين مثل مشهور است كه هركه شير گرم خورده تا آب پف نمىكند نمىخورد . شيخ نور الدين ما را بسيار بازى داده است .\r\nچون امير شيخ نور الدين از جانب چنگيز نوميد شد ، على كا نوكر امير تابان را كه مدت چهار ماه در بند داشت ، پيش امير موسى كا و امير دولتخواجه فرستاد كه شما تا كى جانب شاه ملك اندا گرفته‌ايد . وقت آمد كه طرف ما گرفته آشتى دهيد .\r\nاگر او به درشتى سخن گويد او را به لطف و نرمى از آن منع كنيد . امرا سخن گفته امير شاه ملك ايشان را پيش امير شيخ نور الدين فرستاده خود متعاقب به صوران آمد و قاصد روان داشته گفت اگر به گناه اعتراف كرده مىگويى « بد كردم » من با تو صلح مىكنم و اگرنه ميان من و تو جنگ است . امير شيخ نور الدين گفت اگر امير\r\n\r\n","description":"","footnote":"","page_name":" 148 ","page_number":158},
  {"content":"\r\n\r\nشاه ملك با دو نوكر به در قلعه آيد تا من نيز با دو نوكر بىرسول و پيغام سخن كنيم بهتر باشد . بر اين قرار هردو يكديگر را ديده سلام كردند . كنار گرفته بوسيدند .\r\nامير شاه ملك گفت همه عالم را معلوم است كه حضرت صاحبقران ترا به منزلهء فرزندان تربيت فرموده به درجهء بزرگ امارت رسانيد و تو خود انصاف ده كه هيچ آفريده با اين خاندان اين جرأت بىحرمتى كرده كه تو مىكنى ؟ حالا الماضى لا يذكر .\r\nمصرع\r\n كه گفته‌اند بزرگان كه از گذشته نگويند \r\nمن بر كرم حضرت خاقان سعيد اعتماد دارم كه تو اگر در مقام اعتذار آيى ترا گزندى نرسد . امير شيخ نور الدين گفت ريسمان كه بگسيخت درست نمىشود و اگر شود پيوند گره باقى ماند .\r\nبيت\r\n رشته چو گسيخت مىتوان بست * امّا به ميان گره بماند \r\nسخن صلح قرار نگرفت . امير شاه ملك تومان‌آغا را سلام كرده و زمان حضرت صاحبقران را ياد آورده در گريه شد و امير شاه ملك شيخ نور الدّين را گفت روز بلند شد و هوا گرم . از براى ما شاميانه و خوردنى فرست تا زمانى بياساييم .\r\nبيت\r\n چند روزى كه در اين مرحله فرصت دارى * خوش بياساى زمانى كه زمان اين‌همه نيست \r\nبدين سخن او را فريب داد . آه از دنياى غدار و فريب آن با يكديگر .\r\nالقصّه موسى كا و امير دولتخواجه چند نوبت آمدوشد كرده سخن صلح به جايى نرسيد . امير شاه ملك چون ديد كه امير شيخ نور الدين صلح نمىكند فكر\r\n\r\n","description":"","footnote":"","page_name":" 149 ","page_number":159},
  {"content":"\r\n\r\nهرقداق با امرا در ميان آورد . امرا گفتند او از آن نيست كه همچنين قصد او توان كرد .\r\nمصرع\r\n كجا هماى به دام كسى درآرد سر \r\nامير شاه ملك با امراى ديگر سخن نگفته با خود گفت اين كار جز به دليرى نمىشود و اين سر با كسى نبايد گفت .\r\nمصرع\r\n گر اهل عقلى اين‌همه با خويشتن بگوى \r\nامرا را گفت يك‌بار ديگر اين بىدولت را نصيحت كنيد كه اگر خود فرزند [ وار ؟ 
  ] پيش بندگى حضرت نمىروند ، دو نوكر نيك خود را فرستد تا بازگشتن را ناموسى باشد . امرا رفته و امير شيخ نور الدين با دو سوار نزديك قلعه ايستاده با ايشان سخن مىگفت . امير شاه ملك هرقداق را گفت تو مرا به‌جاى برادرى بل بيشتر . اگر امروز قدم جرأت در پيش نهى و بر اين معنى كه در خاطر آمده اقدام نمايى شايد كه ظفر روى نمايد و نام دلاورى تو بر روى روزگار باقى ماند . در اين حال كه امرا بازگردند ترا پيش شيخ نور الدين بايد رفت و او چون ترا بيند هرآينه طلبيده در آغوش خواهد گرفت . چون تو نزديك رسى پياده شو . چون سر فرودآورد كه ترا در آغوش گيرد ، او را دلير و مردانه چنان در آغوش گير كه دستهاى تو بر پشت او به‌هم رسد .\r\nاو را محكم گرفته از اسب فروكش . او را به زير آوردن عهدهء تو و ترا نگاهداشتن عهدهء ما\r\nو هرقداق به در قلعه رفته چون چشم شيخ نور الدين بر او افتاد آواز داد . هر قداق پياده شده چند كرّت زانو زد و امير شيخ نور الدّين خم شده و آغوش باز كرده او را در بغل گرفت . چون دست هرقداق غدار از پس پشت امير به‌هم رسيد ، به هر زورى كه داشت او را فروكشيد و چون بر زمين افتاد زانو بر سينهء او نهاد و شمشير از ميان كشيده دو نوكر شيخ نور الدين كه در برون قلعه بودند بر هرقداق تاختند و يكى شمشير بر بازوى او فرود آورد و هرقداق شيخ نور الدين را به زانو نگاه داشته شمشير حوالهء سوار كرد و چنان زد كه لبهاى اسب بريده شد و اسبان رم كرده شمشير بر\r\n\r\n","description":"","footnote":"","page_name":" 150 ","page_number":160},
  {"content":"\r\n\r\nروى شيخ نور الدين مظلوم فرود آورد چنان‌كه انگشتهاى دست او كه منع تيغ مىكرد و بينى با يك نيمه كاسهء سر جدا شد و امير شاه ملك از دور بر بالاى بلندى چشم بر ايشان داشت . چون هرقداق دست بالا كرد ، امير شاه ملك با دويست سوار مكمّل تاخته به در قلعه رسيد و هرقداق هنوز بر سينهء شيخ نور الدين بود . چون مدد رسيد برخاسته يك دو شمشير ديگر بر او زد و سرش از تن جدا كرده بر خاك مذلت انداخت .\r\nامير شيخ نور الدين اگرچه روزى چند با امير شاه ملك شطرنج منازعت باخت و در بساط مقابله و مقاتله اسب مخاصمت تاخت و در پس فرزين بند فريب ممكن ساخت عاقبت نظر از بازى خصم برداشته و فيل بند عذر او را عدم انگاشته در خانهء مات نشست و رقعهء حيات برافشاند .\r\nبيت\r\n به پيل‌بازى خود كر چه ساخت فرزين بند * به يك پيادهء شه‌رخ ز اسب دور افتاد \r\nامير شاه ملك هرقداق را كه چنان امر خطير ارتكاب نمود به تربيت و نوازش بسيار فرمود و او را گفت كه همه عمر ممنون تو خواهيم بود . هرقداق عرضه داشت كه اگر من در خدمت مشقتى تحمل كردم به اميد رضاى مخدوم بر من آسان گشت و كار چنين جز به مساعدت دولت نتواند بود و كدام خدمت از اين زيادت باشد كه نام خدمتكارى بنده در ميان الوس باقى ماند و اين‌همه نتيجهء فكر صواب بندگى مخدوم است .\r\nامير شاه ملك بعد از اين واقعه ، قلعهء صوران را محاصره كرد . حضرت خاقان سعيد امير شاه ملك را طلبيده فرمود كه اهالى قلعه از تو در وهم‌اند . تو پيش ما آى تا ما كس فرستاده ايشان را طلب داريم . امير شاه ملك كمر فرمان بسته روى به حضرت بهشت صفت كه و اذ رأيت ثم رأيت نعيما و ملكا كبيرا آورد .\r\n\r\n","description":"","footnote":"","page_name":" 151 ","page_number":161},
  {"content":"\r\n\r\nمصرع\r\n دست مدار از كمر مقبلان \r\n\r\nذكر معاودت حضرت خاقان سعيد از جانب ماوراء النهر\r\nچون مهمات ولايات ماوراء النهر به تجديد مضبوط شد و اطراف ممالك از آسيب بىباكان محفوظ گشت حضرت خاقان سعيد عزم مراجعت فرموده موكب منصور از كان گل كوچ كرده به گوگ‌گنبد آمد . آن‌جا ميرزا احمد ميرك كمر انقياد بسته شرف دستبوس يافت و به عنايت مخصوص گردانيد و امير شاه ملك نيز به سعادت ملازمت مشرف شد و آفتاب عاطفت از اوج جلال بر چهرهء احوال او تافت و ميرزا الغ بيك در همان منزل طوى عظيم كرده پيشكشهاى پادشاهانه به عرض رسانيد و امير شيخ حسن برادر امير شيخ نور الدين عرضه داشت فرستاده اظهار انقياد كرد . آن حضرت توكل چهره را فرستاده فرمود كه اگر اهلى تومان‌آغا را پيش ما فرست و چون ميان ميرزا الغ بيك و امير شاه ملك اندك غبارى شده بود ، فرمان همايون نفاذ يافت كه امير شاه ملك عازم خراسان شود و موكب عالى با كوكبهء دولت و اقبال در دار السلطنهء هرات نزول اجلال فرمود و بعد از چند روز بانوى عظمى تومان‌آغا رسيده و آن حضرت در تعظيم شرايط تكريم تقديم نموده قصبهء كوسويه را به رسم سيورغال بر نوّاب او مسلم داشت و حالا در آن قصبه و نواحى ، از آثار خير او مدرسه و خانقاه و رباط به غايت معمور است .\r\n\r\nذكر وفات ميرزا خليل سلطان و والده‌اش خان‌زاده\r\nموكب منصور چون به دار السلطنهء هرات رسيد ، خبر واقعهء جانسوز و نائبهء جگرسوز شهزادهء جهانيان نصير الدين ميرزا خليل سلطان شنيد كه در ملك رى به عارضهء دو سه‌روزه ، شانزدهم رجب با حسرت شباب به منزل تراب رفت . از حدوث اين حادثه و نزول اين نازله دلهاى عزيزان در آتش و جانها در كشاكش ماند .\r\n\r\n","description":"","footnote":"","page_name":" 152 ","page_number":162},
  {"content":"\r\n\r\nبيت\r\n از بس‌كه خون ديدهء احباب موج زد * از گريه چرخ بر سر طوفان حباب شد \r\nهنوز گوش از صدمهء صداى زلزلهء كوس رحيل خليل خلاص نيافته طنين ارتحال والده‌اش مهد عليا خان‌زاده در شرفات قصر دماغ و غرفات حجرهء خيال پيچيد .\r\nمصرع\r\n داغى نگشته نيك كه داغى دگر رسيد \r\nو آن بانوى كبرى در مشهد مقدس رضوى وفات يافت و در جوار روضهء بزرگوار مدفون شد . مثل آدمى و احوال او و سرانجام و مآل او چون مسافرى است كه منزل اول او مهد است و مسكن آخر لحد و ميان اين دو منزل مرحله‌اى چند معدود و چند روزى محدود . هرسالى چون مرحله‌اى و هرفصلى چون رباطى و هرماهى فرسنگى و هرهفته ميلى و هرروزى قدرى و هرساعتى مسافتى و هر دمى قدمى و آدمى درو ايمن و از منزل آخرت فارغ گشته .\r\nرباعى\r\n بنگر كه به بن رسيد افسانه عمر * آمد به گداز شمع پروانهء عمر\r\nتو غافل و خوش نشسته و باد اجل * هم كاه اميد برد و هم دانهء عمر \r\n\r\nذكر قضاياى ممالك فارس و عراق\r\nميرزا اسكندر در ماه صفر لشكر معتبر از ممالك فارس مرتب ساخته عازم ولايت كرمان شد و اول به سيرجان رسيده محاصره كرد . سيرجانيان بارهء بيرون را به طرح ريخته در قلعهء كوه گريختند و ميرزا اسكندر جمعى را به محاصره گذاشته متوجه كرمان شد و هرجا لشكر او رسيد از عمارت و زراعت اثر نماند . فوجى امرا به\r\n\r\n","description":"","footnote":"","page_name":" 153 ","page_number":163},
  {"content":"\r\n\r\nرسم ايلغار به طرف بم و جيرفت * و ساير گرمسيرات فرستاده خود به نواحى كرمان آمد و جمعى كه محاصرهء سيرجان مىكردند به عيش مشغول شده طريقهء حزم فرو گذاشتند . اهل قلعه ناگاه شبيخون آوردند و دستبردى نمودند چنانچه امراى محاصره به يك اسب و تازيانه به اردو آمده ميرزا اسكندر غضب فرموده گريختگان را به نوعى ادب كرد كه سبب عبرت ديگران شد و ميرزا اسكندر امير عبد الصمد را به جانب خبيص فرستاده سلطان حسين به دفع او از كرمان روان شده ميان ايشان جنگى سخت به وقوع پيوست . عاقبت برهان الدين عبد الصمد ظفر يافت و همچنين امرا كه به گرمسيرات رفته بودند غالب شده هردو گروه مظفر و منصور بازآمدند .\r\nميرزا اسكندر بر ظاهر كرمان نزول فرمود . كرمانيان مرتضاى اعظم سيد شمس الدين بمى را قدس سره بيرون فرستاده مال و خراج قبول كردند .\r\nميرزا اسكندر بنابر حسن اعتقاد كه دربارهء سيد اعظم داشت و نيز شنيد كه ميرزا رستم از درگاه قرايوسف عود نموده به اصفهان رسيد ، صلح نمود و به جانب شيراز معاودت فرمود .\r\nو چون ميرزا رستم از جانب تبريز به اصفهان آمد ، خواجه احمد صاعدى كه صاحب‌اختيار بود با ساير اكابر عراق استقبال نمود و ميرزا رستم يك دو ماه در اصفهان كامكار و كامران گذراند و چون خواجه احمد صاعدى خلاف احكام رستمى مىكرد ، ميرزا رستم در باب قتل او با اركان دولت مشورت نموده قرار دادند كه چون به مباركباد عيد اضحى كه در آن نزديك واقع بود آيد ، او را تنها به مجلس آورده از ميان بردارند و به موجب مقرر عمل نموده كار او تمام شد .\r\nمصرع\r\n نشنيده‌اى كه هركه بمرد او تمام شد \r\nاصفهانيان با ميرزا رستم دل دگرگون كردند و ميرزا اسكندر نزديك اصفهان رسيده ميرزا رستم طاقت مقاومت نداشت به ضرورت عازم خراسان شد .\r\n\r\n","description":"","footnote":"","page_name":" 154 ","page_number":164},
  {"content":"\r\n\r\n\r\nذكر احوال قرايوسف و فرزندان او در اين سال\r\nچون امير قرايوسف خاطر از جانب سلطان احمد جمع نمود و تختگاه دار الملك تبريز تصرف نمود ، اراده‌اش آن بود كه اسم خانيت در ميان اولاد او باشد بنابرآن تختى زرين ساخت و طوى بزرگ ترتيب داد و اكابر اعيان آذربايجان را احضار نمود و پيربوداق [ را 
  ] كه ارشد اولاد او بود به تاج و كمر سرافراز ساخت و به پادشاهى برداشت و بر تخت زرين نشانده نوكروار پيش او به خدمت قيامت نمود و چند روز طويهاى بزرگ فرمود و خلعتهاى پادشاهانه و كمرهاى خسروانه به اعيان آذربايجان و امراى تركمان داد و همه پيشكشهاى مناسب گذرانيدند و بعد از طوى بر صدر فرمان چنين نوشتند كه : سلطان پيربوداق يرليغيدين ابو النصر يوسف بهادر نويان سوزميز . *\r\nو هم در اين سال ، شاه محمد پسر بزرگتر امير قرايوسف بغداد مسخر كرد و آن‌چنان بود كه بعد از واقعهء سلطان احمد ، اولاد شاهزاده ولد بن شاهزاده شيخعلى بن سلطان اويس يعنى سلطان محمود و سلطان محمد و سلطان اويس حاكم بغداد شدند و ميان ايشان اختلاف عظيم شد . امير شاه محمد بن امير يوسف در اردبيل بود . اين اخبار شنيده طمع ملك بغداد كرد و ايلغار كرده ناگاه به دروازهء سوق سلطان فرود آمد و در اين حال ، سلطان محمود پسر بزرگتر شاه ولد حاكم بود و از قبل او عبد الرحيم ملاح صاحب‌اختيار . جمعى از اشرار امير بخشايش را كه در زمان پادشاه شحنهء بغداد بود گفتند باوجود تو اين كشتيبان را چه محل حكومت باشد . اتفاق كرده ملاح را به قتل آوردند و بغداد پرغوغا شد . اولاد شاه ولد و دندى سلطان بنت سلطان اويس بغداد به طرح ريخته به جانب شوشتر گريختند و شاه محمد بغداد را گرفت و قلعهء هيت و بعضى كردستانات در قبضهء تسخير آورد و سالها در آن مملكت فرمان او روان بود .\r\n\r\n","description":"","footnote":"","page_name":" 155 ","page_number":165},
  {"content":"\r\n\r\n\r\nوقايع سنهء خمس عشرة و ثمانمايه و تتمهء سنهء اربع عشرة\r\nميرزا رستم اواخر شهور سنهء اربع عشرة پناه به درگاه حضرت خاقان سعيد آورد .\r\nبيت\r\n نهاده روى به درگاه او وضيع و شريف * گشاده گوش به فرمان او قضا و قدر \r\nو شرف دستبوس يافته آن حضرت او را به حسن اشفاق و مكارم اخلاق معزّز و مكرّم داشت و چشم عنايت و نظر عاطفت بر انتظام احوال او گماشت و بار ديگر دربارهء او التفات پادشاهانه و اهتمام خسروانه بذل نمود و اسباب سلطنت مرتب داشته به جانب عراق فرستاد و آن حضرت زمستان در هرات اتفاق قشلاق فرمود .\r\n\r\nذكر عزيمت زيارت مشهد مقدس معلّى و بعضى قضايا و حكايات\r\nچون سپاه سرما روى به انهزام و انتها آورد و مزاج هوا آغاز نشوونما كرد و نسيم اعتدال بخش صبا و تربيت اطفال ناميه آثار انفاس مسيحا نمود و آفتاب جهانتاب به دستيارى ابر گوهربار اظهار اسرار زمين فرمود ، راى حضرت خاقان سعيد كه طليعهء آفتاب مطلع غيب و جام جهان‌نماى مجلس لا ريب است ، اقتضاى آن كرد كه موسم عيد اضحى زيارت مشهد مقدس رضوى كه اهل تحقيق آن را برابر حج داشته‌اند به جا آورد و نهم ماه ذى قعده از دار السلطنهء هرات عزيمت فرمود ، به وقتى كه\r\n\r\n","description":"","footnote":"","page_name":" 156 ","page_number":166},
  {"content":"\r\n\r\nبيت\r\n هزار نافه به هرگوشه‌اى گشاده صبا * هزار عقد به هرمنزلى گسسته سحاب \r\nدر اين اثنا به سمع اعلى رسيد كه مودود گرمسيرى كه التجا به درگاه عالم‌پناه آورده بود - چنانچه مذكور شد - و مدت چندگاه در هرات ملازم درگاه همايون بود ، چون مدّت توقّف او مديد شد و منازع او به عنايت مخصوص گشت ، مودود در روزى چند دم الليل حبلى مىزد و به لعل و عسى تعلّل مىكرد . درين وقت كه موكب منصور عزيمت مشهد مقدس فرمود ، مودود فرصت غنيمت دانسته در اثناى راه عازم گرمسير شد . آن حضرت به تفحّص احوال او كسى به هرات فرستاد و چون قوّت دولت آن حضرت چنان بود كه هركه خلاف او بر دل گذراند جان نبرد و اگر پشت بر دولت كند محنت روى به او آورد ، لاجرم چون مودود عزيمت گرمسير نمود ، در منزل برسين ، جماعتى بلوچان كه على تيمور رئيس و مهتر ايشان بود در شكار به او دوچار شدند . على تيمور از او پرسيد كه بدين طرف چگونه افتادى . جواب داد كه آن حضرت مرا به ولايت فرستاد . على تيمور گفت كه عنايت‌نامه بايد نمود و الّا موقوف بود . مودود تيغ كشيده چند تن از بلوچان مجروح گردانيد و بعضى را به درجهء شهادت رسانيد . على تيمور فرار نمود و مودود تاخته در عقب او بود . تيمور پسر على تيمور از پس مودود\r\nمصرع\r\n چو ابروى خوبان كمانى به چنگ \r\nتيرى بر شانهء او زد كه از سينه‌اش بيرون آمد و از اسب افتاد و تير فنا از شصت قضا به هدف جان او رسيد . جماعتى بلوچان مودوديان را مقيد ساخته با سر مودود به هرات فرستادند و قاصدى كه از اردوى همايون به تفحص حال مودود آمده بود ، با سر مودود به يك روز به هرات رسيد .\r\nمصرع\r\n هركه برتافت سر از حكم تو جان داد به باد \r\n\r\n","description":"","footnote":"","page_name":" 157 ","page_number":167},
  {"content":"\r\n\r\nو چون موكب همايون به طالع سعد و اختر فرخنده\r\nقطعه\r\n به وقت آن‌كه به برج شرف رسد خورشيد * به گاه آن‌كه به صحرا كشد صبا لشكر\r\nدهان لاله كند ابر معدن لؤلؤ * كنار سبزه كند باد مسكن عنبر \r\nبه مشهد مقدس معلى رسيد و شرايط زيارت به‌جا آورده صدقات به مستحقان رسانيد .\r\nو در اين ولا ، مرتضاى اعظم سيد عز الدين حاكم مملكت قومس كه چند جا ذكر بزرگى او گذشته از راه حسن اخلاق و صفاى عقيدت به شرف ملازمت رسيد و پيشكشها كه از چنان بزرگى مناسب چنين حضرتى باشد گذرانيد و عزّ قبول يافته به عواطف پادشاهانه سرافراز شد و در سلك امراى كبار و ملوك نامدار و سادات عظام انتظام يافت و نوكر امير سيد على از بلدهء سارى و برادر امير حسن كيا از فيروزكوه آمده پيشكشها و عرضه‌داشتها گذرانيدند و جمال حال ايشان به زيور اخلاص آراسته شد و رايات همايون به جانب دار الملك عود نموده امير سيد عزّ الدين چون دولت و سعادت ملازم بود و آن حضرت از راه بادغيس به موسمى كه نقاش چابكدست طبيعى در تصوير حلل ربيعى دستكارى مىنمود ، شكاركنان و صيدافكنان جمعه عاشر محرم الحرام در دار السلطنهء هرات مقام و آرام فرمود .\r\n\r\nآمدن ايلچيان پادشاه خطاى\r\nدر اين ولا ، از ولايت خطاى ، ايلچيان از پيش داىمنك خان پادشاه چين و ماچين و ساير آن ممالك رسيدند . فرمان همايون نفاذ پيوست كه شهر و بازارها آيين بندند و هرصنعت در كمال هنر ظاهر كرده و دكان خود را آرايد و امرا به رسم\r\n\r\n","description":"","footnote":"","page_name":" 158 ","page_number":168},
  {"content":"\r\n\r\nاستقبال بيرون رفته مقدم ايشان را بر خود مبارك داشتند و همه را به تعظيم تمام در شهر آوردند . زمانى بود چون روز جوانى فرح‌افزاى و هنگامى چون شب وصل غم‌زداى . حضرت خاقان سعيد فرمان فرمود كه باغ زاغان را چون باغ جنان آراسته يساولان بهرام صولت ضرغام سطوت هركس را محل و مقام تعيين فرمودند و حضرت خاقان سعيد خورشيدطلعت چون آفتاب بر اوج رفعت و سرير سلطنت برآمد و عظماى امرا ايلچيان را به شرف دستبوس رسانيده و تبركات گذرانيده سخنان ايشان عرضه داشتند و مكتوب پادشاه خطاى به اين عبارت بود :\r\n\r\nصورت مكتوب پادشاه خطاى\r\nداىمنك پادشاه معظم نامه ارسال مىفرمايد به ديار سمرقند شاهرخ بهادر را . ما فكر مىكنيم خداوند تعالى جميع خلايق بيافريد آنچه در ميان زمين و آسمان است تا هريك به راحت و رفاهيت باشند . ما به تأييد امر خداى تعالى خداوند ممالك روى زمين گشته‌ايم به متابعت حكم الهى جهاندارى مىكنيم ، به سبب اين ميان دور و نزديك فرق نمىكنيم . همه را بر ابرو يكسان نگاه مىداريم و پيش از اين شنيديم كه تو نيك عاقلى و كاملى و از همگنان بلندترى . به امر خداوند تعالى اطاعت مىنمايى و رعايا و عساكر را پرورش داده دربارهء همگنان احسان و نيكويى رسانيده‌اى . به سبب آن نيك شاد گشتيم . على الخصوص ايلچى فرستاديم تا كمخا و ترقو خلعت رسانيده و چون‌كه ايلچى آن‌جا رسيده تو نيك تعظيم امر ما نموده و مرحمت ما را نيك ظاهر گردانيده‌اى . همه خرد و بزرگ شاد گشته‌اند . فى الحال ايلچى فرستادى تا خدمت و تحفهء اسبان و متاعهاى آن ديار رسانيدند . به جدّ صدق نمودن ترا ديديم كه شايستهء ستايش و نوازش باشى . پيشتر دور مغول به آخر رسيد . پدر تو تيمور فوما به امر خداوند تعالى اطاعت آورده تاى زوى پادشاه اعلى ما را خدمت نموده تحفهء ايلچيان منقطع نگردانيده سبب اين مردمان آن ديار را امان داده و همگنان را دولتمند گردانيده ، ديديم كه تو به همت و روش پدر\r\n\r\n","description":"","footnote":"","page_name":" 159 ","page_number":169},
  {"content":"\r\n\r\nنيك متابعت نموده‌اى . اكنون دو جيحون‌باى از كسان هزاره سوچو و دانك چنگ صدهء سون‌قونچى به اجمعهم فرستاديم با تهنيت و خلعت كمخا و ترغوها تا صدق ظاهر گردد . بعد از اين كسان فرستيم تا آىورو كنند تا راه منقطع نشود تا تجارت و كسب به مراد خويش كنند . خليل سلطان برادرزادهء تست . مىبايد كه وى را نيكوتر تربيت نمايى تا حق زادگى خويش به‌جاى آورده باشى . تو مىبايد كه به صدق و راى ما متابعت نمايى . اين است كه اعلام گردانيده مىشود .\r\nو دو مكتوب ديگر همراه اين مكتوب فرستاده بودند يكى بيلاكات كه فرستاده بودند در آن‌جا مفصّل كرده و يكى بر مثال خط راه كه ايلچيان را باشد و هر مكتوب كه به زبان فارسى و خط فارسى نوشته در همان مكتوب به خط مغولى مضمون سخن به زبان تركى نوشته و در همان مكتوب به خطّ خطاى همان مضمون به زبان خود نوشته . حضرت خاقان سعيد مكتوب را اصفا نموده دقايق آن را به فكر دوربين ادراك فرمود و بعد از اطّلاع بر مقاصد همه را به اسعاف مقرون ساخته فرمان شد امرا ايلچيان را طوى دهند .\r\n\r\nذكر آمدن ملك قطب الدين از سيستان\r\nدر اين اثنا ، ملك قطب الدين بن ملك محمود كه پيشتر از مراسم بندگى متقاعد بود ، اعتماد بر لطف حضرت خاقان سعيد نمود و به دار السلطنهء هرات آمده امراى كبار را شفيع انگيخت و دست در دامن اعتذار آويخت . امرا عرضه داشتند كه هرچند ملك قطب الدين در خدمتكارى از موضع ثبات لغزيده است  رَبَّنا ظَلَمْنا أَنْفُسَنا  « 60 » گويان با تيغ و كفن عازم درگاه عالم‌پناه است و غبار وحشت از آيينهء ضمير منير آن حضرت زدوده ملك قطب الدين سعادت دستبوس يافت و به اميد مرحمت آن حضرت به حيات نو مستظهر گشت و قدرت استدعاى  وَ آتِنا ما وَعَدْتَنا \r\n\r\n\r\n","description":"","footnote":"\r\n( 60 ) سورة الأعراف 23 .\r\n","page_name":" 160 ","page_number":170},
  {"content":"\r\n\r\n عَلى رُسُلِكَ  « 61 » در او پديد آمده از گناه استغفار و اعتذار نمود .\r\nبيت\r\n عذر به آن را كه خطايى رسيد * آدم از آن عذر به جايى رسيد \r\nو قبول كرد كه هرسال خواسته و احمال آراسته به خزانهء عامره فرستد و به خدمت شايسته اقيام نمايد و آنچه از خراج گذشته باقى باشد به او رساند و وظيفهء بندگى به جا آرد . آن حضرت ملك نيمروز را به جانب ملك تفويض فرمود .\r\n\r\nذكر روان فرمودن ايلچيان خطا\r\nچون مهمات ايلچيان خطا كفايت شد ، اجازت انصراف يافته معاودت فرمودند و شيخ محمد بخشى به رسم رسالت با ايشان روان شد و چون پادشاه خطا تا غايت دين اسلام قبول نكرده بر مقتضى شريعت نمىروند ، حضرت خاقان سعيد از روى دوستى ، دو نصيحت‌نامهء عربى و فارسى فرستاد تا باشد كه به نور هدايت ايمان مشرف شوند .\r\n\r\nصورت مكتوب عربى\r\nبسم اللّه الرحمن الرحيم لا إله الّا اللّه محمد رسول اللّه . قال رسول اللّه يعنى محمد عليه السلام لا يزال من امّتى امّة قائمة بامر اللّه لا ينصر من خذلهم و لا من خالفهم حتى يأتى امر اللّه و هم على ذلك و لما اراد اللّه تعالى ان يخلق آدم و ذريته قال كنت كنزا فاجبت ان اعرف فخلقت الخلق لا عرف فعلم ان حكمته جلت قدرته و علت كلمته من خلق نوع الأنسان احياء آثار العرفان و اعلاء اعلام الهدى و الأيمان  أَرْسَلَ رَسُولَهُ بِالْهُدى وَ دِينِ الْحَقِّ لِيُظْهِرَهُ عَلَى الدِّينِ كُلِّهِ وَ لَوْ كَرِهَ الْمُشْرِكُونَ  « 62 » ليعلم\r\n\r\n\r\n","description":"","footnote":"\r\n( 61 ) سورة آل عمران 194 .\r\n( 62 ) . هو الذى ارسل رسوله . . . ( سورة التوبة 33 ) .\r\n","page_name":" 161 ","page_number":171},
  {"content":"\r\n\r\nالشرايع و الأحكام و سنن الحلال و الحرام و اعطاه القرآن المجيد معجزة ليفحم به المنكرين و يقطع لسانهم عند المنازعة و الخصام و ابقى بعنايته الكاملة و هدايته الشاملة آثاره الى يوم القيام و نصب بقدرة فى كل حين و زمان و فرصة و اوان من اقطار العالمين من الشرق و الغرب و الصين ذا قدرة و امكان و صاحب جنود مجنّده و سلطان ليروّج اسواق العدل و الأحسان و يبسط على رؤس الخلائق اجنحة الأمن و الأمان و يأمرهم بالمعروف و ينهيهم عن المنكر و الطغيان و يرفع بهم اعلام الشّريعة الغرّاء و ازاح من بينهم الشرك و الكفر بالتوحيد الزهراء فوفقنا اللّه تعالى بسوابق لطفه و لواحق فضله ان نسعى فى اقامة قوانين الشريعة الطاهرة و ادامة قواعد الطريقة الظاهره و امرنا به حمد اللّه ان يفصّل بين الخلائق و الرعايا فى الوقايع و القضايا بالشريعة النبويّة و الأحكام المصطفويه و تبنى فى كل ناحية المساجد و المدارس و تعمر الخوانق و الصوامع و المعابد لئلا يندرس اعلام العلوم و معالمها و ينطمس آثار الشريعة و مراسمها و لانّ بقاء الدّنيا و سلطنتها و استدامة آثار الحكومة و ايالتها باعانة الحق و الصواب و اماطة اذى الشرك و الكفر عن وجه الأرض لتوقع الخير و الثواب فالمرجو و المأمول من ذلك الجانب و اركان دولته ان يوافقونا فى الأمور المذكورة و يشاركونا فى تشييد قواعد الشريعة المعمورة و يراسلون الرسل و القاصدين و يفتحون المسالك للسايرين و التاجرين ليتأكد اسباب المحبة و الوداد و يتعاضد رسائل المودة و الأتحاد و يستريح طوائف البرايا فى اطراف البلاد و ينتظم اسباب المعاش بين صفوف العباد  وَ السَّلامُ عَلى مَنِ اتَّبَعَ الْهُدى  « 63 »  وَ اللَّهُ رَؤُفٌ بِالْعِبادِ . *  « 64 »\r\n\r\nصورت مكتوب فارسى\r\nبه جانب داىمنك پادشاه از شاهرخ سلطان سلام ما لا كلام . چون خداوند تعالى به حكمت بالغه و قدرت كامله آدم عليه السلام بيافريد و بعضى فرزندان او را\r\n\r\n\r\n","description":"","footnote":"\r\n( 63 ) . سورة طه 47 .\r\n( 64 ) . آل عمران 30 .\r\n","page_name":" 162 ","page_number":172},
  {"content":"\r\n\r\nپيغمبر و رسول گردانيد و به راستى به خلق فرستاد تا آدميان را به حق دعوت كنند و باز بعضى از اين پيغمبران را چون ابراهيم و موسى و داود عليهم السلام كتاب داد و شريعت تعليم كرد و خلق آن روزگار را فرمود تا به شريعت عمل كنند و بر دين ايشان باشند و مجموع اين رسولان مردم را به دين توحيد و خداپرستى دعوت كردند و از آفتاب و ماهتاب و ستاره و شيطان و بت پرستيدن بازداشته و هركدام را از اين رسولان شريعتى مخصوص بود . اما همه در توحيد خداى متفق بودند . چون نوبت رسالت و پيغمبرى به رسول ما محمد مصطفى صلى اللّه عليه و سلم رسيد شريعتهاى ديگر منسوخ گشت و او رسول و پيغمبر آخر الزمان شد و همهء عالميان امير و سلطان و غنى و وزير و صغير و كبير را به شريعت او عمل مىبايد كرد و ترك ملت و شريعتهاى گذشته مىبايد داد . اعتقاد به حق و درست اين است و مسلمانى عبارت از اين است . پيشتر از اين به چند سال چنگيز خان خروج كرد و بعضى فرزندان خود را به ولايتها و مملكتها فرستاد . جوجى خان را به حدود سراى و قرم و دشت قبچاق فرستاد و در آن‌جا نيز بعضى پادشاهان ، چون اوزبك و جانى خان و اروس خان بر سر اسلام و مسلمانى بودند و به شريعت حضرت محمد مصطفى صلى اللّه عليه و آله سلم عمل مىكردند و هولاگو خان را به بلاد خراسان و عراق و نواحى آن مقرر گردانيدند . پس از آن بعضى از فرزندان او كه حاكم آن ممالك بودند چون آفتاب شريعت محمدى صلى اللّه عليه و آله و سلم در دل ايشان بود همچنان بر سر اسلام و مسلمانى بودند و به سعادت اسلام مشرف گشته به آخرت رفتند . چون پادشاه راستگوى غازان و اولجايتو سلطان و پادشاه سعيد ابو سعيد بهادر تا نوبت حكومت و فرمانروايى و سلطنت كامرانى به پدر و مخدومم امير تيمور گوركان طاب ثراه رسيد ، ايشان نيز در جميع ممالك به شريعت محمدى صلى اللّه عليه و آله و سلم عمل فرمودند و در ايام سلطنت و جهاندارى ايشان اهل ايمان و اسلام را رونقى هرچه تمامتر بود . اكنون كه به لطف و فضل خداوند تعالى اين ممالك خراسان و ماوراء النهر و عراق و غيرها در قبضهء تصّرف آمده در تمامى ممالك حكم به موجب\r\n\r\n","description":"","footnote":"","page_name":" 163 ","page_number":173},
  {"content":"\r\n\r\nشريعت مطهّرهء نبويّه مىكنند و امر معروف و نهى منكر كرده يرغو و قواعد چنگيز خانى مرتفع است و چون يقين و تحقيق شد كه خلاص و نجات در قيامت و سلطنت و دولت در دنيا به سبب ايمان و اسلام و عنايت خداوند تعالى است با رعيت به عدل‌وداد و انصاف زندگانى كردن واجب است . اميد به موهبت و كرم اللّه تعالى آن است كه ايشان نيز در آن ممالك به شريعت حضرت محمد رسول اللّه صلى اللّه عليه و آله و سلّم عمل كنند و مسلمانان را قوّت دهند تا باشد كه پادشاهى چند روزهء دنيا به پادشاهى آخرت كه  وَ لَلْآخِرَةُ خَيْرٌ لَكَ مِنَ الْأُولى  « 65 » متصل گردد .\r\nو در اين وقت از آن طرف ايلچيان رسيدند و تحفه‌ها آوردند و خبر سلامتى ايشان و معمورى آن ممالك گفتند . محبت و دوستى كه ميان پدران بود ، بر موجب محبة الآباء قرابة الابناء تازه گشت . ما نيز از اين طرف محمد بخشى ايلچى فرستاديم تا خبر سلامتى رساند . مقرر آن است كه اين معنى سبب آبادانى ممالك و نيكنامى دنيا و آخرت است . توفيق رعايت اتحاد و مراقبت شرايط و داد رفيق اهل طريق باد .\r\nحضرت خاقان سعيد فرمود كه ايلچيان اطراف را چون ايلچى محمد قرامان كه با تحف روم آمده بود و ملك قطب الدين سيستانى و ايلچى پيرك از گرمسير مجموع ملتمسات ايشان را ساخته و همه را به انعام و اكرام نواخته اجازت مراجعت نمود .\r\nمصرع\r\n بازرفتند خوشدل و خرّم \r\n\r\nذكر شاهان بدخشان و رفتن ايلچى به جانب ايشان\r\nشاه بهاء الدين بدخشانى قاصدى پيش حضرت خاقان سعيد فرستاده بود و التماس نموده كه معتمدى روان فرمايند تا مال ولايت فرستد و فرزندان خود را به\r\n\r\n\r\n","description":"","footnote":"\r\n( 65 ) . سورة و الضحى 4 .\r\n","page_name":" 164 ","page_number":174},
  {"content":"\r\n\r\nشرف ملازمت مشرف سازد و آن حضرت امير حمزه قتوقو را كه از اعيان حضرت بود ارسال فرمود و مشار اليه به آن‌جا رسيده شاه بهاء الدين خيال محال و انديشهء استقلال به خاطر راه داده بود و انقياد احكام ننمود و با نوكران ميرزا ايجل در مقام مقاتله بود .\r\nامير حمزه بازآمده صورت واقعه به عرض رسانيد . آن حضرت فرمود كه امراى كبار امير مضراب بهادر و امير سيد على ترخان و امير فيروز شاه متوجه بلخ شده در ظلل چتر فلكساى ميرزا ابراهيم سلطان درآيند .\r\nو امرا به بلخ رسيده ميرزا ابراهيم سلطان همه را انعام فرمود و شاهزاده و امرا عزيمت بدخشان نمودند و از راه بغلان به اشكمش آمده شاه بهاء الدين به طرف بدخشان گريخت و لشكرها با امرا به بدخشان درآمدند و ميرزا ابراهيم سلطان با لشكر پياده در كشم توقف نمود و شاه بهاء الدين به كوههاى سخت و بيشه‌هاى پردرخت رفته بود . لشكر منصور از كان لعل گذشته به ولايت سغنان و غند و پامير درآمدند و آن مواضع منبع آب جيحون است و از آن‌جا نيز گذشته احمال و اثقال شاه بهاء الدين به دست لشكر افتاد و امرا به كوههايى برآمدند كه در خيال مردم جبال نبود كه كسى بيگانه بدانجا تواند رفت و هركه به ايلى پيش آمد به مال و جان امان يافت . لشكريان بازگشته با غنيمت فراوان به شهر بدخشان رسيدند و حكومت آن ولايت را به شاه محمود برادر شاه بهاء الدين دادند كه پيشتر به درگاه عالم‌پناه آمده بود و آثار نيكو بندگى به ظهور آورده . فرمان شد كه در پناه رايت ميرزا ايجل باشد .\r\nدر اين اثنا ، به مسامع جلال رسيد كه حرم محترم ميرزا الغ بيك چون صدف به دردانه‌اى آبستن است . حضرت خاقان سعيد از غايت و داد كه نسبت به احفاد و اولاد داشت فرمود كه آن صدف شرف را قبل از ميعاد وضع حمل به خراسان آورند .\r\nبه موجب فرموده محفه‌هاى پادشاهانه ترتيب كرده با آغايان و خواجه‌سرايان از سمرقند متوجه خراسان شدند و نزديك دار السلطنه آغايان و خواتين استقبال نموده به باغ زاغان فرود آوردند و عاشر جمادى الأولى بيگىكا ، خان‌زادهء همايون قدم از كتم عدم به حيّز وجود آمد و چهارشنبه پانزدهم ماه طوى به عظمت فرمودند .\r\n\r\n","description":"","footnote":"","page_name":" 165 ","page_number":175},
  {"content":"\r\n\r\n\r\nذكر احوال ولايت خوارزم كه در اين سال هشتصد و پانزده داخل ديوان اعلى شد\r\nچون احوال خوارزم در اين دفتر مسطور نشده رقم قلم آن است كه از ابتداى جلوس فرخ فال سال‌به‌سال به طريق اجمال بازنمايد و شرح وقايع آن ولايت تقرير داده آيد .\r\nو صورت حال آن است كه در زمان واقعهء حضرت صاحبقران ، امير موسىكا حاكم خوارزم بود و قوم قراتاتار كه آن حضرت ايشان را در هشتصد و شش از مملكت روم آورد چنانچه در مجلد اول مفصل است - در زمان سلطنت ميرزا خليل سلطان از ولايت ماوراء النهر گريخته به خوارزم رفتند و ميان ايشان و امير موسىكا آتش جنگ افروخته شد و شرار شرارت قراتاتار نواحى خوارزم را سوخته عزم روم كردند و امير ايدكو امير الأمراى شادى خان از جانب دشت به طمع خوارزم متوجه گشت و امير موسى كا به ماوراء النهر رفته امير ايدكو در رجب سنهء ثمان و ثمانمايه خوارزم را گرفت و اميرانكا را حاكم گذاشته به جانب دشت رفت .\r\nو جمعى عراقيان در روز عيد رمضان از ميرزا خليل سلطان روگردان شده از سمرقند عزم خوارزم كردند و آن‌جا رسيده پيرپادشاه بن لقمان پادشاه بن طغا تيمور خان را كه در مازندران از مصاف حضرت خاقان سعيد گريخته پناه به خوارزم برده بود به پادشاهى برداشته زر بسيار كه ميرزا خليل سلطان بىشمار به ايشان داده بود به رسم نثار پريشان كردند و عازم مازندران شدند و قصهء آمدن ايشان به مازندران سبق ذكر يافت .\r\nو اميرانكا برقرار حاكم خوارزم بود تا در شهور سنهء احدى عشر احدى خان وفات يافته فولاد خان پادشاه شد و امير ايدكو به يوسون معهود صاحب‌اختيار بود و انكا را طلبيده بغلچه را حاكم خوارزم ساخت و فولاد خان در شهور سنهء ثلاث عشر فوت شده تيمور خان پسر تيمور قتلغ خان پادشاه شد و قصد امير ايدكو كرد و او منهزم به\r\n\r\n","description":"","footnote":"","page_name":" 166 ","page_number":176},
  {"content":"\r\n\r\nخوارزم آمده و يراق كرده به جانب الوس رفت و در موضع سام كه ده روزهء خوارزم است اجق بهادر و غازان از جانب تيمور خان به او رسيدند و عزم رزم كردند . بغلجه كه پيش از اين حاكم خوارزم بود به قتل آمده امير ايدكو شكسته به خوارزم رسيد و اين حال اوايل سنهء اربع عشرة بود . دكنه و غازان متعاقب به خوارزم آمدند و امير ايدكو را شش ماه محاصره كردند .\r\nدر اين ولا خبر آمد كه جلال الدين سلطان پسر تغمش خان تيمور خان را شكسته اردوى او را غارت كرد و تيمور خان مىرسد و قاصد جلال الدين سلطان پيغام رسانيد كه پيش از اين تيمور خان بود براى او شمشير مىزديد . اكنون من خان شدم . سعى نماييد و ايدكو كه دشمن ماست به دست آريد . باز جلال الدين سلطان كس فرستاد كه اگر ايدكو پسر خود سلطان محمود و خواهر جلال الدين كه همين پسر داشت فرستد و سكه و خطبه به نام ما كند با او جنگ مكنيد و متوجه شويد .\r\nامير غازان كه خواهر جلال الدين سلطان در عقد او بود ميل صلح نمود و دكنه كه خواهر تيمور خان داشت آن خبر نابود انگاشت . در اين حال تيمور مفلوك نزديك خوارزم رسيد غازان دكنه را به شراب مشغول كرده نوكر خود جان خواجه را فرستاد تا تيمور خان برگشته بخت را به قتل آورد و جلال الدين سلطان شنيده از امير غازان منت‌دار شد و نشان فرستاد كه غازان خان ماست . فرمودهء او را حكم ما دانيد و امير دكنه براى تيمور خان عزا داشت و از امراى محاصره خضر اغلان به جهت اروغ بزرگتر بود . بعد از او دكنه ، بعد از ايشان غازان ، در اين حال از همه زيادت شد و امير ايدكو صلح كرد و او بيرون آمده يكديگر را طوى دادند و امرا ترك محاصره كرده متوجه جلال الدين سلطان شدند . قجولاى بهادر در موضع بلوقيا بديشان رسيد و به طعنه گفت خوارزم ناگرفته چرا بازگشتيد . امرا گفتند ما مدت هفت ماه تمام محاربه و محاصره كرده با ده هزار مرد نتوانستيم گرفت . ترا خود سه چهار هزار مرد بيش نيست . صلاح بازگشتن است كه ما سخن صلح گفته‌ايم و او پسر خود را پيش خان مىفرستد . قجولاى گفت يك نفس من ايدكو را كافى است . به اين غرور عزم\r\n\r\n","description":"","footnote":"","page_name":" 167 ","page_number":177},
  {"content":"\r\n\r\nخوارزم كرد .\r\nو امير ايدكو خبر يافته استقبال نمود . چون لشكر او كمتر بود به راه مكر و فريب شب مراحل مىپيمود و روز پنهان مىبود . چون نزديك رسيدند امير ايدكو لشكر خود را دو بخش كرد و جمعى را فرمود كه چون به ياغى رسند جنگ پيش برند و هزيمت شده پريشان شوند و گفته بود كه نمد كهنه و جل اسب و توبره بر شكل بوقچه‌ها بسته در وقت گريز هرطرف اندازند . چون امير قجولاى رسيد و مردم امير ايدكو جنگ پيش برده گريختند لشكر قجولاى به تصور آن‌كه ياغى همين بود ، از حرص الجا در قفاى هزيمتيان تاختند .\r\nبيت\r\n از آدمى عجب چه كه ماهى در آب نيز * جان را ز حرص در سر كار دهان كند \r\nاز طرف ديگر امير ايدكو بهادر با تيغهاى رخشان و سنانهاى درفشان رسيد .\r\nقجولاى با آن‌كه لشكر او در پى ياغى رفته بود ، جز جنگ چاره نديد و كوششهاى بهادرانه و حمله‌هاى دلاورانه كرده عاقبت به قتل آمد و امير ايدكو سر او را به خوارزم فرستاده فرمود كه توق او را برپاى كردند و نقاره‌چيان او نقاره مىزدند و ياغى كه در پى الجا رفته بود طوق خود را ديده جوق‌جوق مىرسيدند و در دام بلا افتاده گردن در ذلّ غلّ و دست در قيد بند مىدادند تا به اين تدبير هزار آدمى دستگير شدند و لشكر ايدكو غنيمت گرفته به خوارزم بازآمدند و اسيران را بندهاى گران نهاده به رعايا سپردند . مقرر آن‌كه از بنديان هركه گريزد نگاه دارنده را به قتل آورده محلهء او را غارت كنند و مردم شهر در زحمت افتادند .\r\nو درين سال يعنى سنهء خمس عشر ، حضرت خاقان سعيد لشكرى نامزد خوارزم فرمود . از امراى خراسان ، امير عليكا و امير الياس خواجه با سپاه گران روان شدند و از ماوراء النهر امير موسىكا با پنج هزار سوار عازم آن ديار شد و نزديك خوارزم به‌هم پيوستند و در آن زمان مباركشاه پسر امير ايدكو حاكم بود و بيكيجك\r\n\r\n","description":"","footnote":"","page_name":" 168 ","page_number":178},
  {"content":"\r\n\r\nامير ديوان و صدر قاضى . چون خبر لشكر محقق شد ، اعيان ملك جمع آمده مشورت كردند . اكثر صلاح در صلح مىديدند و بعضى به راه جلا مىرفتند و باقى جنگ و كارزار اختيار مىكردند . در اين اثنا ، امير عليكا ايلچى فرستاده استمالت گونه‌اى داد و صلح‌جويان ساورى بيرون فرستادند و اكثر مردم خوارزم دل بر صلح نهادند .\r\nنوكران امير سيد على ترخان و امير الياس خواجه به طرفى رفته بودند و جمعى را كشته و اسير گرفته . خوارزميان متوهم شدند و جمعى كه مايل جنگ بودند جرأت نمودند و غلبهء تمام از خاص و عام بيرون آمده جنگ درپيوست و چون سخن صلح در ميان بود و لشكريان هرطرف پريشان ، خوارزميان آن روز تا شب جنگ سخت كردند و شب آوازه انداختند كه امير ايدكو و چنگيز اغلان رسيدند و نقارهء شاديانه زدند . امرا روز جرأت ايشان ديدند و شب خبر ايدكو شنيدند . هم در شب عنان به عزم مراجعت تافتند و خوارزميان در عقب آمده احمال و اثقال گرفتند .\r\nحضرت خاقان سعيد از استماع اين خبر متغير شده فرمود كه امير سيد على ترخان و امير شاه ملك عزم رزم خوارزم نمايند و لشكر ماوراء النهر پيش ايشان آيند و آن حضرت هركه را دانست كه در آن نوبت بر رعيت ظلم كرده بود ، عتاب و خطاب فرمود و فرمود كه چون در اين كرت به توفيق الهى خوارزم مسخر شود از آن جماعت كه در آن نوبت جرأت نموده‌اند ، انتقام كشند و باقى رعايا را آسيبى نرسانند .\r\nامرا نزديك خوارزم رسيده شنيدند كه پسر امير ايدكو مردم خوارزم را خرخشهء بسيار كرده و مال بىشمار گرفته بدين بهانه كه شما طرف مخالفان داشتيد و ساورى بيرون برديد و بعضى را كشته و جمعى را مقيّد ساخته ، خوارزميان از او متنفرند و نيز شنيده‌اند كه حضرت خاقان سعيد كسى را كه بر رعيت خوارزم ظلم كرده گوش و بينى بريده و بر اين جهت رعايا طبعا مايل اين طرف‌اند و پسر ايدكو متوهم شده به جانب پدر گريخت و امرا اين اخبار تحقيق كرده به ظاهر شهر فرود آمدند و سادات و علما و اعيان شهر با ساورى و پيشكش بيرون آمده شهر تسليم كردند و امرا مظفر و منصور به جانب خراسان و ماوراء النهر بازگشته و امير شاه ملك\r\n\r\n","description":"","footnote":"","page_name":" 169 ","page_number":179},
  {"content":"\r\n\r\nچند روز ضبط امور و نسق مصالح جمهور و نظم قواعد مملكت و وضع قوانين معدلت فرمود و به مقتضى راى رزين و خاطر دوربين تمام مهام خواص و عوام سرانجام نمود و نوكران نيك به محافظت آن‌جا بازداشته متوجه پايهء سرير اعلى شد و اوايل سنهء ست عشر به دار السلطنهء هرات رسيد و به نوازش فراوان مخصوص گشت و بعد از چندگاه ، حكومت خوارزم به دو مفوض شد و تا آخر ايام حيات در تصرّف او بود .\r\n\r\nذكر احوال فارس و عراق و گرفتن ميرزا اسكندر شهر قم را\r\nميرزا اسكندر چون در ممالك فارس و عراق فرمانفرماى على الأطلاق شد ، قصد تسخير بلدهء قم كرد و چند ايلچى به طلب خواجه محمد قمى فرستاد و از مردم خواجه امردى خوش‌شكل بود . او را نيز طلبيد و خواجه به هيچ‌وجه ملتفت نمىشد .\r\nميرزا اسكندر عزم محاصرهء قم نمود و قلاع نواحى آن را مسخّر فرمود و كوتوال قلعهء گيو ، على دمه‌سر نام را مقيّد به در قم برد و در قم مردم جنگى بسيار بودند . جنگهاى سخت كردند و ميرزا اسكندر را كارى از پيش نمىرفت . در اين حال نصر اللّه صحرايى حاكم ساوه انديشيد كه هرگاه قم فتح شود نوبت ساوه خواهد بود و با آن‌كه ميان او و محمد قمى نيك نبود ، عم‌زادهء خود عماد كور را با چند سپاه جلد به مدد فرستاد و خواجه محمد را بدان سبب قوّت و شوكت زيادت شد . ميرزا اسكندر از ظاهر قم برخاسته خواست به اصفهان رود . مظفر فراهانى كه معتمد خواجه محمد بود ، كتابتى پيش ميرزا اسكندر فرستاد و پيغام داد كه اگر حكومت مالى قم به من تفويض كنند و به عهد و سوگند مؤكّد سازند شهر تسليم كنم . چون عهد و پيمان استحكام يافت ، آن نمك‌به‌حرام آغاز مكر و فريب كرد و با خواجه محمد راست آورد كه رعيت قم كه اكثر در قلعه بودند به شهر روند تا محافظت شهر نمايند و مردم را در شهر متفرق ساخت و خود با خواص و برادرزادهء خواجه محمد ، امير محمود ، در شهر به رسم محافظت گشته در هرجا به هربهانه‌اى ملازمان امير محمود را\r\n\r\n","description":"","footnote":"","page_name":" 170 ","page_number":180},
  {"content":"\r\n\r\nمىگذاشت چنانچه با امير محمود بيشتر از پنج شش كس نماند . از دروازهء كنگان بيرون رفته امير محمود را گرفت و فوجى از لشكر ميرزا اسكندر كه به مشورت مظفر كافرنعمت در خانقاه خواجه على صفى در بيرون همين دروازه بودند از كمين غدر بيرون آمده در شهر ريختند و امير محمود را مقيد به پاى قلعه بردند . خواجه محمد را در قلعه چندان كس نبود كه به دفع ياغى قيام تواند نمود . به ضرورت بيرون آمده او را به اصفهان بردند و خواجه محمد را با برادرزاده به قتل آوردند و حكومت قم رجوع به عبد اللّه پروانچى شد و ضبط مال حسب المعاهده به مظفر مقرر گشت و ميرزا اسكندر در اين سال اصفهان را تختگاه ساخت .\r\nمصرع\r\n اصفهان را صفاى ديگر شد \r\n\r\nذكر احوال مملكت آذربايجان و امير قرايوسف تركمان\r\nامير قرايوسف اواخر سنه اربع عشر در آلاطاق ييلاق كرده اوايل سنهء خمس به دياربكر رفت و جهت پسر خود پيربداق كه او را به پادشاهى برداشته بود - چنانچه مذكور شد - طوى بزرگ ترتيب نمود و هزار گوسفند و يك صد ماديان ذبح فرمود و امرا و اعيان آذربايجان و كلانتران تركمانان را اسبان نامدار و پوستينهاى زرنگار داد و عامهء سپاه را رعايت كرد و صورت واقعه آن است كه از سرداران روزگار كه نام ايشان بر اوراق ليل و نهار نگاشته‌اند كسى لشكرى آراسته‌تر از امير قرايوسف نداشته . فى الجمله بعد از طوى متوجه بدليس شده والى آن‌جا امير شمس الدين شرايط خدمت به جا آورد و از آن‌جا به قلعهء سارد رفته جمعى به محاصرهء آن بازداشت و به ماردين آمده خزاين در قلعهء آن نهاد و كوتوالى آن به قرابها درداد و به طرف آمد و امير قراعثمان روان شد و مزروعات آمد و جرموك را چرانيده اهالى جرموك امان طلبيدند و امير قرايوسف به قرار آن‌كه هزار اسب تسليم نمايند امان داد و ايشان در ادا تعلل نموده امير يوسف به غلبه قلعه را مسخر ساخت و قتل عظيم شد و\r\n\r\n","description":"","footnote":"","page_name":" 171 ","page_number":181},
  {"content":"\r\n\r\nاز آن‌جا به شهر ارغن آمد و امير قراعثمان به محاربه پيش آمد و شكست يافته به قلعه متحصن شد و امير قرايوسف شهر غارت كرده و به عزم معاودت از آب فرات عبور نموده متوجه صحراى موش گشت و لشكر اجازت داده به تبريز آمد و شنيد كه لشكر او كه به اردبيل رفته بودند بر اولاد جاگير دست نيافتند و امير بسطام در سلطانيه است .\r\nامير قرايوسف عزم عراق عجم كرد و اواسط جمادى الأخرى به سلطانيه آمد و نامه و پيغام در سمع اولاد جاگير جاگير نيامد و از سر قهر اماكن و مساكن سلطانيه ويران شده امير يوسف بيستم رجب به تبريز بازگشت و از جانب تراكمهء قراباغ و شروان فارغ نبود .\r\nدوازدهم شعبان از تبريز ايلغار كرد و به قراباغ آمده ايلچى پيش ابراهيم فرستاد و او را به صلح پيغام داد . امير سيدى احمد شكّى و كستنديل گرجى با امير شيخ ابراهيم اتفاق نموده به صلح درنيامدند و امير قرايوسف از آب ارس گذشته از طرفين جنگ بسيار كردند و امير شيخ ابراهيم و برادر او شيخ بهلول و كستنديل گرجى با غلبهء بسيار گرفتار شدند و امير قرايوسف كستنديل گرجى و برادران او را با سىصد نفر از ناوران گرج به تيغ آبدار به آتش دوزخ فرستاد و شماخى را غارت كرده به آذربايجان آمده صد تومان چارپاى رانده بيشتر به سبب سرما تلف شدند و امير شيخ ابراهيم و شيخ بهلول و مولانا ظهير الدين قاضى را مقيد به تبريز آوردند و جمعى كه به صلح راضى نمىشدند به حبس و قيد مبتلى گشتند .\r\nامير يوسف با امير شيخ ابراهيم مقرّر كرد كه آلات مرصّع كه در مجلس شروان مىداشته به خزانه سپارد و شيخ بهلول دويست تومان عراقى و مولانا قاضى صد تومان فرود آورده خلاص شوند و اموال مقررى به ادا رسانيده شيخ بهلول و قاضى اجازت يافتند و امير شيخ ابراهيم در تبريز مانده اول بهار عنايت و احسان و كرامت امان شامل روزگار او شده عازم ديار خود گشت و امير يوسف آخر محرم سنهء ست عشر به ييلاق اوجان رفت و منصور برادرزادهء بسطام در تبريز محبوس بود .\r\n\r\n","description":"","footnote":"","page_name":" 172 ","page_number":182},
  {"content":"\r\n\r\n\r\nوقايع سنهء ست عشر حكايات تزويج ميرزا محمد جهانگير بن ميرزا محمد سلطان\r\nحضرت خاقان سعيد امتثال اوامر الهى نموده خواست كه بر سنن نبوى گوهر شب‌افروزى كه در درج سلطنت بود با كفوى مناسب امتزاج داده ازدواج فرمايد و انديشهء عالم نورد در اطراف جهان جولان نمود و رقم اين كار بر احفاد حضرت صاحبقران كامكار قرار فرمود و ميرزا محمد جهانگير بن ميرزا محمد سلطان معين شد و اركان دولت و اعيان حضرت نثارها آورده زرافشانيها كردند و چند دست رخت فراشخانه و خيمه و خرگاه و مطبخ و آبخانه و سايه‌بان و شاميانه مرتّب گشت . بغال هلال نعال و اسبان صبارفتار و بختيان كوه‌پيكر هامون‌گذار قطارقطار بىحساب در شمار آمد و مجلس به‌سان آسمان به انوار كواكب آراسته و چون بوستان به انواع ازهار پيراسته گشت و منجمان ماهر طالع وقت اختيار كرده سادات و قضات و اكابر و اشراف را به باغ زاغان آوردند و چهاردهم جمادى الأخرى درّى كه در صدف سلطنت پرورده بود ، در عقد نكاح درّى برج دولت ميرزا جهانگير آمد .\r\nمصرع\r\n مبارك باد اين عقد همايون \r\n\r\nذكر قشلاق فرمودن حضرت خاقان سعيد در مازندران به عزم يورش آذربايجان\r\nاز آن زمان كه واقعهء هايلهء پادشاه سعيد شهيد معزّ الدّين ميرزا اميرانشاه در آذربايجان واقع شد ، پيوسته حضرت خاقان سعيد عزم يورش آذربايجان داشت و نقش انتقام مخالفان بر لوح انديشه مىنگاشت و از جهت حدوث وقايع كه در بلاد ماوراء النهر و خراسان تا حدود هندوستان به وقوع مىپيوست - چنانچه شرح آن معروض گشت - آن عزيمت در عقدهء تأخير مانده بود . اكنون چون به عون عنايت يزدانى و تأييد دولت آسمانى مجموع آن بلاد مضبوط شد و خبر انقلاب عراق عرب و\r\n\r\n","description":"","footnote":"","page_name":" 173 ","page_number":183},
  {"content":"\r\n\r\nمملكت آذربايجان و استيلاى امير قرايوسف تركمان به مسامع جلال رسيد آن حضرت عزيمت تسخير عراق و آذربايجان فرمود و فرمان جهان‌مطاع به اطراف ارسال نمود مقرر آن‌كه لشكرهاى ماوراء النهر و خوارزم از آن حدود باخبر بوده احتياط نمايند و باقى لشكرها به موعد  لا تَسْتَأْخِرُونَ عَنْهُ ساعَةً وَ لا تَسْتَقْدِمُونَ  « 66 » رسيده باشند و آلات مقاتله و ادوات مقابله ترتيب يافت و لشكرهاى چون كوه آهن و درياى موج‌افكن منتظم گشت .\r\nبيت\r\n سپاه كوه‌پيكر فوج بر فوج * چنانك از روى دريا موج در موج\r\nسراسر با سنانهاى زره سم * ز سر تا پاى در آهن شده گم \r\nو چند زنجير فيل كوه‌پيكر عفريت منظر كه از سمرقند آورده بودند در مقدّمه مقرّر شد ، هريك به ضخامت جثّه كوهى جسيم و به درشتى هيكل طورى عظيم .\r\nبيت\r\n همه ژنده فيلان گردون شكوه * به تندى چو دريا به هيكل چو كوه \r\nو آن حضرت هژدهم رجب از دار السلطنهء هرات نهضت فرمود و چون لشكر منصور به نيشابور رسيد ، راى انور .\r\nمصرع\r\n كافتاب از فروغ آن تابى است \r\nچنان اقتضا نمود كه مكتوبى به جانب ميرزا اسكندر روان فرمايد و از عزيمت همايون اعلام نمايد و دبير روشن‌ضمير نامه‌اى به اين عبارت در كتابت آورد :\r\n\r\n\r\n","description":"","footnote":"\r\n( 66 ) .  لا يَسْتَأْخِرُونَ ساعَةً وَ لا يَسْتَقْدِمُونَ *  ( الأعراف 24 ، يونس 49 ، النحل 61 ) .\r\n","page_name":" 174 ","page_number":184},
  {"content":"\r\n\r\n\r\nصورت مكتوبى كه به ميرزا اسكندر فرستاد\r\nفرزندى اعزى خلد ملكه به سلام ما لا كلام مخصوص گشته معلوم فرمايد كه به فيض فضل الهى و يمن تأييدات نامتناهى ، احوال اين ممالك بر مناهج استقامت استقرار يافته و امور اين ولايات بر مجارى استدامت استمرار پذيرفته و هرزمان از بارگاه صمديت و درگاه احديت درر كرم و غرر نعم نصيب دولت و قسمت حشمت ما مىآيد و هرمراد كه بر خاطر گذرانيم دولت مساعدت مىنمايد و روزگار موافقت مىفرمايد . اكنون همت بر تفريق جمع و تمزيق شمل قرايوسف تركمان و ضبط و نسق ولايات آذربايجان مصروف است . حالا عزيمت آن است كه زمستان در مازندران گذرانيم و چون طليعهء بهار پيدا شود ، رايات شاهى افراخته سواره و پيادهء لشكر با اسبان پيل پيكر رخ بدين مهم آورده فرزين بند خصم را گشاييم و دسترد به او نماييم . چه از آن زمان كه نازلهء هايلهء برادر و مخدوم پادشاه سعيد شهيد به وقوع پيوست تدارك آن قضيه فرض عين بل عين فرض دانسته‌ايم . اما به سبب بعضى قضايا كه در اين ممالك واقع شد - چنانچه جناب فرزندى را معلوم است - توجه بدان طرف ميسر نمىشد . امروز به حمد اللّه تعالى ممالك خوارزم و خراسان و زابل و كابل تا اقصاى هندوستان و مملكت ماوراء النهر تا نواحى تركستان و مازندران با تمامت طبرستان ، در تحت تصرف بندگان است و خاطر از جوانب جمع و حق تعالى قوت انتقام ارزانى فرموده صد هزار سوار هريك چون ابرى غران و برقى درخشان در اردوى همايون ملازم‌اند و هيچ آفريده با اين خاندان - كه عقد ايامش از انفصام مصون باد - اين جرأت ننموده كه قرايوسف نموده و الحالة هذه سوداى استبداد از سر بيرون نكرده به شيوهء مخالفت مستمر است . انتقام از او طبعا و شرعا و عقلا بر ما و شما از واجبات و دفع او از مفترضات است . اگر ما با يكديگر راه مباسطت گشاده نداريم و جادهء اتحاد نسپريم و در جذب منافع و دفع مضار متشارك و متشابك نشويم دشمن قوت گيرد و طمع او در مملكت زيادت گردد و مىبايد كه در اول\r\n\r\n","description":"","footnote":"","page_name":" 175 ","page_number":185},
  {"content":"\r\n\r\nبهار با لشكر متوجه شده در حدود رى اتفاق ملاقات باشد و به هيأت مجموعى روى بدين مهم آورده هرچه صلاح وقت باشد تقديم افتد و پيش از ملاقات از امرا هركه را صلاح داند فرستد تا مشورت نموده هرچه مقرر باشد به اتمام رساند . ان شاء اللّه تعالى وحده .\r\nو چون نامه تمام شد و شرف اختتام يافت ، در صحبت ابو سعيد ملك فرستاده آمد و حضرت خاقان سعيد به موسمى كه كفهء ميزان طيار شد و خريف از جادهء اعتدال به طلوع سهيل ميل انحراف نمود .\r\nبيت\r\n استاد زرگر مهر بگشاد دست و بازو * افكنده خردهء زر در كفهء ترازو \r\nو فراش خزان صحن باغ و بستان را بساط زربفت ساخته و هرطرف ديباى هفت رنگ انداخته .\r\nنظم\r\n فرشى فكنده بود ز ديباى هفت رنگ * گيتى ز بهر مقدم سلطان كامكار\r\nاز فرق شاخ ريخته زرهاى بىحساب * بهر نثار موكب ميمون شهريار \r\nشكاركنان و صيدافكنان به جلگاى مازندران درآمد . اكابر و اشراف از اطراف‌واكناف روى به اردوى همايون آوردند . امير عز الدين از هزاره‌جريب و امير حسن كيا از فيروزكوه و امير على از آمل و سارى و حكام گيلانات بر درگاه جهان‌پناه جمع آمدند و مناسب مراتب به عنايت و عاطفت مخصوص شدند و حاجات و ملتمسات به شرف عرض رسانيده به اجابت مقرون شد و اجازت يافته بر سر اشغال و اعمال خود رفتند .\r\n\r\nذكر مخالفت ميرزا اسكندر و اظهار ياغيگرى\r\nدر آن زمان كه موكب ظفرنشان در قشلاق مازندران بود ، ابو سعيد ملك از\r\n\r\n","description":"","footnote":"","page_name":" 176 ","page_number":186},
  {"content":"\r\n\r\nجانب اصفهان عود نمود و به عرض رسانيد كه مزاج ميرزا اسكندر از قانون اعتدال انحراف يافته است و حال آن‌كه چون واقعهء ميرزا پيرمحمد واقع شد - چنانچه گذشت - و ميرزا اسكندر بر سرير سلطنت عراق و فارس متمكن گشت خطبه و سكه به نام و القاب حضرت خاقان سعيد آرايش داد و ايلچى جهت رسانيدن اين خبر به خراسان فرستاد . امّا چون خزاين به گوهر و زر مشحون گشت و عدد سپاه از ذرات آفتاب افزون شد ، رايت جلالت تا محدّب فلك الأفلاك برافراشت و آيت سلطنت به اقلام شهب ثواقب بر جباه كواكب نگاشت ، هرروز آثار هيبت او در دلها بيشتر و هرساعت ساحت ولايتش وسيعتر مىشد . علم بىنيازى بر بام آسمان برآورد و سر از ربقهء اطاعت آن حضرت به درآورد و بىحجتى ظاهر و دليلى باهر ، گمان برد كه آن حضرت جهت تسخير فارس و عراق به مازندران آمده و به ظنى خطا خود را در معرض خطر و بلا آورد  إِنَّ الظَّنَّ لا يُغْنِي مِنَ الْحَقِّ شَيْئاً  « 67 » شيطان آمال و بسيارى ملك و مال او را بر آن داشت كه جواب ناصواب از سر غرور و گردنكشى در صحبت نوكرى كه همراه ابو سعيد ملك آمده بود به عرض رسانيد . آن حضرت بدان سخنان التفات نفرمود و فرمود كه اگر نتواند آمد ، اميرى با آن مقدار لشكر كه يراق داند فرستد و نوكر او را رعايت نموده اجازت فرمود و نوكر به خدمت ميرزا اسكندر پيوسته صورت حال عرضه داشت . ميرزا اسكندر را شقاوت بخت و نحوست طالع در چاه بلا و مهلكهء فنا انداخت .\r\nبيت\r\n بلى شقاوت اصلى چو در كسى آويخت * بسا كه شربت ناكاميش چشاند باز \r\nالقصه مخالفت ظاهر كرده خطبه و سكه به نام خود ساخت و راه خراسان\r\n\r\n\r\n","description":"","footnote":"\r\n( 67 ) . سورة يونس 36 .\r\n","page_name":" 177 ","page_number":187},
  {"content":"\r\n\r\nمسدود كرده سواران به سرحدها تاخت و جمعى از اصفهان به سمنان فرستاده صوفىآباد را غارت كردند و فوجى از راه بيابان به قهستان خراسان آمده . چون مردم اين ديار خبردار بودند مخالفان از ضرب تيغ خراسانيان فرار نمودند . ميرزا اسكندر را جمعى خوشامدگوى بىعاقبت بر مخالفت مىداشتند و چنين امرى خطير را حسن تدبير مىپنداشتند و او را خود در اين معنى به كسى احتياج نبود . چه در عنفوان جوانى و ريعان زندگانى ، به گنج و سپاه مغرور و به تاج و سرير مسرور شد و شهوات نفسانى و لذات جسمانى هرروز با تجرع اقداح راح به رواح مىرسانيد و هرشب در آغوش گل‌رويان صباح به صباح متصل مىگردانيد . باوجود مداومت مدام ، ساير مسكرات و مخّدرات ديگر در كار بود .\r\nمثنوى\r\n چو خسرو كند ميل مستى و خواب * شود بىگمان كار ملكش خراب\r\nمقاسات رنج و تعب كردن است * ايالت ، نه بازى و مى خوردن است\r\nاگر شاه آگاه باشد مدام * همه كار عالم شود با نظام \r\nاللهم وفق للعدل و الأحسان .\r\n\r\nذكر ايلچى فرستادن ميرزا اسكندر به اطراف و اظهار خلاف\r\nميرزا اسكندر اظهار خلاف كرده نخست راهها مسدود فرمود و جمعى تعيين نمود كه نواحى رى كه ممرّ لشكر منصور بود آتش زدند و اين چنان است كه دريا را به انباشتن ترسانند و زمين را از زلزله به فشردن پا ساكن گردانند و ديگر از تخيلات ، بيلاكات به سرحدها فرستاد و شيوهء بغى و عناد خود را در خاطرها قرار داد . از آن جمله كافى اسلام را به طرف سيستان و قندهار و گرمسير نامزد فرمود و چند سر اسب تازى و زينهاى زرين و خلعتهاى فاخر جهت سرداران ولايات مذكور ارسال\r\n\r\n","description":"","footnote":"","page_name":" 178 ","page_number":188},
  {"content":"\r\n\r\nنمود و شاه بهرام با كافى اسلام همراه بود و مكاتبات مصدر به اين عبارت « القائم بامور المسلمين و ولى امير المؤمنين سلطان اسكندر من امره المطاع » * روان كرد ، مضمون آن‌كه :\r\nحضرت عزّت جل و علا از ديوان  « تُؤْتِي الْمُلْكَ مَنْ تَشاءُ »  « 68 » سلطنت ممالك به ما ارزانى داشته به عنايت ازلى واثقيم كه هرروز مواد اين معانى در تزايد باشد . حالا مطمح نظر سعى و مطرح شعاع قصد ما آن است كه بلادى كه در تصرف جدّ ما امير بزرگ صاحبقران بوده به تمامى مضبوط گردانيم . قرايوسف كه خود را به وجود تراكمه استظهارى تصور كرده بود يك حملهء ما را پاى نياورد .\r\nبيت\r\n سيل اگر سنگ را بگرداند * چون به دريا رسد فروماند \r\nو تا آن زمان كه حضرت شاهرخى با ما طريق ايلى و خويشى و دوستى مرعى داشت ما نيز رعايت جانب ايشان مىكرديم . اكنون با لشكر گران متوجه مازندران گشته‌اند . ما نيز اصفهان را معسكر همايون ساخته مقرر است كه هفتاد هزار سوار اوايل بهار جمع باشند . مىبايد كه ايشان با ما يك‌جهت بوده سوار تاخت ايشان به حوالى هرات رسد و چون اين قضيه را از پيش برداريم آن ولايت را با كابل و زابل و بعضى خراسان سيورغال ايشان خواهيم فرمود .\r\nمثل مشهور ثبت العرش * ثم انقش را بر طاق نسيان نهاد .\r\nبيت\r\n چنين گفت رستم خداوند رخش * به دشت آهوى ناگرفته مسنجش \r\nفى الجمله كافى اسلام عازم سيستان شد . قضا را در رباط اشتران نوكر داروغهء\r\n\r\n\r\n","description":"","footnote":"\r\n( 68 ) . آل عمران 26 .\r\n","page_name":" 179 ","page_number":189},
  {"content":"\r\n\r\nطبس او را شناخته اسبان و بيلاكات را ديد . عرضه داشت به دار السلطنهء هرات فرستاد و ميرزا سيورغتمش كه در هرات قايم‌مقام حضرت خاقان سعيد بود فرمود كه نشانى به نام ملك قطب الدين ارسال نمودند كه كافى اسلام از طرف عراق بدان‌جانب آمده مىبايد كه او را پيدا ساخته بدين طرف فرستند و از آن‌جانب خدمت كافى به نواحى سيستان رسيده از آمدن خود خبر داد و ملك فى الحال كسان فرستاد تا او را گرفته مقيد ساخته و با مكتوبات و بيلاكات به جانب هرات بردند و از هرات به اردوى همايون رسانيدند . حضرت خاقان سعيد چون مكتوبات ميرزا اسكندر با مهر و نشان و خاتمه و عنوان ديد ، حكايت مخالفت او كه تا غايت محمول بر حسد و افترا بوده شكى در آن داشت به تحقيق باور فرمود و حجاب ظنّ از چهرهء يقين رفع نمود . باوجود اين صورت ، آن حضرت خواست كه در معرض معارضه نيايد .\r\nشعر\r\n اذا انت قابلت المسئ بما اتى * فانت لعمرى و المسئ سواء \r\nامرا عرضه داشتند كه چون ميرزا اسكندر آوازهء عصيان در جهان انداخت و عالم آسوده را آشفته ساخت اگر در سياست او اهمال رود عقد سلطنت منتظم نگردد .\r\nبيت\r\n اگر نباشد تيغ سياست سلطان * بناى ملك به يكبارگى شود ويران \r\nاز راه معارضة الفاسد و دفع الشر بمثله عدول نبايد نمود . آن حضرت فرمود كه آنچه شما مىگوييد عين صواب و مصلحت ملك است . اما اگر فرزند اسكندر از روى نادانى و غرور جوانى بر حركات ناشايست اقدام نمود تواند بود كه به\r\n\r\n","description":"","footnote":"","page_name":" 180 ","page_number":190},
  {"content":"\r\n\r\nنصيحت پنبهء غفلت از گوش او به درآيد و بر قبايح اعمال و فضايح افعال خويش واقف شده از در توبه و انابت درآيد و اگر دشمن باشد ز دست او چه برآيد .\r\nبيت\r\n اگر به صلح ميسر شود كه با دشمن * ره رفاق روى آشتى به از جنگ است \r\nما را نظر بر آن است كه رعيت زحمت نيابند . امرا دعا گفتند .\r\n\r\nذكر احوال عراقين و آذربايجان و توجه ميرزا اسكندر به عزم رزم و از راه برگشتن\r\nامير قرايوسف زمستان در تبريز گذرانيده اول بهار به ولايت خود رفت و امير ابراهيم را كه در تبريز مقيّد داشت گذاشت چنانچه گذشت و همچنين محمد پسر منصور برادرزادهء بسطام جاگير كه در تبريز اسير بود دربارهء او عنايت فرمود و ولايت اردبيل و خلخال را به رسم سيورغال به او كرم نمود و در آن ايام خلائق آذربايجان به قحط و غلا مبتلى بودند و نرخ غله به پايه‌اى رسيد ،\r\nمصرع\r\n كاز آن فرازتر اندر ضمير پايه نماند \r\nبيت\r\n گشت چون پروين به قيمت سنبله * كار گندم اين‌چنين بالا گرفت \r\nقرايوسف تابستان به عراق عجم آمد و خرابى تمام به حال آن ديار خاصه سلطانيه و قزوين راه يافت . ناگاه امير قرايوسف شنيد كه محمد پسر منصور كه امير او را گذاشته بود باز مخالفت نمود و در غرهء جمادى الأولى خواجه جمال الدين صفوى را در اردبيل گرفت و اسبان و دواب و نقود كه موجود بود به باد تاراج داد و خواجه را در قلعهء فرج كه در حدود اردبيل است حبس كرد و در نواحى همدان خبر آمدن\r\n\r\n","description":"","footnote":"","page_name":" 181 ","page_number":191},
  {"content":"\r\n\r\nميرزا اسكندر شنيد .\r\nو شرح اين سخن آن است كه ميرزا اسكندر عراق و فارس ضبط كرده اصفهان را مستقر سرير سلطنت ساخته بود و در آن‌جا عمارات عليه فرمود و اساس سلطنتى نهاد .\r\nمصرع\r\n كه از ملوك عجم هيچكس ندارد ياد \r\nو شهباز همتش در اوج رفعت پرواز نمود و به عزم تسخير ملك آذربايجان از راه لرستان توجه نمود و با لشكر بيشتر از چون و چند به حدود نهاوند رسيد و از آن طرف امير قرايوسف عزيمت او شنيد و هردو لشكر رو به يكديگر آورده نزديك آمدند . از قضاى الهى امير قرايوسف را عارضه‌اى عارض شد و اثر ضعف ظاهر گشت و از مردم او بسيارى بيمار شدند و به ضرورت مراجعت نمود و ميرزا اسكندر خبر يافته گفت ميرزا قرايوسف از بيم ما گريخت و دست عجز در دامن ضعف و مرض آويخت و شاهزاده سر افتخار بر اوج لامكان برافراخت و كمند همت بلند بر كنگرهء قلعهء آسمان انداخت . القصّه ، در غايت عظمت به اصفهان آمد و امير يوسف به هنگام مراجعت به قلعهء گاورود رسيد . امير باباحاجى كه آن قلعه را مأمن ساخته با امير يوسف دم مخالفت مىزد ، در اين ولا ، طريق موافقت مسلوك داشته با تحفه و بيلاك پيش آمد . امير يوسف او را اكرام تمام نمود و ولايات كه در حوالى گاورود بود سيورغال او فرمود و لشكر اجازت داده ، عاشر جمادى الأخرى به دولتخانهء تبريز فرود آمد .\r\nدر اين سال ، شاه محمد بن قرايوسف از بغداد قصد امير سارو تركمان حاكم شهرزور كرد و از طرفين كوشش نموده شاه محمد غالب آمد و امير محمد را گرفته در قلعهء هيت محبوس كرد و فرزندان او را در بغداد شهربند فرمود و به عشرت اشتغال نمود .\r\nو راوى اوراق ، عبد الرزاق بن اسحق السمرقندى ، درين سال در دار السلطنهء\r\n\r\n","description":"","footnote":"","page_name":" 182 ","page_number":192},
  {"content":"\r\n\r\nهرات ، دوازدهم شعبان از كتم عدم به ملك وجود آمد .\r\nقطعه\r\n عيان نشد كه چرا آمدم كجا بودم * دريغ و درد كه غافل ز جان خويشتنم\r\nچگونه طوف كنم در هواى عالم قدس * چو در سراچهء تركيب تخته‌بند تنم\r\nاگر ز خون دلم بوى شوق مىآيد * عجب مدار كه همدرد نافهء ختنم \r\nاميد آن‌كه عاقبت عافيت باشد . ان شاء اللّه تعالى .\r\n\r\nوقايع سنهء سبع عشر ذكر فرستادن ميرزا بايسنغر از مازندران به خراسان\r\nچون فصل زمستان به آخر رسيد و نسيم جان‌پرور بهار در اطراف صحرا و مرغزار و چمن و گلزار وزيد ، حضرت خاقان سعيد فرزند سعادتمند\r\nبيت\r\n جوان و جوانبخت و روشن‌ضمير * به دولت جوان و به تدبير پير \r\nغياث السلطنة و الدين ميرزا بايسنغر را كه با شرف مراتب پادشاهى انوار مواهب الهى در جبين مبين او پيدا بود دلايل كامكارى و مخايل شهريارى در ناصيهء همايونش هويدا مىنمود ، به امارت مملكت خراسان تعيين فرمود و شاهزاده ركاب فلك‌ساى و عنان جهانگشاى ، اوايل محرم از قشلاق مازندران به صوب خراسان معطوف ساخت و چون خورشيد عالم‌آرا عزم بيت الشرف كرده سايهء همايون بر آن بلاد انداخت و چهارم صفر در مستقر دولت نزول فرمود .\r\nمصرع\r\n غيرت فردوس شد از قدم او هرات \r\n\r\n","description":"","footnote":"","page_name":" 183 ","page_number":193},
  {"content":"\r\n\r\nاز يمن موكب ميمون و فروغ طلعت همايون عالميان در ظلال اقبال آسودند و جهانيان در مهاد امن‌وامان غنودند .\r\nقطعه\r\n اسكندر آن زمان كه هرى را نهاد پى * گر داشتى ز دولت و اقبال شه خبر\r\nدر وى به‌جاى خاك سرشتى همه عبير * در وى به‌جاى سنگ نهادى همه گهر \r\nاكابر و اشراف غبار موكب او را سرمه مثال در چشم افتخار كشيده مىگفتند .\r\nبيت\r\n خاك سم سمند ترا تكيه‌گاه نار * اين هردو گرد بالش مشكين ديده باد \r\n\r\nذكر تمرد سيد على كيا در ولايت سارى\r\nدر آن زمان كه موكب ظفرنشان در قشلاق مازندران بود ، جمعى ارباب غرض به سيد على كيا رسانيدند كه خويشان و برادران او كه صفت الأقارب كالعقارب دارند پيش امرا و نواب تقصيرات او مىشمارند و مىخواهند كه حكومت آن ولايت به ديگرى دهند و مزاج همايون به نسبت او ديگرگون است و در اين اثنا او را به اردوى همايون طلب داشتند و او متوهّم شده عذرى معلول و سخنى نامقبول گفت .\r\nحضرت خاقان سعيد را تعلل او عجيب و غريب نمود . چه به عنايت آن حضرت مملكتى وسيع در تصرف او بود . آن حضرت امراى عظام امير مضراب بهادر و امير الياس خواجه را نامزد ولايت او فرمود و فرمود كه پيش از ملاقات قاصد فرستاده\r\n\r\n","description":"","footnote":"","page_name":" 184 ","page_number":194},
  {"content":"\r\n\r\nگويند كه اگر به سخن صاحب غرضى متوهم شده‌اى عالميان را معلوم است كه بىرخصت شريعت قصد ملك و مال هيچ آفريده نداريم و از طريق عدل و احسان عدول نمىجوييم و راه ظلم و طغيان نمىپوييم . مىبايد كه خود را در ورطهء هلاك نيندازد و در كمند بلا مقيد و مبتلى نسازد و در خرابى ولايت و خونهاى ناحق نكوشد و صورت انصاف از چشم عقل نپوشد . اولا عنايتى كه دربارهء او كرده‌ايم به ديده بصيرت مشاهده نمايد و ثانيا مآل آن قضيه كه به كجا مىرسد ملاحظه كند . حالا بيست و سه چهار سال است كه حضرت پدر مغفور ما آن مملكت به شمشير گشاده و حكومت آن ملك هم به ايشان داده و ما نيز همان قاعده مسلم داشته‌ايم . به اختيار نمىخواهيم كه در فرمان آن حضرت تغيير واقع شود و الّا مترصد اين مهم بسيارند .\r\nچون امير سيد على كيا از توجه امرا و فرمودهء حضرت اعلى خبر يافت ، كسان پيش امرا فرستاده خدمتها قبول كرد و پسر خود را با لشكر و هدايا به اردوى همايون فرستاد و آن حضرت گناه او بخشيده كرامت عفو ارزانى داشت .\r\n\r\nذكر قضاياى ولايت ماوراء النهر در اين سال\r\nسابقا مذكور شد كه در زمان عزيمت قشلاق مازندران فرمان شد كه لشكرهاى ماوراء النهر از همان حدود برخبر باشند . ميرزا الغ بيك ايلچى فرستاده اميرك احمد را طلب فرمود و او توهّم كرده ابا نمود و ميرزا اميرك احمد گفت كه از مزاج ميرزا الغ بيك مىترسم و نمىتوانم آمد و بندهء دولتخواهم . ميرزا الغ بيك امير بايزيد پروانچى را كه معتمد او بود به جانب اندگان ارسال نمود . فرمود كه سخن او سخن من است . هرشرط و عهد كه كند به آن وفا نمايم . امير بايزيد پيش او رسيد چندان‌كه سعى كرد به جايى نرسيد . اما وعده كرد كه پسر خود را به خدمت فرستد . آن وعده به سر آمد و پسر نيامد . ميرزا الغ بيگ گوركان عازم اندگان شد و ميرزا اميرك احمد قلاع آن نواحى مستحكم ساخته به كوه رفت . ميرزا الغ بيك قلعهء\r\n\r\n","description":"","footnote":"","page_name":" 185 ","page_number":195},
  {"content":"\r\n\r\nاخسى را كه اعظم قلاع او بود محاصره فرمود و آن قلعه‌اى است كه از شرفات آن سنبلهء فلك توان چيد و از غرفاتش غلغلهء ملك توان شنيد . اهالى قلعه به حصانت مغرور گشته آهنگ جنگ راست كردند و لشكر منصور اطراف قلعه را چون چشمهء زره و خانهء زنبور ساخته قلعه مسخر گشت و اموال فراوان به دست لشكريان افتاد و ميرزا الغ بيك رعايا را در ساحت امن و حريم امان مقام داد و پايندهء بكاول را كوتوال ساخته به جانب اندگان روان شد و ميرزا اميرك احمد به كوههاى سخت و دوردست رفته بود . ميرزا الغ بيك امير موسى كا و امير محمد تابان را به حكومت اندگان مقرّر فرمود و موكب منصور به سمرقند معاودت فرمود .\r\nو ميرزا اميرك احمد از مراجعت ميرزا الغ بيك خبر يافته با لشكرى كه از مغولستان به مدد او آمده بودند عازم اندگان شد . امير موسى كا و امير محمد تابان و امير على قوچين به عزم رزم از اندگان بيرون آمده به حوالى اوش رسيدند و چون از حال ياغى خبر نداشتند بىاحتياط فرود آمدند و ميرزا اميرك از حال ايشان آگاه بود . ناگاه به سر ايشان رسيد و امير موسى كا و امير محمد تابان و امير على و ديگر بهادران را به قتل آورده امير رستم پسر امير سليمانشاه با مخالفان جنگ‌كنان عازم اندگان شد و ميرزا احمد تا اندگان آمده جنگ بسيار كردند و امير رستم و باقى امرا اندگان را نگاه داشتند و مغولان الجا گرفته به مغولستان بازگشتند .\r\n\r\nذكر عزيمت حضرت خاقان سعيد به جانب ممالك عراق و فارس\r\nچون آفتاب عالمتاب به محاذات نقطهء اعتدال ربيعى رسيد و جمشيد خورشيد طناب سراپردهء شاهى از دنبال ماهى بر گردن بره بست و از آبگير حوت به نزهتگاه حمل آمد ، حضرت خاقان سعيد ، چهاردهم محرم مكرم از جلگاى مازندران عزم جانب ملك رى فرمود .\r\n\r\n","description":"","footnote":"","page_name":" 186 ","page_number":196},
  {"content":"\r\n\r\nبيت\r\n ز نعل باد پايان تكاور * زمين گفتى كه گردونى است ديگر \r\nو چون رايات نصرت آيات سايهء همايون بر خطهء دامغان انداخت ، ايلچى امير بسطام از سلطانيه رسيد و به موقف عرض رسانيد كه بندهء خدمتكار آن حضرتم .\r\nكمر خدمت بر ميان و حلقهء بندگى در گوش ، منتظر فرمان .\r\nمصرع\r\n به هرچه حكم كنى نافذ است فرمانت \r\nچون صيت نهضت همايون استماع نمودم ، ارادت آن بود كه به رسم اقامت خدمت زمين بوسيدمى ، فامّا موانع روزگار بر خاطر نوّاب معدلت شعار واضح باشد .\r\nاگر اعلام فرخنده اعلام عزم اين‌جانب نمايند ، ملتمس از نواب كامياب آن‌كه پيشتر شرف اعلام ارزانى فرمايند تا حسب المقدور ما يحتاج خدام سرانجام نمايد و تغار لشكريان و نعل اسبان به عزّ قبول مقبول آيد .\r\nبيت\r\n كسى كه عزّ قبول تو يافت در عالم * به چشم همت او ملك رى نمايد خوار \r\nگوش هوش به استماع اخبار آن طرف نهاده دل‌وجان به امتثال فرمان داده .\r\nبيت\r\n همه چشميم تا پديد آيى * همه گوشيم تا چه فرمايى \r\nآن حضرت ايلچى امير بسطام را تربيت فرموده نوكرى همراه او فرستاد و پيغام داد كه بر نيكو بندگى او اطلاع يافتيم . بايد كه قلعه را استحكام داده پسر يا برادر خود را به اردوى همايون فرستد .\r\n\r\n","description":"","footnote":"","page_name":" 187 ","page_number":197},
  {"content":"\r\n\r\nمصرع\r\n تا اعتماد بر سخنش بيشتر شود \r\nو چون موكب همايون به حوالى رى رسيد ، جمعى نوكران ميرزا اسكندر از اصفهان گريخته آمدند و به عرض رسانيدند كه لشكرى از اصفهان نامزد محاصرهء ساوه شده و سبب آن‌چنان بود كه در وقتى كه رايت ظفرنشان در قشلاق مازندران بود ، نصر اللّه حاكم ساوه التماس داروغه‌اى نمود و آن حضرت ملتمس مبذول داشته نوكرى به ساوه فرستاد و ميرزا اسكندر آگاه شده امير يوسف جليل و امير جلبانشاه برلاس و امير عبد اللّه پروانچى و سعد اللّه را نامزد محاصرهء ساوه كرد . حضرت اعلى بر اين حال واقف شده جمعى از لشكر منصور نصرهم اللّه به انتصار نصر اللّه تعيين فرمود تا رعاياى ساوه از مساوى آن گروه خلاص يابند . امير حسن صوفى ترخان و امير سيد على ترخان و امير دولتخواجه اناق و امير چهارشنبه با ده هزار سوار نصرت شعار عازم آن جانب شدند .\r\nامراى ميرزا اسكندر از توجه امرا و عزيمت حضرت اعلى خبر يافته با يكديگر مشورت نمودند . به اتفاق گفتند ما همه بنده و بنده‌زادهء حضرت صاحبقرانيم . اگرچه ميرزا اسكندر نبيرهء آن حضرت است اما بر قول و فعل او اعتماد نيست و حضرت شاهرخى فرزند صاحبقران است و فرزند به ولايت از نبيره اولى باشد . خاصه فرزندى كه فرمانفرماى اقاليم عالم و پادشاه ربع‌مسكون باشد . امرا چون اين معانى در بيان آوردند ، هريك ديگرى را در امتثال آن حضرت از خود راغبتر ديده مجموع اتفاق كردند كه با لشكر منصور جنگ نمىكنيم و چون امير يوسف جليل در قضيهء جهان‌ملك چنانچه گذشت با مخالفان اتفاق داشت بر او اعتماد نكردند و او را گرفته مقيد ساختند و با امراى نامدار ملحق شدند و هنوز آن حضرت در ملك رى بود كه اين صورت در آيينهء فتح روى نمود و فاتحهء اين يورش بىقتل و كشش چنين فتحى ميسر شد .\r\nو چون موكب ظفر شعار به قلعهء شهريار آمد ، بيان قوچين و پسر عبد اللّه\r\n\r\n","description":"","footnote":"","page_name":" 188 ","page_number":198},
  {"content":"\r\n\r\nپروانچى و سعد اللّه شرف زمين‌بوس يافتند و متعاقب نصر اللّه صحرايى به سعادت بندگى مستسعد گشت و به عنايت سرافراز شد و رايات نصرت آيات سايهء دولت بر ولايت ساوه انداخت . امير حسن صوفى و امير سيد على و سايرامرا با امراى ميرزا اسكندر رسيدند و يوسف جليل را مقيد رسانيدند و آن حضرت دربارهء امراى نو درآمده غايات عنايات به ظهور آورده امير يوسف جليل كه بعد از واقعهء جهان‌ملك در اطراف عالم سرگردان گشته و انواع حوادث بر سر او گذاشته عاقبت به اتفاق پدر به زيارت كعبهء معظم فايض شده و بعد از آن ملازم ميرزا اسكندر گشته چون پيش آن حضرت آوردند جريمهء او را عفو فرموده گناه او را نابوده انگاشت و مضمون عفا اللّه عمّا سلف بر لوح فرمودهء السلطان ظل اللّه نگاشت تا يوسف جليل قوىدل و فسيح‌امل از گناه استغفار نمود شفيع المذنب اقراره و توبته اعتذاره و آن حضرت حكومت قم به عبد اللّه پروانچى ارزانى داشته امير يوسف حاجى وزير را به ضبط قلعه و كوتوالى گذاشت .\r\n\r\nذكر شكار فرمودن در صحراى ساوه\r\nحضرت خاقان سعيد در فضاى دلگشاى صحراى ساوه هواى صيد و نشاط شكار فرمود .\r\nبيت\r\n چون راى پادشاه نشاط شكار كرد * اول به لطف صيد دل روزگار كرد\r\nو آنگاه چون به مركب دولت سوار شد * بر خسروان روى زمين افتخار كرد \r\nدر آن بيابان گورخر بسيار مهيا شد ، خاصه فصل بهار . لشكر نامدار جبال و صحارى يرگه كرده قمرغهء شكار به‌هم پيوست . سگان معلّم * در دويدن و يوزان در غريدن و باز و شاهين و چرغ و لاچين در پرواز آمدند .\r\n\r\n","description":"","footnote":"","page_name":" 189 ","page_number":199},
  {"content":"\r\n\r\nقطعه\r\n چون باز تو گشاده كند پر و بال خود * خورشيد را نهيب بود ماه را حذر\r\nفردا به زير سايهء طوبى كند چرا * هرصيد را كه باز تو گيرد به زير پر \r\nوحوش را در دشت ميدان دويدن و طيور را در هوا مجال پريدن نماند . آن حضرت با امراى نامدار و وزراى سعادتيار و مبارزان بهرام اقتدار در بهترين ساعات بر اسبان ماه سير هلال نعال چون خورشيد بر سبز خنگ فلك سوار شدند و از خون وحشيان صحرا و بيابان لاله‌ستان گشت و گورخر و آهوى بسيار كشته سباع را مائدهء پرفايده به‌هم رسيد .\r\nو موكب ظفرنشان به جرا و فراهان آمد و پيشتر امير حسن صوفى و امير الياس خواجه قلعهء ميغان كه در آن نواحى بود محاصره داشتند و هنوز فتح نشده بود .\r\nآن حضرت جمعى را به مدد ايشان فرستاده به فر دولت قاهره مسخر گشت و در مقام گركان سه نفر از روساى اصفهان به آستان ظفرآشيان آمدند و به عنايت پادشاهانه و التفات خسروانه اختصاص يافتند .\r\n\r\nذكر رسيدن موكب ظفرنشان به حوالى اصفهان\r\nچون رايات ظفر آيات نزديك اصفهان رسيد و به مرحلهء باغ رستم كه دو فرسخى اصفهان است فرود آمد ، هركه را سعادت مساعدت نمود از اصفهان روگردان شده در سلك عبيد و خدم منتظم گشت . شيخ محمد خويش امير عباس گريخته رسيد و متعاقب او شيخعلى قزاق با سيصد سوار به معسكر همايون پيوست و در مقام آتشگاه جمعى حشميان به درگاه عالم‌پناه آمده به عرض رسانيدند كه خيل خانهء ما در بيرون دروازهء اصفهان است . اگر مرحمت فرموده فرمايند كه جمعى دلاوران نزديك شهر آيند شايد كه آن مسكينان از آن بلا خلاص يابند . حكم همايون نفاذ يافت كه امير مضراب بهادر و امير الياس خواجه نزديك شهر رفته\r\n\r\n","description":"","footnote":"","page_name":" 190 ","page_number":200},
  {"content":"\r\n\r\nمعاودت نمايند كه حشميان به اردوى اعلى رسند . امرا چون باد كه عرصهء خاك پيمايد و سيل كه از فراز به نشيب آيد رو به شهر نهادند . قراولان ميرزا ميرزا اسكندر در برابر آمده از طرفين مردان مرد و دلاوران صف نبرد و گردان معركهء دلاورى و نهنگان درياى صفدرى همه جنگجوى و تندخوى روى در روى آوردند . دلهاى شيران بيشهء جنگ و دليران ميدان نام و ننگ چون شعشعهء آفتاب در اضطراب آمد . ميرزا بايقرا كه از جفاى برادر دلى پرآذر داشت چون آتش خروشان و درياى جوشان گشت .\r\nامرا : امير جلبانشاه برلاس و لطف اللّه بايان‌تمور و خضر خواجه پسر امير شيخعلى بهادر و توكل باورچى و عليشاه آزاد كه هريك به نوك پيكان كوه‌گذار سوار را بر زين و زين را بر اسب و اسب را بر زين دوختى و به تيغ صاعقه فعل آتش جهانسوز در اطراف معركه برافروختى حمله كردند . مبارزان اصفهانى در حملهء اول محل خود باز گذاشته روى به محلات آوردند و بهادران سپاه منصور در عقب ايشان ريختند و به تيغ جهانسوز و خدنگ آتش‌افروز خاك معركه با خون برآميختند .\r\nامير لطف اللّه بر سر پل ايستاده حشميان را مىگذرانيد و چندان‌كه ياغى قصد او كرده بود همه را به زخم شمشير بازگردانيد و از آن طرف امير عبد الصمد و امير جنيد حمله‌هاى بهادرانه نمودند . اما لطف اللّه را از سر پل دور نتوانستند كرد و زخم شمشير به او رسيد و شمشير او شكسته همچنان جنگ مىكرد . عاقبت اصفهانيان گريزان شدند و دلاوران حشميان را به اردوى همايون آوردند .\r\nميرزا اسكندر از شكستى كه در صدمهء اولى به لشكر او رسيد و احوال كشتگان و مجروحان شنيد ، حيرت بر او مستولى شده آتش غيرت در نهاد او زبانه زد و از صفحات احوال سپاه نصرت شعار امارات فتح و ظفر مشاهده كرد و علامات زوال اقبال بر وجنات آمال خويش معاينه ديد و اركان دولت خود را به خلوت طلبيد و مشورت نموده بر آن قرار دادند كه با تمام سپاه بيرون آيند . لشكرى چون ذرات آفتاب فراوان و چون قطرات سحاب بىپايان\r\n\r\n","description":"","footnote":"","page_name":" 191 ","page_number":201},
  {"content":"\r\n\r\nبيت\r\n لشكرى بحر سيل و موج شكوه * ثابت و پايدار همچون كوه\r\nهمه بهرام‌طبع و كيوان‌هوش * همه پولادترك و آهن‌پوش \r\nاز شهر بيرون آمدند و ندانستند كه\r\nبيت\r\n هركه را بخت رهبرى نكند * كوشش و جهد ياورى نكند \r\nحضرت خاقان سعيد فرمود كه گورگاى جنگ كوفته و دلاورانى چون قضا نافذ عزم بر باد پايانى چون عمر سبك‌رو روى به قهر اهل شهر آوردند .\r\nبيت\r\n به حكم شهنشاه گردون شكوه * بجوشيد لشكر چو دريا و كوه \r\nچون صفهاى طرفين و لشكرهاى جانبين راست شد ، ميرزا اسكندر صولت و صدمت لشكر منصور ديده دانست كه تاب مقاومت نمىآرد . سرداران عراق و گردنكشان فارس يراق و اتفاق كرده\r\nمصرع\r\n بجز پشت دادن نديدند روى \r\n وَلَّوْا عَلى أَدْبارِهِمْ نُفُوراً  « 69 » برخوانده روى برتافتند و لشكر منصور در قفاى هزيمتيان شتافتند . خلقى بسيار به قتل آمد و ميرزا اسكندر نزديك شد كه به دست آيد . به هزار حيله به اصفهان درآمد و موكب منصور به ظاهر اصفهان فرود آمد و در آن مقام شيخ وردى از قلعهء شهريار و بايزيد پسر بسطام از قلعهء سلطانيه به درگاه عالم‌پناه آمده به عنايت سرافراز شدند .\r\n\r\n\r\n","description":"","footnote":"\r\n( 69 ) . سورة الأسرى 46 .\r\n","page_name":" 192 ","page_number":202},
  {"content":"\r\n\r\nدر اين اثنا ، ناگاه سيصد سوار پوشيده از دروازهء برانغار بيرون آمده آهنگ جنگ كردند . امير الياس خواجه در برابر آمده بسيار به قتل آورد و باقى مقهور و مقسور به شهر گريختند . اما امير الياس خواجه را زخم رسيد . حضرت خاقان سعيد فرمود كه ديوارهاى حصار به طناب پيموده بر امرا بخش كردند چنانچه كسى بىخبر از شهر بيرون نتواند آمد . چهاردهم ربيع الأول لشكرهاى جهان ، تومان‌تومان و قشون‌قشون پيرامون شهر فروگرفتند .\r\n\r\nذكر فتح دار الملك شيراز و شرح آن\r\nچون خبر موكب همايون حضرت خاقان سعيد به دار الملك شيراز رسيد ، كلويان و كلانتران به اتفاق شيخ محمد سارق كه داروغهء ميرزا اسكندر بود فكر عاقلانه كرده گفتند شك نيست كه آن حضرت اصفهان را فتح خواهد فرمود و ما را استدعا خواهد نمود . اگر پيشتر كسان فرستاده صورت دولتخواهى عرضه داريم خدمتى به جا آورده باشيم . بر اين اتفاق ، پسر ميرزا اسكندر و پسران امير عبد الصمد و شيخ يساول و يوسف قورچى و داراب را كه جماعت معتمد ميرزا اسكندر بودند گرفتند و خطبه و سكه به نام و القاب همايون آراسته تحف و هدايا به درگاه عالم‌پناه فرستادند . حضرت خاقان سعيد بكنه‌بخشى و لطف اللّه بايان‌تمور را به ضبط اموال و حكومت آن مملكت تعيين نمود و امير حسن صوفى و امير جلبانشاه برلاس را جهت آوردن پسر ميرزا اسكندر و پسران امير عبد الصمد روان فرمود .\r\nدر اين ولا ، سلطانشاه چهره كه معتمد ميرزا اسكندر بود و ضبط برجى معتبر مىنمود ، نوكرانش نمك‌به‌حرامى كرده او را كشتند و به اردوى اعلى آمدند و هر روز و هرزمان نقصان به اصفهانيان رسيده قوت لشكر منصور زيادت مىشد .\r\nاصفهانيان لاف جلادت زده بيرون مىآمدند و مبارزان دلاور پيش مىرفتند . اول به سر تير يكديگر را نگاه مىداشتند و تير و كمان گذاشته تيغ و سنان برمىداشتند و ريش و گريبان گرفته سر مويى در جنگ فرونمىگذاشتند . تا مدت محاصره به\r\n\r\n","description":"","footnote":"","page_name":" 193 ","page_number":203},
  {"content":"\r\n\r\nپنجاه روز كشيد .\r\nو در آن ايام ، از اطراف ممالك اخبار به درگاه جهان‌پناه رسيد . اول ميرزا الغ بيك از ماوراء النهر شيخوى قراوناس را فرستاده حكايت قتل امير موسىكا و امير محمد تابان و امير على قوچين بر دست ميرزا احمد ميرك چنانچه گذشت به عرض رسانيد . آن حضرت بر قتل آن امراى نامدار تاسف خورد و فرمود كه قضاياى عراق پيشنهاد همت عالى است . چون فراغى روى نمايد در مستقر دولت تدارك آن شود . ان شاء اللّه تعالى .\r\nديگر نوكر بكنهء بخشى از شيراز آمده عرضه داشت كه امير لطف اللّه بايان‌تمور ، امير جلبانشاه به قتل آورد به گمان آن‌كه جلبانشاه خروج خواهد كرد . آن حضرت لطف اللّه نادان را كه بر چنين امر بىتحقيق اقدام نمود و بكنهء بخشى را عزل فرمود و امير سيد على ترخان را به حكومت آن‌جا تعيين نمود و فرمود كه آن غدر را تحقيق كند .\r\nديگر از ولايت تستر قاصدان دندى سلطان دختر سلطان اويس رسيده اظهار انقياد كردند . آن حضرت ايشان را نواخته اجازت فرمود .\r\nو ديگر در وقت عزم محاصرهء اصفهان عبد اللّه پروانچى و على درويش را به جانب كاشان فرستاده بودند . ايشان رعيّت را ايل ساخته آن ولايت را ضبط نمودند و عرضه داشت رسيد .\r\n\r\nذكر فرستادن مولانا غياث الدين قاضى سمنان به اصفهان\r\nدر اثناى محاصرهء اصفهان به سمع همايون رسيد كه ميرزا اسكندر از حركات خود پشيمان شده باز خطبه و سكه به زيور القاب آن حضرت آراسته مىسازد .\r\nحضرت خاقان سعيد را رأفت پادشاهانه و مرحمت بهانه مىطلبيد كه او را نصيحت نموده به راه خير دلالت كند تا باشد كه از خواب غفلت بيدار شده ديگر آتش حرب\r\n\r\n","description":"","footnote":"","page_name":" 194 ","page_number":204},
  {"content":"\r\n\r\nافروخته نگردد و خدمتكاران قديم كه به ضرورت در آن طرف‌اند سوخته نشوند . بنابر آن ، مولانا غياث الدين سمنانى كه دانشمند متورع بود ، مقرر شد كه به اصفهان درآمده به اميرزاده اسكندر گويد كه سخن صلح‌نظر بر صلاح طرفين و اصلاح جانبين است تا مملكت خراب نشود و رعيت در اضطراب نباشد . قاضى به شهر درآمده سخن رسالت عرضه داشت و ميرزا اسكندر از تندخويى و درشت‌گويى و مذمت و منقصت دقيقه‌اى فرونگذاشت و از استبداد بىبنياد هيچ نينديشيد تا به موجب قضاى رفته رسيد به او آنچه رسيد . قاضى بازآمده صورت ماجرى به عرض رسانيد . حضرت خاقان سعيد دانست كه ميرزا اسكندر سخن صلح را بر عجز و قصور حمل مىكند . هيهات هيهات .\r\nشعر\r\n و نحن رجال نرتدى الحلم شيمة * و نغضب احيانا فنزوى العواليا \r\nفرمود كه علاج مزاج او جز به قهر دواپذير نيست و حسم مواد فساد او جز به شمشير در وسع تدبير نه .\r\nبعد از چند روز ميرزا اسكندر امير توكل قرقرا كه بزرگترين امراى او بود و به ديانت و دانش آراسته و محمد بيك را با دو سه اسب پيش آن حضرت فرستاد و التماس نمود كه آن حضرت عود نمايند تا من به فراغ خاطر پيش ايشان آيم . آن حضرت فرمود كه اگر پيش ما آيد او را عزيز داريم و اگر نمىآيد به طرف يزد يا همدان رود . ما راه او بازدهيم . قاصد او رفته و سخن گفته راضى نشد . و همچنان بر سر عصيان بود و هرروز جنگ مىشد و اگر سپاه نامدار به سعى بسيار بر بالاى ديوار برمىآمدند ، چون ديوار طرف شهر بيست گز يك‌انداز بود ، مردم شهر به زخم تير بيرونيان را از سر ديوار دور مىكردند .\r\nو در اين اثنا ، آن حضرت امير سلطان بايزيد برلاس و امير چقماق * شامى را به تسخير ابرقوه فرستاد .\r\n\r\n","description":"","footnote":"","page_name":" 195 ","page_number":205},
  {"content":"\r\n\r\n\r\nذكر جنگ سلطانى و فتح اصفهان\r\nچون مدت محاصرهء اصفهان به درازى كشيد . حضرت خاقان سعيد همت عالى بر اتمام مهم اصفهان مصروف داشته اعلام گيتىستان برافراشت و دوم جمادى الأولى كه غرهء صباح دولت بود فرمان فرمود تا دليران و دلاوران چون شير ژيان و پيل دمان در حركت آمدند . از نفير ناى و خروش كوس غلغله در طاس نگون گردون افتاد و آواز نعره و فرياد به قمهء پروين و قبهء چرخ برين رسيد .\r\nنظم\r\n چنان شد زخم كوس و نعره و جوش * كه گردون پنبه محكم كرد در گوش \r\nمبارزان چون ابر و باد روان گشته تير از كمان چون ژاله‌باران شد و چون سفير تير از تدبير بازايستاد و كار بر زبان سنان و پيام حسام افتاد ، بهادران طرفين و دلاوران جانبين دست در گريبان يكديگر به دشنه و خنجر كار مىساختند و سرها بر مثال گوى در ميدان معركه مىانداختند .\r\nبيت\r\n ز هرسو كشته چندانى بپيوست * كه راه جنگ بر لشكر فروبست\r\nزمين از خون مردان موج‌زن گشت * سپرها خشت و جوشنها كفن گشت \r\nآن روز از صباح تا رواح ميان ارواح و اشباح قهر خدايى جدايى مىفرمود و ميان ضارب و مضروب و غالب و مغلوب فرق نبود . از خسته و كشته فضاى هامون حكم كوه و پشته گرفت و از خوناب كشتگان زنده‌رود اصفهان گونه لاله‌ستان پذيرفت . عاقبت نسيم فتح و ظفر بر رايت حضرت خاقان سعيد وزيد و علم دولت مخالف چون بخت او برگرديد و لشكر منصور نردبانها بر ديوار نهاده برآمدند و مخالفان از پا درآمدند . ميرزا اسكندر با خواص خود روى به قلعه نهاد و شب به\r\n\r\n","description":"","footnote":"","page_name":" 196 ","page_number":206},
  {"content":"\r\n\r\nموافقت حال پريشان ايشان تيرگى آغاز كرد .\r\nبيت\r\n بر چرخ بنات نعش و پروين * بستند نقابهاى مشكين \r\nو لشكر مظفر بر سر ديوارهاى حصار مشعلها روشن كرده آن شب از پرتو مشاعل با روز مقابل بود . در اين اثنا ، امير عبد الصمد گريخته پيش آن حضرت آمد .\r\nميرزا اسكندر از فرار عبد الصمد آگاه شد ، آه جگرسوز از درون غم‌اندوز برآورد و سراسيمه‌وار قلعه بازگذاشته فرار نمود . على الصباح كه\r\nمصرع\r\n جهان ز شعشعهء آفتاب روشن گشت \r\nسپاه نصرت‌پناه پاى در كوچهء غارت نهاده دست به تاراج برآوردند . چندان زواهر جواهر و كنوز نقود و طرايف حلى و لطايف اوانى و ظرايف ظروف و غرائب اقمشه و عجايب امتعه به دست لشكريان افتاد كه كثرت آن ثروت هنگامهء آز را در دلها شكست و عدّت آن غنيمت دروازهء نياز را بر خاطرها فروبست .\r\nحضرت خاقان سعيد را چون اين فتح همايون دست داد ، پشت دولت به مسند سلطنت بازنهاد و رسم ظالمان متهوّر و قانون عادلان مخيّر برداشت و بنهاد و فتح‌نامه‌ها به ممالك ماوراء النهر و تركستان و كابل و غزنين و هندوستان و خراسان و خوارزم و مازندران و طبرستان روان فرمود و به مراسم شكر الهى قيام نمود .\r\nچون ميرزا اسكندر از قلعه بيرون رفت جمعى متعاقب رفته او را گرفته به خدمت حضرت خاقان سعيد رسانيدند و چندان‌كه از او سخن پرسيدند زبان مكالمه بسته به جوانب نپرداخت و از افعال ذميمه شرمنده سر در پيش انداخته آن حضرت رعايت صلهء رحم فرموده او را به برادرش ميرزا رستم سپرد كه جانب اخوت فرو نگذارد * و خود نقش اجرام سماوى و تعبيهء شطرنج دوران فلكى مهرهء اخوت به وصفى در ششدر انداخت و نرّاد قضا بر بساط دهر منصوبه‌اى باخت كه جهانيان\r\n\r\n","description":"","footnote":"","page_name":" 197 ","page_number":207},
  {"content":"\r\n\r\nانگشت تحير به دندان تفكر گرفتند . شخصى كه از نازكى اگر در پردهء حدقهء حور شدى گفتى بستر درشت است و دور شدى ، ميل آهن تافته به جور در حدقهء او كشيدند . نزديك بود از آن حركت در معرض مرضى مهلك افتد و موجب جنونى مفرط شود . نوبت سلطنتش به انقضا رسيد و دور خلافت او به خلاقت كشيد . از دور چرخ جفاپيشه و از جور سپهر خطاانديشه آن دولت منتهى شد و آن سعادت منقضى گشت .\r\n\r\nذكر حالاتى كه بعد از فتح اصفهان وقوع يافت\r\nچون دار الملك عراق حضرت سلطان آفاق را مسخر و مفتوح شد و سر سرداران و رقاب گردنكشان در طوق طاعت و حلقهء عبوديت آمد ، آن حضرت لشكر را از غارت منع فرمود و بر مصداق .\r\nشعر\r\n احسن الى الناس تستعبد قلوبهم * فطالما استعبد الانسان احسان \r\nعمل نمود و سايهء امن‌وامان بر احوال خواص و عوام اصفهان انداخت و همه را در حريم عدل و نعيم احسان مأوى ساخت و صد هزار دينار كپكى كه نذر مزارات فرموده بود به فقرا و مستحقان رسانيد و ثلث مال يونت‌ييل به رعايا بخشيد و نظم و نسق مهمات ملكى فرمود و به ضبط ممالك و حفظ مسالك اهتمام نمود و بعضى لشكريان را به جانب خراسان اجازت مراجعت فرمود و خزاين خاص و زواهر جواهر و درر غرر و اوانى زرين و سيمين و اسلحهء هندى و مصرى و چينىآلات و فراشخانه به دار السلطنهء هرات فرستاد و ممالك فارس و عراق به ارباب استحقاق رعايت فرمود چنانچه غزال مشكين رقم در مشام ايام عطرساى خواهد نمود .\r\n\r\n","description":"","footnote":"","page_name":" 198 ","page_number":208},
  {"content":"\r\n\r\n\r\nذكر تفويض ايالت اصفهان به جانب ميرزا رستم بن عمر شيخ\r\nميرزا رستم مدتى مديد در ممالك ماوراء النهر و ولايت خراسان و مازندران ملازم حضرت خاقان سعيد بود و در چند معركه به مراسم جانسپارى قيام نمود و پيش از اين سالها در اصفهان حاكم و نافذ فرمان بود . در اين وقت چون به تأييد مهيمن خلّاق تمام ممالك فارس و عراق در قبضهء اقتدار قرار گرفت و مجددا رؤس منابر و وجوه دنانير به نام و القاب همايون زيب و زينت يافت ، آن حضرت حكومت تخت عراق و ايالت دار الملك اصفهان به جانب پادشاه معظم ميرزا رستم مسلم داشت و جنابش باز بر سرير فرمانروايى آن مملكت ممّكن گشت و اكابر و اشراف رغبة و رهبة سر بر خط حكم او نهادند و به حكم احتساب و استحقاق صناديد دار الملك عراق عنان عبوديت به كف عنايت او دادند .\r\nبيت\r\n در دست ما چو نيست عنان ارادتى * بگذاشتيم تا كرم او چه مىكند \r\nو او نيز رعايا را كه زيردست عنا و پايمال بلا گشته بودند حسن عنايت و لطف رعايت مرعى داشت و جمعى را كه در سوابق ايام بر هرگونه اجرام و آثام اقدام نموده بودند نابوده انگاشت . ساكنان آن بلاد كه از جور و بيداد هرطرف افتاده بودند ، از عدل شامل و لطف كامل عزم اوطان نمودند و ميرزا رستم تا در حيات بود حكومت مملكت اصفهان به موجب فرمان مفوّض به نوّاب ديوان او بود .\r\n\r\nذكر تفويض فرمودن ولايت همدان و لرستان به ميرزا بايقرا\r\nميرزا بايقرا در غرهء شباب و ريعان جوانى در ميدان پردلى و پهلوانى آمده بود\r\n\r\n","description":"","footnote":"","page_name":" 199 ","page_number":209},
  {"content":"\r\n\r\nو در شمايل او دلايل مردانگى و مخايل فرزانگى پيدا و هويدا مىنمود . حضرت خاقان سعيد چشم عنايت به حال او داشته و نظر مرحمت بر او گماشته ايالت همدان و قلاع بروجرد و نهاوند و تمام لرستان سيورغال او فرمود و فرمان داد كه به عدل و داد همت بر آرايش و آسايش جهانيان مصروف دارد و نگذارد كه هيچ آفريده دست ظلم بر روى كسى برآورد و ابواب انصاف و انتصاف ميان قوى و ضعيف و وضيع و شريف مفتوح سازد و به حال تجار كه طايران ممالك آفاق و ناشران مكارم اخلاق‌اند به واجبى پردازد . ميرزا بايقرا آن وصايا به سمع رضا اصغا نمود و مراقبت حدود و محافظت عهود در شريعت جهاندارى واجب و لازم دانسته متوجه آن ممالك شد .\r\nو حضرت شاهرخى روى به ضبط ساير ممالك و نظم باقى مصالح آورده و ولايت رى را به جانب ميرزا ايجل بن ميرزا ميرانشاه و مملكت قم را به شاهزاده سعد وقاص كه هريك از حديقهء خانى شجرى و از شجرهء جهانبانى ثمرى بودند تفويض فرمود و حاصل آن ولايات را در وجوه اخراجات ديوان ايشان تعيين نمود و ابواب نصايح پدرانه بر روى دولت ايشان باز كرده اسباب تجملات پادشاهانه براى هريك مرتّب ساخت و فرمود كه در قوانين معدلت‌آيين سلطنت اقتدا به آباى كرام و اجداد عظام نمايند و اكابر و اشراف آن مواضع را به نظر عاطفت و نشر مرحمت رعايت تمام فرمايند تا خاطرها بر ولا و و داد منقاد و معتاد شود و سبب آبادانى آن بلاد و ديار گردد . شاهزادگان وصايا شنيده به ولايت خود رفتند .\r\n\r\nذكر نهضت همايون به صوب دار الملك شيراز در عين انبساط و اهتزاز\r\nخاطر همايون چون از مهمات ممالك عراق فراغت يافت عنان دولت و سعادت به صوب دار الملك فارس تافت و فرزند سعادتمند ميرزا ابراهيم سلطان را به ضبط آغرق گذاشت و رايت سرعت و اهتزاز به جانب شيراز برافراشت و چون ماه\r\n\r\n","description":"","footnote":"","page_name":" 200 ","page_number":210},
  {"content":"\r\n\r\nلواى همايون به طالع سعد و اختر ميمون از افق خطهء شيراز طالع شد و آفتاب طلعت آن حضرت بر اطراف آن مملكت لامع گشت ، حكام شولستان و لورستان و باقى امرا و سرداران روى به اردوى همايون آوردند و به التفات پادشاهانه مفتخر و سرفراز گشتند و اهالى شيراز خاصه جمعى كه پيش از اين شرايط نيكو بندگى ظاهر ساخته بودند به عنايت اختصاص يافتند و نويين كامكار ، افتخار الأمرا امير مضراب بهادر به ايالت آن مملكت مقرر شده ده هزار سوار ملازم او تعيين گشتند و آن ولايت از طرف غربى تا خوزستان و از جانب جنوب تا هرموز نامزد او شد و در آن ايام امير مضراب را عارضه‌اى عارض شد كه اطبا از علاج آن عاجز آمدند و مرغ روحش از تنگناى قفس قالب به فضاى جانفزاى عالم ارواح پيوست .\r\nبيت\r\n از آن سرد آمد اين قصر دلاويز * كه چون جا گرم كردى گويدت خيز \r\nآن حضرت بازماندگان او را رعايت نمود و ميرزا ابراهيم سلطان را طلب فرمود .\r\n\r\nذكر سيورغال فرمودن مملكت شيراز به شاهزادهء عالى شان ميرزا ابراهيم سلطان\r\nراى آفتاب اشراق سلطان آفاق اقتضاى آن فرمود كه خورشيد سپهر مملكت و ماه آسمان سلطنت ميرزا ابراهيم سلطان را به سلطنت مملكت فارس و توابع تعيين فرمود و فرمود كه اعتماد دولت بر معرفت مقادير سپاه و حشم و مراتب عبيد و خدم است و اعتضاد مملكت به رعايت دقايق امور جمهور و استحكام حدود و ثغور و اهتمام به احوال رعيت و انتظام دين و دولت و للّه الحمد كه استحقاق آن فرزند سعادتمند زيادت از آن است كه محتاج به اين سخنان باشد . اما از راه شفقت پدرانه نصيحت پادشاهانه مىرود . مىبايد كه چنان سازد كه رعايا در ظل رأفت مرفه‌حال\r\n\r\n","description":"","footnote":"","page_name":" 201 ","page_number":211},
  {"content":"\r\n\r\nبه دعا اشتغال نمايند و لذت ايمنى و حلاوت انصاف به ذوق جان دريابند و حكم جزم كند كه نواب جز طريق عدالت نسپرند و در تحصيل اموال ديوانى از قاعدهء معهود نگذرند و نام نيك كه مجدد طراوت فلك و دعاى خير كه موكّد اساس دولت و ثناى جميل كه جمال چهرهء جلالت و ثواب جزيل كه موجب كمال سعادت است حضرت ما و آن فرزند سعادتمند را حاصل شود .\r\nنظم\r\n تا صيت نام نيك شود از تو مشتهر * تا ذكر فعل خوب بود از تو يادگار \r\nاگر خواهى كه نواحى دولت در قبضهء اقتدار تو آمده رغبت رعيت در متابعت زيادت شود و از ملوك آفاق به مكارم اخلاق مستثنى شوى بر اين قاعده كه شنيدى كار كنى و از اين تجاوز ننمايى .\r\nشاهزادهء جوانبخت زمين خدمت بوسيده بدان اعزاز و سلطنت به دار الملك فارس يعنى شيراز اهتزاز نمود و روى نياز بر زمين اخلاص سوده گفت :\r\nبيت\r\n من آن كمترين بنده‌ام شاه را * كه بوسم همى خاك درگاه را\r\nبه بوسيدن خاك درگاه شاه * زدم خيمه بر تارك مهر و ماه \r\nهمانا صفاى نيت و خلوص طويت بنده بر ضمير منير روشن باشد كه اگر همه عمر نيشكروار كمر خدمت بسته دارد شكر يك مرحمت شاه نتواند كه به‌جاى آورد .\r\nقطعه\r\n چو طوطيان سخن‌گو اگر شود هردم * به شكر شاه جهانم شكر نثار زبان\r\nهنوز گفته نيايد ز صد هزار يكى * گرم به هرسر مويى بود هزار زبان \r\n\r\n","description":"","footnote":"","page_name":" 202 ","page_number":212},
  {"content":"\r\n\r\nو آن حضرت بر كمال عقل و دانش او آفرين فرمود و اركان دولت فارس را به متابعت او ترغيب نمود .\r\nو اهالى آن مملكت روى بخت و سعادت به خدمت درگاه شاه آوردند و شاهزاده در مستقر عزّ و جلال دست دريانوال گشاد و در بارگاه جمشيد احتشام بار خواص و عوام داد و در ارتفاع قدر و انتشار ذكر و علو مناقب و سموّ مراتب دوستان انصاف و دشمنان اعتراف آوردند .\r\nمصرع\r\n و الفضل ما شهدت به الأعداء \r\n\r\nذكر معاودت خاقان عالم‌ستان به جانب خراسان و آمدن ميرزا الغ بيك از طرف سمرقند\r\nحضرت سلطان آفاق چون به فروغ راى آفتاب اشراق ممالك فارس و عراق ضبط فرمود و ولايات به ارباب استحقاق تفويض نمود پاى عزيمت در ركاب سعادت آورده عنان دولت به سمند جهان‌پيماى داد و از تختگاه فارس به دار العبادهء يزد آمد و از راه بيابان به قهستان خراسان عبور نمود و در قصبهء جنابد به وثاق مرتضاى اعظم افتخار اعاظم الوزراء فى العالم امير سيد زين العابدين نزول فرمود و سيد مشار اليه خدمات پسنديده به تقديم رسانيد و انواع تحفه و بيلاكات لايق به رسم پيشكش گذرانيد . چنانچه مولانا مقرى قهستانى در قصيده‌اى شرح آن مىگويد :\r\nابيات\r\n فتح شد ملك عراق و نصب گشت اعلام دين * خصم را زان فتح كسر ، احباب را زان نصب جرّ\r\nآن‌كه از صد ميل كرد انكار فعل و قول شاه * شد چو پيش آمد به ميلى چشم و گوشش كور و كر \r\n\r\n","description":"","footnote":"","page_name":" 203 ","page_number":213},
  {"content":"\r\n\r\n كار كار دولت است آن را كه دولت داد حق * كى رسد در كار او از زمرهء باطل ضرر\r\nرنج راه و عين تاريكى سكندر را نصيب * خضر را روزى ز عين آب حيات آمد مگر\r\nتلخى حرمان شيرين قسم فرهاد آمده * كام شيرين كرده خسرو در صفاهان از شكر\r\nخسرو اعظم به قوهستان درآمد از عراق * فتح و نصرت در ركاب ، اقبال و دولت را نگر\r\nقيمت خاك جنابد در عيون خاص و عام * بهتر از كحل صفاهان شد كه گشت او را ممّر\r\nيكسر آمد تا وثاق قرة العين رسول * مايهء مجد و معالى حاوى فضل و هنر\r\nمير زين العابدين آن كاز سيادت آمده * پرتو نور سعادت از جبينش چون قمر\r\nدرخور بزم سلاطين شاه را طويى كشيد * آن‌چنان كاوصاف او از هرچه گويم بيشتر\r\nگشت شاه از خدمت او خرم و خندان و شاد * در نوازش قفل بگشاد از در درج درر\r\nشد به فيروزى و دولت كامياب و كامران * رايت كشورگشايى باز سوى مستقر \r\nو بيست و دوم رجب در دار السلطنهء هرات نزول اجلال فرمود و ميرزا بايسنغر كه در هرات قائم‌مقام آن حضرت بود ، شرايط نثار و پيشكش تقويم نموده به شرف اعزاز سرفراز شد و سرداران اطراف و گردنكشان اكناف روى به بارگاه همايون و درگاه ميمون نهادند و ابواب سعادت بر وجوه دولت خود گشادند . امير بسطام\r\n\r\n","description":"","footnote":"","page_name":" 204 ","page_number":214},
  {"content":"\r\n\r\nجهانگير كه از عظماى امراى قديمى عراق عجم بود و در سلطانيه و اردبيل تا حدود گيلان و اران و موغان با خيل و حشم و عبيد و خدم ييلاق و قشلاق مىنمود ، در اين ولا ، طريق خدمتكارى مسلوك داشته به دار السلطنهء هرات آمد و همچنين تاج الدوله برادر امير كيومرث رستمدار و نصر اللّه صحرايى از ساوه و شاه ويس پسر سلطان تواچى از طرف غزنين رسيدند و به انواع عنايت و عاطفت مخصوص شدند .\r\nو هم در اين ايام از جانب امير قرايوسف پيك و مكتوب مشتمل بر سلوك جادهء دولتخواهى به درگاه شهنشاهى آمد * و سيد عبد الكهف برادر سيد عبد اللطيف از جانب مكهء معظمه زادها اللّه تعالى شرفا و توقيرا با مكتوب حاكم مكه رسيد و حضرت خاقان سعيد\r\nبيت\r\n آن خسروى كه هركه زمين‌بوس او كند * بر فرق آسمان نهد از افتخار پاى \r\nهمه را به انعام پادشاهانه و اكرام خسروانه اختصاص داد .\r\nو در اين اثنا ، در درج سلطنت و درى برج خلافت\r\nبيت\r\n شاهى كه مملكت ز جمالش كمال يافت * عالم ز نور راى منيرش جمال يافت \r\nميرزا الغ بيك گوركان از طرف ماوراء النهر به خراسان آمد و دوازدهم رمضان به دار السلطنهء هرات رسيد و به شرف ملازمت حضرت خاقان سعيد مشرف گرديد .\r\n\r\n","description":"","footnote":"","page_name":" 205 ","page_number":215},
  {"content":"\r\n\r\nبيت\r\n فرّخ رخ آن پدر كه چنين باشدش پسر * خرّم دل آن پسر كه چنين باشدش پدر \r\nو به اتفاق نور حدقهء سلطنت و نور حديقهء خلافت يعنى برادر كامران كامكار ميرزا بايسنغر بهادر ملازمت پايهء تخت فرقدساى به‌جاى مىآوردند . آفتاب دولت از مشرق سعادت بر اطراف مملكت تافت و چشم جهانيان از فروغ طلعت اين دو قرة العين دين و دولت روشنى يافت . بازوى دولت از اعتضاد دو شاهزادهء خورشيد طلعت جمشيد رايت قوى شد و پشت سپاه دين به دو شهسوار ميدان كين متين گشت .\r\nبيت\r\n جهان را دولت اين است مقصد * فلك را صولت آن است مقصود \r\nدو ملك‌بخش كشورگشاى و دو خورشيدطلعت مشترىراى پيش تخت پدر ايستاده آن حضرت به زبان حال ، شكر ملك ذو الجلال به جا آورد .\r\nشعر\r\n نعم الاله على العباد كثيرة * و اجلّهن نجابة الأولاد \r\n\r\nذكر ولاياتى كه حضرت خاقان سعيد به فرزند سعادتمند ميرزا بايسنغر عنايت فرمود\r\nحق تعالى و تقدس چون ابواب سعادت بر روى دولت حضرت خاقان سعيد گشاد و عنان اختيار عالميان به قبضهء اقتدار او داد به عين بصيرت در حقيقت  وَ لا \r\n\r\n","description":"","footnote":"","page_name":" 206 ","page_number":216},
  {"content":"\r\n\r\n تَنْسَ نَصِيبَكَ  « 70 »  مِنَ الدُّنْيا  تامّلى به سزا فرمود و از مضمون  وَ أَحْسِنْ كَما أَحْسَنَ اللَّهُ إِلَيْكَ  « 70 » تجاوز ننمود و عموم خلايق را از حسن اشفاق بهره‌مند گردانيد خصوصا فرزندان و قرابتان را به سلطنت ممالك رسانيد و هرشهرى كه به خطبهء همايون و سكهء ميمون مزين بود به دولتمندى كه به آثار عقل اهتدا و به انوار عدل اقتدا داشت رجوع فرمود . چون وفور اقبال و ظهور اجلال در فرزند سعادتمند ثمرهء شجرهء سلطنت و نهال باغ خلافت ، واسطهء عقد سلطانى و رابطهء سلك جهانبانى ، معزّ الدّنيا و الدين ميرزا بايسنغر بهادر آن حضرت مشاهده فرمود و فروغ آفتاب دولت در جبين مبين او معاينه بود شكر مواهب الهى به ادا رسانيده مضمون كلام درر نظام بر زبان گذرانيد\r\nكه سپاس بىقياس حضرت خداوندى را كه تاج سرافرازى ما را به لعل و ياقوت اولادنا اكبادنا مرصّع ساخته از افسر خورشيد درگذرانيد و قطرات سحاب نسب ما را در صدف شرف درهاى عالم‌افروز گردانيد و از افق تفوق ما چندين نير آفاق‌گير طلوع يافت كه از هريك نظر مهرى بر ذرّات ذرّيات آدم تافت و در طالع مسعود ما به اجتماع اين كواكب سعود كه مشترى سعادت ابدى از حظوظ ايشان خواهد اتصالاتى نهاد كه تاثيرات آن ايام دولت ما را .\r\nمصرع\r\n همه بشارت اقبال و كامرانى داد \r\nو دودمان محتد ما را از آن چراغهاى نورانى روشنايى بخشيد كه شاه اختران به‌سان درويشان دامن شعاع بازداشته نور فروغ آن خواهد چيد . به شكرانهء اين درجهء شرفى كه خورشيد وجود ما را در نوبهار جوانى و نوروز جهانبانى كرامت فرمود و گلستان عهد ما را بدين شكوفه‌هاى نودميده شميم‌عنبر نسيم فزود بر ما فرض عين است كه مردم ديدهء جهان‌بين را در اطراف عالم طواف دهيم و به چشم عقل و نظر بصيرت نگاه كنيم و در آن مملكت كه مصلحت دانيم قرة العينى نصب فرماييم . به\r\n\r\n\r\n","description":"","footnote":"\r\n( 70 ) . سورة القصص 77 .\r\n","page_name":" 207 ","page_number":217},
  {"content":"\r\n\r\nحكم اين قضيه راى عالم‌آراى اقتضا فرمود كه فرزند اعزّ ارشد ارجمند ، درهء تاج سلطنت ، واسطه عقد المملكه غياث الدّنيا و الدّين ميرزا بايسنغر بهادر كه از غيث رحمت غيب درى است كه تاج خلافت را آب دهد و مهرى است بر سپهر دولت كه نگين سلطنت را تاب بخشد ، دربارهء او تازه انعامى ارزانى داريم و مملكتى وسيع به نواب او سپاريم و امراى شجاعت پيشهء ضرغام انديشه و وزراى صاحب كفايت صابى درايت در ديوان او جمع فرماييم و علماى عالم و فضلاى بنى آدم و ظرفاى متفطن و شعراى متقنّن در سلك ملازمان او تعيين نماييم . بنابرآن ، ولايت طوس و مشهد مقدس و ابيورد و سملقان و جرمغان و خبوشان و نسا و يازر و تمام مازندران و استراباد و شاسمان و كبودجامه و مضافات و منسوبات جرجان به آن فرزند ارزانى داشتيم و زمام مهام آن ولايات به قبضهء اهتمام نوّاب او بازگذاشتيم . اگرچه ذات قرة العين را عليه عين اللّه سعادت ابدى و عنايت سرمدى از عهد مهد كه مهر سكوت از حقهء ياقوت برداشته تا اين زمان كه بر بساط نشاط به ارتباط و انبساط قادر گشته در همه احوال مرضى خصال و محمود فعال بوده و در نظر اهل بينش صورت و سيرت او مستحسن نموده و به تأديب ادّبنى ربى از تعليم مؤديان استغنا يافته و انوار الهامات الهى بر مرآت آگاهى او تافته اما از آن‌جا كه مهر و شفقت آبا در حق مردم ديده به منزلهء\r\nمصرع\r\n آفتاب است در اضاءت چشم \r\nخواستيم كه شعله‌اى از راى انور خويش كه لمعه‌اى است از برق يهدى اللّه لنوره من يشاء پيشواى عزايم او سازيم تا در نور آن ناهمواريهاى جهان را به ديدهء دوربين معاينه ديده مغاكهاى آن را به ديده‌هاى معاندان انباشته گرداند و دست اعتصام در حبل اللّه به اعتقاد متين محكم ساخته سررشتهء طناب انصاف از غايت اطناب به مشارق و مغارب رساند بايد كه رعيت در سايهء آفتاب رعايت او كه نمودار سايه‌بان ظل اللّه است آسايشى يابد كه نبات را زير دامن سحاب و نيلوفر را در آب و\r\n\r\n","description":"","footnote":"","page_name":" 208 ","page_number":218},
  {"content":"\r\n\r\nديده را در بستر پلك هنگام خواب حاصل آيد . كوس عدل را آوازه به حدى بلند گرداند كه از غلغلهء آن ، نوشيروان از خواب ابد برخيزد و ظلم به غايتى رم خورد كه تا عهد ضحاك به پاى پس گريزد و در چهار سوى ولايت از دو الف انصاف دو دار سياست نصب فرمايد كه عوانان خائن را از مشاهدهء آن مرتبهء عالى نمايد و در شرق و غرب عالم آفتاب‌وار متجسّسان گمارد كه مثلا اگر آفتاب در كلبهء درويشى به گرمى سر درآرد و الطاف فرزندى از آن آگاه شود ، از ابر كف پردهء راحتى بر آن بالا كشد و هرطرف كه قصهء محتاجى غنچه مثال از شاخسار انامل سر برآرد نسيم گرمى بر آن سوى وزاند تا آن بىبرگ را در چمن اميد گل مراد شكفاند . از ناوك آه پيران كمان‌پشت كه در دل شب گشايند ايمن نخسبد كه از سپر ماه روشن گذرانند .\r\nسادات و علما و مشايخ را به مواهب انعام و مواجب اكرام و مراسم تعظيم و مناظم تكريم معزّز و مكرم دارد و چشم عنايت و نظر مرحمت بر ايشان گمارد و اگر خواهد كه دايره‌داران لشكر پرگاروار قامت خدمت دوتا كرده زمين‌بوس كنند دواير تنگه‌ها بر لوح خاك چنان گردان گرداند كه پرگار سپهر در حيرت آن سرگردان ماند و اگر دور اين سوداخاطر خطير را سرگشته سازد كه چندين دواير نقود از كجا آيد يقين داند كه دايرات لشكرها براى اين كار باشد . هرگاه مدوّرات دواير لشكر سلطانى داير گشت ، مدوّرات سكهء شيطانى چندان گرد توان آورد كه گرد نتوان آورد بلكه دور خزانه دايره‌اى بايد كه پرگار سرگردان انديشه را گرداگرد آن دور ميسر نشود و چون پرگار كار بر اين مركز راست بايستاد بعد از آن دواير سپهر پيرامون رضاى فرزندى گردد .\r\nمصرع\r\n چو پرگار در زيردست مذهّب \r\nجمعى بهادر كه نامورى در بابها باشند اگرچه در سلك نسبت سهل قيمت‌اند ايشان را از سمت سماط خسروى دور نگرداند و نظم امور ايشان را زيور نطاق عزت و پيرايهء كمر شمشير دولت داند . دهاقين كه چشم نياز در هوا داشته كار\r\n\r\n","description":"","footnote":"","page_name":" 209 ","page_number":219},
  {"content":"\r\n\r\nخود را آبى مىجويند و آسمان با مهر تمام جگر ابر را قطره‌قطره كرده تا بر كشت ايشان مايهء لطفى مىبارد و زمين در درون پاره‌پاره تخم پراكندهء ايشان را پرورش داده اميد بردارد بايد كه در معاملات ايشان طريق انصاف مسلوك دارد تا از دود رقم ظلم اهل قلم\r\nمصرع\r\n در خرمنشان نيفتد آتش \r\nو ساير محترفه و پيشه‌وران را از جور و حيف محفوظ دارد و به عين عنايت ملحوظ گرداند .\r\nسبيل امرا و كبرا و سادات و قضات و ائمه و امم و خدم و حشم و عامهء رعايا و كافهء براياى ولايات مذكوره آن‌كه پادشاه و فرمانرواى خود فرزند اعز را دانسته تمام آن ممالك را محكوم حكم او شناسند و سعادت دولت او كه آن ولايات را مساعدت نموده غنيمتى عظيم و موهبتى جسيم شمرند و شكر عطاى ربانى و مدح و ثناى سلطانى به‌جاى آورند و از ابتداى سنهء ثمان عشر معاملات آن ولايات را به نواب و گماشتگان فرزند اعز جواب گويند و سر از ربقهء طاعت و گردن از طوق اطاعت برنتابند تا موجب ازدياد معدلت و مرحمت او شود . ان شاء اللّه تعالى .\r\n\r\nوقايع سنهء ثمان عشر نهضت حضرت خاقان سعيد به جانب سرخس و رفتن ميرزا بايسنغر به جانب طوس\r\nدر اول فصل بهار و هنگام اعتدال ليل و نهار كه امزجهء مركبات طبايع از نشوونما در اهتزاز آمده مرغان خوش‌آواز در پرواز شدند ، حضرت خاقان سعيد منتصف ذى الحجه سنه سبع عشر از دار السلطنهء هرات به جانب سرخس نهضت فرمود و در آن بلده شرف زيارات مشايخ دريافته عزيمت مهنهء مبارك نمود و در مزار مورد الأنوار صاحب السّير و الطّير سلطان طريقت شيخ ابو سعيد ابو الخير قدس سره\r\n\r\n","description":"","footnote":"","page_name":" 210 ","page_number":220},
  {"content":"\r\n\r\nشرايط زيارت و آداب آن مقام به‌جا آورد و چند روز در صحارى دشت خاوران به عزم شكار سوار شد و كلنگ بسيار به چنگل چرغ و شاهين و شنغار افگار و گرفتار گشت .\r\nو بعد از فراغت از شكار ، راى اصابت شعار شاهزادهء جوانبخت ميرزا الغ بيك را اجازت معاودت به ماوراء النهر ارزانى داشت و امراى اطراف مثل امير بسطام جاگير و تاج الدولهء رستمدارى و ديگران را رخصت مراجعت داد و در اواخر ذى الحجه سنهء سبع عشر ، جناب ميرزا بايسنغر بهادر عزم ولاياتى نمود كه به تجديد مفوض ديوان او شده بود و جهت استمالت خواطر و مصالح اكابر و اصاغر بر آن بلاد گذرى فرمود و اهالى و اعالى قدوم موكب عالى را كه سبب آسايش و آرامش آن بلاد است مراسم استقبال و شرايط تعظيم و اجلال به جا آوردند و شاهزاده هراختلال كه به احوال آن بلاد راه يافته بود به انواع رعايت و عنايت اصلاح فرمود و چند روز به صيد افكندن و جانور پرانيدن اشتغال فرمود .\r\nبيت\r\n هرجانور كه از سر دستش گشاد يافت * مرغان چرخ را همگى تارومار كرد \r\nو بعد از چندگاه به بارگاه سلاطين‌پناه بازآمد .\r\nو حضرت خاقان سعيد به صوب ولايت بادغيس عزيمت فرمود و اوايل محرم امرا كه در طرف خوارزم بودند به اردوى اعلى رسيدند و به عرض رسانيدند كه احوال آن ديار به حسن تدبير نويين كامكار امير شاه ملك قرار يافت و امير حسن كا كه به رسم رسالت پيش امير قرايوسف رفته بود بازآمده احوال آن ممالك عرضه داشت نمود و اواسط محرم ، امير شاه ملك به موكب همايون پيوست و در اين ايام در خراسان چندان باران آمد كه عمارات ويران شده اكثر قنوات انباشته گشت و اواسط صفر خبر وفات دندى سلطان دختر سلطان اويس از جانب شوشتر رسيد و آن حضرت امير توكل برلاس را به جانب فارس پيش ميرزا ابراهيم سلطان فرستاد و رايات\r\n\r\n","description":"","footnote":"","page_name":" 211 ","page_number":221},
  {"content":"\r\n\r\nهمايون عزيمت معاودت به صوب دار السلطنهء هرات نمود و دوم ربيع الأول در باغ زاغان به دولت و اقبال نزول اجلال فرمود .\r\n\r\nذكر بناى قلعهء دار السلطنهء هرات\r\nاهل بصيرت بر مقتضى  وَ اجْعَلْ لِي لِسانَ صِدْقٍ فِي الْآخِرِينَ  « 71 » سعيها نموده‌اند كه نام ايشان در جريدهء ايام باقى باشد به نوعى كه سيلاب فنا آن را محو نتواند كرد و از تندباد فتنه و شر پريشان و ابتر نشود . هوشمند كامل و خردمند بينادل ، در تشييد بنايى كوشد كه غبار خاك تودهء روزگار حسن رخسار آن نپوشد و اسم علو و رسم سمو آن در جهان ناپايدار يادگار ماند . بنابراين مقدمه ، حضرت خاقان سعيد ، در اين سال به تشييد حصن حصين و تسديد قلعهء منيع متين در دار السلطنهء هرات اشارت فرمود .\r\nشعر\r\n ان آثارنا تدل علينا * فانظروا بعدنا الى الآثار \r\nو آن قلعه‌اى است بر ديوار شمال شهر كه در زمان ملوك كرت ملك فخر الدين ساخته به حصار اختيار الدين مشهور بود و نوكر او محمد سام در اين قلعه امير دانشمند را كه از امراى معتبر خدابنده اولجايتو سلطان بود قتل فرمود و امير صاحبقران در وقت فتح هرات ديوارهاى شهر خراب كرد . اما قلعه را به معتمدان سپرد و بعد از چندگاه فرمود كه ميان قلعه و ديوار اصلى شهر فاصله‌اى پيدا سازند تا قلعه را سركوبى نباشد . پنجاه گز ديوار از جانب شرق به زمين رسانيدند و هفتصد هزار مرد به موجب نسخه كار كرد و حضرت خاقان سعيد چون سرير سلطنت جهان را مشرف ساخت ديگرباره دربارهء عمارت شهر طرح جديد انداخت چنانچه شرح آن مذكور شد\r\n\r\n\r\n","description":"","footnote":"\r\n( 71 ) . سورة الشعراء 84 .\r\n","page_name":" 212 ","page_number":222},
  {"content":"\r\n\r\nو آن حضرت در اين تاريخ فرمود كه همان حصار قديمى كه بر روى خاك به خشت خام بود به سنگ و آهك و گچ و آجر قلعه‌اى ساختند كه بر بسيط خاك بنايى بدان حصانت و اساسى بدان رصانت در هيچ مملكت به تكلفتر از آن نپرداختند .\r\nبيت\r\n حصنى حجرش جواهر پاك * اصلش چو ستون زمين افلاك \r\nچند بيت در صفت قلعه و تاريخ عمارت كه بعضى از آن به كاشى بر كتابهء قلعهء مبارك نوشته‌اند ثبت افتاد :\r\nقطعه *\r\n نهادند بنياد اين حصن عالى * به ميمون زمان و به فرخنده اختر\r\nربيع دوم ضاد وى ح ز هجرت * كه رفته ز بطحا به يثرب پيمبر\r\nبه وضعى نهادند اول هرى را * كه شد پنج دروازه در وى مقرّر\r\nهمان پنج در پنج برج حصارش * ببين و بدان جمله در ضرب بشمر\r\nدليل ثبات بنايش بدانى * اگر خرده‌دانى در اين نيك بنگر\r\nزيادت شود اصل و فانى نگردد * كه داير بود آن عدو تا به محشر\r\nمهندس نهاده درون و برونش * قصورى مقرنس بروجى مدور\r\nز روى لطافت چو ايوان كسرى * ز راه حصانت چو سدّ سكندر\r\nبناى كمالش چو ايوان كيوان * به زلزال دوران نگردد مبّتر\r\nسراپاى او جمله زيب است و زينت * زواياى او جمله زر است و گوهر\r\nنهادش چو جان است در جسم اركان * سوادش چو نور است در چشم اختر \r\nو الحمد للّه على حسن الأختتام .\r\n\r\n","description":"","footnote":"","page_name":" 213 ","page_number":223},
  {"content":"\r\n\r\n\r\nفرستادن استمالت‌نامه به جانب ميرزا اميرك احمد بن ميرزا عمر شيخ\r\nميرزا احمد اميرك چون در حوالى اندگان ، امير موسى كا و محمد تابان و على قوچين را به قتل آورد و چنانچه مذكور شد ، از ميرزا الغ بيك ترسيده عزم كاشغر نمود كه به مغولستان پيش محمد خان رود و حضرت خاقان سعيد خبر عزيمت او را شنيده توكل نوكر او را با استمالت‌نامه‌اى به خدمتش فرستاد . مضمون آن‌كه :\r\nاطال اللّه تعالى بقاؤه فى خلود السعادات الأبديه و حصول المرادات السّرمدية . وفور سلام و صنوف تحايا كه نسايم آن از مهب فيض اشفاق باشد و به رياض نفحات حفادت گذرد ، مزين به زينت مهربانى و محلّى به حليهء تعطف جاودانى تأمل نمايد و همگى خاطر عاطر و جملگى ضمير منير متعلق احوال شناسد .\r\nاشتياق و آرزومندى به ملاقات عزيز فرزندى فوق الحد تصور كند . توفيق ذوق تلاقى مقدر باد . شانزدهم ربيع الأول از دار السلطنهء هرات نفاذ مىيابد در حالتى كه شكر مواهب يزدانى واجب است للّه الحمد و المنه .\r\nچنين استماع مىرود كه ميان او و فرزند الغ بيك به مجرد سخنان نامعتبر اهل فساد صورتى كه متضمن تشويش بلاد و عباد باشد روى نموده و اين خبر در مملكت عراق به ما رسيد و به سبب بعد مسافت به تدارك آن نپرداختيم و چون به دار السلطنهء هرات رسيديم شنيديم كه آن فرزند عازم مغولستان است . به غايت بعيد و بديع نمود . چه كمال اهتمام اين‌جانب نسبت با برادران و فرزندان من المهد الى العهد معلوم دارد . وثوق كامل و اعتقاد شامل آن‌كه از سر استظهار تمام متوجه شود تا بناى پدر فرزندى كالجبال الرّاسيات ثابت باشد . اين صورت از روى رعايت صلهء رحم و راه مسلمانى و غم‌خوارى مسلمانان رفع افتاد . از تكلف و تصلّف و حمل بر شائبهء مكر و حقد عارى است . جمعى كه ملازم‌اند شايد متوهم شده آن فرزند را مانع آيند كه حركات ناشايست از ايشان اختيارا و اضطرارا صادر شده مجموع را\r\n\r\n","description":"","footnote":"","page_name":" 214 ","page_number":224},
  {"content":"\r\n\r\nايمن سازد كه ما جريمهء همه را عفو فرموديم . الماضى لا يذكر حقّا ثم حقّا كه همه را در پناه رأفت ماوايى خواهيم داد و التوفيق من اللّه المنّان .\r\nمصرع\r\n عمرت چو نتيجهء خرد باقى باد \r\n\r\nذكر آمدن ايلچى قرايوسف و خبر وفات ميرزا ايجل\r\nامير قرايوسف ، آخر محرّم ، از خواص خود امير مردانشاه نام كه در سخن‌گزارى مشهور خاص و عام بود ارسال نمود و فرستاده چون به شرف بساطبوس مشرف گرديد ، مكتوبى به وسيلهء امراى عظام به عرض رسانيد مضمون آن‌كه اگر آن حضرت قلعهء سلطانيه را به اين‌جانب ارزانى دارند آنچه وظيفهء دولتخواهى باشد به جا آرم . حضرت خاقان سعيد فرمود كه نشان صدق آن خواهد بود كه ايلچيان آمدوشد نموده پسر خود را پيش ما فرستد . هرگاه چنين كند ما سلطانى آن ديار تا به قلعهء سلطانيه چه رسد به دو ارزانى داريم و ايلچى را رعايت نموده اجازت مراجعت فرمود .\r\nو در اين اثنا خبر آمد كه ميرزا ايجل را كه آن حضرت بعد از فتح ممالك عراق و فارس به حكومت مملكت رى فرستاده بود - چنانچه گفته آمد - شاهزاده چند روز در آن ملك به عيش گذرانيده روزگار جفاكار و سپهر بىمهر حسد برد و مرضى مهلك روى نموده مرغ روحش از تنگناى قفس قالب مظلم قصد پرواز عالم علوى كرد و وديعت حيات را اواخر محرم به متقاضى اجل سپرد .\r\nبيت\r\n دريغا كه آن شاه مقبل نماند * دريغا كه شهزاده ايجل نماند \r\nحضرت خاقان سعيد بر وفات ميرزا ايجل تأسف بسيار نمود و اميرزا ايلنگير را به‌جاى او مقرر فرمود و امير يوسف خواجه و امير قناشيرين و امير عجب‌شير\r\n\r\n","description":"","footnote":"","page_name":" 215 ","page_number":225},
  {"content":"\r\n\r\nدر حدود آن ولايت معين شدند و امير الياس خواجه با لشكر گران به صوب مازندران روان شد و چون خبر توجه امير قرايوسف به قصد سلطانيه معلوم شد ، آن حضرت امير ابراهيم امير جهانشاه را با بيست قشون فرستاد كه به امير الياس خواجه پيوسته به جانب رى روند و به اتفاق امرا كه آنجااند اگر امير قرايوسف متوجه شود به مقابلهء او درآيند و الّا در آن حدود و نواحى بوده اطراف ممالك ضبط نمايند . امرا به موجب فرموده عمل نمودند .\r\n\r\nذكر رفتن ميرزا سعد وقاص پيش امير قرايوسف\r\nعاشر ربيع الأول ، از جانب بلدهء قم عرضه داشت اميرزاده سعد وقاص رسيد مضمون آن‌كه امير بسطام جاگير خبر توجه امير قرايوسف به جانب سلطانيه شنيده و پسر خود را در قلعه گذاشته پيش بنده آمد . او را گرفته‌ام به هرچه حكم شود عمل نمايم .\r\nحضرت خاقان سعيد از استماع اين خبر متغير گرديد و فرمود كه ما بسطام را تربيت كرده‌ايم و چون دشمن قصد او كند و او پناه به ولايت ما آورد او را به لشكر و مال مساعدت مىبايد نمود . چه محل قيد اوست . مىبايد كه چون فرمان رسد ، امير بسطام را به واجبى رعايت نمايد و اردشير تواچى بدين مهم مقرر شد و استمالت‌نامه‌اى به نام بسطام به مبالغهء تمام فرستاده آمد و ميرزا سعد وقاص را جمعى مفسدان گفتند كه پيشكشى همچو بسطام دارى . به درگاه امير قرايوسف بايد رفت كه همه عمر ممنون خواهد بود و شاهزادهء ساده‌دل به قول قومى مضلّ فريفته شده قتلق خواجه را در قم بر سر اغروق گذاشت و بسطام را گرفته با سيصد سوار در بيابان عصيان و تيه ضلال گمراه گشته متوجه امير يوسف شد و امير يوسف مقدم او را عزيز داشته به استظهار او طمع عراق عجم كرد و او را دلدارى نموده گفت :\r\n\r\n","description":"","footnote":"","page_name":" 216 ","page_number":226},
  {"content":"\r\n\r\nبيت\r\n تو سروى به سوى چمن آمدى * سوى خانهء خويشتن آمدى \r\nو امير بسطام را اطلاق نموده تربيت فرمود و ميرزا سعد وقاص ميل اقامت نموده امير قرايوسف اخى فرج پسر امير بسطام را نامزد قم فرمود و او متوجه شد كه حرم شاهزاده را به آذربايجان برد و نزديك قم رسيد . آغابيگى بنت ميرزا ميرانشاه حرم محترم ميرزا سعد وقاص زنى عاقلهء عالىهمت بود . در آن حال با خود گفت سعد وقاص غلطى كرد . اگر ما در آن مملكت بيگانه افتيم\r\nبيت\r\n ز دشمن نيايد بجز دشمنى * به فرجام هرچند نيكى كنى \r\nلحظه فلحظه شايد قصد او كنند . بعد از آن حال ما در ميان تركمان چون باشد . از آن‌جا كه كمال تدبير و بعد غور و مكر او بود ، نوكران خود را مكمل ساخت و چون تراكمه رسيدند همه را گرفتند با تمور شيخ و قتلق خواجه و شيخعلى زنده كه محرك ميرزا سعد وقاص به جانب ياغى بودند به قتل آورد و سرهاى آن نامردان را آن شيرزن همراه نوكر خود شيرزاد پيش حضرت خاقان سعيد فرستاد و شرح واقعه اعلام داد . آن حضرت بدين مردانگى او را تحسين فراوان فرمود .\r\nشعر\r\n و لو كان النساء به مثل هذا * لفضّلت النّساء على الرجال \r\nمصرع\r\n باوجود او بود تأنيث خورشيد افتخار \r\nو شيرزاد را رعايت نمود و شيرعلى نوكر ميرزا رستم را با او همراه كرده با استمالت‌نامه‌اى به طرف قم روان فرمود .\r\n\r\n","description":"","footnote":"","page_name":" 217 ","page_number":227},
  {"content":"\r\n\r\n\r\nذكر ياغى شدن ميرزا بايقرا و قتل ميرزا اسكندر به فرمودهء برادر ميرزا رستم *\r\nچون ميرزا سعد وقاص به تركمانان ملحق شد ، مملكت قم و كاشان تا همدان محل فتنه و تشويش گشت و در زمان فتح اصفهان ، ميرزا رستم ميرزا اسكندر را ميل كشيده بود و حضرت خاقان سعيد نپسنديده و آن بصير را پيش برادر صغير او ميرزا بايقرا روان فرمود كه شايد شفقت اخوت در حركت آيد و چون به برادر پيوست روز و شب با خود\r\nمصرع\r\n نقش تغيير مملكت مىبست \r\nدر آب و آينه صورت فتنه مىجست و در خواب و بيدارى طلب حادثه‌اى مىكرد . اگرچه از حليت بينايى عاطل بود ، در فتنه‌انگيزى بينايان را اسب و رخ طرح مىداد . رفتن ميرزا سعد وقاص را فرصتى دانسته غنيمت شمرده و ميرزا بايقرا را گفت به هيچ‌وجه در اين حدود نمىتوان بود . چه ميرزا سعد وقاص با لشكر تركمان عنان‌ريز خواهد راند و آن زمان مجال گريز نخواهد ماند . عاقبت به اغواى جمعى مفسد شرير از قلت عقل و عدم تدبير اين خيال كج راست آوردند كه قاصد شيراز شوند .\r\nشعر\r\n و اذا اراد اللّه رحلة دولة * من دار قوم اخطأوا التدبيرا \r\nو چون اقتضاى مرور دهر و استدعاى جنبش چرخ و نتيجهء قران نحسين در سرطان كه هم در آن اوان واقع شد آن بود كه كار مملكت فارس از دست حوادث دراز از پاى افتاد . ميرزا بايقرا به مقتضاى مستى شباب و سرعت بطربل سايقهء قضا و قدر به اتفاق ميرزا اسكندر عازم شيراز شد و نوكر ميرزا اسكندر مراد تلبه عاقلى\r\n\r\n","description":"","footnote":"","page_name":" 218 ","page_number":228},
  {"content":"\r\n\r\nكرده به جانب اصفهان گريخت و ميرزا رستم را از فكر تباه ايشان آگاه كرد .\r\nميرزا رستم خواست كه عقد جمعيت ايشان از هم فروريزد و جمعى به سر راه فرستاد و ميرزا اسكندر را شقاوت بخت و نحوست طالع به موجب  لِيَقْضِيَ اللَّهُ أَمْراً كانَ مَفْعُولًا  « 72 » در هاويهء هوان انداخت و لشكر اصفهان در حوالى جربادقان به مخالفان رسيد و ميرزا اسكندر به دست الوس بيك و اصيل گرفتار شد و او را به اصفهان پيش رستم زمان بردند . ميرزا بايقرا را بدين سبب تيغ قصد در نيام توقف و تير سعى در جعبهء تخلف ماند و چند روز در گندمان گذراند و ميرزا ابراهيم سلطان خبر مخالفت ميرزا بايقرا استماع نمود و اركان دولت را جمع آورده مشورت فرمود و نوكران ميرزا اسكندر كه در شيراز بودند ، چون سونج خواجه و اردوان و مزيد باشليق را بند كرده همراه معتمدى به جانب خراسان فرستاد و بنديان در خان * حبش كه ميان ابرقوه و مشهد مادر سليمان است ، معتمد را به قتل آوردند و به گندمان پيش ميرزا بايقرا رفتند و بر توقف ملامت كرده بر تعجيل تحريض نمودند .\r\nبيت\r\n جهانگيرى توقف برنتابد * جهان آن‌كس برد كو به شتابد \r\nميرزا بايقرا باز عزم شيراز كرد و ميرزا ابراهيم سلطان نيز اسباب قتال ساخته به استقبال بيرون آمد و در حوالى بيضا سواد طرفين به‌هم رسيد . نفير ناى و خروش كوس صدا در طاس نگون گردون انداخت و آوازهء نعره و فرياد دليران را بى خود ساخت .\r\nبيت\r\n از غريو كوس شد سقف هوا پرمشغله * وز فروغ تيغ شد روى زمين پرمشعله \r\n\r\n\r\n","description":"","footnote":"\r\n( 72 ) . سورة الأنفال 42 .\r\n","page_name":" 219 ","page_number":229},
  {"content":"\r\n\r\nدر اين ولا ، بعضى نوكران ميرزا ابراهيم سلطان مثل شيخ چهره و مسعود شاه شول و غيرهما به جانب ميرزا بايقرا تاختند و بازگشته تير در روى ولىنعمت انداختند و جمعى عراقيان در پردهء مخالفت راست آمده همين راه مىساختند . ميرزا ابراهيم سلطان اين معنى دريافت و عنان به جانب ابرقوه تافت و شب به شيراز آمده والدهء خود طوطى آغا و از خزانهء نقد وجوه برداشته تا ابرقوه جايى توقف ننمود .\r\nميرزا بايقرا صباح جمعهء اواخر ربيع الأول به دروازهء اصطخر * شيراز آمد و تا چاشتگاه سواره ايستاده چون شهر از پادشاه خالى بود ، سادات و قضات و اكابر و كولويان بيرون آمده ميرزا بايقرا را به شهر درآوردند و ميرزا رستم چون اين خبر شنيد ميرزا اسكندر را كه خميرمايهء فتنه بود به قتل رسانيد و عزّ من لا يموت .\r\n\r\nذكر عزيمت حضرت خاقان سعيد به جانب مملكت فارس كرّت ثانى\r\nحضرت خاقان سعيد چون خبر مخالفت ميرزا بايقرا شنيد ، راى عالم‌آراى كه مصباح ظلمت‌زداى و مفتاح جهانگشاى بود ، در آينهء تدبير چنان مشاهده نمود كه پيش از آن‌كه او را قوتى پيدا شود دفع او كند . امير جلال الدين فيروز شاه را با سپاه رزمخواه از راه بيابان يزد فرمود كه به ميرزا ابراهيم پيوسته در ازالت خلل و ازاحت علل كوشند و امير غياث الدين شاه ملك را به جانب رى فرستاد كه با امرا كه در آن حدوداند ملحق شود و امير شيخ لقمان برلاس مقرر شد كه لشكرهاى ختلان و قندز و بغلان * و آن نواحى را به اردوى اعلى رساند و در اندك زمانى لشكر فراوان جمع آمدند .\r\nبيت\r\n چو شد كار لشكر همه ساخته * وزيشان دل شاه پرداخته \r\nآن حضرت هفتدهم جمادى الاخرى از دار السلطنهء هرات نهضت فرمود .\r\n\r\n","description":"","footnote":"","page_name":" 220 ","page_number":230},
  {"content":"\r\n\r\nبيت\r\n به شبگير هنگام بانگ خروش * برآمد ز درگاه آواى كوس \r\nو در مزار بزرگوار شيخ الاسلام احمد جام قدس سره بعد از تقديم آداب آن عالىمقام از مردم امير قرايوسف جاسوسى گرفته احوال آن طرف معلوم شد .\r\nو از سمرقند نوكر ميرزا الغ بيك رسيده عرضه داشت رسانيد كه محمد خان پادشاه مغولستان دعوت حق را لبيك اجابت گفته نبيرهء خضر خواجه اغلن نقش جهان پسر شمع جهان را به‌جاى او نشاندند .\r\nو موكب منصور از نشابور عبور فرموده به حدود بسطام رسيد و امير علاء الدين عليكه امير سيد على كيا را از آمل و سارى ، به طريق خدمتكارى به دولت ملازمت رسانيد و به عنايت مخصوص شده جهت ترتيب لشكر به ولايت خود رفت و امير حسن كيا از قلعهء فيروزكوه به اردوى همايون آمد و شرط خدمت به‌جاى آورد و امير معصوم برادر امير بسطام از طرف اردبيل رسيد و احوال امير قرايوسف كه در حوالى تبريز بود به عرض رسانيد .\r\nفرمان جهان‌ستان نفاذ يافت كه امرا كه در حدود رىاند متوجه طرف شيراز شوند و قاصد به جانب ابرقوه رفت كه جلال الدين فيروز شاه در ركاب ميرزا ابراهيم سلطان به صوب كوشك‌زرد روند و به امرا كه پيشتر رفته‌اند پيوندند و به اتفاق عازم شيراز شوند . لشكرها به موجب فرموده در قصر زرد به‌هم رسيدند .\r\nبيت\r\n بر اين‌گونه رفتند تا قصر زرد * ز گرد سپه شد جهان لاجورد \r\nچون ميرزا بايقرا خبر توجه لشكرها شنيد در مضيق تفكر و طريق تحير سرگردان گرديد . اما به شيوهء تجلد خود را مىداشت و به انديشهء خيال محال مىپنداشت كه موكب منصور به خود عزيمت نفرمود و آوازهء آمدن آن حضرت جهت\r\n\r\n","description":"","footnote":"","page_name":" 221 ","page_number":231},
  {"content":"\r\n\r\nبيم او خواهد بود . چون ميرزا ابراهيم سلطان با لشكرهاى جهان به حوالى شيراز آمد ، ميرزا بايقرا چهار ديوار حصار ، ملجأ و گريزگاه و مأمن و پناه ساخت و موكب منصور از راه قم و كاشان بيست و يكم شعبان به اصفهان رسيد و در آن مقام قاصد ميرزا ابراهيم سلطان عرضه داشت رسانيد كه ميرزا بايقرا در شيراز است . آن حضرت از استماع اين خبر عزايم پادشاهانه در حركت آورده از موضع دشت مهيار به رسم ايلغار بر سمند باد رفتار سوار شد . با سپاه نصرت بر يمين و لشكر ظفر بر يسار ، ثالث رمضان اعلام فتح پيكر و چتر فرخ‌اختر از افق اللّه اكبر طالع شده به ظاهر شيراز رسيد و در فضاى جانفزاى ميدان سعادت سراپردهء دولت بازكشيد . چون ميرزا بايقرا از وصول رايات ظفرآيات خبر يافت دانست كه اختر شب‌تاب تاب آفتاب عالمتاب ندارد .\r\nبيت\r\n درفشيدن ماه چندان بود * كه خورشيد تابنده پنهان بود \r\nدر حال بىنظم امور وغا و ترتيب اسباب هيجا ، نوكر خود قشلاق را پيش شاهزادهء جوانبخت غياث الدين ميرزا بايسنغر فرستاده طلب شفاعت نمود .\r\nبيت\r\n كه من بنده‌ام تا چه فرمان دهى * وگر تيغ بر تاركم مىنهى \r\nشاهزاده ملتمس او مبذول فرموده به عرض حضرت اعلى رسانيد كه امثال اين افعال از بايقرا بديع و شنيع است . اما تا عاصى مرتكب معاصى نشود و مجرم بر جرايم اصرار ننمايد آيينهء عفو فروغ ندهد و پيكر احسان در معرض استحسان نيايد .\r\nاكنون اگر اجازت باشد او را با تيغ و كفن به درگاه عالم‌پناه آورم تا منشور  مَنْ عَمِلَ مِنْكُمْ سُوءاً بِجَهالَةٍ ثُمَّ تابَ مِنْ بَعْدِهِ وَ أَصْلَحَ فَأَنَّهُ غَفُورٌ رَحِيمٌ  « 73 » موشح گردد . آن\r\n\r\n\r\n","description":"","footnote":"\r\n( 73 ) .  مَنْ عَمِلَ مِنْكُمْ سُوءاً بِجَهالَةٍ ثُمَّ تابَ مِنْ بَعْدِهِ وَ أَصْلَحَ فَأَنَّهُ غَفُورٌ رَحِيمٌ  ( سورة الأنعام 54 ) .\r\n","page_name":" 222 ","page_number":232},
  {"content":"\r\n\r\nحضرت شفاعت فرزند سعادتمند قبول فرمود و ميرزا بايقرا شب شنبه پنجم رمضان شرمسار و خجل از شيراز بيرون آمده شرف دستبوس يافت و آن حضرت ذيل عفو بر زلت او پوشيده از گذشته درگذشت و غير از دو سه تن كه از براى صلاح عام به ياسا خاص شدند هيچ آفريده به امرى مؤاخذ نگشت و چشم عنايت بر اهالى آن مملكت گماشت و شعار استشعار\r\nمصرع\r\n از چهرهء روزگار ايشان برداشت \r\n\r\nذكر حالاتى كه بعد از واقعهء ميرزا بايقرا وقوع يافت\r\nچون خاطر حضرت اعلى از قضيهء ميرزا بايقرا فراغى يافت و او نيز از غايت انفعال مجال ملازمت نداشت و گذاشتن او در آن ممالك محل اعتماد نبود ، راى عالى چنان اقتضا فرمود كه او را به طرف قندهار و گرمسيرات فرستد تا به ميرزا قيدو مصاحب باشد و خدمتش را به معتمدى سپرده روان داشت و موكب عالى به دار الملك شيراز درآمد و فرمان قضا مضا نافذ شد كه عظماى امرا با لشكرها كه در عهدهء اهتمام ايشان است به علفخوارها روند . امير يادگار شاه ارلات و امير نوشيروان برلاس با لشكرهاى برانغار به طرف قلعهء سفيد و شولستان رفتند و امير شاه ملك با تومانهاى جوانغار به جانب شبانكاره روان شدند و ميرزا رستم عازم اصفهان گشت .\r\nو آن حضرت بلدهء فرخندهء شيراز محل اقامت ساخت و به مصالح مملكت پرداخته مفسدان را برانداخت و اساس سلطنت فارس كه سمت اندراس يافته بود بار ديگر به عدل شامل آن حضرت معمور شد و امراى لرستان و شولستان\r\nمصرع\r\n به درگاه عالم‌پناه آمدند \r\nو ملك گرگين از ولايت لار و ناحيت دريا بار احرام كعبهء آمال بسته به شرف قبلهء اقبال مشرف شد و پيشكشهاى پادشاهانه به موقف عرض رسانيد و محل قبول يافت و آن حضرت همه را انعام و اكرام فرموده به اوطان و بلدان ايشان اجازت\r\n\r\n","description":"","footnote":"","page_name":" 223 ","page_number":233},
  {"content":"\r\n\r\nمراجعت فرمود .\r\nو آن حضرت پيشتر ايلچى به جانب شوشتر فرستاده بود و سلطان اويس بن شاه ولد بن شاهزاده شيخ على بن سلطان اويس را استمالت داده و او فرستاده را معزّز و مكرم داشته و قاصد همراه ساخته به شيراز آمدند و حضرت اعلى ايلچى را رعايت فرموده رخصت معاودت نمود و باقى ماه مبارك رمضان در دار الملك شيراز گذرانيد و هلال فرخ فال شوال به فروغ عالم‌افروز جهان را منور گردانيد .\r\nبيت\r\n روز طرب رخ نمود روزه به پايان رسيد * رايت سلطان عيد بر سر ميدان رسيد \r\nو آن حضرت جهت اقامت صلوة عيد عزيمت مصلّى فرمود .\r\nبيت\r\n خوشا نسيم مصلى و آب ركناباد * غريب را وطن خويش مىبرد از ياد \r\nاهالى شيراز به زبان نياز با هزار اعزاز مىگفتند\r\nقطعه\r\n طلوع كوكبهء عيد بر تو ميمون باد * كه هست طلعت تو بر جهانيان ميمون\r\nمخالف تو چو ماه از محاق در كم‌وكاست * و ليك دولت تو چون هلال روزافزون \r\n\r\nذكر سيورغال فرمودن بعضى ممالك عراق عجم به جانب امير اعظم الياس خواجه بهادر\r\nچون ممالك عراق عجم بار ديگر\r\n\r\n","description":"","footnote":"","page_name":" 224 ","page_number":234},
  {"content":"\r\n\r\nمصرع\r\n تعلق به ديوان اعلى گرفت \r\nحضرت خاقان سعيد در هرولايت سردارى كه رعايا در كنف رعايت و برايا در پناه حمايت او توانند بود تعيين فرمود . نويين اعظم و رستم روز رزم امير مبارز الدين الياس خواجه بهادر را به امارت مملكت قم و كاشان و رى و رستمدار تا حدود گيلان بازداشت و زمام تمام مهام آن ولايات به قبضهء عدالت و شجاعت او باز گذاشت و فرمان اعلى نفاذ يافت كه اموال و متوجهات آن ولايات در وجه اخراجات لشكرها كه ملازم او باشند صرف نمايد و در تمهيد معدلت و تشييد مرحمت كه موجب نيكنامى دنيا و آخرت است تقصير جايز ندارد و مقاصد خلايق را على تفاوت درجات به حصول موصول داشته از ملاحظهء انزل الناس منازلهم طرفة العينى غافل نباشد و از صلاح و فساد و ضبط ممالك و حفظ مسالك به قدر قدرت خبردار بوده پيوسته قاصدان جهت اخبار و استخبار به درگاه فلك‌اقتدار فرستد و در استمالت رعيّت و آبادانى ولايت و ترغيب زراعت و تحريض عمارت اهتمام تمام به جاى آرد و در قهر مفسدان و قمع شريران سعى بليغ نمايد تا مرضى الأثر و محمود الخبر باشد .\r\nمصرع\r\n در همه عالم به از نيكى نباشد هيچ‌كار \r\n\r\nذكر عزيمت سلطان آفاق به عزم زيارت حضرت شيخ مرشد ابو اسحق\r\nبر ارباب الباب چون فروغ آفتاب عالمتاب واضح است و بر كبير و صغير چون پرتو خورشيد جهانگير لايح كه تحصيل سعادات دارين و تكميل مرادات منزلين به وسيلهء حجت اولياى دين و ذريعهء ارادت اصحاب يقين تواند بود ، بنابرآن حضرت خاقان سعيد عزيمت زيارت حضرت قدس منزلت عرض منقبت ، قطب آسمان ولايت ، مهر سپهر هدايت ، مرشد الخلق الى الحق\r\n\r\n","description":"","footnote":"","page_name":" 225 ","page_number":235},
  {"content":"\r\n\r\nشعر\r\n سمى خليل اللّه مرشد خلقه * رشيد بنور اللّه نور قبره\r\nتوسل ارباب الهداية بابه * و مخزن اسرار الولاية صدره\r\nفان رمت اصحاب المنى بوسيلة * الا انما خير الوسائل نذره \r\nمقرب حضرت الخلاق ، قطب الآفاق ، الشيخ المرشد ابو اسحق ابراهيم قدس سرّه العزيز و فيضه العميم .\r\nبيت\r\n حديث قبهء زرين رواق سيمين طاق * * كتابه‌اى است بر ايوان شيخ ابو اسحق \r\nشعر\r\n ثلاثة تشرق الدّنيا ببهجتها * شمس الضحى و ابو اسحق و القمر \r\nفرمود و چون بدان مزار متبرك و مرقد مبارك كه به حقيقت مقصد دعوات مقبوله و مهبط بركات مأموله است رسيد جبين اخلاص و اعتقاد بر آستان فلك نهاد نهاد و شرايط تبجيل و تقبيل و ما يكون من هذا القبيل به تقديم رسانيد و مجاوران و ساكنان را به فضل انعام و بذل اكرام خوش‌وقت گردانيده و هنگام مراجعت به زيارت آفتاب فلك هدايت و مركز دائرهء ولايت سيدى داود قدس سره فرمود و شرف تقبيل خرقهء بهترين عالم صلى اللّه عليه و سلم دريافت و به مجموع زيارات و مشاهد بزرگان كازرون رفته استمداد نمود و از راه كول به جانب شيراز عود نمود .\r\nو عنايت آن حضرت بار ديگر سلطنت مملكت فارس را به فرزند سعادتمند ميرزا ابراهيم سلطان ارزانى داشت و ايالت تختگاه سليمانى را به حسن معدلت او بازگذاشت و به طريق نصيحت بر زبان شفقت راند كه اگر زمانه چشم زخمى رساند شايد كه حسن حكمت الهى در آن باشد .\r\n\r\n","description":"","footnote":"","page_name":" 226 ","page_number":236},
  {"content":"\r\n\r\nمصرع\r\n شايد كه چو وابينى خير تو در اين باشد \r\nتا از خواب غفلت بيدار شده عواقب امور به چشم بصيرت بيند و پشت به مسند اتفاقات دولت كه مانند زيارت طيف و سحابهء صيف است بازننهد . از واقعهء زمان و حادثهء آسمان ننشيند .\r\nمصرع\r\n مشو غافل كه نتوان شد ز مكر آسمان ايمن \r\nشكر للّه تعالى كه به ذات بىمثال فرزندى طول اللّه عمره از نوايب زمان و مكاره حدثان آسيبى نرسيد و طايفه‌اى كه هواجس خذلان و وساوس شيطان در ايشان متمكن بود جزاى اعمال ديدند و سزاى افعال كشيدند و حالا اختيارا و اضطرارا سر بر خط عبوديت دارند . بعد از اين رجا به فضل الهى واثق است كه هرروز رايات دولت عالىتر و آيات نصرت متوالىتر باشد بايد كه صورت التعظيم لامر اللّه بر صفحهء خاطر نگاشته و معنى و الشفقة على خلق اللّه مرعى داشته به مقتضى آن عمل نمايد .\r\nو آن حضرت اصول و اعيان آن مملكت را ترتيب و عنايت فرموده كار مملكت فارس صار كما كان و الغناء زيادة . اما بعضى اهالى و متوطنان فارس به سبب آن فتنه پايمال قضا و قدر و دست‌فرساى خوف و خطر گشتند و اعلام عالم‌ستان به تأييد ملك مستعان از تختگاه سليمان عليه السلام عازم دار الأمان كرمان شد .\r\n\r\nذكر نهضت موكب ظفرنشان به جانب مملكت كرمان\r\nحضرت خاقان سعيد در آن زمان كه عزيمت تسخير مملكت فارس مىفرمود نشانى به جانب كرمان پيش سلطان اويس بن امير ايدكو برلاس ارسال نمود . مضمون آن‌كه :\r\n\r\n","description":"","footnote":"","page_name":" 227 ","page_number":237},
  {"content":"\r\n\r\n« هركه را سعادت جاودانى مساعدت نمايد و عنايت ربانى نشان فرمانبردارى او را به توقيع اولى الامر منكم موشّح فرمايد بر عامهء خلايق واجب است كه احرام خدمت او بسته روى به حريم اخلاص نهند و دست در فتراك اطاعت او زده عنان به قبضهء ارادت او دهند به تخصيص كسانى كه به سوابق مرضى مستظهر بوده آبا و اجداد ايشان در وظايف خدمتگارى اين خاندان آثار يد بيضا نموده‌اند و درجهء بلند و منصب بزرگ يافته اعنى جناب برادرى كه به واسطهء تربيت و عنايت ما در مسند امارت متمكن است و توقع و چشم‌داشت از طيب اعراق و كرم اخلاق آن است كه چون بر مضمون مفاوضه واقف گردد ، بىتوقّف و تفكر و تردد بدين جانب حركت فرمايد چند كرّت مكتوب نشسته و استدعا نموده اثر اجابت پيدا نشد مانع آن نهضت مبارك معلوم نيست . اگر شرايط اخلاص و طاعتدارى به‌جاى آورد دواعى همت ملكانه و مساعى مكرمت شاهانه بنابر قضيهء  مَنْ جاءَ بِالْحَسَنَةِ فَلَهُ عَشْرُ أَمْثالِها  « 74 » در تقريب و ترحيب اثر ثمرهء اخلاص و فر سعادت اختصاص ظاهر گرداند و اگر از ربقهء طاعتدارى سرتافته عصيان ادبار او را دريافته باشد و سوابق حقوق به لواحق عقوق تبديل نمايد هرآينه به موجب حكم ذلك بما قدّمت ايديكم بواعث سياست در تعريك او تحريك داده آيد . به حمد اللّه قدرت مراعات و قوت مكافات حاصل است . »\r\nچون ايلچى به كرمان رسيد و از احوال سلطان اويس تفرس نمود معلوم كرد كه خاطر آمدن ندارد و ايلچى بازمانده عذر معلول كه در تأخير توجه گفته بود به عرض رسانيد و چون جواب نه بر وفق صواب بود و در وقت فتح اصفهان كه او را طلبيده بودند نيز تقاعد نموده بود ، اين عذرنا مسموع ضميمهء آن شد و مزاج همايون متغير گشته آتش غضب اشتعال يافت و عنان اهتمام به صوب انتقام والى كرمان تافت و والده و نوكران او را كه خدمتى على الرسم آورده بودند قيد فرمود و عساكر درياموج انجم‌فوج ، به جانب كرمان عزيمت نمود .\r\n\r\n\r\n","description":"","footnote":"\r\n( 74 ) . سورة الأنعام 160 .\r\n","page_name":" 228 ","page_number":238},
  {"content":"\r\n\r\nبيت\r\n سحرگه به هنگام بانگ خروس * نهادند بر كوههء پيل كوس \r\nاعلام ظفرپيكر و چتر فرخ‌اختر از دار الملك شيراز در اهتزاز آمده به نواحى سيرجان رسيد و آن حضرت به زيارت مرقد منوّر و مشهد معطر شاه شجاع كرمانى كه جلوه‌گاه طاوسان بساتين انس و تذروان رياض قدس است فرموده شرايط زيارت به جاى آورد و ميل نظارهء قلعهء سيرجان كرد و آن قلعه‌اى است كه كاتبان ديوان ايوان نيلوفرى به خامهء خورشيد خاورى گوييا بر كتابهء آن نوشته‌اند كه .\r\nبيت\r\n فلك را اين سرافرازى از آن است * كه برجى از حصار سيرجان است \r\nدر اين اثنا ، مرتضاى اعظم و شيخ الأسلام معظم ، امير سيد شمس الدين بمى قدس سره از طرف كرمان آمد و آن حضرت جناب مشار اليه را اكرام و احترام فرمود .\r\nخدمت سيد زبان به شفاعت ان تعذبهم فانهم عبادك گشاده تقبل نمود كه اگر آن حضرت لشكر را از خرابى منع فرمايند و عنان عزيمت به جانب خراسان انعطاف فرمايند ، جناب سيد سلطان اويس را شاء ام ابى به دار السلطنهء هرات آرد . آن حضرت با آن‌كه از سلطان اويس رنجيده بود شفاعت بزرگ رد نفرمود و حكم همايون نافذ شد كه لشكر خرابى نكند و امرا كه به تاخت جيرفت و گرمسيرات رفته بودند باز آمدند و موكب ظفرنشان به جانب ممالك خراسان مراجعت نمود . *\r\n\r\nوقايع سنهء تسع عشر ذكر معاودت از ولايت كرمان به صوب مملكت خراسان\r\nچون قضيهء كرمان به توسط مرتضاى اعظم سيد شمس الدين و وعدهء آمدن سلطان اويس موقوف شد ، حضرت خاقان سعيد ، از قصبهء سيرجان به راه بيابان عازم\r\n\r\n","description":"","footnote":"","page_name":" 229 ","page_number":239},
  {"content":"\r\n\r\nخراسان گشت و ولايت قهستان از يمن مقدم خاقان گيتىستان رشك روضهء رضوان آمد و اهالى خراسان چندان نشاط و انبساط نمودند .\r\nمصرع\r\n كه زبان وصف آن نيارد كرد \r\nو اكابر و اصاغر و قوى و ضعيف و وضيع و شريف و كبير و صغير و برنا و پير به هزار زبان مىگفتند .\r\nبيت\r\n منت خداى را كه به تن جان رسيد باز * جان را رسيد مژده كه جانان رسيد باز\r\nسرو سهى كه از چمن ملك رفته بود * سوى چمن چمان و خرامان رسيد باز\r\nيعنى معين دولت و دين خسرو زمان * از ملك فارس سوى خراسان رسيد باز \r\nو آن حضرت اواسط محرم در دار السلطنهء هرات نزول اجلاس فرمود اهالى آن بلده را به حسن عنايت و لطف عاطفت رعايت نمود .\r\n\r\nذكر ميرزا اميرك احمد و ميرزا ايلنگير و فكر فاسد و تدبير كاسد ايشان\r\nميرزا اميرك احمد بن ميرزا عمر شيخ كه در نواحى اندگان عصيان ميرزا الغ بيك گوركان نموده امرا را به قتل آورده و به جانب كاشغر رفته بود و حضرت خاقان سعيد رعايت صلهء رحم نمود و استمالت‌نامه فرستاده او را طلب فرمود چنانچه شرح آن گذشت در اين اثنا ، به دار السلطنهء هرات آمده به شرف ملازمت مشرف گشت و او با ميرزا ايلنگير بن ميرزا ابا بكر مصاحب شد . صبح و شام به شرب مدام مشغول بودند و جمعى نوكران فتان تخيلات سلطنت و تسويلات شيطنت در خواطر ايشان نشاندند و شرح قضيه به مسامع عليه رسيد . در اثناى اين حال و جست‌وجوى اين مقال از پيش ميرزا قيد و عرضه داشت رسيد : مضمون آن‌كه ميرزا بايقرا طايفه‌اى\r\n\r\n","description":"","footnote":"","page_name":" 230 ","page_number":240},
  {"content":"\r\n\r\nهتاك سفاك با خود متفق ساخته قصد ميرزا قيدو كرد و او بر مكر او وقوف يافته ميرزا بايقرا را گرفت و مفتنان را به عالم عدم فرستاد و ميرزا بايقرا در سلاسل و اغلال موقوف اشارت آن حضرت است .\r\nامراى كامگار و نواب نامدار به موقف عرض رسانيدند كه حقيقت اقرب الأقارب عقرب العقارب ظاهر شد و قبايح افعال و فضايح اعمال شاهزادگان از حدّ عد تجاوز نمود هرچند ايشان را كارى دست نمىدهد اما مترصّد فتنه‌اند . مبادا كه ناگاه چشم‌زخمى رسد كه تدارك آن ممكن نباشد و بعد از اين بر ايشان اعتماد نماند و واجب است كه تأديب ايشان چنان واقع شود كه مردم دوربين را ديدهء عبرت در آن حيران ماند . چه كفران نعمت و نسيان تربيت سبب انهدام قصر حيات است و موجب انهزام خيل ثبات . آن حضرت باوجود اين حالات شفقت نموده فرمود كه ميرزا اميرك احمد متوجه خانهء كعبه شود و ميرزا بايقرا از آب سند گذرد و در ممالك هند هرجا خواهد باشد و ميرزا ايلنگير را در كشتى نشانند .\r\nمصرع\r\n تا بخت و طالعش به كجا سر برآورد \r\nهريك را چند نوكر ملازم ساخته از حدود ممالك محروسه بيرون بردند .\r\nمصرع\r\n رفتند چنان‌كه آمدن نيست دگر \r\n\r\nذكر جلوس شاهزادهء عالميان غياث الدين ميرزا بايسنغر بهادر بر مسند ديوان\r\nحضرت خاقان سعيد\r\nبيت\r\n نوباوهء باغ پادشاهى * گلدستهء گلشن الهى \r\n\r\n","description":"","footnote":"","page_name":" 231 ","page_number":241},
  {"content":"\r\n\r\nغياث الدولة و الدين ميرزا بايسنغر را كه خاطر نقادش مخزن اسرار دانش و ضمير وقادش مطلع انوار آفرينش بود فرمود كه در ديوان اعلى نشيند .\r\nبيت\r\n به فرياد فريادخواهان رسد * به داد دل دادخواهان رسد \r\nشاهزادهء ستوده ذات پسنديده‌صفات چون روح منور و عقل مصور افسر فرخندگى بر سر و قباى زيبندگى در بر ، سرير ديوان را به فرّ مقدم مزين گردانيد و مهمات عالميان را به مقتضاى عدالت به فيصل مىرسانيد . گاه به استماع قضايا و دعاوى رعايا كه ودايع حضرت عزت‌اند به موجب كلكم راع و كلكم مسئول عن رعيته مشغول گشته به نص  فَاحْكُمْ بَيْنَ النَّاسِ بِالْحَقِّ  « 75 » حكم مىفرمود و گاه به نظر غضب در حال ظالمان جفاكار نگار كرده به فرمودهء  وَ لَكُمْ فِي الْقِصاصِ حَياةٌ  « 76 » عمل مىنمود و در ديوان خاقان كامگار روزبار بر يمين و يسار ملوك نامدار و دانايان روزگار كمر انقياد بسته ايستاده بودند و گوش هوش به استماع فرمان نهاده به دل‌وجان امتثال آن مىنمودند .\r\nقطعه\r\n ز بس هجوم سلاطين چنان شدست درش * كه آفتاب به صد حيله يابد آن‌جا بار\r\nكسى گمان نبرد در جهان به انصافش * كه بر دلى رسد از گردش سپهر آزار \r\n\r\n\r\n","description":"","footnote":"\r\n( 75 ) . سورة ص 26 .\r\n( 76 ) . سورة البقرة 179 .\r\n","page_name":" 232 ","page_number":242},
  {"content":"\r\n\r\n\r\nآمدن امير شمس الدين بمى قدس سره\r\nجناب سيادت‌مآب امير شمس الدين بمى كه قضيهء سلطان اويس بن امير ايدكو را متعهد شده بود از جانب كرمان به دار السلطنهء هرات آمد و به عرض همايون رسانيد كه سلطان اويس موعظه و نصيحت اگرچه بسيار شنيد اندكى نشنيد .\r\nحضرت خاقان سعيد را نايرهء خشم اشتعال يافته به احضار لشكرها فرمان فرمود و امراى نامدار و لشكر بسيار نامزد جانب كرمان شدند . امرا : امير ابراهيم برلاس و امير يادگار شاه ارلات و امير حسن صوفى ترخان و امير عليكه كوكلتاش و امير حسين صوفى ترخان و امير فرمان شيخ و امير قناشيرين و امير موسى و از ماوراء النهر امير عادل بيك و امير اسكندر و امير ابا بكر آق‌تيمور و از سيستان شاه قطب الدين و از فراه شاه اسكندر ينالتكين و باقى سرداران مملكت نيمروز و امراى فارس و عراق با چهل هزار سوار نصرت شعار اوايل ربيع الآخر به نواحى كرمان رسيدند و كرمان مجمع فتنه و بلا و مسكن رنج و عنا شد .\r\nسلطان اويس به يراق مقابله و مقاتله از شهر بيرون آمد . اما از بيم سپاه ظفرپناه روبه‌روى نتوانست ايستاد . پشت به ديوار حصار باز داد .\r\nبيت\r\n دشمن چو كوه حملهء ما را نداشت پاى * زان رو چو كاه پشت به ديوار باز داد \r\nلشكر منصور به شدت سنان وحدت تيغ بران و ديده‌دوزى عقاب پران آهنگ جنگ كردند و سپاهيان كرمان به قدم محاربه پيش آمدند . هرروز از آن زمان كه شاه عرصهء نيلوفرى به عزم جهانگيرى از افق بحر نيلگون سر برآورد تا آن ساعت كه خرگاه رحلت بر اطراف بنفشه‌زار مغرب زد گردن‌افرازان فضاى وغا و سربازان ميدان هيجا فرش اديم رنگ زمين را به خون دليران طراوت اطلس لعل مىدادند و به زبان سنان و بيان شمشير جان‌ستان شرح جدال و عرض قتال مىكردند . برين منوال\r\n\r\n","description":"","footnote":"","page_name":" 233 ","page_number":243},
  {"content":"\r\n\r\nهفتاد روز گذشته اهل شهر به تنگ آمدند . سلطان اويس به تضرع سفرا پيش امرا فرستاد كه اگر حضرت خاقان سعيد خون او را بخشيده مرحمت فرمايد او اعتماد نموده به خدمت بندگى حضرت آيد . امرا صورت قضيّه را عرضه داشت پايهء سرير اعلى كردند . چون طبيعت حضرت بر مرحمت مجبول بود ، ملتمس مبذول نموده فرمود كه سلطان اويس چند كرت وعده كرده وفا ننمود و اگر حالا در اين قول صادق است معتمدى را فرستد و الّا تا شهر مسخر نشود امرا برنخيزند . امرا چون رخصت مصالحه يافتند مصلحت چنان ديدند كه امير شيخ حسن كه جملة الملك آن مملكت بود با سلطان اويس عهد و پيمان بسته پيش آن حضرت برند و لشكر از ظاهر كرمان برخيزد . كرمانيان شادمان گشته امير شيخ حسن را به موجبى مقرر و خدمتى درخور روان ساخته لشكرها از در كرمان برخاست .\r\nامير حسن صوفى و باقى امرا ، اواخر رجب ، به هرات آمده امير شيخ حسن را به شرف پاىبوس رسانيدند و او عرضه داشت كه هرچند عواطف بىكرانه و عوارف بىبها و بهانهء آن حضرت زياده از آن است كه هرچه فرمايد بر آن وثيقتى بايد يا معاهدتى شايد ، اما از براى تيمن و تفأول به نام بارى عز و علا چون معاهده ميان اصناف عالميان و طبقات آدميان سنتى مألوف و عادتى معروف است و مماليك را با مالكان اين نوع مباسطت وقوع يافته سلطان اويس از بهر اطمينان خود بنده را فرستاد كه از بندگى حضرت عهدنامه برم تا بىتردد متوجه زمين‌بوس شود .\r\nآن حضرت فرمود كه للّه الحمد كه قوت كامل و قدرت شامل به نوعى حاصل است كه اگر خواهيم لطفا او عنفا او را حكم شنوانيم . اما بنابر التماس سلطان اويس به نيت درست و اعتقاد صافى خداى را جل و علا ياد مىكنيم كه از اين ساعت كه اين عهدنامه در ميان آمد ، دل و زبان ظاهر و باطن در اين سخنان يكسان دارم كه با سلطان اويس هيچ بدى در دل ندارم و قصد او نكنم و به قدر وسع در دفع قاصد او كوشم و اگر پيش ازين جهت مصلحت ملك حكم كرده‌ام يا مواضعه داشته‌ام يا پيغام داده يا نامه‌اى نوشته‌ام اين زمان خلاف آن كنم و تا او\r\n\r\n","description":"","footnote":"","page_name":" 234 ","page_number":244},
  {"content":"\r\n\r\nبدين كه وعده كرده وفا نمايد ما نيز برين وجه كه تقرير كرده‌ايم ثابت باشيم و برين عهد تا از طرف او نقصى پيدا نيايد وفا نماييم . او مىبايد كه به استظهار تمام متوجه شود .\r\nمصرع\r\n كاز اين طرف همه لطف و رعايت است و عنايت \r\nچون حكايت مخالفتى درميان آمده اگر او از آمدن ابا نمايد در ذمت همت سلطنت فرض عين است لشكر فرستادن بل عين فرض خود متوجه شدن . اگر آيد از برادران و فرزندان عزيزتر باشد .\r\nامير شيخ حسن بر اين عهد و پيمان عازم كرمان شد .\r\n\r\nذكر قضاياى ماوراء النهر\r\nجناب مغيث الدين ميرزا الغ بيك هفتدهم محرم در ساحل آب خجند برابر شاهرخيه * سراپردهء همايون بازكشيد و از جانب خوارزم خبر رسيد كه جبار بردى چنگيز اغلان را گريزانيده الوس اوزبك را مسخر ساخت . ميرزا الغ بيك به عزم معاودت بر سيحون پل بسته اواخر صفر به سمرقند رسيد .\r\nو در ربيع الأول ، امير حمزه ترخان به آن جهان خراميد و برادرانش امير محمد صوفى و امير سيد احمد به جهت تعزيت عزيمت ماوراء النهر نمودند و ميرزا الغ بيك ايشان را نوازش و پرسش فرمود و رعايت كرده رخصت معاودت داد .\r\nو ميرزا اميرك احمد كه در زمان عصيان ساكن كاشغر بود ، چون متوجه خراسان گشت - چنانچه شرح آن گذشت - امير شيخ على طغايى را به نيابت خود در كاشغر گذاشته بود . امير شيخعلى پسر خود را به سمرقند فرستاد و روح امير بزرگ را شفيع ساخت كه ميرزا الغ بيك گناه او را بخشد و كسى به كاشغر فرستد تا او مملكت تسليم نموده متوجه سمرقند شود . ميرزا الغ بيك صديق و على مكريت را روان فرمود و طغايى كاشغر تسليم نموده به سمرقند آمد و شاهزاده او را تربيت كرد .\r\n\r\n","description":"","footnote":"","page_name":" 235 ","page_number":245},
  {"content":"\r\n\r\nدر وقتى كه حضرت خاقان سعيد از جانب مملكت فارس به خراسان رسيد ايلچيان نقش جهان پسر شمع جهان از طرف مغولستان آمده بيلاكات و تنسوقات آن ولايات آورده اظهار انقياد نمودند و آن حضرت ايلچيان را به مواهب انعام نواخته و اسباب مصادقت محكم ساخته رخصت عود فرمود .\r\nو از جانب ولايت اوزبك ، پسران خواجه لاق گريخته آمدند و عرضه داشتند كه ولايت اوزبك به‌هم برآمده .\r\n\r\nذكر مخالفت نوكران ميرزا قيدو با او\r\nحضرت خاقان سعيد در آن زمان كه ممالك قندهار و افغانستان تا حدود هندوستان سيورغال ميرزا قيدو بهادر فرمود ، امير بهلول برلاس را به ضبط مصالح آن ممالك ملازم او تعيين فرمود و اين بهلول در وقت مخالفت امير شيخ نور الدين با او موافق بود و چون شيخ نور الدين مغلوب شد امير بهلول را پيش آن حضرت آوردند . از كمال مرحمت از سر گناه او گذشته او را ملازم ميرزا قيدو ساخت . بنابر آن‌كه در زمان حضرت صاحبقران پدر او ملازم ميرزا پيرمحمد بود ، بهلول برلاس امير الأمراى قيدو شده مستى حكومت او را بر نسيان حقوق داشت و تربيت او را نابوده انگاشت و طريق وفا و مردمى را پشت‌پا زده دست در دامن بىباكى محكم ساخت و سر از گريبان تسلط برآورده جمعى را چون حسن اختاچى و لقمان‌قرا و عثمان على با خود موافق ساخته عهد بستند كه ميرزا قيدو را از ميان بردارند و ميرزا سنجر برادر او را به جاى او نصب كنند . ميرزا قيدو آگاه شد . از ميان ايشان كناره گرفت و صورت حال عرضه داشت آن حضرت نمود . حضرت اعلى امير نوشيروان و جمعى قوچينان را با دو هزار سوار نامزد آن طرف كرده فرمود كه ميرزا قيدو را به مقر عزّ او رسانند و مخالفان او را آواره گردانند . نوكران قديمى ميرزا پيرمحمد كه در ميان ياغيان بودند ، چون آوازهء سپاه نصرت پناه شنودند از نمك‌حرامان برگشته ميل ولىنعمت نمودند و ميرزا قيدو به لشكر مستظهر شده چون آفتاب تيغ جهانگشاى گشاده‌روى به مخالفان\r\n\r\n","description":"","footnote":"","page_name":" 236 ","page_number":246},
  {"content":"\r\n\r\nآورد و اعدا تاب مقاومت نياورده ذره‌وار متفرق و پريشان شدند و ميرزا قيدو مظفر و منصور به تخت بخت خود رسيد و بهلول برلاس و حسن اختاچى اعتماد بر كرم آن حضرت نموده عازم خراسان گشته و امرا را شفيع ساخته به گناه اعتراف نمودند . آن حضرت رقم عفو بر جريدهء جريمهء ايشان كشيد و از آن درگذشت .\r\nمصرع\r\n گناه را كرم او به از هزار شفيع \r\nاگرچه ملامت فرمود موأخذه نفرمود .\r\nدر اين اثنا ، ايلچى خضر خان از جانب تختگاه هندوستان دهلى رسيد و به اتفاق فرستادهء آن حضرت كه بعد از فتح ممالك فارس به آن طرف رفته بود و همراه ايلچى بازآمده پيشكشهايى پادشاهانه به عرض رسانيد و عرضه داشت كه ميرزا قيدو قاصد فرستاده كه در ممالك هندوستان خطبه و سكه به نام او كنند و ما موقوف اشارت آن حضرتيم و التماس نمود كه چون اكثر ولايات هندوستان تابع فرمان خضر خان است اگر در خطبه از براى تسكين فتنه نام او برند نواب حضرت حاكمند .\r\nآن حضرت ايلچى را رعايت نموده و ايلچى ديگر همراه ساخته فرمود كه در خطبه اولا ذكر القاب حضرت شاهرخى كنند و آخرا نام خضر خان برند . * برين فرموده ايلچيان عزيمت نمودند .\r\n\r\nذكر فرستادن ميرزا سيورغتمش به طرف بدخشان\r\nشاه نيكپى شاه از طرف بدخشان چهاردهم ربيع الأول به دار السلطنهء هرات آمد و بر درگاه جهان‌پناه از برادران و قرابتان شكايت كرد و شرح آن حكايت كه شاه بهاء الدين براى اداى مال بدخشان ايلچى طلبيده بود و باز تمرد نمود و لشكر منصور قصد او كرده او پناه به كوههاى سخت برده به تفصيل گزارش يافت و امرا كه در بدخشان به طلب شاه بهاء الدين هرسو شتافتند و از او اثر و نشان نيافتند مملكت بدخشان به شاه محمود برادر شاه بهاء الدين دادند . شاه بهاء الدين به ولايت مغول\r\n\r\n","description":"","footnote":"","page_name":" 237 ","page_number":247},
  {"content":"\r\n\r\nرفته و از آن‌جا مأيوس بازآمده باوجود اين حركات اعتماد بر كرم آن حضرت كرده به هرات آمد و احوال اختلال بدخشان بازنمود . خاطر خطير آن حضرت كه عكس‌پذير انوار تقدير است ضبط و دارايى آن مملكت را به فرزند سعادتمند ميرزا سيورغتمش بهادر عنايت فرموده و عنان اوامر و نواهى آن نواحى را به كف كفايت و قبضهء درايت نواب او تفويض نمود و جناب شاهزاده اوايل جمادى الأخرى با لشكر عازم آن طرف شد و آن ولايت به يمن قدوم او زينتى تازه و رتبتى بىاندازه يافت و ساكنان آن ولايت آسوده شدند .\r\nو امير سلطان احمد هلال به موجب فرموده عزيمت آن طرف نموده شاه بهاء الدين هم اجازت يافت .\r\n\r\nوقايع سنهء عشرين و ثمانمايه ولادت شاهزاده ركن الدين ميرزا علاء الدوله\r\n طالع عالم مبارك شد به ميمون اخترى * گرد نان مملكت را دوش پيدا شد سرى \r\nكواكب مراد از افق عنايات الهى طلوع كرد و نجوم كامرانى از سطح تأييد ربانى برآمد . كيوان ايوان پادشاهى روى به خانهء شرف آورد و برجيس سپهر سلطنت به اوج كمال پيوست يعنى ولادت با سعادت شاهزاده ركن الدين ميرزا علاء الدوله بن ميرزا بايسنغر شب پنج‌شنبه غرهء جمادى الاولى وقوع يافت .\r\nبيت\r\n طلوع كرد به تأييد حق ز برج جلال * بر آسمان شهى اخترى همايون‌فال \r\nخورشيد روشن‌ضمير سواد آن شب را چون سرمه در چشم كشيد و به آن نيل عارض دلفروز روز را بياراست . گردون خوشهء قيمتى پروين بر طبق عرض نهاده سفيده‌دم درست مغربى را به رسم نثار پيش آورد .\r\n\r\n","description":"","footnote":"","page_name":" 238 ","page_number":248},
  {"content":"\r\n\r\nبيت\r\n دهان او فلك از آفتاب پر زر كرد * بدين بشارت خوش صبح چون زبان بگشاد \r\nساعتى كه سعود آسمانى به آن تولا نمود و طالعى كه مشترى از آن استفادت سعادت فرمود ، زهره به نواى روح‌افزا پير صاحب‌تمكين كيوان را در رقص و حالت آورده و بهرام به صاحب طالعى شرف سعد اكبر يافته عطارد به اصطرلاب آفتاب ارتفاع وقت گرفته و به دوات سيمين ماه و كلك زرين شهاب زايچهء طالع همايون به جدول صبح و شنگرف شفق بر اوراق افلاك كشيد . حضرت خاقان سعيد و جناب شاهزادهء جوان‌بخت ميرزا بايسنغر را از طلعت قرة العين نور ديده فزود و صورت دلخواه در آيينهء مراد روى نمود . اميد به فضل الهى واثق است كه به اعلى مدارج پادشاهى ارتفاع خواهد فرمود . للّه الحمد كه نقشى كه در آيينهء خيال آمده بود همان بعينه جمال نمود .\r\n\r\nذكر احوال امير سيد فخر الدين وزير و مآل حال او\r\nدر اين سال ، به حسب اقتضاى قضاى آسمانى و حكم تقدير يزدانى رنگى از خم روزگار آشكارا شد و نقشى از كعبتين فلك روى نمود كه از اول عهد جهان الى يومنا هذا در نظر مورخان و قلم محرران نيامد . بنابرآن شرح آن بر قلم آمده تا اصحاب خبرت به چشم عبرت و ديدهء بصيرت در احوال روزگار و اوراق ليل و نهار نظر كنند و به دولت فانى مغرور نشوند .\r\nمصرع\r\n ده‌روزه مهر گردون افسانه است و افسون \r\nو تفصيل اين سخن آن است كه چون ميرزا بايسنغر مسند ديوان را مشرف ساخت ، امير سيد فخر الدين به انفراد صاحب‌ديوان بود و در اخذ و ردّ و حلّ و عقد\r\n\r\n","description":"","footnote":"","page_name":" 239 ","page_number":249},
  {"content":"\r\n\r\nمتفرّد و اعيان موفور و روزگار نامحصور حاصل كرد و از كثرت اموال قارون وقت و در نخوت جاه و جلال فرعون عهد شد . و در آن ايام حضرت خاقان سعيد ، به سعى ميرزا بايسنغر ، صاحب اعظم خواجه نظام الدين احمد بن خواجه داود را به شركت سيد در ديوان نشاند و صاحب مشار اليه خوش‌ذهن و حاضرجواب بود و بر معاملات وقوف يافته به جدّ و هزل لطيفه‌هاى پرمائده خرج مىكرد و سيد را مجال تغلّب نمىداد و او به تنگ مىآمد . اما جز تحمّل چاره نداشت و چون معارض بر مكنون اسرار و مخزون ضمير واقف بود خوف او زيادت شد .\r\nو در تاريخ سنهء عشر و ثمانمايه خواجه غياث الدين سالار سمنانى برسيد تقرير كرد و او را معزول ساخته يك سال مير ديوان شد و باز سيد بر خواجه غياث الدين رعايت رعيت مىنمود . اما مهمات امرا به موجب دلخواه سرانجام نمىفرمود . خواجه و عمال او را به عرضگاه حساب آورده خبط و تخليط ايشان به تحقيق پيوست و همه را مقيد ساخته وزارت خواجه غياث الدين چون سيل زود منقطع شد و روزگار چنان او را بيفشرد كه خون از ناخنش بيرون آمد و مستوفى قضا به قلم فنا رقم انتها بر جريدهء او كشيد و باز سيد فخر الدين به استقلال صاحب‌ديوان شد و از آن جماعت كه دربارهء او سعى كرده بودند به تكلف عنيف سيصد تومان بر كار نشاند و در استهلاك و استيصال آن طايفه غايت شرارت به جا آورد .\r\nبيت\r\n روزى كه دست يا بى بر اهل روزگار * در عاقبت نظر كن و كوتاه دار دست\r\nدست ستم دراز مكن اين قدر بدان * كايزد در اجابت مظلوم در نبست \r\nسفك دماء مذموم است و ساعى آن كوتاه عمر . فى الجمله سيد از حضيض خمول باز به اوج قبول ترقى نموده پايه و منصبى يافت كه وراى آن در تصور نگنجد و رونق كار او به حدى رسيد كه فرمان او در اطراف جهان چون قضا و قدر نافذ شد .\r\nدرگاه او ملجأ صغار و كبار و بارگاه او اميدگاه احرار و احبار و اخيار و اشرار آمده\r\n\r\n","description":"","footnote":"","page_name":" 240 ","page_number":250},
  {"content":"\r\n\r\nآنچه او را در وزارت ميسر شد ، هيچ وزير بل امير را دست نداد و به غايات خلاصه مرادات اصحاب قلم و مراقى همم بنى آدم رسيد و در جميع امور تقدير موافق تدبير او آمده سطوت جبروت و نخوت بروت برو چنان مستولى شد كه پاى بر گردن اصحاب ديوان و اكابر جهان نهاد . ملوك ايام و صناديد انام و اشراف اطراف و اعيان زمان به درگاه او رفته در وهلهء اولى هيچ آفريده را بار نبود و چون به چند واسطه رخصت شدى و از چند دربند گذشتى غير از معدودى نام برده ديگرى را مجال دخول محال بود و اكثر ملاقات ناكرده بازگشتى . بارها در خاطر عقلا مىگذشت كه اگر اين صاحب از منارهء احتشام فروافتد صدپاره شود .\r\nمصرع\r\n به قدر الأرتفاع يكون صرعه \r\nدر اين ولا كه شاهزادهء عالىجناب ميرزا بايسنغر مسند ديوان را به شرف جلوس بياراست و به سرعت درايت و حدّت فطانت كه نمونهء برق لامع و آفتاب ساطع بود به تحقيق معاملات التفات فرمود و صورت معاش ناپسنديده و صفت زندگانى ناستوده و طمع اموال مسلمانان و تصرف وجوه ديوان و خيانات و جنايات سيد روى نمود ، عمال ديوان هرچند بر اين سخنان وقوف داشتند باوجود سياست سيد مجال جدال و قوت مقاومت محال مىپنداشتند . چون مزاج بايسنغرى بر او متغير شد ، امير على شقانى كه سيد او را منكوب ساخته بود عرضه داشت كه مبلغ دويست تومان روشن سازد و چهرهء حال او كه به‌سان نيلوفر كبود بود چون گل طرى تازه و خندان شد و شاهزادهء عالىجناب فرمود كه معاملات سيد را تحقيق كنند و مير على نخست سخن تصرف خزانه گفت . فرمان شد كه عرض خزاين كنند . خزانه‌دار جمعى را كه مبلغها براى سيد برده بودند گفت وجوه خزانه بازآريد تا بخيه بر روى كار نيفتد . از آن جمله خواجه پيرعلى بن محمد بايزيد بود محرم اسرار سيد كه بر قضاياى نهانى اطلاع داشت و تمسكات او و پدرش در دست خزانه‌دار بود . ايشان سيد را متقاضى و او هرروز دفعى مىگفت تا سخن به خشونت رسيده قضيه به\r\n\r\n","description":"","footnote":"","page_name":" 241 ","page_number":251},
  {"content":"\r\n\r\nدورودراز كشيد و ميان سيد و پيرعلى بر ساز ناسازگارى پردهء مخالفت را آهنگ بلند شد بلكه كار از پرده‌پوشى گذشت و راز از پرده بيرون افتاد .\r\nحضرت خاقان سعيد اين جماعت را حاضر فرمود به مواجهه تفحص نموده خزانه‌دار گفت زر پيرعلى برده . پيرعلى گفت به سيد داده‌ام و سيد انكار نمود . آن حضرت دربارهء سيد عنايت كرده فرمود كه آنچه از خزانه برده‌اند و مقرّاند به خزانه فرود آورند و بر هركس چيزى روشن شود بازدهد و هركه را در ميان آن معامله بود بدين خيانت مقيد فرمود و سيد بر مسند ديوان نافذ فرمان و استرداد وجوه خزانه مفوض به راى او بود . احوال آن جماعت چنان شد كه .\r\nمصرع\r\n واى بر حال كسى كش غم كند غمخوارگى \r\nاما چون اين سخن در ميان آمد و ايقاقان هرچه از وهم با خود نيز نمىتوانستند گفت به آواز بلند دل‌پرداز مىكردند . حضرت خاقان سعيد فرمود كه تحقيق معاملات سيد كنند و جمعى كه مالها به او داده بودند از اكثر خطها ستدند .\r\nسيد دانست كه شاء ام ابى در واقعه‌اى مشكل و مهلكه‌اى هائل خواهد افتاد .\r\nمصلحت وقت در آن ديد كه مدعاى خصمان قبول كرده آن مبلغ حصار او باشد ، حالا به نقد از سؤال و جواب خلاص يابد . مبلغ دويست تومان كپكى قبول كرد كه به يك سال جواب گويد . چنانچه هرروز مبلغ سى و سه هزار و سيصد و سى و سه دينار و دو دانگ زر عراقى باشد و سيد را مقيّد ساخته به محصل سپردند . در اين اثنا رقعه‌اى به نياز پيش ميرزا بايسنغر فرستاد كه :\r\nبيت\r\n جگر در تاب و دل در موج خون است * گر آرى رحمتى وقتش كنون است \r\nو روح حضرت رسالت را صلى اللّه عليه و آله و سلّم شفيع آورده بود . جناب شاهزاده جواب فرمود كه :\r\n\r\n","description":"","footnote":"","page_name":" 242 ","page_number":252},
  {"content":"\r\n\r\nجناب سيادت‌مآبى اشارتى كه در باب استخلاص نوشته بود و فرموده بود كه از براى روح حضرت رسالت به فرياد رسند . آرى آرى .\r\nشعر\r\n لئن فخرت بآباء ذوى حسب * لقد صدقت و لكن بئس ما ولدوا \r\nهيچ شك نيست كه روح حضرت رسالت به اين افعال راضى نيست و مع هذا تحقيق شناسد كه ما را با او يا هيچ آفريده در عالم غرضى نيست . او از كرده و گفتهء خود برانديشد .\r\nبيت\r\n گر بد نكرده‌اى ز كسان چشم بد مدار * پيوسته در حمايت كردار خويش باش \r\nان اللّه يمهل و لا يهمل مكافات قصد جان و زن و فرزند مردم مىبايد كشيد .\r\nسوء اعمال و قبح افعال سبب و بال و نكال مىشود .\r\nبيت\r\n ظلم كردى عدل مىدارى طمع اينت محال * شربتى دادى به مردم هم از آن شربت بگير \r\nسيد چون جواب شنيد از حيات مأيوس شده پناه به نواب مهد عليا گوهرشاد آغا كه والدهء شاهزاده بود برده التماس شفاعت نمود و دل رحيم شاهزاده بر تضّرع و ابتهال و اختلال احوال او بخشود و حكم برداشتن بند او فرمود . امّا فرود آوردن قسط هرروزه برقرار بود .\r\nو سيد باز در هوس وزارت نه شب مىغنود و نه روز مىآسود . آتش طمع او چنان اشتعال يافت كه مال عالم را در معدهء حوصلهء خود لقمه‌اى مىپنداشت و اكثر وجوه كه به ديوان فرود مىآورد از طيارات مىانگيخت . از جمعى نقد و از بعضى\r\n\r\n","description":"","footnote":"","page_name":" 243 ","page_number":253},
  {"content":"\r\n\r\nقباله مىگرفت . با آن‌كه پهلو به بستر داشت پنبهء غفلت از گوش نمىكشيد و دايما دهان گشاده و زبان به كام نهاده كه از فلان چند تومان و از به همان چنين و چنان حاصل مىتوان كرد . اما روزگار امان نداد . از قصهء غصه و بلبال اهوال به امراض مختلفه و علل متضادّه مبتلى شد . سوداى وزارت دماغ او مخبّط ساخته صفراى ماليخوليا بر سر او تاخت . ضربان دل و خفقان نفس و زردى يرقان و عطش استسقا بر ظاهر و باطن او مستولى شده صاحب فراش گشت و دست اطباى ماهر از معالجهء او قاصر آمد . حسرت وزارت در سينهء پر كينهء او با دلى از شدت انتقام گرم و نفسى چون دم زمهرير سرد و چهره‌اى چون برگ زرير زرد با هزار اندوه و درد گرفتار كردار خود گشته از قيد وجود خلاص شد و اواخر جمادى الأولى رخت حيات به منزل ممات كشيد .\r\nمشاهير خراسان و عراق بل صناديد آفاق باوجود او به حيات خود واثق نبودند و در روز واقعهء او خلايق در مجلس تعزيت به امر و اشارت تهنيت مىگفتند .\r\nشايد در هيچ زمان مجلسى چنان مشاهده نشده باشد .\r\nمصرع\r\n نويد امن‌وامان خاص و عام مىدادند \r\nخواجه مرشد منشى در تاريخ او فرموده .\r\nقطعه\r\n مشهور عصر ، سرور آفاق فخر دين * كاز احتشام سقف فلك بود پست وى\r\nاز صدمت قضا شب يك‌شنبه اوفتاد * در گنبد سپهر صداى شكست وى\r\nتاريخ فوت او به تأمل از اين بدان * ايمن دلند اهل جهانى ز دست وى \r\nاميد به كرم واهب المواهب آن‌كه عاقبت كار همه به خير باشد .\r\nمصرع\r\n با كريمان كارها دشوار نيست \r\n\r\n","description":"","footnote":"","page_name":" 244 ","page_number":254},
  {"content":"\r\n\r\n\r\nذكر آمدن ميرزا الغ بيك گوركان به خراسان و شرح قضاياى ماوراء النهر\r\nجناب مغيث الدولة و الدين ميرزا الغ بيگ از ماوراء النهر عازم خراسان شد و از جيحون عبور نموده خبر وصول او به حضرت خاقان سعيد رسيد و مهد عليا گوهرشاد آغا و غياث الدين ميرزا بايسنغر و ميرزا محمد جهانگير و ميرزا محمد جوكى و باقى شاهزادگان و نويينان و عظماى امرا چند فرسنگ استقبال نمودند و شرايط اكرام و اجلال به‌جاى آوردند و نوزدهم ربيع الأول شاهزاده به شرف آغوش حضرت خاقان سعيد استسعاد يافت و آن حضرت\r\nمصرع\r\n به ديدار فرزند شد شادمان \r\nو چند روز طويهاى پادشاهانه و جشنهايى خسروانه مرتب داشتند .\r\nو آخر ماه ايلچيان خطا را كه پيش از اين به چند ماه آمده بودند طوى داده و انعام فرموده بيلاكات تعيين فرموده اجازت مراجعت يافتند و هم در آخر ماه سلطان اويس بن امير ايدكو را كه از جانب كرمان آمده بود به سمرقند فرستادند .\r\nو در اوايل ربيع الآخر ميرزا الغ بيك ميرزا محمد جهانگير و امير شاه ملك را كه در آن زودى از خوارزم آمده بودند طوى سنگين فرمود و باقى امرا را به خلعتهاى پادشاهانه و اسبان خوب دلجويى نمود و امرا و مقربان ميرزا بايسنغر را رعايت كرد و اوايل جمادى الأولى عازم ماوراء النهر شده ميرزا محمد جوكى را همراه برد و به يك هفته از هرات به سمرقند آمد و يراق قشلاق در حوالى آب ترك فرموده بيست و يكم رمضان در يورت قشلاق فرود آمد و لشكرها جمع شدند و ميرزا الغ بيك چند اغلان اوزبك را كه مقيّد داشت اطلاق فرموده به ولايتشان فرستاد و دهم حوت كه اوايل محرم سنهء احدى و عشرين بود از يورت قشلاق به طرف سمرقند معاودت نمود .\r\n\r\n","description":"","footnote":"","page_name":" 245 ","page_number":255},
  {"content":"\r\n\r\n\r\nذكر آمدن ايلچيان خطا و فرستادن امير اردشير تواچى همراه ايشان\r\nپادشاه خطا دايمنك خان باز ايلچيان فرستاده در ماه ربيع الأول رسيدند .\r\nكلانتر ايشان بىباچين و توباچين و جات‌باچين و تتق‌باچين با سيصد سوار و تحفه و بيلاك بسيار شنقار و اطلس و كمخا و ترغو و آلات چينى و غيره رسانيدند و براى شاهزادگان و آغايان علىحده بيلاكات پادشاهانه آورده بودند و مكتوبى مشتمل بر معانى كه طراز وسايل گذشته باشد و ذريعهء استعطاف آينده آيد . مضمون آن‌كه\r\nاز جانبين رفع حجاب مغايرت و بيگانگى بايد نمود و فتح باب موافقت و يگانگى فرمود تا رعايا و تجار به مراد خود آيند و روند و راهها ايمن باشد .\r\nو در كرّت اول ايلچيان آمده بودند . چون مراجعت نمودند ، امير سيد احمد ترخان اسب بورى جهت پادشاه روان داشته بود . و در نظر پادشاه به غايت مستحسن نمود و براى او چيز بسيارى فرستاده بود و صورت آن اسب را نقاشان آن‌جا كشيده با دو اختاچى كه عنان اسب را از دو طرف گرفته بودند ارسال نمودند و ايلچيان را مهماندارى كرده و مهمات ساخته چنان‌كه گذشت روان داشتند و آن حضرت اردشير تواچى را همراه ايلچيان به جانب خطاى فرستاد .\r\n\r\nذكر نهضت رايت نصرت‌نشان به جانب ولايت قندهار و اسباب آن\r\nحضرت خاقان سعيد نوبت ثانى كه فتح ممالك فارس فرمود ، ميرزا بايقرا را باوجود قبايح افعال شفقت و رعايت نمود و مقتضى صلهء رحم به‌جاى آورده او را به طرف قندهار فرستاد كه مصاحب ميرزا قيدو باشد و ميرزا قيدو رعايت او مىنمود . اما ميرزا بايقرا مودّب و مهذب نگشته در بند قصد او بود . ميرزا قيدو آگاه شده و او را گرفته صورت واقعه عرضه داشت پايهء سرير اعلى نمود . فرمان همايون نفاذ يافت كه\r\n\r\n","description":"","footnote":"","page_name":" 246 ","page_number":256},
  {"content":"\r\n\r\nاو را از آب سند گذرانند تا در ملك هند هرجا خواهد باشد .\r\nو در اين اثنا خبر آمد كه پسر سيفل قندهارى و ملك محمد كه به موجب حكم هريك در آن ولايات صاحب طرفى بودند باهم نزاع مىكنند و رعيت به غايت در زحمت‌اند . آن حضرت امير حسن صوفى ترخان را به آن جانب فرستاد و چون امير به آن جانب رسيد شنيد كه پسر سلطان تواچى شاه اويس نام غزنين را محاصره دارد و سلطان بايزيد پسر سيفل به گرمسير درآمد و جمعى دزدان افغان در گرمسير و نواحى قندهار تا كنار آب سند مردم را به فغان آورده‌اند . امير حسن صوفى احوال ارسال نمود . حضرت خاقان سعيد صلاح ملك در آن ديد كه زمستان در آن حدود قشلاق فرمايد و ميرزا قيدو ميرزا بايقرا را به جانب هندوستان نفرستاده بود . آن حضرت قاصدى پيش ميرزا قيدو فرستاد كه چون ميرزا بايقرا به طرف هند نرفته او را بدين جانب فرستد و رايات ظفر آيات اواسط سنبله منتصف رجب از دار السلطنهء هرات به سر پل مالان فرمود و در آن منزل به شرايط اداى دعاى استفتاح اشتغال نمود .\r\nو در همان روز جهان اوچ‌قرا از جانب ميرزا قيدو رسيد و به موقف عرض رسانيد كه ميرزا بايقرا مىرسد . آن حضرت جهان را در روز پيش ميرزا قيدو فرستاد و پيغام داد كه ما به جهت هزاره عازم آن طرف شده‌ايم . او بايد كه خاطر خود بد نكند و چون ميرزا بايقرا رسيد آن حضرت خضر خواجه را ملازم او به سمرقند فرستاد و موكب ظفرشعار به سه روز به قصبهء اسفزار آمد و در سر پل تبان سراپردهء جهانستان بازكشيد و ميرزا بايسنغر به اردوى همايون پيوست و بعد از هفته‌اى ركاب ظفر انتساب حركت نموده و كميت صبا رفتار مراحل و منازل پيموده چهاردهم شعبان در لب آب هيرمند كه يورت قشلاق مقرر بود نزول فرمود .\r\nو در روز ديگر امير حسن صوفى از جانب قندهار رسيد و امراى نامدار با لشكر بسيار به عزم ايلغار سوار شدند و آن حضرت ستيزد را پيش ميرزا قيدو فرستاد و فرمود كه او از آن طرف پيش آيد و موكب همايون از اين طرف جنبش نمايد تا به\r\n\r\n","description":"","footnote":"","page_name":" 247 ","page_number":257},
  {"content":"\r\n\r\nاتفاق هزاره را از ميان بردارند و چون درميان اشرار جمعى اخيار خواهند بود كه در سوء اعمال و قبح افعال به آن بىباكان موافقت نخواهند نمود و هرگاه سپاه ظفرپناه در آن ديار دست اقتدار برآورد هرآينه آن بيچارگان پايمال محنت و بلا شوند ، بنابرآن آن حضرت مولانا صدر الدين ابراهيم را كه منصب عالى صدارت به جانب او مفوّض بود به صوب هزاره ارسال نمود و فرمود كه كلانتران ايشان را نصيحت كرده به خدمت آورد . در اين اثنا ، راى ذو الحين كه حضرت صاحبقران در زمان فتح هندوستان او را تربيت فرموده بود به رهنمونى دولت اقبال‌وار به درگاه عالم‌پناه آمد و عزّ بساطبوس يافته به عواطف پادشاهانه مخصوص شد و ميرزا سيورغتمش با امراى كبار ، امير ابراهيم امير جهان شاه و امير نوشيروان از جانب بدخشان عزيمت نموده به اردوى همايون رسيدند و ملك قطب الدين با لشكر سيستان ملحق شد و سپاهى چون ادوار افلاك بسيار و لشكرى چون ذرات آفتاب بىشمار در ظلال اعلام آسمان مثال جمع آمدند و موكب نصرت شعار به جانب قندهار نهضت نمود و بيست و دوم شعبان به ظاهر قندهار نزول فرمود و امراى ميرزا بايسنغر به ايلغار جانب هزاره مقرر شدند .\r\nو اواخر همين ماه مولانا صدر الدين ابراهيم رسيد و به محل عرض رسانيد كه سرداران هزاره به شرف بساطبوس مىرسند و بدان سبب امرا كه عازم ايلغار بودند توقف نمودند و به مسامع جلال پيوست كه خيل خانهء شورى در مقام عنادند و انقياد نمىنمايند . فرمان عالى نافذ شد كه امير يوسف خواجه و امير نوشيروان و امير حمزه آتش غارت و تاراج در خان‌ومان ايشان اندازند و مادهء فساد آن قاطعان طريق را به كلى منقطع سازند و سيم ماه مبارك رمضان اكابر ولايت و شهر غزنين قاضى خواجه لقمان و ملك و غيره .\r\nمصرع\r\n به درگاه عالم‌پناه آمدند \r\nو كلانتران خيل خانه برمل و افغان خرشوانى شرف زمين‌بوس يافتند .\r\nو ستيزد از پيش ميرزا قيدو آمده عرضه داشت كه شاهزاده فرار نمود . آن\r\n\r\n","description":"","footnote":"","page_name":" 248 ","page_number":258},
  {"content":"\r\n\r\nحضرت فرمود كه ترسيده باشد و ترحم نموده كسى در عقب نفرستاد و نهم ماه بخت مراد از جانب ميرزا قيدو آمده نمود كه از مردم شاهزاده كسى در كابل نماند .\r\nآن حضرت امير ابراهيم امير جهانشاه را نامزد آن طرف كرده فرمود كه اگر قيدو پيش آيد و صلح كند آن ولايت به او گذاشته بازگردد و الا آن مملكت را ضبط نمايد و بعد از دو روز ميرزا سنجر برادر ميرزا قيدو آمده به عواطف پادشاهانه اختصاص يافت و امرا و كلانتران هزاره اسبان نامدار فرستاده مال‌ومنال قبول كردند و موكب همايون به جانب آغروق كه در لب آب هيرمند بود به دولت و سعادت معاودت فرمود .\r\n\r\nذكر آسيب كسرى كه به دست همايون حضرت خاقان سعيد رسيد\r\nچون عنايت حضرت مالك الملك سبحانه ابواب سلطنت مملكت عالم بر روى حضرت خاقان سعيد گشاد و زمام مهام جهانيان به قبضهء ارادت آن حضرت داد و آفتاب سعادت او را به درجهء عالى ظل اللّه رسانيد سايبان دولت او را از ذروهء فلك اعلى گذرانيد .\r\nقطعه\r\n ملوك ماضيه را پيش ازين ستارهء فتح * به آسمان سعادت برآمدى گه‌گاه\r\nو ليكن اكنون هردم صد آفتاب ظفر * طلوع مىكند از سايبان ظل اللّه \r\nلاجرم به هرطرف كه روى آورد فتح و ظفر استقبال نمود و به هرجانب كه عزيمت فرمود دولت و سعادت ملازم ركاب‌ظفر انتساب بود .\r\nبيت\r\n بر هرطرف كه چشم نهى جلوهء ظفر * وز هرجهت كه گوش كنى مژدهء امان \r\nو در يورش قندهار كه امراى نامدار از همه طرف مظفر و كامكار بازآمدند\r\n\r\n","description":"","footnote":"","page_name":" 249 ","page_number":259},
  {"content":"\r\n\r\nزمانه خواست كه نيل عين الكمال بر جمال حال فرخنده‌مآل آن حضرت كشد .\r\nبنابرآن چون عنان جهان‌ستان به جانب آغروق همايون و يورت قشلاق معطوف ساخت و بر سمند غزال‌رفتار غزاله دم‌دار سهيل‌چشم سپهرجسم ، كيوان‌خشم مشترىجبين بهرام‌كين ، آفتاب‌انبساط زهره‌نشاط عطاردفطنت ماه‌سرعت ، چون آفتاب بر سبز خنگ فلك سوار شد ، ابر صفت براقى كه چون برق بر روى هوا بىآرام بود و آتش گوهر بادپائى كه به‌سان آب به خوش‌خرامى بساط خاك مىپيمود ، در اثناى تك و تاز و نشيب و فراز به جهت دفع آسيب عين الكمال به سر درآمد و حضرتى كه پاى عزت بر تارك كيوان مىنهاد از پشت اسب بر روى زمين افتاد و دست مبارك را آسيب كسرى رسيد و فغان از جان جهان برآمد و ذات بىمثال را كه عين سعادت و اقبال بود از تصاريف ايام بىفرجام صدمت ناتوانى رونمود . دستى كه بوسه جاى سلاطين عالم شايستى از چشم‌زخم زمانه‌اش آسيب كسر نبايستى . ليكن انبيا كه خاصان درگاه كبريااند به اين نوع زحمت و بلا مبتلىاند . موسى عليه السلام كه در جهان به‌سان آفتاب انوار يد بيضا نمود اول دست مبارك او به شعلهء آتش دشمن محترق بايد بود و حضرت مصطفى صلى اللّه عليه و آله و سلم كه از دندان و لسان عذب البيان او در عالم‌افروز وحى مىتافت دندان گوهرفشان او نقصان كسر يافت .\r\nالقصه چون آسيب كسر روى نمود و در اردوى همايون شكسته‌بندى حاذق نبود ، قاصد همعنان باد به دار السلطنهء هرات آمد و استاد ميروى كمان‌گر كه از ماهران آن فن بود همراه شمال و صبا به اردوى اعلى رفت و به حكمت افلاطون و معرفت بقراط در انواع معالجه يد بيضا نمود و در ازالت علت و استرداد صحت برهان انه مؤيد بروح القدس به ظهور آورد و به يمن دعاى گوشه‌نشينان كه .\r\nمصرع\r\n دعاى گوشه‌نشينان بلا بگرداند \r\nو به حسن عقيدهء مخلصان كه فان دعاء المخلصين مجاب ، ذات خورشيد فراز حضيض اعتلال به اوج صحت و كمال اعتدال رسيد و رنج و ناتوانى به اعداى\r\n\r\n","description":"","footnote":"","page_name":" 250 ","page_number":260},
  {"content":"\r\n\r\nدولت انتقال كرد .\r\nمصرع\r\n صحت كمال دارد و علت زوال يافت \r\nو استاد ميرو به صنوف اكرام و الوف انعام چنان بهره‌مند گرديد كه همه عمر آسيب فقر و درويشى نديد .\r\n\r\nذكر تفويض وزارت\r\nدر اين اثنا ، راى جهان‌آراى چنان اقتضا فرمود كه صدر مسند وزارت به مكان وزيرى آراسته باشد كه به راى صائب و فكر ثاقب بر سياق آصف و دستور نظام الملك طوسى عمل نمايد و خامهء ملك و دين در يمين كان يسار او قرار گرفته و خاتم عز و تمكين به يسار يمين آثار او شرف يافته تا عرصهء ربع‌مسكون از فروغ راى همايون ،\r\nمصرع\r\n چون طلعت آفتاب روشن باشد \r\nو بسيط عالم از مسير قلم دستور آصف تدبير طراوت گلشن يابد . به حكم سياق اين كلمات و سباق اين مقدمات ، حضرت خاقان سعيد تفويض منصب وزارت به جانب خواجهء اعظم ، دستور اعاظم الوزرا فى العالم خواجه غياث الدين پيراحمد الخوافى فرمود . زمام حل‌ّوعقد و قبض‌وبسط به كف كفايت و قبضهء درايت او سپرد و او از كمال كاردانى در ازدياد اموال ديوانى به نوعى شروع نمود كه هم رعايت رعيّت مرعى بود و هم در مهمّ ديوان فوت و فروگذاشت نفرمود .\r\nو در سخنان حكما مذكورست و در كتب اكابر مسطور كه هرچند پادشاه به ذات خود كامل و عادل و تمشيت مصالح سلطنت را قابل و متأهل باشد بىوزراى كافى كاردان كار مملكت سامان نيابد .\r\n\r\n","description":"","footnote":"","page_name":" 251 ","page_number":261},
  {"content":"\r\n\r\nشعر\r\n فاصابة الخلفاء فيما حاولوا * مقرونة بكفاية الوزراء \r\nچه ملوك اگر به نفس شريف به امور ملك قيام نمايند وزير باشند نه پادشاه و چون از وزير ناگزير است و وزير دست و دل و زبان و چشم و گوش پادشاه است بايد كه در مصالح مال و ملك و لشكر و اسرار نهانى چنان‌كه بر اعضا و جوارح مبارك اعتماد دارد او را نيز معتمد داند و مجال طعن طاعنان و خبث خبيثان ندهد . چه طعن وزير بنابر مقدمهء مذكور طعن در ذات پادشاه است و هرروز وزير دانا و نايب مناسب يافت نشود و بعد از مقام سلطنت هيچ منصب عاليتر از وزارت نيست . فى الجمله چون مسند ديوان به وجود جناب خواجه مشرف گرديد ، انوار معدلت حضرت خاقان سعيد ، چون فروغ خورشيد به شرق و غرب عالم رسيد و مدت سى سال ممالك هفت كشور به حسن تدبير آن وزير دانشور طراوت بهشت برين و لطافت نگارخانهء چين داشت و قلم بدايع‌نگار بر اوراق ليل و نهار شرح آن روزگار خواهد نگاشت .\r\nبيت\r\n شهنشه به تدبير دانا وزير * به كم روزگارى شد آفاق‌گير\r\nهمه كار شاهان خورشيد چهر * زراى وزيران رسد تا سپهر\r\nوزيرى چنين شهريارى چنان * جهان چون نگيرد قرارى چنان \r\n\r\nذكر رسيدن سلطان آفاق به يورت قشلاق و آمدن اخبار اطراف و معاودت به مستقر دولت\r\nحضرت خاقان سعيد منتصف رمضان در كنار آب هيرمند به آغروق همايون\r\n\r\n","description":"","footnote":"","page_name":" 252 ","page_number":262},
  {"content":"\r\n\r\nرسيد و در آن مقام ميرزا على بن ميرزا رستم از جانب اصفهان آمده پيشكش‌هاى پادشاهانه به عرض رسانيد و عزّ قبول يافت و اواخر رمضان ، امير ابراهيم امير جهانشاه از جانب كابل آمده عرضه داشت كه ميرزا قيدو به كابل رسيد و عازم اردوى همايون است و امير شيخ لقمان برلاس به تحصيل اموال كه مردم هزاره متقبل شده بودند عزيمت نمود و ميرزا سيورغتمش به موجب فرمان متوجه ولايات خود شد و امير نوشيروان و امير يوسف خواجه و امير حمزه كه به ايلغار خيل‌خانه شورى رفته بودند در آن ديار آثار تسلط و اقتدار ظاهر ساخته مظفر و منصور بازآمدند و ميرزا على بن ميرزا رستم به انعام تمام و اكرام ما لا كلام اختصاص يافته به موجب اجازت مراجعت نمود و در اين ولا به عرض همايون رسيد كه جماعت افغان هزاره در اداى اموال تقبل تعلل مىنمايند . آن حضرت امير محمد صوفى ترخان و امير موسى و امير بوته را به تاخت آن جماعت معين ساخت و امرا كار ايشان ساخته و همه را از بنياد برانداخته بيستم ذيقعده با غنايم بازآمدند .\r\nو آن حضرت منتصف ذى الحجة عزيمت معاودت نموده از يورت قشلاق كوچ فرمود و اول بهار كه اطراف دشت و كوهسار به انواع رياحين و لاله‌زار عكس چهرهء نگار و نمودار رخسار يار بود رايت ظفرآيت نهضت فرمود .\r\nبيت\r\n دراى شتر خاست از كوچگاه * سر آهنگ لشكر درآمد به راه\r\nز رنگين علمهاى گوهرنگار * همه روى صحرا شده نوبهار\r\nدرآمد به زين شاه گيتىنورد * ز گيتى به گردون برآورد گرد \r\nو ميرزا سنجر و امير يادگار شاه ارلات و امير عليكا و امير فيروز شاه مقرر شدند كه ضبط آن ممالك نمايند و ميرزا قيدو را به دلخوشى به هرات آورند و اگر نيايد الوس او را تاخته و او را پيدا ساخته به پايهء سرير اعلى رسانند .\r\nمصرع\r\n گر نيايد دولت او را موكشان خواهد رساند \r\n\r\n","description":"","footnote":"","page_name":" 253 ","page_number":263},
  {"content":"\r\n\r\nو آن حضرت امير عبد الصمد را به حكومت گرمسير تعيين نمود و امير حسام را به كوتوالى قلعهء قندهار مقرّر فرمود و رايت منصور روى به سوى مستقر خلافت آورد .\r\nبيت\r\n ايام به كام و اختران فرمانبر * افلاك نهاده بر خط فرمان سر ! \r\nو موكب معزّز معظم دوم شهر محرم المكرم به دار السلطنهء هرات رسيد و اعيان خراسان به تخصيص مقيمان آن بلدهء فرخنده مراسم نثار و پيشكش به تقديم رسانيدند .\r\nبيت\r\n بزرگان شهر آفرين خواندند * بر آن گوهرى گوهر افشاندند \r\nو جمعى امرا كه به طلب ميرزا قيدو رفته بودند در استمالت جانب او سعى بليغ نمودند و چون شهزاده را مرحمت آن حضرت معلوم شد مصاحب امرا عازم هرات گشت و آخر محرم شرف تقبيل انامل فياض يافته به غايات عنايات مفتخر و سرافراز آمد .\r\n\r\nوقايع سنهء احدى و عشرين ذكر اجازت ايلچيان آذربايجان و خبر وفات ميرزا سعد وقاص\r\nچون موكب همايون از يورش قندهار مظفر و كامكار بازآمد ، ايلچيان امير قرايوسف و امير قراعثمان كه پيشتر از جانب آذربايجان آمده بودند همه را رعايت نمود و در ماه صفر رخصت معاودت نمود و اوايل ربيع الأول خبر آمد كه ميرزا سعد وقاص كه بىموجبى از حضرت خاقان سعيد روگردان شده و مملكت قم كه\r\n\r\n","description":"","footnote":"","page_name":" 254 ","page_number":264},
  {"content":"\r\n\r\nسيورغال او بود گذاشته عازم آذربايجان گشت ، چنانچه شرح آن گذشت . در عنفوان جوانى و عنفوان زندگانى از منزل فانى به سراى جاودانى رحلت نمود و آن حضرت از فرقت شاهزادهء پاكيزه صورت ستوده سيرت ملول و محزون شده مراسم تعزيت به‌جاى آورد .\r\nمصرع\r\n آرى همه كاروبار عالم هيچ است \r\n\r\nذكر فرستادن امرا به عزم تسخير ولايت بدخشان\r\nدر اين اثنا ، به مسامع جلال رسيد كه شاهان بدخشان اظهار عصيان مىنمايند . حضرت خاقان سعيد سيد احمد الپ‌قرا را كه به رسوم رسالت و آداب سفارت آراسته بود به جانب شاهان روان فرمود و سيد احمد به آن‌جا رسيده كلمات وعد و وعيد و حكايات ترغيب و ترهيب در ضمير آن طايفه جاىگير نيامد . سيد احمد بازآمده عرضه داشت كه شاهان پشت به كوه دارند و سر در طوق طاعت در نمىآرند . آن حضرت امراى كبار امير ابراهيم امير جهانشاه و امير شيخ لقمان و امير محمد صوفى ترخان و امير فيروز شاه و امير حمزه را مقرر فرمود كه سپاه قندز و بغلان و ختلان و ارهنگ و سالىسراى * جمع آورده در ظلال رايات شاهزادهء جوان‌بخت ميرزا سيورغتمش متوجه بدخشان شوند .\r\nامرا چون به بلخ رسيدند ، شاه بهاء الدين كه بزرگتر شاهان بود از جانب بدخشان آمد و امرا او را گفتند كلانتر شاهان تويى . اگر متقبل مىشوى كه مال آن ولايت به دستور زمان حضرت صاحبقران به خزانهء عامره رسانى ما شفيع شويم كه حضرت خاقان سعيد حكومت آن ولايت ترا دهد . شاه گفت اوقات من بر عبادت مقصور است و اختيار ولايت پسر و برادر من دارند . امرا ايلچى پيش پسر و برادر او فرستاده جواب صواب ندادند . امرا صورت حال عرضه داشت پايهء سرير اعلى كردند .\r\nفرمان شد كه شاه بهاء الدين را به هرات فرستاده امرا عازم بدخشان شوند تا معاملهء آن‌جا به قطع رسد معاودت ننمايند . امرا به موجب فرموده عمل نموده متوجه گشتند و\r\n\r\n","description":"","footnote":"","page_name":" 255 ","page_number":265},
  {"content":"\r\n\r\nميرزا الغ بيك پنج هزار سوار به مدد امراى كبار فرستاده بود و لشكرهاى ولايات به موجب فرموده جمع آمدند .\r\nبيت\r\n سپاهى گردان سنگ چون كوه قاف * همه سنگ فرساى و آهن شكاف \r\nچون امرا و لشكرها به موضع كشم رسيدند ، پسر شاه بهاء الدين كه لاف جلادت زده بود و به وفور شوكت مغرور گشته دانست كه از كم‌عقلى خطرى بزرگ ارتكاب نموده و از بىفكرى املى دراز پيش گرفته جناب شيخ الأسلام خواجه تاج الدين حسن عطار را كه از كبراى اولياى بزرگ بود شفيع ساخته سر بر خط بندگى و قدم در دايرهء فرمانبردارى نهاد و جناب شيخ الأسلام با امراى عظام ملاقات كرده سخن شفاعت در ميان آورد و امرا صورت شفاعت جناب شيخ عرضه داشت پايهء سرير اعلى كردند و آن حضرت شفاعت جناب خواجه حسن را به حسن قبول مقبول داشته گناه بدخشانيان را به ذيل عفو پوشيده و خط احسان بر جرايد جرايم ايشان كشيد و بدخشانيان مال معهود مع الزّياده تقبل نمودند و امرا مظفر و منصور اوايل رمضان بازآمدند و حكومت بدخشان برقرار بر شاهان قرار يافت و نشان همايون در آن باب به نفاذ پيوست .\r\nبيت\r\n به خواهندگان گر كسى زر دهد * به‌جاى زر او شهر و كشور دهد \r\n\r\nذكر عصيان ميرزا قيدو و گرفتار شدن او\r\nهردولتمندى كه عنايت ازلى ابواب سعادت بر روى او گشايد و ارادت لم يزلى صورت بهبود در آيينهء مقصود او نمايد ، چنان بايد كه خويشان و قرابتان را چون\r\n\r\n","description":"","footnote":"","page_name":" 256 ","page_number":266},
  {"content":"\r\n\r\nفرزندان و برادران داند و از مواهب ايزدى همه را بهره‌مند گرداند چنانچه حضرت خاقان سعيد ، نسبت با جميع اقربا ابواب مشاركت در ممالك مفتوح فرمود و براى هريك ولايتى و مملكتى تعيين نمود و مقتضى آن لطف و كرم بر دودمان معظّم آن بود كه به دعاى دولت مشغول باشند و در شناخت و شكر آلاء به اقصى الغاية كوشند و از كفران نعمت احتراز نمايند و به اداى شكرگزارى در مقام عبوديت و نياز آيند و من شكر فانما يشكر بنفسه و من كفر فان ربى غنى كريم .\r\nتشبيب اين مقدمات و تمهيد اين كلمات قضيهء ميرزا قيدو است كه آن حضرت به چه نوع تربيت فرمود و در حالتى كه پدرش ميرزا پيرمحمد را على تاز شهيد كرد ، آن حضرت كشندگان او را به عقوبت تمام قتل كرد و حكومت بلخ به ميرزا قيدو داد و چون ايل و الوس او بسيار شده رايت دولت برافراشته تمامت ممالك گرمسير و قندهار و بلاد سند تا حدود هند برو مسلم داشت و در آن بلاد چنان قوى شد كه پيش خضر خان والى هندوستان فرستاد و پيغام داد كه سكه و خطبه در ممالك هند از شهر قنوج تا حدود مولتان به نام او كنند و باوجود آن حضرت بر اين نوع جرأت اقدام نمود و در وقتى كه امير بهلول برلاس و حسن اختاجى ياغى شده قصد او كردند و او گريخته صورت واقعه نمود و حضرت خاقان سعيد ده هزار سوار مقرر فرمود كه به آن‌جا رفته شاهزاده را به مقر عزّ او رسانند و ميرزا قيدو به قوت اين خبر بر مخالفان مستولى شد . با اين‌همه عواطف چون موكب ظفرشعار در گرمسير و قندهار قشلاق فرمود ، ميرزا قيدو جاى خود گذاشته از شرايط خدمت تقاعد نمود و مرحمت پادشاهانه فوجى نفرستاد كه او را به عنف آورند و روى از آن طرف تافته امرا را فرمود كه با او به لطف و مدارا معاش كنند و چون ايمن گردد او را به پايهء سرير اعلى برسانند و چون شاهزاده به مجلس همايون رسيد به عين عنايت ملحوظ شد چنانچه شرح اين احوال به تفصيل و اجمال گفته شد .\r\nو شاهزاده چندگاه در دار السلطنهء هرات به احترام تمام گذرانيد و چون طالع وارون و بخت نگون روزگار او را آشفته گردانيد و من يضلل اللّه فما له من هاد جمعى\r\n\r\n","description":"","footnote":"","page_name":" 257 ","page_number":267},
  {"content":"\r\n\r\nملازمان فتنه‌جو تخيّلات سلطنت و تسويلات شيطنت در خاطر شاهزاده نشانده او را بر آن داشتند تا بىموجبى شب دوشنبه نوزدهم رجب از دار السلطنه عازم قندهار شد .\r\nچه اعوان و انصار او در آن ديار بسيار بودند و هم در ساعت خبر به سمع اعلى رسيد .\r\nآن حضرت ميرزا بايسنغر را فرمود كه با دلاوران پسنديده و دلاوران كارديده بر بادپايان چون عمر شتابان به جانب ولايت هرات‌رود روان شدند و امير حسن صوفى ترخان و امير فرمان شيخ و جمعى امرا بر اثر شهزاده روان شدند و ميرزا قيدو نيمشب به قريهء توران رسيده و بوته داروغهء او به شهر مىآمد . نوكران ميرزا قيدو خواستند كه اسبان بوته را بگيرند و نتوانستند و مردم بوته دانستند كه شاهزاده رو به راه فرار بل ادبار نهاده بوته بازگشته قاصدى چون باد به او به فرستاد و شرح واقعه پيغام داد . ميرزا قيدو صباح به حوالى اوبه رسيد . وقوف او بهيان دانست . مجال توقف نبود . به سرعت عزيمت نمود . خواجه نظام الدين كه ضابط ولايت بود با جمعى در عقب او روان شد و شاهزاده ساعت‌به‌ساعت ايستاده جنگ مىكرد تا جنگ‌كنان به مزرعهء ناب رسيدند . ميرزا قيدو در پناه ديوارى كمين كرد و چون نظام الدين شيرازى و اوبهيان از او گذشتند ، ميرزا قيدو بر ايشان تاخت و مجموع را پريشان ساخت و خواجه نظام الدين را زخمى سخت رسيد و ميرزا قيدو به قريهء سپرز رفته مردم آن‌جا نيز آگاه بودند . ملك قطب الدين سر راه گرفته جنگ مردانه كرد و بهلول را كه پشت سپاه ميرزا قيدو بود به قتل آورد و ميرزا بايسنغر چاشتگاه به قصبهء او به رسيد و زخميان مزرعهء ناب را ديد . باوجود شدّت گرما و حرارت هوا نه از فوت آن جماعت كه فدايى شده‌اند در دل يأسى و نه از عدّت ايشان كه بىباك گشته‌اند در خاطر هراسى .\r\nبيت\r\n چو رستم رخش را از صف برانگيخت * وزان شورش چو دريا كف برانگيخت \r\nو ميرزا قيدو را در حوالى قريهء سپرززمانى توقف شده بود و منغلاى\r\n\r\n","description":"","footnote":"","page_name":" 258 ","page_number":268},
  {"content":"\r\n\r\nميرزا بايسنغر به او رسيد و پهلوان محمود دندانى بهادرى تمام نمود و دشمنان را كجا در خيال مىگذشت كه ميرزا بايسنغر به نفس شريف به او رسد . ناگاه ماه رايت شاه از افق معركه طالع شد و آفتاب طلعت عالم‌افروز از مشرق سعادت برآمد . ميرزا قيدو متحير گشته پياده شد . دست به بند داد و گردن به كمند نهاد .\r\nمصرع\r\n كجا روم كه كمند تو مىكشد بازم \r\nو امير فرمان شيخ او را بسته پيش بايسنغر آورد .\r\nمصرع\r\n به قيد شاه قيد و شد مقيّد \r\nباقى مخالفان جمعى در قيد اسار گرفتار آمدند و فوجى به راه فرار رفتند و ميرزا بايسنغر فرمود كه كسى را زحمت ندهند غير صدر جهان كه محرك فتنه بود و به ياسا مخصوص گشت و شاهزاده مظفر و منصور معاودت نموده ميرزا قيدو را مقيّد به خدمت حضرت خاقان سعيد رسانيدند .\r\nبيت\r\n زهى سعادت و اقبال آن‌چنان پدرى * كه از مساعدت بخت آن پسر دارد \r\nو حضرت اعلى شكر نعماى حق تعالى به‌جاى آورد و در سياست اصحاب جرايم به موجب مصلحت و مقتضى شريعت عمل نمود و ميرزا قيدو را در قلعهء اختيار الدين حبس فرمود و جمعى كه آثار شجاعت اظهار كرده بودند همه را رعايت و عنايت فرموده پايهء قدرشان از اقران گذرانيد .\r\n\r\nذكر ولايات كه به شاهزاده جلال الدنيا و الدين ميرزا سيورغتمش به رسم سيورغال مفوّض شد\r\nچون خاطر خطير پادشاه گردون‌سرير را از جانب ميرزا قيدو فراغت روى\r\n\r\n","description":"","footnote":"","page_name":" 259 ","page_number":269},
  {"content":"\r\n\r\nنمود ، ولاياتى كه مفوّض به جانب او بود به فرزند سعادتمند ، درّ صدف جلال و درى فلك اقبال ، جلال الدين ميرزا سيورغتمش به رسم سيورغال عنايت فرمود و تمام ولايات كابل و غزنين و قندهار و افغانستان با اعمال هند و سند كه تعلق به ميرزا قيدو داشت مجموع آن ممالك را به تصّرف نواب فرزند دولتمند بازگذاشت و فرمود كه چنانچه اقتضاى راى رزين و اهتداى عقل دوربين او باشد رعايت رعايا و حمايت برايا كه زاد معاد و عناد يوم التّناد است پيرايهء سيرت و سرمايهء سعادت سازد و با خلايق كه ودايع حضرت خالق‌اند طريق مرحمت و سبيل معدلت مسلوك دارد كه ارحموا من فى الأرض يرحمكم من فى السماء و در حراست حدود به عدل و كياست احتياط و سياست به‌جاى آورد و راهها از دزدان و قطاع الطّريق پاك گرداند و حفظ مسالك از لوازم ضبط ممالك داند و در همه ابواب لطف مجاملت و حسن معاملت رعايت نمايد و همگنان را به نظر عنايت ملاحظه فرمايد تا نام نيك ما را و او را حاصل آيد . ان شاء اللّه تعالى .\r\nو پادشاه جم اقتدار چندان رايد فوايد و در رشاهوار در كنار خاطر او يادگار نهاد كه جوهرشناس عقل با كمال دانايى از معرفت قيمت آن قاصر آمد و ناطقهء سخن‌سراى قلم با چندان جولان در ميدان معانى و بيان از شرح فوايد و منافع آن عاجز شد .\r\nشاهزاده چون ديد كه حضرت خاقان سعيد جواهر الفاظ در سلك عبارات انتظام داد و ابواب نصايح بر روى دولت او گشاد ، روى تواضع و مسكنت بر خاك عجز نهاد و گفت كه\r\nبيت\r\n اى شهريار وقت و شهنشاه روزگار * جاويد باش در كنف لطف كردگار \r\nبنده بر اين درگاه كه مدار لطف و كرم ازو ملاذ سلاطين عالم است حلقهء بندگى در گوش و غاشيهء چاكرى بر دوش دارد .\r\n\r\n","description":"","footnote":"","page_name":" 260 ","page_number":270},
  {"content":"\r\n\r\nبيت\r\n برين آستان همچو خاك درم * كمر بستهء حكم و فرمان برم \r\nو شاهزادهء نامدار درهاى شاهوار كه پدر بزرگوار بر فرق روزگار او نثار و ايثار فرمود همه را به گوش هوش استماع نمود و با مجموع خيل و حشم و عبيد و خدم عازم آن ولايت شد و اكابر آن ممالك در اقامت خدمت و مداومت ملازمت بر يكديگر سبقت نمودند .\r\n\r\nذكر توجّه حضرت خاقان سعيد به عزم زيارت مشهد مقدس منور معلّى\r\nسلطان عالىشان اوايل شعبان عزيمت زيارت سلطان خراسان\r\nبيت\r\n على بن موسى رضا گوى و بس * كه القاب يابد ز نامش كمال \r\nفرمود و چون به آن مقام متبرك و مشهد مبارك رسيد شرايط زيارت به‌جاى آورده نذور و صدقات به مستحّقان رسانيد و قنديلى سه هزار مثقال طلا كه آن حضرت به حسن ارادت ساخته‌وپرداخته فرمود كه در گنبد مرقد آويختند و پيش از اين مهد عليا گوهرشاد آغا مسجد جامعى * در جوار قبهء حضرت امام عليه الصلاة و السلام بنا نهاده بود در غايت تكلف و تزيين . در اين ايام ، نزديك به اتمام رسيد و آن عمارت بالطافت در نظر حضرت خاقان سعيد به غايت مستحسن نمود و آن حضرت چهارباغى و سرايى در جانب شرقى مشهد طرح انداخته مكمل ساخت كه هرگاه عزيمت زيارت مشهد نمايد موكب همايون در آن باغ و سرا نزول فرمايند . و آن حضرت از مشهد به طرف شهر طوس رفته و ميامن آن مزارات با بركات دريافته به عزم معاودت به جانب دار السلطنهء هرات نهضت فرمود و غرهء رمضان در مستقر دولت\r\n\r\n","description":"","footnote":"","page_name":" 261 ","page_number":271},
  {"content":"\r\n\r\nفرود آمد .\r\n\r\nذكر احوال ولايات ماوراء النهر در اين سال\r\nشاهزادهء جوان‌بخت زيبندهء تاج و تخت ، مغيث الدين ميرزا الغ بيك پادشاهى بود حكمت‌پژوه و شهريارى صاحب شكوه . در روزگار دولت و ايام ايالت او رعيت مملكت ماوراء النهر و تركستان از ظلمات ظلم به سرچشمهء آب حيات عدل و احسان رسيدند و جميع خلايق در حدايق امن‌وامان و چمن فراغت و رفاهيت آرميدند . در تربيت ارباب حقايق بر پادشاهان جهان سابق و فايق بود و در تجديد معالم عدل و تأكيد مراسم فضل جدّ بليغ و سعى جميل به وجهى نمود كه انوار شواهد و آثار دلايل آن بر روى روزگار واضح و لايح خواهد بود .\r\nبيت\r\n درگهش كعبهء حاجات خلايق بودى * حضرتش مجمع ارباب حقايق بودى \r\nو ادب اين تدوين آن بود كه قلم فرخنده رقم هرجا به نام و القاب آن پادشاه عالىجناب رسد طناب سخن به حدّ اطناب كشد . اما چون در اول كتاب عذر آن خواسته نخواست كه تجويز تغيير كند و چون حديث انتخاب در باب بسط القاب گذارش يافت ، جواد خوش‌خرام قلم عنان سرانجام رقم به صوب حكايات مرغوب و ضبط سخنان خوب خواهد رفت\r\nبيت\r\n از صداى سخن خوب نديدم خوشتر * يادگارى كه در اين گنبد دوار بماند \r\nفى الجمله ميرزا الغ بيك اوايل محرم از يورت قشلاق به نواحى خجند به دار السلطنهء سمرقند آمد چنان‌كه گفته شد و اوايل صفر لشكرى كه به جانب خوارزم به مدد امير شاه ملك رفته بود مظفر و منصور بازآمد و در دهم صفر خبر وفات\r\n\r\n","description":"","footnote":"","page_name":" 262 ","page_number":272},
  {"content":"\r\n\r\nخان مغول رسيد و در ربيع الأول نوكر صديق بهادر از جانب كاشغر آمده عرضه داشت كه اويس اغلان نقش جهان را كه خان جته بود به قتل آورده و در ميان مغولان آشوب است .\r\nبيت\r\n چو در لشكر دشمن افتد خلاف * تو شمشير خود را بمان در غلاف \r\nميرزا الغ بيك معتمدى به تفحص احوال امراى مغول ارسال نمود و جمعى مغولان كه در ارگ سمرقند محبوس داشت اطلاق فرمود و شاهزاده محمد جوكى ماه رجب عازم ماوراء النهر شد و چون از جيحون عبور نمود ، ميرزا الغ بيك جمعى امرا را به رسم استقبال ارسال فرمود و برادران چون دو اختر سعد در برج جهاندارى قران كردند و چون دو گوهر عالم‌افروز در درج كامكارى قرين شدند .\r\nبيت\r\n دو شهريار گزين دو نامدار رزين * دو اختيار زمان دو افتخار زمين \r\nو ميرزا جوكى در باغ دلگشا فروآمد و ميرزا الغ بيك چند روز پيوستهء شرايط ضيافت به هرگونه لطافت به‌جا آورد و ساقيان ماه‌سيما و مطربان زهره‌نوا باده‌هاى گلرنگ به آواز عود و چنگ مىپيمودند و عقل و هوش از جان بىدلان مىربودند .\r\nمصرع\r\n مطرب و ساقى صلاى عيش و راه دل زدند \r\nدر اين اثنا معتمدى كه به تفحص احوال مغولستان رفته بود بازآمده شرح پريشانى آن ديار رسانيد و ميرزا الغ بيك خاطر همايون از اطراف جمع ساخته ميرزا محمد جوكى را انعام پادشاهانه فرمود و به اتفاق عازم خراسان شدند و منتصف شهر شوال رايات خورشيدساى و اعلام عالم‌آراى آن دو شاهزادهء جهان‌بخش آسمان رخش\r\n\r\n","description":"","footnote":"","page_name":" 263 ","page_number":273},
  {"content":"\r\n\r\nبيت\r\n دو خورشيد فلك قدر و دو جمشيد همايون رخ * جوانمرد و جوانبخت و جوان عمر و جوان دولت \r\nاز سمرقند بيرون آمده بيست و ششم شوال در ضمان سعادت و اقبال به دار السلطنهء هرات رسيدند و حضرت خاقان سعيد كه به رسم قوشلامشى به ولايت فراه رفته بود چون به دولت و سعادت معاودت فرمود شاهزادگان شرايط استقبال به‌جاى آورده در رباط امير داود شرف دستبوس دريافتند و آن حضرت دربارهء فرزند سعادتمند انواع نوازش و عنايت فرموده طوىهاى پادشاهانه ترتيب نمود و رخصت مراجعت ارزانى داشته پنجم ذى الحجه به دار السلطنهء سمرقند رسيد .\r\n\r\nوقايع سنهء اثنتين و عشرين و ثمانمايه آمدن ايلچيان خطاى كرّت ثالث\r\nسابقا در شهور سنهء عشرين مذكور شد كه داىمنك خان پادشاه خطا ايلچيان به درگاه همايون فرستاد و حضرت خاقان سعيد ، اردشير تواچى را همراه ايلچيان روان فرمود . در اين ايام اردشير بازآمده احوال آن ولايت و رسيدن ايلچيان به موقف عرض رسانيد و آخر رمضان ايلچيان پىتاچين و خان‌تاچين به هرات آمدند و پيشكش و بيلاك و مكتوب گذرانيدند و مكتوب پادشاه خطا به قاعدهء ايشان نقل كرده شد .\r\nطريق خطاييان آن است كه در مكتوب نام پادشاه در اول سطر نويسند و سطرها به مقدارى اندك از آن فروتر گيرند و هرجا در اثناى مكتوب به نام خداى تعالى رسند به آن‌جا كه رسيده باشد گذارند و باز نام اللّه تعالى از اول سطر گيرند و اگر چنانچه به ذكر پادشاه رسيد همين طريقه مسلوك دارند و اين مكتوب كه در اين تاريخ فرستادند به همان طريق لفظا باللفظ نوشته شد .\r\n\r\n","description":"","footnote":"","page_name":" 264 ","page_number":274},
  {"content":"\r\n\r\n\r\nصورت مكتوب خطا بلا تغيير\r\n« داىمنك پادشاه معظم نامه‌اى ارسال مىفرمايد به شاهرخ سلطان ما تأمل مىكنيم .\r\nخداوند تعالى و دانا و عاقل و كامل بيافريد او را تا مملكت اسلام ضبط كنند . سبب آن مردمان آن مملكت دولتمند گشته‌اند سلطان روشن راى و دانا و كامل و خردمند و از همه اسلاميان عاليتر و به امر خداوند تعالى تعظيم و اطاعت به جاى آورده و در كار او عزّت داشت نمود كه موافق تأييد آسمانى است . ما پيشتر از اين ايلچيان امير سراى ليدا باجمعهم فرستاديم به نزديك سلطان رسيده‌اند به آداب رسوم اكرام و اعزاز بسيار فرموده‌اند . ليدا و اجمعهم به مراجعت رسيدند و عرض نمودند . بر ما همه روشن و معلوم گشت و ايلچيان بيك‌بوقا و غيره به ليدا و اجمعهم باهم هدايا ، شير و اسبان تازى و يوزان و چيزهاى ديگر فرستادند . همه بدين درگاه رسانيدند . ما همه را نظر كرديم . صدق و محبت ظاهر گردانيده‌اند . ما به غايت شاكر گشتيم . ديار مغرب كه جاى اسلام است از قديم دانايان و صالحان هيچ‌كس از سلطان عاليتر نبوده باشد و مردمان آن مملكت را نيك مىتواند امان و تسكين دادن كه بر وفق رضاى حق است جل جلاله چگونه خداوند تعالى راضى و خشنود نباشد . مردانه مردان با همديگر به دوستى بودند . دل به دل چو آيينه باشد ، اگرچه بعد مسافت باشد . گوييا در نظر هستى همت و مروت از همه‌چيز عزيزترست . ليك در تبع آن نيز چيزى عزيز شود .\r\nاكنون على الخصوص ليدا و جانكقه باجمعهم با ايلچيان بيك بوقا و غيره را باهم فرستاده شد كه نزديك سلطان هدايا سونكقوران هفت دست است كه برسانند . اين سونكقوران را ما به دست خود پرانيده‌ايم و نيز هدايا كمخامع غيرهم فرستاده شد .\r\nسونكقوران اگرچه در مملكت چين ما نمىباشد لكن على الدوام از اطراف ديار براى ما تحفه مىآرند . به سبب آن كمى نيست . در آن‌جاى شما كمياب بوده است .\r\nخاصانه ارسال داشته شد تا مقابل همت عالى سلطان قرمچى باشد . اگرچه اشيا\r\n\r\n","description":"","footnote":"","page_name":" 265 ","page_number":275},
  {"content":"\r\n\r\nكمينه است ، ليكن حوصلهء محبت ما باشد به قبول سلطان وصول يابد . من بعد بايد كه صدق محبت زياده شود و ايلچيان و تاجران پيوسته آمد شد كنند و منقطع نباشد تا مردمان همه به دولت امن‌وامان و رفاهيت باشند . البته خداوند تعالى لطف و مرحمت زيادت گرداند . اين است كه اعلام كرده شد . تمت . »\r\nو مكاتيب ايشان هركرت كه پيش حضرت سلطان آفاق آورده‌اند سه مكتوب بوده و در هرمكتوبى سه نوع خط ، يكى به اين خط مشهور كه اين سواد نوشته شد به عبارت فارسى و ديگرى به خط مغولى كه خط ايغوران است به زبان تركى و ديگرى به خط خطايى و زبان اهل خطايى . مضمون هرسه خط يكى . و مكتوب ديگر هرچه فرستاده بودند از جانوران و تقوزات و هدايا در آن مكتوب مفصّل ساخته همچنين به هرسه زبان و هرسه خط و يك مكتوب به مثال خط راه هم به همين طريق به هرسه زبان و هرسه خط و تاريخ و ماه و سال از ابتداى حكومت آن پادشاه نوشته باشد .\r\nمصرع\r\n زين‌سان بود حكايت و خطّ خطاييان \r\n\r\nذكر تزويج ميرزا محمد جوكى بهادر با مهرنگار آغا دختر پادشاه مغولستان\r\nدر آن زمان كه شمع جهان پادشاه مغولستان پسر خضر خواجه خان دعوت حق را اجابت كرد و برادرش محمدخال به سلطنت الوس مقرّر شد ، ايلچيان پيش حضرت خاقان سعيد فرستاده اظهار انقياد كرد . آن حضرت امير حسن‌كا را كه به آداب رسالت آراسته بود و چند كرّت در زمان حضرت صاحبقران به مغولستان رفته مصاحب ايلچيان روان فرمود و اقتدا به فرمودهء تناكحوا توالدوا تكاثروا * نمود و از براى فرزند سعادتمند\r\n\r\n","description":"","footnote":"","page_name":" 266 ","page_number":276},
  {"content":"\r\n\r\nبيت\r\n نخل باغ پادشاهى درّ درج سلطنت * مطلع نور الهى آفتاب دين و داد \r\nاعنى ميرزا محمد جوكى بهادر كريمه‌اى از خاندان سلطنت و دودمان خانيت خواستگارى نمود . محمد خان به غايت شادمان گشته قرائن محبت با وسايل قرابت دست درهم داد و مهد عليا مهرنگار آغا دختر شمع جهان نبيرهء پادشاه خضر خواجه كه در ميان كرام بنات و ابكار مخّدرات چشم و چراغ دومان سلطنت و فروغ خاندان خانيّت بود جمعى اركان دولت همراه ساخته با تجمل هرچه تمامتر ، از مغولستان روان فرمود و هودج عصمت پناهش بيست و پنجم رمضان به ظاهر دار السلطنهء هرات رسيد و شرايط استقبال به‌جاى آورده مهد عليا گوهرشاد آغا طويهاى پادشاهانه ترتيب نمود و فرمود كه در باغ زاغان مجلسى نمودار روضهء رضوان به گلر خان ختن و چين آرايش و تزيين يافت و خرگاهها و سايه‌بانها سر به سپهر افراشته در ميان النگ خرگاهى بزرگ فلك پيكر گردون منظر و شادروان كيوان محل به فروش و اوانى خسروانى آراستند و محل و مقام هريك از خواتين و گلين اغول معين گشت .\r\nشاهزادگان و امرا و اركان دولت و ايلچيان اطراف مملكت را ساورى مقرر شده يساولان بر اسبان خاص نشستند و به تير ياسال راست كردند و در خوبترين طالعى و بهترين ساعتى كواكب از برج شرف تافته و قمر در طربخانهء ثور شرف يافته كار تزويج پرداختند و ماه منور را قرين آفتاب انور ساختند و جواهر و لآلى بر سر نيّرين افشاندند و زهرهء دولت را پهلوى مشترى سعادت نشاندند و سرو چمن خلافت و غنچهء باغ خانيت را به آيين شرع نبوى و قوانين دين مصطفوى صلى اللّه عليه و آله و سلم دست به يكديگر دادند .\r\nبيت\r\n دو اختر بر اوج سعادت نشان * نمودند بر تخت شاهى قران \r\n\r\n","description":"","footnote":"","page_name":" 267 ","page_number":277},
  {"content":"\r\n\r\n يكى مهر برج سپهر جلال * دگر گوهر درج حسن و جمال \r\nحسن جشن از نيكويان سروقد گلنار خدو شاهدان ماه‌پيكر جوزا كمر بوستانى بود پرگل و نسرين و آسمانى نمود پرزهره و پروين .\r\nبيت\r\n همه شكر لب و بادام‌چشم و پسته‌دهن * بنفشه‌زلف و سمن‌روى و نسترن‌رخسار \r\nمجلس انس و خرمى به‌سان بهشت برين آرايش يافت و آفتاب عيش و عشرت بر اطراف مملكت تافت و ساقيان ماه منظر جام جان‌پرور به مشتاقان رسانيدند و مطربان شيرين‌لقا نواى روح‌افزا از مزهر زهره گذرانيدند و مطربان شكرين انفاس از هرگونه قول زهره را شرمنده در قانون مزهر ساختند و چون ايام جشن همايون به انجام رسيد ، حضرت خاقان سعيد جمعى را كه ملازم هودج مهد عاليه آمده بودند انعام تمام فرموده و شاهزادگان و آغايان و اركان دولت چند روز طويها كردند و فرستادگان محمد خان آخر شوال اجازت مراجعت يافته عازم مغولستان شدند و آن حضرت تابستان در حدود بادغيس ييلاق فرموده با اركان دولت مشورت نموده عزيمت يورش آذربايجان تصميم يافت .\r\n\r\nاحوال ممالك ماوراء النّهر در اين سال\r\nدر اوايل اين سال ، هفتم ماه محرم مكرم ، بانوى عظمى و خاتون كبرى آقا بيگم دختر ميرزا محمد سلطان كه حرم محترم ميرزا الغ بيك گوركان بود به دار الجنان رحلت نموده در گنبد مدرسهء والدش مدفون شد و ميرزا الغ بيك باوجود كمال وقار بىصبر و قرار شده قطرات عبرات بر صفحهء رخسار مىريخت و هرنفس از آه و فغان شعله‌هاى آتش مىانگيخت .\r\n\r\n","description":"","footnote":"","page_name":" 268 ","page_number":278},
  {"content":"\r\n\r\nنظم\r\n شد گرم دمش چون نفس كورهء آتش * شد تنگ دلش چون دهن كوزهء سيماب \r\nعاقبت دست وقار در دامن اصطبار زده دهان گوهرنثار به آيهء كريمهء  إِنَّا لِلَّهِ وَ إِنَّا إِلَيْهِ راجِعُونَ  « 77 » گشاده و ترويح روح او را صدقات به مستحقان داد و رسم آش و اطعام و ختمات كلام ملك علام به‌جاى آورد .\r\nو ابو الليث از جانب اندگان آمده به عرض رسانيد كه پسر بهرام از جته گريخته به كاشغر آمد و جمعى ديگر متعاقب مىرسند و در سلخ ربيع الآخر براق اغلان از الوس اوزبك روگردان شده التجا به آستان ميرزا الغ بيك گوركان آورد و شرف دستبوس يافته به عنايت مخصوص شد و در سلك شاهزادگان منتظم گشت و چندگاه در سمرقند بوده و ميرزا الغ بيك يراق براق پادشاهانه فرموده اجازت مراجعت يافت و اواخر ماه رجب از كاشغر خبر آمد كه دختر امير خداى داد قصد پادشاه كرده و ميان مغولان بلقان است و در آخر همين ماه ايلچيان خطا كه اردشير تواچى همراه ايشان آمده بود به سمرقند رسيدند و پيشكشهاى خاصّهء ميرزا الغ بيك گذرانيدند و شاهزاده ايشان را طوى خورانيده غرهء شعبان به جانب خراسان فرستاد و سخن آمدن ايشان به خراسان مشروح گشت .\r\nو ميرزا الغ بيك ، اوايل شعبان ، عزم يورش تغماق * فرمود و امير اسكندر هندوبوقا را در سمرقند تعيين نمود و از باغ دلگشا به قرابلاق رفته و آن‌جا نوكران امير خداداد از جانب مغول آمده شرف زمين‌بوس يافتند و روز ديگر ، نوكر صدر اسلام تواچى از طرف جته رسيده اسبان پيشكش به عرض رسانيدند و جناب ميرزا الغ بيك بر گذر چناس از آب خجند گذشته حسن كه در خدمت مهد عليا مهرنگار خانيكه كه شرح آوردن او به خراسان مذكور شد رسيد و ميرزا الغ بيك جهت ثمرهء شجرهء خانى\r\n\r\n\r\n","description":"","footnote":"\r\n( 77 ) . سورة البقرة 156 .\r\n","page_name":" 269 ","page_number":279},
  {"content":"\r\n\r\nسوار شده او را به آيين و ترتيب گذرانيد و از تاشكند كوچ فرموده نزديك بورلاق فرود آمد و آن‌جا شخصى بال هو نام از جانب اوزبك گريخته آمد و خبر پريشانى اوزبكيان آورد و بازرگانى هم از آن طرف رسيده موافق خبر سابق گفت . ميرزا الغ بيك عزيمت معاودت نمود و امير ارسلان خواجه ترخان و امير يادگار فتان را رعايت و اجازت فرمود و جمعى سردار مقد مهم محمود ترخان را به طرف كاشغر روان ساخت و در آن صحراى دلگشا شكار انداخت و بيست و هفتم رمضان از آب سيحون عبور نموده دوم شوال به سعادت و اقبال در سمرقند بىمانند نزول اجلال فرمود و ايلچيان خطاى كه از خراسان بازگشته بودند ايشان را طوى داد و قاصد همراه ايشان به جانب خطاى فرستاد و آخر شوال عازم بخارا شده اكابر آن‌جا شرايط استقبال به‌جاى آوردندند و چهارم ذيقعده در ارگ بخارا فرود آمد و ديگر روز به قريهء اردوكجن رفته نوكران امير شاه ملك از جانب خوارزم رسيدند و جانوران پيشكش به عرض رسانيدند و شاهزاده دهم ذيقعده به مدرسه‌اى كه معمار همت عالى او ساخته بود در درون بخارا درآمد و طلبهء علم و ارباب استحقاق را انعام نموده رعايت فرمود و عازم سمرقند شده در قريهء كوفين ، امرا كه به جانب كاشغر رفته بودند بازآمده در اين منزل به موكب همايون پيوستند و بيست و سيم ذى الحجه به دار السلطنهء سمرقند فرود آمد .\r\n\r\nذكر احوال فارس و عراقين و آذربايجان در اين سال\r\nدر اين سال ، مملكت فارس به حسن معدلت و يمن مرحمت شاهزادهء عالىجناب مفسر سرّ  وَ اتَّخَذَ اللَّهُ إِبْراهِيمَ خَلِيلًا  « 78 » و مدبّر بر  وَ تِلْكَ حُجَّتُنا آتَيْناها إِبْراهِيمَ عَلى قَوْمِهِ نَرْفَعُ دَرَجاتٍ مَنْ نَشاءُ .  « 79 »\r\n\r\n\r\n","description":"","footnote":"\r\n( 78 ) . سورة ابراهيم 125 .\r\n( 79 ) . سورة الأنعام 83 .\r\n","page_name":" 270 ","page_number":280},
  {"content":"\r\n\r\nبيت\r\n خاطر عاطرش مفسّر سرّ * ظاهر طاهرش مدبّر برّ \r\nمعز الدّنيا و الدّين ابو الفتح ميرزا ابراهيم سلطان در غايت رفاهيت و كمال جمعيت بود و همچنين دار الامان اصفهان به عدل و احسان ميرزا رستم معمور و آبادان . اما ولايات عراق عرب و بعضى از عراق عجم و ممالك آذربايجان از جور و طغيان امير قرايوسف تركمان ويران و رعايا از ظلم و بيداد در فرياد و افغان بودند .\r\nهمه‌كس روى نياز بر زمين داشته و دست دعا به آسمان برافراشته . *\r\nبيت\r\n در همه ملك آن طرف بود ز جور تركمان * روى نياز بر زمين دست دعا بر آسمان \r\n\r\nوقايع سنهء ثلاث و عشرين ذكر نهضت حضرت خاقان سعيد به جانب مرو\r\nچون سلطان هفت اقليم گردون رايت همايون برافراخت و آفتاب عالم‌آرا سايهء سعادت بر بيت شرف انداخت و غزاله سپهر از آبگير حوت ميل چراگاه حمل نمود و قوى اناميه در اطراف صحرا و بساتين عمال سبزه و رياحين را عمل فرمود .\r\nبيت\r\n شاه انجم چو مشرف كند ايوان حمل * عامل ناميه را بازفرستد به عمل \r\nحضرت خاقان سعيد به طريق قوشلامشى عازم ولايت مرو شد و چندگاه در آن فضاى دلگشا به جانور پرانيدن و يوز دوانيدن نشاط و انبساط نمود و باز چون تير از\r\n\r\n","description":"","footnote":"","page_name":" 271 ","page_number":281},
  {"content":"\r\n\r\nشصت شاه جهانگير پرواز مىكرد و با نسر طائر همراه مىشد و از آواز جلاجل كوه و صحرا پرصدا مىساخت و به زخم شهپر مرغ تيزپر از بالاى گردون به زير مىانداخت و يوز از شره ديدن نخجير همه تن چون پروين‌چشم گشته بود و از خون شكارى چشم او چون ديدهء كبك كوهسارى چشمهء خون مىنمود و چند روزى چون به عيش و خرمى گذرانيد عنان سمند جهان‌پيماى به صوب ييلاق جانفزاى بادغيس معطوف گردانيد و از آن‌جا عزم دار السلطنهء هرات نمود و عزيمت يورش آذربايجان مصّمم فرمود .\r\n\r\nذكر يورش عراق و آذربايجان و فتح آن ممالك به عون ملك مستعان\r\nحضرت ايزد متعال تعالى شأنه تاج دولت و اقبال سعادتمندى را كرامت * فرمايد كه به همت عالى نهمت تقويت دين مبين و تمشيت شرع سيد المرسلين نمايد و سرير سلطنت و جهاندارى مسند دولتمندى تواند بود كه انوار آفتاب عدل او در اطراف عالم آثار يد بيضا نمود و چون حضرت خاقان سعيد از بدايات احوال تا نهايات سلطنت و جلال طريقهء [ سلوك ؟ 
  ] مسلوك داشت ضمير منير همه عمر بر اين شيوه گماشت لاجرم عنايت الهى به حكم   إِنَّا فَتَحْنا لَكَ فَتْحاً مُبِيناً   « 80 » در هرحركتى فتحى و بركتى ميسر مىگردانيد و فيض فضل نامتناهى به موجب  وَ يَنْصُرَكَ اللَّهُ نَصْراً عَزِيزاً  « 81 » از هرطرف بشارت نصرت و ظفر به مسامع جهانيان مىرسانيد ، هرروز قواعد دولت استحكام ديگر مىيافت و هرزمان معاقد سلطنت استقرار ديگر مىگرفت . سرادق اقبال سر به ذروهء فلك الأفلاك رسانيده و شادروان آمال ظلال جلال از ايوان كيوان گذرانيده .\r\n\r\n\r\n","description":"","footnote":"\r\n( 80 ) . سورة الفتح 1 .\r\n( 81 ) . سورة الفتح 3 .\r\n","page_name":" 272 ","page_number":282},
  {"content":"\r\n\r\nبيت\r\n خاقان اكبر كاز قدر دادش قضا درغ ظفر * يك ميغ دو رعش بر كمر نه چرخ مينا داشته \r\nو از شواهد اين مقال و دلايل اين احوال فتح ممالك عراق و آذربايجان است كه چون رايات ظفرآيات متوجه آن ولايات شد نصرت و ظفر به احسن صور و ايسر وجوه ميسر گشت .\r\nو باعث بر اين عزيمت آن بود كه آن حضرت نوكرى صديق نام به جانب امير قرايوسف ارسال نمود و پيغام فرمود كه امير يوسف بايد كه به راه موافقت آيد و از طريق فساد به شيوهء صلاح و سداد گرايد و صديق مضمون رسالت به ادا رسانيده امير قرايوسف امارات عصيان ظاهر گردانيد و صديق بازآمده مصدوقهء آنچه مشاهده نموده بود عرضه داشت و گفت امير قرايوسف سوداى ارتقاى مدارج سلطنت و تمناى اعتلاى معارج دولت در خيال دارد و خود را در آن مملكت سلطانى به استقلال مىشمارد و امراى اطراف اوامر او را مطيع‌اند و فرمان او در آن ممالك مطاع است .\r\nحصون حصين ساخته و قلاع متين پرداخته . رسوم شرعيه مختل و بقاع خير بىرونق و معطّل . ايام و ليالى به فسق و فجور مىگذراند و خيال استقلال دماغ او را مخبّط مىگرداند .\r\nچون شرح اين احوال به مسامع جلال رسيد و از آن زمان كه سلطان سعيد شهيد معزّ الدين ميرزا ميرانشاه گوركان را در ممالكت آذربايجان آن واقعهء هائله روى نمود ، هميشه همت عالىنهمت حضرت خاقان سعيد بر انتقام مخالفان و اخراج آن ممالك از قبضهء تصّرف متغلبان مصروف بود ، فاما به سبب موانع كه در اطراف ممالك محروسه واقع مىشد ، عزيمت آن طرف در عقدهء توقف مىماند . در اين ولا ، چون به عنايت يزدانى و تأييد آسمانى از حدود خطاى تا نواحى عراق عرب و آذربايجان و از اقصاى تركستان تا پايان هندوستان در قبضهء اقتدار قرار يافت انوار\r\n\r\n","description":"","footnote":"","page_name":" 273 ","page_number":283},
  {"content":"\r\n\r\nعزايم پادشاهانه كه قرين قضا و قدر و همنشين فتح و ظفر است بر تسخير عراق عرب و آذربايجان تافت .\r\nبيت\r\n خطهء ايران و توران چون سليمان زمان * يافت در زير نگين آمد خطاب از آسمان\r\nكاين زمان شمشير كين بر فرق تركان آزماى * در ديار تركمان نى ترك‌مان نى تركمان \r\nو فرمان همايون نفاذ يافت كه امراى تواچى سانات لشكرها بازطلبند و سپاه از مواضع در جنبش آمده به ميعاد مقرر  لا تَسْتَأْخِرُونَ عَنْهُ ساعَةً  « 82 » به محل معين جمع آيند و در وجه مواجب و مرسومات مالى موفور و نقدى بىحساب اكلكا عنايت فرمود و ترتيب مصالح مجادله و مقاتله و اسباب استعداد محاربه تعيين نمود و سى هزار دست جيباى مكمل * در جيبا خانهء همايون موجود بود و هزار ديگر بر آن افزوده حكم فرمود كه هنگام يورش مبارك مرتب سازند و در ممالك محروسه از اقصاى كاشغر و تركستان و ماوراء النهر و خراسان و زابل و كابل و سيستان و كرمان و فارس و خوزستان و اصفهان و رى و مازندران به هرولايت هرآلت از تير و كمان و تيغ و سنان و خنجر و سپر و باقى اسلحهء ديگر كه سپاهى را به آن حاجت افتد از اموال ممالك به قيمت وقت گرفته به معسكر همايون رسانند و ايلچيان جهت سرانجام اين مهام به اطراف ولايات رفتند و ميرزا الغ بيك به موجب فرمان به ضبط مملكت ماوراء النهر و تركستان و مغولستان معين شد و ده هزار سوار از لشكرهاى آن ديار مقرر شدند كه در اين يورش حاضر شوند و ميرزا سيورغتمش در ولايت گرمسير و قندهار و كابل و غزنين تا نواحى هندوستان فرمان‌روان بود و به ضبط آن حدود قيام نمود و امير سيد احمد ترخان به حكومت خراسان مقرر شد .\r\n\r\n\r\n","description":"","footnote":"\r\n( 82 ) . سورة النحل 61 :  يَسْتَأْخِرُونَ ساعَةً وَ لا يَسْتَقْدِمُونَ . \r\n","page_name":" 274 ","page_number":284},
  {"content":"\r\n\r\nو حضرت خاقان سعيد پانزدهم شعبان * در دار السلطنهء هرات از باغ زاغان نهضت فرمود و در النگ‌كول ماغان نزول فرمود . و به سبب حرارت هوا و جمع آمدن لشكرها چند روز در آن منزل متوقف بود ، نويين اعظم امير شاهملك از جانب خوارزم به اردوى اعلى آمد و به اتفاق امير حسن صوفى ترخان به طريق منغلاى روان شدند و موكب ظفرنشان چهاردهم رمضان كه نيّر اعظم سايه بر برج ميزان افكنده بود از كول‌ماغان كوچ فرموده و از تمام ممالك محروسه سوسى ( ؟ ) ماوراء النهر پانزده هزار سوار و پياده از اكابر و اشراف و سپاهيان با سردار تازيك به رسم نامبردار معين شد كه ملازم اردوى همايون باشند غير لشكرهاى مقررى ولايات و دوازدهم ماه به تربت متبرك جام رسيده شرايط زيارت آن فرخنده مقام به‌جاى آورد و هژدهم ماه رباط ديز * باد مخيم اردوى همايون شد و آن حضرت در جلگاى نشابور هواى صيد و نشاط شكار فرمود و بر اسب سپهر سير هلال نعل چون خورشيد بر سبز خنگ فلك سوار شد .\r\nبيت\r\n به نيكويى چو تذرو و به فرخى چو هماى * به رهبرى چو پلنگ و به سركشى چو عقاب \r\nو هرطرف كه بر اثر شكار مىتاخت به نشان نعل آتش‌فشان روى زمين پر ماه و پر ستاره مىساخت .\r\nبيت\r\n پر ماه و پر ستاره شود هرزمان زمين * زان شانزده ستاره كه بر چارماه اوست \r\nسگان تازى از حرص شكارى چون باد آتش پاى گشته مانند سيل زمين پيماى شدند و يوزان كارى جهان فراخ بر وحوش و سباع چون ديدهء مور و چشم مار تنگ ساختند و موكب منصور بيست و نهم رمضان شكاركنان از نشابور عبور نمود و\r\n\r\n","description":"","footnote":"","page_name":" 275 ","page_number":285},
  {"content":"\r\n\r\nميرزا بايسنغر با امراى تومان در مقدمه روان شد و بيست و نهم ماه قصبهء بحرآباد معسكر همايون گشته رشك تختگاه كيقباد آمد و جناب خلافت‌مآب به سعادت زيارت حضرت قدوة المشايخ ، اعتضاد المحقّقين ، شيخ سعد الدين المحويى قدس سره استسعاد يافته شرايط عيد صيام در آن فرخنده مقام به تقديم رسانيد و ششم شوال به دولت و اقبال سايبان عظمت و جلال در مرغزار خرقان بازكشيده شرف مزار بزرگوار حضرت شيخ ابو الحسن خرقانى قدس سره دريافت و هفتم ماه به زيارت سلطان العارفين شيخ ابو يزيد رحمة اللّه عليه فرموده وظيفهء نيازمندى به ظهور آورد و عاشر شوال به ظاهر دامغان نزول فرمود و چند زنجير فيل كه پيشتر در مازندران مىبود هريك به ضخامت كوهى مهيب و به درشتى هيكل طورى عظيم آراسته به برگستوانهاى ذيال و اسلحهء بىمثال .\r\nبيت\r\n همه ژنده فيلان گردون شكوه * به تندى چو دريا به هيكل چو كوه \r\nبا لشكرهاى خوارزم و نسا و باورد و سملقان و جرمغان و جرجان و مازندران به اردوى همايون ملحق شدند و چهاردهم ماه چتر ثريا مقام چون بدر تمام از افق ولايت سمنان برآمد و شرط زيارت شيخ ربّانى ركن الدين علاء الدولهء سمنانى قدس اللّه سره به جا آورد و در آن مقام لشكرهاى سيستان و فراه و قهستان و نواحى گرمسير و قندهار و هزارهء آقا و غزنى و كابل ضميمهء سپاه ظفرپناه شدند و در مرحلهء باغ امير اعظم الياس خواجه با لشكرها و سرداران بلدهء قم و كاشان شرف بساطبوس يافته بيستم شوال از درهءنمك گذشتند و به حدود رى درآمده نزديك ورامين فرود آمدند و در آن منزل شاهزادهء عالىجناب ميرزا ابراهيم سلطان با سپاهى بىقياس از جانب دار الملك فارس رسيد و به عنايت و عاطفت مشرف گرديد و ميرزا رستم بهادر با لشكرهاى فراوان از طرف اصفهان و امير قناشيرين و امير چقماق از صوب يزد و كرمان به جلگاى ملك رى درآمده به اردوى اعلى پيوستند .\r\n\r\n","description":"","footnote":"","page_name":" 276 ","page_number":286},
  {"content":"\r\n\r\nبيت\r\n درآمد در آن دشت لشكر چنان * كه در جنبش آمد زمين و زمان\r\nسپاهى چو مور و ملخ بىشمار * دليران جنگى و مردان كار \r\nلشكرى كه عدد آن در نگارخانهء خيال نمىگنجيد و قوت وهم سياهى آن سپاه را به ميزان فهم نمىتواند سنجيد . امراى تواچى چند روز احتياط سان لشكرها كرده دويست هزار سوار در شمار آمد * و مفصل به موقف عرض رسيد و امير معصوم جاگير از قلعهء شهريار متوجه زمين‌بوس گشته در سلك خدام انتظام يافت و چند روز موكب همايون در حدود رى توقف نمود و به تدبير ياساميشى اشتغال فرمود .\r\nو از آن طرف ، امير قرايوسف در مقام تصّلف و جلادت بود و در طريق شجاعت راه مبارزت مىپيمود . تركمانان دعوى مقابله و آهنگ مقاتله داشتند و نقش محاربه و قتال بر لوح خيال مىنگاشتند . هرچند در برابر لشكر منصور عجز و قصور و ضعف و فتور او ظاهر بود ، اما اصحاب راى و فرهنگ و فارسان ميدان جنگ را در اين قضيه محل تفكر و مقام تحيّر بود و هركسى را در آيينهء خاطر صورتى روى مىنمود و خواطر پريشان و از عاقبت حال كه معلوم نبود همه‌كس هراسان . چه امير قرايوسف با نام بهادرى استعداد تمام حاصل داشت و باوجود كمال شجاعت آلاب حرب همه‌روز با او بود و سپاهش را اسبان آسوده و لشكر منصور از راه دور آمده و اسبان ضعيف شده و با اين‌همه فصل زمستان قريب و صورت فتح و ظفر پيش مردم كم‌خطر بديع و غريب . اما جمعى كه نصرت ايزدى را به كرات قرين رايات ظفرآيات ديده بودند به يقين دانسته كه آن حضرت مؤيد من عند اللّه است دل برجاى داشته دغدغه به خاطر ايشان نمىرسيد .\r\nو پيشتر امير اعظم غياث الدين شاهملك از پيش خود نوكرى پاينده نام به جانب امير قرايوسف فرستاده بود و نصيحت عاقلانه فرموده مضمون آن‌كه از كارى كه عاقبت آن وخيم و خاتمت آن ذميم باشد بايد كه احتراز نمايد . اگر پيش از اين\r\n\r\n","description":"","footnote":"","page_name":" 277 ","page_number":287},
  {"content":"\r\n\r\nحركتى كه موجب خلاف بود سهوا و عمدا واقع شد مضى ما مضى . امروز صلاح در آن است كه به اعتذار پيش آيد و از ترك جنگ به آن حضرت ننگى به نام او عايد نخواهد شد . بايد كه سخن نيك‌خواهان شنيده ولايت سلطانيه و قزوين را به ديوان اعلى گذارد * تا حضرت خاقان سعيد ممالك آذربايجان و بغداد تا ديار شام و روم بر او مسلم دارد . امير قرايوسف به قوت شجاعت نه چنان مغرور بود كه نصيحت و موعظت اصلاح او توان نمود . فرستاده را در تبريز حبس فرمود و از اطراف ولايات آذربايجان و بغداد و ارّان و موغان و توابع آن لشكر فراوان و سپاه گران جمع آورده هرچه در خزانه داشت بر ايشان تفرقه كرد و حضرت خاقان سعيد\r\nبيت\r\n شه دادگر داور دين‌پناه * چو دانست كار است دشمن سپاه \r\nاز سر نياز و اخلاص در مناجات حضرت بىنياز بنده‌نواز چاره‌ساز مىگفت اگر عنايت تو بدرقهء طريق ظفر نباشد لشكر و عدّت عالمى هيچ است و اگر هدايت تو در اين طريق رفيق نگردد راه فتح و نصرت پيچ‌درپيچ .\r\nبيت\r\n اى همه هستى ز تو پيدا شده * خاك ضعيف از تو توانا شده\r\nاز پى تست اين‌همه اميد و بيم * هم تو ببخشاى و ببخش اى كريم\r\nچارهء ما ساز كه بىياوريم * گر تو برانى به كه رو آوريم \r\nاى دست اوهام از دامن ادراك كمالت كوتاه ! و اى پير صائب‌تدبير عقل در بيابان عرفانت سرگشته و گمراه ! كدام دل كه در قبضهء يفعل اللّه ما يشاء بىچاره نيست و كدام جان كه به تيغ و يحكم ما يريد پاره‌پاره نيست . اگرچه صاحب تاج و تختيم ، لازمهء ما درماندگى و بندگى است و اگرچه خداوند اقبال و بختيم صفت ما بيچارگى و سرافكندگى است .\r\n\r\n","description":"","footnote":"","page_name":" 278 ","page_number":288},
  {"content":"\r\n\r\nبيت\r\n خداوندا همه سرگشتگانيم * اگرچه مالك ملك جهانيم\r\nز سر تا پا همه هيچيم در هيچ * ز پا تا سر همه پيچيم در پيچ\r\nهمه بيچاره‌ايم و مانده بر جاى * بر اين بيچارگى ما ببخشاى \r\nبعد از استخاره و مناجات و رفع حاجات به حضرت رفيع الدّرجات روى عجز بر خاك تضرع نهاد و از صميم دل و صدق نيت از حضرت عزت فتح و نصرت مسألت نمود و از سروش غيب نويد اجابت شنود و فرمان فرمود كه حفاظ و قراء كه ملازم پايهء سرير اعلى بودند دوازده هزار سورهء فتح ختم فرمودند و حضرت خاقان سعيد از سر ثبات قلب .\r\nمصرع\r\n ثابت و پايدار همچون كوه \r\nپاى عزم در ركاب عالم‌ستانى آورد و به دست حزم عنان جهانگشايى گرفته به ضبط لشكر اشتغال نمود و تقدير كه  يَدُ اللَّهِ فَوْقَ أَيْدِيهِمْ  « 83 » عبارت از آن است ، ابواب سعادت بر روى دولت آن حضرت به خوبتر وجهى مىگشود .\r\nبيت\r\n با تو عهد فلك آن است كه هركس كه كشد * از تو سر زود نهد پيش تو بر خاك جبين \r\nآن حضرت امير يوسف خواجه را با هزار سوار نامدار به جانب قزوين فرستاده و قاسم نوكر امير قرايوسف قزوين را گذاشته روى به سلطانيه نهاد و امير يوسف خواجه اهالى قزوين را ايمن ساخته وعده داد و اكابر آن‌جا به درگاه عالم‌پناه شتافته و شرف دستبوس يافته فرمان همايون نافذ شد كه لشكريان به قزوين نروند و\r\n\r\n\r\n","description":"","footnote":"\r\n( 83 ) . سورة الفتح 10 .\r\n","page_name":" 279 ","page_number":289},
  {"content":"\r\n\r\nتعرض نرسانند و از آن‌جانب چون قاسم به سلطانيه گريخت و امير جهانشاه پسر امير قرايوسف كه حاكم سلطانيه بود خبر شنود و به جمع ذخيره و حرب اهتمام تمام فرمود و فرمود كه كاه و هيمهء رعايا به قلعه آوردند و تراكمه بدين بهانه سلطانيه را غارت كردند و درهاى سراها و تخته‌هاى دوكانها به جهت چپر بستن به قلعه كشيدند و هركه استعدادى داشت به قلعه درآمده باقى رعيت به جانب طارمين و گيلانات رفتند و تركمانان مستعد جنگ و قتال و حرب و جدال شدند . *\r\nبيت\r\n بر آراسته مردم تركمان * به تيغ و سنان و به تير و كمان \r\n\r\nذكر وفات امير قرايوسف كينه‌پرور و رسيدن آن خبر به خاقان هفت كشور\r\nحضرت خاقان سعيد هر مهمى كه مطمح‌نظر همت‌عالى مىساخت و پرتو ضمير خورشيد تأثير بر آن انداخت ، امارات من صحّح العّزم ساعده التوفيق روى مىنمود و دلائل  هُوَ الَّذِي أَيَّدَكَ بِنَصْرِهِ وَ بِالْمُؤْمِنِينَ  « 84 » روشن و پيدا بود .\r\nبيت\r\n فلك در طاعت درگاه او احرام بربسته * ملك دست دعا بهر فتوح شاه بگشاده \r\nدليل صدق اين مقدمه آن است كه چون رايات آفتاب اشراق سايهء همايون بر ممالك عراق انداخت و عرصهء آن ملك را به ظلال مواكب و نعال مراكب مكلل و مهلل ساخت و در آن ايام ميرزا جهانشاه قلعهء سلطانيه را استحكام مىداد ، ناگاه قاصدى از طرف تبريز رسيد و خبر خير رسانيد كه قرايوسف در حوالى اوجان جان به\r\n\r\n\r\n","description":"","footnote":"\r\n( 84 ) . سورة الأنفال 62 .\r\n","page_name":" 280 ","page_number":290},
  {"content":"\r\n\r\nحق تسليم كرد و به هزار درد و داغ جهان را وداع فرموده و تراكمه چون سيماب در اضطراب آمده و سراسيمه شده قلعهء سلطانيه را ريختند و به جانب تبريز گريختند و از اين‌جانب قلاق به صوب قزوين رفته بود . يازدهم ذيقعده در مقام آق‌خواجه به اردوى همايون آمده و خبر وفات امير قرايوسف آورد و همان روز قاضى سلطانيه مرتضاى اعظم سيد شهاب الدين عبد اللّه به درگاه جهان‌پناه آمد و همين خبر به سمع اعلى اسمعه اللّه البشائر رسانيد و وقوع واقعه محقق شد .\r\nبيت\r\n بىدرد سر نيزه و آمد شد پيكان * آن فتح كه مفتاح امان بود برآمد \r\nآرى حق سبحانه جناب شاهرخى را مظفر و منصور آفريده بود كه بىآسيب حرب و تحمل طعن و ضرب صورت فتح به وجهى چنين خوب روى نمود و آن حضرت اين معنى را از نتايج لطف يزدانى شناخت كه هماى سعادت آسمانى سايهء نصرت و ظفر بر چتر آفتاب پيكر آن حضرت و انوار نصرا عزيزا از جبين انصار آن حضرت طالع شد و آثار   فَتْحاً مُبِيناً   « 85 » طراز رايات همايون آمد .\r\nبيت\r\n   إِنَّا فَتَحْنا لَكَ فَتْحاً مُبِيناً   « 85 » * بر علم خسرو مشرق ببين \r\nموكب جهانگشاى و عنان آسمان‌ساى به جانب سلطانيه روان شد و شهزادهء جوانبخت ميرزا بايسنغر به فرمان خاقان ظفر شعار به رسم ايلغار عازم دار الملك تبريز گشت و امير علاء الدين عليكه كوكلتاش و خواجه قطب الدين محمد مشرف سمنانى براى ضبط اموال و جهات ديوانى در ركاب شاهزادهء عالىجناب متوجه شدند و شاهزادهء ظفرنشان ميرزا ابراهيم سلطان با لشكرهاى فارس از راه سجاس به جانب\r\n\r\n\r\n","description":"","footnote":"\r\n( 85 ) . اشاره است به   إِنَّا فَتَحْنا لَكَ فَتْحاً مُبِيناً   ( سورة الفتح 1 ) .\r\n","page_name":" 281 ","page_number":291},
  {"content":"\r\n\r\nمراغه رفت و رايات نصرت آيات چهاردهم ذى قعده به صاين قلعه رسيده پانزدهم ظاهر سلطانيه معسكر همايون مقرّر شد و رعايا بعد از رفتن اميرزاده جهانشاه‌پناه به قلعه برده بودند آن حضرت ترحم نموده رعايا را كه زيردست عنا و پايمال بلا گشته بودند فرمود كه چندان در قلعه توقف نمايند كه تمام لشكر گذرد و بعد از آن بيرون آمده شهر و بازار آبادان كنند و امير موسى * را به ضبط قلعه و محافظت رعيت بازداشت و از سلطانيه كوچ فرموده بيست و هشتم ماه به اردبيل رسيد و زيارت شيخ المشايخ شيخ صفى الدين قدس سره دريافته به بركت صحبت شيخ علاء الدين خواجه على استسعاد يافت و به راه موغان هشتم ذى الحجه از آب ارس عبور نمود و نهم ماه در قراباغ اران به يورت قشلاق نزول اجلال فرمود .\r\nبيت\r\n به هر مقام كه اعلام او قرار گرفت * معين و حافظ او بود ايزد متعال \r\nو اشراف از اطراف و اكناف روى به درگاه جهان‌پناه آوردند .\r\n\r\nذكر عاقبت احوال قرايوسف\r\nامير قرايوسف چند سال به دولت و اقبال در ممالك آذربايجان كامكار و كامران بود و تسخير ولايات دياربكر و عراق عرب و بعضى عراق عجم نموده ضبط آن حدود مىفرمود . در اين اثنا چون از عزيمت اردوى اعلى خبر يافت نور رايش در ظلمات حيرت افتاده خضر تدبيرش در وادى حيرت راه صواب گم كرد و با خواص خود مشورت نموده راى بر آن قرار گرفت كه لشكرها جمع آورده در برابر صف‌آرايى كرده .\r\nبيت\r\n تا قبضهء شمشير كه پالايد خون * تا آتش اقبال كه بالا گيرد \r\n\r\n","description":"","footnote":"","page_name":" 282 ","page_number":292},
  {"content":"\r\n\r\nو از اطراف ممالك آذربايجان و اران و موغان و دياربكر و عراق عرب لشكر بسيار جمع آورد و در ولايت تبريز لشكر پياده كه هرگز معهود نبود طلب نمود و اين بدعت بر او مبارك نيايد و از تبريز بيرون آمده سپاهى عرض داد [ چون 
  ] ذرات آفتاب فراوان و چون قطرات سحاب بىپايان .\r\nبيت\r\n همه بهرام‌طبع و كيوان‌هوش * همه پولادترك و آهن‌پوش \r\nهمه جوانان نوخاسته و سراسر به زره و جوشن و تيغ و سنان آراسته . غافل از آن‌كه\r\nبيت\r\n هركه را بخت رهبرى نكند * كوشش و جهد ياورى نكند \r\nدر اين ولا ، قرايوسف را عرض مرضى طارى شد * و بيم عظيم در صميم ضمير او جاىگير شد . از كرده پشيمان و از گفته هراسان بود . اما باوجود ندامت جلادت مىنمود و لاف قتال و جدال مىزد و دعوى سركشى و استقلال مىكرد .\r\nقطعه\r\n بساط حكومت بگسترده بود * ولى مهل و فرصت ندادش حيات\r\nچنين طرفه منصوبه‌اى دست داد * ز يك‌سوى شهرخ دگر سوى مات \r\nتا به حكم تقدير ربانى و امضاى قضاى آسمانى دنياى فانى را وداع كرده به سراى جاودانى رحلت نمود و پنجشنبه هفتم ذىقعده از اين سراى سپنج و منزل عنا و رنج به دار القرار رفت . جماعت تراكمه متفرق شده به تجهيز و تكفين او پرداختند و او را در همان خرگاه كه وفات يافته بود انداختند و هريك به طرفى رفته كار خود مىساختند . امير قرا كه مقدم امرا بود ، با قدم‌پاشا كه محبوبترين خواتين او\r\n\r\n","description":"","footnote":"","page_name":" 283 ","page_number":293},
  {"content":"\r\n\r\nبود خواستند كه يكى از فرزندان امير يوسف را به پادشاهى بردارند و باقى پيش او جمع آيند . از فرزندان كسى حاضر نبود . امير شاه محمد در بغداد بود * و امير اسكندر در كركوك و امير سپند به عبد الجوز و امير جهانشاه به سلطانيه و امير ابو سعيد در آذربايجان بودند . آن فكر به جايى نرسيد و هركس به جايى رفتند . غزان پادشاه پسر امير مصر ، برادرزادهء قرايوسف ، نفايس خزاين تصرف نموده متوجه قلعهء اونيك شد و امير قرا و قدم‌پاشا به‌طرف قلعهء النجق رفتند و زينل بيگ پسر امير يارعلى كه برادرزادهء ديگر بود به جانب اردبيل رفت و امير بايزيد كرد ميل كردستان نمود و امير على پادشاه به پسران سعد پيوست و محمد جنگى و امير الياس * عازم ديار بكر شدند و عقد جمعيت ايشان بدين‌سان پريشان شد .\r\nقطعه\r\n دل منه بر دنيى و اسباب او * زان كه از وى كس وفادارى نديد\r\nپند گير از حال مير تركمان * آن‌كه از شمشير او خون مىچكيد\r\nاز نهيبش پنجه مىافكند شير * در بيابان نام او چون مىشنيد\r\nعاقبت تبريز و بغداد و عراق * چون مسخر كرد و وقتش دررسيد\r\n« بوده وقتش » گشته تاريخ و يقين * هركه را وقتش رسد خواهند ديد\r\nهركه او جان باشدش بيند يقين * آنچه او در منزل اوجان بديد \r\nو اين بيت نيز در تاريخ فوت اوست :\r\nبيت\r\n وفات مير يوسف شاه تبريز * كتابت شد به تاريخ « كتابت » 823 \r\nالقصه باوجود آن‌كه لشكر منصور در حوالى رى بود و واقعهء قرايوسف در نواحى اوجان روى نمود ، تراكمه چنان به‌هم برآمدند كه ميت را در خرگاه گذاشته راه گريز برداشتند و آحاد الناس خرگاه غارت كرده جامه‌هاى ميت را از بر او\r\n\r\n","description":"","footnote":"","page_name":" 284 ","page_number":294},
  {"content":"\r\n\r\nكشيدند و گوش او را با حلقهء طلا بريدند . پنجشنبه هفتم ذيقعده اين واقعه بود . جمعه هشتم سيدى محمد كججانى و باقى اكابر تبريز ، پاينده نوكر امير شاهملك را ، از حبس بيرون آورده عذرخواهى نمودند و جثهء قرايوسف را از راه تبريز به طرف ارجيش بردند * و در مرقد آباى او مدفون ساختند و در وقتى كه رايات همايون به ارجيش رسيد ، جمعى نوكران ميرزا بايسنغر قبر او را شكافته جسد او را ديدند كه به غايت مهيب بود .\r\nبيت\r\n چون قصد مرده بعد هلاكش كسى نكرد * كارى چنين ز مردم دانا عجب نمود \r\n\r\nذكر رسيدن شاهزادهء اعظم غياث الدين ميرزا بايسنغر به دار الملك تبريز\r\nشاهزادهء اعظم ميرزا بايسنغر بهادر با سپاه ظفرپناه\r\n يلان دلاور كه در رزمگاه * به نيزه ربايند از چرخ ماه \r\nمنتصف شهر ذى قعده به ممالك آذربايجان درآمده به دولت‌خانه فرود آمد و اتباع قرايوسف چون كوكب از طلوع خورشيد ناپديد شدند .\r\nبيت\r\n چو خورشيد چترش درخشنده شد * عدو چون ستاره پراكنده شد \r\nو خطبه و سكه به نام و القاب همايون آرايش يافت .\r\nقطعه\r\n خطبا را زبان به ذكر تو تر * تا ممّر سخن زبان باشد \r\n\r\n","description":"","footnote":"","page_name":" 285 ","page_number":295},
  {"content":"\r\n\r\n سكه‌ها را دهان به نام تو باز * تاز زر در جهان نشان باشد \r\nو اوامر پادشاهانه در آن ديار و بلاد نافذ و مسلم شد و ملوك اطراف و گردنگشان اكناف رغبة او رهبة در دايرهء خدمت و ربقه اطاعت آمدند و شاهزاده عالىجناب در رعايت رعيت صورت عدالت منظور نظر عنايت داشته قاعدهء مملكت بر سنن استقامت قرار گرفت .\r\nو از كسانى كه در دار الملك تبريز پيش ميرزا بايسنغر آمدند ، امير على بيك پسر امير قراعثمان بود كه امير قرايوسف او را گرفته در تبريز محبوس داشت و چون آوازهء لشكر به امير قرايوسف رسيد قصد قتل او كرد . امير قرا گفت حالا لشكر سنگين قاصد ماست . اگر امير قراعثمان خبر قتل فرزند شنود او نيز از اين طرف متوجه ما شود . امير قرايوسف را اين سخن مقبول افتاده او را مصاحب خود مقيد مىداشت .\r\nچون امير قرايوسف وفات يافت ، امير قرا يك دست جيباى مكمل و اسب و جامه به او داده گفت هر جاى روى اجازت است و او نمدپوش در تبريز پيش ميرزا بايسنقر آمده احوال خود عرضه داشت و جناب بايسنغرى دربارهء او عنايت و رعايت فرموده در وقت عزيمت قراباغ به موجب اجازت شهزاده به طرف پدر رفت .\r\nو شاهزاده برحسب اشارت عليه عازم صوب قلعهء گاورود شد و امير علاء الدين عليكا مصالح رعيت و مهمات مملكت به واجبى ساخت و رسوم محدث كه قرايوسف اختراع كرده بود برانداخت و به نظم امور شرعيه و ضبط مصالح كليه پرداخت و اكابر و اشراف آن مملكت همراه او ، اواخر ذى الحجه ، در قشلاق قراباغ ، به اردوى همايون رسيدند .\r\n\r\nذكر عزيمت ميرزا بايسنغر به جانب قلعهء گاورود و آوردن امير باباحاجى\r\nميرزا بايسنغر بهادر عزم صوب قلعهء گاورود فرمود و سبب اين عزيمت آن بود كه امير باباحاجى پسر امير شيخ محمد عراقى تواچى نواحى گاورود را ضبط نموده\r\n\r\n","description":"","footnote":"","page_name":" 286 ","page_number":296},
  {"content":"\r\n\r\nخود را حاكمى مستقل مىدانست و در زمان ميرزا عمر ، امير جهانشاه جاكو امير شيخ محمد را به قتل آورد و ميرزا عمر امير باباحاجى را با جمعى امرا فرستاد كه امير جهانشاه را گرفته پيش او برند . جماعت امرا بر امير جهانشاه مسلط شده باباحاجى را بر آن داشتند كه به جهت قصاص خون پدر او را به قتل رسانيد و شرح اين سخن در قضاياى ميرزا عمر گذشت .\r\nو در وقت توجه ميرزا عمر به جانب خراسان ، امير باباحاجى توقف نموده تخلف ورزيد . در اين ولا كه حضرت خاقان سعيد سايهء التفات بر ممالك آذربايجان انداخت و قراباغ اران را به قشلاق همايون مشرف ساخت ، امير باباحاجى توهم نموده خود نيامد و برادر خود را به خدمت آن حضرت فرستاد و حضرت اعلى فرمودند كه ما چون گناه او را عفو كرديم ، چرا خود نيامد و حكم جهان‌مطاع نفاذ يافت كه ميرزا بايسنغر به آن طرف عزيمت نمايد و امير باباحاجى را به پايهء سرير اعلى رساند . و امير باباحاجى قلعهء گاورود را استحكام داده مستعد جنگ ايستاده بود . فى الواقع كه امير باباحاجى سردارى دلاور بود . چنان‌كه چند سال كه قرايوسف در آن مملكت استقلال داشت ، امير باباحاجى به او طريق مخالفت مىسپرد و مدّتى مديد اين شيوه به سر برد تا آخر كار خود پيش قرايوسف رفت و امير يوسف به غايت ممنون شده مواضع كه در اطراف قلعهء گاورود بود بر او مسلم داشت چنانچه شرح اين سخن در قصهء معاودت قرايوسف از جانب اصفهان گذشت ، يعنى در سنهء ست عشر ، قرايوسف قصد اصفهان كرد و به سبب مرض از راه بازگشت و در وقت بازآمدن ، امير باباحاجى پيش او آمد چنانچه در آن محل مسطور است .\r\nالقصّه شهزاده در قلب شتا كه مقلوب او مقبول عقلاست ، به ظاهر قلعهء گاورود رسيد . امير باباحاجى در موافقت متردّد و از مخالفت متوهم بود . ميرزا بايسنغر قاصد پيش او فرستاده مرحمتى كه از اين خاندان همايون شامل حال پدر و قبايل او شده بود ياد فرمود و فرمود كه در اين كار به چشم عقل نگاه بايد كرد كه مآل\r\n\r\n","description":"","footnote":"","page_name":" 287 ","page_number":297},
  {"content":"\r\n\r\nمخالفت به كجا خواهد رسيد و اگر موافقت فرموده پيش آيد ، او را گرامى داشته مملكت بر او مسلم باشد و موضعى ديگر اضافت شود و حضرت خاقان سعيد حكم فرموده است كه كسان امير جهانشاه ذكر قصه نكنند . امير باباحاجى مستظهر گشته از اوج فرماندهى به حضيض فرمانبرى آمد و سر در قبهء رقيت و گردن در طوق طاعت آورد * و ميرزا بايسنغر مكارم اخلاق پادشاهانه و مراحم عواطف خسروانه دربارهء او به ظهور رسانيد و امير باباحاجى در ركاب شاهزادهء عالىجناب عازم قراباغ شد و شانزدهم ذى الحجه سعادت بساطبوس يافته پيشكشها گذرانيد و در سلك امرا منتظم شد .\r\n\r\nذكر احوال مملكت ماوراء النهر در اين سال\r\nاوايل سنهء اربع ايلچيان خطاى كه پيش حضرت خاقان سعيد آمده بودند و جمعى كه به شيراز پيش ميرزا ابراهيم سلطان رفتند و بعضى كه به خوارزم پيش امير شاهملك بودند مجموع بازگشته به سمرقند رسيدند و حضرت اعلى ، امير شادى خواجه و ميرزا بايسنغر سلطان احمد و خواجه غياث الدين نقاش و ميرزا ابراهيم سلطان امير حسن و پهلوان جمال و ميرزا سيورغتمش ارقداق و امير شاهملك اردوان و شاه بدخشان خواجه تاج الدين را همراه ايلچيان خطايى فرستادند .\r\nو ميرزا الغ بيگ ، يازدهم محرم ، اين جماعت و ايلچيان خطايى را طوى بزرگ فرمود و رعايت تمام نمود و غرّهء صفر به جانب خطاى روان شدند و بسيار از تجار و مردم هرديار آن سفر اختيار كردند و حكايات و حالات و احوال و اوضاع آن ولايات در رفتن و آمدن ايلچيان چنانچه استماع افتاده شايد كه در سنهء خمس و عشرين\r\nمصرع\r\n قلم به حسن رقم شرح آن سخن گويد \r\n\r\n","description":"","footnote":"","page_name":" 288 ","page_number":298},
  {"content":"\r\n\r\n\r\nذكر عمارات عاليه در دار السلطنهء سمرقند\r\n ز دولتها رسد گويى بشارت * كه شاهان را شود ميل عمارت\r\nعماراتى كه در آفاق باشد * چنان به كاز لطافت طاق باشد\r\nچو انوار قمر از روشنايى * چو ايوان فلك در ديرپايى \r\nچون به توفيق ربّانى و تأييد آسمانى عرصهء جهان و ساحت گيهان به انوار معدلت و آثار مرحمت سلطان سليمان تخت ، فريدون بخت ، شاهرخ سلطان آراسته شد و از اقصاى خطاى تا حدود روم و از نهايات تركستان تا پايان هندوستان ، امتثال فرمان آن حضرت مىنمودند و اشارات عاليه را در مقام انقياد بودند و از شمال اقبال و صباى اعتناى او در گلشن اسلام هرروز غنچهء بهجتى مىشكفت و در چمن زمين هرساعت نهال افضال سر مىكشيد و رياض علوم از سحاب رأفت او هرزمان سيراب مىشد و بستان شريعت از زلال معدلت آن حضرت هردم خرّم و تازه مىگشت و پيوسته قوت دولت در بسطت مملكت و طراوت سلطنت مىافزود و ممالك محروسه خاصه مملكت ماوراء النهر در غايت رفاهيت و كمال جمعيت بود و شاهزاده جوانبخت مغيث الدين ميرزا الغ بيگ گوركان ميل ساختن بقاع خير و عمارات عاليه فرمود .\r\nبيت\r\n مرّوح بقعه‌ها فرخ بناها * كه گويد عقل كل آن را ثناها\r\nبه عزّ دولت سلطان الغ بيگ * مكمل گشت چندان بقعهء نيك\r\nكه از هربقعهء فردوس‌مانند * فزون شد رونق ملك سمرقند \r\nو در درون شهر سمرقند ، موضعى كه سردواتيك گويند - وسط بلده و مركز خطّه ، نزديك ارگ‌عالى ، اطراف آن بازارهاى معمور و خاندانهاى مشهور - مدرسه و خانقاهى برابر يكديگر بنا فرمود و چند سال در اتمام آن دو مقام اهتمام تمام بذل\r\n\r\n","description":"","footnote":"","page_name":" 289 ","page_number":299},
  {"content":"\r\n\r\nنمود و در رفعت و تزيين غيرت سپهر برين و رشك نگارخانهء چين آمد و در متانت بنيان و لطافت اركان هيئت هرمان و صورت توأمان نمود و فى الواقع كه لطافت آن دو عمارت به قلم تحرير و رقم تقرير نقش‌پذير نيست .\r\nو شاهزادهء كيوان‌وقار مشترىآثار مستغلات بسيار و مزارع و انهار بر آن بقاع وقف فرمود و اعلام علما و نحارير فضلا به تدريس و افادت در مدرسه تعيين نمود و همچنين در خانقاه مشايخ و مباشران صاحب وقوف بازداشت و زمام مهام آن دو عالىمقام به قبضهء اهتمام كاردانان بازگذاشت و از مستغلات و مزروعات موقوفات هرسال چندان حاصل مىشد كه مبلغى خطير از مصارف ضروريهء آن دو بقعه زيادت مىآمد و در خزانهء همان دو بقعه مخزون مىشد و بىتكلف در جميع بلاد اسلام الى ما شاء اللّه الملك العلام بقعه‌اى نزديك به آن دو فرخنده‌مقام * نشان نتوان داد . حاوى اوراق ، عبد الرزاق ، به حسن اتفاق ، چندگاه كه در دار السلطنهء سمرقند مقيم بود ، احوال به رأى العين مشاهده نمود .\r\nو ميرزا الغ بيگ كه در علوم و فنون صاحب نصيب اوفى و نصاب مستوفى بود\r\nبيت\r\n همه دانند كاندر هرشمارى * به از دانش نباشد هيچ‌كارى\r\nكسى قابل بود از بهر شاهى * كه تعليمش بود فضل الهى\r\nبه شاهان گرنه علم ايزد روان كرد * به يك سر كار عالم چون توان كرد\r\nخداوندان مسند در هراقليم * اگرچه ز اسمان دارند تعليم \r\n\r\n","description":"","footnote":"","page_name":" 290 ","page_number":300},
  {"content":"\r\n\r\n و ليكن علم كسبى هم شگرف است * كه نى يك حرف در خط چون دو حرف است\r\nاگرچه مه به زيور نيست محتاج * شرف يابد چو از پروين كند تاج\r\nزرى گر دارد افزون قيمت خويش * به گوهر بستن آخر قيمتش بيش \r\nخواست كه انوار دانش خويش چون اشراق آفتاب در اقطار آفاق ظاهر گرداند و فروغ ادراك از مقعّر خاك به محدّب فلك الأفلاك رساند و صداى رصد كواكب در گنبد گردون اندازد و طنطنهء اين كار بزرگ در اطراف ربع‌مسكون منتشر سازد . بنابرآن با خواص حكما و فحول عقلا و مهندسان عطارد ذكا و فيلسوفان مجسطىگشا كه در جميع علوم و حقايق معقول و مفهوم به تخصيص رياضى و حكمى اعجوبهء عصر و نادرهء دهر بودند ، مثل افلاطون زمان مولانا صلاح الدين موسى قاضىزادهء رومى و بطليموس دوران ، مولانا علاء الدين على قوشچى كه تربيت يافتهء ميرزا الغ بيك بود و به زبان عنايت او را فرزند خطاب فرمود و اين دو محقق دانشمند در سمرقند اقامت داشتند و مولاناى اعظم غياث الدين جمشيد * و مولاناى معظم معين الدين * كه ميرزا الغ بيگ ايشان را از كاشان به سمرقند برده بود انجمنى ساخت و در معرفت دقايق تنجيم و ادراك غوامض تقاويم با آن دانشوران كه به مدد عقل كل بر كيفيت هرجزوى از اجزاى سپهر واقف بودند و به خطوات اقدام مسافر وهم كميت طول و عرض عالم علوى و سفلى مىپيمودند و در ابعاد و سطوح اجرام هيچ دقيقه‌اى مهمل و هيچ ثانيه‌اى نامرعى نماند و در ارتفاع درجات مرتبهء سخن به فلك الأفلاك رسانده سخنان پرداخت .\r\nو بعد از تحصيل كمالات و تكميل آلات ميل استنباط رصد و استخراج زيج فرمود و در شمال سمرقند ، مايل به مشرق ، مقام لايق تعيين نمود و به اختيار حكماى نامدار طالعى كه آن كار را شايد مقرّر شد و بناى آن چون اساس دولت\r\n\r\n","description":"","footnote":"","page_name":" 291 ","page_number":301},
  {"content":"\r\n\r\nپايدار و بنياد آن چون قاعدهء سلطنت استوار استحكام يافت . تأكيد بنيان و تشييد اركان چون قواعد جبال تا موعد يوم  تَسِيرُ الْجِبالُ سَيْراً  « 86 » مأمون از زوال و مصون از اختلال آمد و هيئت افلاك تسعه و اشكال دواير تسعه و درجات و دقايق و ثوانى تا عواشر و افلاك تداوير و كواكب سبعهء سياره و صور كواكب ثابته و هيئت كرهء ارض و صور اقاليم با كوهها و درياها و بيابانها و آنچه از توابع آن باشد به نقوش دلپذير و رقوم بىنظير در درون خانه‌هاى آن عمارت عالىبنياد رفيع‌نهاد كه نمودار قصر مقرنس سبع شداد بود ثبت و تحرير فرمود و تقويم آفتاب و ساير كواكب را رصد كرده بر زيج جديد ايلخانى كه جناب حكمت‌مآب خواجه نصير الدين طوسى استخراج نموده بود فوايد و لطايف افزود و در تقويم آفتاب و كواكب ديگر تفاوت صريح ظاهر ساخت .\r\nو حكماى بزرگ در آن مهم نازك ممد و معاون بودند و آوازهء آن امر خطير در بلاد و امصار اشتهار و انتشار يافت و شاهزاده موفق گرديد تا آن زيج يافته به اتمام رسيد و به زيج سلطانى گوركانى موسوم شد و در ميان مهرهء صناعت تنجيم و اصحاب تقاويم معمول و متداول است .\r\nو چون سخن عمارات عاليه و شرح زيج به نوع بسطى اختتام يافت ، عنان جواد خوشخرام قلم را به صوب حديث تاريخ و اسلوب معهود بايد تافت .\r\nدر اين سال ، در مملكت ماوراء النّهر ، امير يادگار فتان كه حاكم سورام بود وفات يافت و ميرزا الغ بيك امير شاه ولى را به‌جاى او مقرر فرمود و اواخر جمادى الأخرى امير جهانشاه ولد امير قمر الدين التجا به آستان ميرزا الغ بيگ آورد و به عنايت مخصوص شد .\r\nو هم در اين ماه ، قل محمد پسر امير خداىداد كه صاحب وجود مغولستان بود به سمرقند آمد و تربيت يافت .\r\n\r\n\r\n","description":"","footnote":"\r\n( 86 ) . سورة الطور 10 .\r\n","page_name":" 292 ","page_number":302},
  {"content":"\r\n\r\n\r\nتتمهء قضاياى ماوراء النّهر ذكر عزيمت مهدعليا گوهرشاد آغا به جانب سمرقند فردوس‌مانند\r\nدر آن زمان كه حضرت خاقان سعيد عزيمت عراق و آذربايجان فرمود ، مهدعليا گوهرشاد آغا در دار السلطنهء هرات توقف نمود و شاهزاده محمد جوكى بهادر ملازم والدهء بزرگوار بود و چون فتح عراق و آذربايجان و دفع امير قرايوسف تركمان واقع شد و آن اخبار به خراسان و ماوراء النهر رسيد ، ميرزا الغ بيگ خواست كه چند روزى به فرمودهء الجنة تحت اقدام الأمهات به خدمت والدهء نامدار گوهرشاد آغا كه بلقيس روزگار بود قيام نمايد و آمدن شاهزاده از ماوراء النهر دشوار بود . بنابرآن التماس نمود كه مهدعليا عزيمت سمرقند فرمايد و هودج عصمت‌پناه اوايل ربيع الأول رو به راه آورد و ميرزا محمد جوكى ملازم بود و چون ميرزا الغ بيك خبر عزيمت آن حضرت شنيد به عزم استقبال متوجه گرديد و در حوالى بخارا سعادت ملاقات ميسر شد و شرف پاىبوس دست داد و به اتفاق عازم دار السلطنهء سمرقند شده اواسط ربيع الآخر در سمرقند فردوس‌مانند فرود آمدند و منتصف ماه در باغ چنار طوى پادشاهانه و جشن خسروانه مرتب شد و چند روز به نشاط و انبساط گذرانيده ميرزا الغ بيگ اسبان با زينهاى زر و قطارهاى استر و شتر با رخوت سقرلاط و قطيفهء قرمزى و ديگر تقوزهاى نفيس به رسم پيشكش كشيد و مهدعليا عزيمت خراسان فرمود و ميرزا الغ بيگ به تعظيم و احترام تا رباط يام مشايعت نمود و از جهت مبالغهء حضرت والده بازگشت و ميرزا محمد جوكى را نيز وداع فرموده و رعايت نموده ملازم والده روان ساخت .\r\nو ميرزا الغ بيگ عزم يورش مغولستان جزم فرمود و با لشكر فراوان اواسط جمادى الأخرى عزيمت نمود و از قربولاق امراى كبار امير اسكندر و امير هرى ملك و امير بايزيد را به طريق ايلغار روان ساخت و اواخر ماه ملك اسلام از طرف مغول\r\n\r\n","description":"","footnote":"","page_name":" 293 ","page_number":303},
  {"content":"\r\n\r\nرسيده صورت دولتخواهى مغولان به عرض رسانيد و ميرزا الغ بيك به سعادت معاودت نموده غرهء رجب در سمرقند فرود آمد .\r\n\r\nذكر ولادت شاهزاده عبد اللّه بن ميرزا الغ بيك و بقاياى قضايا\r\nپيش از آن‌كه ميرزا الغ بيگ در سمرقند فرود آيد و آن خطه را به نور طلعت پادشاهانه بيارايد ، قاصدى از جانب سمرقند رسيد و بشارت رسانيد كه\r\nبيت\r\n طالع شد از سپهر شرف كوكبى منير * خورشيد راى و زهره رخ و مشترى ضمير \r\nهرچند حضرت حق تعالى جل و علا مفاتيح ممالك عالم در قبضهء اقتدار خاقان كامكار نهاده بود و زمام حل‌وعقد جمهور بنى آدم به دست اختيار فرزندان نامدار آن حضرت داده ، امّا ميرزا الغ بيگ از اين بشارت فال ديگر گرفت . چه وقت ولادت با سعادت سرداران اطراف و كردنكشان اكناف روى اميد به درگاه عالم‌پناه آورده بودند و اتفاق ولادت اوايل رجب بود . و ميرزا الغ بيگ به يافت اين بشارت نشاط و انبساط نمود و بزم جمشيدآيين رشك نگارخانهء چين ترتيب فرمود .\r\nبيت\r\n آن روز به وقت بامدادان * زين مژده چو شد زمانه شادان\r\nبرداشت زمانه با صد اميد * زرين دهلى ز جرم خورشيد\r\nصبح آمد و كرد گوهرافشان * از مهر به هرطرف زرافشان \r\nو چند روز پيوسته به عيش و عشرت نشسته بودند و مجلس خرمى آراسته و مطرب نشسته و ساقى برخاسته .\r\n\r\n","description":"","footnote":"","page_name":" 294 ","page_number":304},
  {"content":"\r\n\r\nبيت\r\n نشسته شهنشاه گيتىفروز * به فيروزى آورده شبها به روز\r\nنبودى ز شه دور تا وقت خواب * مغنى و ساقى و رود و شراب\r\nمغنى سراييده بر بانگ رود * به عشرتگه شه نوآيين سرود\r\nكه دولت پناها جوانبخت باش * همه سال با افسر و تخت باش\r\nعلم بر فلك زن كه عالم تراست * به عشرت درآويز كان هم تراست \r\nو چون از مجلس عشرت فراغت روى نمود ، خاطر خطير به ضبط مهمات سلطنت التفات فرمود .\r\nو تاسع رجب از پيش امرا كه به ايلغار رفته بودند قاصد رسيد و به عرض رسانيد كه كلانتران مغولان بر ايلى آمده ضميمهء سپاه ظفرپناه شدند و شانزدهم ماه سرداران مغول به سمرقند آمده شير محمد اغلان و سارق اغلان و صدر اسلام كه كلانتران بودند شرف دستبوس يافتند و ايشان را به محل مناسب فرود آوردند و ميرزا الغ بيك همه را طوى بزرگ داده به تشريفات فاخر و انعامات وافر مشرف گردانيد .\r\nدر اين اثنا خبر آمد كه امراى مغول پسر قمر الدين را كشته‌اند و پسر ديگر فرار نموده روى اميد به درگاه جهان‌پناه دارد . و سيم شعبان به سمرقند رسيد و عاطفت پادشاهانه شامل احوال او شد و آخر ماه صوفى اغلان از پيش براق اغلان آمده جانور و اسب و ديگر تبركات آورد و پسنديده آمد و غرهء رمضان آبوكا و فولاد تيمور با جمعى از جانب جته رسيدند و تربيت يافتند و شب ششم شوال به مسامع جلال رسيد كه شير محمد اغلان و سارق اغلان و قل محمد و غلبه‌اى از مردم جته گريختند . ميرزا الغ بيگ فى الحال سوار شد و نماز پيشين ايشان را در كجكينه ييلاق دريافت و شير محمد اغلان و سارق اغلان را گرفت و امرا را جهت گرفتن باقى گذاشته عود نمود و به مستقر دولت فرمود و امرا مخالفان را گرفته بعد از چهار روز به سمرقند آمدند و ميرزا الغ بيگ كرم فرموده گرفتاران را باوجود گناه رعايت نمود و\r\n\r\n","description":"","footnote":"","page_name":" 295 ","page_number":305},
  {"content":"\r\n\r\nسيزدهم ذى الحجه ملك اسلام و صدر اسلام را اجازت داده به جانب كاشغر فرستاد و شانزدهم شير محمد اغلان را يراق پادشاهانه نمود و به ولايت او روان فرمود و آخر ماه خبر فتح قلعهء روح از طرف كاشغر آمد و ميرزا الغ بيگ به عزم قوشلامشى متوجه ولايت بخارا شد .\r\n\r\nوقايع سنهء اربع و عشرين ذكر قشلاق فرمودن در قراباغ اران و باقى حكايات\r\nحضرت خاقان سعيد نهم ماه ذى الحجة به عزم قشلاق در قراباغ اران فرود آمد و ملوك اطراف به اصناف هدايا به درگاه جهان‌پناه آمدند و بارگاه اشرف سجده‌گاه صناديد و اشرف و بوسه جاى اكابر اكناف شد و در روز نزول ، پسر محمد دواتى و كلانتران اوچ اغلان شرف بساطبوس يافتند و خاقان سعيد روز عيد به آداب قربانى و شرايط آن‌وقت سعيد قيام نمود و سرداران و حكام آن ممالك را انعام و اكرام فرمود و در روز عيد امراى مملكت مصر ، باش بيگ و غيره كه از سلطان مصر روگردان شده بودند ، به دولت ملازمت رسيدند و هم در اين‌روز ، سيدى از ولايت لرستان كه سابقا پيش امير قرايوسف رفته بود به درگاه عالم‌پناه آمد و امراى عراق ، امير حاجى مسافر و كلانتران حشم زنگلو و امير حسين كه سردار تراكمهء خضر تو بود و امير جنيد جار بيردى به اردوى همايون رسيده مجموع به عنايات بىغايات اختصاص يافتند و چهاردهم ذى الحجه ، امير خليل اللّه بن * امير شيخ ابراهيم كه در شمايل او دلايل مردانگى و در خصايل او مخايل فرزانگى ظاهر و پيدا بود و از حركات و سكنات او آثار نجابت و انوار سعادت روشن و هويدا مىنمود ، از ولايات شروان متوجه زمين‌بوس گشته پيشكشهاى پادشاهانه به عرض رسانيد و سوابق خدمات آبا و اجداد به لواحق نيكو خدمتى تازه گردانيد و به نظر عنايت و عين عاطفت سرافراز شد و به اعزاز و اكرام امتياز يافت .\r\n\r\n","description":"","footnote":"","page_name":" 296 ","page_number":306},
  {"content":"\r\n\r\nبيت\r\n سرى كه سوده شود بر زمين خدمت تو * ز يك قبول تو تا حشر سرفراز آمد \r\nو برادرش امير منوچهر كه به شجاعت و جلادت اشتهار داشت ، به تقبيل انامل فياض مشرّف شد و هم در اين‌روز ، سيدى احمد پسر سيدى على از ولايت شكى رسيده پيشكشهاى لايق به عرض رسانيد و به تشريفات گرانمايه مخصوص شد و همچنين امير قوستاى و سيد احمد قرامان و كلانتران تالش به درگاه همايون آمدند و امير عيسى برادر امير تيزك و پيرعلى برادر عين الملك و امير شيخ قبانى با امير جعفر بن امير منصور كه نايب قرايوسف بود و حضرت خاقان سعيد سالها او را منصب ديوان عنايت فرمود ، مجموع اواسط ذى الحجه به شرف دستبوس مشرف شدند و شانزدهم ماه ، ميرزا بايسنغر از جانب قلعهء گاورود رسيده امير باباحاجى را به بارگاه اعلى رسانيد و دست اعتبار در كمربند جوزا زده پاى افتخار از اوج ثريا گذرانيد و روز ديگر ياراحمد و شيرزاد پسر امير قرامان از ولايت گنجه و بردع آمده عزّ بساطبوس يافتند و ايلچيان گرجستان الكسندر پسران كستنديل هم از ولايت گرج رسيده سخنان حاكمان خود عرضه داشتند . ديگر روز امير بيرم بيگ * از جانب خوى به سعادت ملازمت مشرف شد . نوكر امير قراعثمان از ولايت دياربكر و نوكر امير شمس الدين از بدليس عرضه‌داشتها رسانيدند . روز ديگر امير حيدر كيا عم‌زادهء مرتضاى اعظم امير سيد رضا با تنسوقات گيلانات رسيد و همين روز عليكا پسر جالق و حاجى باخبر و شيركرد و شبلى بهادر و چوپان پسر امير شيخعلى اويرات كه سرداران آن ولايت بودند به دولت ملازمت مستسعد گشتند و امير حيدر كيا رخصت مراجعت يافته به جانب گيلان رفت و امير سهم الدين شنگل برادر امير شيخ ليراوى از دزكلات آمد . روز ديگر نجم الدين جلال طارمى رسيد و آخر ماه يادگار شاه به درگاه همايون آمد .\r\n\r\n","description":"","footnote":"","page_name":" 297 ","page_number":307},
  {"content":"\r\n\r\nبيت\r\n ز بس‌كه بر در او سجده مىبرند ملوك * مجال نيست قدم را ز ازدحام جباه \r\nو اوايل محرم ، امير اعظم علاء الدين عليكا كوكلتاش با اكابر و اهالى و قضاة و موالى از دار الملك تبريز به قراباغ آمد و هفتم محرم ايلچى مغول ، اندكوى يارغوجى از پيش پادشاه مغولستان رسيده سخنى كه داشت به عرض رسانيد و شاهزاده سزاوار خلعت و اتخذ اللّه ابراهيم خليلا ميرزا ابراهيم سلطان كه به حدود مراغه رفته بود عازم اردوى اعلى گشته و بر تبريز گذشته چهاردهم محرم به ملازمت خاقان كامكار و پدر بزرگوار رسيد .\r\nبيت\r\n ندارد پدر هيچ بايسته‌تر * ز فرزند شايسته شايسته‌تر \r\nو در اواخر محرم ملك عز الدين شير كه بزرگى خاندان او از شرح مستغنى است ، از وسطا متوجه آستان سعادت‌آشيان شده اصناف پيشكش به عرض رسانيد و مقبول قبول آمده و سلخ محرم ، امير اسپهبد از ستاره به درگاه عالى رسيد .\r\n\r\nذكر شكار فرمودن حضرت خاقان سعيد\r\nحضرت خاقان سعيد در صحارى اجنام كه در زمستان وحوش آن حدود در آن محل جمع مىشوند عزم شكار فرمود . به موسمى كه سپهر كحلىپوش از شدت سرماى بهمن سنجاب سحاب در سر كشيده بود و كوه و هامون پوستين فنك و قاقم پوشيده عساكر منصور را كه پشت اميد به آفتاب عنايت آن حضرت گرم بود و تمام آن بيابان را به سم بادپايان گيتىنورد آب‌سير آتش‌فعل درنورديدند از هول آتش پيكان تير مغز در سر شير و ببر آب گشته و از بيم خنجر آبگون دل در بر سباع و وحوش خون شده بود و نوك پيكان غنچه شكل از تن آهويان مشكين‌ناف و نخجيران\r\n\r\n","description":"","footnote":"","page_name":" 298 ","page_number":308},
  {"content":"\r\n\r\nكافورى شكم لاله و خيرى مىنمود و از چشم خون مىگشود چند روز صيد و شكار بسيار انداختند .\r\n\r\nذكر مخالفت نصر اللّه صحرائى در بلدهء ساوه و گرفتارى او\r\nدر آن زمان كه موكب ظفرنشان از رى عبور نموده عازم آذربايجان بود به مسامع جلال رسيد كه نصر اللّه صحرائى كه از خاك بر گرفتگان اين درگاه و تربيت‌يافتگان اين بارگاه بود - چنانچه در يورش اصفهان شرح آن گذشت - كفران نعمت نموده و خطبه و سكه در بلدهء ساوه به نام امير قرايوسف كرده بود .\r\nحضرت خاقان سعيد بر آن افعال اطلاع يافته التفات نفرمود . امير غياث الدين شاهملك از رى قاصد به ساوه فرستاده نصر اللّه را بازخواستى بليغ نمود و او چون جهودان خيبر سر از چنبر اطاعت بيرون آورده پاى از دايرهء متابعت به در نهاد و بر عصيان و كفران راسخ ايستاد . امرا چنان صلاح ديدند كه به دفع مساوى اهل ساوه مشغول نشوند . چه مهم اهم در پيش است و امراى ماوراء النهر ، اميرزاده رستم برلاس و سلطان بايزيد اروس بوقا و كجك محمد با تومانات به محاصرهء ساوه مقرر شدند . در اين وقت امراى ماوراء النهر كه ساوه را فتح كردند ، نصر اللّه را همراه به قراباغ آوردند . آن حضرت باوجود چنين جرايم ذيل عفو بر زلّات او پوشيده به جان امان داد .\r\nو امير اسفنديار دربندى حاكم باب الابواب كمر اخلاص بسته پيش آن حضرت آمد و تربيت يافته معاودت نمود و همچنين ملوك و حكام كه به اردوى فلك احتشام آمده بودند به مواهب انعام و مواجب اكرام مشرف شده عزم اوطان نمودند و در اين اثنا ، ايلچى خضر خان از مملكت دهلى رسيده تنسوقات و بيلاكات به عرض رسانيد و امير خليل اللّه ديگربار از شروان به اردوى ظفرنشان آمده وظيفهء ملازمت به‌جاى آورد .\r\n\r\n","description":"","footnote":"","page_name":" 299 ","page_number":309},
  {"content":"\r\n\r\n\r\nذكر نهضت سلطان آفاق از يورت قشلاق و طلوع كوكبهء بهار و تتمهء قضاياى آن ديار\r\nچون سلطان نيمروز بر تخت بهرام دست يافت و لشكر روم بر جيش حبش ، يعنى سپاه شب زيادت شد .\r\nبيت\r\n موى و روى تو شب و روز برابر بودند * عاقبت پرتو رخسار تو غالب آمد \r\nحضرت خاقان سعيد نوزدهم ربيع الأول از قراباغ كوچ فرموده عازم تبريز شد و بيست و دوم در حوالى بيلقان فرود آمد و آن‌جا به سمع اعلى رسيد كه عطا بهادر كه از نوكران جناب مرحوم ميرزا عمر بود و از قراباغ به موجب فرمان به ضبط الوس جغتاى كه در آن حدود تعلق به او مىداشته توجه نمود ، او را تراكمه گرفته پيش اميرزاده اسپند برده‌اند . آن حضرت فرمود كه شاهزاده ابراهيم سلطان با فارسان فارس و امير غياث الدين شاهملك با بيست هزار سوار نامدار به طرف نخجوان و سرماتو كه يورت قديم پسران سعد كه اصل تركمان است روند و اميرزاده اسپند را نيز در آن حدود نشان مىدادند * و ميرزا ابراهيم سلطان غرهء ربيع الثانى متوجه آن طرف شد و در اين اثنا ، نوكر اميرزاده اسپند به اردوى اعلى آمده صورت دولتخواهى به عرض رسانيد و آن حضرت او را تربيت فرموده بازگردانيد .\r\n\r\nذكر تزويج بنت ميرزا ابا بكر با امير خليل اللّه شروانى\r\nدر آن زمان كه ميرزا ميرانشاه گوركان و ميرزا ابا بكر با لشكر تركمان محاربه كردند و ميرزا ابا بكر عنان برتافت ، يك دختر ميرزا ابا بكر با پرستارى چند به دست امير قرايوسف افتاد و آن امير دانا بر عادت اكابر او را در حجر عاطفت و كنف\r\n\r\n","description":"","footnote":"","page_name":" 300 ","page_number":310},
  {"content":"\r\n\r\nرعايت مىداشت و چون بزرگ شد او را نكاح كرده از خواتين به مزيد حرمت گذراند و چون امير يوسف به عالم بقا رحلت نمود و موكب همايون در قراباغ قشلاق فرمود ، آن كريمه به اردوى اعلى آمده به نواخت پادشاهانه سرافراز شد و شاهزاده خليل اللّه چون به صدق نيت و صفاى عقيدت ملازم ركاب همايون بود آن حضرت خواست كه او را به نوعى تربيت فرمايد كه حسن عنايت دربارهء او به خوبتر وجهى روى نمايد . بنابرآن ، آن گوهر درج سلطنت را نامزد او فرمود . امير خليل اللّه به ساختگى طوى اشتغال نمود و والدهء او از شروان با تجملات فراوان كه مناسب چنان كارى بزرگ باشد به اردوى اعلى آمد و اسباب طوى ترتيب داده ائمه و قضات را حاضر ساختند و آن درة التاج پادشاهى را با امير خليل اللّه اواخر ربيع الأول ، انعقاد شرعى حاصل آمد و در منزل قراقومك\r\nبيت\r\n آسمان ساخت در آفاق يكى سور و چه سور * كه از آن سور شد اطراف ممالك مسرور \r\nاسباب عيش و عشرت ساخته و بزم خرمى به خوبتر صورتى پرداخته شد و چند روز طويهاى پادشاهانه كردند و امير خليل اللّه را نهال اقبال و كامرانى دربر آمده به تجديد شروان شاه ثانى شد و خاص و عام و نزديك و دور خرم و مسرور گشتند .\r\n\r\nذكر عصيان ياراحمد قرامان و گرفتارى او و فتح قلعهء اسفرزن\r\nامرا در منزل قراقومك به موقف عرض رسانيدند كه ياراحمد قرامان آثار عصيان ظاهر ساخته نوكران امرا را كه در ولايت گنجه و بردع بودند غارت كرده . راى عالى بر آن قرار يافت كه شاهزادهء اعظم ميرزا بايسنغر همت عالى به تدارك آن مهم\r\n\r\n","description":"","footnote":"","page_name":" 301 ","page_number":311},
  {"content":"\r\n\r\nمصروف دارد و امراى نامدار در ركاب او چهارم ربيع الثانى متوجه شدند .\r\nو پنجم ماه اردوى گردون اشتباه در جنبش آمده قراول تپه معسكر همايون شد و در آن منازل خوش و مراحل دلكش ، چند روز به مساعدت بخت فيروز گذرانيده بيست و پنجم ماه منزل حسن‌خانى مخيم اقبال و كامرانى شد .\r\nو ميرزا بايسنغر چون به طرف ياراحمد قرامان روان شد ، ياراحمد از گنجه عازم گرجستان گشت و از راههاى سخت و بيشه‌هاى پردرخت گذشت و قلعهء اسفرزن را كه در تصرف كاوس بود به جهت خويشى كه با او داشت پناه و گريزگاه ساخت و عمارت اسفرزن پيش از بناى اسلام بوده اهل گرجستان و روم و ابخاز و فرنگ آن قلعه و كليسايى كه در آن‌جاست تعظيم تمام مىكنند و آن قلعه در ميان بيشه‌اى بر روى سنگ خارا واقع است و نهرى به رنگ نيل و زور پيل به‌جاى خندق در پايان آن روان و برج‌وبارو كوه شامخ راسى و راسخ . ياراحمد چون به آن معقل حصين استظهار يافت بر سنن غرور كه  أَ لَيْسَ لِي مُلْكُ مِصْرَ وَ هذِهِ الْأَنْهارُ تَجْرِي مِنْ تَحْتِي  « 87 » فروچاه شد . شاهزاده لشكريان را كه\r\nبيت\r\n به شمشير از بيشه شير آوردند * به پيكان مه از چرخ زير آورند \r\nفرمود كه ممر لشكر فرسنگ به فرسنگ از خار و خرسنگ خالى ساختند و ميرزا بايسنغر از راههاى دشوار و معابر انهار عبور فرمود و آفتاب رايت ظفرشعار سايه بر آن ديار انداخت و از طنطنهء گوركه و كوس و غلغلهء طبل و نقاره و صداى ناى رويين و خروش زنگ زرين زلزله در كوه و ولوله در آن گروه افتاده و لشكر منصور از اطراف چپر بسته جنگ پيش بردند و اهل قلعه با آن‌كه تاب مقاومت نداشتند حركت المذبوحين نموده نقش غلط بر لوح خيال مىنگاشتند . دو سه روز در مقام مقابله\r\n\r\n\r\n","description":"","footnote":"\r\n( 87 ) . سورة الزّخرف 51 .\r\n","page_name":" 302 ","page_number":312},
  {"content":"\r\n\r\nآمده عاقبت به علم اليقين دانستند كه اگر از تيغ شاه جهان امان نجويند امكان تدارك نماند . ياراحمد از روى عجز و اضطرار\r\nبيت\r\n تيغ و كفن گرفته فدا كرد جان خويش * آمد برون ز قلعه و بگذاشت كارزار \r\nشاهزادهء عالىجناب رقم عفو بر جريدهء جريمهء او كشيد . او را ايمن ساخت و بعد از تسخير قلعه عازم اردوى اعلى شد .\r\nمصرع\r\n فتوح سوى يمين و سعود سوى يسار \r\nو اواخر ربيع الأول در منزل حسن‌خانى به شرف ملازمت حضرت خاقان سعيد استسعاد يافت . روز ديگر ياراحمد را سربرهنه و دست و گردن بسته پيش آوردند .\r\nبيت\r\n سرى كه گردن از امرت كشيد گردونش * بر آستان تو اكنون كشان‌كشان آورد \r\nو آن حضرت بر حال ياراحمد مرحمت فرمود و در عتاب او زيادت از اين نفرمود كه خود را بىاعتماد كردى و خون او را بخشيده به امير چهارشنبه سپرد . و اردوى اعلى از منزل حسن‌خانى به موضع كتمهء غياثى آمد و آن‌جا نوكر امير على نبيرهء امير طهرتن از جانب ارزنجان آمده پيشكشها گذرانيد و صورت دولتخواهى به عرض رسانيد و غرهء جمادى الأولى نوكر ايوانى حاكم گرجستان رسيده اظهار انقياد كرد .\r\nو روز ديگر در كنار آب‌بندى ايلچى الكسندر از گرجستان آمد و قاصد امير شاهملك عرضه داشت آورد كه عليكاى جالق و سيد احمد ديزك ياغى شدند و امير قراعثمان با اميرزادهء اسكندر جنگ كرده * و امير عثمان انهزام يافته و امير شمس الدين نوكر امير جاكو كه مدتها در طرف ارزنجان و كماخ مانده بود به شرف بساطبوس\r\n\r\n","description":"","footnote":"","page_name":" 303 ","page_number":313},
  {"content":"\r\n\r\nمشرف شد و به نظر عنايت مخصوص گشت و نوكر امير قراعثمان و قاضى محمد از پيش امير شمس الدين بدليسى رسيده عرضه داشت ايشان مشتمل بر دولتخواهى رسانيدند و حاكم گرجستان طاءتونام نوكر و پيشكش فرستاد .\r\nو در منزل قراكاروان‌سرا ، امير محمد فضل اللّه از طرف اميرزاده اسپند آمده احوال عرضه داشت و بابا حاجى از گرمرود و سهند از عادل جوز رسيدند .\r\nو موكب منصور ، روز سيم جمادى الأولى از آب ارس عبور نموده در پاى ماسته كوه نزول فرمود .\r\n\r\nذكر فتح قلعهء بايزيد و شرح آن\r\nحضرت خاقان سعيد از آب ارس و پاى ماسته كوه گذشته به جلگاى ازراب درآمد و آن‌جا به سمع اعلى رسيد كه قلعهء بايزيد كه از قلاع نامدار آذربايجان است و امير قرايوسف در وقت آوازهء رايات همايون ذخاير و نفايس به آن‌جا فرستاده و بعد از واقعهء او اميرزاده اسپند آن قلعه را مادهء استظهار دانسته مردم خود را در آن قلعه نشانده و بىتكلف آن قلعه كوهى است سر بر كرهء اثير كشيده و خارايى پرده بر چرخ اطلس دريده . وهم را عروج بر بروج آن محال و فكر را صعود بر مصاعد آن تصورى باطل . چشم زمانه را اطلاع بر ارتفاع آن عيان نبود و گوش سپهر نمىشنود كه آن قلعه را به كوشش توان گشود .\r\nبيت\r\n و ليكن چو خشم آورد بخت شوم * شود سنگ خارا به كردار موم \r\nالقصه آن حضرت بيست و سوم جمادى الأولى به حوالى قلعه آمده مستحفظان را به انقياد خواند . حسام الدين نوكرزادهء امير اسپند بيرون آمد و به عرض رسانيد كه اميرزاده اسپند خاتون خود را با ذخاير بسيار اين‌جا گذاشته و تا جان در تن دارند از دست نخواهند داد . آن حضرت فرمود كه ترا دولت مساعدت نمود كه بيرون\r\n\r\n","description":"","footnote":"","page_name":" 304 ","page_number":314},
  {"content":"\r\n\r\nآمدى . آرى\r\nبيت\r\n آن را كه خداى دولتى خواهد كرد * ناگاه ز سنگ خاره بيرون آيد \r\nو حسام الدين را مصاحب امير محمد خواجه چهره ساخته سالها چون فتح و ظفر ملازم آستان خاقان هفت كشور بود و لشكر نصرت شعار قلعه را دايره‌وار در ميان گرفتند و از اطراف و جوانب سايبانها برافراشته خيمه‌ها برپا كردند و از سهم صلابت آن حال دلهاى مخالفين در سينه طپيدن گرفت و عقول خيره و رايها تيره گشت . لشكرى انبوه كه كوه از شكوه ايشان در زلزله افتد مانند آتش خروشان و به‌سان بحر از باد دمان گشته ، در قرب نيم ساعت دامن كوه كه شهربند ايشان بود و طويلهء اسبان و انبارهاى غله بازستاندند و مانند مور و ملخ رو به قلعه آورده و سپر در سر كشيده به كوه بالا رفتن گرفتند و چندان‌كه اهل قلعه به سنگ و تير زخم مىزدند و لشكر منصور مجروح شده مىغلطيدند ديگرى پاى بر زبر رخمى نهاده بالا مىرفت و در كمر كوه كه ممر قلعه بود چند برج بر روى خارا مىنمود . نوكران ميرزا بايسنغر زور بر آن‌جا آوردند و جماعتى از چاخويان سپرها گرفته قصد آن برجها كردند و اگر كسى را از زخم سنگ و تير آسيبى مىرسيد او را پس كشيده پيش مىرفتند تا به چنگل و ناخن بر روى خارا بالا رفته خود را به پاى برجها رسانيدند و برجها را سوراخ كردن گرفتند و قاپوچيان قادرند از روى سپر و پشت چپر اهل قلعه را مانند بال سيخول « 88 » و پشت خارپشت گردانيده هرجا مقدار انگشتى از سر برج ظاهر مىشد صد تير پىدرپى آن‌جا مىرسيد و سنگى كه مىانداختند نتوانستند ديد كه بر كجا مىآيد . به يك ساعت چاخويان به چابكى و جلادت بروج را سوراخ كرده خلل در\r\n\r\n\r\n","description":"","footnote":"\r\n( 88 ) . سيخول به معناى خارپشت بزرگ است . نام ديگرى نيز براى اين حيوان در فرهنگها آمده به صورت اسغر يا اسغره ( ر ك فرهنگ رشيدى و لغت فرس ) .\r\n","page_name":" 305 ","page_number":315},
  {"content":"\r\n\r\nحصار و زلل در كار ايشان افتاد . لشكر ظفر شعار در صدمهء اولى طامهء كبرى به ايشان نمودند و در مقدمه نوكران ميرزا محمد جوكى بر بالاى آن قلعهء منيع و ذروهء آن كوه رفيع مكابرة بررفتند و مضمون   يَوْمَ تَمُورُ السَّماءُ مَوْراً وَ تَسِيرُ الْجِبالُ سَيْراً   « 89 » نقد وقت شد و جمعى كه بر پشت دروازه بودند زخمدار و افگار فغان الأمان برآوردند و پيش از آن‌كه اهل قلعه را ايمن سازند ، بعضى بهادران كه بر بالاى كوه رفته بودند خود را در قلعه انداختند و انوار ظفر از صفحهء خنجر پرگوهر پيدا شد و چنين حصنى كه تسخير آن در سر ملوك گذشته نگذشته و هواى فتح آن در ضمير سلاطين رفته نيامده قهرا و قسرا به ضرب تيغ يلان سپه‌شكن صف‌آراى و زخم پيكان گردان‌عدو بند قلعه‌گشاى از اول بامداد تا آخر نماز پيشين به امداد فضل الهى مفتوح شد .\r\nقطعه\r\n فتح و ظفر به جوهر تيغ تو قائمند * نى نى كه تيغ تو همه فتحى مجسم است\r\nنوك سنانت بر ورق نصرت و ظفر * حرفى است كاندر و همه آفاق مدغم است \r\nحضرت خاقان سعيد بر تيسير اين فتح همايون شكر حضرت پروردگار به جا آورد و سپاه نصرت شعار غنايم بسيار گرفت و موكب آفتاب اشراق بر سمت ييلاق الاطاق كه در فصل تابستان هواى زمستان دارد روان شد و بيست و هفتم جمادى الأولى در دامن زرنجى فرود آمد .\r\nمصرع\r\n به عزّ دولت آن‌جا ساخت منزل \r\n\r\n\r\n","description":"","footnote":"\r\n( 89 ) . سورة الطور 10 ، 9 .\r\n","page_name":" 306 ","page_number":316},
  {"content":"\r\n\r\n\r\nذكر اجازت فرمودن امرا و آمدن پسران امير قراعثمان به اردوى همايون\r\nراى جهان‌آراى اقتضاى آن « 90 » فرمود كه آغروق در دامن زرنجى توقف نموده باقى لشكر روى به قلع‌وقمع اعادى آورند و آن حضرت بدين عزيمت اواخر جمادى الأولى پاى عزم در ركاب عالم‌ستانى آورده عنان نصرت به دست تأييد گرفت و با پنجاه هزار سوار همه با ملابس زره و جوشن و مراكب چون كوه آهن از حدود ابقا روان شد .\r\nبيت\r\n يكى روز كاز گردش روزگار * به دست آمدش طالع كامگار\r\nعنان تاب شد شاه فيروز جنگ * ميان بست بر كين بدخواه تنگ \r\nموكب منصور غرهء جمادى الأولى درياى اخلاط بر دست چپ گذاشته به ارجيش رسيد و امير قنا شيرين را به جانب قلعهء عادل جوز فرستاد . رايات همايون متوجه اخلاط گشته به كول سنايى فرود آمد و در آن مقام امير قنا شيرين كه فتح عادل جوز كرده بود ، سرداران آن‌جا قدوس و زاهد را به اردوى همايون رسانيد و آن حضرت از نواحى اخلاط گذشته در منزل مركتو كه مرغزار خرّم بود چند روز توقف نمود و امير محمد كرد اخلاطى به درگاه عالم‌پناه آمده اخلاط مسخر گشت و اميرزاده اسپند ، در صحراى موش از آوازهء سپاه منصور به دياربكر رفته از آب فرات گذشت و امير شمس الدين بدليسى احرام ملازمت بسته به قبلهء اقبال و كعبهء آمال آمد و به عنايات مخصوص شد و امير عبد الرحمن حاكم قلعهء موش قلعه را تسليم كرده شرف ملازمت يافت و امير دولداى كه به موجب فرمان حضرت صاحبقران در قلعهء اونيك و آن حدود مىبود ، در اين ولا به اردوى اعلى آمده به تقبيل اناهيل فياض سرافراز شد و\r\n\r\n\r\n","description":"","footnote":"\r\n( 90 ) . ر ك به دولتشاه ص 391 .\r\n","page_name":" 307 ","page_number":317},
  {"content":"\r\n\r\nملك محمد پسر ملك عز الدين شير كه صاحب‌اختيار آن ديار بود با سرداران و كلانتران به سعادت ملازمت مشرّف شد و امير على پسر امير قراعثمان و كلانتران آق‌قوينلو به اردوى همايون رسيدند و ظاهر اخلاط مركز اعلام آمد و شانزدهم جمادى الأخرى ولايت ارجيش ، از دولت نزول همايون سعادت برجيس يافت و امير بايزيد پسر ديگر امير قراعثمان آن‌جا به دولت ملازمت مشرف شد و روز ديگر اردوى همايون در آق‌بلاق به آغروق پيوست و حكم همايون نفاذ يافت كه شاهزاده ابراهيم سلطان و امير شاهملك به جانب عليكا جالق و سيد احمد ديزك روند و آن بىباكان را كه سر به مخالفت آورده‌اند و گردن‌كشى مىكنند گوشمالى به سزا دهند .\r\n\r\nذكر مشورت فرمودن در باب اولاد قرايوسف با امرا و رسيدن امير قراعثمان و رخصت امراى اطراف\r\nچون حضرت خاقان سعيد به آغروق همايون رسيد با امراى كبار مشورت فرمود . راى بر آن قرار يافت كه سرداران و كلانتران ولايات را انواع رعايت و اصناف عنايت نموده همه را به رخصت معاودت فرمايد و آن حضرت العود احمد خوانده عازم تبريز شود . بنابرآن امير خليل اللّه به جانب شروان و امير اسفنديار به طرف دربند و قوستاى به ارّان و ملك محمد بن ملك اعظم به كردستان و امير شمس الدين به بدليس و امير محمد كرد به اخلاط و ملك الأمرا به حسن كيف و پسر سلطان سليمان به صوب خيزان اجازت يافته روان شدند و مجموع به صلات پادشاهانه و تشريفات خسروانه مشرف گشته به اوطان خود رفتند و نوكر امير عيسى از النجق آمده صورت دولتخواهى به عرض رسانيد و امير شيخ قبانى بار ديگر شرف بساطبوس يافت و امير قراعثمان به سعادت ملازمت مشرف گشته پيشكشهاى مناسب گذرانيد و حسن اخلاص سابق را به خدمات لايق لاحق گردانيد و به خلعتهاى شاهوار * و اسبان راهوار و كلاه ملمّع و كمر مرصّع و صنوف اكرام و فنون انعام و شرف اعزاز\r\n\r\n","description":"","footnote":"","page_name":" 308 ","page_number":318},
  {"content":"\r\n\r\nمخصوص و ممتاز شد .\r\nمصرع\r\n دست مدار از كمر مقبلان \r\n\r\nذكر محاربهء حضرت خاقان سعيد با اولاد امير قرايوسف و انهزام تراكمه\r\nدر اين اثنا كه موكب ظفرلوا عازم تبريز شد به سمع جلال پيوست كه پسران امير قرايوسف اميرزاده اسكندر و اميرزاده اسپند با لشكرى فزون از چون و چند عازم آذربايجان شده‌اند و نزديك اخلاط و عادل جوز رسيدند . امرا و اعيان به اتفاق امير قراعثمان كه در آن ولا از اميرزاده اسكندر روگردان شده بود عرضه داشتند كه تا اتباع امير قرايوسف را استيصال كلى نشود امور اين مملكت انتظام نمىگيرد و احوال اختلال خاص و عام التيام نمىپذيرد . حضرت خاقان سعيد سخن امير قراعثمان و ساير دولتخواهان به سمع رضا اصغا نمود و از شهرنو به طرف ارجيش معاودت فرمود .\r\nامير الياس خواجه و امير قراعثمان را به طريق منغلاى به جانب عادل جوز روان داشت و رايات همايون به صوب ارجيش برافراشت و دوازدهم رجب به بندماهى و روز ديگر به ارجيش رسيد .\r\nو از جانب ميرزا ابراهيم سلطان و امير شاهملك قاصد آمده به عرض رسانيد كه قوت دولت آن حضرت عليكا جالق و سيد احمد ديزك را گريزانيد و پسر عليكا را گرفته ايل و الوس او را زيروزبر گردانيد و چهاردهم ماه جمعى آغايان از جانب دار السلطنهء هرات رسيدند و در پرده‌سراى عصمت و عفت محرم حرم گرديدند و شانزدهم زين الدين عبد الحميد به رسم رسالت از مكهء معظمه از پيش والى آن امير حسن عجلان * رسيد و شرح اخلاص اكابر آن مقام بزرگ به عرض رسانيد و امير محمد خواجهء چهره كه با امراى منغلاى رفته بود با قراول اميرزاده اسكندر جنگ كرده غالب آمد و دو كس را گرفته پيش حضرت آورد و ميرزا ابراهيم سلطان و امير شاهملك كه به حرب عليكا جالق و سيد احمد رفته بودند مظفر و منصور با غنايم\r\n\r\n","description":"","footnote":"","page_name":" 309 ","page_number":319},
  {"content":"\r\n\r\nنامحصور بازآمدند و اولاد امير قرايوسف چند نوبت ايلچيان فرستاده سخن صلح به وسيلهء امراى عظام به موقف عرض رسيد . اما به جايى نرسيد .\r\nو آن حضرت عزم رزم تركمان جزم فرمود و هرروز به جانب ايشان كوچ مىفرمود تا روز دوشنبه بيست و هفتم رجب المرجّب كه عش رجبا تر عجبا اردوى همايون به موضع قروق قورقاق فرود آمد و لشكر تركمان در حدود الشكرد و به موضعى كه يخشى گويند آغروق نشانده و جركنده يورت خود را استحكام دادند و چون سدّ سكندر ايستاده .\r\nبيت\r\n شده غرق آهن ز سر تا به پاى * همه كوه كوبان پولادخاى \r\nو چند هزار سوار نامدار نيزه گذار قريب دو فرسنگ از اغروق خود پيشتر آمدند و صف جنگ برآراست و از اين طرف حضرت خاقان سعيد به توفيق ربّانى و تأييد آسمانى آداب لشكركشى و اسباب سپه‌آرايى ترتيب داده ميمنه و ميسره به شاهزادگان نامدار و نويينان كامكار و شيران جنگجوى و دليران تندخوى آراسته شد و چند زنجير فيل هريك به ضخامت كوه ثقيل در پيش قلب لشكر با جمعى تيراندازان بر پشت فيلان\r\nبيت\r\n به پشت زنده فيلان برنشسته ناوك‌اندازان * چو عفريتان آتشباز بر تلهاى خاكستر \r\nبازداشتند و تركمانان را انديشهء فيلان هراسان داشت كه اسبان ايشان هرگز فيل نديده بودند و تدبير انديشيده گاوان به قوت را جوالهاى كاه بار مىكردند و بيلاسها و چوبها مشابه و مانند فيل مىساختند و بعضى فيل مجسم از گل ساخته بودند و آن را بر گستوان پوشيده مردان مسلح بر آن سلح‌شورى مىكردند و تركمانان\r\n\r\n","description":"","footnote":"","page_name":" 310 ","page_number":320},
  {"content":"\r\n\r\nاسبان بر آن مىدوانيدند تا اسبان بر آن صورت رام شوند .\r\nفى الجمله بهادران جانبين و مبارزان طرفين در طرد و چالش و ناورد و نالش آمدند . آواز طبل و نعرهء كوس و صداى كرّناى چون رعد و برق در جوش و خروش آمدند .\r\nبيت\r\n ز آواز و غلغل جهان جوش كرد * ز كوكب فلك پنبه در گوش كرد \r\nو از سحاب كمانها باران سهام باران شد و تيغها چون صاعقهء بارقه رخشان گشت .\r\nبيت\r\n برآمد يكى ابر زنگارگون * فروريخت از ديده درياى خون\r\nدر آن سيل كازپاى شد تا به فرق * يكى ماند كشته يكى گشته غرق \r\nپردلان آثار مردانگى مىساختند و در ميدان شجاعت جان در ورطهء هلاك مىانداختند . سپر با سر سروران سخت‌روئى پيش آورد و تيغها با گردن گردنان زبان سرزنش دراز كرد و از طرفين حمله‌هاى تند كرده هردو گروه چون كوه آهن ثابت‌قدم و پاىبرجاى بودند .\r\nبيت\r\n ز هرسو نمودند هوش و درنگ * كه سرعت پشيمانى آرد به جنگ \r\nآن روز از آن زمان كه سلطان شرقى انتساب آفتاب از افق چين طالع شد تا آن هنگام كه در ظلام شام غارب گشت خون از تيغ چون باران از ميغ مىباريد .\r\n\r\n","description":"","footnote":"","page_name":" 311 ","page_number":321},
  {"content":"\r\n\r\nبيت\r\n برآمد در آن دشت بارنده ميغ * تگرگش ز پيكان و باران ز تيغ\r\nچنين بود تا روز بيگاه گشت * ز شب دامن روز كوتاه گشت \r\nحضرت خاقان سعيد در ميدان فرود آمد و فرمود كه پيش لشكر جر كنند و بهادران شب همه شب پاس دارند .\r\nنظم\r\n رقيبان لشكر به آيين پاس * نگهبان‌تر از انجم ره‌شناس \r\nروز ديگر كه صبح عالم‌آراى از افق مشرق طالع شد و آثار طليعهء سحر در اقطار جهان منتشر گشت و شاه انجم سپر شنگرفى از افق سيمابى برآورد و تاج گوهرنگار از تيغ كوهسار نمود و رايات لعل پيكر از طرف شرق برافراخت و پرچم شب از روى بيرق روز برگرفت . حضرت خاقان سعيد كه ماه از آفتاب طلعت او فروغ يافت و آفتاب از پرتو راى او روشنى پذيرفت . فرمان فرمود كه سپاه نصرت‌پناه به عزم رزم و پيكار سوار شدند .\r\nبيت\r\n سحرگه به هنگام بانگ خروس * نهادند بر كوههء پيل كوس\r\nشهنشه به اسب اندر آورد پاى * بجنبيد چون باد لشكر ز جاى \r\nو لشكر قيامت اثر كه جبال از هيبت آن مىگداخت و آسمان از صلابت آن سپر خورشيد مىانداخت .\r\nقطعه\r\n گردون اثر زمانه تهور اجل نهيب * انجم عدو ملائكه نصرت قضا توان \r\n\r\n","description":"","footnote":"","page_name":" 312 ","page_number":322},
  {"content":"\r\n\r\n جوشان چو اژدها وز آسيبشان به كوه * در سنگ سال و مه چو كشف اژدها نهان\r\nهريك به‌جاى جامهء ديبا و جام مى * در بر فكنده جوشن و بر كف نهاده جان \r\nميمنه و ميسره آراسته روى به خصم آوردند و قريب نيم فرسنگ پيش رفتند و ناگاه سپاه تركمانان با ساز و عدّت فراوان پيدا شد .\r\nقطعه\r\n خونخواره لشكرى چو ستاره به انبهى * صفها كشيده بر صفت راه كهكشان\r\nبگذاشته حيا و كم انگاشته حيات * برداشته حسام و برافراشته سنان \r\nو از طرفين به‌سان تعبيهء شطرنج بر بساط آوردگاه صف‌آرا گشتند و از مردان جنگى فضاى صحرا تنگى گرفت و از شدّت و صلابت آن دو گروه كوه ستوه پذيرفت . هردو لشكر چون دو درياى اخضر در تمّوج آمدند و چون دو كوه پولاد ، از صرصر تندتر بر يكديگر حمله كردند .\r\nقطعه\r\n پس هردو طايفه به نبرد اندر آمدند * بر يكدگر كشيده همه تيغ خون‌فشان\r\nاين را زمانه داده به فيروزى اقتدار * و آن را ستاره كرده به بد روزى امتحان\r\nاز هيبت بلارك چون برگ گندنا * شخص مبارزان شده چون شاخ زعفران\r\nاز صاعقه چو باطن آتشكده زمين * وز زلزله چو ظاهر فالج زده زمان \r\nروى هوا از نيزه‌ها دلاوران نيستان بود و در آن ميان آثار شجاعت مبارزان صولت شير ژيان مىنمود .\r\nبيت\r\n شهسواران در ميان نيزه‌ها جولان‌كنان * چون بر اطراف نيستان حملهء شيران نر \r\nبرق خنجر بر جان دلاوران خندان و سرشك تيغ يمانى بر تن كشتگان\r\n\r\n","description":"","footnote":"","page_name":" 313 ","page_number":323},
  {"content":"\r\n\r\nگريان و در اين‌روز ميرزا رستم بن ميرزا عمر شيخ از برانغار جنگى كرد كه داستان رستم‌دستان و هفت‌خوان مازندران بر طاق نسيان ماند و امير ابراهيم امير جهانشاه هم از جوانغار مردانگيى نمود كه آثار فرزانگى او بر صفحهء روزگار واضح خواهد بود و پيرحسين سعد را كه روى رزمهء سپاه تركمان و پشت لشكر ايشان بود دستگير كردند و آن حضرت فرمود كه سپاه ظفرپناه كوه تا كوه خيمه و خرگاه در جنگ‌گاه فرود آمدند و جمعى گريختگان از طرف تركمانان آمده عرضه داشتند كه پسران امير قرايوسف دل بر مرگ و تن بر جنگ نهاده‌اند و عنان طغيان به دست عصيان داده مىگويند :\r\nبيت\r\n ز مرگ ار بترسى بنه خود و ترك * كه جنگ او كند كو نترسد ز مرگ \r\nو چون جمشيد خورشيد از ايوان زرافشان به خلوتسراى مغرب خراميد و جمال آسمان‌افروز روز در نقاب شب تيره نهان گردانيد و عرصهء عالم جولانگاه سپاه زنگ آمد و جيش حبش از پشت كرهء خاك روى به ذروهء افلاك نهاد و عقل دوربين در وادى انديشه سرگردان گشت و وهم تيزتك در بيداى ضلالت گرفتار شد مبارزان طرفين و دلاوران جانبين به رسم طلايه از هردو سپاه آگاه بودند و شب تا روز به شرايط پاس قيام نمودند .\r\nروز ديگر كه سلطان جهانگشا و خسرو عالم‌آراى خورشيد بر سبز خنگ فلك سوار شد و تيغ لعل پيكر از نيام بركشيد و سپر زرّين از روى سپهر زنگارى برآورد ، حضرت خاقان سعيد فرمود كه سپاه ظفرپناه به عزم رزم سوار شدند و طبل حرب فروكوفتند .\r\nبيت\r\n جهان خسرو آهنگ پيكار كرد * به بدخواه بر چشم بدكار كرد \r\n\r\n","description":"","footnote":"","page_name":" 314 ","page_number":324},
  {"content":"\r\n\r\n ز غريدن كوس خالى دماغ * زمين‌لرزه افتاد بر كوه و راغ\r\nخروشيدن كوس رويينه‌كاس * نيوشنده را داده از جان هراس \r\nو در اين‌روز سپاه ظفرنشان به عظمتى روان شد كه از رماح نيزه‌وران بر صحن صحرا بيشه‌ها عيان بود و از عكس تيغ خون‌افشان روى هوا پر شهاب درفشان مىنمود و سپاه تركمان چون ذرات آفتاب بسيار و به‌سان قطرات امطار بىشمار .\r\nهمه چون شير و پيل قوىيال و بزرگ‌هيكل و مثل پلنگ و نهنگ خارادل و آهنين جگر و مانند ببر و گرگ الماس‌چنگ و فولادبر .\r\nبيت\r\n سپاهى چو آشفته‌پيلان مست * همه نيزه و گرز و خنجر به دست\r\nگرفته سپرها ز چرم نهنگ * برافكنده بر گستوان بر پلنگ \r\nدر برابر آمدند . هردو لشكر چون دو كوه پولاد صف كشيدند و چون بحر اخضر از باد صرصر در تموج آمدند . فضاى لشكرگاه از جوشن و زره‌دار آهنين شد و هواى رزمگاه از برق تيغ و صاعقهء سنان آتشين گشت و آن دو لشكر قيامت‌اثر درهم آميختند و به نيزه و شمشير باهم برآويختند . از آواز كوس و نقاره گوش گردون كر شد و از فغان اسبان و غريو دليران و نعرهء نره شيران زلزله در كوه و غلغله در گروه افتاد . ميرزا رستم\r\nبيت\r\n عدو شكار چو رستم جهانگشاى چو آرش * خردپرست چو دستان هنرنماى چو نيرم \r\nبه اتفاق امير ابراهيم جهانشاه در آن معركه شجاعتى نمودند كه روان رستم‌دستان بر جان ايشان آفرين خواند و امير شيخ لقمان برلاس و امير محراب ترخان هم از دست راست\r\n\r\n","description":"","footnote":"","page_name":" 315 ","page_number":325},
  {"content":"\r\n\r\nبيت\r\n به نوك سنان و به تير خدنگ * ربودند از روى خورشيد رنگ \r\nو از جوانغار امير علاء الدين عليكاى كوكلتاش و امير جلال الدين فيروز شاه و امير فرمان شيخ جاى خود نگاه داشته دست راست مخالف بر ايشان حمله كرد و امير بوته و خواجه محمد مشرف سمنانى و جمعى را كه در سالارى دستى نداشتند پيش راندند . تراكمه آن گوشه را مفت دانسته تنى چند به درجهء شهادت رسانيدند و خواجه محمد نيز بساط زندگى طى كرد .\r\nبيت\r\n چنين است تا بوده گردان سپهر * كه بانوش زهر است و با كينه مهر \r\nاز صدمات و حملات نزديك بود كه تراكمه گوى ظفر به چوگان تصرّف به هوگاه ( ؟ ) مقصود رسانند و چند قطار شتر رانده با خود فتحى تصوّر كردند . در اين حال حضرت خاقان سعيد فرمود كه در ميان ميدان خرگاه طهارت خانه زدند و به عزم اداى نماز چاشت كه مدة العمر آن حضرت وظيفه داشت از سمند عالم نورد فرود آمد و به تأنى تمام طهارت كامل ساخته در نماز شروع نمود و به كمال خضوع و خشوع نماز ادا فرمود و روى نياز بر زمين اخلاص نهاده و دست اميد به سوى آسمان گشاده از حضرت بىنياز فتح و نصرت طلبيد و چون دانست كه تير دعايش به هدف اجابت رسيد پاى دولت در ركاب سعادت درآورد و باز در مستقر قول قرار و آرام گرفت .\r\nو امير صائب‌تدبير غياث الدين شاهملك ملازم ركاب عالى بود . درين وقت صورت خوب در آيينهء انديشهء او رو نمود و به مقتضى الحرب خدعة فرمود كه نقارهء بشارتى زده آوازه درانداختند كه اميرزاده اسپند را گرفتند و شاهزاده ميرزا بايسنغر چون از تفرقهء دست چپ آگاه شد از قنبل قول به‌سان شهسوار انجم با جمعى دلاوران نامدار كه به تيغ آبدار و پيكان آشتبار دمار از دشمنان بادپيماى خاكسار برآورند عزم\r\n\r\n","description":"","footnote":"","page_name":" 316 ","page_number":326},
  {"content":"\r\n\r\nآن طرف نمود و حضرت خاقان سعيد فرمود كه پنج هزار سوار برگستوان‌دار\r\nمصرع\r\n گردان نامجوى و دليران نامدار \r\nبه مدد شاهزاده رفتند و موكب همايون در ضمان عنايت ملك بىچون روان شد و سپاه نصرت شعار به يك بار در جنبش آمد و نائرهء قتال و جدال التهاب و اشتعال يافت .\r\nقطعه\r\n شعلهء رمحت شهاب ثاقب آمد روز جنگ * كاز شياطين اعادى مى برآوردى دمار\r\nاحتراق انجم سياره ثابت كى شدى * گر نرفتى ز آتش تيغ تو بر گردون شرار \r\nپردلان را كار از تير و كمان به تيغ و سنان رسيد و بر اطراف معركه خون چون رود سيحون و جيحون روان بود . اولاد امير قرايوسف و امراى تركمان بر گمان آن‌كه آلات حرب و استظهار بسيار داشتند خود را به خيال محال مرد نبرد مىپنداشتند .\r\nچون ظهور لشكر منصور و قوت دولت سپاه ظفرپناه معاينه ديدند رخسار اميدشان تيره و چشم امل خيره ماند و اميرزاده اسكندر هرچند سعى كرد كه لشكر خود را ياسامشى كند نتوانست و به ضرورت عزيمت هزيمت كرد و چون سايه از شعاع آفتاب و تذرو از چنگل عقاب گريزان شد و بسيارى از تراكمه در قيد اسار گرفتار شدند .\r\nبيت\r\n سر رايت شاه بر شد به ماه * ز غوغاى دشمن تهى گشت راه\r\nز هرسو كشان دشمنى چو نهنگ * به گردن در افسار يا پالهنگ \r\n\r\n","description":"","footnote":"","page_name":" 317 ","page_number":327},
  {"content":"\r\n\r\n گروهى كه چون پيل كردند زور * فتادند چون پيل در پاى مور\r\nچو خصمان گرفتار خوارى شدند * بسى در ميان زينهارى شدند \r\nو آفتاب دولت حضرت خاقان سعيد بر اوج سلطنت لامع شد و ماه رايت نصرت از مطلع سعادت طالع گشت و آن حضرت حصول اين فتح نامدار كه طراز فتوحات سلاطين كامكار تواند بود از محض عنايت پروردگار دانست و سجدات شكر به‌جاى آورد و فتح‌نامه‌ها به اطراف ممالك ماوراء النهر و تركستان و خراسان و زابل و كابل و سيستان و هندوستان و مازندران و فارس و عراق بل تمام آفاق ارسال فرمود و شكر مواهب الهى به واجبى ادا نمود و لشكر منصور غنايم نامحصور گرفتند .\r\nبيت\r\n ز بس غارت آوردن از بهر شاه * غنيمت نگنجيد در عرض گاه\r\nهمه روى صحرا پر از خواسته * به گنجينه‌ها گوهر آراسته \r\nو اين فتح همايون نشان غرهء شعبان * در موضع الشكرد كه يخشى گويند روى نمود .\r\nو آن حضرت روز ديگر كوچ فرمود و در راه نظر سلطان عالم‌ستان بر اسيران تركمان افتاد .\r\nبيت\r\n ببخشود بر سختى كارشان * ز شمشير خود داد زنهارشان \r\nو بر مصداق\r\nشعر\r\n احسن الى الناس تستعبد قلوبهم * فطال ما استعبد الأنسان احسان \r\nحكم اطلاق آن‌همه فرمود و آن حضرت از راه خوى منتصف شعبان به\r\n\r\n","description":"","footnote":"","page_name":" 318 ","page_number":328},
  {"content":"\r\n\r\nدار الملك تبريز رسيد و مردم تبريز را كه بيم غارت بود آسيبى نرسيد و رعايا به يمن عدل و احسان در اوطان خويش به امن‌وامان بودند .\r\n\r\nذكر معاودت از مملكت آذربايجان به صوب ولايت\r\nچند روز به مساعدت بخت فيروز دار الملك تبريز مستقر سرير خلافت آمد و اهالى آن‌جا شرايط خدمتكارى و مراسم جانسپارى به جا آوردند و راى عالم‌آرا كه خورشيد جهان‌افروز از فروغ آن نور و ضيا به طريق التماس اقتباس نمايد اقتضاى آن فرمود كه رايات ظفرآيات به عزم معاودت نهضت نمود و اوايل رمضان خاقان سپهر آستان به سلطانيه آمد و ملوك و حكام آذربايجان را رعايت و عنايت فرمود و امثله و احكام همايون ارزانى داشته رخصت مراجعت فرمود و خاقان ظفرقرين در حدود قزوين لشكرهاى فارس و عراق را اجازت داد و ميرزا ابراهيم سلطان به راه درگزين متوجه فارس شد و ميرزا رستم بهادر عازم اصفهان گشت و همچنين به ولايت يزد و كرمان و كاشان سرداران به موجب فرمان‌روان گشتند و آن حضرت از ملك رى به سبب گرمى هوا چند روزى به شبگير گذشت و امير الياس خواجه را با لشكر گران در ولايت سلطانيه و قزوين و رى و قم گذاشت و موكب ظفرنشان اواخر رمضان به مملكت خراسان درآمد و نويين اعظم امير شاهملك اجازت يافته از راه استراباد به خوارزم رفت و آن حضرت بر عادت معهود در هرشهر و مملكت زيارت مشايخ و اكابر فرمود و از روحانيت اهل اللّه استمداد نمود و از حسن اتفاق ، در وقت عزيمت آن حضرت غرهء شوال سنهء ثلاث و عشرين در مزار مورد الأنوار قطب الأولياء و المحققين شيخ سعد الملة و الدين الحمّويى قدس سره نزول فرمود و هنگام مراجعت غرهء شوال سنهء اربع در همان منزل مبارك نزول اقبال واقع بود و آن حضرت در نيشابور به سعادت زيارت اكابر مشرف شد و از آن‌جا به جانب مشهد مقدس معلى عزيمت نمود .\r\n\r\n","description":"","footnote":"","page_name":" 319 ","page_number":329},
  {"content":"\r\n\r\nشعر\r\n سلام على التّرب الّذى ضمّ جسمه * فيا نعم مشهور و يا نعم مشهد \r\nو شرف آن روضهء مبارك و بقعهء متبرك دريافت و انوار آن بر روزگار فرخنده آثار تافت و نوزدهم شوال در دار السلطنهء هرات مركز دايرهء دولت و اقبال آمد و اكابر و اشراف شرايط استقبال و مراسم تعظيم و اجلال به‌جاى آوردند و نثار و پيشكش به تقديم رسانيدند .\r\nبيت\r\n مخالف‌شكن شاه فيروزبخت * به فيروزه فالى درآمد به تخت\r\nبزرگان شهر آفرين خواندند * بر آن گوهرى گوهر افشاندند\r\nهمه شهر و كو را بياراستند * كه ديدند از او آنچه مىخواستند \r\n\r\nذكر قضايا كه بعد از استقرار در دار السلطنهء هرات ظهور يافت\r\nچون موكب ظفرنشان از يورش عراق و آذربايجان به دولت و سعادت معاودت نمود و رايات نصرت آيات در دار السلطنهء هرات استقرار فرمود ، ايلچيان هندوستان از پيش والى دهلى خضر خان رسيدند و پيش از يورش آذربايجان خضر خان التماس نموده بود كه حضرت خاقان سعيد قاصدى به جانب او فرستد و آن حضرت مولانا امير خواجه را كه به فصاحت بيان و طاقت لسان مشهور بود ارسال نمود و خضر خان فرستاده را رعايت بسيار نمود و تبركات و بيلاكات در صحبت مولوى فرستاد و اساس دولت خود را به اظهار نيكو بندگى استحكام داد . از جملهء عجايب آن ديار كرگدن آورده بودند حيوانى غريب شكل ، عجيب هيئت ، شبيه گاو و سمها شكافته . يك شاخ بر ميان پيشانى و هيچ آلت جارحه بر پوست آن جانور\r\n\r\n","description":"","footnote":"","page_name":" 320 ","page_number":330},
  {"content":"\r\n\r\nكارگرنه . و از پوست او سپر معتبر توان ساخت . اگرچه به جثه برابر گاو باشد . اما گويند با پيل جنگ كند و غالب آيد . فى الجمله آن جانور را به صنعتهاى غريب از گردون و غيره به دار السلطنهء هرات رسانيدند .\r\nو محمد طيب كه از قراباغ اران به موجب نشان عازم مصر و شام شد ، چون به مصر رسيد سلطان شيخى وفات يافته بود و مظفر تاتار صاحب‌اختيار آن ديار شده ايلچى را رعايت نمودند و عرضه داشت نوشتند كه اگر موكب همايون عنان دولت به صوب اين مملكت معطوف فرمايد آنچه وظايف دولتخواهى باشد به‌جاى آورده شود و محمد طيب اواخر شوال به دار السلطنهء هرات رسيد و عرضه داشتهاى اكابر آن بلاد به عرض رسانيد .\r\nو سلطان قوشچى كه هم از جانب قراباغ به جانب دشت قبچاق رفته بود و محمد خان او را رعايت فرموده و اظهار دولتخواهى نموده در ماه ذى قعده بازآمد و صورت اخلاص خان عرضه داشت .\r\n\r\nذكر قضاياى ماوراء النهر و ولادت ميرزا عبد الرحمن\r\nميرزا الغ بيك در اوايل محرم سنهء اربع و عشرين به هواى جانور پرانيدن عازم بخارا شد و چون شهباز خاطر همايون از نشاط شكار و پرانيدن شاهين و شانقار فراغت يافت موكب منصور به دستور معهود در ظاهر بلدهء فاخر قشلاق فرموده و جمعى ايلچيان از جانب ولايت تبت رسيده ميرزا الغ بيك همه را رعايت فرمود و اجازت مراجعت نمود و حضرت وهاب بىمنّت و فياض بىضنت جناب الغ بيك را فرزند سعادتمند ارزانى داشت و هشتم محرم جهان به نور حضور او مشرف شد و موجب نشاط و سبب انبساط آمد و نام همايون ميرزا عبد الرحمن معين شد .\r\nبيت\r\n به فرزانه فرزند شد سربلند * كه فرخ بود گوهر ارجمند \r\n\r\n","description":"","footnote":"","page_name":" 321 ","page_number":331},
  {"content":"\r\n\r\nو ششم جمادى الأولى از مغولستان خبر آمد كه محمد اغلان مخالف را قهر كرده پادشاه است و هفتم ماه ابو الليث از اندگان آمده احوال آن طرف به عرض رسانيد واغدى نوكر پير محمد اغلان و نوكر صدر اسلام رسيد و امير ارسلان خواجه ترخان از ولايت سوران آمد و در ماه رجب على كمريت و ابو الليث نوازش يافته به جانب اندگان به موجب فرمان بازرفتند و امير جهانشاه ولد امير قمر الدين رسيده از آمدن خدابردى خبر داد و تربيت يافت و هفتم شوال نوكر ابو الليث خبر جنگ مخالفان و گرفتارى مراجق و ديگران رسانيد و نوكر محمد سديد از سولقان خبر آورد كه پسران پولادتمور كه از محاربهء جته گريخته بودند گرفتار شدند و ميرزا الغ بيگ اواخر ذى قعده عازم بخارا شد و زمستان گذرانيده بهار سنهء خمس عزيمت خراسان فرمود و به دولت ملازمت پدر بزرگوار و خاقان كامگار استسعاد يافت .\r\n\r\nوقايع سنهء خمس و عشرين ذكر لشكر كشيدن ميرزا ابراهيم سلطان به جانب خوزستان\r\nچون مملكت خراسان بل ممالك جهان به حسن و يمن عاطفت حضرت خاقان سعيد در غايت رفاهيت بود و هيچ آفريده را خلاف آن حضرت در خاطر خطور نمىنمود ، لاجرم قلم فرخ رقم در اوايل اين سال احوال ساير بلاد و ديار به نظر اهل اعتبار خواهد رسانيد و نخست قضاياى فارس و خوزستان در اين داستان گفته شود .\r\nان شاء اللّه تعالى .\r\nميرزا ابراهيم سلطان چون از يورش عراق و آذربايجان به دار الملك شيراز معاودت نمود و اكابر و اشراف اطراف مملكت فارس رسم تهنيت به‌جاى آوردند و حكام خوزستان بدانچه متوقع بود اقدام ننمودند و در قواعد خدمتگارى متقاعد بودند ، شاهزادهء جوانبخت به صوب خوزستان نهضت فرمود و لشكر دريا موج انجم فوج به ولايت خوزستان درآمده حويزه و دزفول را مسخر ساختند و بقاياى رعايا پناه به قلعهء\r\n\r\n","description":"","footnote":"","page_name":" 322 ","page_number":332},
  {"content":"\r\n\r\nشوشتر بردند و سپاه منصور قلعه را محصور ساخت و حكام آن ديار به مدافعت روزگار مىگذرانيدند و ايلچى فرستاده در ذى الحجهء سنهء اربع و عشرين به درگاه عالم‌پناه كه ملجأ سلاطين روى زمين است رسيد و تظلم و استغاثت نمود كه ما بنده و خدمتگار اين درگاهيم و خلاف حكم از ما حركتى صادر نشده درخواست آن‌كه سفارشى به جانب ميرزا ابراهيم سلطان عنايت فرمايند تا لشكر فارس ترك محاصرهء شوشتر نمايند . بعد از آن از فرمودهء اين درگاه تجاوز ننماييم و مال دهيم و به لشكر آييم . آن حضرت\r\nمصرع\r\n به فرياد آن دادخواهان رسيد \r\nنشان همايون به جانب فرزند سعادتمند فرستاد . مضمون آن‌كه : « چون رعاياى خوزستان وظايف خدمتكارى به جا آورند آن مملكت را به شرايط مقرره به ايشان گذاشته عازم شيراز شويد » .\r\nشاهزاده به موجب فرموده عمل نمود و رعاياى خوزستان به شروط وفا ننمودند تا در اين سال خمس و عشرين باز ميرزا ابراهيم سلطان ، با لشكر گران متوجه خوزستان شد و آن مملكت را قهرا قسرا مسخر كرد و رسوم بدعت و قواعد فساد برافتاد و اساس دين و دولت استحكام داد و سكّه و خطبه به نام و القاب همايون آرايش يافت و آوازهء فتح ولايت خوزستان به مسامع جهانيان رسيد .\r\n\r\nآمدن شاهان بدخشان به درگاه سلاطين‌پناه\r\nشاه سلطان محمود و شاه ارغون شاه روى اميد به درگاه آسمان رفعت آوردند و سيم صفر به دار السلطنهء هرات رسيده به وسيلهء امرا به مجلس همايون درآمدند و حضرت خاقان سعيد شاهان را اعزاز و تكريم نمود و در جرگاى ملوك و امرا جاى ايشان تعيين فرمود و ايشان صبح و شام به آداب ملازمت قيام مىنمودند و در ضمير منير آن حضرت حسن اعتقاد مىفزود تا عنايت حضرت شامل احوال\r\n\r\n","description":"","footnote":"","page_name":" 323 ","page_number":333},
  {"content":"\r\n\r\nشاهان شده فرمان فرمود كه امراى كبار مهمات شاهان ساخته‌وپرداخته همه را تشريفات فاخره پوشانيدند و اجازت مراجعت يافته به ولايت خود بازگشتند .\r\n\r\nذكر نهضت همايون به جانب زاوه و محولات و عزيمت ميرزا بايسنغر به طرف طوس\r\nحضرت خاقان سعيد ، زمستان به دولت و سعادت ، در دار السلطنهء هرات گذرانيد و اوايل حوت موافق اواخر ماه صفر به طرف ولايت زاوه و محولات نهضت فرمود و چند روز به مساعدت بخت فيروز به شكار و قوشلامشى اشتغال نمود و جناب ميرزا بايسنغر به موسمى كه نسيم صبا مسيح‌آسا داعيهء احيا داشت و باد فروردين بر اوراق سبزه و رياحين نقش نگارخانهء چين مىنگاشت و سحاب روى لالهء آتشين به به آب لطافت مىشست و در اطراف باغ و بوستان نمودار درفش كاويان و گنج شايگان مىرست عزم جانب ولايت طوس و مشهد مقدس معلى فرمود و چون بادپاى در مركب پاىباد درآورد و عنان به سمند آب سير آتش گهر داد و خاقان كامكار و شاهزادهء نامدار هرطرف كه رايات برافراختند صحرا و بيابان را از شكارى خالى ساختند . باز زره‌پوش چون تير از شصت شاه جهانگير مىجست و در پرواز با گردون همراز مىشد و از صداى جلاجل كوه و صحرا پرآوازه مىكرد و به زخم شهپر مرغ تيزپر از بالاى گردون به زير مىانداخت و فضاى هوا از طيور بازمىپرداخت و آن حضرت چند روز متعاقب صيد و شكار فرمود و بعد از فراغت معاودت فرمود و نهم ربيع الأول به مستقر دولت فرود آمد و در همين روز ميرزا الغ بيگ كه از ماوراء النهر عزيمت نموده بود به هرات رسيد .\r\n\r\nآمدن ميرزا الغ بيگ به خراسان\r\nدر سال مقدم مسطور است كه ميرزا الغ بيگ قشلاق در بخارا فرمود و چون فصل بهار به اقبال اعتدال ليل و نهار زينت باغ و گلزار شد و كوه و دشت نمودار\r\n\r\n","description":"","footnote":"","page_name":" 324 ","page_number":334},
  {"content":"\r\n\r\nبهشت برين گشت\r\nبيت\r\n چمن حكايت باغ بهشت مىگويد * نه عارف است كه نسيه خريد و نقد بهشت \r\nميرزا الغ بيك به رسم تهنيت مقدم همايون كه از يورش عراق و آذربايجان به دولت و سعادت معاودت نمود و در مستقر خلافت اقامت فرموده متوجه خراسان شد و اكابر ماوراء النهر مثل جناب شيخ الأسلام خواجه عصام الدين و خواجه نظام الدين كه چون ماه و آفتاب از مزيد القاب استغنا دارند و خواجه ابو الفضل خواجه ابو الليث ملازم شاهزاده نهم ربيع الاول به دار السلطنهء هرات رسيدند و به دولت دستبوس حضرت خاقان سعيد مشرف گرديدند و جناب ميرزا بايسنغر از جانب ولايت طوس و مشهد بازآمده برادران در بارگاه پادشاه عالم‌پناه به ديدار يكديگر شادمان شدند و ميرزا الغ بيگ به شكرانهء آن‌كه حضرت خاقان سعيد به سلامت و سعادت به مستقر دولت و سلطنت رسيد طوى پادشاهانه ترتيب نمود و امراى سپاه و اعيان درگاه را به عنايات پادشاهانه اختصاص فرمود و قرب دو ماه در ملازمت حضرت به دولت گذرانيد و اجازت معاودت يافته عنان عزيمت به صوب ماوراء النّهر معطوف گردانيد و پاى دولت در ركاب سعادت آورده بر سمند عالم نورد سوار شد .\r\nبيت\r\n چون فلك عالم نورد و چون قمر منزل گذار * چون ثوابت رهنماى و چون عطارد كاردان \r\nو به مدت يك هفته از دار السلطنهء هرات به خطهء فردوس‌مانند سمرقند رسيد .\r\n\r\n","description":"","footnote":"","page_name":" 325 ","page_number":335},
  {"content":"\r\n\r\nمصرع\r\n بهشت روى زمين خطهء سمرقند است \r\n\r\nذكر ولادت ميرزا ابو القاسم بابر بهادر ميرزا بايسنغر\r\nدر اين سال ، هفتدهم رجب شاهزاده ميرزا ابو القاسم بابر در احسن ساعات و ايمن اوقات از كتم عدم به عالم وجود آمد . انوار مولد همايونش ساحت عالم روشن ساخت و گلزار روزگار به سعادت ولادت او طراوت گلشن يافت . ميرزا بايسنغر به فرح و نشاط اسباب عيش و عشرت ترتيب نمود و حضرت خاقان سعيد و اركان دولت را طوى به عظمت فرمود و چندگاه از صبح تا شام و از شام تا بام خواص و عوام ابواب مسرت گشادند و خلايق دست‌افشان و پاىكوبان قدم بر بساط نشاط نهادند .\r\nو چون خاطر همايون را از بزم عشرت فراغت روى نمود ، انديشهء صوابنماى به تدبير امور ملكى التفات فرمود و امير يوسف خواجه و امير سيدى را با سه هزار سوار نامدار به معاونت و امداد امير الياس خواجه فرستاد كه به اتفاق از آن حدود برخبر باشند و عراق عجم را ضبط نمايند .\r\nو آخر شعبان ، نوكران امير خليل اللّه شروانى و امير سيدى احمد شكى به دار السلطنهء هرات رسيدند و عرضه داشت و پيشكش به موقف عرض رسانيدند و آن حضرت فرستادگان را تربيت فرمود و اجازت مراجعت نمود .\r\nمصرع\r\n غرق انعام و كرم سوى وطن رفتند باز \r\n\r\nذكر ولادت ميرزا محمد قاسم بن ميرزا محمد جوكى\r\nمبشران سعادت بشارت دادند كه اختر سلطنت از مطلع اقبال طلوع كرد و كوكب دولت از افق پادشاهى برآمد و غرهء رمضان جهان از فروغ طلعت ميرزا محمد قاسم روشنى يافت و عرصهء عالم از نور ظهور او رونق ديگر گرفت و ميرزا محمد جوكى را نهال آمال و امانى و ثمرهء شجرهء شادمانى از وجود آن موجود كه سرالأولاد ثمرة الفؤاد بود برآمد و از طلعت همايون و غرهء ميمون آن نور ديدهء روشنايى\r\n\r\n","description":"","footnote":"","page_name":" 326 ","page_number":336},
  {"content":"\r\n\r\nچشم جان افزود و ميرزا محمد جوكى طوى به عظمت ترتيب نمود و اركان دولت و اعيان حضرت را انعام و اكرام فرمود .\r\n\r\nذكر آمدن ايلچيان كه به مملكت خطاى رفته بودند و شرح غرايب و عجايب آن ديار\r\nدر وقايع سنهء اثنتين و عشرين مذكور است كه حضرت خاقان سعيد ايلچيان ، مقدمهم شادى خواجه ، نامزد مملكت خطاى فرمود و ميرزا بايسنغر سلطان احمد ، غياث الدين نقاش را ارسال نمود و به تأكيد تمام خواجه غياث الدين را گفته بود كه از آن‌روز كه از دار السلطنهء هرات بيرون رود تا به روزى كه بازآيد ، در هرشهر و ولايت آنچه بيند از چگونگى راه و صفت ولايت آن بلاد ديار و اطوار ملوك نامدار روز به روز به طريق روزنامه ثبت نمايد . در اين سال ، يعنى خمس و عشرين فرستادگان يازدهم رمضان به هرات رسيدند و بيلاكات و تنسوقات پادشاه خطاى به عرض رسانيدند و حكايات غريب و كلمات عجيب از اوضاع و رسوم آن ممالك تقرير كردند و چون خواجه غياث الدين مضمون آن ولايات و حكايات بىغرض و تعصب نوشته بود ، زبده و نقارهء آن سخنان ثبت افتاد و العهدة على الرّاوى و در اين مقام شرح اين كلام به نوع بسطى اختتام خواهد يافت .\r\nايلچيان شانزدهم ذيقعده از دار السلطنهء هرات روان شدند و نهم ذى الحجه به بلخ رسيدند و از كثرت بارندگى تا غرهء محرم سنهء ثلاث و عشرين در بلخ ماندند و از آن‌جا روان شده بيست و دوم به سمرقند رسيدند و ميرزا الغ بيك پيشتر ايلچيان خود سلطانشاه و محمد بخشى را با جمعى خطاييان فرستاده بود . ايلچيان خراسان در سمرقند توقف نمودند تا ايلچى ميرزا سيورغتمش ، ارغداق و ايلچى امير شاهملك ، اردوان و ايلچى شاه بدخشان ، تاج الدين جمع آمدند و به اتفاق ايلچيان خطاى عاشر صفر از سمرقند بيروند رفتند و از تاشكند و سيرام و آشپره گذشته يازدهم ربيع الآخر به ايل مغول درآمدند و خبر يافتند كه اويس خان قصد شيراغلان\r\n\r\n","description":"","footnote":"","page_name":" 327 ","page_number":337},
  {"content":"\r\n\r\nكرده الوس به‌هم برآمده و باز خبر صلح و تسكين فتنه رسيد و امير خداداد كه صاحب‌اختيار آن ديار بود به ايلچيان رسيده استمالت داد و پيش اويس خان رفت و ايلچيان هيژدهم جمادى الأولى به موضع بيلغوتو كه از حساب محمد بيك بود رسيدند و چندان توقّف كردند كه داجيان و نوكران شاه بدخشان ملحق گرديدند و از بيلغوتو كوچ كرده بيست و دوم از آب كنگر گذشته بيست و سيم محمد بيك حاكم الوس را ديدند و پسر محمد بيك ، سلطان شادى گوركان داماد شاه جهان بود كه دختر ديگر او را ميرزا محمد جوكى داشت و بيست و هشتم به جلگاى يلدوز از ايل شير بهرام درآمدند و در آن بيابان بىپايان با آن‌كه آفتاب در سرطان « 91 » بود آب دو انگشت يخ مىبست .\r\nو هشتم جمادى الأولى خبر آمد كه پسران محمد بيك داجى را كه ايلچى اويس خان بود غارت كردند . ايلچيان متوهّم شده با آن‌كه اكثر ايام باران و ژاله بود از دره‌ها و كوهها به سرعت گذشتند و آخر ماه به شهر طورفان رسيدند * و در اين شهر ، بيشتر بت‌پرست بودند و بتخانهء بزرگ داشتند و در پيشان صفّه صورتى بزرگ بود و مىگفتند صورت شاكمونى است و دوم ماه رجب از آن‌جا كوچ كرده پنجم ماه به قراخواجه رسيدند و دهم ماه خطاييان آمده اسامى ايلچيان و عدد مردم ايشان نوشتند و نوزدهم به قصبهء اتاصوفى فرود آمدند و آنجا يكى از خاندان مصطفوى و فرزندان مرتضوى ، خانزاده تاج الدّين از سادات ترمذ داماد امير فخر الدين حاكم مسلمانان قامل بود لنگرى ساخته و لنگر اقامت انداخته .\r\nو بيست و يكم رجب به شهر قامل رسيدند و در اين شهر امير فخر الدين مسجد عالى و معبد متعالى ساخته و در غايت تكلف پرداخته بود و كافران نزديك مسجد بتخانه‌اى داشتند كه بر اطراف آن بتان خرد و بزرگ به صور بديع نگاشته بودند و بر در بتخانه صورت دو ديو بر يكديگر حمله كرده نمودند و منگلى تيمور بايرى جوانى\r\n\r\n\r\n","description":"","footnote":"\r\n( 91 ) . يعنى تيرماه ، ماه اول تابستان بود .\r\n","page_name":" 328 ","page_number":338},
  {"content":"\r\n\r\nصاحب‌جمال حاكم قامل بود .\r\nو از آن‌جا بيست و پنج ، راه چول و باديه قطع كرده به هردو روز آب مىيافتند و دوازدهم ماه شعبان ، در اثناى بيابان ، به شير و گاو قطاس دوچار شدند و آن‌جا گاو چنان بزرگ مىشود كه گويند نوبتى سوارى را از پشت زين به سر شاخ ربود و مدتى بر سر شاخ او بود .\r\nمصرع\r\n باشد سخنى غريب اگر راست بود \r\nو چهاردهم شعبان به منزلى رسيدند كه از آن‌جا تا سكجوكه اول شهر خطاست ده‌روزه راه چول بود . جمعى خطاييان خبر ايلچيان يافته به موجب فرمان استقبال نمودند و به يك روز در مرغزارى صفهء عالى ساخته و سايبانها افراخته و شيره‌ها و صندليها نهاده و خوردنيهاى غاز و مرغ و گوشت پخته و ميوه‌هاى خشك و تر بر طبقهاى چينى ترتيب داده بودند و زبر سر هرشيره نخلى بسته و سبزيها و خوانها آراستند و در آن بيابان طويى مرتب ساختند كه در شهرها ميسر نشود و چون از طعام فارغ شدند ، انواع مسكرات در كار آوردند و همه‌كس را گوسفند و آرد و جو و ما يحتاج دادند و اينها را به احترام تمام پيش ايلچيان فرستادند و نسخه گرفتند كه ايلچيان هركس چند نفر نوكر دارد و داجيان حجت گرفتند كه زيادت نگويند كه هركس كه دروغگوى شد او را وقعى نمىماند و بازرگانان در سلك نوكران منتظم شده خدمت مىكردند و نسخه به اين تفصيل بود :\r\nامير شادى خواجه و گوگجه دويست نفر . سلطان احمد و غياث الدين صد و پنجاه نفر . ارغداق شصت نفر . اردوان پنجاه نفر . تاج الدين پنجاه نفر و ايلچيان ميرزا الغ بيك رفته بودند و قاصدان ميرزا ابراهيم سلطان هنوز نرسيده و شانزدهم شعبان ايلچيان را خبر كردند كه امروز دانك‌جى كه حاكم آن سرحد است طوى پادشاهانه مىدهد . ايلچيان به يورت او آمدند و خطاييان به صورت مربّع فرود آيند طناب در طناب . چنانچه هيچ آفريده به ميان در نتواند آمد مگر از چهار دروازه\r\n\r\n","description":"","footnote":"","page_name":" 329 ","page_number":339},
  {"content":"\r\n\r\nكه بر چهار طرف آن مربع گذاشته‌اند و ميان آن فضايى بزرگ و در ميان فضا دكانى بلند ساخته مقدار يك جريب و خيمهء بزرگ دو تيرهء خطايى در پيش شده مثل شاه‌نشينى دامنها برداشته و تالارى از چوب و سايبانها چنانچه يك جريب تمام سايه بود و در زير دو تيرهء بزرگ ، صندلى داجى نهاده از چپ و راست صندليهاى ديگر و ايلچيان بر جانب چپ و امراى خطا بر طرف راست نشستند و پيش ايشان تعظيم طرف چپ زياده از طرف راست است .\r\nمصرع\r\n كه شاه عادل دل در بدن بود سوى چپ \r\nو پيش هريك از ايلچيان و امرا دو شيره نهادند . در يكى گوشت پخته و غاز و مرغ و ميوه‌هاى خشك خطايى و در يكى كليچه و نانهاى خوب و نخلى از كاغذ و ابريشم به غايت خوشنما و در پيش باقى مردم هريك شيره‌اى بود و در برابر گوركهء پادشاهى كه بر مقامى بلند بود ، خمها و خمرهاى چينى و صراحيهاى خرد و بزرگ و چينى و نقره بود و در چپ و راست گوركه مطربان ايستاده ياتوغن و كمانچه و پيپه و نى دو نوع كه در سر و پهلو نفس كنند و تنبك و موسيقار و طبل دوروى بر سر سه‌پايه نهاده و صنج و چهارپاره و دهل همه را به اصول و نوا درآوردند و پسران صاحب‌جمال سرخى و سفيده ماليده و به‌سان دختران مرواريدها در گوش كشيده بازيگريها كردند كه\r\nمصرع\r\n مثل آن در زمانه نتوان ديد \r\nو از اين فضاى گشاده تا چهار دروازه مردان جيباپوش نيزه‌ها در دست از دو طرف راه ايستاده پاى از پاى برنمىدارند و يساول حاجت نيست و مردم را در محل مناسب نشانده و كاسه داشته قوش و قراو دادند و خوردند . امير دوسون حاكم ديوان كاسه داشت و صندوق نخل‌بندى با او مىبردند . هركه را كاسه دادند شاخچهء نخل بندى بر سر دستار او زده مجلس را گلستانى ساخت و بازيگران از كاغذ مقوّا\r\n\r\n","description":"","footnote":"","page_name":" 330 ","page_number":340},
  {"content":"\r\n\r\nصورت جانوران ساخته بر روى بسته بودند و به هيچ‌وجه روى و گوش ايشان نمىنمود و بر اصول خطاييان رقص مىكردند و پسران همچون آفتاب صراحيهاى شراب ناب در دست ايستاده و بعضى طبقهاى نقل بر كف از فندق و عناب و چهار مغز و شاه‌بلوط مقشّر و ليمو و سير و پياز در سركه پرورده و تره‌هاى ديگر و خربزهء بريده و هندوانهء بريده در طبقى خانه خانه جداجدا بر كف نهاده . چون امير كسى را كاسه مىداشت ، آن پسر طبق پيش مىآورد تا هرنقل كه ميل كند تنقل سازد . ديگر لك‌لكى بزرگ به غايت شبيه ساخته‌اند ، چنانچه پسرى در درون او مىرود و آن لك‌لك بر اصول پاى مىكوفت و هرطرف سر مىجنبانيد به نوعى كه مردم حيران مىشدند . آن روز تا شب مجلس عيش و نشاط در غايت خرمى و انبساط بود .\r\nو هفدهم ماه شعبان به چول درآمده بعد از چند روز به قراول رسيدند و اين قراول قلعه‌اى است محكم ، اطراف آن كوه و راه آن‌چنان‌كه از در قلعه درمىبايد آمد و به درى ديگر بيرون رفت . ايلچيان به قلعه درآمده همه را شمردند و نام نوشتند و از قلعه بيرون گذاشتند .\r\nو از قراول به شهر سكجو آمدند و داجيان ايلچيان را در يام خانهء بزرگ كه بر در شهر بود فرود آوردند و رخوت ايشان مجموع ستانده و به دفتر برده سپردند و ما يحتاج از مأكول و مشروب و مفروش و مركوب در يام خانه‌ها مرتب مىداشتند .\r\nهرشب كتى و دستى جامهء خواب ابريشمين با يك خدمتگار فرمانبردار براى هركس مقرر و مرتب بود .\r\nو اين سكجو شهرى معظم و قلعه‌اى محكم است مربعى درست ، بازارها گشاده . عرض بازار پنجاه گز شرع همه آب زده و جاروب كشيده . در خانه‌ها خوك اهلى و در دكان قصاب گوشت گوسفند و گوشت خوك پهلوى هم آويخته و در بازارهاى ايشان چهارسوى بسيار و بر سر هرچهارسو طاقى از چوب مجّوزه بسته در غايت تكلف و كنگره‌هاى بر وى نهاده هم از چوب و مقرنس خطايى بسته و بر باروى شهر در هربيست قدم برجى سرپوشيده ساخته و چهار دروازه بر چهار ديوار\r\n\r\n","description":"","footnote":"","page_name":" 331 ","page_number":341},
  {"content":"\r\n\r\nشهر برابر هم گشاده از غايت راستى نزديك مىنمود و از ميان شهر تا دروازه راه بسيار بود و بر پشت هردروازه كوشكى دوطبقه خرپشته به رسم خطايى چنان‌كه در مازندران . اما در مازندران به سفال بىرنگ پوشند و خطاييان به چينى پوشيده‌اند . و در اين شهر چند بتخانه بود هريك قريب به ده جريب به غايت پاك و زمين آن از خشت پخته تراشيده فرش انداخته و خشت پختهء آن به‌سان سنگ جواهر دارد و بر در بتخانه‌ها پسران خوش‌شكل ايستاده و صلاى عيش و عشرت درداده مردم غريب را رهبرى مىكنند و از راه‌برى مىكردند .\r\nو اين اول شهر خطاست و از اين‌جا تا خان‌بالق كه تختگاه پادشاه است نود و نه يام بود همه معمور . هريامى برابر شهرى و قصبه‌اى و ما بين يامها چند قرغو و كىدىفو . قرغو عبارت است از خانهء شست گز بلندى و دايم ده كس در اين خانه باشند و آن را چنان ساخته‌اند كه قرغوى ديگر مىنمايد . چون قصه‌اى پيش آيد مثل لشكر بيگانه فى الحال آتش كنند تا آن قرغوى ديگر ديده آتش كند . همچنين آتش مىكنند تا در يك شبانروز سه ماهه راه واقف شوند كه حالى واقع است و مكتوب مشروح متعاقب مىرسد و در كىدىفو به دست يكديگر داده مىرسانند و كىدىفو عبارت از خانه‌وارى چند است كه در محلى ساكن گردانيده‌اند و ياساق و مهم ايشان آن است كه چون مكتوب يا خبرى رسد شخصى آماده ايستاده در حال به كىدىفو ديگر رساند و همچنين تا آن زمان كه به پاى تخت رسد و از كىدىفو تا كىدىفوى ديگر دو مره است و هرشانزده مره يك فرسنگ شرع است و جماعتى كه در قرغو باشند هرده روز به نوبت ده كس آيد و آن ده كه آن‌جا باشند روند . اما جمعى كه در كىدىفو باشند همانجا ساكن‌اند و خانه‌ها ساخته عمارت و زراعت دارند .\r\nو از سكجو تا قمجو كه شهرى ديگر است بزرگتر از سكجو نه يام بود و دانك‌جى كه بزرگتر داجيان سرحد بود در اين شهر حاكم است و در هريامى چهار صد و پنجاه اسب و درازگوش يرغه براى ايلچيان مىآوردند و پنجاه شست عرابه و\r\n\r\n","description":"","footnote":"","page_name":" 332 ","page_number":342},
  {"content":"\r\n\r\nپسران كه موكل اسبان بودند ، ايشان را بافو گويند و موكلان درازگوش را لوفو و آنها كه عرابه مىكشند چينو و عرابه‌كشان بسيار باشند كه ريسمانهاى عرابه گرفته بر دوش مىبرند . و در راه هرچند بارندگى و كوه باشد آن پسران عرابه‌ها از يام به يام مىرسانند . هرعرابه را دوازده كس مىبرند پسران خوش‌شكل مرواريدهاى دروغى خطايى در گوش و مويها بر سر گره زده و اسبان با زين و لجام و قمچى مىآوردند و با فويان تا يام ديگر بر سر جلا و به‌سان پيكان به تعصب مىدوند و در هريامى گوسفند و غاز و مرغ و برنج و آرد و عسل و دراسون و عرق و سير و پياز در سركه پرورده و تره‌ها مىدهند و در هرشهر ايلچيان را طوى دهند و ديوان‌خانه را دوسون مىگويند . در هردوسون كه طوى باشد ، اول پيش گوركه و به طرف تختگاه پادشاه تختى نهند و پرده‌اى آويخته و شخصى پهلوى تخت ستاده و نمدى بزرگ پاك در پاى انداخته و امرا و ايلچيان بر بالاى آن نمد و باقى مردم در پس پشت ايشان صف صف به‌سان مسلمانان در صفهاى نماز ستاده و آن‌كس كه بر پهلوى تخت باشد به زمان خطايى ندائى كند سه‌بار . بعد از آن داجيان سه‌بار سر بر زمين نهند و ايلچيان و مردم را نيز تكليف كنند سه‌بار سر نهاده هركس به سر شيره‌هاى خود رود و در اين‌روز كه دانكجى در قمجو مسلمانان را طوى مىداد و دوازدهم رمضان بود ، از ايلچيان درخواست كرد كه طوى پادشاه است و شما را عزيز داشته چيز خوريد .\r\nايلچيان درخواست كردند كه در دين ما روا نيست . دانك‌جى ايشان را معذور داشته هرچه ترتيب كرده بود ، به وثاقهاى ايشان فرستاد .\r\nو در اين شهر قمجو بتخانه بود پانصد گز در پانصد گز و در ميان آن بتى خسبيده پنجاه قدم طول آن بت و نه قدم طول كف پاى او و دور كلهء سر او بيست و يك گز و بتان ديگر پس پشت او و بالاى سر او هريك گزى و كمتر و بيشتر ، صورت بخشيان هريك به مقدار آدمى همه چنان متحرك كه گويى زنده‌اند و بر ديوارها صورتگريهاى خوب كرده . اين بت بزرگ خسپيده يك دست به زير سر نهاده و يكى بر روى ران و او را مطلا كرده‌اند و نام آن شكمانىفو مىگويند و\r\n\r\n","description":"","footnote":"","page_name":" 333 ","page_number":343},
  {"content":"\r\n\r\nفوج‌فوج مىآيند و پيش آن بتك سر بر زمين مىنهند و در گرد آن عمارت همچون خانه‌هاى كاروانسرا بت‌خانه‌ها بود با انواع پرده‌هاى زربفت و كرسيهاى مطلا و صندليها و شمعدانها و صراحيهاى چينى آراسته بودند و در اين شهر قمجوده بتخانهء معظم بود .\r\nو خانه‌اى ديگر ساخته بودند كه مسلمانان آن را چرخ‌فلك مىخوانند مثل كوشكى مشمن و از زير تا بالا پانزده طبقه و در هر طبقه‌اى منظرهاى مقرنس خطايى و غرفه‌ها و ايوانها و بر گرد منظرها در افزينها و انواع صورت ساخته مثل تختى زده و پادشاهى نشسته و از چپ و راست ، خادمان و غلامان و دختران ايستاده ، در مجموع آن پانزده طبقه منظرهاى خرد و بزرگ ساخته بودند و صورتهاى بديع پرداخته و در زير آن كوشك صورت ديوان كه آن را بر دوش گرفته‌اند و دور آن كوشك بيست گز بود و بلندى دروازه ده گز ، همه از چوب تراشيده ، امّا چنان مطلا كرده كه گويى تمام طلاست و سردابه‌اى در زير آن ، ميلى از آهن از زير تا بالا در آن تعبيه كرده و يك سر ميل بر كرسى آهن نهاده و سر ديگر بر سقف خانه‌اى كه آن كوشك در آن‌جاست محكم كرده چنان‌كه در سردابه به اندك حركتى آن كوشك معظّم در حركت مىآيد . مجموع نجّاران و حدادان و نقاشان عالم بايد كه از آن‌جا تعليم صنعت گيرند .\r\nو هرچند به خان‌بالق نزديكتر مىشدند ، در شهرها و يامها طويهاى ايلچيان زيادت مىدادند و در اين شهر قمجو رختها و چهارپايان ايلچيان را سپردند و به وقت بازآمدن همه را بازدادند و آنچه براى پادشاه آورده بودند از ايلچيان ستادند مگر شير كه ميرزا بايسنغر فرستاده بود و پهلوان صلاح الدين شيربان خود به درگاه رسانيد .\r\nالقصه هرروز به يامى و هرهفته به شهرى مىرسيدند تا چهارم شوال به آب قراموران كه برابر جيحون بود رسيدند و بر آن آب پلى به زنجير و بيست و سه كشتى بسته بودند هرزنجير به سطبرى ران آدمى ده گز از هرطرف بر\r\n\r\n","description":"","footnote":"","page_name":" 334 ","page_number":344},
  {"content":"\r\n\r\nخشكى گذشته و بر دو طرف آب دو ميل آهن هريك به سطبرى ميان مردى در زمين محكم كرده و زنجيرها بر آن استوار ساخته و كشتيها را به قلابهاى بزرگ و زنجيرها استحكام داده و بر بالاى كشتيها تخته‌ها انداخته و همه محكم و هموار ساخته ايلچيان بىزحمت عبور نمودند و در آن طرف آب قراموران شهر معظم بود .\r\nايلچيان را طوى دادند بيشتر از طويهاى پيشتر و در اين شهر بتخانه‌اى عظيم بود چنان‌كه از سرحد خطاى تا آن‌جا مثل آن عمارت نديده بودند و سه خرابات و اختران صاحب‌جمال . اگرچه دختران خطايى بيشتر صاحب حسن‌اند امّا آن شهر را حسن‌آباد خوانند و از آنجا بر چند شهر ديگر گذشته . دوازدهم ذيقعده به آبى رسيدند در برابر جيحون و از آن‌جا به كشتى سلامت بگذشتند و از چند آب ديگر به كشتى و پل عبور نموده .\r\nبيست و هفتم به شهر صدين‌فو رسيدند . شهر معظم و غلبهء بسيار و بتخانه‌اى به عظمت و بتى جسيم از برنج ريخته و مطلّا كرده پنجاه گز در بلندى متناسب اعضاى ، بر اعضاى او صورت دستها ، بر كف هردست صورت چشمى و آن بت را هزار دست خوانند و در خطاى شهرتى دارد و كرسى از سنگ خوب تراشيده كه اين بت و عمارت بر آن كرسى است و ديگر رواقها و منظرها و غرفه‌ها بر گرد او ، چند آشام . آشام اول از كلهء پاى او گذشته و آشام دوم به زانوى او نرسيده و ديگر از زانوى او گذشته و ديگرى به ميان رسيده و ديگرى به سينه همچنين تا سر و سر آن عمارت متكلف به مقرنس درآورده و چنان پوشيده كه مردم در آن حيران‌اند و هشت آشام است و در همه آشامها از درون و برون توان گرديد و اين بت را ايستاده ساخته‌اند و دو قدم او كه هريك قرب ده گز باشد بر بالاى دو تيغهء ريخته ايستاده و آن خود نمىنمايد و گويى معلق ايستاده . صد هزار خروار برنج تخمينا در آن عمل خرج شده باشد و ديگر بتكان خرد ساخته‌اند از گچ و رنگ‌آميزى كرده و كوهها و كمرها از گچ نموده و در آن كوهها و كمرها و غارها و مغاره‌ها صورتگرى كرده چنان‌كه بخشيان و رهبانان و جوكيان در چله نشسته‌اند و رياضت مىكشند و قجقار\r\n\r\n","description":"","footnote":"","page_name":" 335 ","page_number":345},
  {"content":"\r\n\r\nو تكه و ببر و پلنگ و اژدرها و درختان نموده و بر ديوارها صورتگريها كرده در كمال مهارت و عمارات اطراف در غايت لطافت و در اين شهر نيز چرخ گردانى مثل قمجو اما از آن بزرگتر و به تكلفتر .\r\nو همچنين هرروز چهار فرسنگ و پنج فرسنگ مىرفتند تا هشتم ذى الحجه هنوز تاريك بود كه به دروازهء خان‌بالق رسيدند . شهرى به غايت بزرگ چنانچه هر ديوارى يك فرسنگ بود و بر ديوارهاى دور شهر به سبب آن‌كه هنوز عمارت مىكردند ، صد هزار خوازه بسته بود و هنگام صبح دروازه نگشوده بودند . ايلچيان را از برجى كه عمارت مىكردند به شهر درآوردند و بر در كرياس پادشاه فرود آوردند و بر در كرياس مقدار هفتصد قدم فرش سنگ تراشيده انداخته بود . پياده از روى فرش گذشته به در اردو رسيدند . بر هرطرف در پنج پيل ايستاده و خرطومها به راه داشته .\r\nايلچيان از ميان خرطومها . گذشتند و درون رفتند . قريب صد هزار آدمى ، آن زمان كه هنوز روشن نشده بود بر در سراى پادشاه بودند . چون ايلچيان درآمدند فضايى ديدند به غايت وسيع و جانفزاى و هوايى بسيار لطيف و دلگشا و در پيش آن كوشكى كرسى آن سى گز و بر بالاى كرسى ستونهاى پنجاه گزى برپاى كرده و عمارات بر بالاى آن و طنبى ساخته شست گز در چهل گز و در پيش ستونها سه دروازه ، ميانى بزرگتر پشت دروازه چپ و راست گورگه و ناقوس نهاده آويخته و دو كس منتظر ايستاده تا پادشاه كى به تخت برآيد و قرب سيصد هزار آدمى بر درگاه جمع گشته بود و هزار مغنّى ايستاده و آواز بم و زير باهم ساز كرده به زبان خطايى و اصول ايشان دعاى پادشاه مىگويند و دو هزار ديگر سلاحدار ناچخ و دورباش و زوبين و حربه و خشت پولاد و تبرزين و نيزه و شمشير و گرز در دست داشتند و بعضى بادبيزن خطايى و چتر گرفته و بر اطراف آن فضا خانه‌ها و صفه‌ها و ستونهاى معظم بر كنار صفه‌ها و ديوار خانه‌ها مجموع شبكه و فرش سنگ تراشيده .\r\nالقصّه چون روشن شد ، آنها كه بر بالاى كوشك منتظر پادشاه بودند گورگه و دهل و دمامه و سنج و نى و ناقوس فروكوفتند و آن سه دروازه را گشادند و خلايق\r\n\r\n","description":"","footnote":"","page_name":" 336 ","page_number":346},
  {"content":"\r\n\r\nدرون دويدند و قاعده در ديدن پادشاه دويدن است . چون از اين فضا به فضاى دوم رفتند و آن نيز به غايت وسيع و دلگشا بود و در برابر كوشكى از اول به عظمت‌تر تختى آوردند مقدار چهار گز و گرد تخت مثلث همچو خرگاهى قسين گرفته از اطلس زرد ، مجموع زرافشان خطايى كرده و نقوش خطايى سيمرغ و اژدره نموده و بر بالاى تخت كرسى از زر نهاده و از چپ و راست خطاييان صف كشيده ايستاده اول امراى تومان و هزاره و صده به غايت بسيار . هريك را در دست راست تخته‌اى مقدار يك گز شرع طول و در عرض يك چارك و به غير آن در جايى ننگرند و در عقب ايشان فزون از حد و شمار جيباپوشان و نيزه‌داران و بعضى شمشيرهاى برهنه در دست . صفها راست ايستاده مجموع چنان خاموش كه گويى يك متنفس اين‌جا نيست .\r\nو پادشاه از حرم بيرون آمد و نردبانى از نقرهء پنج پايه بر تخت نهادند و بر بالاى تخت صندلى از زر . پادشاه بر تخت برآمد و بر صندلى نشست . مردى ميانه‌بالا محاسنى نه بزرگ و نه كوسه ، مقدار دويست سيصد موى از ميان محاسن چنان دراز كه سه چهار حلقه در كنار پادشاه زده بود و از چپ و راست تخت ، دو دختر ماهروى مويهاى خود بر ميان سر گره زده گردن و عارض گشاده و مرواريدهاى بزرگ در گوش و كاغذ و قلم در دست منتظر كه پادشاه چه فرمايد .\r\nهرچه بر زبان پادشاه گذرد قلمى كنند و چون در حرم رود نوشته به عرض رسانند .\r\nاگر حكمى تغيير بايد كرد ، خط بيرون فرستند تا اهل ديوان بدان موجب عمل كنند . فى الجمله چون پادشاه بر تخت قرار گرفت و صفها از برابر روى پادشاه ايستاد ايلچيان را با بنديان دوشادوش پيش پادشاه بردند .\r\nاول يارغوى بنديان پرسيدند . هفتصد كس بودند . بعضى دو شاخه بر گردن و بعضى دست و گردن در تخته و پنج شش را بر تختهء دراز دربند كرده سرها از تخته بيرون و هريك را كسى موكّل . موى گناهكار گرفته منتظر تا پادشاه چه حكم فرمايد . جمعى را زندان و بعضى را قتل فرمود و در مجموع خطا هيچ امير و داروغه را\r\n\r\n","description":"","footnote":"","page_name":" 337 ","page_number":347},
  {"content":"\r\n\r\nحكم قتل نيست . هركس گناه كرد گناه او را بر تخته پاره‌اى نوشته در گردنش آويختند با زنجير و دو شاخه و هرچه حدّ گناه اوست در كيش كافرى و به جانب خان‌بالق پاى تخت روان كردند اگر يك ساله راه است جايى نمىتواند بود تا به آنجا نرسد .\r\nبعد از آن ايلچيان را نزديك تخت بردند به مسافت پانزده گز و اميرى زانو زده ، به خط خطايى احوال ايلچيان نوشته برخواند . مضمون آن‌كه از راه دور از پيش حضرت شاهرخى و فرزندان او ايلچيان آمده‌اند و براى پادشاه تبركات آورده و به پاى تخت به سر زدن آمده‌اند . مولانا حاجى يوسف قاضى كه از امراى تومان و مقربان پادشاه بود و از دوازده ديوان پادشاه يكى تعلق به او مىداشت پيش آمد با چند نفر از مسلمانان زبان‌دان و ايلچيان را گفتند اول دوتاه شويد و بعد از آن سر بر زمين نهيد . سه كرت ايلچيان سر نهاده پيشانى بر زمين نرساندند . بعد از آن مكتوب حضرت شاهرخى و جناب بايسنغرى و باقى شاهزادگان و امرا را در پارچهء اطلس زرد پيچيده به دو دست بلند گرفتند و قاعدهء اهل خطاى آن است كه هرچه تعلق به پادشاه دارد در زرد مىپيچند . مولانا قاضى آمد و آن مكاتيب ستده به خواجه‌سراى كه پيش تخت پادشاه بود داد و خواجه‌سراى پيش پادشاه برد و پادشاه گرفت و گشاد و ديد و باز به خواجه‌سرا داد و پادشاه از صندلى فرود آمده بر تخت نشست و سه هزار جامه آوردند : هزار دگله و دو هزار قبا . و خويشان و فرزندان را قبا پوشانيد و هفت نفر از ايلچيان نزديك او آوردند : شادى خواجه و گوگجه و سلطان احمد و غياث الدين و ارغداق و اردوان و تاج الدين . و ايشان زانو زده پادشاه احوال حضرت شاهرخى پرسيد و بعد از آن پرسيد كه قرايوسف ايلچى مىفرستد و مال مىآورند ؟\r\nگفتند آرى و داجيان نيز ديدند كه ايلچيان او آمده بودند و مال آورده . ديگر پرسيد كه نرخ غله آن‌جا گران است يا ارزان و نعمت فراوان ؟ گفتند غله ارزان است و نعمت فراوان . گفت : آرى . چون دل با خداى راست است حق تعالى نعمت فراوان ارزانى داشته . ديگر گفت ايلچى مىخواهيم به قرايوسف فرستيم كه آن‌جا اسبان\r\n\r\n","description":"","footnote":"","page_name":" 338 ","page_number":348},
  {"content":"\r\n\r\nخوب‌اند . در راه ايمنى هست ؟ . ايلچيان گفتند راه امن است . اگر حكم سلطان شاهرخ باشد . گفت آن را دانسته‌ام . از راه دور آمده‌ايد . برخيزيد و آش خوريد .\r\nو ايلچيان را به فضاى اول بردند و هريك را يك شيره و صندلى نهادند و بر هرشيره چنانچه پيشتر گفته شده بود آش خوردند و ايشان را به يامخانه بردند و در يامخانه در هرخانه‌اى كتى خوب و بستر و بالش اطلس و كمخا و كفش كمخا در غايت نازكى دوخته و كوشكه و جنبلق و صندلى و منقل و جايگاه آتش و ده كت ديگر از چپ و راست با بستر و بالش اطلس و كمخا و زيلوچه‌ها و حصيرهاى نازك هركس را بدين نسق در يك خانه مقرر كرده و ديگ و كاسه و چمچه و شيره و هر روز ده كس را يك گوسفند و يك غاز و دو مرغ و هريك را دو من شرع آرد و يك كاسهء بزرگ برنج و دو كليچهء بزرگ با حلوا و يك ظرف عسل و سير و پياز و سركه و نمك و تره‌هاى ملون و دو كوزه دراسون و يك طبق نقل و چند خدمتكار صاحب حسن بر دو قدم از بام تا شام و از شام تا بام .\r\nروز ديگر نهم ذى الحجه هنوز شب بود كه سچين آمد يعنى شقاول . ايلچيان را گفت برخيزيد كه پادشاه طوى مىدهد و اسبان با زين آورده ايشان را سوار كرد و به اردوى پادشاه برد و ايشان را در كرياس اول نشاندند تا روز و آن زمان قرب دويست سيصد هزار آدمى جمع شده بودند . چون روز شد آن سه دروازه گشادند و ايلچيان را به پاى تختگاه داد بردند و از براى پادشاه پنج‌بار سر بر زمين نهادند و پادشاه از تخت فرود آمده ايلچيان را بيرون بردند و فرمودند كه خود را سبك كنيد كه در ميان طوى به قضاى حاجت بيرون نمىتوان آمد . ايلچيان پراكنده گشته باز جمع شدند و درون رفته از كرياس اول و دوم كه تختگاه داد است گذشته به كرياس سيم درآمدند . صحنى به غايت گشاده فرشهاى خوب از سنگ تراشيده و در پيش آن طنبى بزرگ شست گز . روى اردو و كوشكها و روى عمارت و در خانه‌هاى خطاييان بر جانب جنوب باشد و درون طنبى تختى به عظمت نهاده از قد مردى بلندتر و از\r\n\r\n","description":"","footnote":"","page_name":" 339 ","page_number":349},
  {"content":"\r\n\r\nسه طرف نردبانهاى نقره يكى از پيش و دو از چپ و راست و دو خواجه‌سرا ايستاده و بر دهان چيزى بسته ، از كاغذ مقوّا تا بن گوش و باز تختى خردتر بر بالاى آن تخت نهاده مثل صندلى اما بزرگتر . گوشه‌هاى بسيار دارد و متكا دارد و پايه‌هاى غريب و از چپ و راست مثل عودسوزى يا قبه‌اى كه بر سر آن نهاده‌اند مجموع آنها از چوب مطلّا كرده‌اند .\r\nمصرع\r\n تو گفتى همه خود مجسم طلاست \r\nمولانا قاضى گفت هشت سال است كه اين تخت طلا كرده‌اند و در اين مدت هيچ از آن نسوده و ديگر ستونها و پله‌ها و چوبهاى اين عمارت از جوشه رنگ كرده و روغن داده كه استادان ربع‌مسكون در آن حيرانند و شيره‌هاى طعام و نقل و نخلبندى پيش پادشاه نهاده و از چپ و راست تخت داجيان صاحب وجود ايستاده و تركش و شمشير بسته و سپر حمايل كرده و در پس پشت ايشان سپاهيان ناچخها گرفته و جمعى شمشيرهاى برهنه داشتند و در طرف چپ كه پيش ايشان زياده از راست است جاى ايلچيان بود . پيش امرا و هركس كه تعظيم كنند سه شيره نهند و از آن فرودتر دوتا به يك شيره و شايد كه در آن روز هزار شيره مرتب بل زياده پيش مردم نهاده باشند و ديگر پيش تخت پادشاه نزديك پنجرهء طنبى گورگهء بزرگ نهاده و شخصى بر بالاى صندلى بلند ايستاده و پهلوى او اهل ساز منتظر و پيش تخت هفت چتر هفت رنگ و برون طنبى چپ و راست قريب دويست‌هزار سلاحدار ايستاده و برابر تخت مقدار گزوار كه به كمان سخت اندازند مثل جنبلق ده گز در ده گز ، ديوار آن از اطلس زرد و در درون آن آش پادشاه ترتيب كنند و دراسون و هرگاه جهت پادشاه و دراسون آرند اهل ساز به يك بار آغاز ساز كنند و آن هفت چرخ‌زنان مىآيند تا نزديك تخت و آن آش يا دراسون را در حقهء بزرگ نهاده‌اند و سرپوش هم از جنس حقه پوشيده . چون اينها مرتب شده ايلچيان برپاى ايستاده درى از پس تختگاه در حرم بود و پردهء بزرگ آويخته و طناب ابريشمين بر دو طرف بسته و سرهاى طناب\r\n\r\n","description":"","footnote":"","page_name":" 340 ","page_number":350},
  {"content":"\r\n\r\nدو خواجه‌سرا گرفته و ميان طناب بربكره‌اى بود كه چون آن طناب را بكشند آن پرده پيچيده شود . به اين نوع در باز شده پادشاه بيرون آيد و سازها مىنوازند .\r\nچون پادشاه نشست همه خاموش شدند و بالاى سر پادشاه به ده گز بلندى كلّه بسته بودند چون سايبانهاى چهارده گزى از اطلس زرد و چهار اژدر كه باهم در حمله‌اند بر آن باسمه زده . چون پادشاه قرار گرفت ايلچيان را پيش برده پنج كرت سر بر زمين نهادند و بازگشته به‌جاى خود پيش شيره‌ها نشستند و غير آن‌كه بر سر شيره‌ها بود هرساعت آشها و گوشتهاى بره و غاز و مرغ و دراسون مىآوردند و بازيگران به بازى درآمدند . اول جماعتى پسران چون ماه به‌سان دختران سرخى و سفيده كرده مرواريد در گوش و جامه‌هاى زربفت پوشيده و نخلها و گلها و لاله‌هاى ملوّن كه از كاغذ رنگين و ابريشم بسته بودند بر دست گرفته و بر سر خلانيده بر اصول خطاييان در رقص آمدند و بعد از آن دو پسر ده ساله بالاى دو چوب معلقها زدند و شخصى براستان خوابيد و پاى خود را بالا داشت و چند نى بزرگ پاى او نهادند و شخصى ديگر مجموع آن نيها را به دست گرفت و پسرى ده دوازده‌ساله آمد و بر بالاى آن نىها رفت . درازى هرنى هفت گز بوده باشد . آن پسر بر سر آن نيها انواع بازيها كرد و به آخر يك‌يك نى مىانداخت تا يك نى ماند . بر سر آن معلقها زد و بازيها كرد و بعد از آن حركات غريب ناگاه از سر نى خطا شد چنان‌كه همه‌كس گفتند افتاد . آن شخص خفته بر پاى جست و او را در هوا گرفت .\r\nو از اهل ساز شخصى ياتوغن نواخت و دوازده مقام اصل نموده بر خلاف اصول خطاييان و شخصى ديگر پيپه ساز كرد و ديگر موسيقار و باز هم از اين با يكى يك دست بر ياتوغن و يك دست بر موسيقار و صاحب موسيقار يك دست بر موسيقار و يك دست بر پيپه و صاحب پيپه يك دست بر پيپه و يك دست بر سوراخهاى نى و صاحب نى دهان بر نى و چار پاره در دست . مجموع بر اصول كه خارج نبود .\r\nو اين مجلس تا آخر نماز پيشين برداشت و پادشاه بازيگران و گويندگان را هم در مجلس نقد انعام فرمود و پادشاه در حرم رفته ايلچيان را اجازت شد و در صحن\r\n\r\n","description":"","footnote":"","page_name":" 341 ","page_number":351},
  {"content":"\r\n\r\nاين فضا چند هزار جانور پرنده مثل فاخته و قمرى و زاغ و زغن و آقار و موسيچه ميوه‌ها و ريزه‌ها كه افتاده بود مىربودند و از آدمى نمىرميدند و ايشان را كسى مزاحم نمىشد .\r\nالقصه از هشتم ذى الحجه سنهء اثنتين و عشرين تا اوايل جمادى الأولى سنهء ثلاث كه مدت پنج ماه باشد ايلچيان در اين شهر بودند و هرروز علفه‌اى كه روز اول مقرر كردند به تمام به ايشان مىرسيد و چند كرت طويها كردند و در هرطوى بازيگران نوعى ديگر ، بهتر از پيشتر بازيها كردند . فى الجمله روز ديگر طوى اول كه عيد اضحى بود - و پادشاه در شهر خان‌بالق از براى مسلمانان مسجدى ساخته است - ايلچيان و جمعى مسلمانان در آن مسجد نماز عيد گزاردند و بعد از دو روز ، ايلچيان را باز طوى داد و عظمت به نوعى ديگر نمود و در هفدهم ذى الحجه جماعت گناهكاران را به سياستگاه فرستادند و قاعدهء كافركان خطايى در دفترها نوشته كه از بهر هرگناهى چه عقوبت كنند و تفصيل انواع عقوبات و شرح و بسط در آن باب\r\nمصرع\r\n قلم نخواست كه آن قبح بر زبان آرد \r\nبنابرآن بيان نكرد و خطاييان در باب گناهكاران احتياط بسيار كنند چنان‌كه پادشاه را دوازده ديوان است . اگر شخصى به گناهى متهم شد و در يازده ديوان روشن گشت و در دوازدهم ثابت نشد ، آن شخص را اميد خلاص است و اگر شش ماهه راه يا زياده به كسى حاجت است در مهم گناهكار تا تحقيق نمىشود گناهكار را نمىكشند و در حبس مىدارند .\r\nمولانا قاضى بيست و هفتم محرم پيش ايلچيان فرستاد كه فردا سال نو است و پادشاه به اردوى نو درمىآيد و قولى است كه كسى چيزى سفيد نپوشد كه ايشان سفيد در ماتم پوشند و شب بيست و هشتم نيمشب سچين آمده ايلچيان را به اردوى نو برد و آن عمارتى عالى بود بعد از نوزده سال تمام شده و آن شب هركس در خانه و دكان چندان فنار و شمع و چراغ افروخته بود كه گفتى مگر آفتاب برآمده است و آن\r\n\r\n","description":"","footnote":"","page_name":" 342 ","page_number":352},
  {"content":"\r\n\r\nشب زهر سرما شكسته بود . مردم را به اردوى نو درآوردند و از مجموع خطاى و چين و ماچين و قلماق و تبت و قامل و قراخواجه و چورچه و دريا بار صد هزار آدمى در آن اردو بودند و پادشاه امراى ولايت خود را طوى مىداد و ايلچيان را در بيرون تختگاه شيره‌ها نهادند و امرا را در درون بارگاه نشانده بودند و همچنان قريب دويست هزار آدمى سلاحها گرفته و بادبزن خطايى ملون و منقش هريك برابر سپرى بر دوش نهاده پسران و بازيگران به طريقهاى غيرمكرر در رقص و بازى . و صفت آن عمارت در عبارت نمىگنجد . فى الجمله از در بارگاه تا در بيرون يك هزار و نهصد و بيست و پنج قدم بود و در حرم كسى را وقوف نيست و از چپ و راست عمارت در عمارت و سرا در سرا و باغ در باغ مجموع سنگ تراشيده و خشت خراشيده كه از خاك چينى پخته‌اند و مطلقا جوهر او به سنگ مرمر مىماند و مقدار دويست يا سيصد گز سنگ‌فرش كه يك سر موى كج نشده و نپيچيده كه گوئى به قلم جدول كشيده‌اند و سنگتراشى و نجارى و گلكارى و نقاشى و كاشيكارى در اين بلاد كسى چون ايشان نتواند كرد و اگر استادان بينند انصاف دهند . فى الجمله نيمروز طوى آخر شد .\r\nو نهم ماه صفر سحرگاه اسبان آورده ايلچيان را بردند و هشت روز بود كه پادشاه از حرم بيرون رفته بود و هرسال پادشاه را عادت بود كه چند روز حيوانى نمىخورد و پيش حرم نمىرفت و كسى را پيش خود نمىگذاشت و در خانه‌اى كه هيچ صورت و بت نبود مىرفت و مىگفت خداى آسمان را عبادت مىكنم . القصه آن روز بازگشته بود و به حرم مىآمد با تجمل تمام . فيلان آرايش كرده پيش پيش و محفهء مدور مطلا بر دوش و علمهاى هفت رنگ و سلاحداران و پنج محفهء ديگر آرايش كرده مطلّا بر دوش مردم و سازها كه شرح نمىتوان داد و مقدار پنجاه هزار آدمى از پس‌وپيش مىرفتند و يك قدم از قاعده بيرون نبود و آواز هيچ متنفّس بر نمىآمد مگر سازها . پادشاه به حرم درآمده مردم به وثاقها رفتند .\r\nو در آن ايام شب‌چراغ باشد . هفت شبانروز در درون كرياس پادشاه كوهى\r\n\r\n","description":"","footnote":"","page_name":" 343 ","page_number":353},
  {"content":"\r\n\r\nاز چوب مىسازند و روى چوب به شاخ سرو مىپوشند چنان‌كه گويى كوهى از زمرد است و صد هزار هزار چراغ تعبيه كرده‌اند و موشكها از نفط ساخته كه چون يك چراغ برافروختند موشك بر آن ريسمانها دويد و به هرچراغ كه رسيد روشن ساخت چنان‌كه به يك نفس تمام چراغها از بالاى كوه تا پايان روشن مىشود و در شهر در دكانها و خانه‌ها چراغ بسيار افروزند و در آن هفت روز گناه بر كسى نگيرند و پادشاه بخشش بسيار كند و باقىداران ديوان و بنديان را آزاد كنند و در آن سال منجمان خطايى حكم كرده بودند كه از آتشى خانهء پادشاه را ضرر رسد . بدان سبب شب چراغ نساخته بودند . اما امرا به وعده جمع آمده بودند . همه را طوى داد و انعام فرمود .\r\nسچين سيزدهم صفر آمده و ايلچيان را برده در كرياس اول نشاندند و خلايق هرديار زيادت از صد هزار جمع شدند . و در كوشك اول تختى مرصع نهاده و درهاى كوشك گشاده . پادشاه بر تخت نشست و خلايق زانو زده سر بر زمين نهادند و تختى ديگر آوردند و در برابر پادشاه نهادند و سه كس بر بالاى تخت برآمدند و حكمى كه از پادشاه شده بود ، دو كس آن يرليغ را نگاه داشتند و يكى به آواز بلند برخواند چنان‌كه خلايق شنيدند . اما به زبان خطايى بود و مردم ما فهم نمىكردند .\r\nمضمون آن‌كه دهم اين ماه صفر سر سال ايشان بود و شب‌چراغ . پادشاه بنديان و گناهكاران و باقىداران را بخشيد . مگر كسى كه خون كرده بود . باقى را آزاد كردند و ايلچى تا سه سال به هيچ ديار نرود و نقل احكام به ممالك ديگر فرستادند .\r\nبعد از خواندن حكم چترى بر سر حكم داشتند بر چوبى در زر گرفته و حلقه‌اى بر آن و طنابى از ابريشم زرد بر آن حلقه . آن حكم را از بالا فروگذاشتند و چتر بر بالاى آن فرود مىآمد و خلايق و مجموع سازها همراه آن از پيش كوشك بيرون آمدند و حكم را آوردند تا يامى كه ايلچيان بودند و از آن‌جا نقل احكام به ولايات بفرستادند و چون پادشاه از كوشك بيرون آمد ايلچيان را طوى دادند .\r\nو غرهء ربيع الأول ، باز ايلچيان را طلب داشته پادشاه ده شانقار حاضر ساخت و فرمود كه شانقار به كسى مىدهم كه براى من اسب خوب آورده است . سه شانقار\r\n\r\n","description":"","footnote":"","page_name":" 344 ","page_number":354},
  {"content":"\r\n\r\nبه سلطان شاه ايلچى ميرزا الغ بيك داد و سه به سلطان احمد ايلچى ميرزا بايسنغر و سه به شادى خواجه ايلچى حضرت خاقان سعيد و شانقاران به جانورداران خود سپرد .\r\nو روز ديگر ايلچيان را طلب داشته گفت لشكر به سرحد ولايت مىرود .\r\nيراق كنيد تا همراه به ولايت خود رويد . و ارغداق ايلچى ميرزا سيورغتمش را گفت شانقار نيست كه به تو دهم و اگر هم بود نمىدادم تا چنان‌كه آن كرت از اردشير نوكر ميرزا سيورغتمش ستاندند ، از تو نستانند . ارغداق گفت اگر پادشاه عنايت فرموده شانقار دهد كسى از من نتواند گرفت . پادشاه گفت تو اين‌جا باش كه دو شانقار مىرسد به تو دهم .\r\nو هشتم ربيع الأول ، سلطان شاه و بخشى ملك را طلبيده انعام فرمود .\r\nسلطانشاه را هشت بالش نقره و سى جامهء پادشاهى با آستر و بيست و چهار قلعى و لودلنك و شاد و دو اسب يكى با زين و صد چوبه تير نى و پنج گيبر سه پهلوى خطايى و پنج هزار چاو و بخشى ملك را نيز مثل آن ، اما يك بالش نقره كمتر بود و خاتونان ايلچيان را نقره نبود . اما نيمهء قماشها فرمود .\r\nو در آن روز ايلچى اويس خان رسيد بوتاتيمور اتكانام با دويست و پنجاه نفر .\r\nپادشاه را ديده كه بر زمين نهاد و ديوانيان حرمت مجموع ايشان جامه‌دارهاى پادشاهانه و علفه معين كردند .\r\nو سيزدهم ربيع الأول ايلچيان را طلب داشته پادشاه فرمود كه من به شكار مىروم . شانقاران خود را بگيريد كه اگر دير آيم معطل نشويد و طعنه زد كه شانقاران خوب مىبرند و اسب بد مىآرند و شانقاران تسليم ايلچيان كردند و پادشاه به شكار رفت .\r\nو پادشاهزاده از طرف ولايت نمتاى آمد و هژدهم ماه ايلچيان به ديدن او رفتند در طرف شرقى خانهء پادشاه به طريق پادشاه نشسته بود و اطراف همچنان برآراسته و به همان دستور شيره‌ها نهادند و آش خورده متفرق شدند .\r\nغرهء ربيع الآخر خبر كردند كه پادشاه از شكار مىآيد پيشباز مىبايد رفت .\r\n\r\n","description":"","footnote":"","page_name":" 345 ","page_number":355},
  {"content":"\r\n\r\nايلچيان سوار شده در راه شنيدند كه پادشاه روز ديگر مىآيد . از راه برگشته به وثاق آمدند و شانقار كبود سلطان احمد مرده بود و سجين آمد كه امشب در بيرون باشيد تا سحرگاه پادشاه را توان ديد . چون سوار شدند بر در يام خانه مولانا قاضى ايستاده بود به غايت ملول . از ملالت استفسار نمودند . پنهان گفت اسبى كه حضرت شاهرخى فرستاده و پادشاه در شكار بر آن سوار بود ، پادشاه را انداخته و از اين جهت قهر كرده حكم فرمود كه ايلچيان را مقيد به شهرهاى شرقى ختاى برند . ايلچيان بسيار ملول و محزون گشته وقت سنت بامداد سوار شدند تا نيم چاشت مقدار بيست مره رفتند و به اردوى پادشاه كه شب فرود آمده بود رسيدند .\r\nمقدار پانصد قدم در پانصد قدم ديوارى چهار قدم عرض ده گز بلندى هم در آن شب درآورده بودند - و ديوار قالبى در خطاى زود مىسازند - و دو دروازه گذشته بودند و از پس ديوار كه خاك برگرفته‌اند خندقى شده بود و بر دروازه‌ها مردان كارى با سلاح بازداشته و بر گرد خندق ، مردان با سلاح تا روز مىگشتند و در درون آن از اطلس زرد و دو چتر مربع هريك بيست و پنج گز به چهار ستون برپاى كرده و در گرد آن خيمه‌ها و سايبانها از اطلس زرد زرافشان .\r\nو چون مقدار پانصد قدم به اردو رسيدند ، مولانا قاضى فرموده ايلچيان پياده شده هم آن‌جا باشند تا پادشاه برسد و خود پيش رفت . چون پادشاه رسيده فرود آمد لىداجى و جان‌داجى كه به زبان خطا سراى ليدوخيكفو مىگفتند ايستاده بودند و پادشاه در بحث گرفتن ايلچيان بود . لىداجى و جان‌داجى و مولانا يوسف قاضى سر بر زمين نهاده درخواست كردند و گفتند اينها را گناه نيست . اگر پادشاهان ايشان اسب خوب يا بد فرستند ، بر پادشاه حكم نمىتوانند كرد و اگر اينها را پاره‌پاره كنند پادشاهان ايشان را تفاوت نكند و نام پادشاه به بدى برآيد و گويند پادشاه خطاى با ايلچيان بىرسمى كرد . پادشاه را سخنان نيكخواهان پسنديده آمد و مولانا قاضى شادمان گشته ايلچيان را بشارت رسانيد و گفت كه حق تعالى بر اين غريبان رحم كرد و پادشاه مرحمت فرمود و شيره‌ها آوردند كه پادشاه فرستاده بود : گوشت خوك\r\n\r\n","description":"","footnote":"","page_name":" 346 ","page_number":356},
  {"content":"\r\n\r\nبا گوشت گوسفند آميخته . مسلمانان ما نخوردند .\r\nو پادشاه سوار شد بر اسب سياهى بلند چهار دست و پا سفيد كه ميرزا الغ بيك فرستاده بود ، عباى زربفت بر اسب انداخته و دو اختاجى از چپ و راست جامه‌هاى زربفت پادشاهى پوشيده جلا « 92 » و اسب گرفته و اسب آهسته آهسته يك‌يك قدم بر مىداشت و پادشاه قباى سرخ زربفت پوشيده و از اطلس سياه غلافى دوخته و ريش در غلاف كرده و هفت عدد محفهء خرد سرپوشيده در عقب بر گردن گرفته و در درون محفه‌ها دخترانى كه با پادشاه در شكار بودند مىآوردند و يك محفهء بزرگ هفتاد كس برداشته مىبردند و مقدار انداختن يك تغمار از يمين و يسار از پادشاه دور ، سواران صف زده هيچكس يك قدم پيش و پس نمىنهاد و صفها چندان‌كه چشم كار مىكرد ، هرصفى از ديگرى بيست قدم دور تر تا در شهر صف زده مىرفتند و در ميان ، پادشاه ، با ده داجى و مولانا قاضى ولىداجى و جان‌داجى مىرفت .\r\nقاضى پيش آمد و ايلچيان را گفت فرود آييد و چون پادشاه رسد سرنهيد . چنان كردند . پادشاه فرمود كه سوار شويد . ايلچيان سوار شده همراه شدند . پادشاه گله آغاز كرده با شادى خواجه گفت تحفه و بيلاك و اسب و جانور كه به هديه فرستند بايد كه به غايت خوب باشد تا موجب ازدياد محبت گردد . اسبى كه تو آورده بودى در شكار سوار شدم . از غايت پيرى مرا انداخت و دست من درد مىكند و كبود شده .\r\nبسيار طلا انداخته‌ام تا اندكى درد تسكين يافته . بعد از آن شانقارى طلبيده و يك كلنگ پرانيد و شانقار گذاشته رسيد و سه لگد زده گرفت و پادشاه فرود آمد و صندلى در زير پاى او نهاده بر صندلى ديگر نشست و سلطان شاه را آن شانقار داد و شانقار ديگر به سلطان احمد داد و شادى خواجه را نداد و سوار شد و نزديك شهر ، خلايق بسيار بيرون آمده پادشاه را به زبان خطايى دعا مىگفتند و به تجمل تمام به شهر درآمد و ايلچيان به وثاقها رفتند .\r\n\r\n\r\n","description":"","footnote":"\r\n( 92 ) . همان كلمه كه امروز « جلو » تلفظ مىشود به معناى دهنه .\r\n","page_name":" 347 ","page_number":357},
  {"content":"\r\n\r\nو رابع ربيع الآخر سچين آمده ايلچيان را برد و گفت امروز پادشاه سنكش انعام مىدهد . پادشاه نشست و شيره‌هاى سنكشى پيش خود جمع فرمود و فرمود كه شيره‌ها بر يك طرف بردند و امرا را هم آن‌جا فرستاد چنان‌كه پادشاه مىديد . اول سلطان احمد را طلب كردند و شيرهء سنكشى داد و خواجه غياث الدين و شادى خواجه را شيره نهادند و گوگجه و ارغداق و اردوان و تاج الدين بخشى را شيره‌ها معين شد و تفصيل شيره‌ها بدين موجب است :\r\nشادى خواجه را ده بالش نقره و سى اطلس و هفتاد پارچه قلعى و طرقوولو و ساوكنكى و پنج هزار چاو و خاتون او را چاو و بالش نقره نبود ، اما ثلث باقى قماشها بود .\r\nو سلطان احمد و گوگجه و ارغداق را هريك هشت بالش نقره و شانزده اطلس و طرقوولو و ساوكنكى هريك را با خواتين نود و چهار وصله بود و هريك را دو هزار چاو .\r\nو خواجه غياث الدين و اردوان و تاج الدين بخشى را هريك هفت بالش نقره و شانزده اطلس و طرقوولو و ساوكنكى و قلعى و دو هزار چاو .\r\nايلچيان سنكشها گرفته به وثاقها رفتند و ايلچيان ميرزا الغ بيك سنكشى گرفته بودند چنان‌كه گذشت .\r\nدر اين اثنا ، از خواتين محبوبهء پادشاه يكى را قضا رسيد و اظهار نكردند تا ساختگى غريب تمام شد . هشتم جمادى الأولى خبر فاش گشت كه حرم پادشاه درگذشت و فردا دفن خواهند كرد و در اين شب از قضاى الهى آتش از اثر برق به قصر پادشاه كه نو ساخته بود رسيد و در تمام آن افتاد و حديث كذب المنجمون راست شد و بارگاهى هشتاد گز طول و سى گز عرض و استونها كه در آغوش سه مرد نمىگنجيد و لاجورد و حل و روغن كرده تمام بسوخت و از آن روشنايى شهر روشن شد و از آن‌جا به كوشكى بيست گز دور تر رسيد و بارگاه حرم كه در عقب آن كوشك بود و از آن به تكلفتر ، آن نيز بسوخت و در اطراف آن قريب دويست و پنجاه\r\n\r\n","description":"","footnote":"","page_name":" 348 ","page_number":358},
  {"content":"\r\n\r\nخانه با بسى مرد و زن همه بسوخت و آن شب تا روز نماز ديگر ، هرسعى مىكردند آتش تسكين نمىيافت و پادشاه و امرا ملتفت آن نشدند كه آن روز از روزهاى نيك كيش كافرى بود . اما پادشاه در بتخانه رفت و تضرع و زارى بسيار كرد و گفت خداى آسمان بر من غضب كرد و تختگاه مرا سوخت . من كارى بد نكرده‌ام و پدر و مادر نيازرده‌ام و بر كسى ظلم نكرده‌ام . و از اين غصه بيمار شد . بدين سبب معلوم نشد كه آن زن مرده را به چه نوع دفن كردند .\r\nو طريق ايشان در دفن خواتين معظمه آن است كه خواتين بر كوهى معين دخمه و مدفن دارند . هرگاه خاتونى را قضا رسد ، به آئينى كه رسم ايشان است بردارند و به دخمه سپارند . اسبان خاصهء خاتون مرده را در آن كوه كه دخمه باشد مىگذارند كه به سر خود مىچرد و هرگز اسبان را كسى نمىگيرد و در آن دخمه بسيارى از دختران و خواجه‌سرايان مىباشند و علفهء ايشان پنج ساله بل زياده پيش ايشان مىنهند تا علفه تمام شده ايشان نيز تمام مىشوند . با وجود اين آيين ، به سبب آتش معلوم نشد كه آن ميت را چون بردند .\r\nو بيمارى پادشاه زياده شد . پسرش به بارگاه مىنشست و ايلچيان را اجازت داده چند روز كه جهت يراق راه در شهر بودند علفه ندادند .\r\nمنتصف جمادى الأولى ايلچيان از خان‌بالق بيرون آمده داجيان همراه بودند و به طريق رفتن ، در بازآمدن به هريام كه مىرسيدند همه‌چيز با اولاغ و عرابه مىدادند و در شهرها و قصبه‌ها طوى مىكردند و مىگفتند حرمت آن است كه در وقت بازآمدن دارند تا محبت ثابت باشد . غرهء رجب به شهر نيكان رسيدند . حكام و كلانتران استقبال نموده بار ايلچيان باز نكردند به سبب حكم پادشاه با آن‌كه قاعده چنان بود كه بار همه‌كس را گشايند و احتياط نمايند تا مثل چاو و غير آن بيرون نبرند . روز ديگر طوى به عظمت داده تكلف بسيار كردند و روز به روز كوچ كرده پنجم شعبان به قراموران رسيدند و از آن‌جا هرروز به يامى و هرهفته به شهرى رسيده طوى مىخوردند تا بيست و چهارم شعبان به شهر قمجو فرود آمدند و اين قمجو آن شهر\r\n\r\n","description":"","footnote":"","page_name":" 349 ","page_number":359},
  {"content":"\r\n\r\nاست كه ايلچيان در وقت رفتن نوكران و چهارپايان خود را آن‌جا سپرده بودند . همه را به سلامت يافتند . اما به سبب ناايمنى راه مغولستان ، دو ماه و نيم در آن شهر توقف شد و هفتم ذى قعده از قمجو بيرون آمدند و هفتدهم به سكجو رسيدند و ايلچى ميرزا ابراهيم سلطان كه از شيراز مىآمد - امير حسن - و ايلچى ميرزا رستم كه از اصفهان عزيمت نموده بود - پهلوان جمال - در سكجو به ايلچيان كه از طرف خطاى مىآمدند رسيدند و راه را به غايت تباه نشان دادند و بدين جهت ايلچيان مدتى در سكجو مقام كرده منتصف محرم سنهء خمس و عشرين از سكجو روان شدند و بعد از چند روز به شهر قراول آمدند . حكام قراول گفتند كه قاعدهء اهل خطاى آن است كه چنانچه در وقت رفتن شماره و حليهء مردم را نوشته‌اند به وقت بازگشتن همان دفتر پيش آورده احتياط نمايند و اگر تقصير كنند به غضب پادشاه گرفتار شوند . القصّه احتياط كرده هژدهم ربيع الأول از راه بىراهه بىآبه به مشقت تمام بيرون آمده نهم جمادى الأخرى به شهر ختن رسيدند و از آن‌جا كوچ كرده ششم رجب به كاشغر فرود آمدند و بيست و يكم ماه از عقبهء اندگان گذشته ايلچيان جمعى به راه سمرقند رفتند و باقى راه بدخشان اختيار كرده بيست و يكم ماه شعبان به حصار شادمان\r\nمصرع\r\n خوش‌وقت و شادمان رسيدند \r\nو غرهء رمضان به بلخ آمدند و دهم ماه به درگاه عالم‌پناه حضرت خاقان سعيد آمدند و شرح احوال به تفصيل و اجمال به موقف عرض رسانيدند .\r\nو چون داستان ايلچيان خطاى مشتمل بر انواع عجايب و غرايب و نسبت با اوضاع اين ولايت در غايت غرابت مىنمود ، غزال مشكين خال قلم در صحراى آن رقم نافه‌گشاى شد و خامهء عنبرين شمامه به شميم آن نسيم در مشام ايام عطرساى گشت فارغ از تعهّد صحت و بطلان و ساكت از تقبّل سود و زيان . و اللّه المستعان و عليه التّكلان .\r\n\r\n","description":"","footnote":"","page_name":" 350 ","page_number":360},
  {"content":"\r\n\r\n\r\nتتمهء قضاياى هشتصد و بيست و پنج عزيمت حضرت خاقان سعيد به جانب ولايت فراه\r\nدر اين سال ، ماه رمضان ، از جانب آذربايجان خبر آمد كه از سرداران تركمان امير دلو احمد ناگهان به سلطانيه آمد و آن حوالى و حواشى را خالى ساخت و به جانب تبريز راند . به آن قناعت ننمود و بار ديگر با گروه انبوه عازم سلطانيه شد و نوكر الياس خواجه بهادر به مقابله و مقاتله پيش رفت و جنگ سخت كردند و دلو احمد تاب مقاومت نياورده جريده بيرون رفت و نوكران او بسيار به قتل آمده جمعى به قيد اسار گرفتار شدند و اموال او به دست تسلط و اقتدار سپاه ظفر شعار افتاد .\r\nو ديگر از اطراف دشت قبچاق ، از پيش محمد خان پادشاه ولايت اوزبك ايلچيان عالم شيخ اغلان و فولاد رسيده به وسيلهء امراى عظام جانوران و اسبان و ساير تنسوقات به موقف عرض رسانيدند و اظهار دولتخواهى نموده محل قبول يافت و آن حضرت ايشان را به اسب و زر و كلاه و كمر نواخته براى محمد خان تبركات پادشاهانه روان ساخت و ايلچيان به موجب اجازت معاودت نمودند .\r\nو آن حضرت فصل خزان به هواى جانور پرانيدن از دار السلطنهء هرات دهم ذيقعده به جانب ولايت فراه نهضت فرمود و چون موكب دولت‌پناه به ولايت فراه رسيد ، حكام و گردنكشان ولايت سيستان و قندهار و كابل و غزنين تا حدود آب سند و نواحى هند به عزم زمين‌بوس متوجه درگاه عالم‌پناه شده تحفه‌ها و پيشكشها به محل عرض رسانيدند و به دولت پاىبوس سر افتخار از سپهر برين گذرانيدند و آن حضرت همه را انعام و اكرام فرمود و رخصت مراجعت نمود و چند روز در آن ولايت به نشاط شكار گذرانيد و عنان سمند جهان‌پيما به عزم معاودت معطوف گردانيد و هفتم ذى الحجه در دار السلطنهء هرات به باغ زاغان نزول اجلال واقع شد و زمستان قشلاق هم آن‌جا اتفاق افتاد و در آن روز كه موكب همايون در دار السلطنهء هرات فرود\r\n\r\n","description":"","footnote":"","page_name":" 351 ","page_number":361},
  {"content":"\r\n\r\nآمد ، از جانب دار الملك شيراز ، ايلچى شاهزادهء اعظم ميرزا ابراهيم سلطان رسيده خبر فتح تمامت خوزستان به موقف عرض رسانيد و پيشكشها و تحفه‌ها گذرانيده محل قبول يافت و آن حضرت فرزند دولتمند را تحسين بسيار فرمود . فرستاده را انعام و اكرام تمام نمود و رخصت مراجعت ارزانى داشته معتمدى به جانب فرزند روان فرمود شكر مواهب الهى به‌جاى آورد .\r\nمصرع\r\n آرى به شكر نعمت حق مىشود زياد \r\n\r\nوقايع سنهء ست و عشرين عزيمت حضرت خاقان سعيد به جانب سرخس و نهضت ميرزا بايسنغر به جانب مشهد مقدس\r\nچون فصل زمستان به آخر كشيد و بشارت نسيم بهار به مسامع اهل اعتبار رسيد و ديده‌وران  فَانْظُرْ إِلى آثارِ رَحْمَتِ اللَّهِ  « 93 » از طراوت حسن فروردين و لطافت سبزه و رياحين آگاه شدند و مركبات طبايع از نشوونما در اهتزاز و مرغان خوش‌آواز در هرمرغزار در پرواز آمدند\r\nبيت\r\n به وقت صبح چو مرغ از بهار ياد كند * صبوحيان را عيش سحر زياد كند \r\nحضرت خاقان سعيد اوايل حوت از دار السلطنهء هرات به هواى جانور انداختن عزيمت ولايت سرخس فرمود و چون آفتاب لواى جهانگشا سايهء همايون بر سر ساكنان آن ولايت انداخت و شاهباز مرحمت و عنايت بال اقبال بر مفارق ايشان متبسّط ساخت ، از حدود ماوراء النهر و تركستان تا اقصاى مملكت مازندران تمام اكابر و اشراف و سرداران اطراف به اردوى همايون كه مركز دايرهء دولت و محيط\r\n\r\n\r\n","description":"","footnote":"\r\n( 93 ) . سورة الروم 50 .\r\n","page_name":" 352 ","page_number":362},
  {"content":"\r\n\r\nنقطهء خلافت بود رسيدند و شرف بساطبوس يافته به عين عنايت بهره‌مند شدند و آن حضرت چند روز به دولت فرخنده و بخت فيروز در آن صحراى دلگشاى به جانور پرانيدن التفات نمود و به عزم زيارت سلطان المشايخ ، الطود الشامخ ، صاحب السّير و الطّير ، شيخ ابو سعيد بن ابو الخير قدس سرهما نهضت فرمود .\r\nرباعى\r\n جانا به زمين خاوران سنگى نيست * كاز خون دل خسته بر آن رنگى نيست\r\nدر هيچ زمين و هيچ فرسنگى نيست * كاز دست غمت نشسته دلتنگى نيست \r\nآن حضرت به صدق و نياز شرايط زيارت به‌جاى آورد و فرزندان شيخ كه از اكثر مشايخ آفاق به حسن مكارم اخلاق ممتاز و مستثنىاند خدمات شايسته به تقديم رسانيدند و تمام اردوى همايون را به گوسفند و ما يحتاج و تبركات لايقه خشنود كردند و آن حضرت همه را انعام و اكرام فرموده صدقات و نذور گذرانيد و منتصف ربيع الآخر به سرخس معاودت نموده به عزم ييلاق در متنزّهات بادغيس چند روز منزل ساخت و اواخر ربيع الآخر امير خضر خواجه و خواجه بردى را مقرر فرمود كه با لشكر گران عازم جانب ملك رى شده از آن حدود برخبر باشند .\r\nو جناب ميرزا بايسنغر كه عزيمت ولايت طوس و مشهد مقدس معلى فرموده بود ، زيارت سلطان خراسان عليه الرحمة و الرضوان با شرايط آن به‌جاى آورد و از آن‌جا متوجه مرغزار رادكان گشت و چند روز به جانور پرانيدن اشتغال نمود . باز چون تير از شست و دست شاه جهانگير مىپريد و در پرواز با نسر طاير همراز مىگشت و يوز از كمين‌گاه برق‌وار مىجست و در نشيب و فراز به‌سان شير حمله مىآورد و آهوان را از چپ و راست مىانداخت و دستها به خون خضاب مىساخت و چون صحارى از شكارى خالى شد ، شاهزاده عزيمت ولايت مرو نموده كلنگ بسيار\r\n\r\n","description":"","footnote":"","page_name":" 353 ","page_number":363},
  {"content":"\r\n\r\nگرفت و چون جمشيد خورشيد از اوج شرف به شرفه‌گاه ماه رسيد العود احمد خوانده سيوم جمادى الأولى در قراباغ بادغيس به اردوى اعلى ملحق شد .\r\nبيت\r\n گشتند شادمانه به ديدار يكدگر * فرخنده آن پدر كه چنانش بود پسر \r\nروز ديگر به موجب اجازت سلطان هفت كشور عزيمت نموده ششم ماه در دار السلطنهء هرات به مقام باغ سفيد كه در فصل بهار خوشتر از وعدهء يار و خرم‌تر از وصل دلدار است ،\r\nبيت\r\n به هرسو يكى آبدان چون گلاب * شناور شده مرغ بر روى آب \r\nنزول اجلال فرمود .\r\nمصرع\r\n جهان ز عدل وى ايمن جهانيان خرّم \r\nو حضرت خاقان سعيد چند روز در ييلاق بادغيس گذرانيد .\r\nو در آن اثنا ، نوكر امير شاهملك از جانب خوارزم رسيد و عرضه داشت رسانيد . مضمون آن‌كه براق اغلان اردوى محمد خان را گرفته بيشتر الوس اوزبك مطيع و منقاد او شدند . و آن حضرت عزيمت معاودت نموده اواخر جمادى الأولى در دار السلطنهء هرات نزول اجلال فرمود .\r\nقطعه\r\n رسد به نه كره اكنون عنان شهر ز شادى * چو دررسيد به دولت ركاب خسرو اعظم \r\n\r\n","description":"","footnote":"","page_name":" 354 ","page_number":364},
  {"content":"\r\n\r\n به پناه جملهء اسلام و پشت زمرهء ايمان * مدار ملّت احمد مراد خلقت آدم \r\nو در اين ايام بشارت رسانيدند كه در احسن ساعات و ايمن اوقات هژدهم جمادى الأخرى ، باغ ملك را شجرى بارور و چمن دولت را نهالى خوش ثمر پديد آمد .\r\nبيت\r\n اقبال خبر داد كه بر طالع مسعود * در خانهء خاقان معظم پسر آمد \r\nيعنى اميرزاده على بن ميرزا محمد جوكى بهادر به طالع سعد به وجود آمد و ميرزا محمد جوكى را از ظهور قرة العين استظهار قوى روى نمود و اسباب عشرت و طوى پادشاهانه ترتيب فرمود و چند روز بساط نشاط مبسوط ساخته جهانيان از عاطفت پادشاهانه بهره‌مند شدند .\r\nمصرع\r\n شدند از قدم فرخش جهان همه شاد \r\nو به موجب فرمودهء :\r\nبيت\r\n در اين صندل‌سراى آبنوسى * گهى ماتم بود گاهى عروسى \r\nچون از مقدم شاهزاده على مسرت تمام روى نمود ، اميرزاده بوزنجر بن اميرزاده پير محمد بن اميرزاده جهانگير بن امير بزرگ تيمور گوركان از اين مرحلهء فنا به دار بقا رحلت نمود و حضرت خاقان سعيد به وثاق اميرزادهء مرحوم فرموده بازماندگان او را طلب داشت و دلدارى و رعايت نمود و گفت .\r\n\r\n","description":"","footnote":"","page_name":" 355 ","page_number":365},
  {"content":"\r\n\r\nبيت\r\n رضا به حكم قضا گر دهيم و گر ندهيم * از اين كمند نشايد به شيرمردى جست \r\nهركه در ولايت خلقت خلعت قباى بقا پوشيد عاقبت در معرض فنا افتاده بر عرصه‌اى كه عرضهء فناست چه اعتماد و بر مملكتى كه قابل مهلكت است كدام اعتضاد .\r\nمصرع\r\n همان به كه نيكى بود يادگار \r\nاميرزاده محمد جهانگير بن اميرزاده محمد سلطان كه به عزّ مصاهرت حضرت خاقان سعيد سرافراز بود ، شاهزاده را از صبيهء آن حضرت مولود عاقبت محمود ، اميرزاده محمد سلطان در وجود آمد و دوازدهم رمضان جهان به يمن قدم فرخنده‌اش آرايش يافت و طوى به عظمت ترتيب نموده عالميان به عاطفت پادشاهانه محظوظ شدند .\r\nو حضرت خاقان سعيد به آداب صيام قيام نمود و پنجم شوال به دولت و اقبال به صوب ولايت فوشنج و كوسويه به عزم شكار نهضت فرمود و يازدهم به دار السلطنهء هرات بازآمده زمستان در مستقر دولت و سرير سلطنت قشلاق كرد و جناب ميرزا بايسنغر به طريق قوشلامشى به جانب ولايت فراه رفت و چندگاه در ولايت فراه به نشاط و انبساط گذرانيده به دار السلطنهء هرات آمد .\r\n\r\nوقايع سنهء سبع و عشرين و ثمانمائه معاودت حضرت از ييلاق بادغيس و آمدن ميرزا بايسنغر از جانب مشهد و ديگر قضايا\r\nچون سلطان بديع‌آيين ربيع سپاه سبزه و رياحين به اطراف صحرا و بساتين كشيد و بيدادگران خيل شتا پاى عزم در ركاب رحيل آوردند ، موكب اعلى\r\n\r\n","description":"","footnote":"","page_name":" 356 ","page_number":366},
  {"content":"\r\n\r\nغرهء ربيع الآخر به رسم جانور پرانيدن متوجه جانب سرخس شد و چند روز در آن ولايت نشاط شكار فرمود و عنان عزيمت به صوب ولايت بادغيس عود نمود و در آن ييلاق خسرو آفاق چندگاه بارگاه اقامت برافراشت و خاطر خطير به ضبط و تدبير مصالح ممالك مصروف داشت .\r\nبيت\r\n چو پرگار چرخ از بر كوه و دشت * بر اين دائره چند كرّت بگشت \r\nحضرت خاقان سعيد عزم معاودت نمود و غرّهء جمادى الأخرى به باغ زاغان نزول فرمود و جناب ميرزا بايسنغر كه به جانب ولايت طوس و مشهد مقدس معلى رفته بود ، چندگاه در مرغزار رادكان صيد و شكار فرمود و چون خاطر همايون از نشاط شكار فراغت يافت عنان دولت و سعادت به صوب سرير سلطنت تافت و ششم جمادى الأخرى به باغ سفيد فرود آمد .\r\nو امير يونس كه از امراى عظماى ميرزا بايسنغر به مزيد اعتبار و اشتهار داشت پانزدهم ربيع الأول در سنّ شباب وفات يافت و هم در اين سال ، پنجم ماه رجب ، امير اعظم حسن صوفى ترخان برادر مهد عليا گوهرشاد آغا عالم فانى را وداع كرده به دار بقا رحلت نمود و در گنبد مدرسهء آن بلقيس عهد مدفون شد . مظهر كرم و مروت و معدن سخا و فتوت بود . رجاى واثق كه حق تعالى عوض نعيم دنيا اضعاف و آلاف نعيم اخرى كه  وَ لَلْآخِرَةُ خَيْرٌ لَكَ مِنَ الْأُولى  « 94 » ارزانى فرمايد .\r\nترويح روح او را ختمات كلام ملك علام و اطعام طعام به‌جاى آوردند و خلف صدق او امير محراب ترخان را كه در بزم و بخشش ابر درفشان بود و در رزم و كوشش شمشير رخشان مىنمود ، حضرت خاقان سعيد عنايت فرمود و راه و رسم امارت ديوان اعلى كه منصب پدر او بود به جانب امير محراب تفويض نمود .\r\n\r\n\r\n","description":"","footnote":"\r\n( 94 ) . سورة الضحى 4 .\r\n","page_name":" 357 ","page_number":367},
  {"content":"\r\n\r\nمصرع\r\n خوش بود جاى پدر زان پسر \r\n\r\nذكر احوال ماوراء النهر و سبب عزيمت ميرزا الغ بيگ گوركان به جانب ولايت مغولستان\r\nسابقا در سنهء ثلاث و عشرين مذكور شد كه شير محمد اغلان به سمرقند آمد و ميرزا الغ بيك او را تربيت فرمود و او بىاجازت فرار نمود و ميرزا الغ بيك او را گرفته بازآورد و باز عنايت نموده و اسباب سفر او ساخته به جانب مغولستان روان ساخت و شرح اين سخن در موضع مسطور خواهد بود .\r\nو چون شير محمد اغلان به ولايت خود رسيد ، امرا اتفاق نموده او را به پادشاهى برداشتند و چون بر سرير سلطنت تمكن يافت ، نخوت پادشاهى و فرط تكبر مزاج او را از قانون رعايت حقوق ميرزا الغ بيك انحراف داد و علم بىنيازى بر بام گردون زد و از مكاتيب او عدول از جادهء انقياد معلوم شد .\r\nو سبب مجدّد در مادّهء مخالفت در اين سال سنهء سبع آن بود كه پسر على مكريت از ماوراء النّهر گريخته پناه به او برد و ميرزا الغ بيك او را طلبيده شير محمد اغلان او را نفرستاد . اين معالى موجب آن شد كه ميرزا الغ بيك به جانب ولايت خجند عزيمت نمود و پانزدهم ذى الحجه سنهء سبع در شاهرخيه قشلاق فرمود و فرمان همايون نافذ شد كه لشكرهاى اطراف ممالك ماوراء النهر و تركستان به بلجار مقرر در موضع معيّن جمع آيند و امير برى ملك و امير شيخ ابو سعيد با ساير امرا و تومانات در حدود اندگان زمستان گذرانيدند و همچنين امراى جوانغار امير سلطان اويس برلاس و امير خواجه يوسف و امير توكل با لشكرها به موضع قراسمان به سر بردند و در خلال اين احوال هلال فرّخ‌فال محرم هشتصد و بيست و هشت بر جهانيان واضح و لايح گشت .\r\n\r\n","description":"","footnote":"","page_name":" 358 ","page_number":368},
  {"content":"\r\n\r\n\r\nوقايع سنهء ثمان و عشرين و ثمانمايه ذكر نهضت ميرزا الغ بيك به جانب مغولستان *\r\nدر زمانى كه خسرو سيارگان از كاخ كيوان به ايوان برجيس آمد ،\r\nبيت\r\n از چاه دى رسته به فن آن يوسف زرين بدن * و از ابر مصرى پيرهن اشك زليخا ريخته\r\nخيل سحاب از هرطرف رنگين‌كمان كرده به كف * باران چو تير بر هدف دست توانا ريخته \r\nو لشكر سرما از طليعهء سپاه بهار روى به انهزام آورد و نسيم جان‌پرور هوا لطف اعتدال پذيرفت و روزگار از قدوم فصل بهار طبيعت حيات گرفت جناب ميرزا الغ بيك عزايم پادشاهانه كه قرين قضا و قدر است و دواعى خسروانه كه همنشين فتح و ظفر خواهد بود در حركت آورد و بيست و هفتم ربيع الأول موافق هشتم حوت لشكرها مرتب داشته و رايت نصرت برافراشته به جانب مغولستان روان شد .\r\nو در اثناى راه آگاهى يافت كه بعضى از لشكر ياغى در حدود آشپره قشلاق كرده‌اند ، راى جهان‌آراى كه در اوايل حال نظر بر اواخر اعمال اندازد و در بدايت فكرت حساب خاتمت پردازد چنان اقتضا فرمود كه جمعى از لشكر منصور بر سبيل ايلغار سرعت نمايند و امير لقمان و امير ابوك بزرگ و امير شاه ولى و امير اويس قوچين با سپاهى\r\nبيت\r\n ره و رايشان رزم و كين ساختن * هوا ريزش خون و خو تاختن \r\n\r\n","description":"","footnote":"","page_name":" 359 ","page_number":369},
  {"content":"\r\n\r\nروان شدند به راهى كه انديشه بىرفيق توفيق از عرصهء آن نتواند گذشت و وهم بىقرين تقدير ساحت آن نمىيارد درنوشت .\r\nبيت\r\n نه هيچ ساكن و جنبان در او مگر انجم * نه هيچ داير و ساير در او مگر صرصر \r\nو بعد از ده شبانروز به رهنمونى بخت آگاه ، ناگاه به ايلى رسيدند كه سردار ابراهيم واريزن و اولجايتو بودند . چون لشكر فيروزى اثر بىخبر به سر ايشان درآمدند ، سواران ياغى بيرون رفتند و ايل و الوس غارت يافته لشكر منصور غنيمت موفور گرفتند .\r\nو بعد از دو روز ، ابراهيم واريزن و جهانشاه قمر الدين خنجر كين از نيام عداوت كشيده به تيغ آبدار آتشبار به حرب فروريختند و چون شير بچه به باد داده و مار دم‌بريده با ده هزار سوار شمشيرگذار روى به حرب آوردند و از اين طرف امراى نامدار جوانغار و برانغار و قول به مردان جنگى محكم داشته در برابر خصم آمدند .\r\nبيت\r\n دو لشكر به هم برزدند از كمين * تو گفتى زدند آسمان بر زمين\r\nز باريدن تير همچون تگرگ * ز هر گوشه برخاست طوفان مرگ \r\nو از جانبين به‌سان صرصر حمله‌هاى تند بردند و از طرفين بر يكديگر حمله آوردند . سر سروران گوى ميدان و پرچم سنان گشت و پيكر شمشير زنگارى از شنگرف خون گونهء لعل بدخشانى و ياقوت رمانى يافت . در اين‌حال جمعى از دلاوران لشكر منصور عنان سبك و ركاب گران ساخته نيزه‌هاى مار كردار بر گوش تكاوران بادرفتار نهادند و نعره و خروش اللّه اكبر به اوج دو پيكر آورده بر مخالفان زدند و جمعيت ايشان پريشان ساخته و مخالفان روگردان شده به يك بار فرار نمودند و سپاه در عقب رفته ابراهيم و دو پسر او را به قتل آوردند و اين واقعه\r\n\r\n","description":"","footnote":"","page_name":" 360 ","page_number":370},
  {"content":"\r\n\r\nچهاردهم ربيع الآخر در مقام آق‌سو به وقوع پيوست و سپاه ظفر شعار غنيمت و اسير بسيار گرفتند و ميرزا الغ بيك به منزل آق‌سو رسيد و امراى ايلغار تربيت و عنايت يافتند .\r\nو در آن مقام مشورت نموده راى بر آن قرار گرفت كه لشكرها به صورت مجموعى متوجه الوسهاى قرامان شدند و از آب چو گذشته و به كوتل ابركيتو برآمده به سرخاب رسيدند و از راه بلقون به پيش رفتند و به كيتوكوتل برآمده و ميل كرده باره بارى فرود آمدند و از آب جارون عبور نموده به عريان بركش در گوگ‌پنيه سراپردهء همايون بازكشيدند . امير خداى داد از امراى كبار آن ديار احرام درگاه شاهزادهء ظفرشعار بسته شرف دستبوس يافت و به مزيد اعزار و اكرام و تشريف و انعام مخصوص گشته ، شاهزادهء جوانبخت رعايت كبر سن او نمود و از راى پير استكشاف احوال اطراف فرمود و به طرف شير محمد اغلان روان شد و در تقوقو سياهى سپاه ياغى ديدند .\r\nجناب ميرزا الغ بيك پانزدهم جمادى الأخرى تعبيهء لشكر فرمود و در جوانغار امير ارسلان خواجه ترخان و برادرش امير محمود و در قنبل امير ابوك بزرگ مقرر شدند و در برانغار امير لقمان و امير هرى ملك معين گشتند و قول لشكر مستقر نفس مبارك آمد و قراول قول امير اسكندر هندو بوقا و ابراهيم ايكوتيمور و اويس قوچين و خواجه يوسف و مراد قوچين بودند و چند قشون مكمّل جهت كوماك معين شد كه اگر دشمن روى به جايى آورد و يا رد يابد آن چند قشون مانند قضاى آسمان و بلاى ناگهان به سر مخالفان رسند و از آن طرف در برانغار پاينده بوقا و در جوانغار ملك صدر و در قول شير محمد اغلان لشكر برآراستند .\r\nدو لشكر چون بحر اخضر در جوش و خروش آمده متوجه يكديگر شدند . از ابر كين برق نيزه و صاعقهء تير مىجست و در فضاى ميدان تيغ و سنان مىرست . كار از تير و كمان به تيغ و سنان و دست و گريبان رسيد . حملهء گيراگير و نعرهء هياهوى برآمد . شير محمد اغلان دانست كه به ضرب راست كارى نمىشود ، با امراى خود\r\n\r\n","description":"","footnote":"","page_name":" 361 ","page_number":371},
  {"content":"\r\n\r\nمقرر كرد كه دست راست و چپ يكى شده به يك بار بر يك طرف حمله كرده تيرباران كنند . اگر صورتى روى داد فهو المراد و الّا گريختن را عذرى باشد . بر اين قرار جمع آمده لشكرى زيادت از كواكب بروج و فزون از افواج ياجوج بر جوانغار لشكر ظفرشعار جمله حمله كردند . امير ارسلان خواجه چون كوه ثابت ايستاده جاى خود محافظت نمود و ياغى هرچند سعى كرد او را نتوانست جنبانيد و ميرزا الغ بيك چون آن صورت مشاهده نمود فرمود كه تومانات هراول و كوماك « 95 » از پيش صف قول گذشته به جوانغار پيوستند . چون صفوف لشكر منصور  صَفًّا كَأَنَّهُمْ بُنْيانٌ مَرْصُوصٌ  « 96 » استحكام يافت ، جناب ميرزا الغ بيك فرمود كه سورن انداختند . غريو گورگه و آواز كرناى برآمد و از غريدن كوس حربى و ناليدن دمامه زلزله در كوه افتاد و سپاه ظفرپناه به يك بار حمله كردند . شير محمد اغلان\r\nبيت\r\n بفرمود تا تيرباران كنند * هوا چون تگرگ بهاران كنند \r\nيك فصل تيراندازى بهادرانه كردند . اما دولت ابد پيوند دشمنان را مجال نداد و چون تاب مقاومت نداشتند هزيمت غنيمت انگاشتند .\r\nبيت\r\n در شتاب از پوست بيرون مىجهد مانند مار * در هزيمت هركه را سهم تو باشد در قفا \r\nو علم شاهزادهء جهان الغ بيك گوركان به حول يزدانى و تأييد ربانى ارتفاع يافت و آفتاب فتح و نصرت از مطلع عنايت تافت و لشكر منصور آن روز تا شب\r\n\r\n\r\n","description":"","footnote":"\r\n( 95 ) . همان است كه امروزه كومك و بيشتر كمك نوشته مىشود به معناى مدديارى .\r\n( 96 ) . سورة الصف 4 .\r\n","page_name":" 362 ","page_number":372},
  {"content":"\r\n\r\nغير زدن و گرفتن و كشتن كارى نداشتند و شب‌هنگام سپاه فلك احتشام در موضع باىبات و تقوقو جمع آمدند و فرمان همايون نفاذ يافت كه امير داود ايلچى بوقا با ده هزار سوار در عقب گريختگان رفتند و آن‌جناب ركاب فلك‌ساى به جانب ييلاق يلدوز كه بهترين ييلاقهاى آن نواحى است و در آن موسم از انواع رياحين\r\nمصرع\r\n روضه‌اى بود از بهشت برين \r\nبه رسم ايلغار حركت داد و غنايم بسيار به دست اقتدار لشكر نصرت شعار و جناب خسرو فيروز جنگ تيسير اين فتح از نتايج لطف يزدانى و سعادت آسمانى شناخت و رايات ظفر آيات به عزم معاودت برافراخت .\r\nو موكب همايون از ييلاق يلدوز به موضع قرشى آمد و در آن موضع سنگ قاش را يافتند كه پادشاهان قديم از طرف خطاى آورده بودند * و حضرت صاحبقرانى خواست كه آن سنگ را به ماوراء النهر نقل كند و امير جهانشاه را با چند هزار مرد آن‌جا گذاشت و او از نقل كردن آن عاجز شد و حضرت صاحبقران با تأسف مىفرمود كه چرا آن سنگ را نياوردند . ميرزا الغ بيك دو هزار مرد جلد بازداشت تا به گردون آن سنگ را به دار السلطنهء سمرقند رسانيدند و آن‌جناب به جانب سمرقند بازگشته نوكران جهت تبليغ بشارت به درگاه سلاطين‌پناه فرستاد و اوايل شعبان اين خبر سعادت اثر به هرات رسيد و دغدغه‌اى كه از جهت آن سفر بعيد در خاطرها بود مرتفع گرديد .\r\n\r\nتتمهء احوال هشتصد و بيست و هشت\r\nدر افتتاح اين سال ، ميرزا بايسنغر به سعادت و اقبال به عزم قوشلامشى و شكار عزيمت ولايت سيستان فرمود و چند روز به مساعدت بخت فيروز در مملكت نيمروز ، به نشاط شكار انبساط نمود و به عزم معاودت عنان سعادت معطوف ساخته هفتدهم محرم در هرات فرود آمد و زمستان در ملازمت حضرت خاقان سعيد در\r\n\r\n","description":"","footnote":"","page_name":" 363 ","page_number":373},
  {"content":"\r\n\r\nدار السلطنهء هرات قشلاق فرمود و اول بهار حضرت خاقان كامكار ، عاشر ربيع الآخر ، به رسم جانور پرانيدن متوجه ولايت سرخس شده ميرزا بايسنغر عازم جانب طوس و مشهد مقدس معلى گشت و خاقان فريدون‌نشان و پادشاه گردون‌بارگاه ، چندگاه در آن دو ولايت جانور پرانيده و يوز و سگ دوانيده و به عيش و خرّمى گذرانيده شكارها كردند و صيدها گرفتند و به دولت و سعادت به مستقّر سلطنت بازآمدند .\r\nو آن حضرت اواخر جمادى الأخرى ، امير يوسف خواجه بن امير شيخعلى بهادر را با لشكرى به جانب ملك رى فرستاد . و در اين سال ، هشتم ماه شعبان ، امير موسى رگمال وفات يافت و او را در زمان حضرت صاحبقران سوابق نيكو بندگى ثابت بود و در نوبت دولت آن حضرت خدمات شايسته به‌جاى آورد و آن حضرت فرزندان و متعلقان او را تربيت و نوازش فرمود و راه و رسم او را به جانب ايشان رجوع نمود .\r\nو در اواخر اين سال ، ميرزا الغ بيك كه از يورش مغولستان فتح و ظفر همعنان معاودت نموده بود عزيمت ملازمت پدر بزرگوار و خاقان روزگار فرمود و پانزدهم ذى الحجه به شرف دستبوس و كنار و آغوش استسعاد يافت و به ديدار يكديگر شادمان و خرم شدند .\r\nقطعه\r\n زهى مبارك ساعت زهى خجسته زمان * كه كرد سلطان با خسرو زمان ديدار\r\nزمانه را شده با عيش و خرمى الفت * بهار را شده با باغ و بوستان ديدار \r\nو بر سلامتى ذات عديم المثال شاهزادهء بىمثال كه از آن يورش بازآمده بود شكرها گفته صدقات به مستحقان رسانيدند و چند روز طويها داده شاهزاده متوجه ماوراء النهر گشت و شاهزاده محمد جوكى را همراه ساخته بيست و هفتم ذى الحجه از\r\n\r\n","description":"","footnote":"","page_name":" 364 ","page_number":374},
  {"content":"\r\n\r\nدار السلطنهء هرات عزيمت نمود و به يك هفته به سمرقند رسيد .\r\nو از بدايع وقايع اين سال همايون‌فال تدوين كتاب بديع‌آيين ظفرنامه است كه خامهء لطافت نگار ظرافت آثار الطف جهان اشرف ايران ، درى برج فطانت و در درج متانت ، مولانا شرف الدين على اليزدى افاض اللّه عليه غفرانه ساخته‌وپرداخته و به قلم مشكين رقم نسيم عنبر شميم به مشام خاص و عام رسانيده و رفعت سخن از ذروهء جوزا گذرانيده\r\nبيت\r\n اول از بالاى كرسى بر زمين آمد سخن * او سخن را باز بالا برد و بر كرسى نشاند \r\nو آن كتاب لطافت انتساب در تمام ربع‌مسكون به قوت و دولت همايون قبول تمام يافته و پرتو التفات اكابر عالم بر آن نيّر جهان‌افروز تافته جزاه اللّه تعالى خيرا .\r\nقطعه\r\n من نمىدانم كه اين جنس سخن را نام نيست * نى نبوت مىتوانم گفتنش نى ساحرى\r\nآن‌كه پيش لفظ و كلكش باشد آن سحر حلال * منشيان باشند چون گوساله نزد سامرى\r\nساقيان لهجهء او چون شراب اندر دهند * هوش گويد گوش راهان ساغرى كن ساغرى \r\nو در بسط اين سخن هم از منشآت آن ذات ملك صفات كه  وَ لَهُ الْجَوارِ الْمُنْشَآتُ فِي الْبَحْرِ كَالْأَعْلامِ  « 97 » كه در تعريف آن تاليف و توصيف آن ترصيف\r\n\r\n\r\n","description":"","footnote":"\r\n( 97 ) . سورة الرحمن 24 .\r\n","page_name":" 365 ","page_number":375},
  {"content":"\r\n\r\nفرموده و الحق به خامهء گوهرنثار آثار يد بيضا نموده سطرى چند به تحرير خواهد پيوست .\r\nرباعى\r\n هربوى كه از مشك و قرنفل شنوى * از نكهت آن زلف چو سنبل شنوى\r\nگر نغمهء بلبل ز پى گل شنوى * گل گفته بود گرچه ز بلبل شنوى \r\nو شرح كلام در آن مقام چنان سرانجام يافته كه :\r\nچون قوت دولت و مزيد سعادت اقتضاى ابقاى آثار ارجمند و دوام ذكر جميل و نام بلند مىكند ، زمرهء برگزيدهء  آتَيْناهُمُ الْكِتابَ وَ الْحُكْمَ وَ النُّبُوَّةَ  « 98 » كه اشرف انام‌اند عليهم الصلاة و السلام در خلوتسراى خلت اين موهبت كرامت منزلت را هنگام اجابت دعوت مسألت نموده‌اند و در عقد فوايد مواهب ديگر انتظام نموده كه   رَبِّ هَبْ لِي حُكْماً وَ أَلْحِقْنِي بِالصَّالِحِينَ وَ اجْعَلْ لِي لِسانَ صِدْقٍ فِي الْآخِرِينَ   « 99 » و ارباب علو همت كه صحيفهء محمدت ايشان به رقم انّ اللّه يحب عوالى الهمم مرقوم شده همواره در ادخار ذكر جميل و انتشار نام نيك جهد مستطيع مبذول داشته‌اند و سعى بليغ فرموده و به هرقرن و زمان و عهد و اوان در ابقاى رسوم ستوده و ادامت آثار نموده به انواع وسايل و اصناف اسباب و ذرايع توسّل جسته‌اند و توصّل نموده و بىشبهه معلوم است كه احوال و اوضاعى كه به تمادى روزگار در هربلاد و ديار وقوع يابد تحقيق قصّه قصّه از آن بر سبيل تفصيل از دست كوشش و سعى جميل كسى كه قادر نباشد بر احضار مردم آن بلاد و ديار و ارسال كتب به اطراف و اقطار از براى استعلام و اخبار برنيايد و لهذا تواريخ دول ماضيه كه به نظم و نثر عربى و فارسى در سلك ضبط و تدوين كشيده‌اند به غير از واقعه‌اى چند و بعضى احوال بر سبيل اجمال\r\n\r\n\r\n","description":"","footnote":"\r\n( 98 ) . سورة الأنعام 89 .\r\n( 99 ) . سورة الشعراء 84 ، 83 .\r\n","page_name":" 366 ","page_number":376},
  {"content":"\r\n\r\nاز آن مستفاد نمىشود و چون دولت حضرت صاحبقران و فرزندان عاليشان به كمال اختتام رسيد و به منقبت آن مزيّت انجاميد نسبت به دولتهاى ديگر نداشت .\r\nبيت\r\n چه نسبت به كوه گران كاه را * نه چون كرم شب‌تاب دان ماه را \r\nو از خصايص پيغمبر آخر الزمان كه افضل و اكمل اولين و آخرين بوده على ما قال اللّه تعالى  ما كانَ مُحَمَّدٌ أَبا أَحَدٍ مِنْ رِجالِكُمْ وَ لكِنْ رَسُولَ اللَّهِ وَ خاتَمَ النَّبِيِّينَ .  « 100 » پس در امت رفيع‌منزلتش كه منشور قدر ايشان به توقيع معلاى  كُنْتُمْ خَيْرَ أُمَّةٍ أُخْرِجَتْ لِلنَّاسِ  « 101 » موشّح و محلّى است از منقبت ارجمند ختم البته بهره‌اى باشد .\r\nبيت\r\n چو در سنبل چرد آهوى تاتار * نسيمش بوى مشك آرد به بازار \r\nو بر بزرگان پوشيده نماند كه كمال ختم آن تواند بود كه هرچه از قبيل فضايل و كمالات باشد يكى از امت آن را به غايت كمال و نهايت تمامى رساند چنانچه مثل آن پيش از آن از دست قدرت كسى برنيامده باشد و بعد از آن هم به آن نتواند رسيد و چون از جلايل احوال و عظايم امور كه نظام عالم و انتظام مصالح بنى آدم بىآن ممكن نيست خلافت صورى است كه سلطنت عبارت از آن است هر آينه بايد كه آن منقبت ارجمند در اين امت سعادتمند تا مدّ اقصى و غايت قصوى ختم رسد و چون تأييد آسمانى داعيهء كشورگشايى و گيتىستانى در خاطر خطير سلطان جهانگير جهانبان خاقان اعظم بديع الشان ، قطب الدنيا و الدين ابو المظفّر\r\n\r\n\r\n","description":"","footnote":"\r\n( 100 ) . سورة الأحزاب 40 .\r\n( 101 ) . آل عمران 110 .\r\n","page_name":" 367 ","page_number":377},
  {"content":"\r\n\r\nامير تيمور گوركان انار اللّه برهانه انداخت و در سال هفتصد و هفتاد و يك از عون الهى به سرير خلافت پادشاهى برآمد و به طريقى كه تحقيق كرده به نقير و قطمير شرح‌پذير شد . معظم معمورهء ربع مسكون به اندك زمانى در قبضهء تسخير و تصرف آورد و شغل عظيم سلطنت و جهاندارى را به مرتبه‌اى رسانيد كه هركه بر مضمون اين كتاب بديع انتساب مشتمل بر بيان واقع اطلاع يابد و از اخبار و آثار پادشاهان گذشته برخبر باشد به يقين داند كه از اعاطم سلاطين سابق كسى را مثل آن دست نداده و نه قريب آن دست دهد . لاجرم تأييد آسمانى از سابقهء عنايت صمدانى مقتضى آن شد كه حضرت پادشاه خورشيد راى سپهر اقتدار ،\r\nبيت\r\n آن زبدهء فذلك و محصول هشت و چار * آن بيش از آفرينش و كم ز آفريدگار \r\nمغيث الحق و الدنيا و الدين ابو الفتح ميرزا ابراهيم سلطان خلد اللّه سلطانه به نفس مبارك متصدى ضبط و تبيين احوال و آثار اين دولت پايدار گشت و سايهء التفات در دار الملك شيراز بر آن مهم شريف انداخت . چنانچه « صنف فى شيراز » به زبان راز از آن تاريخ بازمىگويد و داستان داستان جليل و دقيق تفتيش و تحقيق فرموده به نوعى ترتيب داد و هرقضيه در محل خويش ايراد افتاد كه تأمل در آن از مؤيدات سخنى است كه در باب وصول اين دولت به مرتبهء ختم سبق ذكر يافته . چه وقايع متعدّد و اوضاع مختلف كه در يك زمان هريك در مملكتى واقع شده همه را به‌جاى خود به تفصيل شرح دادن بر وجهى كه هرقصه‌اى از آن‌كه انديشه بر آن گمارند از مبداء تا مقطع به ترتيب معلوم شود ، هيچ فاضل بارع در هيچ تاريخ رعايت امثال اين دقايق التزام نكرده و در تفصيل و تكميل قصه قصه و درستى و راستى به مثل اين و نزديك به اين اتيان ننموده و چون نسخه به نظر اذكيا و دانشوران كه نسخه‌ها ديده باشند درآيد رواج اين سخن به مبالغه احتياج نيست و اين تأليف منيف در اثناى مجالس عاليه كه خاطر خطير به سوانح مصالح ملك و ملت التفات\r\n\r\n","description":"","footnote":"","page_name":" 368 ","page_number":378},
  {"content":"\r\n\r\nمىفرمود از املاى شريف قلمى شد . چنانچه در نسبت وضع اين مؤلف به آن حضرت اصلا هيچ مداهنه نيست و محرّر اين بياض در ترشيح اين رياض به غير از تنقيح و تهذيب عبارات و تصدير بعضى داستانها به تشبيبى كه در اصل تاريخ مدخلى ندارد و اين سخنان از براى بيان واقع و تنبيه و چگونگى حال كتاب نوشته شد نه به قصد محمدت و ستايش . چه امثال اينها را در جنب كمالات آن ملك ملكى صفات وقعى چندان نباشد .\r\nمصرع\r\n به ماهتاب چه حاجت شب تجلى را \r\nو الحق نسبت تأليف آن كتاب بديع انتساب به آن شاهزاده عالىجناب از كمال انصاف آن قدوهء اشراف است .\r\nمصرع\r\n انصاف مىدهيم چون او منصفى نبود \r\n\r\nوقايع سنهء تسع و عشرين عمارت مزار گازرگاه\r\nهرسعادتمندى كه به نور عنايت ازلى و فروغ هدايت لم يزلى در مجمع الأرواح تعارف و آشنائى يافته و عنان ارادت به طريق سعادت تافته هرآينه ميل زيارت اهل اللّه نمايد و در رونق و رواج و عمارات مزارات ارباب انتباه سعى بليغ مبذول فرمايد و از روحانيت اكابر استمداد همت شعار روزگار خود سازد و به ميامن آن سر ارتفاع به معارج استعلا برافرازد .\r\nبيت\r\n كسى كاستعانت به درويش برد * اگر بر فريدون زد از پيش برد \r\nلاجرم از مواهب بخت فيروز هرروز انوار سعادت آثار بر وجنات احوال واضح گردد و هرساعت آيت عنايت بر صفحات كاينات لايح باشد ، بنابرآن\r\n\r\n","description":"","footnote":"","page_name":" 369 ","page_number":379},
  {"content":"\r\n\r\nحضرت خاقان سعيد ، در محرم اين سال همايون‌فال ، بنياد عمارت مزار مورد الأنوار آفتاب آسمان ولايت ، قطب سپهر هدايت ، مطلع انوار غيب ، مشرق اسرار لا ريب ، واقف سراير لاهوت ، كاشف ضماير ملك و ملكوت ، مقبول بارگاه حضرت بارى ، قطب وقت خواجه عبد اللّه انصارى قدس اللّه تعالى روحه و كثر بين الصّديقين فتوحه فرمود .\r\nو طرح آن عمارت عالى رتبت و وضع آن اساس بديع منزلت چنان واقع است كه در پيشگاه كه در جانب شرق باشد ، صفهء ديوان عالى رو به جانب مزار بزرگوار در غايت رفعت و كمال لطافت ساخته و در دو طرف آن صفه صفه‌ها و بر بالاى آن صفه‌هاى ديگر و خانه‌هاى زير و بالا در بلندى نزديك به ايوان و در ميان آن صفهء عالى و در جانب شمال صفه‌ها و خانه‌ها و در ميان جانب شمال صفهء بزرگ و همچنين در جانب جنوب خانه‌ها و در ميان آن صفهء عالى و در جانب مغرب كه فتح باب سعادت است صفهء عالى رو به‌طرف مزار فايض الأنوار و در ميان آن راهگذار و در دو جانب دهليز كه شمال و جنوب است دو جماعت خانه در غايت لطافت ترتيب داده . بيرون مزار بزرگوار در طرف مغرب كرسى رفيع بسته و ايوان همعنان آسمان ارتفاع يافته .\r\nبيت\r\n فروغ طلعت خورشيد و چرخ زنگارى * نمونه‌اى است ز ايوان قطب انصارى\r\nچه بنگرى طرف چرخ در بروج و نجوم * بعينه مگر آن بقعه‌اى است پندارى \r\nمجموع آن عمارات عالى بعد از آن‌كه به سنگ و آجر در غايت لطافت ساخته به كاشى و زرحلّ و لاجورد زينت يافته و خطها و شكلهاى معقلى و كوفى و فارسى بسيار در اطراف و جوانب پرداخته‌اند . و حضرت خاقان سعيد املاك بسيار و اسباب از وجوه شايسته بر آن مزار مكّرم وقف فرمود و مدة الحيوة الى ما شاء اللّه تعالى هرپنجشنبه كه در اوايل ماه واقع تواند بود ، زيارت و ملازمت آن روضهء منور\r\n\r\n","description":"","footnote":"","page_name":" 370 ","page_number":380},
  {"content":"\r\n\r\nنمود . رجاى واثق است كه همچنان‌كه در دنيا سبب مزيد دولت بود در سراى آخرت در درجات مغفرت و طبقات مرحمت خواهد افزود .\r\nمصرع\r\n بود دليل سعادت محبت آن قوم \r\nو در اين سال ، حضرت خاقان سعيد زمستان در دار السلطنهء هرات قشلاق فرمود و چون لشكر سرما روى به انهزام آورد و سپاه بهار استيلا يافت .\r\nبيت\r\n المنة للّه كه هواى خوش نوروز * بازآمد و از جور زمستان برهيديم \r\nرايات همايون دوم ربيع الثانى در عين اقبال و كامرانى عزم جانور پرانيدن فرمود و ركاب عالى به جانب ولايت سرخس معاودت فرمود و در راه سرما و برف به نوعى قوى شد كه زبان قلم و تحرير از شرح و تقرير آن عاجز است و بنان بيان از اداى آن متجاوز و چون موكب ظفرنشان به سرخس رسيد و اطراف آن ولايت به يمن مقدم پادشاه عالم‌پناه مشرف گرديد ، چند روز ، در اطراف و نواحى ، جانور پرانيده شكار فرمود و از آن‌جا به زيارت مهنهء مباركه عزيمت نمود و از روحانيت سلطان طريقت صاحب السير و الطير ، شيخ ابو سعيد بن ابو الخير قدس سرهما مدد خواسته .\r\nمصرع\r\n اعلام معاودت برافراخت \r\nمصرع\r\n و به ييلاق بادغيس آمد \r\nو ميرزا بايسنغر فصل خزان به جانب ولايت سيستان رفته بود و چند روز در اطراف مملكت نيمروز نشاط شكار فرمود و به دولت و سعادت باز فرود آمد و زمستان در باغ سفيد به عشرت گذرانيد و اول بهار عازم ولايت طوس و مشهد مقدس منوّر معلى شد و چندگاه در مرغزار رادكان و نواحى آن جانور پرانيد و صحرا و هوا را از وحوش و طيور خالى گردانيد و رايت مراجعت برافراخت و عاشر جمادى الأخرى\r\n\r\n","description":"","footnote":"","page_name":" 371 ","page_number":381},
  {"content":"\r\n\r\nدار السلطنهء هرات را به يمن نزول همايون مشرّف ساخت و بعد از چند روز عزيمت اردوى اعلى نموده در ييلاق بادغيس به دولت ملازمت حضرت اعلى استسعاد يافت و ميرزا محمد جوكى كه ملازم برادر رعيت‌پرور ميرزا الغ بيك به سمرقند رفته بود مراجعت نمود و آخر جمادى الأخرى به دار السلطنهء هرات رسيد و جناب بايسنغرى از ييلاق بادغيس بازگشته غرّهء رجب به مستقر دولت آمد و حضرت خاقان سعيد منتصف رجب در باغ زاغان نزول اجلال فرمود .\r\nو از جمله وقايع اين سال ، وفات امير مرحوم غياث الدين شاهملك بود كه از اين وحشت‌آباد ملال به رحمت‌آباد آخرت انتقال نمود . اميركبير و صايب‌تدبير بود و در زمان حضرت صاحبقران به خدمات شايسته موچه و منصب عالى يافت و چون آن حضرت در ناصيهء او آثار دولت و نجاح و انوار سعادت و فلاح مشاهده فرموده ميل تربيت او نمود و مبدأ عنايت دربارهء او با آن‌كه هنوز در عنفوان شباب بود چنان بود كه آن حضرت روزى او را در خلوت خاص طلب نمود و فرمود كه امرا خون فلان پادشاه را درخواست كرده‌اند و من سخن ايشان نشنوده‌ام و باز به عرض خواهند رسانيد و من منع خواهم كرد . بايد كه چون من سخن ايشان نشنوم تو دليرانه زانو زده درخواست كنى و من ترا هى خواهم زد ، برخيزى و پس روى و باز چون سخن در ميان آيد نترسى و پيش آيى و زانو زنى و چون امير شاهملك چند نوبت زانو زد ، آن حضرت فرمود كه اين سخن كه امرا به من گفته‌اند نشنوده‌ام اگر حالا سخن اين كودك نشنوم دل‌شكسته شود و در ميان همسران شرمنده گردد . التماس درخواست او را قبول فرمود و به اين نوع روز به روز او را تربيت مىنمود تا به اعلى مدارج امارت رسيد .\r\nبيت\r\n بدين اميدهاى شاخ در شاخ * كرمهاى تو ما را كرد گستاخ \r\nو عنايت آن حضرت دربارهء او به مثابه‌اى بود كه قولى فرمود كه هرمملكت\r\n\r\n","description":"","footnote":"","page_name":" 372 ","page_number":382},
  {"content":"\r\n\r\nكه فتح شود ، هرده كه او اختيار كند سيورغال او باشد و مدة الحيوة سيورغال او استمرار داشت و بسى بقاع خير از مدارس و خوانق و مساجد و اربطه و حوضها در ممالك محروسه يادگار گذاشت و املاك خوب و مستغلات مرغوب وقف فرمود به تخصيص در مشهد مقدس كه حالا مرقدش آن‌جاست تقبل اللّه تعالى منه .\r\nو حضرت خاقان سعيد را به حال او نوعى اهتمام بود كه ولايت خوارزم را دربسته سيورغال او فرمود و او در آن ملك حسن معاش به جايى رسانيد كه سركشان آفاق و گردن‌فرازان ولايت اوزبك و اطراف دشت قبچاق را ايل و منقاد گردانيد و حضرت خاقان سعيد در ولايت سرخس شنيد كه امير مرحوم شب دوشنبه يازدهم ربيع الأول به جوار رحمت حق پيوست . از جهت قدمت او نيك دلتنگ شد و ملول و محزون گشت . امّا چون عنان آجال در قبضهء تقدير ذو الجلال است و زمام اعمار در دست تسخير پروردگار\r\nبيت\r\n در دست ما چو نيست عنان ارادتى * بگذاشتيم تا كرم او چه مىكند \r\nنه تأسف نافع است و نه تلهف مفيد  يَفْعَلُ اللَّهُ ما يَشاءُ  « 102 »   يَحْكُمُ ما يُرِيدُ .   « 103 » خاتون و فرزندش ابراهيم سلطان لباسهاى سياه پوشيده\r\nمصرع\r\n نعش او را به مشهد آوردند \r\nو در جوار حضرت امام عليه الصلاة و السلام در مقبره‌اى كه ساخته بود مدفون شد و آن حضرت حكومت خوارزم را كه سيورغال امير شاهملك بود به فرزند او ابراهيم سلطان عنايت فرمود و مولاناى اعظم شهاب الدين عبد الرحمن لسان كه از\r\n\r\n\r\n","description":"","footnote":"\r\n( 102 ) .  إِنَّ اللَّهَ يَفْعَلُ ما يَشاءُ  ( سورهء حج 18 ) ،  اللَّهُ يَفْعَلُ ما يَشاءُ  آل عمران 40 ) .\r\n( 103 ) . سورة المائدة 1 .\r\n","page_name":" 373 ","page_number":383},
  {"content":"\r\n\r\nمعتبران حضرت خاقان سعيد بود ، در تاريخ واقعهء امير مرحوم ، چند بيت فرموده بود ثبت افتاد :\r\nقطعه\r\n اى دل خسته چه حال است كه انجم يكسر * همه در گريه و زارند بر اين هفت اورنگ\r\nدامن چرخ چرا شد چو دل من پرخون * چهرهء ماه چرا گشت چنين پرآژنگ\r\nمگر آمد خبر تعزيت مير كبير * آن‌كه در جنگ به چنگش چو گوز بود پلنگ\r\nشهملك مير جوان‌بخت جهانبخش كه بود * پيش جودش گهر و لعل چو بيجاده « 104 » و سنگ\r\n« رحمة اللّه عليه » آمده تاريخ وفات * باد در روضه مصاحب همه با شاهد شنگ \r\nديگر از وقايع اين سال ، مرتضاى اعظم ، المستغنى عن الأطناب فى الألقاب ، امير سيد رضى الدين رضا كيا كه پادشاه ولايت گيلان بود و باوجود شواغل سلطنت ، مشاعل علم و حكمت بر ضمير منير او تافته و در سلطنت و پادشاهى عمر دراز يافته و تمام اموال سال‌به‌سال در وجه ارباب فضل و كمال مصروف داشته و در جهان فانى نام نيك باقى گذاشته و همه عمر به موجب فرمودهء يا صفراء يا بيضاء غرّى غيرى « 105 » عمل نموده و مدت حيات دست كريم به مسّ زر\r\n\r\n\r\n","description":"","footnote":"\r\n( 104 ) . بى جا و بيجاده به معناى ياقوت كم‌بها و كاهربا آمده است ( ر ك فرهنگ رشيدى ، آنندراج و فرهنگ جهانگيرى ) .\r\n( 105 ) . كلام منسوب به على بن ابى طالب ( ع ) خطاب به زر و سيم .\r\n","page_name":" 374 ","page_number":384},
  {"content":"\r\n\r\nو سيم نيالوده در روز نوروز عالم كهن را وداع كرد .\r\nبيت\r\n اگر سال گردد فزون از هزار * همين است روز و همين است كار \r\n\r\nوقايع سنهء ثلاثين و ثمان مايه وفات شاهزادهء مرحوم ميرزا سيورغتمش بهادر\r\nغرهء صفر خبر واقعهء هائلهء دلگداز جانسوز و خدنگ نائبهء عمركاه جگردوز شاهزاده اعظم ، آفتاب آسمان مغفرت ، بدر فلك مرحمت ، ميرزا سيورغتمش بهادر رسيد كه در ممالك غزنين به موضع كابل شانزدهم محرم روحش از قفس تنگ تن به هواى فضاى دلگشاى رياض پرواز كرد و در جوار رحمت ايزدى  فِي مَقْعَدِ صِدْقٍ عِنْدَ مَلِيكٍ مُقْتَدِرٍ  « 106 » وطن ساخت و حظاير قدس را بر مجالس انس اختيار فرمود و حضرت خاقان سعيد را مصيبت فرزند سعادتمند موجب ملال شد و خود كدام واقعه از وفات خلف صدق كه عمر ثانى و نتيجهء زندگانى است دلسوزتر و جانگدازتر تواند بود .\r\nبيت\r\n تا ديده ديد واقعه زين صعبتر نديد * دل كاين خبر شنيد كسش باخبر نديد \r\nجاى آن بود كه جهان سراسيمه‌وار پاى از حيز وجود بيرون نهادى و فلك بىسروپاى از دوران بازايستادى . اكابر و اشراف آن ملك سياه پوشيده دلها پرخون و چشمها جيحون ساختند و جانها خراب و سينه‌ها كباب كرده به مراسم تعزيت قيام نمودند و حضرت خاقان سعيد كه اكمل و اعقل زمان بود ، امرا و اركان دولت را از تغيير لباس منع فرمود و به صبر و ترك جزع و فزع دلالت نمود . چه از تقدير آسمانى\r\n\r\n\r\n","description":"","footnote":"\r\n( 106 ) . سورة القمر 55 .\r\n","page_name":" 375 ","page_number":385},
  {"content":"\r\n\r\nربانى به مقاومت درنتوان آويخت و از قضاى ربّانى نتوان گريخت و در تاريخ واقعهء شاهزاده گفته‌اند :\r\nقطعه\r\n در چنين واقعه جز صبر ندارم سپرى * گردش چرخ از اين ظلم كجا دارد باك\r\nخاك دارد وطن و هست هم از روى حساب * سال تاريخ وفاتش به جمل « دارد خاك » \r\nو آن حضرت تمام ولايات كه سيورغال شاهزادهء مرحوم بود به خلف صدق او ميرزا سلطان مسعود عنايت فرمود .\r\nو در اين سال ، جناب شيخ الأسلام الأعظم ، قدوة مشايخ الأمم ، شيخ يحيى الدين محمد الغزالى الطوسى رحمة اللّه عليه كه به غايت عابد و زاهد و عالم و متورّع بود و با سلاطين و امرا به ابهت و عظمت اختلاط و انبساط مىنمود كرة بعد اخرى احرام زيارت بيت اللّه الحرام بسته بود ، منتصف ماه رمضان وفات يافت .\r\nبيت\r\n وفات قطب جهان شيخ محيى طوسى * ميانهء حلب است و ميانهء رمضان \r\n\r\nذكر قضاياى ماوراء النهر و عزيمت ميرزا الغ بيك به طرف سغناق جهت ياغى شدن براق اغلان و آمدن ميرزا جوكى از خراسان\r\nبراق اغلان در هشتصد و بيست و هشت بر اردوى محمد خان پادشاه اوزبك مسلط گشت و بر الوس مستولى شده در هشتصد و بيست و نه به ولايت سغناق و حدود مملكت ميرزا الغ بيك آمد و در زمان حضرت صاحبقران ، جدّ او اروس خان\r\n\r\n","description":"","footnote":"","page_name":" 376 ","page_number":386},
  {"content":"\r\n\r\nكه توقتمش خان را از مملكت بيرون كرد و او پناه به حضرت صاحبقران آورد - چنانچه شرح آن در مجلّد اوّل مفصّل است - اروس خان چندگاه در سغناق مىبود و آن‌جا عمارتى ترتيب فرمود و براق اغلان در هشتصد و بيست و سه پناه به ميرزا الغ بيگ آورد و جناب ميرزا الغ بيگ او را تربيت فرموده اجازت داد و او به ولايت اوزبك رفته حاكمت الوس به دست او افتاد . در اين وقت به حدود سغناق آمده ايلچى پيش ميرزا الغ بيگ فرستاد و اظهار كرد كه به يمن تربيت شما الوس خود را ضبط كردم و به جوار شما آمده به عنايت مستظهرم . جناب الغ بيگ جهت آن‌كه پيش از اجازت آمده و مىگفته كه علفخوار سغناق شرعا و عرفا تعلق به من دارد يعنى جدم اروس خان در سغناق عمارت كرده او را جواب صواب نداد و امير ارسلان خواجه ترخان كه حاكم آن ديار بود از براق اغلان شكايت كرده باز نمود كه نوكران او را در اين جانب خرابى مىكنند و خود را حاكم مطلق مىدانند و لاف سلطنت مىرانند . ميرزا الغ بيك عزم آن طرف جزم فرمود و لشكرى عظيم ترتيب نمود و عرضه داشت به پايهء سرير اعلى فرستاد و شرح واقعه اعلام داد . آن حضرت از جنگ و خصومت كه سبب ويرانى عالم است منع فرمود . اما لشكرى تعيين فرمود كه در ظلّ رايت ميرزا محمد جوكى به جانب ماوراء النهر روند و در هفدهم ربيع الآخر متوجه سمرقند شوند .\r\nو درين مقام زبدة التواريخ البايسنغرى اختتام يافت ، از تاليف افصح الفصحاء و المتكلمين ، اعلم النّسابه و المورخين ، منشى قواعد المآثر ، مفتى معاقد المفاخر ، جليس اعاظم السلاطين ، انيس افاخم الخواقين ، المختص بعناية الملك الأله نور الملة و الدين لطف اللّه المشتهر به حافظابرو الهروى مولدا و الهمدانى محتدا غفر اللّه له و تاريخ وفات و مدفن او در اين بيت مذكور است .\r\nبيت\r\n به سال هشتصد و سى و چهار در شوال * وفات حافظابرو به شهر زنجان بود \r\n\r\n","description":"","footnote":"","page_name":" 377 ","page_number":387},
  {"content":"\r\n\r\nو چون ميرزا الغ بيگ به قصد محاربهء براق اغلان نهضت فرمود و شرح آن سخن در مؤلف خواجه حافظابرو ناتمام بود ، مناسب چنان آيد كه صرير قلم به نغمهء زيروبم به اتمام آن رقم از سر اهتمام قيام نمايد .\r\nبيت\r\n چو حافظ حكايت بر اين‌جا رساند * سپهرش بساط سخن برفشاند\r\nقلم به كه شيرين‌زبانى كند * نى كلك شكرفشانى كند\r\nدرآيد به آثار شرح سخن * بگويد ز اخبار چرخ كهن \r\n\r\nذكر محاربهء ميرزا الغ بيگ گوركان با براق اغلان\r\nچون ميرزا الغ بيگ به عزم رزم براق اغلان متوجه سغناق شد ، در آن ولا ميرزا محمد جوكى با سپاه خراسان به سمرقند رسيد و از عزيمت برادر بزرگوار وقوف يافت . فى الحال عنان دولت به صوب ولايت سغناق تافت و سپاه خراسان و سمرقند به‌هم پيوست و كسى را در خاطر نمىگشت كه شهزاده براق را مجال جدال و خيال حرب و قتال باشد . ميرزا الغ بيگ بىالتفاتانه متوجه او شد و او دل برجاى داشته پاى ثبات و قرار بيفشرد و لشكرى كه داشت مرتب ساخت و به حسب اتفاق ميدان معركه پشته‌ها بود و سپاه مخالف تمام نمىنمود و چون هردو لشكر در برابر يكديگر صف‌آراى شدند و سپاه ميرزا الغ بيگ از لشكر مخالف بيشتر بود ، براق اغلان دانست كه به ضرب راست مرد نبرد نيست . رو به حيله و مكر آورده مردم خود را جمع كرد و به يك بار حمله كرد و جوانان جانبين و نوخاستگان طرفين به نوك ناوك دلدوز و زخم تيغ جهانسوز سر و سينه از هم مىشكافتند و سرها بر مثال گوى در ميدان مىانداختند و از تلاطم امواج درياى نبرد و تزلزل صحراى مصاف صورت فزع اكبر و دشت محشر ظاهر شد و خلق نامعدود و عددى نامحصور به قتل آمدند .\r\n\r\n","description":"","footnote":"","page_name":" 378 ","page_number":388},
  {"content":"\r\n\r\nبيت\r\n ز هرسو كشته چندانى بپيوست * كه راه جنگ بر لشكر فروبست\r\nدليران سپه برهم فتادند * صداى مرگ در عالم بدادند\r\nتن از اسب و سر از تن سرنگون شد * فلك دريا زمين صحراى خون شد \r\nلشكر ميرزا الغ بيگ به كثرت خود مغرور بود و به موجب فرمودهء  وَ يَوْمَ حُنَيْنٍ إِذْ أَعْجَبَتْكُمْ كَثْرَتُكُمْ  « 107 » به سپاه مخالف كه در غايت قلت بود التفات نمىنمود .\r\nغافل از آن‌كه  كَمْ مِنْ فِئَةٍ قَلِيلَةٍ غَلَبَتْ فِئَةً كَثِيرَةً بِإِذْنِ اللَّهِ  « 108 » واقع است . مخالفان فدايىوار به يك بار روى به كارزار آوردند و دست تسلط و اقتدار برآورده ميمنه و ميسرهء ميرزا الغ بيك به‌هم برآمد . مخالفان آهنگ قول كردند و قلب نيز منقلب گشت . عاقبت امارت فرار و علامت انكسار بر لشكر ماوراء النهر ظاهر شد و حيرت و ضجرت بر ميرزا الغ بيگ مستولى گشت و آتش غيرت درنهاد او افتاد و بيم بود كه عنام تمالك از دست داده پا در آن معركهء مهلك نهد و العياذ باللّه صورتى روى نمايد كه امكان تدارك آن در آيينهء خيال نيايد . امراى ماوراء النهر چون ديدند كه كار از حيز اقتدار و قبضهء اختيار بيرون رفت ، عنان بادپاى ميرزا الغ بيگ گرفته از معركه بيرون آوردند و پهلوان محمود رندانى از قوم قورلاس كه از ملازمان حضرت خاقان سعيد ، سرآمد پهلوانان جهان بود و بىاجازت آن حضرت به دولتخواهى ميرزا محمد جوكى به ماوراء النهر رفته بود ، در روز جنگ به مصافگاه رسيد و آثار شجاعت و دلاورى به ظهور آورد و چون ديد كه دشمن غالب شد ، ميرزا محمد جوكى را به سعى بسيار از آن معركهء خونخوار به درآورد و به تعجيل تمام عازم سمرقند شد و سپاهى كه هميشه نصرت و ظفر شعار و هنر ايشان بود فرار نموده غارت يافتند و اوزبكان صورت ظفر كه در آيينهء خيال محال مىنمود به عين اليقين مشاهده كردند و\r\n\r\n\r\n","description":"","footnote":"\r\n( 107 ) . سورة التوبة 25 .\r\n( 108 ) . سورة البقرة 249 .\r\n","page_name":" 379 ","page_number":389},
  {"content":"\r\n\r\nاموال فراوان به دست ايشان افتاد و تمام مملكت ماوراء النهر چنان به‌هم برآمد كه جمعى مردم كوته‌بين خواستند كه دروازهاى سمرقند دربندند و تدبير قلعه‌دارى كنند . اكابر سمرقند كه اختياردار آن بلاد و ديارند مانع آمده گفتند :\r\nبيت\r\n سگ كيست روباه ريزيده چنگ * كه با شيرمردان درآيد به جنگ \r\nو لشكر براق اغلان در اطراف ممالك ماوراء النهر و تركستان به تخريب بلاد و تعذيب عباد اشتغال داشتند و از تاراج و غارت دقيقه‌اى نامرعى نمىگذاشتند و اين خبر موحش و قصهء ناخوش در خراسان به موقف عرض حضرت خاقان سعيد رسيد .\r\nو از معظم وقايع اين سال قصهء كارد خوردن حضرت خاقان سعيد بود و شرح آن‌چنان است كه آن حضرت باوجود علو منقبت سلطنت و كمال منصب خلافت كه اكثر ربع‌مسكون در تحت فرمان همايون بود و از حدود چين تا اقصاى روم و از نهايت تركستان تا پايان هندوستان فرمان جهان‌مطاع را انقياد مىنمودند ، آن حضرت هميشه روى عجز بر زمين اخلاص نهاده بود و زبان به ذكر و مناجات گشاده و خاك سجده‌گاه به آب ديده آغشته مىگفت :\r\nالهى اگهى كه ملتمس اين بىكس چيست . مرا همچنان‌كه سلطنت مجازى در دولت عاريتى ارزانى داشتى به نزهتگاه حقيقى و جنّت‌سراى معنوى راه‌نماى .\r\nبيت\r\n برسان بدان مقامم كه نشان تو بيابم * غلطم ، نشان كه يابد ز نشان بىنشانى \r\nو چند روزى كه زمام مهام و سرانجام امور جمهور خواص و عوام به قبضهء\r\n\r\n","description":"","footnote":"","page_name":" 380 ","page_number":390},
  {"content":"\r\n\r\nاقتدار اين ضعيف دادى توفيق عدل و داد و تعمير بلاد و توفير عباد كرامت فرماى .\r\nو آن حضرت پيوسته به وظايف طاعات و شرايط عبادات قيام مىنمود و حسن اداى فرايض و سنن و واجبات و مستحبّات شعار روزگار فرخنده آثار بود و به ميامن اين صفات حميده و به محاسن نيات پسنديده حضرت مالك الملك تعالى و تقّدس جناب پادشاهى را در حفظ الهى نگاه مىداشت و از كيد و مكر بدانديشان آسيبى بدان حضرت نمىرسيد .\r\nبيت\r\n اگر تيغ عالم بجنبد ز جاى * نبرد رگى تا نخواهد خداى \r\nو آن حضرت اكثر ايام جمعات به موجب نص  يا أَيُّهَا الَّذِينَ آمَنُوا إِذا نُودِيَ لِلصَّلاةِ مِنْ يَوْمِ الْجُمُعَةِ فَاسْعَوْا إِلى ذِكْرِ اللَّهِ  « 109 » به مسجد جامع كه داخل دار السلطنهء هرات است تشريف حضور ارزانى مىداشت . اتفاقا روز جمعه بيست و سيوم ربيع الثانى مسجد را مشرف ساخت و اداى نماز فرموده و عرض نياز به حضرت پادشاه كارساز رفع نموده از مصّلى برخاست به عزم بيرون آمدن . ناگاه در درون مسجد ، در اثناى راه شخصى نمدپوش ، احمدلرنام از مريدان مولانا فضل اللّه استرابادى * به صورت دادخواهان كاغذى در دست پيش آمد و آن حضرت به يكى از ملازمان اشارت فرمود كه سخن او معلوم كرده به عرض رسانند . احمد لر بىانديشه پيش دويد و يكه كاردى چون قطره آب به شكم آن حضرت رسانيد . اما چون عنايت الهى در همه احوال حافظ و ناصر آن حضرت بود ، از وجود همايون امن و آسايش عالميان و جهانيان به تخصيص گوشه‌نشينان از صميم دل‌وجان دعاگويان .\r\nمصرع\r\n دعاى گوشه‌نشينان بلا بگرداند \r\n\r\n\r\n","description":"","footnote":"\r\n( 109 ) . سورة الجمعة 9 .\r\n","page_name":" 381 ","page_number":391},
  {"content":"\r\n\r\nكارد كارگر نيامد و زخم قوى نبود . لرك را هم در مسجد جامع ايچكيان به قتل آوردند . از آن جمله على سلطان پسر منگوقوچين كه از معتبران بود ، در آن حال از آن حضرت استفسار نمود كه آن شخص را به قتل آرم و رخصت يافته به ضرب تيغ بىدريغ هلاكش كرد .\r\nبيت\r\n بدانديش هم در سر شر شود * چو كژدم كه با خانه كمتر شود \r\nو چون اين قصه واقع شد ، فرياد از نهاد خلايق برآمد . فغان به آسمان رسيد .\r\nمعهود چنان بود كه در وقت سوار شدن آن حضرت نقاره‌چيان پيش پيش نقاره‌زنان مىرفتند . چون خبر به نقاره‌چيان رسيد كه حضرت خلافت از جاى نماز برخاست به دستور آغاز نقاره كردند و ناگاه به يك بار ايستاد . غلغله در خلايق افتاد كه چه حالت واقع است . خلايق بر بام مسجد دويدند و بر سر ايوانى كه آن حضرت سوار مىشد غلبهء عظيم جمع آمدند . امراى عظام امير علاء الدين عليكه كوكلتاش و امير جلال الدين فيروز شاه از مسجد بيرون آمده سواره ايستاده بودند كه اين صورت روى نمود . آن حضرت امير فيروز شاه را طلب فرمود و امير به اضطراب تمام سواره به مسجد درآمد و آن حالت مشاهده نموده دود حيرت از نهاد او برآمد . حضرت خاقان سعيد خواست كه در محفه نشيند . امير فيروز شاه گفت كه اگر آن حضرت در محفّه نشيند فتنهء عظيم برخيزد و مردم را در حيات و ممات نعوذ باللّه تردّد شود و حضرت به دولت و سعادت سوار شد و نقاره به هيبت و عظمت كوفته از راه راست به باغ زاغان فرمود و اطبا و جراحان به علاج و مرهم مشغول شدند و در تاريخ آن واقعه گفته‌اند .\r\nقطعه\r\n سال تاريخ هشتصد و سى بود * روز جمعه ، پس از اداى صلات\r\nقصه‌اى بس عجيب واقع شد * در خراسان ولى به شهر هرات \r\n\r\n","description":"","footnote":"","page_name":" 382 ","page_number":392},
  {"content":"\r\n\r\n كجروى در بساط چون فرزين * خواست تا شه رخى زند شد مات \r\nميرزا بايسنغر و امرا تفحص اموال لرك فرموده از كشتن او پشيمان بودند . از چيزهاى او كليدى يافتند و عسسان به واجبى جست‌وجوى كرده در تيمچه‌خانه به آن كليد گشاده شد و اهل تيمچه حليهء آن شخص بيان كرده گفتند چنين شخصى اين‌جا بود و طاقيه‌دوزى مىكرد و مردم بسيار پيش او مىآمدند ، از آن جمله مولانا معروف خطاط بغدادى .\r\nو اين مولانا معروف سرآمد مستعدان جهان و نادرهء دوران بود . غير از خط ، انواع فنون و اصناف كمالات حاصل داشت . در جواب قصيدهء خواجه جمال الدين سلمان گويد :\r\nبيت\r\n ز ترك چشم تو هر تير غمزه كامدراست * درون سينه نشست آن‌چنان‌كه دل مىخواست \r\nو از سلطان احمد بغداد روگردان شده بود و در اصفهان پيش ميرزا اسكندر بن ميرزا عمر شيخ آمد و در كتابخانهء او متّعين شد . *\r\nگويند در يك روز هزار و پانصد بيت نوشت . در وقتى كه ميرزا اسكندر هر روز پانصد بيت مقرر فرموده بود ، دو روز هيچ ننوشت و در حكم ميرزا اسكندر تخلف نمود . سبب نانوشتن پرسيد . گفت مىخواهم كه در يك روز كتابت سه روزه بكنم .\r\nميرزا اسكندر فرمود كه سايبانها و بارگاه برافراشتند و يك كس قلم مىتراشيد و مولانا مىنوشت . نماز ديگر هزار و پانصد بيت در غايت لطافت نوشت و ميرزا اسكندر او را انعام فراوان فرمود . حضرت خاقان سعيد ، در وقت فتح ممالك فارس و عراق مولانا معروف را به هرات آورده رقم اختصاص كشيد و كاتب خاص شد و او مردى خوش‌محاوره شيرين‌كلام بود . نمد عسلى پوشيدى و طاقيهء بلند هم از آن جنس بر سر نهادى و الف نمد بر گرد آن پيچيدى . جوانان مستعد دار السلطنه مثل مولانا تاج الأئمه\r\n\r\n","description":"","footnote":"","page_name":" 383 ","page_number":393},
  {"content":"\r\n\r\nخوارزمى و غيره ميل صحبت او كردند جمعى جهت خط و بعضى براى مصاحبت .\r\nو خدمت مولوى به غايت خويشتن‌دار و بزرگ‌منش بود . ميرزا بايسنغر ميل آن فرمود كه مولانا جهت او خمسهء نظامى نويسد و كاغذ خوب فرستاد . مولانا زيادت از سالى كاغذ نگاه داشته نانوشته بازداد و جناب بايسنغرى را به غايت ناملايم آمد .\r\nالقصه در اين وقت مولانا معروف را مطعون ساخته گرفتند و اكثر جوانان مستعد كه پيش او متردد بودند متوهم شدند و ارباب طمع از ايشان زرها گرفتند و مولانا را چند نوبت به پاى دار آورده عاقبت در چاه حصار اختيار الدين حبس كردند و خواجه عضد الدين دخترزادهء مولانا فضل اللّه و جمعى ديگر كه با احمد لر اتفاق كرده بودند به قتل آورده سوختند .\r\nو به سبب سوء المزاجى كه ميرزا بايسنغر نسبت با مرتضاى اعظم مقتداى مكرم امير سيد قاسم تبريزى داشت حكم اخراج او فرمودند و جناب سيد به جانب سمرقند عزيمت نمود و در غزلى شمه‌اى از شكايت اين حكايت به نازكى ادا مىفرمايد و مطلعش اين است :\r\nبيت\r\n اى عاشقان اى عاشقان هنگام آن شد كاز جهان * مرغ دلم طيران كند بالاى هفتم آسمان \r\nو در تخلص مىگويد :\r\nبيت\r\n قاسم سخن كوتاه كن برخيز و عزم راه كن * شكر بر طوطى فكن مردار پيش كركسان \r\nو در وقتى كه عزيمت نمود و به عزم سوار شدن از وثاق بيرون آمد فرمود :\r\n\r\n","description":"","footnote":"","page_name":" 384 ","page_number":394},
  {"content":"\r\n\r\nبيت\r\n نمىدانم چه افتادست قسمت از قدر ما را * كاز اين درگاه مىرانند دايم دربه‌در ما را \r\nو حضرت خاقان سعيد ، بعد از چند روز كه حكما و اطبا به شرايط علاج قيام نمودند صحت تمام يافت و قوّت طبيعت گرد تغير از دامن همايون افشاند و خلايق به اخلاص تمام مضمون كلام ملك علام ورد زبان و ذكر جنان داشتند كه الحمد للّه الذى اذهب عنا الحزن و به صدق و نياز دعا كرده مىگفتند .\r\nبيت\r\n تنت به ناز طبيبان نيازمند مباد * وجود نازكت آزردهء گزند مباد\r\nسلامت همه آفاق در سلامت تست * به هيچ عارضه شخص تو دردمند مباد \r\nو حق تعالى صحت كلى كرامت فرمود .\r\n\r\nذكر عزيمت حضرت خاقان سعيد به جانب ولايت ماوراء النّهر\r\nحضرت خاقان سعيد را چون از آسيب عين الكمال چشم زخمى رسيد و دست قضا بر جمال دولت و اقبال نيل حادثه كشيد ، در اطراف و اكناف ممالك ربع‌مسكون خبر اين نازلهء هايله به سخنان گوناگون در افواه افتاد و روزگار فتنه‌انگيز ابواب محنت و بلا بر روى جهانيان گشاد .\r\nو ميرزا الغ بيگ را در محاربهء براق اغلان شكستى واقع شده بود و مملكت ماوراء النهر به كلى به‌هم برآمده چنان‌كه سبق ذكر يافت . آن حضرت عنان عزيمت به صوب دار الملك سمرقند تافت و غرهء شعبان از دار السلطنهء هرات نهضت فرمود و ميرزا بايسنغر متعاقب توجه نمود و اردوى همايون به بلخ رسيده موكب منصور از\r\n\r\n","description":"","footnote":"","page_name":" 385 ","page_number":395},
  {"content":"\r\n\r\nجيحون گذشت و ميرزا بايسنغر به موجب فرمان و التماس ميرزا الغ بيگ گوركان به طرف تختگاه خراسان بازگشت .\r\nو شب پانزدهم رمضان در اردوى شاهزادهء جهان قنبر گيرنگى ابيوردى را كه خواجهء خير بود به ظاهر بلخ در خيمهء او كشته يافتند و قاتل معلوم نشد . امير سيف الدين جنيد جاونى قربانى را به قتل او متّهم داشتند . چه از تسلط و اختيار او تمام رعيت آن ولايت به تنگ بودند .\r\nو ميرزا بايسنغر از ظاهر بلخ به سرعت عزيمت نمود و بيست و يكم ماه رمضان در هرات به باغ سفيد نزول فرمود و شاهزاده را عرض مرضى طارى شده اطباى حاذق و حكماى مدقق مولانا شمس الدين محمد آدم و مولانا نظام الدين صبح و شام ملازم بودند و به ترتيب اشربه و تدبير اغذيه قيام نمودند و به حسن معالجهء آن دو عيسى دم فرخنده قدم مزاج شاهزادهء عالميان از منهج انحراف و اعتلال به جادهء استقامت و اعتدال بازآمده صحت يافت .\r\nبيت\r\n ذات تو يافت صحت كلى هزار شكر * گو خصم خون گرفته بميرد حسود هم \r\nو اردوى همايون از ساحل جيحون روان شده ميرزا الغ بيگ و اكابر ماوراء النهر چون سعادت و اقبال استقبال نمودند و به شرف تقبيل انامل فياض مفتخر و سرفراز شدند و مراسم نثار و نياز به‌جاى آوردند و آن حضرت به كمال عظمت در دار السلطنهء سمرقند كه مستقر سرير سلطنت و مركز دائرهء خلافت اين خاندان عظيم الشان است استقرار فرمود و نخست به مزارات با بركات آن بلده ، مثل مزار شاهزاده قثم بن العباس و مزار شيخ اهل سنت و جماعت ، شيخ ابو منصور ماتريدى رحمة اللّه عليه و مزار بزرگوار امام الدنيا خواجه محمد بن اسماعيل بخارى فرمود و از روحانيت ايشان مدد خواسته صلات و صدقات به فقرا و مستحقان رسانيد و ارباب احتياج را خوشوقت و خرم گردانيد و بر تخت سلطنت خاقانى و سرير\r\n\r\n","description":"","footnote":"","page_name":" 386 ","page_number":396},
  {"content":"\r\n\r\nخلافت جهانبانى به تمكن تمام مقام و آرام فرمود . و از محاربهء براق اغلان تفحص نمود و به غور آن واقعه رسيد و شرح آن واقعه پرسيده جمعى امراى ماوراء النهر گناهكار شدند و ايشان را در ديوان اعلى چوب ياساق زدند و ميرزا الغ بيگ را در مقام خطاب و عتاب آورده بازخواست عظيم نمود و چندگاه شاهزاده بىاعتبار بود و آن حضرت باز ترحم فرموده آن ولايت را به فرزند ارجمند ارزانى داشت و ضبط و دارايى آن مملكت را به حسن تدبير او بازگذاشت و از فروغ آفتاب ظفرآيت حضرت شاهرخى كه بر اطراف مملكت ماوراء النهر تافت آتش فتنهء براق اغلان كه دود از ولايت برآورده بود تسكين تمام يافت و براق را به ناكام دندان آرزو در كام مرام بشكست و عنان گريز به راه آوارگى تافته با هزاران حسرت از آن مملكت برگشت و آن حضرت [ پس از ؟ 
  ] ضبط و ياساميشى مملكت خراسان چهاردهم ذى الحجه معاودت نمود .\r\nو در اين سال ، عمارت مزار بزرگوار پير هرى خواجه عبد اللّه انصارى قدس سره كه در محرم سنهء تسع و عشرين بنياد شده بود شرف اتمام يافت .\r\nمصرع\r\n يافت آن عالىمقام از لطف سلطان اختتام \r\n\r\nوقايع سنهء احدى و ثلاثين ذكر معاودت از مملكت ماوراء النهر\r\nموكب همايون از مملكت ماوراء النهر معاودت نموده يازدهم محرم در دار السلطنهء هرات نزول اجلال فرمود و جهانيان به يمن مقدم خاقان عالم‌ستان اظهار استبشار كرده شرايط نثار و پيشكش به‌جاى آوردند .\r\nبيت\r\n شكر حق راست كه از فرط قدومش امروز * كس پراكنده نمانده است مگر زر نثار \r\n\r\n","description":"","footnote":"","page_name":" 387 ","page_number":397},
  {"content":"\r\n\r\nو صناديد ايران و اكابر دوران از اقصى عراق و فارس تا پايان هندوستان به عزم زمين‌بوس متوجه درگاه عالم‌پناه شدند و هركس مناسب راه و جاه به مراسم عنايت و عاطفت مشرّف گشت و رخصت معاودت يافته به اوطان و بلدان بازرفتند .\r\nبيت\r\n به يمن تربيت پادشاه بنده‌نواز * جهانيان سوى اوطان شدند با اعزاز \r\n\r\nذكر ولادت ميرزا ابا بكر بن ميرزا محمد جوكى بهادر\r\nحضرت حق تعالى و تقدس ميرزا محمد جوكى را درى از درياى پادشاهى و درييى از سپهر فضل نامتناهى كرامت فرمود و در سلك سلطنت و عقد خلافت گوهرى گرانمايه افزود و در مرآت كاينات صورت دلخواه روى نمود .\r\nبيت\r\n باز تازه نعمتى از بخشش سبحان رسيد * باز نو سروى به باغ دولت سلطان رسيد\r\nگويى از فال مبارك چشم عالم نور يافت * يا خضر بد پيشرو كان چشمهء حيوان رسيد\r\nبوستانى در ميان گلبن دولت شكفت * آفتابى در كنار سايهء يزدان رسيد \r\nدر بيست و هشتم محرم ، جهان به يمن مقدم مكّرم ميرزا ابا بكر مشرّف شد و عالم را وجود آن مولود عاقبت محمود زيب و ضيا و زينت و بها كرامت فرمود و حضرت خاقان سعيد را مواد كامكارى ازدياد يافت و از فروغ آن نير عالم‌افروز انوار بهجت آثار بر چهرهء روزگار تافت و مهد عليا گوهرشاد آغا و ميرزا بايسنغر و اركان دولت مراسم تهنيت به تقديم رسانيده ساچق و نثار آوردند و حضرت اعلى به ترتيب\r\n\r\n","description":"","footnote":"","page_name":" 388 ","page_number":398},
  {"content":"\r\n\r\nجشن و آيين بزم اشارت فرمود و مجلس بهشت‌آيين رشك نگارخانهء چين مرتّب شد .\r\nبيت\r\n مبارك باد بر سلطان عالم جشن سلطانى * جهانبانى كه زيبا شد به او تاج جهانبانى\r\nمدار عالم و داراى دور و داور دوران * پناه ملك و پشت ملت و سدّ مسلمانى\r\nمعين دين و دولت شاهرخ سلطان دريا كف * كه دريا را دهان باز است پيش او به حيرانى \r\nو ميرزا محمد جوكى اسباب طوى مرتب داشت و چند روز طويهاى متعاقب فرمود و مجلس انس به خوبتر وجهى روى نمود و بساط نشاط آراسته داد خرمى دادند و درهاى عيش و عشرت به روى روزگار گشادند .\r\nبيت\r\n هر وقت خوش كه دست دهد مغتنم شمار * كس را وقوف نيست كه انجام كار چيست \r\n\r\nوقايع سنهء اثنتين و ثلاثين ذكر عزيمت حضرت خاقان عالم‌ستان به صوب ممالك آذربايجان\r\nدر اوايل اين سال به مسامع جلال رسيد كه امير اسكندر بن امير قرايوسف * در مملكت آذربايجان به اعلان كلمهء عصيان جرأت نموده و با لشكر گران عازم عراق شده سلطانيه را گرفت و امير خواجه يوسف ولد امير الياس خواجه كه حاكم سلطانيه\r\n\r\n","description":"","footnote":"","page_name":" 389 ","page_number":399},
  {"content":"\r\n\r\nو ابهر و قزوين و زنجان بود گرفتار شد . حضرت خاقان سعيد عزيمت يورش آذربايجان تصميم فرموده به احضار لشكرها فرمان داد و به‌سان ويوسون يورش اول آذربايجان از ممالك تركستان و ماوراء النهر و بدخشان و ختلان و قندز و بغلان و بلخ و شبورغان و مرو و ماخان و كابل و زابل و سيستان و تمام خراسان و خوارزم و مازندران و فارس و عراق و كرمان و اصفهان لشكرهاى جهان در جنبش آمده متوجه معسكر همايون شدند و شاهزادهء عالىجناب ميرزا بايسنغر و امراى عظام امير شيخ لقمان برلاس و امير عليكه كوكلتاش به رسم منغلاى عزيمت نمودند و آن حضرت يك‌شنبه پنجم رجب\r\nمصرع\r\n به طالعى كه شود مشترى از او مسعود \r\nاز دار السلطنهء هرات نهضت فرمود و چهاردهم ماه به تربت مبارك و مزار مبارك شيخ الأسلام احمد جام قدس سره رسيده از روحانيت او استمداد نمود و نذور و صدقات به مستحقان داد .\r\nو بيست و يكم ماه به ولايت نيشابور درآمده از ارواح مقدس مشايخ آن ديار مدد خواست .\r\nو بيست و هفتم قصبهء بحرآباد از فيض وجود آن حضرت مجمع البحرين آمد و شرف مزار مورد الأنوار حضرت شيخ سعد الدين حمويى قدس سره دريافته شرايط زيارت به جا آورد .\r\nو موكب ظفرنشان نهم ماه شعبان ، ولايت بسطام و خرقان را مشرّف ساخته به زيارت شيخ ربانى و عارف صمدانى ابو الحسن خرقانى و سلطان العارفين شيخ ابو يزيد رحمهما اللّه تعالى فرمود و به آداب زيارت قيام نمود و فقرا و مساكين آن بقاع از بخشش سلطان جهان‌مطاع انتفاع يافتند .\r\nو دوازدهم ماه ظاهر بلدهء دامغان لشكرگاه پادشاه نصرت‌پناه گشت و آن حضرت به صدق نيت و صفاى طويّت به طرزه كوه فرمود و از ارواح مشايخ عظام كه\r\n\r\n","description":"","footnote":"","page_name":" 390 ","page_number":400},
  {"content":"\r\n\r\nدر آن مقام آسوده و آرام گرفته‌اند استعانت نمود .\r\nو هفتدهم ماه قصبهء سمنان منزل همايون شد و آن حضرت سعادت زيارت شيخ بزرگوار و مقتداى روزگار مرشد حقّانى شيخ ركن الدين علاء الدولهء سمنانى رحمة اللّه عليه دريافت و از آن‌جا عنان سمند جهان‌پيما به صوب ولايت رى تافت .\r\nو چهارم ماه مبارك رمضان ظاهر طبرك به فر نزول همايون غيرت‌فزاى فضاى فلك آمد و زيارت سيد عبد العظيم و شيخ ابراهيم خواص و امام محمد شيبانى به واجبى نموده مراسم آن به جا آورد .\r\nو همچنين به هر ولايت كه مىرسيد و مزار بزرگوارى مىدانست يا مىشنيد روى نياز به آن‌جا آورده طريق نيازمندى مسلوك مىداشت .\r\nلاجرم به يمن اين نيت و حسن چنين عقيدت به هر طرف كه موكب ظفر قرين روى آورد حق تعالى نصرت و اقبال را دواسبه به استقبال فرستاد و هر آرزو كه خاطر خطير پادشاهى بر ضمير منير گذراند عنايت الهى در كنار مراد او نهاد .\r\nبيت\r\n به هرطرف كه رخ آورد بخت بيدارش * عنايت ازلى بود تا ابد يارش \r\nالقصه حضرت خاقان چند روز ملك رى را مركز دايرهء سلطنت ساخت و رايت ظفرآيت در آن ولايت برافراخت و لشكرهاى جهان و سرداران ايران و توران و ضميمهء سپاه ظفرپناه آمدند و صد هزار سوار نامدار در ظلال اعلام نصرت اعلام قرار گرفت . لشكرى كه عدد نجوم افلاك در تعداد آن ناچيز نمود و سپاهى كه محاسب عقل و ادراك در شرح احصاى آن حيران بود . *\r\nبيت\r\n سپاهى از شمار اختر افزون * سپاهى از حساب و عقد بيرون \r\nو حضرت اعلى به موجب  رَبِّ [ اشْرَحْ لِي صَدْرِي . . . 
  ]   وَ اجْعَلْ لِي وَزِيراً مِنْ \r\n\r\n","description":"","footnote":"","page_name":" 391 ","page_number":401},
  {"content":"\r\n\r\n أَهْلِي  « 110 » استدعاى همايون فرزند فرخ‌فال ، نقطهء دايرهء سلطنت و اقبال ، مغيث السلطنة و الدين ، ابو الفتح ميرزا ابراهيم سلطان فرموده يعنى\r\nبيت\r\n اميد سپاه و سپهبد بتوست * كه روشن‌روان باشى و تندرست \r\nو در تاريخى كه « النّصر من عند اللّه العليم » به زبان عدد بيان آن مىكند رايت فرقدساى كشورگشاى ، عالم‌آراى پادشاه جهانگير جهاندار خسرو گردون صولت بهرام‌اقتدار\r\nمصرع\r\n آن بيش از آفرينش و كم ز آفريدگار \r\nميرزا ابراهيم سلطان از دار الملك فارس با لشكر بىقياس متوجه اردوى پادشاه عالم‌ستان عازم صوب آذربايجان شد و در ظاهر ملك رى به معسكر سلطان هفت كشور پيوست و حضرت خاقان سعيد فرزند نجيب رشيد را در آغوش عاطفت و مهربانى كشيد و از احوال ولايت و لشكر پرسيد و چون حسن معاش و يمن عدالت او معلوم بود تحسين بسيار و استحسان فراوان فرمود و همچنين ميرزا رستم از اصفهان و امير چقماق و امير ترخان از يزد و ابرقوه و امير قنا شيرين در مملكت كرمان و از ساير بلدان حكام و سرداران مىرسيدند و به عنايت پادشاهانه سرافراز مىشدند .\r\nو اردوى اعلى از ولايت رى نهضت فرموده بيست و يكم رمضان ظاهر سلطانيه منزل همايون شد و گماشتگان امير اسكندر ، به طرح ريخته گريخته بودند و چنان قلعه‌اى كه در روى زمين ديدهء عالم‌بين نظير آن نديده باشد ديگربار در قبضهء تسخير و اقتدار قرار گرفت و آن حضرت غرهء شوال به سعادت و اقبال در آن مقام گذرانيد و نماز عيد و آداب آن روز سعيد را به ادا رسانيد و جشن عيد صيام ترتيب\r\n\r\n\r\n","description":"","footnote":"\r\n( 110 ) . سورة طه 29 .\r\n","page_name":" 392 ","page_number":402},
  {"content":"\r\n\r\nداد و ابواب مسرت بر ارباب دولت گشاد و هيچ آفريده قدم از جادهء شرع بيرون ننهاد .\r\nبيت\r\n جشن سلطانى مرتب شد چه پرسم عيد را * غرهء ميمون شه ديدم چه بينم ماه را \r\nو حضرت خاقان سعيد خورشيدوار بر سرير سپهر پيكر برآمد و بر يمين و يسار پادشاهان كامكار و سرداران نامدار هريك در مقام لايق آرام گرفتند و حجاب چون ماه و آفتاب و مقربان و خواص در اطراف بارگاه گردون اساس صف زدند .\r\nبيت\r\n همه چو لاله كله كج نهاده بر تارك * همه چو غنچه قبا تنگ بسته تا دامن \r\nو امراى فلك‌صولت بهرام‌سطوت به ترتيب طوى قيام نمودند و انواع اطعمهء گوناگون فزون از چند و چون مرتّب ساختند و درخورد قدر و مرتبهء هركس هرآنچه مناسب بود پيش آوردند و چون از كشيدن طعام فراغ حاصل شد آن حضرت فرمود كه ملوك اطراف و گردنكشان اكناف را كه در اردوى همايون بودند همه را به تشريفهاى فاخر و خلعتهاى گرانمايه مشرف گردانيدند و بعد از آن سلطان ممالك‌ستان\r\nبيت\r\n بفرمود تا لشكر كينه‌خواه * رود سوى دشمن ز درگاه شاه\r\nبه حكم شهنشاه گردون شكوه * بجوشيد لشكر چو دريا و كوه \r\nو هفتم شوال نواحى مزار بزرگوار ايوب انصارى رضى اللّه عنه مخيم دولت و اقبال آمد و چند روز در آن خجسته مقام قرار و آرام بود و غرهء ذى قعده شنب غازان\r\n\r\n","description":"","footnote":"","page_name":" 393 ","page_number":403},
  {"content":"\r\n\r\nمعسكر سلطان جهان شد و از آن‌جا لشكر گردون اساس عازم خوى و سلماس گشت و در آن نهضت همايون روزبه‌روز و منزل‌به‌منزل از آيين سلطنت و فرمانروايى و رسوم شوكت و كشورگشايى به تخصيص در حين عرض سپاه مورشمار شيرشكار نصرت‌شعار و هنگام نمودن جيبا و اسلحه و ساير آلات و اسباب رزم و پيكار آثارى مشاهده رفت كه هرچه اهل تاريخ در مناقب سلاطين كامكار و مراتب خواقين سپهر اقتدار از عهد كيومرث باز الى زماننا هذا به نظم و نثر پرداخته‌اند و زيور اوراق ليل و نهار ساخته در جنب آن امرى محقر و مختصر و افسانه‌اى مىنمود .\r\nشعر\r\n و ان يفق الأعاظم و هو منهم * فان المسك بعض دم الغزال \r\nو ظاهر سلماس از قبهء كرياس كيوان‌مماس سر افتخار از فلك دوار گذرانيده و ماه رايت ظفرآيت فروغ عالمتاب به ذروهء آفتاب رسانيد و لشكر گردون صولت بهرام‌سطوت مرتب شد .\r\n\r\nذكر وصول موكب فلك‌اساس به ظاهر سلماس و محاربه با سپاه تركمان و انهزام ايشان\r\nچون صحراى سلماس از لشكر بىحد و قياس كه چون ذرّات آفتاب فراوان و چون قطرات سحاب بىپايان بود چند فرسنگ مالامال شد و به دولت و اقبال در كمال ابهت و جلال فرود آمدند ، از جانب مخالفان امير اسكندر تركمان و برادران با لشكرى باران عدد ، طوفان مدد كه از شكوه ايشان ولوله و زلزله در كوه افتد نزديك رسيد .\r\nحضرت خاقان سعيد به تعبيهء لشكر و تسويهء صفوف فرمان فرمود و برانغار مركز رايات فتح آيات شاه كامكار و طليعهء سپاه ظفر اقتدار مغيث الدين ابو الفتح ميرزا ابراهيم سلطان و لشكرهاى فارس آمد .\r\n\r\n","description":"","footnote":"","page_name":" 394 ","page_number":404},
  {"content":"\r\n\r\nبيت\r\n جناح آن‌چنان بست بر پيشگاه * كه پوشيده شد روى خورشيد و ماه \r\nلشكرى بىكران سراسر قدرت و توان ، همه پيل‌تن ولى لشكرشكن ، همه شيردل ولى زره گسل و جوانغار از فروغ طلعت پادشاهانه و يمن وجود خسروانهء شاه فيروزجنگ ، مسندنشين سرير هفت اورنگ ، غياث الدين ميرزا بايسنغر آرايش يافت و امراى عظام و مبارزان ايام با لشكرهاى خراسان و مازندران در ظل رايت خورشيد آيت آن‌جناب جمع آمدند .\r\nبيت\r\n چپ و راست آراست از ترگ و تيغ * چو آرايش گلشن از اشك ميغ \r\nسپاهى چون قطرات سحاب بىحساب و لشكرى چون ذرات آفتاب جهانتاب و قول و القلب مستقر سلطان الرّوح به اعلام ظفر اعلام حضرت خاقان سعيد آراسته شد و شير بيشهء جلادت و نهنگ درياى شجاعت ميرزا محمد جوكى بهادر با چند هزار سوار نامدار و دلاوران شمشيرگذار به رسم كومك ملازم قول بزرگ تعيين يافتند . مقرر آن‌كه اگر طرفى به مدد احتياج شود مردان مرد ، دليران صف نبرد مرتب و مهيا باشند .\r\nو امير اسكندر ميمنه و ميسره و قلب و جناح و ساقه و كمينگاه به برادران نامدار و بهادران نيزه‌گذار و دليران روزگار و جانبازان كارزار كه زبان تيغ بىدريغشان مفسر آيت جلادت و لمعان سنان فتنه نشانشان نشان شجاعت تواند بود آراسته داشت و با لشكرى بىحد و سپاهى بىعد كه از كثرت عدد ، انديشه از تعدادشان حيران و محاسب وهم از حصرشان بىنشان مىنمود رايت جلادت برافراشت و آن دو سپاهى جنگجوى تندخوى در برابر يكديگر صف‌آراى شدند .\r\n\r\n","description":"","footnote":"","page_name":" 395 ","page_number":405},
  {"content":"\r\n\r\nبيت\r\n دو لشكر صد هزاران ، پاى تا فرق * چو ماهى جمله در جوشن شده غرق \r\nو جوانان جانبين و نوخاستگان طرفين آهنگ جنگ و ميدان و عزم رزم و عدوان كردند و به موجب فرمودهء بارك اللّه فى سبتها و خميسها صبح شنبه هفتدهم ذى الحجه\r\nبيت\r\n برآمد ز درگاه آواز كوس * كه لرزيد از آن گنبد آبنوس \r\nو حضرت خاقان سعيد ، بعد از اداى نماز و عرض نياز به درگاه مهيمن كارساز پاى دولت در ركاب سعادت آورد و عنان اختيار به دست عنايت حضرت پروردگار داد و هردو لشكر چون امواج بحر اخضر و افواج دشت محشر در برابر يكديگر آمدند و آن حضرت به صدق نيت و صفاى طويت در ميان ميدان از كميت كوه‌پيكر سپهرمنظر فرود آمده نماز فتح گزارد و از حضرت ملك ملك‌بخش تعالى و تقدس فتح و ظفر طلبيد و بر سمند كوه وقار برق رفتار سوار شد .\r\nبيت\r\n جوان چو دولت سلطان ، روان چو فرمانش * جهنده همچو اعادى رسنده همچو قضا \r\nو شاهزاده ميرزا ابراهيم سلطان از برانغار عزم رزم [ جزم 
  ] فرمود و صداى  وَ مَا النَّصْرُ إِلَّا مِنْ عِنْدِ اللَّهِ  « 111 » در طاس نگون سپهر بوقلمون انداخت و رايت اقبال   إِذا جاءَ  \r\n\r\n\r\n","description":"","footnote":"\r\n( 111 ) . سورة الأنفال 10 .\r\n","page_name":" 396 ","page_number":406},
  {"content":"\r\n\r\n  نَصْرُ اللَّهِ   « 112 » به دست شجاعت برافراخت و با گروهى نه دلير بلكه همه شير و با فوجى نه شمشيرزن بلكه لشكرشكن بر مخالفان حملهء كوه شكوه آورد و برادر امير اسكندر ، امير جهانشاه به مدافعه پيش آمد . صرصر قهر دليران شاهزادهء كامران گرد خذلان بر رخسارهء وقار دشمنانان بيخت و كمند جانشكار دست او باز در گردن مخالفان آويخت .\r\nبيت\r\n بر كشتگان معركه بر رسم تعزيت * چشم زره چو ديدهء عشاق خون نشاند \r\nو در آن حال ، شاهزادهء همايون‌فال به رهنمونى دولت و اقبال فرمان قضا جريان فرمود كه فراشان سايبان شاهى و سراپردهء پادشاهى برافرازند و به اطناب عنايت ربانى و اوتاد تأييد آسمانى مستحكم سازند و از خدمت سپاه منصور به فحواى  فَلَمَّا أَحَسُّوا بَأْسَنا إِذا هُمْ مِنْها يَرْكُضُونَ  « 113 » پاى توان مخالفان متزلزل شد .\r\nو چون امير اسكندر ضعف برادر مشاهده كرد و از قول همايون و جوانغار ظفر شعار كسى متصدى پيكار او نبود به اعتضاد برادر متوجه لشكر فتح پيكر شاهزادهء صفدر گشت و آن روز امير اسكندر به تيغ خون‌فشان و سنان ثعبان‌نشان دستبردى نمود كه ديگر مثل آن در آينهء خيال متصور نخواهد بود و جهان از گيرودار و رزم و پيكار آن جهان‌پهلوان انگشت تحير در دندان تفكر بماند .\r\nبيت\r\n چنين بود تا روز بيگاه شد * ز شب دامن روز كوتاه شد \r\nو آن شب تا روز از طرفين پاس داشتند و از شرايط حزم و احتياط دقيقه‌اى\r\n\r\n\r\n","description":"","footnote":"\r\n( 112 ) . سورة النصر 1 .\r\n( 113 ) . سورة الأنبيا 12 :  فَلَمَّا أَحَسُّوا بَأْسَنا . . . \r\n","page_name":" 397 ","page_number":407},
  {"content":"\r\n\r\nنامرعى نگذاشتند و يك‌شنبه هژدهم ذى الحجه كه صبح عالم‌آرا از مطلع افق روى نمود و شرارهء مصباح صباح جستن گرفت و آثار طليعهء سحر در اقطار جهان پديد آمد و ترك سفيده دم خنجر سيم از قراب خاور بركشيد و از اشعهء خنجر و لمعان تيغ سحر عرصهء گيتى منوّر گرديد و شير سوار گردون تيغ لعل پيكر از مطلع شرق برافراخت و عالم را به طلعت نورانى رشك ياقوت رمّانى ساخت مخالفان با غلبهء انبوه كه تمام دشت و كوه از جنبش آن به ستوه آيد صف قتال و جدال آراسته در مقام مقابله و مقاتله چون سدّ سكندر و قلعهء خيبر ايستادند . لشكرى يكدل كه در موقف جانسپارى و هنگام نيزه‌گذارى\r\nبيت\r\n باد تازى را بر عرصهء خاكى رانند * آب هندى را در شعلهء آذر گيرند \r\nو از مردان جنگى بسيط خاك تنگى گرفته و بساط صحرا و كوه به ستوه آمده از عكس تيغ مينافام پيكرآب به‌سان آتش عقيق مذاب بود و آتش از نهيب خنجر الماس‌گون در دل سنگ و پولاد آب مىنمود و از طرف خاقان كامكار سپاه نصرت شعار\r\nبيت\r\n چنان حريص به حرب اندرون كه گفتى حرب * عزيز بود بر ايشان و جان شيرين خوار \r\nاز فروغ تيغشان آفتاب ظفر رخشان و از ابر خنجر برق نصرت درفشان . از عقاب خدنگ هريك نسر طاير پهلو تهى كرده و به نوك ناوك در شب تار سينهء مور و ديدهء مار دوخته و مستقر لشكر از نهيب سواران دشت محشر شد و مركز خاك از بىقرارى فلك ديگر گشت . اژدهاى فلك از بيم اژدرهاى علم سر دركشيد و شير چرخ از هيبت شير رايت به جان امان خواست .\r\n\r\n","description":"","footnote":"","page_name":" 398 ","page_number":408},
  {"content":"\r\n\r\nبيت\r\n هزار بار به هرلحظه‌اى امان خواهد * ز شير رايت تو شير آسمان زنهار \r\nبدين صفت آن دو سپاه كينه‌خواه عزم رزم كردند و هردو لشكر چون دو كوه پولاد و به‌سان دو درياى دمان از باد در حركت آمدند . علم چون مبارزان لباس كين مىپوشيد و اژدهاى بيرق از باد حمله چون شير ژيان بر خود مىپيچيد . از هيبت و زلزلهء آوازكوس جاى آن داشت كه بسيط خاك در جنبش آيد و از دم ناى رويين بيم آن بود كه دايرهء فلك از حركت بازايستد . پردلان را جان در تن چون برگ بيد از باد و عكس آفتاب در آب مىلرزيد و آسمان را باوجود تيغ آفتاب سر از حيرت آن معركه مىگرديد .\r\nنظم\r\n به جنبش درآمد دو درياى خون * شد از موج آتش زمين لاله‌گون\r\nگورگه بغريد چون نره شير * درآمد به رقص اژدهاى دلير\r\nغريويدن كوس گردون شكاف * فلك را درافكند پيچش به ناف\r\nسنان بر سر موى بازىكنان * به خون روى دشمن نمازىكنان \r\nشيران بيشهء دلاورى و دليران پيشهء بهادرى به استظهار  نَصْرٌ مِنَ اللَّهِ وَ فَتْحٌ قَرِيبٌ  « 114 » در كوشش آمدند و فروغ تيغ چون برق از ميغ آتش مىافشاند و گرد نبرد از ميدان مبارزان به باران خون مىنشاند . مبارزان طرفين چون شيران جنگى درهم آويختند و دلاوران جانبين غبار فتنه از اطراف معركه برانگيختند . از بس‌كه كشته بر كشته افتاده بود سطح معركه پشته‌پشته مىنمود .\r\n\r\n\r\n","description":"","footnote":"\r\n( 114 ) . سورة الصّف 13 .\r\n","page_name":" 399 ","page_number":409},
  {"content":"\r\n\r\nبيت\r\n بس‌كه مژگان تو خون اهل عالم ريختند * پشته‌پشته كشته در كوى تو برهم ريختند \r\nشهسوار آفتاب از سهم تير پرتاب جوشن سحاب در پوشيد و مريخ خونخوار با همه پردلى از بيم آن رزمگاه سپر ماه در رخ كشيد . در اين حال ، شهزادهء عالىجناب\r\nمصرع\r\n ملك همعنان و فلك در ركاب \r\nغياث الدين ميرزا بايسنغر\r\nقطعه\r\n گفته بلند موكب او با ظفر سخن * كرده دراز خنجر او در عدو زبان\r\nپاشيده نور گوهر تاجش بر آفتاب * افكنده سايه گوشهء چترش بر آسمان \r\nاز جرأت مخالفان چنان گرم كه نزديك بود كه از آتش خشم برافروزد و زره و جوشن در بدن آن شير پيل‌تن لشكرشكن بسوزد . از جوانغار در ضمان عنايت و حمايت پروردگار بجنبيد و عنان به سمند جهان‌نورد باد رفتار آتش سرعت داد و از جنبش او زلزله بر اعطاف زمين و ولوله در اطراف آسمان افتاد . دلاوران لشكر شاهزاده كه در ميدان جنگ از شير و پلنگ روى نمىگردانند و افراسياب و پشنگ را در حساب نمىگرفتند بر سپاه تركمان زدند و ايشان آن حمله را كه كوه از صدمت آن از جاى رفتى به ثبات پيش آمدند و سينه‌هاى پرفتنه را هدف تير بلا ساختند و به سر و بدن گردن افراختند .\r\nو چون تراكمه را درست گشت كه شكست ايشان از خسرو فيروز جنگ است و مدار لشكر فيروز بر شاهزادهء منصور ، مجموع بر قصد او جمع گشته تعبيه‌اى نو\r\n\r\n","description":"","footnote":"","page_name":" 400 ","page_number":410},
  {"content":"\r\n\r\nساختند و چون برق خاطف و ريح عاصف به جانب او تاختند . شاهزاده كه در جوشن كين پرورده بود و بر مهد زرين باليده و باران تيغ و تير بر آن كوه وقار و ثبات باريده و به مردى و دلاورى در دهان اژدها رفته و پيشانى شير خاريده از كثرت غوغاى ايشان متأثر و متغير نگشت و دست اعتصام در دامن توكل زده پاى ثبات در دامن وقار آورد و به دست عزم عنان جهانگشاى گرفته نهنگ خونخوار از نيام انتقام بركشيد و سمند بادرفتار كه چون سمندر در ميان شعلهء آتش جنگ مىرفت بر فضاى صحراى معركه در جولان آورد و به مدد بخت برنا و قوت بازوى توانا نبردى كرد كه داستان رستم دستان بر طاق نسيان ماند و خط نسخ بر ديباچهء جنگ‌نامهء اسفنديار كشيد و آبروى دلاورى سهراب بر خاك ريخت و آتش رشك و غيرت از جان سام و روان بهرام برانگيخت . چندان كشته و خسته برهم افكند كه سواران را مجال گشتن و پياده را محل گذشتن نماند و در صحراى معركه چندان سيل خون از ميغ تيغ باريد كه\r\nبيت\r\n ز خون هفت دريا برآمد به‌هم * زمين از دگر سو به در دادنم \r\nهر سرافراز را كه تيغ بر فرق مىزد تا ميان مىشكافت و هر گردنكش را كه نيزهء او به سينه مىرسيد از پشت بيرون مىرفت گاهى به زخم خدنگ دلدوز پياده را بر زمين و سوار را بر زين مىدوخت و گاهى به حد خنجر خارا گذار زره‌پوش و سپردار را چون خيار به دو نيم مىكرد .\r\nحضرت خاقان سعيد ، آن فريدون‌فر جمشيدگاه ، هنگام چاشتگاه كه سلطان   وَ الشَّمْسِ وَ ضُحاها   « 115 » رايت نور برافراخت و جهان را از پرتو عالم‌افروز روشن ساخت به دستور معهود اشارت فرمود كه فراش خاص جهت اداى نماز چاشت\r\n\r\n\r\n","description":"","footnote":"\r\n( 115 ) . سورة الشّمس 1 .\r\n","page_name":" 401 ","page_number":411},
  {"content":"\r\n\r\nخرگاه طهارت خانه برافراخت و آن حضرت به خرگاه درآمده به طهارت اشتغال نمود و در اثناى طهارت از اطراف لشكر خبر مىرسيد و احوال حرب و قتال مىپرسيد و هرجا كه به مدد احتياج داشتند كومك تعيين مىفرمود و در محلى كه شير فلك چون مار زينهار مىخواست و از مهابت زاغ كمان سيمرغ پناه به كوه قاف مىبرد ، آن حضرت طهارت كامل ساخته دوازده ركعت نماز چاشت به كمال خضوع و غايت خشوع به ادا رسانيد و به اعتقاد پاك روى اخلاص بر خاك نهاد و فتح و ظفر از عنايت بارى نه از بسيارى لشكر دانسته به دست تأييد تيغ ظفرپيكر از نيام بركشيد و روى به سوى لشكر اعدا آورده سورن انداخت . و حول يزدانى و قوت آسمانى سپاه تركمان را پريشان ساخت و اجرام نوربخش فتح و نصرت فروزنده و اعلام دولت و اقبال فرازنده گشت و اعدا چون از ستيز و آويز عاجز شدند رو به راه فرار و گريز آوردند .\r\nو حضرت خاقان سعيد بر تيسير اين فتح نامدار كه طراز فتوحات سلاطين كامكار تواند بود شكر نعماى الهى ادا فرمود و به وظيفهء سپاسدارى قيام نمود و مثال آسمان [ مثال ؟ 
  ] به تحرير فتح‌نامه‌ها نفاذ يافت و دبير روشن‌ضمير كه\r\nبيت\r\n صرير كلكش در كشف مشكلات جهان * چنان‌كه نغمهء داود در اداى زبور \r\nبه الماس فكرت درر معانى مىسفت و آن را در سلك الفاظ و كلمات مرغوب نظم مىداد و به اطراف ممالك ربع‌مسكون مشتمل بر ذكر فتوح دولت همايون فرستاده مىآمد .\r\nو آن حضرت فرزند سعادتمند ميرزا محمد جوكى بهادر را به رسم تكاميشى نامزد فرمود و امراى كبار و سرداران نامدار ملازم ركاب ظفرانتساب تعيين فرمود و ايشان تا ارض روم و صحراى موش در قفاى مخالفان رفتند و آثار تسلط و اقتدار به\r\n\r\n","description":"","footnote":"","page_name":" 402 ","page_number":412},
  {"content":"\r\n\r\nظهور آوردند .\r\nو صاحب ظفرنامه ، الطف جهان و اشرف دوران ، مولانا شرف الدين على اليزدى * طاب ثراه در آن يورش ملازم ركاب شهزادهء عالىجناب ، ابو الفتح ميرزا ابراهيم سلطان بوده است و مىفرمايد كه آنچه از كمال بسالت و شجاعت و وفور دلاورى و جلادت ، در ظاهر سلماس كه معقل و متحصن مخالفان شديد البأس بود به راى العين ديده شد حقّا و حقّا كه اگر عشر عشير به طريق نقل از افواه استماع رفتى عقل از قبول آن البته ابا نمودى .\r\nرباعى\r\n ز آيين ثبات شاه ابو الفتح به جنگ * خون شد ز حسد به روز هيجا دل سنگ\r\nاين حال ز كوههاى سلماس بپرس * كاز راه صدا شرح دهند از دل تنگ \r\nو اين واقعهء عظيم الشان كه الحق از بدايع وقايع عالم به عظم غرابت ممتاز و مستثنى است به تاريخى وقوع يافت كه از اين نظم مستفاد مىشود .\r\nرباعى\r\n اسكندر تركمان چو عصيان ورزيد * داراى زمان سزاى او واجب ديد\r\nاز تيغ ابو الفتح چو بگريخت به جنگ * تاريخ شد از « قدر ابو الفتح » پديد \r\nو چون جناب مولوى شرح عظمت آن داستان را به حسن بيان ادا نموده قلم ضعيف رقم نيز سرانجام حكايت را به لطف روايت امام مهرهء كلام حلهء اختتام پوشانيد .\r\nمصرع\r\n در سخن خوب است حسن اهتمام \r\n\r\n","description":"","footnote":"","page_name":" 403 ","page_number":413},
  {"content":"\r\n\r\n\r\nذكر شكر حضرت پروردگار و تربيت شاهزادگان كامكار و امراى نامدار و اخبار ساير بلاد و ديار\r\nچون آفتاب فتح و ظفر از مشرق عنايت برآمد و هماى همايون‌فال سعادت و اقبال جناح نجاح بازگشاد و تأييد آسمانى به ميامن دولت حضرت خاقانى جمعيت تركمان پريشان گردانيد و لشكر مغرور مقهور گشت ، آن حضرت به مضمون كلام معجز نظام الحمد للّه الذى فضّلنا على كثير من عباده رطب اللسان و عذب البيان شد و به عجز و قصور خود اعتراف نموده فتح و ظفر از عنايت حضرت آفريدگار دانست و شكر نعماى الهى به جا آورد و شاهزادگان كامكار و امراى نامدار و بهادران شجاعت پيشه و دلاوران غضنفر انديشه كه در ميدان نبرد و معركهء مردان مرد آثار شجاعت و اقتدار ظاهر ساخته بودند همه را به انعام و اكرام معزّز و مكّرم گردانيد و پايهء قدر همگنان از ايوان كيوان گذرانيد .\r\nمصرع\r\n ز بحر كرم گشته غرق نعم \r\nو در اين وقت كه اردوى گردون اساس در ظاهر سلماس نشسته بود ، از جانب ماوراء النهر و تركستان عرضه داشت و قاصد ميرزا الغ بيگ رسيد و به موقف عرض رسانيد كه ميان سلطان محمود اغلان و براق اغلان در مغولستان محاربهء عظيم واقع شد و سلطان محمود براق را به قتل آورد .\r\nو هم در آن ايام از خراسان ايلچى آمد و عرضه داشت كه شاهزادگان ميرزا مظفر بن ميرزا بايقرا و ميرزا سنجر بن ميرزا پير محمد كابلى و ميرزا عمر شيخ بن ميرزا پير محمد شيرازى جهان فانى را وداع كردند . آن حضرت را از استماع خبر وفات شاهزادگان ملالى عظيم روى نمود . اما جز صبر و تسليم چاره‌اى نبود . ترويح روح ايشان را اطعام طعام و ختمات كلام ملك علام فرمود .\r\nو از جانب ماوراء النهر باز ايلچى آمد و عرضه داشت نمود كه سلطان\r\n\r\n","description":"","footnote":"","page_name":" 404 ","page_number":414},
  {"content":"\r\n\r\nمحمود اغلان را محمد غازى در مغولستان قتل كرد .\r\nبيت\r\n كشتى تو و كشتند ترا بهر مكافات * تا باز كجا كشته شود آن‌كه ترا كشت \r\nو پيش از آن‌كه ميرزا ابراهيم سلطان به اردوى خاقان عالم‌ستان آيد قاصد و عرضه داشت از تخت فارس فرستاده بود و از عزيمت خود به‌طرف ولايت هرموز و اطراف گرمسيرات خبر داده و شاهزاده چون عزيمت نمود ، نخست قلعهء منوجان را محاصره فرمود و چون به سبب شدت گرما موسم آن يورش نبود ، هرموزيان كه متحرزان جهانند قلاع خود محكم ساخته در جزيرهء جرون خزيدند و دم دركشيدند .\r\nلشكر فارس به جهت عفونت هوا وحدت گرما خراب شده بسيارى از حليهء حيات عارى گشتند و امراى فارس به لطايف حيل صلح‌گونه‌اى شكسته‌بسته درهم بستند و به محقر تحفه‌اى قناعت نموده بازگشتند .\r\n\r\nوقايع سنهء ثلاث و ثلاثين ذكر نهضت همايون به صوب قلعهء النجق و قشلاق فرمودن در قراباغ\r\nموكب همايون هشتم محرم از ظاهر سلماس با لشكر بىحد و قياس نهضت فرمود و از راه نخجوان ميل جانب قلعهء النجق نمود و چون آفتاب رايت ميمون سايهء همايون بر آن ناحيت انداخت و نعال مراكب گردون مواكب آن سرزمين را مشرف ساخت حصنى نمود در رفعت از ايوان كيوان گذشته و قاعدهء آن با نقطهء زمين قرين گشته و لشكر منصور رايت نصرت گشاده و شمشير ظفر كشيده دايره‌وار گرد قلعه درآمدند و نقطه كردار آن را در ميان گرفتند و اهل قلعه را از مشاهده آن حال آتش در جان گرفته دود حيرت به سر برآمد و عجز و قصور خود معاينه ديدند و پيشكش و نثار با اعتذار بسيار بيرون فرستادند و آن حضرت بر حال ايشان بخشوده عزم يورت قشلاق\r\n\r\n","description":"","footnote":"","page_name":" 405 ","page_number":415},
  {"content":"\r\n\r\nفرمود و هم از طرف نخجوان به راه گريوهء امرودلق دوازدهم محرم .\r\nمصرع\r\n عازم قشلاق قراباغ شد \r\nو نوزدهم صفر در قراباغ فرود آمد و امير ابو سعيد بن امير قرايوسف به اردوى اعلى رسيده به سعادت بساطبوس استسعاد يافت و عنايت پادشاهانه شامل حال او گشت و حضرت خاقان سعيد آن زمستان در قراباغ اران گذرانيد و قبهء بارگاه عالم‌پناه به اوج مهر و ماه رسانيد . پادشاهان جهان و گردنكشان دوران از حدود فرنگ و مصر و شام ، رسل و رسايل به هرگونه وسايل به اردوى فلك احتشام فرستادند و حالات و ملتمسات به وسيلهء امراى عظام عرضه داشتند و مهمات ساخته و انعام و اكرام يافته برحسب اجازت مراجعت نمودند و آن حضرت حكومت مملكت آذربايجان و ضمايم آن را به جانب امير ابو سعيد بن امير قرايوسف كه چون دولت و اقبال روى اميد به درگاه سلطان پناه آورده تفويض فرمود و غايت عنايت دربارهء او بذل نمود و گوش هوش او را به نصايح پادشاهانه و مصالح خسروانه آراسته گردانيد و آنچه از خصايص و خصايل انسانى و فواضل و فضايل باشد بر زبان گوهربار و لفظ دررنثار گذرانيد و درّى چند شاهوار در كنار روزگار او يادگار نهاد كه جوهرشناس عقل با كمال معرفت از بيان قيمت آن قاصر است و ناطقهء سخن‌سراى قلم با چندان جولان در مضمار بلاغت از شرح فوايد و منافع آن عاجز .\r\nبيت\r\n گوهرى دادش كه صد جانش بهاست * معنى جان سخندانش بهاست \r\nامير ابو سعيد زمين خدمت به لب ادب بوسيده و جبين طاعت بر خاك عبوديت سوده گفت :\r\n\r\n","description":"","footnote":"","page_name":" 406 ","page_number":416},
  {"content":"\r\n\r\nقطعه\r\n رايت و راى تو تا افگنده‌اند از روى لطف * نور بر چرخ بلند و سايه بر دهر خراب\r\nروشنان سقف گردون فارغ‌انداز احتراق * ساكنان ربع‌مسكون ايمن‌انداز اضطراب \r\nبنده از شمار كدام نيكو خدمتان است كه چندين نوازش و الطاف و پرورش و استعطاف دربارهء او مبذول فرمايند و انواع عواطف و اصناف عوارف نسبت با او رعايت نمايند .\r\nبيت\r\n تا بر سرم فكندى از لطف خويش سايه * چون آفتاب تابان گردون مسير گشتم \r\nاكنون بر وفق راى انور و مقتضى فرمان مطاع منطقهء مطاوعت و بندگى بسته‌ام و چاكرانه بر آستان خدمت نشسته\r\nمصرع\r\n به هرچه حكم كنى بر وجود من حكمى \r\nو امير ابو سعيد سخنان خاقان پادشاه‌نشان كه طرازندهء لباس نيكنامى و فرازندهء لواى شادكامى است\r\nمصرع\r\n چون الف در ميان جان جا كرد \r\nو همچو دال بر كنار دل نشاند .\r\nمصرع\r\n سخن كز جان برون آيد نشيند لاجرم بر دل \r\nو آن حضرت عزم مراجعت جزم فرمود .\r\n\r\n","description":"","footnote":"","page_name":" 407 ","page_number":417},
  {"content":"\r\n\r\n\r\nذكر معاودت سلطان ممالك‌ستان از يورش دوم آذربايجان به صوب مملكت خراسان\r\nچون مصالح مملكت بر وفق ارادت انتظام يافت و خاطر همايون را از جانب استقامت آن ولايت فراغت حاصل آمد ، موكب منصور عزيمت معاودت مصمم گردانيد و طنطنهء اين بشارت به اطراف اقاليم سبعه رسيد و يازدهم شعبان « 116 » از قراباغ اران نهضت فرمود .\r\nنظم\r\n به يمن طالع مسعود و بخت ميمون‌فال * نهاد رو به سوى مستقر عزّ و جلال\r\nبه ساعتى كه سعادت شود از آن مسعود * به طالعى كه از آن بخت نيك گيرد فال \r\nدر وقتى كه خورشيد عالم‌افروز چون جمشيد به عزم بزم نوروز سراپردهء شاهى به شرفخانهء خويش آورد و ابر نيسان عقود درر آبدار در دامن باغ و گلزار ريخت و صحن چمن و گلشن به زيور جواهر و لآلى در عدن آرايش يافت و جهان از آثار قوت طبيعى رونق ديگر گرفت و بستان از انوار ربيعى فروغ ديگر پذيرفت .\r\nبيت\r\n بيا كه دهر دگربار از قواى طبيعى * گرفت در در و گوهر همه بساط ربيعى \r\nو رايت ظفرنشان « 117 » دوازدهم شعبان مظفر و منصور از آب ارس عبور نمود و\r\n\r\n\r\n","description":"","footnote":"\r\n( 116 ) . مكتوبى از مبارز الدين اسفنديار حاكم قسطمونى به شاهرخ سلطان به تقريب تهنيت بر استخلاص آذربايجان از تركمانان در منشآت السلاطين ج 1 ص 213 است و مورخ است در 9 شعبان سنهء 833 ه .\r\n( 117 ) . نسخه : جمعه دوازدهم .\r\n","page_name":" 408 ","page_number":418},
  {"content":"\r\n\r\nميرزا بايسنغر دوم رمضان به دار الملك تبريز آمد و عمارات تراكمه خراب فرموده در اوجان به ملازمت حضرت خاقان سعيد رسيد و اردوى همايون هفتم رمضان به سلطانيه آمد و چند روز ميل اقامت فرمود و هلال شوال به سعادت و اقبال جمال نمود و آداب عيد صيام در آن فرخنده‌مقام سرانجام يافت و شاهزادگان و ملوك ممالك آفاق به تخصيص فرمان‌فرمايان ولايت فارس و عراق مثل ميرزا ابراهيم سلطان و ميرزا رستم بهادر و امير قنا شيرين و امير چقماق و باقى سرداران و داروغگان اجازت مراجعت يافتند و هريك به سوى شهر و ولايت خود شتافتند و آن حضرت دوم شوال در ضمان عنايت ايزد متعال عازم جانب خراسان شد و ميرزا بايسنغر از صاين قلعه ، سلخ ذى قعده به رسم ايلغار سوار شد و سمند شاهزاده چون ابر و باد به رفتار درآمد و صاعقه كردار به زخم نعل از آب آتش افروخت و برق كردار بر مسالك و مضايق گذشت و در نشيب و فراز همركاب صبا و همعنان آتش گشت و آن مسافت دورودراز به نه روز درنورديد و هشتم ذى الحّجة در دار السلطنهء هرات فرود آمد .\r\nمصرع\r\n همچو خورشيد مشرف شد از او بيت شرف \r\nو در اين سال ، چند صاحب‌كمال از دار محنت و ملال به سراى بقا انتقال نمودند :\r\nشب شنبه پنجم شعبان مولاناى اعظم حاوى الفروع و الأصول ، صاحب المشروع و المعقول ، مولانا جلال الدين يوسف الأوبهى « 118 » در هرات رحلت نمود و خدمت مولوى اعلم علماى زمان و افضل صناديد جهان بود و جناب سلطان المحققين ، برهان المدّققين ، مولانا سعد الدين التفتازانى در جبين مبين او انوار فطانتى مشاهده نمود كه در كتابت اجازت او ثبت افتاد كه اگر بر سهو لسان اطلاع يابد بعد از تأمل و احتياط به تعبير بيانى يا تغيير بنانى اصلاح فرمايد . هرچند خدمت\r\n\r\n\r\n","description":"","footnote":"\r\n( 118 ) . براى شرح احوالش ر ك به حبيب السير جلد 3 جزء 3 ص 143 .\r\n","page_name":" 409 ","page_number":419},
  {"content":"\r\n\r\nمولوى را مجال اين نوع جرأت محال بود ، اما جناب مشفق محقق در حق او اين عنايت فرمود .\r\nو چون معالىمآب مرتضاى اعظم ، كاشف حقايق العلوم ، واقف مواقف المعقول و المفهوم ، امير سيد شريف الدين على الجرجانى غفر اللّه له در شهور سنهء تسعين و سبعمايه به موجب فرموده به سمرقند تشريف آورد ، روزى بر مسند افادت و تدريس در تفسير آيت  أُولئِكَ عَلى هُدىً مِنْ رَبِّهِمْ  « 119 » بر زبان گوهرافشان گذرانيد كه بعضى شارحان كشاف در معنى على يعنى استعلا تجويز استعارت تبعيه و تمثيليه نموده‌اند و آن راست نيست . چه در تبعيه افراد معنى شرط است و در تمثيليه تركب طرفين لازم . پس استعلا كه معنى مفرد است مستلزم آن است كه در تبعيه مشبه به باشد و تمثيليه كه مستلزم تركب طرفين است مستلزم آن است كه استعلا مشبه به نباشد و بيان اين سخنان در مؤلفات اين محقق مشروح است و چون اين تجويز جناب افادت‌مآب مولانا سعد الدين فرموده بود و در آن زمان كسى تجويز نمىنمود كه بر جناب مولوى اعتراض توان فرمود ، اين سخن در مجالس خواص و عوام شهرت تمام يافت و به آن رسيد كه حضرت صاحبقران آن دو محقق را حاضر گردانيد و آغاز مباحثه و معارضه كردند و در اثناى مباحثه ، مولانا جلال الدين يوسف اوبهى دخل كرد و جناب مرتضوى در افتتاح انعقاد مجلس همايون از حضرت صاحبقران التماس نموده بود كه كسى از شاگردان جناب مولوى دخل نكند . چون مولانا يوسف مدخل كرد حضرت صاحبقران قهر فرمود و مولانا يوسف را از مجلس بيرون بردند و باز به تعريف استاد محقق درآوردند و اميركبير دربارهء مولوى لطف و مرحمت فرمود .\r\nو برادر بزرگوار اين فقير بىمقدار - و چون برادر است اگر در ثبت اوصاف و ذكر القاب شروعى رود هرچند مطابق واقع باشد شايد كه توّهم تصّلف چهرهء صدق\r\n\r\n\r\n","description":"","footnote":"\r\n( 119 ) . سورة البقرة 5 .\r\n","page_name":" 410 ","page_number":420},
  {"content":"\r\n\r\nبعضى خوانندگان را به ناخن سوء الظن خراشد و قلم به رقم ميل متهم گردد ، بنابرآن به نام مشهور مذكور خواهد شد - مولانا جمال الدين عبد الغفار « 120 » طاب ثراه در دفع اعتراض جناب مرتضوى جوابى فرموده هرچند بحث استعارت به اين كتاب نسبت ندارد ، اما به حكم الكلام يجر الكلام از نام مولانا جلال الدين يوسف سخن به اين مقام كشيد و چون شرح اين سخن در ميان ارباب عمايم شهرتى تمام دارد ، اين سخن به نوعى بسطى اختتام خواهد يافت و الأولى ان يعبّر ذلك المبحث بالكلام العربى المبين فانه اوفق بتفسير كلام رب العالمين . فنقول .\r\nقال صاحب الكشاف : « 121 » « معنى الأستعلاء فى قوله تعالى على هدى مثل لتمكّنهم [ من الهدى 
  ] و استقرارهم عليه و تمسّكهم به . شبهت حالهم به حال من اعتلى الشى و ركبه و قال المحقق التفتازانى يعنى هذه الأستعاره تبعية تمثيلية . اما التبعية فلجريانها اولا فى متعلق معنى الحرف و بتبعيتها فى الحرف و اما التمثيل فلكون كل من طرفى التشبيه حالة منتزعة من عدة الأمور .\r\nو اعترض عليه المحقق الجرجانى بانّ كون على استعارة تبعية يستلزم كون الأستعلاء مشبها به و التمثيل المستلزم متركب الطّرفين يستلزم ان لا يكون الاستعلاء مشبّها به لأنه معنى مفرد فلا يجتمعان .\r\nو اجاب عنه المحقق التفتازانى بانّ مبنى التمثيل على تشبيه صورة منتزعة من عدة امور بصورة اخرى كذلك و هذا انّما يوجب اعتبار التعدد فى المأخذ لا فى نفسه و لا ينافى كونه متعلق معنى الحرف .\r\nو المحقق الجرجانى ردّ هذا الجواب فى كتبه بانّ تلك الصورة المنتزعة من عدة امور لا ينتزع بتمامها من كلّ واحد من تلك الأمور بل ينتزع من كل واحد من\r\n\r\n\r\n","description":"","footnote":"\r\n( 120 ) . نسخ : جلال الدين . اما صوابش جمال الدين است ( ر ك حبيب السير ج 3 جزو 3 ص 145 ) جلال الدين كنيت پدرش اسحق است .\r\n( 121 ) . ر ك كشاف مع حاشيهء سيد شريف جرجانى و هوامش ديگر ( طبع بولاق ، الطبعة الثانيه سنة 1318 ) ج 1 ص 109 . درين حواشى ، كلام جرجانى و تفتازانى خيلى از متن مفصل‌تر است .\r\n","page_name":" 411 ","page_number":421},
  {"content":"\r\n\r\nتلك الأمور بعض منها فيكون كل من الطّرفين مركّبا بالضرورة و معنى الأستعلاء مفرد فلا يكون مشبّها به .\r\nو قال مخدومى و استادى و اخى : اقول يمكن الجواب عنه بانّ معنى انتزاعها من تلك الأمور هو ان تكون منتزعة من مجموع تلك الأمور و تقارنها و تضامها كالاستعلاء فانّه هيئة حاصلة من تقارن الراكب و المركوب على الكيفيّة المخصوصة فيكون واحدا منتزعا من عدة الأمور و لهذا صحّ ان يستعار العنقود للثريا مثل ان تقول لاح فى الصبح عنقود ملاحية فى السماء و قد استعار و النّطاق و الحمايل للكواكب التى حول الجوزاء و ظاهر ان ليس فى هذه الأستعارات الّا تشبيه الهيئة بالهيئة .\r\nچون مبحث مشهور به تقرير مذكور سرانجام يافت ، جواد خوش‌خرام قلم عنان رقم به صوب تحرير اسلوب معهود خواهد تافت .\r\nو هم در اين سال ، جناب شيخ الأسلام خواجه « 122 » معز الدين « 123 » خليل اللّه جامى ولد خواجه جلال الدين محمود بلند كه از اولاد عظام شيخ الأسلام احمد جام قدس سره بود ، در ماه شوال ، از اين منزل اندوه و ملال به جوار رحمت ايزد متعال انتقال كرد و جناب مرحوم در ميان فرزندان آن خاندان آيتى بود و در ميدان مشايخ خراسان رايتى .\r\nو هم در اين سال ، جناب قدوهء اهل كمال افتخار الحفاظ و القراء و المحدثين ، شمس الملة و الدين شيخ الأسلام محمد الجزرى * خامس ربيع الأول مرغ روحش در گلشن شيراز به سوى روضهء رضوان به صد هزار اعزاز پرواز كرد و جناب مشار اليه در ضبط علم حديث و حفظ روايت و تحديث افضل علماى اسلام و اكمل فضلاى ايّام بود ، حاوى متون تصانيف ، جامع فنون تآليف و كتاب بدايت در\r\n\r\n\r\n","description":"","footnote":"\r\n( 122 ) . ر ك حبيب السير ( ج 3 جزو 3 ص 143 ) كه غالبا مضمون همين سطور مطلع را به الفاظ خودش بيان نموده .\r\n( 123 ) . بعضى از نسخ : ناصر الدين .\r\n","page_name":" 412 ","page_number":422},
  {"content":"\r\n\r\nمصطلحات علم حديث * از مصنفات جناب شيخ كتابى است كه در روزگار دوم آن چشم اولوا الابصار نديده و گوش هوش اهل اعتبار شبيه و نظير آن نشنيده و در علم قراءت مؤلفات مقبول دارد كه حالا در ميان مهرهء فن به حسن قبول متداول است و آن‌جناب به هر شهر و ولايت كه تشريف حضور ارزانى مىداشت ، علماى روزگار و فضلاى امصار به تلّمذ و استفادت از آن‌جناب افتخار مىنمودند و اولاد صغار و كبار در مجلس آن بزرگوار حاضر مىساختند و به قراءت و سماع صحاح ستّه تيمّن و تبرك مىفرمودند و والد اين فقير مولانا جلال الدين اسحق رحمة اللّه عليه صحيحين را بر جناب شيخ گذرانيده بود و اولاد خود ، مولانا جمال الدين عبد الغفار و مولانا شريف الدين عبد القهار « 124 » و مولانا عفيف الدّين عبد الوهاب و بندهء كمينه عبد الرزاق را به آن مجلس حاضر گردانيده و اجازت به طريق معهود ستانيده جزاهم اللّه تعالى خير الجزاء .\r\nو هم در اين سال ، سلطان بخت بيگم * بنت حضرت صاحبقران در بلدهء نيشابور از دار غرور به سراى سرور رحلت نمود و ماه كامرانى در عقدهء ذنب منخسف شد و خورشيد عالم‌افروز منكسف . روزگار غدّار عادت خويش ظاهر كرد و گردون دون سيرت و سريرت خود هويدا ساخت . خلود و بقا در جهان ممكن نيست و اميد وفا ازو محال است . جهان خود درماندهء بتر از ماست . باران گريهء اوست و برق سوختگى دل و رعد ناله .\r\nبيت\r\n از سنگ گريه بين و مگو كان ترشح است * وز كوه ناله دان و مپندار كان صداست « 125 » \r\n\r\n\r\n","description":"","footnote":"\r\n( 124 ) . براى ترجمه‌اش ر ك به حبيب السير ج 3 جزو 3 ص 197 . در سنهء 869 وفات كرد . چنان‌كه در آخر وقايع آن سال مىآيد . همچنين رجوع شود به شرحى كه اسفزارى در روضات الجنات راجع به وى نوشته ( روضات الجنات ورق 30 ) [ ج 1 ص 113 از انتشارات دانشگاه تهران به تصحيح سيد كاظم امام 
  ] .\r\n( 125 ) . ر ك قصايد ظهير فاريابى ص 62 .\r\n","page_name":" 413 ","page_number":423},
  {"content":"\r\n\r\n\r\nوقايع سنهء اربع و ثلاثين ذكر وصول موكب همايون به دار السلطنهء هرات\r\nحضرت خاقان سعيد از يورش دوم آذربايجان معاودت فرمود و دوم ماه شوال به سعادت و اقبال از سلطانيه به صوب مملكت خراسان عزيمت نمود . نسيم نصرت و تأييد از مهب عنايت وزيده و نكباى نكبت خاك خسار در چشم دشمنان خاكسار پاشيده آفتاب دولت از افق فيروزى طالع و صبح سعادت از مشرق عنايت لامع و خاقان عالم‌ستان با لشكرهاى جهان از سلطانيه روان شد . غبار سمند جهان نوردش سرمهء ديدهء روشنان افلاك و فتراك دولت روزافزونش دستگير گوشه‌نشينان مركز خاك . نعل يكران باد جولانش حلقهء گوش تاجداران تخت‌نشين و طوق بندگى و عبوديتش\r\nمصرع\r\n در گردن سركشان صاحب تمكين \r\nو موكب ظفرنشان از ملك رى و سمنان و دامغان گذشته به ظاهر بسطام رسيد و شرف زيارت اكابر آن ديار و بلاد دريافته از ارواح ايشان استمداد نمود و موكب ظفر انتساب چون ماه و آفتاب منازل و مراحل مىپيمود تا صحراى نيشابور ، از يمن رايت منصور\r\nمصرع\r\n كه بادا چشم بد از دولتش دور \r\nرشك سپهر برين و غيرت‌فزاى بلاد روى زمين شد و چون در آن ايام بانوى نيك‌نام سلطان بخت بيگم كه خواهر صلبيهء حضرت خاقان سعيد بود به دار بقا انتقال نمود ، آن حضرت جهت ترويح روح او ختمات كلام ملك علام و اطعام طعام فرمود و صلات و صدقات به فقرا و مستحقان رسانيد و روح او را در روضهء رضوان شاد گردانيد .\r\n\r\n","description":"","footnote":"","page_name":" 414 ","page_number":424},
  {"content":"\r\n\r\nو رايات نصرت آيات از نيشابور عبور نمود و هشتم ماه محرم در دار السلطنهء هرات نزول اجلال فرمود . اكابر جهان عموما و اعاظم خراسان خصوصا اهالى هرات مراسم پيشكش و نثار و شرايط تهنيت و استبشار به جا آورده به زبان حال مىگفتند .\r\nبيت\r\n خجسته باد به تأييد ايزد متعال * وصول رايت سلطان به مستقر جلال\r\nبه هر مقام كه آيد به هركجا كه رود * معين و حافظ او باد ايزد متعال \r\nو از اقصى ولايت چين و مغول و تركستان تا انتهاى ولايت آذربايجان فرمان جهان‌مطاع را انقياد نموده سر بر خط اطاعت نهاده بودند و طريق فرمانبردارى و شيوهء باجگزارى مسلوك مىداشتند .\r\nدر اين ولا ، اقتضاى سپهر منقلب احوال خواست كه نيل عين الكمال بر چهرهء روزگار فرخنده آثار كشد . ناگاه از جانب مملكت خوارزم قاصد رسيد و به موقف عرض رسانيد كه لشكر اوزبك خاك خسار بر فرق روزگار خود پاشيده و گرد فتنه برانگيخته‌اند و سپاه بسيار به يك بار قصد خوارزم « 126 » كرده و امير ابراهيم ولد امير شاهملك « 127 » تاب مقاومت نياورده به كات و خيوق رفت و خواجه اصيل الدين وزير اسباب قلعه داراى مرتب ساخت و رايت مقابله و مقاتله برافراخت و عاقبت عاجز گشته به قتل آمد و لشكر اوزبك خوارزم را گرفته خرابى بسيار كردند و غارت و تاراج از حد گذرانيده به‌طرف دشت بازگشتند .\r\nآن حضرت را استماع اين اخبار بر خاطر كوه وقار گران و دشوار آمد و جمعى امرا نامزد آن طرف فرمود و امراى نامدار آثار جلادت و شجاعت اظهار كرده\r\n\r\n\r\n","description":"","footnote":"\r\n( 126 ) . يعنى اورگنج ( ر ك به ليسترينج ص 448 ) ، نيز به يزدى ج 1 ص 449 .\r\n( 127 ) . ر ك به فهرست مخطوطات فارسيه در موزهء برطانيه از ريو ص 145 و 1081 براى ذكر امير ابراهيم و پدرش در ديباچهء المقصد الاقصى فى ترجمة المستقصى از حسين بن الحسن الخوارزمى الكبروى .\r\n","page_name":" 415 ","page_number":425},
  {"content":"\r\n\r\nايل و الوس اوزبك را تاختند و مجموع آن بىباكان را مستأصل و پريشان ساختند .\r\nمصرع\r\n كه واجب شد طبيعت را مكافات « 128 » \r\nو از امراى عراق عجم ، امير حسين طارمى كه در نواحى سلطانيه ابا عن جد يورت داشت احرام قبلهء اقبال بسته عزيمت كعبهء آمال نمود و به شرف ملازمت استسعاد يافت و به عنايات پادشاهانه سرافراز و ممتاز شد و در سلك عظماى امرا منتظم گشت .\r\nو در اين سال ، سيد اهل كمال و سند اصحاب حال ، مرتضاى اعظم مقتداى سادات عرب و عجم ، كاشف انوار الهى ، واقف اسرار نامتناهى ، امير نور الدين سيد نعمّة اللّه * طيب اللّه تعالى منقلبه و مثواه ، بيست و پنجم « 129 » رجب از اين وحشت‌آباد رنج و تعب شاهباز روحش به سوى روضهء رضوان در قريهء ماهان * كرمان در طيران آمده در همان مقام مدفون است و اين چند بيت در حال نزع نظم فرمود .\r\nبيت\r\n نعمة اللّه جان به جانان داد و رفت * بر در ميخانه مست افتاد و رفت\r\nكل شىء هالك الّا وجهه * خواند بر دنياى بىبنياد و رفت\r\nچون نداى ارجعى از حق شنود * زنده‌دل در عشق او جان داد و رفت\r\nنعمة اللّه دوستان يادش كنند * تا نپندارى كه رفت از ياد و رفت * \r\nو حاوى اوراق ، عبد الرزاق بن اسحق ، به حسب اتفاق در شهور سنهء خمس و اربعين و ثمانمايه به بلدهء كرمان و قريهء ماهان رسيد و به زيارت آن مشهد منور و مرقد معطر مشرف گرديد و قبه و بارگاه و گنبد و خوابگاه در غايت عظمت مشاهده\r\n\r\n\r\n","description":"","footnote":"\r\n( 128 ) . از خمسهء نظامى ( خسرو و شيرين ص 189 ) .\r\n( 129 ) . بيست و دوم در ريو ( از روى مناقب تأليف معاصر و جامع مفيدى ) و دايرة المعارف اسلام .\r\n","page_name":" 416 ","page_number":426},
  {"content":"\r\n\r\nنمود و از روحانيت آن حضرت فتوح بسيار قرين روزگار آمد . *\r\nو هم در اين سال اربع و ثلاثين جناب مولاناى اعظم قدوة « 130 » اعاظم العلماء فى العالم ، مولانا ركن الدين محمد الخوافى « 131 » در ظاهر دار السلطنهء هرات ، يك‌شنبه بيست و هفتم شوال ، در قريهء غوره * درواز ، شاهباز جانش در هواى نشيمن قدس پرواز كرد و در مزار بزرگوار مقبول حضرت بارى خواجه عبد اللّه انصارى قدس سره مدفن يافت و خدمت مولوى حاوى فنون صورى و جامع علوم معنوى بود مريد شيخ على كلا كه نسبت خرقهء آن‌جناب به حضرت سلطان سيدى احمد كبير و مرشد آفاق شيخ ابو اسحق قدس اللّه تعالى ارواحهم مىرسد و جناب مولانا سالها در دار السلطنهء هرات ملجأ علماى اسلام و مرجع كبراى ايام بود و اعيان حضرت و اركان دولت حضرت خاقان سعيد به صحبت شريف آن وحيد زمان تيمن و تبرك مىجستند و مولوى را در جميع علوم اسلام ، خاصّه علم حديث و اصول و كلام دستى تمام و اقتدارى ما لا كلام بود .\r\nبيت\r\n به جان جملهء پاكان كه در جميع علوم * به‌سان مردم يك فنه بود بىهمتا \r\nو در اوان جوانى و عنفوان زندگانى كه نهال شباب در جويبار اعتدال سيراب بود براى تكميل تحصيل آهنگ راه عراق فرمود و در آن زمان ، تمام ممالك فارس و عراق از فروغ راى آفتاب اشراق سلطان مطاع جلال الدين شاه شجاع « 132 » به غايت معمور و آبادان بود و خدمت مولوى به ولايت فارس رسيده شاه شجاع به\r\n\r\n\r\n","description":"","footnote":"\r\n( 130 ) . صاحب حبيب السير ( ج 3 جزو 3 ص 145 ) ترجمه‌اش را دارد و غالبا موادش را از مطلع گرفته است .\r\n( 131 ) . نسخه : طايف بيت الحرام ، زاير مرقد النبى عليه السلام ، شيخ الأسلام بن المولى اصل [ اصيل 
  ] الدين اسمعيل . ترجمه‌اش را در حبيب السير ( ج 3 جزو 3 ص 144 ) دارد .\r\n( 132 ) . از خانوادهء مظفريان از سنهء 759 تا سنهء 786 فرمان‌روايى كرد .\r\n","page_name":" 417 ","page_number":427},
  {"content":"\r\n\r\nصحبت مولانا ميل نمود و گاه‌گاه به مجلس همايون استدعا فرمود و مولانا چند نوبت اجابت نموده اجازت طلبيد و متوجه سفر حجاز گرديد و به كرّات حج اسلام به جا آورده دولت مجاورت بيت اللّه الحرام و سعادت زيارت نبى عليه الصلاة و السلام دريافت و بعد از آن ميل صحبت سلاطين ننمود و ايام گذشته را در مقام عذرخواهى بود و مولانا را در تمام علوم نكات و لطائف و شبهات و ظرائف است و در حلاوت سخنان و محاورت صحبت خلان مليح البيان و فصيح اللسان بود . روزى طالب علمى از خدمت مولوى استفسار نمود كه آن‌جناب شرح اصول ابن حاجب * بركه گذراند . مولانا در جواب فرمود كه قاضى عضد الدين پيش كه خواند ؟ طالب علم گفت قاضى مصنف آن است . مولوى گفت قاضى آن را تصنيف مىتواند كرد ديگرى نمىتواند دانست ؟\r\nديگرى از مولانا پرسيد كه خدمت مولوى چون ميل تأهل نفرمود . مولانا فرموده كه سلسلهء ولادت از آدم عليه السلام به اين ضعيف رسيد و مىخواهم كه يك سرسلسله در دست حضرت آدم باشد و سر ديگر در دست اين ضعيف . آرى علوّ الهمة من الأيمان . « 133 »\r\n\r\nوقايع سنهء خمس و ثلاثين ذكر قشلاق فرمودن ميرزا بايسنغر در مازندران\r\nسلطان معظم فرمانفرماى اقاليم عالم حضرت خاقان سعيد مصلحت دولت و يراق سلطنت چنان ديد كه نور حدقهء پادشاهى و نور حديقهء الطاف الهى ، ميرزا بايسنغر اتفاق قشلاق در مملكت مازندران و استراباد نمايد و از فروغ آفتاب عدالت اطراف آن ولايت را منوّر فرمايد و امراى كبار امير علاء الدين عليكه\r\n\r\n\r\n","description":"","footnote":"\r\n( 133 ) . نسخه اضافه دارد :\r\n همت از آنجا كه اثرها كند * خوار مدارش كه نظرها كند \r\n","page_name":" 418 ","page_number":428},
  {"content":"\r\n\r\nكوكلتاش و امير محمد صوفى ترخان و امير محمد شاه برادر امير جلال الدين فيروز شاه و امير محمد ميرم ولد الياس خواجه ملازم ركاب سلطنت انتساب با لشكرهاى جهان عازم صوب مازندران شدند .\r\nو شاهزادهء فريدون‌فر منتصب شهر صفر از دار السلطنهء هرات نهضت فرمود و بر سمند سبك سير كه از غايت سرعت بر ايام ماضى سبقت مىنمود و به وقت عنان كشيدن زمان مستقبل را در حال درمىيافت و در پستى مانند قضاى آسمان فرود مىآمد و در بلندى چون دعاى مستجاب بالا مىرفت سوار شد . آسمان از هيبت آواز سمش كبود برآمده و ماه‌نواز شرم نعلش به خود فرورفته .\r\nبيت\r\n در مقامى كه كند خنگ فلك سير تو سير * ماه نو را نبود جاى مگر صفّ نعال « 134 » \r\nشاهزاده ممالك و مسالك پيموده چون ابر و باد به استراباد درآمد .\r\nبيت\r\n شرف يافت زو ملك جرجان زمين * وطن‌گاه شاهان ايران‌زمين \r\nو چندگاه به دولت و سعادت در آن مملكت گذرانيد و كوكبهء سلطنت به ايوان كيوان رسانيد .\r\nو در اين اثنا ، امير محراب ترخان « 135 » كه مقدم امراى ديوان بود و در ميدان سخاوت به چوگان كوشش گوى بخشش از اقران مىربود ، از دار وحشت و غرور به\r\n\r\n\r\n","description":"","footnote":"\r\n( 134 ) . در نسخهء مطبوعهء ( - چاپى ) كليات سلمان ساوجى ص 97 صورت بيت اين است :\r\n در مقامى كه نهد خنگ فلك سير توسم * ماه نو جاى ندارد بجز از صف نعال \r\n( 135 ) . پسر امير حسن صوفى ترخان ( برادر گوهرشاد آغا ) كه در سنهء 827 به‌جاى پدر امير ديوان اعلى شده بود . ( ر ك مطلع ) .\r\n","page_name":" 419 ","page_number":429},
  {"content":"\r\n\r\nسراى الفت و سرور رحلت نمود .\r\nو در اين ولا ، از جانب عراق و آذربايجان ايلچيان رسيدند و به موقف عرض رسانيدند كه امير اسكندر برادر خود امير ابو سعيد را كه آن حضرت به حكومت آن مملكت گذاشته بود به قتل آورد « 136 » و بر سرير سلطنت متمكن گشت و گرد فتنه و فساد برخاست و انواع ظلم و بيداد تمام آن بلاد و ديار را فروگرفت .\r\n\r\nذكر نهضت همايون به جانب سرخس\r\nحضرت خاقان سعيد ، اواسط جمادى الأولى ، موافق اواخر حوت به عزم قوشلامشى و جانور پرانيدن عازم ولايت سرخس شد و چون غبار موكب منصور ديدهء اعيان آن ملك را روشن ساخت ، چند روز به‌سان خسرو سيارگان بر سبز خنگ فلك سوار شده در اطراف صحرا و بيابان تاخت و به جانور پرانيدن و يوز و سگ دوانيدن هرطرف صيد بسيار انداخت و چون صحراى سرخس پى سپر مركب كواكب مواكب گشت و اطراف‌واكناف و حواشى و حوالى از وحوش و طيور خالى شد ، آن حضرت عزيمت مهنهء مباركه نموده به شرف زيارت سلطان طريقت برهان حقيقت ، صاحب السير و الطير ، شيخ ابو سعيد بن ابى الخير قدس سرهما استسعاد يافت و آفتاب عنايت آن حضرت بر ساكنان آن بقعهء منوره تافت و آداب زيارت به واجبى ادا نمود و عواطف پادشاهانه فقرا و مستحقان را صلات و صدقات عنايت فرمود .\r\nو در خلال اين احوال ، ميرزا الغ بيگ از قشلاق بخارا متوجه اردوى اعلى شده به دولت ملازمت والد بزرگوار و جمشيد روزگار سرافراز آمد و آن حضرت نسبت با فرزند سعادتمند مواهب پادشاهانه و مواجب خسروانه به ظهور آورده اجازت مراجعت ارزانى داشت .\r\nو در اين ولا ، ميرزا بايسنغر كه به موجب فرمان در مملكت مازندران قشلاق\r\n\r\n\r\n","description":"","footnote":"\r\n( 136 ) . در سنه 833 ر ك مطلع .\r\n","page_name":" 420 ","page_number":430},
  {"content":"\r\n\r\nكرده بود ، خلف صدق خود ميرزا سلطان محمد را به اردو فرستاد و خاقان كامكار شاهزاده را در آغوش مهربانى كشيده احوال آن ديار استفسار فرمود و شاهزاده به حسن تقرير دلپذير شرح قضاياى آن‌جا به نوعى ادا نمود كه موجب عنايت جد بزرگوار و خاقان كامكار شد و آن حضرت هرگاه لطف گفتار و حسن رفتار و تمكين شاهزاده را باوجود صغر سن مشاهده نمودى و شاهزاده به رسم ملازمت متّردد بودى ، آن حضرت فرمودى كه بايسنغر مىآيد . آرى\r\nبيت\r\n پسر كاو ندارد نشان پدر * تو بيگانه خوانش مخوانش پسر \r\nو چون راى اصابت شعار از نشاط شكار فراغت يافت عنان دولت و سعادت به صوب سرير سلطنت تافت و اوايل ماه شعبان در ضمان عنايت ملك مستعان در دار السلطنهء هرات نزول فرمود و ميرزا بايسنغر از ولايت مازندران معاودت نمود و به مستقر خلافت رسيد و به سعادت ملازمت حضرت خاقان سعيد مشرف گرديد .\r\nو در اين ولا ، از جانب سمرقند خبر آمد كه شاهزاده عبد الرحمن ولد ميرزا الغ بيگ گوركان وفات يافت و ميرزا الغ بيگ ، در فراق آن درّ مكنون به غايت ملول و محزون است . آن حضرت آيهء كريمهء  إِنَّا لِلَّهِ وَ إِنَّا إِلَيْهِ راجِعُونَ  « 137 » بر زبان گوهرافشان آورده يكى از معتبران را به رسم عزا رسانيدن به جانب سمرقند روان فرمود و ميرزا الغ بيگ را به مواعظ و نصايح تسلى و تسكين داد .\r\nو از جانب شيراز خبر آمد كه شاهزاده اسمعيل سلطان ولد ميرزا ابراهيم سلطان به رياض رضوان خراميد و چون ميرزا ابراهيم سلطان را غير شاهزادهء مرحوم فرزندى نبود جزع و اندوه بسيار نمود و بيم آن بود كه دست از تدبير مملكت بازدارد و آن حضرت مقرّبى را نامزد شيراز فرمود و فرمود كه ميرزا ابراهيم سلطان را\r\n\r\n\r\n","description":"","footnote":"\r\n( 137 ) . سورة البقرة 156 .\r\n","page_name":" 421 ","page_number":431},
  {"content":"\r\n\r\nبسيار نصيحت نموده بر سر مهمات ملك آورد .\r\nو در اين سال جناب افادت‌مآب معالى انتساب ، خواجه صاين الدين على اصفهانى چهاردهم ذى الحجه ، در دار السلطنهء هرات وفات يافت و اين خواجه صاين الدين افضل علما و اكمل فضلا بود و او را در انواع علوم مؤلفات عربى و مصنفات فارسى در غايت لطافت و نهايت بلاغت واقع است و هركه را توفيق رفيق گردد كه شرح فصوص الحكم و كتاب معاحص و شرح قصيدهء ابن فارض كه مرقوم قلم گوهر نثار اوست مطالعه كند صدق اين دعوى در نظر انصاف او\r\nمصرع\r\n چون لمعهء آفتاب روشن شد \r\nو برادر اكبر و مخدوم دانشور ، مولانا جمال الدين عبد الغفار بن مولانا جلال الدين اسحق القاضى الأمام در همين ذى الحجه نوزدهم ماه جهان فانى را وداع كرد و او را در علوم دينيه و معارف يقينيه مهارتى تمام بود و بر اقران فايق و بر همگنان سابق مىنمود و جناب مولانا ركن الدين الخوافى و خدمت مولانا جلال الدين يوسف الأوبهى براى جناب اخوىمآب اجازت عاليه افادت فرموده‌اند .\r\nرحمة اللّه عليهم اجمعين .\r\nبيت\r\n همه كار جهان يابد سرانجام * به نور دانش علماى اعلام \r\n\r\nوقايع سنهء ست و ثلاثين ذكر آوردن اميرزاده يار على تركمان\r\nامير خليل اللّه شروانى تركمان كه شرح قدمت خاندان آن دودمان محتاج شرح و بيان نيست و شايد كه در اين صفحات به كرات شمه‌اى از آن شرف عرض يافته باشد و هميشه ايشان را نسبت به خاندان حضرت صاحبقران كمال اخلاص به\r\n\r\n","description":"","footnote":"","page_name":" 422 ","page_number":432},
  {"content":"\r\n\r\nجمال اختصاص آراسته بود و خود را مخصوص آن حضرت مىدانستند . در اين ولا ، اميرزاده يار على ولد امير اسكندر را كه از پدر گريخته پيش او رفته گرفته و مقيّد ساخته از راه دريا به درگاه عالم‌پناه فرستاد و حضرت خاقان سعيد او را تربيت فرموده چندگاه در جرگهء شاهزادگان راه و رسمى داشت . امّا جمعى كثير از رنود و اوباش ترك و تازيك كه مردم نيك نبودند بر او غلبه كرده مصاحبت دائمى مىنمودند و حضرت خاقان سعيد از ايل و الوس تراكمهء آذربايجان خانه كوچ بسيار به هرات نقل فرموده بود و در آن ايام سيد غياث الدين يزدى به موجب حكم ، تحقيق سراهاى ديوانى و ساير مواضع كه آن جماعت نشسته بودند نمود . زياده از ده هزار خانه‌وار قلمى شد و محل تصور فتنه بود و مقارن اين حال ، روزى آن حضرت به نظارهء كمان رعد كه استاد فرج ريخته‌گر ساخته بود و سنگ چهار صد من به دعوى مىانداخت سوار شد و در شمال كوه با دلى گاه « 138 » كه محل سنگ انداختن بود ، غلبه و ازدحام تمام شهر بيرون آمده بودند و آن حضرت بر فراز پشته‌اى تماشا مىفرمودند . ناگاه اميرزاده يار على پيدا شد و او جوانى بود در كمال حسن و لطافت و غايت خوبى و ملاحت . مردم شهر چون او را ديدند همه به يك بار بىاختيار به سوى او دويدند و به نوعى سر در پى او داشتند كه كمان رعد « 139 » و نظارهء آن را برجاى بگذاشتند .\r\nحضرت خاقان سعيد را از مشاهدهء اين حال خاطر همايون متغير گشته چون به بارگاه سلاطين‌پناه بازآمد ، اميرزاده يار على را بند فرمود و در روز به جانب سمرقند ارسال نمود كه\r\nمصرع\r\n سر فتنه را بند و زندان سزاست \r\n\r\n\r\n","description":"","footnote":"\r\n( 138 ) . اكنون در يك گروهى جنوب شهر هرات به نام هول‌ول يا به اولى جايى موجود است ( آقاى حبيبى ) نيز ر ك به حبيب السير : بوليكاه .\r\n( 139 ) . در بهار عجم ( ذيل كمان چرخ ) كمان رعد و كمان چرخ را مرادف قرار داده است . اروين  Irvine  ص 92 كمان چرخ را به  Cross - BAW  ترجمه نموده . نيز ر ك به الرّعادات در دوزى ، ذيل رعد .\r\n","page_name":" 423 ","page_number":433},
  {"content":"\r\n\r\nو در اين سال ، مدرسهء عالى و عمارت متعالى كه مهد عليا گوهرشاد آغا در شمال شهر در سر پل انجيل ساخته بود تمام شد و آن عمارتى است كه در معمورهء عالم شبيه و نظير ندارد و بلندرايان بالادست لطافت و متانت آن عمارت را مطمح نظر اهتمام ساخته رفعتى بخشيده‌اند و پايهء حرفت را چنان بلند گردانيده كه اگر شرح و تعريف آن را دبير روشن‌ضمير ديوان سپهر برين به قلم گوهربار از زرحل خورشيد بر لوح سيمين ماه انور تحرير كند هم درخور بود و اگر سخن طرازان سواد هفت كشور كه كواكب ثواقب آسمان بلاغت‌اند به خامهء دررنثار انصاف از سياهى ديدهء جهان بر بياض كافورى چشم نگارنده هم لايق باشد و شايد كه شمه‌اى از وصف آن به اين ابيات بيان توان كرد :\r\nقطعه\r\n عقل تا ديد آن بنا از بيت معمور فلك * هرزمان در حيرت افتد كاين كدام است آن كدام\r\nربع‌مسكون از جوار اين همى يابد خبر * سقف مرفوع از ستون آن همى گيرد قوام\r\nمهر و مه را از براى خشت آن مىساختند * اين يكى از زر پخته و آن يكى از سيم خام\r\nبوده از شكل هلالش دوش گردون ناوه‌كش * و آفتابش روز و شب اندر گل اندائى بام\r\nشد شفق شنگرف و گردون كاسه‌هاى لاجورد * مهر و ماهش شمسه و نقاش چرخ خويش كام \r\nو چون آن عمارت عالىمقام به حسن اهتمام آن بانوى نيك‌نام لطف اتمام يافت و در غايت لطافت زيب و بها و رونق و صفا پذيرفت ، حضرت خاقان سعيد مصلحت چنان ديد كه پيش از اجلاس اهل تدريس و تعيين اصحاب استفادت و\r\n\r\n","description":"","footnote":"","page_name":" 424 ","page_number":434},
  {"content":"\r\n\r\nتحصيل جمعها در آن بقعهء دلگشا و مقام جانفزا نماز جمعه به ادا رسانند و بر فراز منبر كه با منبر نه پايهء سپهر دعوى برترى داشت خطبهء عالى به نام خجسته فرجام آن حضرت موشّح گردانند و خطيب آن‌جا شيخ شهاب الدين بن شيخ ركن الدين بن شيخ الأسلام شيخ شهاب الدين البسطامى مقرّر شد و جمعهء هشتم صفر فرمانفرماى اقاليم بحر و بر به آن بقعهء منور تشريف حضور ارزانى فرمود و شيخ شهاب الدين مذكور به اداى خطبه قيام نمود و خطبهء بليغ به آوازى مليح و لهجهء شيرين ادا كرد .\r\nامّا در اثناى خطبه ناگاه چند ناله و آه بىجايگاه كشيد و حضرت خاقان سعيد را آن حالت و حركت به غايت ناملائم نمود و چون از آداب و شرايط نماز و عرض نياز به درگاه پادشاه كارساز فارغ شد ، حكم به عزل شيخ شهاب الدين فرمود و مولاناى اعظم شمس الدين محمد بن اوحد « 140 » به خطابت معين گشت .\r\nمصرع\r\n خطبه‌ها در هفت كشور جز به نام او مباد \r\nو در اين سال ، امير خواجه يوسف ولد الياس خواجه كه حضرت خاقان سعيد ولايت سلطانيه و قزوين و ابهر و زنجان ، از حدود رى تا نواحى دار الملك تبريز ، به او عنايت كرده بود وفات يافت و بيست و دوم ربيع الثانى در سلطانيه مدفون شد .\r\nآرى\r\nمصرع\r\n سلطانى و سلطانيه بگذاشتنى است \r\nآن حضرت حكومت ولايات مذكوره را به جانب امير محمد ميرم كه برادر خواجه يوسف بود تفويض و عنايت فرمود .\r\n\r\n\r\n","description":"","footnote":"\r\n( 140 ) . حبيب السير ( ج 3 جزو 3 ص 147 ) [ شمس الدين محمد 
  ] : اوحد ( به‌جاى بن اوحد يعنى به اضافت ابنى ) ، نسخه : بن مولانا وحيد الدين واحد . وفاتش مذكور است [ در ضمن متوفيات سال 838 
  ] .\r\n","page_name":" 425 ","page_number":435},
  {"content":"\r\n\r\n\r\nولادت با سعادت ميرزا سلطان عبد اللّه در شيراز\r\nحق سبحانه و تعالى ، شاهزادهء عالىجناب ميرزا سلطان ابراهيم را بيست و هفتم رجب در دار الملك شيراز فرزند سعادتمند كرامت فرمود و به سلطان عبد اللّه موسوم شد و در آن زمان ممالك حضرت خاقان سعيد در غايت رفاهيت و آبادانى بود به تخصيص دار الملك شيراز كه بر مصر و شام مباهات مىنمود و چون آن مولود عاقبت محمود عرصهء عالم را به يمن وجود شريف مشرف فرمود و ميرزا سلطان ابراهيم را در آن زودى شاهزاده اسماعيل سلطان از عالم رفته بود به يمن مقدم سلطان عبد اللّه غايت نشاط و كمال انبساط ظاهر فرمود و بزم پادشاهانه و جشن خسروانه مهيا ساخت و به نفس شريف سايهء التفات بر ترتيب آن طوى بزرگ انداخت و مجلس عيش و خرّمى و بزم نشاط و بىغمى به‌سان بهشت برين و نمودار نگارخانهء چين آراسته شد . مطرب بنشست و ساقى برخاست . ساقيان ظريف لاله‌روى بادهاى لطيف مشگبوى نرگس‌آسا در جامهاى زرين بر دست گرفته از كمال صفا و روشنى در روى ماه‌پيكرشان عكس ساغر چون صورت در آيينه پديد مىآمد و از غايت نازكى گل عارض آفتاب انوارشان از آسيب نفس حريفان مجلس چون عارض گل به دم باد خزان آزرده مىگشت و جام صافى مانند [ آب 
  ] « 141 » بسته و شراب لعل بر شكل ياقوت گداخته مىنمود و مغنيان خوش‌الحان آواز رود و سرود به چرخ چنبرى رسانيدند چنانچه از سماع نواى روح‌افزايشان زهره بر بام آسمان در چرخ آمد و چرخ از غايت حيرت نظارهء آن مجلس زمين كردار پابرجا ماند . نسيم عطر مشام\r\n\r\n\r\n","description":"","footnote":"\r\n( 141 ) . در نسخ ديگر هم به ظاهر نبود كه ضبط كرده نشد . ظاهر است كه كلمهء آب از اصل افتاده است .\r\nخواجه عميد لونمكى ( لونكى ، ر ك به مجلهء ارمغان سال دهم ص 572 گفته است : آتش تر به آب بسته فگن ، انورى راست :\r\n آتش سيّال ديدستى در آب منجمد * ور نديدستى بخواه از ساقيانش ساغرى \r\n( كليات ص 372 )\r\n","page_name":" 426 ","page_number":436},
  {"content":"\r\n\r\nجان روحانيان افلاك را معطّر مىگردانيد و بخار و بخور عنبر و عبير و بوى عود قمارى و مشك اذفر حلهء حيات جاويد در تن جان بر باد دادگان اسيران خاك مىپوشانيد و شعراى فصيح اللّسان و ندماى مليح البيان از ابر طبع چون آتش و آب درهاى آبدار نظم بديع و نثر غريب در مجلس انس نثار مىكردند و به حلاوت لطايف طرب‌انگيز و لطائف ظرائف رنگ‌آميز رونق و طراوت مجلس يكى هزار مىشد و به غرايب بيان چون سحر حلال و بدايع سخنان چون آب زلال جام فرح در كام روح حاضران مىريختند و بادهء خوشگوار كار طرب و نشاط را آب مىداد و گره غم و اندوه از دلهاى تنگ مىگشاد .\r\nبيت\r\n حبذا بادهء طرب‌انگيز * كرده بازار عيش و عشرت تيز\r\nاز صراحيش اگر نباشد بند * رود از لطف تا به چرخ بلند\r\nگر ازو قطره‌اى چكد بر سنگ * همچو ياقوت سرخ گيرد رنگ\r\nمست ازو گر نگشت ساغر هم * از چه از دست مىشود هردم \r\nو چند روز بزم دل‌فروز عيش و نشاط به نيكوترين وجهى روى نمود و ميرزا سلطان ابراهيم دست دريانوال به بذل كرايم اموال برگشود و اكابر و اشراف و صناديد اطراف به عين عنايت ملحوظ و به حسن رعايت محظوظ شدند و شرح آن‌كه اين ميرزا سلطان عبد اللّه چندگاه در ملك فارس پادشاه بود و مدتى در سمرقند سلطنت فرمود خواهد آمد ان شاء اللّه تعالى .\r\nو در اين سال ، به سعادت و اقبال ، ششم ماه ذى قعده ، ميرزا علاء الدوله دختر امير يادگار شاه ارلات بيگيگه « 142 » نام را در عقد نكاح آورد و حضرت خاقان سعيد و جناب ميرزا بايسنغر طويهاى به عظمت فرمودند و آنچه اسباب بهجت\r\n\r\n\r\n","description":"","footnote":"\r\n( 142 ) . نسخ : بيكه ، بيكيه - دو نسخه : زينب سلطان ، روضة الصفا : زينت بيگم ( ج 6 ص 212 ) .\r\n","page_name":" 427 ","page_number":437},
  {"content":"\r\n\r\nو سرور و فرح و حضور تواند بود به ترتيب آن اشارت نمودند و چون چشمهء زرين آفتاب مانند چشمهء آب حيوان پردهء ظلمات بر روى كشيد و آينهء مصقول خورشيد در غلاف مغرب مستور شد و خسرو انجم سپاه ماه كلاه زرين بر سر نهاد و بر سرير زمردين‌سپهر بار داد ، حضرت خاقان سعيد فرمود تا اسباب ضيافت براى ترتيب زفاف و نظم عقد آن دو گوهر شب‌چراغ جمع كردند و مجلس شادمانى را زيب و آرايشى هرچه لايق‌تر و ترتيب و تزيين هرچه درخور ارزانى داشتند و آن شب را به افروختن مشاعل و مصابيح مهر انوار چون روز روشن گردانيد و آن بزم را به آيين هرچه تمامتر به اتمام رسانيدند .\r\nو در هفتم ماه ، اميرزاده محمد جهانگير بن ميرزا محمد سلطان بن اميرزاده جهانگير بن سلطان صاحبقران كه به عزّ مصاهرت حضرت خاقان سعيد سرافراز بود ، شاهباز روحش در هواى گلشن صدق پرواز كرد « 143 » و آن حضرت را فراق شاهزاده ملول و محزون ساخت و چند نوبت به وثاق او فرموده مراسم عزا و اطعام فقرا و صلات و صدقات به‌جاى آورد و ترويح روح او را ختمات كلام ملك علام خواندند و حضرت اعلى بازماندگان او را دلجويى نموده تربيت و عنايت فرمود .\r\nو در اين ولا ، از فضلاى مجلس همايون ، خواجه نظام الدين عبد القادر كه ربيب اخى شيخ على صراف بود « 144 » و در بارگاه پادشاه اسلام در سلك مقربان نتظام داشت از اين دار ملال ارتحال نمود .\r\nبيت\r\n از اين رباط دو در چون ضرورت است رحيل * رواق و طاق معيشت چه سربلند و چه پست \r\n\r\n\r\n","description":"","footnote":"\r\n( 143 ) . براى ميرزا محمد جهانگير ر ك به شجرات زمباور شجرهء . در روضة الصفا ( ج 6 ص 212 ) به‌جاى ذكر موت اميرزاده محمد جهانگير ، ذكر وفات ميرزا پير محمد بن ميرزا عمر شيخ آورده شده است .\r\n( 144 ) . احتمال دارد كه اين شيخ على آن كس است كه مذكور است بر [ قبل 
  ] به نام شيخ على قزاق .\r\n","page_name":" 428 ","page_number":438},
  {"content":"\r\n\r\nو امير محمد درويش كه داروغگى دار السلطنهء هرات مفوّض جانب او بود و شرف قرابت نسبت با حضرت ثابت داشت جهان فانى را به ضرورت گذاشت و آن حضرت منصب او را به ولد او امير سلطان « 145 » ابو سعيد كه جوانى رشيد بود عنايت فرمود . و در آخر همين سال ، از جانب آذربايجان و عراق خبر آمد كه امير شاه محمد * ولد امير قرايوسف را امير بابا حاجى همدانى به قتل آورد و در تمام آن ممالك گرد فتنه برخاست .\r\nمصرع\r\n دست فلك تيغ جفا آخته \r\n\r\nوقايع سنهء سبع و ثلاثين ذكر وفات شاهزادهء عالىجناب ميرزا بايسنغر بهادر\r\nاز معظم وقايع اين سال ارتحال سلطان عالىجناب غياث السلطنة و الدين ميرزا بايسنغر بود و در اين ولا ، بعضى از آيين پادشاهى و قوانين شاهنشاهى و حسن فضايل و لطف شمايل و ادراك كامل و فطانت شامل آن جناب به قلم تحرير و نقش تقرير نقش‌پذير خواهد شد . *\r\nميرزا بايسنغر پادشاهى بود به رفعت منقبت و قوت سلطنت از تاجداران روزگار و تخت‌نشينان جم اقتدار افسر مثال بر سرآمده و به قدم همت بلند فرق فرقد را تخت‌آسايى سپر گردانيده هلال كه در علو منزلت با سپهر برين پهلو مىسايد در قصر جلال او سزاوار صفّ نعال آمد و خورشيد كه با شمشير آتشبار ممالك شرق و غرب مىگشايد ، به سلاحدارى صفدران ذرّات عدد او افتخار نمود . هماى همايون عدلش در بسيط جهان چنان پروبال گشود كه از جلاجل باز كبك درى دانه به منقار بيرون آورد و سحاب دست سخاپرورش چنان گوهربار شد كه صحن زمين از عكس جواهر گوناگون به‌سان سقف گردون گشت . نسيم كرمش اگر بر اشجار\r\n\r\n\r\n","description":"","footnote":"\r\n( 145 ) . روضة الصفا ( ج 6 ص 213 ) : على سلطان .\r\n","page_name":" 429 ","page_number":439},
  {"content":"\r\n\r\nجان گذشتى همه درختان به جواهر ثمين بارور گشتى . خسرو سيارگان اگر آستين‌وار به شرف دستبوس او اختصاص يافتى علم صفت زبردست كيوان جا گرفتى و اگر لمعه‌اى از پرتو تجلى راى انوار او به پيكر ماه رسيدى سرمايهء نور تا صبح روز نشور به آفتاب جهانتاب بخشيدى و تا پير پرتدبير جهان گشتهء فلك نداى\r\nشعر\r\n احسن اذا كان امكان و مقدرة * فلن يدوم على الأحسان امكان « 146 » \r\nبه گوش هوش او رسانيده بود ، در چمن دولت خويش جز نهال احسان نمىنشاند و تا تغير احوال ليل و نهار و تبدّل دولت و انتقال در ضمير منير او جايگير شده بود صحايف آمال اهل سؤال جز به عين عنايت و اجابت نمىخواند و با اين فضايل حميده و خصايل پسنديده در همه احوال مجالست اصحاب كمال و مخالطت اهل علم و ارباب فضل بر خود فرض عيّن و عين فرض مىدانست و در اقامت مراسم تكريم اين طبقهء كرام و تقديم مناظم اجابت مرام اين طايفهء عظام غايت عنايت و نهايت رعايت به ظهور آوردى و اصداف اسماع جهانيان به لآلى مآثر مأثورهء او مشحون شد وصيت صدق عنايت و آوازهء حسن رعايت او به حال اهل فضل و هنر به اطراف هفت كشور و اقاليم بحر و بر رسيد و چون تاب آفتاب عالم‌آراى و مانند نسيم صباى جهان‌پيماى بر عالميان واضح گرديد و خردمندان فاضل و هنرمندان كامل از اطراف‌واكناف عالم دولت مثال روى اميد به درگاه معظم آوردند و پيوسته علماى وافر درايت و بلغاى متواتر دراست كه پشت سپاه دانش و روى لشكر فضل و سرافرازان عالم علم و پيشوايان اهل خرد و صدرنشينان مجالس علوم عقلى و نقلى بودند به حضرت افاضل‌مآب آن پادشاه عالىجناب مىرسيدند و خاك بارگاه او را سرمه كردار در چشم مىكشيدند و آستانه‌وار ملازم در قصر همايون مىشدند و به\r\n\r\n\r\n","description":"","footnote":"\r\n( 146 ) . از نونيهء ابو الفتح بستى است . ر ك به مجانى الأدب ج 4 ص 66 .\r\n","page_name":" 430 ","page_number":440},
  {"content":"\r\n\r\nشرف مجالست اختصاص مىيافتند و به واسطهء كمال كرم و بذل نعم و خوش‌سخنى و تازه‌رويى مطيع و منقاد او مىگشتند و ملوك جهان و پادشاهان عالم‌ستان از مشاهدهء عظمت و جلالت اسباب سلطنت و فر و شكوه شهريارى و انتظام امور جهاندارى و تمهيد قواعد احسان او انگشت تحير به دندان مىگزيدند .\r\nو انواع هنرمندان * و پيشه‌وران را به نوعى تربيت فرمود كه هريك وحيد زمان و يگانهء دوران شدند و مولانا شمس الدين الهروى * شاگرد مولانا معروف خطاط بغدادى را به حسن تربيت به آنجا رسانيد كه بسيار از خطوط خويش به نام قبلة الكتاب ياقوت المستعصمى كرده مبصران جهان به خط ياقوت قبول كردند و همچنين مولانا جعفر تبريزى * در انواع خطوط به تخصيص نسخ و تعليق خواجه مير على ثانى بود و امروز مولانا ظهير الدين اظهر و مولانا شهاب الدين عبد اللّه و مولانا جلال الدين شيخ محمود شاگردان مولانا جعفر لانظير عصرند و بىتكلّف اين جماعت در علم و عمل خطوط ستّه\r\nمصرع\r\n ابن مقله ، صيرفى « 147 » وقت ، ياقوت زمان \r\nاند ، آن ملكهء روحانى را به صدق همت و فرط مداومت به اقصى مدارج امكان رسانيدند .\r\nبيت\r\n سنان قلم در سه نون بنان * چو گيرند حيران بماند جهان\r\nچو انگشت را داس‌وش خم دهند * بسى خرمن از فضل برهم زنند\r\nعطارد شود خوشه‌چين از شغف * نبينى كه در خوشه يابد شرف « 148 » \r\n\r\n\r\n","description":"","footnote":"\r\n( 147 ) . خواجه عبد اللّه صيرفى شاگرد سيد حيدر است در نسخ و وى شاگرد ياقوت است و سلسلهء شاگردى خطاطان خراسان به خواجه مىرسد ( حالات هنروران ص 12 ) .\r\n( 148 ) . يعنى شرف عطارد در سنبله است . ر ك به فرهنگ آنندراج ج 2 ص 543 ، ذيل شرف .\r\n","page_name":" 431 ","page_number":441},
  {"content":"\r\n\r\nو در باقى فنون اقسام قلم‌گذارى و رقم‌نگارى از تصوير و تذهيب و ساير شعب و تفاريع آن به غايت قصوى رسانيده از درجهء عليا گذرانيدند .\r\nبيت\r\n به صورتگرى چون برآرند دست * شود عقل مدهوش و فرزانه مست\r\nنمايند صد سحر جادو شكار * ز يك نوك مو همچو مژگان يار\r\nور آهنگ تذهيب و جدول كنند * سزد زر خورشيد اگر حل كنند\r\nوگر شمسه « 149 » و لوح و پرگارشان * به گردون برد بخت بيدارشان\r\nملك‌شان دهد تحفه از روى مهر * زر انجم و لاجورد سپهر \r\nو جلد ساختن و باقى نقوش و صنايع پرداختن چنان نازك و زيبا شد كه همانا در ازمنهء سابقه به سعى ملوك سالفه كمتر ميسر شده باشد و باقى حرفه‌ها زرگرى و نجّارى و خاتم‌بندى و حدادى از آنچه در خيال مردم گذرد زياده‌تر شد و آن‌جناب مجموع فضلا و هنرمندان و پيشه‌وران را به مواجب انعامات و مواهب عنايات به نوعى خوشوقت داشت كه بيش از آن امكان ندارد و امور ديوانى و اسباب جهانبانى در غايت انتظام سرانجام يافت .\r\nالقصه شاهزاده باوجود اين كمالات پيوسته شغف تمام به شرب مدام داشت و زندگانى را اگر همه يك‌دم بودى بىمى لعل‌فام حرام مىپنداشت و چون نرگس و لاله هميشه در هواى جام و پياله بود و به‌سان لب لعل جانان بىراح ريحانى و شراب ارغوانى دهان نمىگشود و از صباح تا رواح بىجام راح و خوبان ملاح و دلبران صباح به سر نمىبرد و مدام از شام تا بام بىساقى گل‌اندام و مطرب شيرين مقام به پايان نمىرسانيد * تا شرابهاى گران در مزاج شريف و عنصر لطيف تصّرف تمام كرد و اعضاى رئيسه كه بر قانون اعتدال مستقيم احوال بود مايل به انحراف شد\r\n\r\n\r\n","description":"","footnote":"\r\n( 149 ) . قرص زراندود ( فرهنگ آنندراج ) به ظاهر مراد از  Artislic Palette \r\n","page_name":" 432 ","page_number":442},
  {"content":"\r\n\r\nو چندان‌كه طبيبان نصيحت مىنمودند ، شاهزاده از جام باده و ساغر عشرت جرعه‌اى كم نمىفرمود و غذا به غايت كم تناول مىنمود . مثلا در ماهى زيادت از نصف متّصل مشغول بود و چون ترك فرمودى پنج شش روز مخمور بودى و روزى دو سه ملازمت حضرت خاقان سعيد نمودى و باز به مقتضى العود احمد بر سر حرف اول رفتى و شيشه و صراحى را بند گشودى تا سبب مدام مرض قوى گشت و ضعف بسيار بر مزاج مستولى شد و به نور يقين دانست كه كار ديگرست و دامن مشيت در قبضهء قضا و قدر . آرى بر شاخسار فطرت گل رخسارى كجا شگفت كه دبور ادبار حوادث آن را بر خاك بىباكى نريخت . عقود احوال كدام وقت انتظام يافت كه باز به اشارت سرانگشت آجال از هم فرونگسيخت .\r\nفى الجمله ميرزا بايسنغر صبح شنبه هفتم * جمادى الأولى عالم فانى را وداع كرد و به سراى باقى رحلت نمود و عمر او سى و هفت سال و چهار ماه بود « 150 » و تا جهان هست سلطانى چو او بر تخت سلطنت ننشسته و سروى به اعتدال او بر جويبار مملكت نرسته .\r\nبيت\r\n به كوشش چو رستم به بخشش چو حاتم * به حكمت چو هرمس ، دلاور چو حيدر \r\nحضرت خاقان سعيد چون خبر واقعهء ناگاه شنيد به فراق فرزند سعادتمند نيك تنگدل و به غايت محزون شد و قطرات عبرات بر صفحات و جنات مىريخت و چون رعد و برق از آه و فغان آتش در جهان مىانداخت و بيم آن بود كه از اين واقعهء هولناك و مصيبت سهمناك آينهء قمر بىنور گردد و دست عطارد قلم شود و مزهر\r\n\r\n\r\n","description":"","footnote":"\r\n( 150 ) . ر ك به ضميمهء اورينتل كالج ميگزين ماه مئى سنه 47 ؟ ص 35 ببعد . [ دو رقم اول اين سال در چاپ محو شده است 
  ] .\r\n","page_name":" 433 ","page_number":443},
  {"content":"\r\n\r\nزهره از پرده بيفتد و تيغ آفتاب در قراب تورات بالحجاب « 151 » زنگار گيرد و حسام بهرام در نيام ظلام شكسته شود و محكمه « 152 » بر مشترى تنگتر از حلقهء انگشترى آيد و ايوان كيوان به دوده « 153 » اندوده گردد .\r\nبيت\r\n شد وقت كه وقت در سر آيد * سيلاب عدم به سر درآيد\r\nشد وقت كه اين چهار حمّال * بنهند محفهء مه و سال\r\nشد وقت كه مركبان انجم * هم نعل بيفكنند و هم سم « 154 » \r\nو در آن صبح ، صيحهء صبح محشر از عالم اصغر برخاست . ندبه و نفير و نوحهء امير و وزير و صغير و كبير گوشواره كنگره كيوان گشت و آواز فغان و زارى از اوج سپهر زنگارى بگذشت و آن ايام هنگام زمستان و موسم برف و باران بود و آفتاب عالم‌تاب از حجاب سحاب روى جهان‌آرا نمىنمود و ابر چون ماتم‌زدگان پيوسته گريان بود و رعد و برق سوزان و خروشان .\r\nو حضرت خاقان سعيد به باغ سعيد فرمود كه صورت واقعهء هائله آنجا روى نمود و زبان گوهربار آيهء كريمهء  إِنَّا لِلَّهِ وَ إِنَّا إِلَيْهِ راجِعُونَ  « 155 » دررنثار ساخت و به آيين شرع مبين به تجهيز و تكفين پرداخت و تغيير لباس غير گليم برك « 156 » كه بر فرق\r\n\r\n\r\n","description":"","footnote":"\r\n( 151 ) . اشارت است به آيهء 32 از سورهء ص :  فَقالَ إِنِّي أَحْبَبْتُ حُبَّ الْخَيْرِ عَنْ ذِكْرِ رَبِّي حَتَّى تَوارَتْ بِالْحِجابِ . \r\n( 152 ) . محكمه داورىخانه و جاى حك كردن قاضى است . چون مشترى را قاضى فلك گويند او را داورى خانه ثابت كرده است ( ر ك به فرهنگ آنندراج ج 2 جزو 2 ص 302 ) .\r\n( 153 ) . به معنى دودهء چراغ است .\r\n( 154 ) . از تحفة العراقين خاقانى ( مقالهء اولى و هى تسمّى بعرائس الفكر ) .\r\n( 155 ) . سورة البقرة 156 .\r\n( 156 ) . قسمى از پشمينه كه آن را از پشم شتر بافند و درويشان از آن قبا و كلاه سازند ( فرهنگ آنندراج ) .\r\n","page_name":" 434 ","page_number":444},
  {"content":"\r\n\r\nهمايون نهاد به امرى ديگر رخصت نداد و چون نقش غفران‌مآب مكمل شد ، هم در باغ سفيد نماز جنازه گزاردند و آن حضرت در باغ توقف نموده امراى كبار و اشراف روزگار نعش را برداشتند و در آن‌وقت مملكت خراسان به تخصيص دار السلطنهء هرات چنان معمور بود كه زيادت از آن در آيينهء گمان صورت نمىبست . از درون باغ سفيد تا مدرسهء گوهرشاد آغا كه مدفن شاهزاده آنجا مقرّر بود غلبه و ازدحام به مرتبه‌اى بود كه در هيچ زمان پيش از آن نشان نتوان داد و تمام خواص و عوام تغيير لباس كرده سياه بر سر بستند و همهء راه از دود آه و لباسهاى سياه به‌سان شبهاى هجران تيره و تاريك بود و نعش شاهزاده در محفّه و هودج نهاده به عظمت و آيين تمام به مدرسه و گنبد عالى رسانيدند و چون گنج به خاك تيره سپردند .\r\nبيت\r\n عبرت‌پذير شو هم ازين خاك كاندرو * شهزاده‌اى است كاز همه شاهان يگانه است \r\nروز ديگر حضرت خاقان سعيد به رسم تعزيت در باغ سفيد بنشست و امراى كبار به ترتيب آش برخاستند و سادات عظام و علماى كرام و صناديد عالم و اكابر بنى آدم به مجلس همايون حاضر مىشدند و حافظان كلام اللّه ختمات كلام ملك علام به ادا مىرسانيدند و آن حضرت مدت چهل روز هرروز بر مسند خلافت و مستقر سلطنت مىنشست و مشاهير ايران و توران و اعاظم ربع‌مسكون بر درگاه همايون جمع بودند و هرروز يك دو شاعر ماهر مرثيه‌ها به موقف عرض و محل انها مىرسانيدند . از آن جمله مولانا سيف الدين نقاش كه واحدى تخلص مىكرد مرثيه‌اى نيكو گفته است و مرثيه اين است :\r\n\r\n","description":"","footnote":"","page_name":" 435 ","page_number":445},
  {"content":"\r\n\r\nمرثيه\r\n چندان‌كه چرخ گشت به دوران روزگار * نقش وفا نيافت بر ايوان روزگار\r\nهمكاسهء شراب فنا بايدش شدن * هركس كه خورد لقمه‌اى از خوان روزگار\r\nدر دفتر زمانه برات نجات نيست * اين مردمى مجوى ز ديوان روزگار\r\nاز پا فتاد رستم دستان و جان نبرد * از دست مكر و حيله و دستان روزگار\r\nاز روزگار جامهء جان چاك شد دريغ * دستم نمىرسد به گريبان روزگار\r\nدر روزگار هيچ حياتى نمانده است * گويى كه رفته است ز تن جان روزگار\r\nدل در جهان مبند وگر نيست باورت * بنگر يكى به حالت سلطان روزگار\r\nجمشيد وقت بود و فريدون اين زمان * داود عهد بود و سليمان روزگار\r\nخرگاه بىطراوت و افتاده تخت خوار * گويند هرزمان چو من اعيان روزگار\r\nشهزاده بايسنغر عالىجناب كو * جمشيد را چه آمد و افراسياب كو\r\nخورشيد زرد گشته و لرزان از اين عزاست * اى ابر خون‌گرى اگرت ذره‌اى حياست \r\n\r\n","description":"","footnote":"","page_name":" 436 ","page_number":446},
  {"content":"\r\n\r\n رفت آن‌كه بود جامهء شاهى به قدّ او * برلاس اگر پلاس به بر مىكند رواست\r\nاو بود روشنايى چشم و چراغ ملك * شمعى چون او زدودهء چنگيز خان نخاست\r\nروباه فتنه باز برآورد سر ز خواب * آن شاه شير حملهء بيدار دل كجاست\r\nخنجر به خود فروشد و شمشير خون گريست * پشت كمان شكست و نشد كار تير راست\r\nبىجان شده نيزه و پيچان شده كمند * قد فلك ز بار مصيبت چنين دوتاست\r\nكاخ و سرا به همت عالى تمام كرد * بگذاشت اين سرا و كنون شاه آن سراست\r\nباغ سفيد همچو هنر بىفروغ شد * اين هم نشان طالع و بخت سياه ماست\r\nجمعند اهل بار ولى نيست شاه بار * وز هرطرف به ناله و فرياد اين صداست\r\nشهزاده بايسنغر عالىجناب كو * جمشيد را چه آمد و افراسياب كو\r\nشهباز روح او چو برآمد به صبح‌دم * در كام روزگار فروبست صبح‌دم\r\nبا صد هزار ديدهء روشن سپهر پير * بر وى همى گريست در آن وقت صبح‌دم\r\nشاهان روزگار و اميران نامدار * گشتند بىوجود شريفش همه عدم \r\n\r\n","description":"","footnote":"","page_name":" 437 ","page_number":447},
  {"content":"\r\n\r\n بىپرتو جمال عزيزش برادران * افتاده‌اند جمله چو يوسف به چاه غم\r\nدر پيش طبع روشن او تيره بود و خار * آيينهء سكندر و آيين جام جم\r\nخط خاك كرد بر سر و كاغذ به باد رفت * جدول به خون نشست و سيه شد رخ قلم\r\nسنجق بريده پرچم و بركنده طوق موى * گيسو گشاده بيرون و افتاده چون علم\r\nسرناى و ناى با دل صدپاره همچو كوس * در ناله و فغان و نفيرند دم‌به‌دم\r\nبىمجلس مروح او چنگ و عود و نى * گويند اين رموز به نوبت به زيروبم\r\nشهزاده بايسنغر عالىجناب كو * جمشيد را چه آمد و افراسياب كو\r\nامروز بىدو گوهر آن گوش ، چون سحاب * افتاده از دو ديدهء مردم در خوشاب\r\nبىاو نمانده در همه آفاق روشنى * عالم سياه شد چو فرورفت آفتاب\r\nدر بر فكنده ماه لباس سياه شب * افتاده آسمان چو دل من در اضطراب\r\nبىدست شاه جمله سيه‌پوش گشته‌اند * شاهين و چرخ و باز در اين بوم چون غراب\r\nدلها خراب گشت از اين درد واحدى * تاريخ اين قضيه طلب از « دل خراب » \r\n\r\n","description":"","footnote":"","page_name":" 438 ","page_number":448},
  {"content":"\r\n\r\n يا رب چه حالت است و ندانم چه مىشود * باور نكردمى اگر اين ديدمى به خواب\r\nسرها نهاده‌اند براين در سران ملك * ديگر نمىروند از اين در به هيچ باب\r\nدر بارگاه چون‌كه نديدند شاه را * كردند جمله از دل پردرد اين خطاب\r\nشهزاده بايسنغر عالىجناب كو * جمشيد را چه آمد و افراسياب كو\r\nگر او برفت شاه جهان باد در امان * گر گوهرى شكست بماناد بحر و كان\r\nسلطان معين دولت و دين شاهرخ كه باد * بر تخت ملك با دل فرخنده جاودان\r\nيا رب به حق حرمت اولاد فاطمه * صبرى بده به بيگم غمگين و ناتوان\r\nبىاو نمانده در تن پاكش حيات هيچ * مشكل بود حيات كسى را كه نيست جان\r\nزين حال صعب و واقعهء جانگداز زود * پيغام بر نسيم به نزد خدايگان\r\nخاقان روزگار الغ بيگ آن‌كه هست * جاى كمينه چاكر او فرق فرقدان\r\nعبد اللطيف گلبن بستان مملكت * مقبول طبع روشن و سلطان انس و جان\r\nسلطان دهر شاه براهيم كاز علو * بر تخت فارس تا به ابد باد كامران \r\n\r\n","description":"","footnote":"","page_name":" 439 ","page_number":449},
  {"content":"\r\n\r\n آن رستم زمانه و اسفنديار عهد * جوكى بهادر آن‌كه بود صفدر زمان\r\nدايم به تخت مملكت و مسند پدر * سلطان علاى دولت و دين باد شادمان\r\nسه كوكب منير كه هستند وارثش * دارد نگاهشان به كرم خالق جهان \r\nو مدت چهل روز در اين واقعهء جانسوز امراى حضرت از مراسم تعزيت آنچه مناسب دولت بود به‌جاى آوردند و حضرت خاقان سعيد عنان صبر و قرار از دست اختيار داده آرام نمىيافت و به سوز سينهء آتشبار آب از ديده مىريخت و مىگفت :\r\nبيت\r\n كار من از دست اختيار به در شد * حاصل عمرم همه هبا و هدر شد\r\nباز عمارت‌پذير كى شود اين دل * خانه كه طوفان گرفت و زير و زبر شد\r\nاين همه بر من قضا نوشت و قدر خواست * كيست كه او مانع قضا و قدر شد \r\nاركان دولت و اعيان حضرت زمين خدمت بوسيده عرضه داشتند كه سايهء چتر هماىآسا تا انقراض دوران بر سر جهانيان سايبان امن‌وامان باد . تدارك هرفائت ممكن است و بازآمدن غايب جايز مگر ادراك جان رفته و ملاقات روح مفارقت كرده كه مجموع عقلاى روزگار در تدبير اين كار جز رضا به قضا چاره نديدند و غير از آن‌كه زمام ارادت به قبضهء تقدير دهند انديشهء ديگر نتوانستند ،  لا يَسْتَطِيعُونَ حِيلَةً وَ لا يَهْتَدُونَ سَبِيلًا  « 157 » . آن حضرت نصايح دولتخواهان به سمع رضا اصغا نموده فرمود كه تمام خلايق لباسها كه تغيير داده بودند انداخته جامه‌هاى معهود پوشيدند و آن حضرت پرتو التفات بر تدبير مهمات مملكت انداخت و نخست فرمود\r\n\r\n\r\n","description":"","footnote":"\r\n( 157 ) . سورة النساء 98 .\r\n","page_name":" 440 ","page_number":450},
  {"content":"\r\n\r\nكه متروكات شاهزادهء مرحوم را كما فرض اللّه ميان ورثه « 158 » قسمت نمودند .\r\nو شاهزادهء مرحوم را سه پسر بود : ركن ميرزا علاء الدوله و قطب الدّين ميرزا سلطان محمد و معز الدّين ميرزا ابو القاسم بابر كه آفتاب از فروغ جبين سلطنت‌نماى ايشان اقتباس نور مىكرد و مشترى از عكس ناصيهء همايونشان نصاب سعادت به جهانيان مىرسانيد . دلايل رشد و نجابت از صفحات احوال ايشان واضح و مخايل كمال فطانت در محاسن افعالشان لايح و هم در زمان صبى و اوان نشوونما نسيم صباى جهانگشايى از بساتين شمايل پسنديدهء ايشان به مشام جان مىرسيد و اختر سعادت پرتو از افق جبين مبين ايشان طلوع مىكرد و هريك به عنايت الهى بر سرير سلطنت و پادشاهى فرمانفرما شدند و سالها در خراسان و عراق و ساير ممالك آفاق پادشاه بودند چنانچه شرح احوال هريك در سالهاى آينده خواهد آمد ان شاء اللّه تعالى وحده .\r\nو حضرت خاقان سعيد تمام ولايات كه سيورغال شاهزادهء مرحوم بود به جانب ركن الدين ميرزا علاء الدوله عنايت فرمود و راه و رسم ديوان اعلى كه مفوّض به جانب مغفرت‌مآب بود به ميرزا علاء الدوله رجوع نمود « 159 » و فرزندان ديگر را بعد از آن‌كه حصهء ميراث خود گرفته بودند مرسوم و انعام و مواجب و اكرام مقرر داشت « 160 » و چشم عنايت و نظر مرحمت بر احوال ايشان گماشت .\r\nو پيش از اين ميرزا محمد جوكى بهادر به موجب فرمان عازم جانب ولايت گرمسير و افغان شده بود و در آن بلاد و ديار آثار تسلط و اقتدار به ظهور آورد و چون خبر واقعهء برادر اكبر استماع نمود اندوه و اضطراب بسيار اظهار فرمود و بىصبر و قرار متوجه پايهء سرير اعلى شد و به شرف تقبيل انامل فياض سرافراز گشت و چندان\r\n\r\n\r\n","description":"","footnote":"\r\n( 158 ) . يعنى سه پسر بايسنغر : ركن الدين ميرزا علاء الدوله ، قطب الدين ميرزا سلطان محمد ، معز الدين ميرزا ابو القاسم بابر .\r\n( 159 ) . روضة الصفا : و فرمان داد كه در ديوان بزرگ به‌جاى پدر مهر زند . ( ج 3 ص 214 ) .\r\n( 160 ) . ايضا : و ميرزا سلطان محمد و ميرزا ابو القاسم را علوفه تعيين فرمود .\r\n","page_name":" 441 ","page_number":451},
  {"content":"\r\n\r\nجزع و فزع نمود كه بيم بود كه از حليهء حيات عارى شود و در لباس ممات متوارى گردد . حضرت خاقان سعيد فرزند دولتمند را به مواعظ پادشاهانه و نصايح خسروانه تسكين و تسلى داد .\r\nبيت\r\n هرآنچه بود قرارى گرفت و تسكين يافت * جهان جوان شد و ياران به عيش بنشستند \r\nو در اين سال به مسامع جلال رسيد كه مرتضاى اعظم مجتباى اكرم ، سيد شرف الدولة و الدين امير مرتضى « 161 » بن المغفور امير سيد على بن المبرور امير سيد كمال الدين بن قدوة السادات امير سيد قوام الدين در ولايت مازندران به شهر سارى وفات يافت و آن مملكت به كلى به‌هم برآمد و حضرت خاقان سعيد ، امير سيد قطب الدين « 162 » محمد را كه فرزند سعادتمند مرتضى مرحوم بود به عين عنايت ملحوظ فرمود و پادشاهى آن ولايت را به جانب او رجوع نمود و فرمان جهان‌مطاع مشتمل بر تفويض سلطنت آن مملكت در صحبت معتمدى به جانب امير سيد محمد ارسال فرمود و جناب سيادت‌مآب نشاط و انبساط نموده فرستاده را رعايت تمام نمود و سادات عظام از اولاد كرام امير سيد قوام الدين كه در آن ولايت بودند از صميم دل انقياد امير سيد محمد نمىنمودند . اما چون عنايت آن حضرت دربارهء جناب مشار اليه دانستند ، بعد از آن خلاف حكم همايون به هيچ‌وجه نتوانستند و زمام اختيار به دست او دادند و سر بر خط تسليم و انقياد نهادند .\r\nو در اين سال ، مولاناى اعظم قدوة اكابر الأمم ، مولانا فصيح الدين\r\n\r\n\r\n","description":"","footnote":"\r\n( 161 ) . از 820 تا 837 ه حكمرانى كرد و پدرش سيد على از 809 تا 820 . كمال الدين به تخت سلطنت نرسيده . قوام الدين المرعشى از 760 تا 781 فرمانروا بود ( زامباور ص 193 ) .\r\n( 162 ) . از 837 تا 856 حكمرانى كرد ( زامباور ص 193 ) .\r\n","page_name":" 442 ","page_number":452},
  {"content":"\r\n\r\nمحمد علا كه از مشاهير علما و نحارير فقها بود ، منتصف جمادى الأخرى در دار السلطنهء هرات وفات يافت و نعش او را به آيين تمام و غلبه و ازدحام به گازرگاه بردند و در مزار [ بزرگوار 
  ] « 163 » به خاك سپردند .\r\n\r\nذكر آمدن ميرزا الغ بيگ گوركان جهت عزاى برادر مرحوم به ولايت خراسان\r\nچون خبر واقعهء ميرزا بايسنغر به مملكت ماوراء النهر رسيد و ميرزا الغ بيگ صفت آن حالت به شرح شنيد كلاه كيانى بر خاك انداخت و خلعت خسروانى چاك زد و از سينهء نالان فرياد و فغان برآورده از چشم خونبار سيل بسيار فروريخت و چند روز مراسم تعزيت اگرچه به تقديم مىرسانيد امّا صبح و شام فرياد و زارى از ذروهء سپهر زنگارى مىگذرانيد و خاطر اندوهگين او به نوعى حزين بود كه به هيچ‌وجه تسكين نمىنمود و بيم آن بود كه خلل به مهمات ملكى راه يابد و شاهزاده عنان عنايت از صوب ضبط ممالك برتابد . اكابر آن ديار به اتفاق امراى نامدار به موقف عرض رسانيدند كه للّه الحمد شاهزاده اعقل سلاطين عالم است و اين قضيه پيش عقلا مسلم كه الفائت لا يدرك . پس ملول بودن از جهت امرى كه تدارك آن ممكن نيست ،\r\nمصرع\r\n گمان مبر كه بود كار مردم عاقل \r\nخاطر شاهزاده اندك تسكين يافت و خبر واقعه در قشلاق بخارا هنگام شدت برف و سرما به آن‌جناب رسيد و در آن زمان امراى نامدار با لشكر بسيار به جانب دشت و مغولستان رفته بودند . ميرزا الغ بيگ چندان توقف نمود كه لشكرها\r\n\r\n\r\n","description":"","footnote":"\r\n( 163 ) . نسخ : مورد الأنوار قطب الأوليا عبد اللّه انصارى قدس سره - حبيب السير ( ج 3 جزو 3 ص 146 ) : در پايان مرقد . . . خواجه عبد اللّه انصارى .\r\n","page_name":" 443 ","page_number":453},
  {"content":"\r\n\r\nمظفر و منصور بازآمدند و از مقدم ميمون بهار و اعتدال ليل و نهار در اطراف باغ و بساتين سبزه و رياحين دميد .\r\nمصرع\r\n دميد گرد لب جوى خط زنگارى \r\nشاهزاده پاى ظفر در ركاب نصرت انتساب آورده عنان عزيمت به جانب مملكت خراسان معطوف ساخت و از اكابر ماوراء النهر جناب شيخ الأسلام خواجه عصام الدّين كه چون آفتاب از غايت اشتهار محتاج تعريف نيست و خواجه افضل الدين كشى و خواجه فضل اللّه ابو الليثى « 164 »\r\nمصرع\r\n هريك يگانه‌اى كه ندارد نظير خويش \r\nملازم ميرزا الغ بيگ به خراسان آمدند و نوزدهم ماه رمضان شاهزادهء عالميان به دولت ملازمت حضرت خاقان سعيد رسيد و آن حضرت فرزند سعادتمند را در آغوش مهربانى كشيد و جراحت تعزيت شاهزادهء مرحوم ميرزا بايسنغر باز تازه شد و اكابر ماوراء النهر به شرف دستبوس مشرف گشته آن حضرت همه را اعزاز و اكرام و توقير و احترام فرمود و ميرزا الغ بيگ آش بزرگ داده شرايط تعزيت به جا آورد .\r\nو چون هلال فرّخ‌فال شوال از افق سعادت و اقبال جمال نمود ، حضرت خاقان سعيد به اداى نماز عيد و آداب آن‌وقت سعيد قيام و اهتمام فرمود و چون عيد اول بود كه شاهزادهء مغفور ميرزا بايسنغر از دار غرور ارتحال نمود ، آن حضرت اشارت فرمود كه آش بزرگ مرتب ساختند و مهد عليا گوهرشاد آغا انواع ترتيب و تكلف پادشاهانه مهيا كرده بود و چند روز پيوسته آشهاى بزرگ دادند و آن حضرت ميرزا الغ بيگ را به انعام و اكرام معزّز و مكرم ساخته و اكابر ماوراء النّهر را به تشريفات و\r\n\r\n\r\n","description":"","footnote":"\r\n( 164 ) . وى استاد مير عليشير بوده براى ترجمه‌اش ر ك به لطائف‌نامهء فخرى ( اورينتل كالج ميگزين نومبر سنه 1931 ) ص 52 .\r\n","page_name":" 444 ","page_number":454},
  {"content":"\r\n\r\nعنايات نواخته اجازت مراجعت ارزانى داشت و ميرزا الغ بيگ بيستم شوال پاى دولت در ركاب استعجال آورده عازم دار السلطنهء سمرقند شد .\r\nدر اين سال ، ميرزا محمد سلطان بن ميرزا محمد جهانگير بن سلطان صاحبقران امير تيمور گوركان رقيه سلطان بنت اميرزاده سيورغتمش بن حضرت خاقان سعيد را در عقد نكاح شرعى درآورده و طوى بزرگ ساختند و مجلس خرم و بزم بىغمى به نيكوتر وجهى پرداختند .\r\nبيت\r\n هروقت خوش كه دست دهد مغتنم شمار * كس را وقوف نيست كه انجام كار چيست \r\n\r\nوقايع سنهء ثمان و ثلاثين ذكر وزارت خواجه غياث الدين سيدى احمد\r\nحضرت خاقان سعيد ، در اين سال ، عنايت فرموده خواجه غياث الدين سيدى احمد بن « 165 » خواجه نظام الدين احمد اندخودى معروف به خواجه سيدى احمد شيرازى را منصب وزارت ارزانى داشت و زمام حل و عقد و قبض و بسط موچهء ديوان اعلى را به قبضهء درايت او بازگذاشت و او به شركت جناب دستور اعظم خواجه غياث الدين پير احمد الخوافى در ديوان نشسته و هم ماه صفر مهر زد و اين خواجه سيدى احمد از بزرگان بلاد ماوراء النهر است به نباهت ذكر و شرف قدر و علو خاندان و رفعت منزلت پدران از اقران ممتاز و مستثنى بود و چون منصب وزارت آن حضرت يافت انوار عدالت او بر اطراف ممالك تافت .\r\n\r\n\r\n","description":"","footnote":"\r\n( 165 ) . براى ترجمه‌اش ر ك به دستور الوزراء ص 357 .\r\n","page_name":" 445 ","page_number":455},
  {"content":"\r\n\r\nو در اين ولا ، امير خليل اللّه « 166 » شروانى از موضع محمودآباد « 167 » عرضه داشت ، در صحبت خالق بردى ، به پايهء سرير اعلى فرستاد و هفتدهم ماه صفر امرا قاصد و عرضه داشت گذرانيده سخن به موقف عرض رسانيدند . مضمون آن‌كه « امير اسكندر تركمان چون بر تمام ولايت آذربايجان فرمان‌روان شده قصد مملكت شروان كرد و حالا به تخريب قلاع و بلاد و تعذيب عباد و عباد مشغول است . اگر حضرت اعلى عنايت فرموده دست ظلم او را از سر اين درماندگان كوتاه گرداند موجب مزيد دولت و سبب بسطت مملكت خواهد بود . » آن حضرت با امرا و اركان دولت مشورت نموده عزم يورش سيم آذربايجان جزم فرمود .\r\n\r\nذكر نهضت خاقان ممالك‌ستان نوبت سيّم به صوب مملكت آذربايجان\r\nچون اخبار طغيان سردار تركمان و تسلط او بر مملكت آذربايجان و تغلّب او بر بلاد شروان به سمع همايون پادشاه ربع‌مسكون رسيد و خسروان هفت كشور و فرمانفرمايان بحر و بر به زمين‌بوس درگاه آسمان جاه او مفاخرت مىنمودند و از مهابت شمشير آبدار و صلابت خنجر آتشبار او زمين كردار سر بر روى آب افكنده بودند دولت و سعادت با بخت همايونش همنشين بود و فتح و نصرت با رايت ظفر نگارش قرين . اعلام دولتش بر كنگرهء   إِنَّا فَتَحْنا   اقاليم الممالك كلها افراخته و كوس سلطنتش طنطنهء\r\nمصرع\r\n امروز زمان دولت ماست \r\nدر خم طاق مقوّس فلك و طاس نگون گردون انداخته نعل سمند باد رفتار و\r\n\r\n\r\n","description":"","footnote":"\r\n( 166 ) . وى است پسر شيخ ابراهيم كه ذكر تزويج دختر ميرزا ابا بكر با او به ذيل وقايع سنهء 824 مذكور است .\r\n( 167 ) . ر ك به ليسترينج ص 176 و 230 .\r\n","page_name":" 446 ","page_number":456},
  {"content":"\r\n\r\nخم كمند تابدارش حلقهء گوش قيصر و طوق گردن خاقان شده و غبار موكب منصور در سرمهء چشم كسرى و توتياى ديدهء فغفور گشته صورت واقعه كه والى شروان عرضه داشت نمود بر خاطر كوه وقار به غايت گران و دشوار بود و مردم كوتاه‌نظر را در آينهء خيال چنان مىنمود كه چون ميرزا بايسنغر از ميان رفت مجال جدال و طاقت مقاومت نخواهد بود . غافل از آن‌كه\r\nمصرع\r\n ايرج اگر برفت فريدون به كام باد \r\nآن حضرت عزم يورش سيّم آذربايجان تصميم فرمود و هرچند اركان دولت و اعيان حضرت در تأخير آن سعى نمودند مفيد نيامد . چه امير جلال الدين فيروز شاه در خلوتى به عرض رسانيده بود كه چون ميرزا بايسنغر از ميان رفت ، اين يورش البته مىبايد كرد و آن حضرت اين سخن به سمع قبول تلقى فرموده بود و فرمان همايون نفاذ يافت كه لشكرها از اقصاى ولايت كاشغر و تركستان و تمام ماوراء النهر و ختلان و قندزبغلان و سان « 168 » و چاريك و بلخ و شبورغان و مجموع خراسان و قندهار و كابل و غزنين و حدود هندوستان و ممالك سيستان و خوارزم و مازندران و عراق و فارس و شيراز و كرمان و اصفهان لشكرى گران و سپاهى بىپايان در جنبش آمدند و به بلجار معين روان شدند .\r\nو آن حضرت امير نظام الدين « 169 » فرمان شيخ را به حكومت دار السلطنهء هرات تعيين فرموده صاحب اعظم امير علاء الدين على شقانى « 170 » و خواجه رمضان تونى را به ضبط ديوان گذاشت و موكب همايون دوم ربيع الثانى از مستقر دولت و سرير سلطنت نهضت فرمود . پرچم علم ظفر شعار طرهء عنبرنشان حور و صداى كوس رعد\r\n\r\n\r\n","description":"","footnote":"\r\n( 168 ) . سنگ‌چرك در .  Canstable , s Hand Atlas of India , 1893 . Plate 22 \r\n( 169 ) . در ذيل زبده او را كمال الدين نوشته است به‌جاى نظام الدين .\r\n( 170 ) . براى ترجمه‌اش ر ك به دستور الوزرا ص 358 - براى شقان ر ك به معجم البلدان ج 3 ص 306 و نزهة القلوب 150 .\r\n","page_name":" 447 ","page_number":457},
  {"content":"\r\n\r\nآواز به مسامع اعادى و اضداد نمودار نفخهء صور و آيات فتح و تأييد بر رايات نصرت طراز مسطور و آفت عين الكمال از چهرهء اقبال و اعزاز دور به حق الملك الغفور .\r\nو چون موكب همايون عزيمت نمود ، در هرمنزل به دستور معهود به مزارات اكابر و اهل اللّه رفته و شرف آن مشاهد متبرك دريافته از روحانيت ايشان استمداد همت فرمود تا به آيين جمشيد و فريدون موكب همايون به ملك رى درآمد و روز به روز لشكرهاى اطراف و سرداران اكناف ضمايم اردوى همايون مىشدند .\r\nحضرت خاقان سعيد ، اواسط جمادى الأخرى به مملكت رى رسيد و در آن وقت چهرهء حجاب سحاب سراپردهء سياه در فضاى عالم علوى مىكشيد و تنق نيلى بر چهرهء نوربخش آفتاب مىپوشيد و نقاب كحلى بر رخ روشنان گردون مىبست و فيلان سريع السّير بر ميدان آسمان قطار مىكرد و برق در ميان ابر تيره به‌سان شعبده‌بازان شيشه‌هاى پرآتش مىسوخت و مانند خنجر زنگيان مشعلها مىافروخت و رعد به آيين ناى رويين خروش و غلغله در گنبد گردون مىانداخت و از نهيب صيحه نفخهء صور در اطراف عالم پيدا مىساخت . گاه از درخشيدن شمشير برق چشم سپهر خيره مىشد و گاه از غريدن فيل مست رعد گوش كيوان كر مىگشت .\r\nامراى كبار مشورت نموده مصلحت وقت چنان ديدند كه آن حضرت اتفاق قشلاق در ملك رى نمايد و آن زمستان در آن مملكت اقامت فرمايد . آن حضرت مصلحت امرا اجابت فرمود و فرمان جهان‌مطاع نفاذ يافت كه سپاه ظفرپناه قورياها بسته يراق قشلاق كنند و به موجب فرموده عمل نموده كاربند شدند .\r\n\r\nذكر وقايع كه در يورت قشلاق ظاهر شد خبر وفات ميرزا سلطان ابراهيم در شيراز\r\nچون رايات نصرت آيات به آيين فريدون و كى در ملك رى يراق قشلاق فرمود و غلغلهء لشكر قيامت اثر غلبه و كثرت دشت محشر به عالميان نمود ، امير اسكندر تركمان چون تير از كمان از ملك آذربايجان بيرون رفت و سرداران آن\r\n\r\n","description":"","footnote":"","page_name":" 448 ","page_number":458},
  {"content":"\r\n\r\nممالك روى اميد به درگاه عالم‌پناه آوردند . عبد العزيز تركمان كوتوال قلعه قبلان « 171 » به شرف بساطبوس استسعاد يافت و كليد قلعه تسليم نمود و در سلك بندگان منتظم شد و همچنين قلعهء كاغذكنان « 172 » را سپردند و اين دو قلعه به تاريخ « مفتوح شد » مفتوح شد .\r\nدر اين ولا ، امير خليل اللّه شروان كه در روزگار شروان شاه ثانى بود احرام ملازمت قبلهء اقبال و كعبهء آمال بسته يازدهم ذى الحجه به تقبيل دستبوس حضرت خاقان سعيد مشرف گرديد و پرتو آفتاب دولت\r\nمصرع\r\n بر چهرهء روزگار او تافت \r\nو منتصف همين ماه امير جهانشاه بن « 173 » امير قرايوسف به بارگاه سلاطين پناه آمد و به عنايت و اعزاز مفتخر و سرافراز گشت و امير فرخ‌زاد برادر امير خليل اللّه به اردوى همايون آمده سعات ملازمت حضرت اعلى دريافت .\r\nو درين سال ، چهارم ماه شوال ، ميرزا سلطان ابراهيم كه فرمانفرماى ملك فارس و داراى مملكت شيراز بود ، از دار فنا به مأواى بقا رحلت نمود و آن شاهزاده به حسن مكارم اخلاق افسر مثال سرآمد سلاطين آفاق بود و به انواع عنايت و رعايت كه دربارهء اهل فضل فرمود به چوگان مكرمت گوى سبقت از ميدان همگنان ربود و از غايت عنايت كه نسبت با اين طايفهء گرامى داشت خاطر دوربين او به معاونت اين جماعت پيكر جان‌پرور چون كتاب ظفرنامه بر صفحهء روزگار يادگار گذاشت * و الطف جهان و اشرف ايران ، مولانا شرف الدين على اليزدى را\r\n\r\n\r\n","description":"","footnote":"\r\n( 171 ) . محل وقوعش معلوم نشد كه كجاست .\r\n( 172 ) . بر سر شاهراهى كه از زنجان به اردبيل رود ( ر ك براى اين موضوع به ليسترينج ص 224 ) .\r\n( 173 ) . براى مظفر الدين جهانشاه ر ك به زامباور ص 257 . جلوس او بر تخت آذربايجان در سنهء 841 واقع شد و وفاتش در سنهء 872 .\r\n","page_name":" 449 ","page_number":459},
  {"content":"\r\n\r\nطاب ثراه به نوعى تربيت فرمود كه رشحات اقلام گوهر فروغ مولوى چنان درى جهان‌افروز به عالميان نمود . « 174 »\r\nبيت\r\n آفتاب است آن كتاب شريف * كاز فروغش جهان شود روشن \r\nحضرت خاقان سعيد از حدوث واقعهء جانسوز و حلول حادثهء غم‌اندوز غمگين و اندوهناك شد و قباى صبر به دست بىطاقتى پاره‌پاره و چاك‌چاك گشت و آن حضرت به رسم تعزيت بنشست و امراى عظام به شرايط آش و طعام و ختمات كلام ملك علام قيام نمودند و صناديد ايران و توران چهل روز متصل به مجلس عزا حاضر شده طريق ملازمت مسلوك داشتند و روز چهلم آش بزرگ داده فرمان همايون صادر شد كه اكابر ايران و توران كه تغيير لباس كرده بودند همه را از جامهء عزا بيرون آورده تشريفات پادشاهانه و خلعتهاى خسروانه پوشانيدند و آن حضرت تخت فارس را به فرزند رشيد او ميرزا سلطان عبد اللّه كه در صغر سن بود ارزانى داشت و تمام اختيار و زمام اقتدار آن مملكت به كف كفايت و قبضهء درايت شيخ محب الدّين « 175 » ابو الخير بازگذاشت .\r\nو هم در اين ايام ، شاه ارغونشاه بدخشانى كه از اعيان شاهان بدخشان بود و چون دولت و سعادت ملازمت اردوى همايون مىنمود از وحشت‌آباد محنت و ملال به دار البقا ارتحال فرمود .\r\nمصرع\r\n همه را حال همين است و همين خواهد بود \r\n\r\n\r\n","description":"","footnote":"\r\n( 174 ) . ترجمه‌ش را لطائف‌نامهء فخرى ( ص 50 ) هم دارد .\r\n( 175 ) . ر ك به دولتشاه ص 410 حبيب السير ج 3 جزو 3 ص 133 . اما روضة الصفا ( ج 6 ص 215 ) نجيب الدين دارد به‌جاى محبّ الدين كه غالبا تصحيف است .\r\n","page_name":" 450 ","page_number":460},
  {"content":"\r\n\r\nو امير ناصر الدين « 176 » خاوند شاه بن امير ارغونشاه برادر امير جلال الدين فيروز شاه كه بعد از ميرزا رستم بهادر حاكم اصفهان بود ، نهم ماه رجب در قشلاق رى وفات يافت . نعش او را نقل هرات كرده در كوچهء خيابان در گنبدى به غايت متكلف مدفون شد .\r\nبيت\r\n گر مير و گر وزير و گر شاه و گر فقير * راهى است رفتنى و طريقى است ناگزير \r\nو سيم ماه رمضان ، شاهزادهء جهان ميرزا علاء الدوله را فرزندى به وجود آمد و به ميرزا بايسنغر موسوم شد و طوى به عظمت كردند .\r\nبيت\r\n اين است حال دهر چنين باشدش مرور * گاهى است سوز و ماتم و گه لذّت حضور \r\n\r\nشرح و با و طاعون نعوذ باللّه منهما كه در دار السلطنهء هرات و بلوكات واقع شد\r\nدار السلطنهء هرات به حسن صفات و لطف آب و هوا و ساير اسباب نشوونما از باقى بلدان جهان ممتاز و مستثنى است و در وسط اقليم رابع قريب به مركز واقع است « 177 » و چنانچه از كتب قدما معلوم است هرگز در آن شهر و با و طاعون و موت فجأة حادث نگشته ، در اين سال به ارادت حضرت ذو الجلال در شهر و بلوكات\r\n\r\n\r\n","description":"","footnote":"\r\n( 176 ) . به ظاهر وى همان است كه ذكرش بر صفحهء 123 آمده است .\r\n( 177 ) . [ شرف الدين على 
  ] يزدى ( ج 1 ص 803 ) در حق خراسان گفته است كه در اقليم رابع وسط معمورهء ربع‌مسكون واقع شده .\r\n","page_name":" 451 ","page_number":461},
  {"content":"\r\n\r\nوباى عام و علت طاعون واقع شد چنانچه شرح آن از تحرير قلم و تحرير رقم بيرون است . در ماه جمادى الأخرى و رجب اين علت در شهر و بلوكات ظاهر شدن گرفت و چون خلايق هرگز مثل آن نديده بودند و از پيشينيان نشنيده عاجز و متحير ماندند و روز به روز مرض و علت زيادت مىشد . ناگاه كسى را درد سر و تب سوزان مىگرفت و دانهء مقدار نخودى بيشتر يا كمتر بر اعضا پيدا مىآمد و بعد از يك دو روز به جوار رحمت ايزدى مىپيوست و بسيارى از صغار و كبار جلاى وطن اختيار كرده به اطراف‌واكناف بيرون رفتند و بيشتر به سلامت بازآمدند و اين علت در ماه شعبان و رمضان طغيان كرد و در شوال و ذى القعده به آن مرتبه رسيد كه نقل كردند كه در شهر و بلوكات ، يك روز ده هزار به اين علت درگذشتند و العهدة على الراوى و گويند يك روز در شهر شمردند چهار هزار و هفتصد تابوت از دروازها بيرون بردند غير از آن كه حمالان بىتابوت برداشته‌اند و بسيار بر اولاغان بار كرده بيرون بردند و در مغاكها انداخته و خاك بر ايشان ريخته پنهان ساختند و همچنين در شهر به اين نوع دفن كردند و در بلوكات اين حالات هم به كثرت و هم به عدد زيادت از شهر بود و هرمبالغه كه قلم و زبان در وصف آن واقعه ادا نمايد ، عاقبت كار به عجز و قصور معترف آيد ، اولى آن است كه ذكر جمعى مشاهير كه به اين علت جهان را وداع كردند گفته شود :\r\nجناب ولايت‌مآب ارشاد انتساب ، شيخ زين الملة و الدّين « 178 » الخوافى قدس سره دوم ماه شوال ، به سراى قربت و وصال ارتحال نمود و جناب شيخ جهت تسكين و با دعا فرمود و فايده‌اى بر آن مترتّب نبود و آن‌جناب را در قريهء مالان مدفن ساختند و باز جمعى درويشان به آن مقام راضى نشده نعش غفران‌مآب را به درويش‌آباد كه ساختهء شيخ بود نقل كردند و خاطر بعضى نيز آن‌جا نكشيده قالب\r\n\r\n\r\n","description":"","footnote":"\r\n( 178 ) . نسخه : قطب الدين - وى مذكور است بر صفحه بعد ، نيز ر ك به نفحات ص 569 و حبيب السير ج 3 جزو 3 ص 146 .\r\n","page_name":" 452 ","page_number":462},
  {"content":"\r\n\r\nآن‌جناب در شمال شهر در جانب جنوب عيدگاه مدفون شد و جناب وزارت‌مآب ، دستور اعاظم الوزراء ، خواجه غياث الدين پيراحمد الخوافى بر سر آن مزار فايض الأنوار عمارت عالى ساخت و مزارع و مستغلات وقف فرمود ، تقبل اللّه تعالى منه .\r\nو جناب اقضى القضاة فى الأسلام ، قاضى صدر الدين محمد بن « 179 » قاضى قطب الدّين عبد اللّه بن « 180 » قاضى جلال الدين محمود الأمامى ششم شوال انتقال نمود و در مزار گازرگاه مدفن يافت .\r\nو مولاناى اعظم قدوة الفضلا ، مولانا ضياء الدين نور اللّه الخوارزمى « 181 » خطيب و امام جامع هرات و عالم نحرير و صاحب تقرير و تحرير هم در اين ماه وفات يافته در گازرگاه مدفون شد .\r\nو جناب شيخ الأسلام الاعظم ، مولانازادهء شمس الدين « 182 » محمد بن الأمام الهمام ، صاحب المصنّفات الكبيرة و المؤلفات الكثيرة مولانا سعد الدين التفتازانى هشتم ذى القعده به سراى جاودانى فرمود و به گازرگاه دفن كردند .\r\nو مولانازادهء اعظم نظام الدين احمد بن المولى المرحوم حاوى اصناف العلوم ، مولانا برهان عطاء اللّه الخوارزمى الرازى اواسط ذيقعده رحلت نمود و در جوار مزار امام فخر الدين الرازى مدفون شد و برادر هنرپرور او جامع الكمالات مولانا اصيل الدين تاج الأئمه هم در اين ماه فوت شد و نزديك برادر به خاك سپردند .\r\nمصرع\r\n دوست بر دوست رفت و يار بر يار \r\n\r\n\r\n","description":"","footnote":"\r\n( 179 ) . ر ك به حبيب السير ج 3 جزو 3 ص 147 .\r\n( 180 ) . ترجمه‌اش را در حبيب السير ج 3 جزو 3 ص 89 دارد .\r\n( 181 ) . حبيب السير ج 3 جزو 3 ص 147 .\r\n( 182 ) . ترجمه‌اش را در حبيب السير ج 3 جزو 3 ص 88 دارد .\r\n","page_name":" 453 ","page_number":463},
  {"content":"\r\n\r\nو مولاناى اعظم جلال الدين القاينى « 183 » المحتسب كه واعظ متشرع بود و مردم را از بيرون رفتن منع عظيم مىفرمود فوت شد و در قريهء جغرتان كه مسكن او بود مدفون شد .\r\nو مولاناى اعظم شمس الدين محمد اوحد كه مدرس مدرسهء سبز برامان و خطيب و امام مسجد جامع « 184 » بيرون بود نماند . و جناب قاضىزاده شيخ ابو سعيد بن شيخ شمس الدين بن قاضى جلال الدين الأمامى « 185 » وفات يافت و در گازرگاه مدفون شد . و خواجه مجد الدين محمد برادر دستور اعظم خواجه غياث الدين پيراحمد به دار بقا رفت . و مولانا شيخ الأسلام ركن الدين محمد بن شيخ الأسلام شهاب الدين الخيابانى به فردوس برين خراميد و در حظيرهء امام فخر الدين مدفون گشت .\r\nو مولاناى اعظم ، جامع الفضايل ، مولانا كمال الدين حسين بن اسد وفات يافته در گازرگاه نزديك مزار بزرگوار شيخ عمو * مدفون شد .\r\nو خواجه عبد القادر گوينده « 186 » كه در انواع فضايل صاحب نصاب كامل بود قارى و شاعر و خطاط و در علم موسيقى و الحان و اوتار سرآمد ادوار و در نقش و عمل بىبدل به راه اجل رفت و گويند در زمان سلطان احمد بغدادى ، خواجه رضوانشاه « 187 » از نظاير و اشباه در فن موسيقى ممتاز بود و خواجه عبد القادر در نوجوان در اين فن شروع مىنمود و خواجه رضوانشاه نوبتى ساخته بود مشتمل بر دوازده مقام و بيست و چهار شعبه و باقى اصول و فروع و ساير نغمات و نقرات كه در آن باب در\r\n\r\n\r\n","description":"","footnote":"\r\n( 183 ) . وى مذكور است در حبيب السير ج 3 جزو 3 ص 147 . مدرسه‌اش مذكور است در لطايف‌نامهء فخرى ص 258 . به قول صاحب حبيب السير اين مدرسه در جانب جنوب مسجد جامع هرات بود مشهور به مدرسهء پيش برد .\r\n( 184 ) . حبيب السير ج 3 جزو 3 ص 147 : جامع مهد عليا گوهرشاد آغا .\r\n( 185 ) . حبيب السير ( همانجا ) : برادرزاده قاضى قطب الدين عبد اللّه .\r\n( 186 ) . براى شرح احوالش ر ك به حبيب السير ج 3 جزو 3 ص 147 و دولتشاه به ذريعهء فهرست اسماء الرجال در آخر آن كتاب .\r\n( 187 ) . خلف خواجه زكى تبريزى . براى وى ر ك به دانشمندان آذربايجان ص 160 .\r\n","page_name":" 454 ","page_number":464},
  {"content":"\r\n\r\nحساب آيد و به آن نوبت مرتب مفاخرت مىنمود . خواجه عبد القادر دعوى كرد كه سى روز هرروز يك نوبت سازد ، ماه رمضان نزديك بود . سلطان فرمود كه شعر عربى و نظم فارسى ندماى مجلس اختيار كنند و هرروز نوبتى ساخته به عرض رساند و خواجه سى روز رمضان هرروز يك نوبت مرتب و مكمل به عرض رسانيده روز آخر هرسى نوبت را به ترتيب گذرانيد و تمام مهرهء فن به تخصيص خواجه رضوانشاه را متحيّر گردانيد و سلطان دربارهء او احسان فراوان فرمود و همه وقت او را به « يار عزيز » خطاب مىنمود . فى الجمله خواجه عبد القادر نيز\r\nبيت\r\n دمى چند بشمرد و ناچيز شد * به خنده فلك گفت او نيز شد \r\nالقصّه چون اخبار خرابى شهر هرات و بلوكات و شرح و با و طاعون و عدد موتى كه زيادت از چند و چون بود به اردوى همايون رسيد ، حضرت خاقان سعيد از جهت خرابى ولايت و فوت رعيت به تخصيص موت اكابر به غايت ملول خاطر شد و حكم فرمود كه مكاتبات كه از جانب خراسان آيد هيچ آفريده نگشايد تا موجب تفرقهء خاطر نشود و همچنان سربسته به حضرت آرند و به معتمدان حضرت سپارند و بر آن موجب عمل نمودند .\r\nو در يورت قشلاق ، خبر وفات مرتضاى اعظم ، مجمع الفضايل و الحكم ، امير سيد نور الدين محمد بن الأمير الكبير صاحب التصانيف المشهورة ، امير سيد شريف الدين على الجرجانى « 188 » طاب ثراهما از جانب شيراز رسيد . حضرت خاقان سعيد تمام مناصب و سيورغال و مسلميات مرتضاى مرحوم را به اسامى نامى اولاد گرامى جناب مرتضوى امضا و اجرا فرمود و امير مظفر الدين الياس خواجه « 189 »\r\n\r\n\r\n","description":"","footnote":"\r\n( 188 ) . ر ك به حبيب السير ج 3 جزو 3 ص 147 .\r\n( 189 ) . نسخه : ولد امير شيخعلى بهادر .\r\n","page_name":" 455 ","page_number":465},
  {"content":"\r\n\r\nكه به سبب ضعف در قصبهء رادكان كه سيورغال او بود توقف نموده بود از عالم فانى به سراى جاودانى در ماه صفر سفر كرد و آن حضرت رادكان را به امير سيد يوسف ولد امير سيد خواجه عنايت فرمود و همه عمر در قبضهء تصرف و اختيار او بود و از پادشاهان كسى در آن محقر قصبه با او مضايقه ننمود .\r\n\r\nعزيمت موكب ظفرنشان از يورت قشلاق به طرف مملكت آذربايجان\r\nاول بهار كه فرمانفرماى ليل و نهار آفتاب عالمتاب را به خانهء شرف او فرستاد و لشكر سرما از طليعهء سپاه ربيع پشت به هزيمت داد و قواى طبيعى به اقبال اعتدال ربيعى در جولان آمد و ابر نيسان گلغداران باغ و بستان را به درهاى شاهوار و لآلى آبدار زينت و آرايش بخشيد ، حضرت خاقان آفاق از يورت قشلاق نهضت فرمود و منازل و مراحل به آهستگى مىپيمود .\r\nمصرع\r\n همى رفت با هوش و راى و درنگ \r\nو هرچند روز به مساعدت بخت فيروز در منزل مناسب توقف مىنمود و از قزوين و سلطانيه و زنجان گذشته به مرغزار اوجان « 190 » فرود آمد و اكابر اطراف و صناديد اكناف به سعادت ملازمت مشرف شدند و سادات و قضات و اكابر و اشراف دار الملك تبريز شرايط استقبال به‌جاى آوردند و عواطف پادشاهانه و مراحم خسروانه همه را نوازش فرمود و پادشاه عالم‌پناه تابستان و تيرماه در مستقر سلطنت آذربايجان گذرانيد و طنطنهء لشكر ظفرنشان به اطراف جهان و مسامع عالميان رسانيد و تمام سرداران آن مملكت به طوع و رغبت ملازم اردوى همايون بودند و از مقتضى فرمان عالم‌ستان تجاوز نمىنمودند و قواعد فتنه و فساد از بنياد برافتاد و\r\n\r\n\r\n","description":"","footnote":"\r\n( 190 ) . ده فرسخ از تبريز ، ميان آن و ميانج ( ليسترينج ص 163 ) .\r\n","page_name":" 456 ","page_number":466},
  {"content":"\r\n\r\nآفتاب عدل و داد اطراف آن مملكت را بار ديگر فروغ و روشنى داد و سكه و خطبه در مجموع بلاد آذربايجان به نام سلطان ممالك‌ستان طراوتى تازه يافت و بلندآوازه شد و احوال عالم بر قاعدهء درست و طريقهء راست مضبوط و مسلم گشت .\r\nبيت\r\n يافت عالم ز آفتاب لمعهء تيغش قرار * وز فروغ گوهر عدلش جهانى انتظام \r\n\r\nوقايع سنهء تسع و ثلاثين * ذكر قشلاق فرمودن خاقان ظفرنشان در قراباغ اران\r\nدر اين سال ، غرهء محرم الحرام كه مملكت آذربايجان در سلك تسخير انتظام داشت ، امير بايزيد آينلو كه از اعيان امراى تركمان بود به درگاه عالم‌پناه التجا نمود و به وسيلهء امراى عظام شرف دستبوس يافته سر افتخار به اوج ثريا رسانيد و پيشكشهاى لايق و تحفه‌هاى موافق گذرانيد و حضرت خاقان سعيد او را نيك ديد و احوال پرسيد و عنايت پادشاهانه شامل حامل او گرديد .\r\nو هم در اين اثنا ، اميرزاده شاه على « 191 » ولد اميرزاده شاه محمد بن امير قرايوسف از عم خود امير اسپند فرار نموده به اردوى همايون آمد و به عواطف خسروانه سرافراز شد .\r\nو در آن زمان كه خاقان جهان‌ستان از قشلاق رى نهضت نمود ، شاهزادهء عالميان ميرزا محمد جوكى بهادر به رسم ايلغار در قفاى امير اسكندر عزيمت نمود و هرجا آوازهء امير اسكندر شنيد سمند جهان‌پيمايش به سرعت باد آن‌جا رسيد و تا ولايت ارزنجان « 192 » عنان بازنكشيد و در مملكت ارزنجان كه ولايت امير قراعثمان\r\n\r\n\r\n","description":"","footnote":"\r\n( 191 ) . ر ك به شجرهء نسب قراقويونلوها در زمباور ص 257 .\r\n( 192 ) . ارزنجان تقريبا دو صد ميل است از ارزن الروم بر كنار شمالى رود فرات ( ليسترينج ص 118 ) .\r\n","page_name":" 457 ","page_number":467},
  {"content":"\r\n\r\nاست ، ميل استجمام « 193 » نموده چند روزى از كوفت راه برآسود و امير قراعثمان درخور چنان مهمان خدمات شايسته به جا آورد و پيشكشهاى پادشاهانه كشيد و از آن زمان كه موكب ظفرنشان حضرت صاحبقران به مملكت آذربايجان رسيد تا وقتى كه آفتاب سلطنت حضرت خاقان سعيد در آن ملك طالع گرديد ، هميشه امير قراعثمان در مقام اخلاص و انقياد مىبود و هرگز از طريق ايلى و متابعت تجاوز ننمود و در اين ولا نسبت به اميرزاده محمد جوكى بهادر انواع خدمات به تقديم رسانيد . ميرزا محمد جوكى را با خدمت امير ميل قربت و قرابت و عزم وصلت و الفت از خاطر خطير سر برزد و صبيه‌اى كه در ستر عفت و پردهء عصمت بود خواستارى نمود و امير قراعثمان آن سعادت را فوزى عظيم دانسته به رغبت تمام قبول فرمود و بزمى خسروانه و جشنى پادشاهانه آراسته به آيين دين نبوى و قوانين شرع مصطفوى دوازدهم ربيع الأول در شهر ارزنجان عقد نكاح واقع شد و شرح آن وصلت چون حضرت اعلى معلوم فرمود ، ميرزا محمد جوكى را تحسين بسيار نمود .\r\nو چون امير اسكندر از بيم تيغ ظفرپيكر ميرزا محمد جوكى به نوعى فرار نمود كه از احوال او در اطراف آن ملك اثر و خبر پيدا نبود ، فرمان همايون نافذ شد كه شاهزاده به اردوى اعلى معاودت نمايد و شاهزاده به موجب فرموده به اردوى اعلى شتافت و به شرف دستبوس آن حضرت استسعاد يافت و مقارن وصول شاهزاده ، حضرت اعلى عنان كميت جهان‌پيما به صوب قراباغ اران تافت و موكب خاقانى بيستم ربيع الثانى در قراباغ به موضع پره « 194 » كرش به عزم قشلاق نزول اجلال فرمود و ملوك و امرا كه از اطراف ممالك به اردوى همايون آمده بودند همه را عنايت فرمود و امير نصرة الدين خليل اللّه « 195 » به شروان رفت و امير على ايناق عازم شكى شد و امير\r\n\r\n\r\n","description":"","footnote":"\r\n( 193 ) . به معنى ماندگى افكندن [ - رفع خستگى 
  ] و پر آب شدن چاه است ( ر ك به فرهنگ آنندراج . )\r\n( 194 ) . اين موضع مذكور نيست در نزهة القلوب . اما براى مسافت طريق به قراباغ اران ر ك به ص 181 در همان كتاب .\r\n( 195 ) . يعنى امير خليل اللّه بن شيخ ابراهيم شوهر بنت ميرزا ابا بكر . براى نسب‌نامه او ، ر ك به زمباور ص 183 .\r\n","page_name":" 458 ","page_number":468},
  {"content":"\r\n\r\nبايزيد بسطام به موغان و امير اسپهبد به تالش « 196 » بازگشتند و آن حضرت به اطراف عالم ايلچيان سخندان فرستاده و شكر مواهب الهى و ازدياد اسباب پادشاهى به مقتضى  لَئِنْ شَكَرْتُمْ لَأَزِيدَنَّكُمْ  « 197 » ادا نمود و جناب هدايت‌انتساب ، شيخ نور الدين محمد بن المرحوم شيخ مرشد الدين جنيد كازرونى را كه در آن ولا مال ولايت هرموز را به قراباغ آورده بود ، به رسالت مملكت روم پيش سلطان « 198 » مراد فرستاد و پيغام داد كه : عنايت حق تعالى ما را مملكت وسيع ارزانى داشت و رايت سلطنت ما را تا ذروهء سپهر برين برافراشت و امير اسكندر تركمان هرچندگاه ناگاه به حدود ولايت محروسه درمىآيد و بنياد فتنه و فساد و خرابى و بيداد مىكند و هرگاه سپاه منصور قصد او كرد تاب مقاومت نياورده فرار مىنمايد . اكنون اگر ناگاه به آن‌طرف آيد او را راه نداده به دست آورند و بند كرده به درگاه عالم‌پناه فرستند . « 199 » و جناب شيخ به موجب فرموده عزيمت نمود .\r\nو در اين اثنا ، از طرف مملكت خوارزم ايلچى رسيد و به عرض رسانيد كه ابو الخير اغلان « 200 » ناگهان از جانب دشت به نواحى خوارزم آمد و اميرزاده سلطان ابراهيم ولد امير شاهملك را مجال جدال نبوده به راه فرار بيرون رفت و رعيت عاجز گشته شهر تسليم نمودند و آن بىباكان بىرحم تمام ولايت و شهر خوارزم را زير و زبر گردانيده باز به راه بىراه و طريق دشت بازگشتند .\r\nحضرت خاقان سعيد سابقا مولانا محمد دشتى را به رسالت جانب گرجستان فرستاده بود و به تصديق طريق تحقيق پيغام داده و حاكم آن مملكت الكسندر\r\n\r\n\r\n","description":"","footnote":"\r\n( 196 ) . تالش به شش فرسنگ است از اردبيل ( نزهة القلوب 180 ) .\r\n( 197 ) . سورة ابراهيم 14 .\r\n( 198 ) . يعنى سلطان مراد ثانى بن محمد اول كه از 824 تا 847 فرمانروا بود .\r\n( 199 ) . مكتوبى به اين مضمون در منشآت السلاطين ندارد . شايد كه اين پيغام شفاهى بوده باشد .\r\n( 200 ) . به ظاهر مراد از ابو الخير بن دولت شيخ ازبك مؤسس خانوادهء شيبانى است كه از 832 تا 873 فرمانروايى كرد .\r\n","page_name":" 459 ","page_number":469},
  {"content":"\r\n\r\nخدمت مولوى را خدمات شايسته نمود و باج و خراج قبول فرمود و مبلغى خطير در صحبت پسر بزرگتر خود ديمدرنام « 201 » به اردوى فلك احتشام روان داشت و امراى عظام پيشكش او را به عرض رسانيده شرف قبول يافت و فرمان همايون صادر شد كه ديمدر در اردوى اعلى توقف نمايد تا جمعى مسلمانان كه در ولايت گرجستان اسيرند به مملكت اسلام بازآيند و بدين مهم حمزه بن محمد فضل اللّه نامزد ولايت گرجستان شد و اسيران مسلمانان بازآمده و ديمدر عنايت و رعايت يافته به ولايت خود بازرفت .\r\nو چون ايام زمستان به انجام آمد و مهمات آن مملكت برحسب ارادت سرانجام يافت و امير اسكندر تركمان در اطراف عالم سرگشته و سرگردان دست عجز در دامن فرار زده بود و از بيم شمشير آبدار آتش پاى گشته بساط خاك باد كردار مىپيمود و حضرت خاقان سعيد شكر نعماى الهى به‌جاى آورده به رسوم حمد و ثنا قيام نمود و زبان خضوع و خشوع به سپاس بىقياس گشوده عزم معاودت جزم فرمود و پانزدهم شوال به سعادت و اقبال از قراباغ ارّان به صوب اوجان روان شد . پيشتر به موجب فرموده بر آب ارس پل بسته بودند . لشكرهاى جهان از آن آب بىپايان عبور نمودند .\r\nو در اين سال ، هشتم ماه ، خواجه غياث الدين سيدى احمد شيرازى « 202 » كه به مكارم اخلاق و تربيت افاضل آفاق موصوف و معروف و به سخا و كرم و ايثار دينار و درم در جهان مشهور و در السنه و افواه مذكور بود و در ديوان اعلى منصب وزارت داشت وفات يافت و نام نيكو به واسطهء خصائل خوب و شمايل مرغوب مؤبد و مخلّد گذاشت و ذكر جميل كه عاقلان آن را عمر ثانى خوانند و كاملان حيات جاودانى دانند بر اوراق روزگار و صحايف ليل و نهار از او يادگار ماند و خلف صدق\r\n\r\n\r\n","description":"","footnote":"\r\n( 201 ) . يعنى  Dimitri  پسر  Alexanderl  ر ك به  Stokvis  ج 1 ص 80 .\r\n( 202 ) . براى خواجه شمس الدين محمد ر ك به دستور الوزراء ص 367 .\r\n","page_name":" 460 ","page_number":470},
  {"content":"\r\n\r\nو فرزند دولتمند او جناب وزارت‌مآب خواجه شمس الدين محمد كه سرآمد وزراى زمان و دستور امراى دوران است نعش فائض الأنوار پدر بزرگوار به هرات نقل كرده در مزار خواجه احمد ابو الوليد قدس سره مدفون شد و جناب خواجه شمس الدين محمد چنانچه از پدر نامدار مشاهده نمود در رعايت اهل فضل و دانش افزود .\r\nمصرع\r\n به يادگار بمانى كه بوى او دارى \r\nو چون خبر وفات خواجه سيدى احمد به خراسان رسيد ، جناب صاحب اعظم مولانا فصيح الدين الخوافى « 203 » كه مدتى در ديوان حضرت اعلى بود و چندگاه در ديوان ميرزا بايسنغر به امر وزارت قيام نمود و در آرزوى منصب وزارت مرغ روحش به بال خيال طيران نموده متوجه اردوى اعلى شد و چون به ولايت سارى رسيد نوكر ميرزا علاء الدوله به طلب او آمده بود او را مقيد ساخته به‌طرف هرات بازگردانيد .\r\nو حضرت خاقان سعيد سلطنت مملكت آذربايجان را به جانب امير جهانشاه بن امير قرايوسف تفويض فرموده نشان همايون به مهر آل تمغا ارزانى داشت و زمام حل و عقد و عنان قبض و بسط آن ولايت را به كمال كياست و سياست و حسن فراست و حماست او بازگذاشت و امير جهانشاه طويهاى پادشاهانه مرتّب داشته پيشكش بسيار به موقف عرض رسانيد و آن حضرت امير جهانشاه و نوكران او را به تشريفات و اسب و زين و زر و كلاه و كمر و چهار قب طلادوز معظّم و مكرّم گردانيد و او را به عدل و داد و تعمير ديار و بلاد و توقير عباد و عباد امر فرمود و از جور و ظلم تحذير و تنفير نمود و موكب ظفرنشان از مملكت آذربايجان به صوب ولايت خراسان روان شد .\r\n\r\n\r\n","description":"","footnote":"\r\n( 203 ) . مذكور در دستور الوزراء ص 357 .\r\n","page_name":" 461 ","page_number":471},
  {"content":"\r\n\r\n\r\nوقايع سنهء اربعين و ثمانمائه ذكر معاودت خاقان ممالك‌ستان از يورش سيوم آذربايجان\r\nحضرت خاقان سعيد ، در اوايل اين سال ، به سعادت و اقبال ، طنطنهء كوس معاودت در گنبد گردون انداخت و رايت آفتاب پيكر و لواى فتح و ظفر به جانب خراسان برافراخت و آوازهء بازآمدن موكب نصرت‌نشان از يورش سيم آذربايجان به مسامع جهانيان رسيد و عنايت ربانى و تأييد آسمانى كه در همه حال قرين روزگار فرخنده آثار است بر عالميان واضح گرديد و شاهزادگان اجازت يافته عنان دولت و سعادت به سوى دار السلطنهء هرات تافتند . ميرزا علاء الدوله به رسم ايلغار سوار شد بر اسبى آب‌سير خاك‌پيماى آتش‌حدت بادسرعت غضنفررگ آهوتك .\r\nبيت\r\n خوب‌چهره ضخم‌هيكل سخت‌سم باليده‌ساق * آخته‌سر پهن‌سينه تيزگوش آگنده‌ران \r\nو به دوازده شبانروز به هرات رسيد و ميرزا محمد جوكى متعاقب آمد و آن حضرت به هرشهر و ولايت منزل و مقام ساخته و مهمات و مصالح ممالك پرداخته امرا و سرداران ولايات را اجازت فرمود تا در كمال اقبال و كامرانى ، دوم ماه ربيع الثانى ، در دار السلطنهء هرات فرود آمد و در آن زمان كه موكب ظفرنشان به جانب مملكت آذربايجان نهضت نمود ، به حسب اتفاق دوم ماه ربيع الثانى بود چنانچه آن يورش همايون به مدت دو سال واقع شد . اكابر و اعيان خراسان خاصه مقيمان شهر هرات ، غايت نشاط و انبساط به ظهور آورده مراسم نياز و نثار به تقديم رسانيدند و دولت پاىبوس كه سبب سرافرازى همان تواند بود دريافتند و چون آن حضرت در مستقر سلطنت مقام و آرام فرمود ، خسروان ربع‌مسكون به زمين‌بوس\r\n\r\n","description":"","footnote":"","page_name":" 462 ","page_number":472},
  {"content":"\r\n\r\nدرگاه آسمان‌پناه از مفاخرت مىنمودند و پادشاهان بحر و بر از مهابت شمشير آبدار او زمين كردار ،\r\nمصرع\r\n سپر بر روى آب افكنده بودند \r\nاز حسن عدل او باد صبا را كه گره‌گشايى غنچه عادت اوست بردن نسيم گل از صحن چمن ميسر نمىشد و شير ژيان كه خوردن دل آهوان سيرت جبلت اوست سوگند به جان ايشان مىخورد . باز اگر در عهد عدل او بيمار گشتى از غايت خوف آرزوى تيهو در خاطر او نگذشتى و عقاب اگر از آتش جوع سينه‌اش كباب شدى چشم طمع بر اميد طعمه به سوى صعوه باز نكردى . حركات دواير افلاك مطابق خطرات خاطر جهانگشاى او و آثار سعادت مشترى به مدد عقل كامل عالم‌آراى او بود .\r\nو در اين سال ، ماه رمضان ، امير علاء الدين على سلطان ولد امير جلال الدين فيروز شاه كه در ديوان ميرزا محمد جوكى امير الأمرا بود از دار غرور به سراى سرور انتقال نمود و جناب مرحوم بسيار نيكو شعار و پاكيزه روزگار بود و به صدق نيت و حسن عقيدت ميل صحبت اهل اللّه و ارباب انتباه مىنمود . امير فيروز شاه را فراق فرزند ارجمند بسيار دشوار آمد و حضرت خاقان سعيد به وثاق اميرزاده آمده امير فيروز شاه را تعزيت رسانيد و قلق و اندوه را كه در ضمير امير جايگير شده بود به لطف پرسش پادشاهانه نابود گردانيد .\r\nو چون ماه رمضان به خير و سعادت به پايان آمد و هلال فرخنده‌فال عيد از افق بخت سعيد جمال جهان‌آرا به عالميان نمود ، آن حضرت صباح عيد به طالع فرخ و بخت همايون و آيين جمشيد و يوسون فريدون عازم عيدگاه شد و صداى نقارهء عيد از درگاه پادشاه سعيد به اوج آسمان برآمد و ماه رايت سعادت‌نشان از ايوان كيوان گذشت و آن حضرت به اداى صلوة عيد و آداب آن‌وقت سعيد قيام نمود و با كمال عظمت به مستقر سلطنت بازآمد و ملوك اطراف و اشراف اكناف بر درگاه عالم‌پناه\r\n\r\n","description":"","footnote":"","page_name":" 463 ","page_number":473},
  {"content":"\r\n\r\nحاضر آمده هركس مناسب مرتبه و نام در مقام خود آرام گرفت و طوى بزرگ براى جشن عيد مرتب ساخته بودند . خوانسالاران به ترتيب تمام كشيدند و جهانيان از مائدهء انعام و فايدهء اكرام حظ اوفر و نصيب اوفى يافتند و اكابر ايام و صناديد انام و مجموع خواص و عوام از بخشش دست سخا پرورش بهره‌مند و محظوظ شدند تا دست درربارش به‌سان ابر نيسان در فضاى جهان باران گشت و درياى محيط از حياى آن سرتاپا آب شد و تا بحر بيكران بخشش دل گوهر بخشش در تموج آمد . ابر مطير از غيرت آن آب از چشمها بر روى زمين روان گرديد .\r\nقطعه\r\n ز جود اوست كه هرقطره‌اى ز فيض سحاب * همى شود گهر آبدار در نيسان\r\nبه موضعى كه رسد آفتاب احسانش * زمين او همه زر گردد و گيا مرجان\r\nشگفت نيست كه از بهر شكر نعمت او * به‌جاى سبزه از اين پس دمد به خاك زبان \r\n\r\nذكر آمدن والى هرموز به درگاه سلاطين‌پناه\r\nوالى هرموز پادشاه سيف الدين « 204 » كه در سواحل درياى عمان و حدود جزيرة عرب و نواحى هندوستان و ساير بلاد و ديار بحر و بر در سلك طرفداران معظم انتظام داشت و به آيين كسرى و جم و باقى ملوك عجم چتر و علم برافراشت ، به واسطهء مخالفت ملك فخر الدين توران شاه كه برادر كهتر او بود و رعيت و ولايت ميل جانب او نمود ، پادشاه سيف الدين در آن ملك مجال توقف محال دانسته روى اميد به\r\n\r\n\r\n","description":"","footnote":"\r\n( 204 ) . به قول زامباور ( ص 260 ) پادشاه سيف الدين از 839 تا 840 فرمانروا بود .\r\n","page_name":" 464 ","page_number":474},
  {"content":"\r\n\r\nدرگاه سلاطين‌پناه آورد و بيست و ششم شوال به دار السلطنهء هرات رسيد .\r\nو بيان اين سخن آن است كه پادشاه سيف الدين در آن ولايت اساس سلطنتى بنياد نهاد كه از آباء و اجداد او كسى مثل آن نشان نداد و رعيت آن مملكت طاقت آن عظمت نياورده روى اطاعت به خدمت ملك تورانشاه آوردند .\r\nو پادشاه سيف الدين پدر خود ملك قطب الدين را از حكومت خلع كرده در جزيرهء كشم « 205 » و برخت * محبوس داشته بود و ملك تورانشاه بيگاه و گاه و شام و سحر ملازمت پدر مىنمود و در آن اثنا به دلالت و ارشاد پدر يا به فروغ راى انور عزم مخالفت برادر جزم كرد و در كشتى نشسته به طرف شهر قلهات بيرون رفت و به معاونت و مدد سر خيلان اعراب و مقدمان قبايل باديه لشكرى عظيم جمع آورده قصد سرير سلطنت هرموز كرد و تمام بهادران و دلاوران آن بلاد و ديار از سرحد جلفار « 206 » تا قطيف و بحرين در طول فزون از صد فرسنگ و در عرض سى فرسنگ از دو طرف دريا در حركت آمدند و تمام آن سپاه رزم‌خواه به مدد ملك تورانشاه روان شدند و پادشاه سيف الدين مضطرب و حيران و سرگردان گشت و چاره جز آن ندانست كه راه فرار اختيار كند و با عقود جواهر و لآلى و نفايس مرصّعات متلالى و نقود و طلاى بسيار و ظرايف و طرايف و اسلحه و اقمشهء بىشمار و اسبان راهوار و استران قطار قطار از هرموز بيرون آمد و راه دار السلطنهء هرات كه پناه اهل عالم و اميدگاه پادشاهان معظم است پيش‌گرفت .\r\nبيت\r\n رهى پيشش آمد كه از سختى آن * بينداختى پنجه شير محارب « 207 » \r\nو ملك فخر الدين تورانشاه را بىمانع و مزاحم سرير سلطنت هرموز و هفت\r\n\r\n\r\n","description":"","footnote":"\r\n( 205 ) . براى كشم ر ك به ليسترينج ص 261 و لاكهارت مقابل ص 106 .\r\n( 206 ) . جلفار بلد بعمان ( معجم البلدان ج 2 ص 104 ) .\r\n( 207 ) . ديوان سلمان ساوجى طبع بمبئى ص 26 .\r\n","page_name":" 465 ","page_number":475},
  {"content":"\r\n\r\nقلعه « 208 » و تمام ولايات برا و بحرا غورا و نجدا سهلا و جبلا در قبضهء اقتدار قرار يافت .\r\nو پادشاه سيف الدين به درگاه سلطان السلاطين رسيده در آن زمان كه به باغ زاغان درآمد ، اطراف باغ را براى سنت ختان شاهزادهء عالميان عبد اللطيف آراسته بودند و انواع چهار طاقها به دقت صنعت و كمال حذاقت ماهران هنرپيشه صايب انديشه چنان متكلف ترتيب نمودند كه عقل دوربين در تزيين آن آيين چشمها بازمانده حيران شده بود و روزى كه پسين‌گاه پادشاه سيف الدين را به باغ زاغان درآوردند و مغنيان و مطربان لطافت آواز نغمات دلنواز و نقرات موزون تا اوج گردون برآوردند . پادشاه سيف الدّين مسافتى تمام در ميان چهار طاقها رفته هيچ طرف نگاه نكرد و متوجه ميان دو گوش اسب خود بود و اصلا به جانب ديگر التفات ننمود و چون به پايهء سرير اعلى رسيد و چند جا زانو زده زمين خدمت بوسيد ، حضرت خاقان سعيد او را در آغوش مرحمت كشيد و احوال پرسيد و در سلك جوجينان « 209 » كه در بارگاه اعلى رخصت جلوس داشتند منتظم شد و در آن مجلس طبقهاى ساچق و نثار مشحون به جواهر آبدار و لآلى شاهوار و تنگهء سرخ و سفيد بسيار درآوردند و پيش بزرگان و جوجينان نهاده هركس طبق خود برداشت و پادشاه سيف الدين ، به طرف طبقى كه پيش او بود نديد و نابود انگاشت و آن حضرت جناب شيخ نور الدين مرشدى را كه در آن زودى از رسالت جانب روم معاودت نموده بود اشارت فرمود كه طبق پادشاه سيف الدين را برداشت و خدمت شيخ چند كرت به رسم رسالت به ولايت هرموز رفته بود و نسبت با پادشاه گستاخانه انبساط مىنمود . طبق را از پيش او درربود و هنوز قوت طامعه در حركت بود .\r\n\r\n\r\n","description":"","footnote":"\r\n( 208 ) . مراد از قلعه تنگ زندان ، كوشك ، حصار شاميل ، قلعهء مينا ، قلعهء منوجان ، ترزك و تازيان ( ر ك يزدى ج 1 ص 810 ) قلعهء مينا ( به ظاهر ميناب ) ر ك براى تصوير اين قلعه و براى احوال ميناب به اشتاين مقابل ص 122 و به ص 128 به بعد .\r\n( 209 ) . جوجى به معنى مهمان نو وارد است در مغولى ( ر ك به اللغات النوائية ) .\r\n","page_name":" 466 ","page_number":476},
  {"content":"\r\n\r\nمصرع\r\n هل من مزيد مىزدند از بهر باقيات \r\nو پادشاه سيف الدين را به مقام مناسب فرود آورده علفه و علوفه و ما يحتاج مقرر و معيّن شد و مجموع پادشاهزادگان و ساير امرا و باقى وزراى پادشاه سيف الدين را طويهاى درخور و تحفه‌هاى لايق دادند و هرچه مناسب قدر و مرتبهء او تواند بود به وثاق او فرستادند و او هفته يك دو نوبت مجلس اعلى آمده و شيلان خورده به وثاق خود مىرفت . بعد از چندگاه امير علاء الدين عليكه كوكلتاش و امير جلال الدين فيروز شاه سخن او را و استدعاى لشكر كه مىنمود به موقف عرض رسانيدند و آن حضرت عنايت و مرحمت فرموده طبل و علم و خيل و حشم ارزانى داشت و فرمان جهان‌مطاع شرف نفاذ يافت كه لشكرهاى فارس و عراق متوجه ولايت هرموز شوند و ابتدا اقلاع هفتگانهء بيرون را در قبضهء تسخير آورند و جزيرهء جرون را از ملك تورانشاه انتزاع نمايند و امثله و احكام به جانب ممالك فارس و عراق ارسال نموده آمد و پادشاه سيف الدين را به فنون انعام و صفوف اكرام و تشريفات خاص اختصاص فرمود و تمام نوكران او را رعايت تمام نمود و هفتم ذى الحجة الحرام خرّم و شادكام اجازت يافت .\r\nمصرع\r\n در غايت خوشدلى عزيمت فرمود \r\nو ملك تورانشاه چون از اين حال آگاه شد اختلال عظيم به حال او راه يافت . نفايس دريابار و نقود و جواهر بسيار به رسم خدمت به اطراف مملكت فارس و عراق فرستاد و سرداران آن ولايات را به خدمات شايسته و سخنان دانسته تسكين داد و ايلچيان كاردان با تحفه‌هاى فراوان به درگاه عالم‌پناه روان ساخت و اظهار نيكو بندگى ، به عبارتى هرچه تمامتر و خوبتر به محل عرض رسانيد .\r\nمصرع\r\n گر عمر بود همه به عرض تو رسد \r\nان شاء اللّه تعالى .\r\n\r\n","description":"","footnote":"","page_name":" 467 ","page_number":477},
  {"content":"\r\n\r\n\r\nوقايع سنهء احدى و اربعين * ذكر تربيت فرمودن امير شيخ حاجى ولد امير حسن جاندار *\r\nامير حسن جاندار از امراى كبار حضرت صاحبقران نامدار بود و در زمان آن حضرت كمال شجاعت و مردانگى و غايت جلادت و فرزانگى در معارك و مهالك به ظهور آورده بود و در ابتداى سلطنت حضرت خاقان سعيد ، او و فرزندانش امير يوسف جليل و امير شيخ حاجى در سلك امراى عظام انتظام داشتند و در فتنهء امير جهان ملك همانا صورت غدرى بر لوح خاطر نگاشتند و بدين سبب از خراسان جلاى وطن به طريق فرار اختيار كردند و در عراق و فارس به خدمت ميرزا اسكندر پيوستند و چندگاه ملازم بوده عازم بيت اللّه شدند و شرف آن مواضع متبركه دريافته از حجاز باز آهنگ راه عراق كردند و در اصفهان به ميرزا اسكندر ملحق شدند و در وقتى كه موكب ظفرنشان از قشلاق مازندران به جانب اصفهان روان شد ، امراى ميرزا اسكندر از او برگشتند و در ساوه امير يوسف جليل را گرفته به درگاه جهان‌پناه آمدند و آن حضرت جرايم او و برادر او امير شيخ حاجى را عفو فرمود و قشون و تومان به ضبط و كاردانى ايشان رجوع نمود چنانچه در وقايع سنهء سبع عشر و ثمانمايه شرح اين سخن مسطور است .\r\nدر اين سال احدى و اربعين عنايت آن حضرت شامل احوال امير شيخ حاجى شده امارت ديوان شاهزادهء عالميان ميرزا علاء الدوله را به او ارزانى داشت و زمام حل و عقد امور و تدبير مصالح جمهور به عهدهء كاردانى او باز گذاشت و صلاح ملك و مال به اقتضاى راى صوابنماى او بازبست و امير مبارز الدين شيخ حاجى هژدهم ماه صفر در ديوان نشست .\r\nو در اين سال ، امير شيخ لقمان برلاس كه در ديوان تواچى امير الأمرا بود و با حضرت خاقان سعيد شرف قربت و نسبت قرابت داشت جهان فانى را بازگذاشت و\r\n\r\n","description":"","footnote":"","page_name":" 468 ","page_number":478},
  {"content":"\r\n\r\nآن حضرت موچه و منصب او را به فرزند شايستهء او امير پير لقمان عنايت فرمود راه و رسم او را در جميع مهمات به حسن راى او مفوض نمود .\r\nو امير ملك حسين كه باشليغ « 210 » يساولان بود و بر درگاه جهان‌پناه تقرب و اعتبار تمام داشت ، جهان را به حسرت و درد بازگذاشت و آن حضرت امير فرخ حسين ولد او را به‌جاى او تعيين نمود و امير پير لقمان و امير فرخ حسين را از لباس عزا بيرون آورده جامه‌هاى فاخر عنايت فرمود و بيست و دوم ربيع الأول امير پير لقمان در ديوان لشكر به امارت مقرر شده مهر زد .\r\nدر ماه جمادى الأولى امير بابا مسعود بن امير بابا محمود بن امير خواجه راستى به‌جاى راستان رفت . و اين بابا مسعود در آن زمان كه حضرت خاقان سعيد در يورش سيم آذربايجان بود كوتوالى حصار اختيار الدين تعلق به او داشت و او به غايت هتاك و بىباك بود و قصد زن و فرزند رعيت مىنمود و ميل به صحبت اوباش و رنود كرده بود و بىمبالغت زيادت ازوار « 211 » و هنجار خود معاش مىكرد . گاهى از ارگ به پاى حصار و بازار ملك آمده طبل و نقاره به آواز بلند مىساختند و او يك دو شبانروز در بازار آشكارا شراب خورده نقاره‌چيان پيوسته آن سازها مىنواختند و گاهى به طنطنه و دبدبهء هرچه تمامتر به كوچهء خيابان و پل مالان عزيمت مىنمود و انواع مناهى و بىراهى از او و كسان او واضح و لائح بود و حكام كه در هرات فرمان‌روان بودند از بيم امير عليكه كه بابا مسعود قرابت او بود به منع و دفع او اشتغال نمىنمودند . القصه چون بابا مسعود فوت شد ، آن حضرت كوتوالى قلعه و راه و رسم او را به برادر او موسى ميرك عنايت فرمود و اين موسى ميرك به غايت چابك‌سوار و كماندار بود و روز عيد در حضور حضرت خاقان سعيد از دو طرف قبق مىتاخت و تير خوب مىانداخت و بيشتر آن بود كه تير او هردو نوبت به قبق مىرسيد و در تاختن و\r\n\r\n\r\n","description":"","footnote":"\r\n( 210 ) . به معنى رئيس ، كماندر انچيف ، ليدر .\r\n( 211 ) . به معنى رسم و عادت ( فرهنگ آنندراج ) .\r\n","page_name":" 469 ","page_number":479},
  {"content":"\r\n\r\nانداختن كسى به گرد او نمىرسيد .\r\nو امير يادگار شاه ارلات كه از امراى كبار به كمال عظمت و اقتدار اشتهار داشت و دولت مصاهرت ميرزا علاء الدوله تاج افتخار و شرف روزگار او بود عالم فانى را وداع و بدرود فرمود و ميرزا علاء الدوله رسم عزا و آش و اطعام و ختمات كلام ملك علام به‌جاى آورد .\r\nمصرع\r\n روانش به مينو پر از نور باد \r\n\r\nذكر تأهل و كدخدايى ميرزا سلطان مسعود بن ميرزا سيورغتمش\r\nحضرت خاقان سعيد هميشه به ازدواج و امتزاج و التيام و انتظام اولاد كرام اهتمام تمام مىفرمود و پيوسته اولاد امجاد را به امر تأهل و كدخدايى ترغيب مىنمود ، در اين سال ، ميرزا مسعود بن ميرزا سيورغتمش بن حضرت خاقان سعيد خدر عصمت‌پناه عايشه بيگه صبيهء ميرزا بايسنغر را به آيين دين مبين و قوانين شرع متين در عقد نكاح آورد و مهد عليا گوهرشاد آغا كه بلقيس زمان و قيدافهء دوران بود بزم بهشت آيين غيرت نگارخانهء چين ترتيب و تزيين نمود و زهرهء سپهر سلطنت را بر سرير عزّت نشانده پرده از روى چون ماه تابان او گشادند و در نظر مشترى فلك سعادت به آرايشى هرچه خوبتر جلوه دادند و چون مجلس بهجت و سرور و بزم عشرت و حضور مرتب و آراسته شد هردو شاهزاده را در قصرى كه براى سكون و آرامش ايشان آرايش يافته بود به اعزاز و اكرام درآوردند و آن دو نيّر عالم‌افروز را از سعادت‌بخت فيروز در آن برج قران سعدين واقع شد . گاه دختر به‌سان خاتم ملك دست شاهزاده را به صد ناز بوسه مىداد و گاه شاهزاده با هزار نياز مانند خلخال در پاى نازكش مىافتاد .\r\nگاه چون گريبان دست در گردن يكديگر مىكردند . و گاه چون دامن سر بر پاى يكديگر مىنهادند . هماى همايون‌بخت در هواى كامرانى طائر و ساغر مالامال طرب و شادمانى در بزم زندگانى دائر . چشمها از عكس گل رخسار يكديگر لاله‌سان شده و دهان از ياد نام يكديگر چشمهء حيوان گشته . يكى در نظارهء طلعت\r\n\r\n","description":"","footnote":"","page_name":" 470 ","page_number":480},
  {"content":"\r\n\r\nماه تابان از دست رفته و ديگرى از ملاحظهء خورشيد مست شده .\r\nبيت\r\n مى و معشوق و گلزار و جوانى * از اين خوشتر چه باشد زندگانى\r\nنهاده بر يكى كف ساغر مل * گرفته در دگر كف دستهء گل\r\nجهان اين است وين خود از جهان نيست * وگر هست اى عجب جز يك زمان نيست \r\nو چند روز به مساعدت بخت فيروز داد عيش و عشرت دادند و درهاى خرّمى و نشاط بر روى روزگار گشادند و ميرزا سلطان مسعود در كمال عظمت و كامرانى و غايت بهجت و شادمانى با محبوب مطلوب به جانب ولايت كابل و غزنين كه سيورغال او بود عزيمت فرمود . *\r\nو در اين سال ، حاوى اوراق عبد الرزاق بن اسحق به شرف ملازمت حضرت خاقان سعيد استسعاد يافت و آفتاب اقبال آن حضرت بر حال اين ذرهء حقير تافت و سابقا والد مرحوم در مجلس اعلى و اردوى همايون به شرف امامت و منصب قضا منصوب و مرسوم بود و به قراءت كتب معتبره و روايت مسائل مقرره اشتغال مىنمود و فقير حقير در اثناى تحصيل علوم دينيه و تكميل معارف يقينيه به رساله‌اى كه قدوة المحققين مولانا قاضى عضد الدين در تحقيق معانى حرف و اسم اشارت و غيرهما افادت فرموده و ايضاح آن معانى به خوبتر صورتى نموده غرر فوايد و درر فرائد جمع آورده شرح ترتيب نموده و نقاب ارتياب از چهرهء مخدرات مشكلات و مهمات فن عربيت به خوبتر وجهى گشوده و آن رساله‌اى است كه در متانت معانى و رصانت مبانى و حسن تهذيب و لطف تركيب چشم هيچ باريك‌بين نظير آن نديده و گوش هيچ مستمع شبيه آن نشنيده . اگر علماى عطارد بيان به قلم درفشان از زر ناب آفتاب\r\n\r\n","description":"","footnote":"","page_name":" 471 ","page_number":481},
  {"content":"\r\n\r\nبر لوح سيمين ماه تحرير كنند درخور باشد و اگر بلغاى مشترى فطانت به خامهء گوهربار انصاف از سياهى ديده بر بياض كافورى چشم نگارند مناسب بود . لفظ و معنيش چون شكر با شير و آب با شراب امتزاج يافته .\r\nبيت\r\n چه گويم وصف آن بحرى است در بار * به لفظ اندك و معنى بسيار \r\nو چون قلم تحرير و رقم تقرير از شرح رسالهء عضديه « 212 » و بيان لطايف آن فراغت يافت و فروغ مطالعهء روشن خاطران و شعاع نظر مبصرّان جهان بر آن تافت ، جمعى از خلان و اخوان كه سويداى دل همدمى و سواد ديدهء مردمى بودند و رعايت حسن عهد كه عنوان نامهء آسمانى و طراز كسوت انسانى است مىنمودند به يكبارگى اتفاق كرده جزم فرمودند كه لطايف و ظرايف و طرائف شرائف كه در شرح آن رساله مرتب شده مناسب چنان مىنمايد كه به حسن القاب همايون حضرت خاقان سعيد مزّين و موشّح آيد و فقير حقير سخن دوستان به صميم دل و جان قبول كرده در مجلس سلطان عادل‌مقام به حضور ائمهء اسلام و صناديد ايام شرح رساله را گذراند و خطبه‌اى كه موشح به القاب همايون بود خواند و بعضى مبهمات استفسار نموده و حضرت اعلى به تحسين علما ، استحسان بسيار فرمود . و هم در مجلس همايون ، فرمان نافذ شد كه چون پدر او مولانا اسحق ملازم بوده او نيز ملازمت نمايد و با موالى و اهالى در بارگاه عالى درآيد و از دقايق علوم و حقايق مفهوم هرچه بايد و شايد و او نيك داند به موقف عرض رساند و در آن زمان عمر به بيست و پنج رسيده بود و مدت نه سال در صحبت اهل كمال به خدمت آن حضرت قيام نمود و بنده را كه چون سنگ خارا از هيچ رنگ لطف نصيبى نداشت تاب آفتاب تربيتش ياقوت\r\n\r\n\r\n","description":"","footnote":"\r\n( 212 ) . كشف الظنون ج 1 ص 558 الرسالة العضديه مذكور است . مگر حاجى خليفه بجز از شروح اين رساله ديگر هيچ‌چيز راجع به محتويات اين رساله و مصنف آن را نياورده .\r\n","page_name":" 472 ","page_number":482},
  {"content":"\r\n\r\nاحمر ساخت و طبع فسرده را كه مانند خانهء فقير از نقود هنر خالى بود معدن جواهر زواهر و بحر لآلى متلالى گردانيد .\r\nبيت\r\n به تدريج و قرار و انتظار و تربيت گردد * مه نو بدر و باران درو خون مشك و حجر گوهر « 213 » \r\nو شايد كه خامهء عنبرين شمامه شمه‌اى از آثار تربيت و عاطفت آن حضرت در سالهاى آينده ادا نمايد .\r\nبيت\r\n به حسن تربيت و آفتاب عاطفتش * شدم وحيد زمان گرچه بودم از آحاد \r\nبيش از اين خودستايى و هرزه‌سرايى از ادب نيست .\r\nبيت\r\n ادب آن است كه گر تاج بود بر سر تو * خويش را خاك سگان در جانان دانى \r\n\r\nذكر بقيهء قضيهء والى هرموز كه قلم دو زبان به وعدهء شرح و بيان آن زبان داده بود\r\nدر سال گذشته مسطور است ، والى هرموز پادشاه سيف الدين به درگاه سلاطين‌پناه آمد و از سلطان بحر و بر التماس لشكر نمود و آن حضرت ملتمس او را مبذول فرمود و فرمان آفتاب اشراق به ممالك فارس و عراق فرستاد كه سرداران آن\r\n\r\n\r\n","description":"","footnote":"\r\n( 213 ) . از قصيدهء اول عبد الواسع جبلى است . ر ك به نسخهء كلياتش در كليهء پنجاب ورق 2 ب .\r\n","page_name":" 473 ","page_number":483},
  {"content":"\r\n\r\nممالك با لشكرهاى جهانسوز عازم ولايت هرموز شوند . تمام سرداران امتثال فرمان جهان‌مطاع نموده كمر سعى و اجتهاد بر ميان جان بسته متوجه مملكت هرموز شدند .\r\nپادشاه تورانشاه از همه طرف چون آب دريا كه به جزيرهء جرون محيط است بلا را نسبت به احوال خود خود مشاهده نمود و تدبير جز آن ندانست كه نقود بسيار و جواهر بىشمار و نفايس دريابار و ظرائف هربلاد و ديار كه در شهر جرون و خزاين او مخزون بود فداى ملك و عرض خود سازد و به حسن تدبير كشتى اميد حيات خود را از آن ورطهء خون‌خوار به ساحل نجات اندازد . و چون راى او بر اين قرار يافت ، قاضى و مفتى و جمعى متعين را كه در جرون نامدار و صاحب‌اختيار بودند به درگاه اعلى و بارگاه معلى فرستاد و قاصدان به وسيلهء اعيان ملك عرضه داشتها كه در غايت عجز و نياز بود به موقف عرض رسانيد . مضمون آن‌كه :\r\nپدران بنده هميشه بنده و خدمتكار آستان آسمان اقتدار بوده‌اند و پيوسته به شرط خدمتگارى و مراسم باج‌گزارى قيام نموده‌اند و مخدوم و برادرم پادشاه سيف الدين نسبت با پدر بزرگوار كه چند نوبت شرف حج بيت اللّه الحرام و زيارت مرقد النّبى عليه الصلاة و السلام دريافته غدر ورزيد و دست تصرّف او را از حكومت اين ولايت به يكبارگى كوتاه گردانيد و قاعدهء ظلم و بيداد كه در اين ملك معهود و معتاد نبود بنياد نهاد و تمامت رعيت از جور طغيان او فرياد و فغان به آسمان رسانيدند و روى اميد از طاعت و انقياد او گردانيدند و از اطراف ولايت نفير عام برخاست و بيم آن بود كه مقام موروث در قبضهء اقتدار بيگانگان قرار گيرد و اشراف قبايل و اكابر اعراب از پدر بزرگوار التماس التفات نمودند و چون آن حضرت از مباشرت اين شغل به كلى اعراض نموده بود كفايت آن مهم به بندهء كمترين اشارت فرمود و اكنون بندهء كمينه به دولت حضرت خلافت شعار و به اشارت پدر بزرگوار و اتفاق رعيت والى اين ولايت است و به دستور معهود بل اضعاف و آلاف آن باج‌گزار و فرمانبردارم و از ملك و مال آنچه در قبضهء تصّرف است به بندگان حضرت مىسپارم .\r\n\r\n","description":"","footnote":"","page_name":" 474 ","page_number":484},
  {"content":"\r\n\r\nمصرع\r\n العبد و ما فى يده كان لمولاه « 214 » \r\nاميدوارم كه بنده را به غلامى قبول فرمايند و به سخن آن غدار كه با پدر بزرگوار چنان پيش برده التفات ننمايند .\r\nبيت\r\n من ارچه هيچ ندارم سزاى خدمت سلطان * ز بهر كار ثوابم قبول كن به غلامى « 215 » \r\nو نقود بسيار و درر شاهوار و بيلاكات و تبركات كه از هرموز به رسم پيشكش آورده بودند به عرض رسانيدند و اركان دولت و اعيان حضرت را كه باعث و محرّك بودند به خدمات شايسته ساكت و ساكن گردانيدند و چون حضرت خاقان سعيد عرضه داشت ضراعت‌آميز پادشاه تورانشاه را استماع نمود بر حالت عجز و اضطرار او ترحم نمود و فرمان همايون به مملكت فارس و عراق فرستاد كه لشكر دست تسلط از خرابى ولايت هرموز بازدارند و پادشاه سيف الدين را به احسن وجوه در ناحيت آن ولايت مدخل دهند و پادشاه تورانشاه براى امراى فارس و عراق نيز چندان نقود و جواهر فرستاد كه مجموع فتنه‌انگيزان را تسكين تمام داد و همه طالب آن گشتند كه به اندك رخصتى كه از پايهء سرير اعلى يابند به كلى متقاعد شوند و چون فرمان همايون از ديوان سلطان ربع‌مسكون به ايشان رسيد مصلحت چنان ديدند كه قلعهء طرزك را به تصرف پادشاه سيف الدين بازگذارند و اين قلعه به لطف آب و هوا از باقى قلاع هرموز بهتر است . پادشاه تورانشاه اين سخن را فوزى عظيم دانسته به حسن قبول تلقى نمود و تقبل فرمود كه نسبت با برادر اكبر انواع دوستدارى\r\n\r\n\r\n","description":"","footnote":"\r\n( 214 ) . ر ك به كنز العمال ج 5 ص 245 غره 4956 .\r\n( 215 ) . ديوان حافظ طبع خلخالى ص 329 .\r\n","page_name":" 475 ","page_number":485},
  {"content":"\r\n\r\nو خدمتكارى به‌جاى آورد و پادشاه سيف الدين در قلعهء طرزك « 216 » خزيد و دم دركشيد امرا شرح احوال عرضه داشت پايهء سرير اعلى نموده و آن حضرت استحسان نموده هريك به الگاى خود بازرفتند .\r\n\r\nوقايع سنهء اثنتين و اربعين ذكر نهضت همايون به صوب مشهد مقدس معلّى\r\nحق سبحانه و تعالى هركه را به معاونت عنايت ازلى و مساعدت سعادت لم يزلى در مجمع الأرواح با خواص اهل اللّه و مقرّبان درگاه آشنايى داد به حقيقت ابواب دولت و سعادت دو جهانى بر روى او گشاد ، چنانچه حضرت خاقان سعيد از مبادى تباشير صبح دولت تا غايت ارتفاع آفتاب سلطنت هميشه معتقد اهل اللّه و مخلص ارباب انتباه بود و به صدق نيت و صفاى عقيدت جبين اخلاص بر خاك درگاه ايشان مىسود و تا از يورش سيم آذربايجان معاودت نمود زيارت مشهد مقدس و تقبيل آستان و صندوق اقدس نفرمود و هرچند هنگام مرور موكب منصور از نشابور تا به مشهد چندان دور نبود ، اما آن حضرت عنان عزيمت به صوب مشهد مقدس معطوف نساخت و خواست كه سعادت زيارت آن قبّه و بارگاه در اثناى راه ننمايد بلكه عزم زمين‌بوس آن درگاه بر سبيل استقلال و كمال تضرع و ابتهال فرمايد . تا در اين فرصت احرام زيارت حضرت امام عليه التحية و السلام بسته رايت عزيمت برافراخت و غلغلهء نهضت همايون ولوله در گنبد گردون انداخت و حضرت اعلى خاقانى در عين سلطنت و جهانبانى پنجم ماه ربيع الثانى به عزم زيارت سلطان خراسان نهضت نمود و موكب نصرت اعلام به صوب مشهد مقدس حضرت امام عزيمت فرمود و از پادشاهزادگان ميرزا محمد جوكى و ميرزا علاء الدوله و از امراى عظام امير عليكه كوكلتاش در هرات ماندند و در نوزدهم همين ماه ميرزا محمد جوكى\r\n\r\n\r\n","description":"","footnote":"\r\n( 216 ) . يزدى اين كلمه را ترزك نوشته است ( ج 1 ص 810 ) .\r\n","page_name":" 476 ","page_number":486},
  {"content":"\r\n\r\nعازم ماوراء النهر شد و به سعادت ملازمت برادر اكبر و پادشاه دانشور ميرزا الغ بيك استسعاد يافت و ميرزا الغ بيك را ملايم مزاج همايون آمد و دربارهء برادر مرحمت و شفقت فرمود و ميرزا علاء الدوله نيز در همين روز به فرمان اعلى عازم قشلاق استراباد شد و امير عليكه كوكلتاش عازم ولايت مرو شد و در آن‌جا به عمارت بقاع خير اشتغال نمود .\r\nو حضرت خاقان سعيد چون به مزار فايض الأنوار شيخ الأسلام احمد جام قدّس سرّه رسيد به ادب تمام و غايت تعظيم و احترام شرايط زيارت به جا آورده و صلات و صدقات به فقرا و مستحقان رسانيد و اولاد امحاد شيخ الأسلام به خدمات شايسته قيام نمودند و آن حضرت دربارهء ايشان عنايت و رعايت فرمود و موكب گردون احتشام از تربت مقدسهء جام رايت فتح آيت برافراشت .\r\nو در منزل سعدآباد « 217 » نقش صيد و صورت شكار بر لوح خاطر انور نگاشت و امراى كبار از اطراف برانغار لشكرها به جرگا مقرّر داشتند و آن صحراى وسيع را كه از سعدآباد و مخالف‌سرا و حظيره تا قريهء فرهاد « 218 » جرد است چون حلقهء انگشترى در ميان گرفتند و آن حضرت بر سمند باد سير سبك تك‌سوار شد و هر زمان كه در آن صحرا و بيابان مىتاخت در هرقدمى به زخم پيكان سندان شكاف صيدى مىانداخت . يوز از براى ديدن آهويان تيزرو دام‌آسا همه تن چشم گشته بود و هرلحظه گله را مىگرفت و به هنگام دويدن غبار چنان مىانگيخت كه نقاب كحلى بر رخسار خورشيد تابان مىبست و نقطه‌هاى عنبرگون بر تن او از خالهاى مشكين بر عارض ماه‌پيكر تركان چين حكايت مىكرد و از شبه‌هاى « 219 » پراگنده بر بساط حرير روزآسا نشان مىداد و سگ شير صولت از شره دويدن زنجير بر خود\r\n\r\n\r\n","description":"","footnote":"\r\n( 217 ) . ر ك به نزهة القلوب ص 177 ، ليسترينج خريطه [ - نقشه 
  ] 8 .\r\n( 218 ) . ظاهرا فرهادان نزهة القلوب ص 177 و فرهادجرد ياقوت مراد است . ر ك به ليسترينج ص 388 .\r\n( 219 ) . سنگى است سياه ، براق و شفاف و كم‌بها . در نرمى و سبكى مانند كهربا و سبج معرّب آن است و اهل هند آن راپوت گويند ( فرهنگ آنندراج ) .\r\n","page_name":" 477 ","page_number":487},
  {"content":"\r\n\r\nمىدرانيد و به ناخن داس مثال سرهاى صيد را مانند كاه مىدرود و باز بلندپرواز مانند تير پرتاب از شست تيرانداز بلندكمان در هوا مىپريد و به زخم چنگال هلال مثال نسر طاير را از فراز آسمان بر روى زمين فرود مىآورد و به منقار نيشتر كردار خون از رگ مرغان هوا مىگشاد و به آسيب شهپر باد حركت حيوة اصناف طيور به باد مىداد . طنين جلاجل پايش در قبض ارواح طيور به آواز صور دم برابرى مىزد و قيامتى در صحرا و بيابان قائم مىگردانيد . چون اطراف جرگا فراهم آمده و شكارى بسيار در آن صحراى هموار پديدار شد ، حضرت خاقان سعيد شانقار و چرغ و شاهين و بازمىپرانيد و هرطرف يوز و سگ مىدوانيد و در آن صحرا شكارى بسيار انداخت و تمام آن بيابان را از وحوش و طيور خالى ساخت .\r\nو چون خاطر خطير از نشاط شكار فراغت يافت ، عنان دولت به سوى اردوى همايون تافت و منازل و مراحل پيموده در شرقى مشهد به چهار باغى كه معمار همت‌عالى آن حضرت احداث نموده بود نزول فرمود و روز ديگر احرام زيارت حضرت امام عليه التحية و السلام بسته اول به حمام درآمد و طهارت كامل به دست آورد .\r\nبيت\r\n غسل در اشك زدم كاهل طريفت گويند * پاك شو اول و پس ديده بر آن پاك انداز \r\nو به درگاه ولايت‌پناه رسيد و نخست به آستانه را به نياز و اخلاص بوسيد و به قبّه و بارگاه فرمود و جبين ضراعت بر زمين استكانت سود و بعد از فراغت از آداب زيارت سادات عظام را كه ملازم و مجاور آن فرخنده‌مقام‌اند اعزاز و اكرام و انعام و احترام فرموده ساير فقرا و مساكين را به بخشش پادشاهانه خوشوقت گردانيد و به چهارباغ بازآمده روز سيم عنان مراجعت معطوف ساخت .\r\nو در منزل سنگ بست مرتضاى اعظم سيد زين العابدين مشهدى كه از\r\n\r\n","description":"","footnote":"","page_name":" 478 ","page_number":488},
  {"content":"\r\n\r\nسادات عظام به مزيد اعزاز امتياز داشت و جناب ولايت انتساب خواجه سيد على مهنه‌اى كه از مشايخ اسلام به كمال اكرام مخصوص بود و از ديرباز با يكديگر در مقام عداوت بودند هردو بزرگ به ديوان آمدند و انواع سخنان موحش و حكايات ناخوش باهم گفتند و در اظهار قبايح يكديگر سعى بليغ نمودند و به آن رسيد كه خواجه سيد على دعوى كرد كه سيد زين العابدين سبّ شيخين كرده بر سبيل علانيه و بر صدق مدّعاى خود اقامت شهادت كرد و جمعى موافق آن گواهى دادند و قاضى اردوى همايون حكم به تعزير كرد و به عرض حضرت خاقان سعيد رسانيده فرمان همايون از موقف جلال نفاذ يافت كه سيد را دره زنند و از مشهد كوچانيده به هرات آورند . و همان زمان سيد را بر سرديوان درهء بليغ زدند و كوچانيده نقل هرات كردند .\r\nو چون موكب همايون به تربت‌جام رسيد ، آن حضرت هم از راه عزم زيارت شيخ الأسلام احمد جام فرمود و خواجه شهاب الدين « 220 » ابو المكارم كه در آن زمان شيخ و متولى بود به اردوى اعلى رفته بود . خواجه غياث الدين على اصغر از تشريف حضرت اعلى وقوف يافته فى الحال به تربت مقدسه شتافت و چندان‌كه حافظان از ختم كلام ملك علام فراغت يافتند ، خواجه على اصغر چند بريان و گوسفندان پخته و باقى اسباب دعوت به نوعى كشيد كه ديدهء ناظران از حسن آن ترتيب متحير گرديد . از آن جمله قرب صد طبق جوشبره « 221 » حاضر ساخت و آن حضرت خدمت خواجه را به الطاف پادشاهانه نواخت و موكب ظفرآيات عازم دار السلطنهء هرات شد و چهاردهم جمادى الأولى در مستقر دولت نزول اجلال فرمود .\r\nو در همين روز ، امير عليكه كه به طرف مرو رفته بود بازآمد و به سعادت\r\n\r\n\r\n","description":"","footnote":"\r\n( 220 ) . نسخ : غياث الدين - براى وى ر ك به حبيب السير ج 3 جزو 3 ص 146 . يك شعبه از نسب صاحب حبيب السير به او اتصال داشت .\r\n( 221 ) . نام آشى مشهور كه از خمير به اندام مثلث و مربع طولانى ساخته از گوشت و سبزى و مصالحه پر كنند و در آب جوشانند و ماست و كشك بر بالاى آن خورند . . . و به جيم فارسى نيز نوشته‌اند و در غياث [ اللغات 
  ] جوش بيره . . . به اين معنى نوشته ( فرهنگ آنندراج )\r\n","page_name":" 479 ","page_number":489},
  {"content":"\r\n\r\nملازمت مستسعد شد و آن حضرت امير سلطان محمد بن امير جهانشاه برلاس را عنايت فرموده امير الوس ساخت و منصب تواچى و امارت لشكر به حسن اهتمام او بازگذاشت و در سلك امراى عظام انتظام يافت . و در اين سال ، ميرزا الغ بيك گوركان مقاصد معتمد سخندان به درگاه جهان‌پناه روان فرمود و استدعا نمود كه فرزند صبيهء او حسيبه سلطان خاندزاده بيگم را كه در اوان طفوليت ، مهد عليا گوهرشاد آغا از مملكت ماوراء النهر به عظمت تمام به دار السلطنهء هرات آورده بودند و چند سال به دولت و اقبال در حجر عفاف نگاه داشته بازفرستند و چون پدر بزرگوار آن گوهر درج عصمت و زهرهء برج عفت را طلب فرمود ، مهد عليا خاندزاده بيگم را به يوسون پادشاهى و آيين شاهنشاهى ارسال نمود و چون نزديك سمرقند رسيد ، ميرزا الغ بيك خواتين و شاهزادگان و امرا و اركان دولت و اعيان حضرت و شيخ الأسلام و ساير اكابر و معارف را به رسم استقبال بر سبيل استعجال روان ساخت و چون به حالى سمرقند آمد ، به حكم\r\nمصرع\r\n اذا دنت المنازل زاد شوقى \r\nآفتاب شفقت ميرزا الغ بيك سايهء عاطفت بر حال شاهزاده انداخت و پاى عزيمت در ركاب سعادت آورده بر سمندى\r\nمصرع\r\n جوان چو دولت سلطان روان چو فرمانش \r\nسوار شد و چون به شاهزاده رسيد فرزند سعادتمند را در آغوش مهربانى كشيد و دلجويى تمام نمود و در حرمسراى خاص مقام و مسكن تعيين فرمود و از اسباب رفاهيت احوال و موجب مسرت و فراغ‌بال به غايت برخبر بود .\r\nبيت\r\n انواع رفاهيت و اسباب فراغت * از لطف شهنشاه جهان داشت مهيا \r\n\r\n","description":"","footnote":"","page_name":" 480 ","page_number":490},
  {"content":"\r\n\r\n[ و در اين سال ، ايزد متعال عالىحضرت شيخ الأسلام نور الدين محمد بن المرحوم المغفور ، قطب فلك ارشاد و الولاية ، شيخ بهاء الدين قدس سره را فرزندى سعادتمند كرامت فرمود و به خواجه ناصر الدين موسوم شد و تاريخ ولادت آن مولود بىهمال هم به حساب حروف ابجد و هم به سال « هشتصد و چهل و دو » مىشود و جناب مخدومى اخوى مولانا شريف الدين عبد القهار طاب ثراه در اين معنى گفته است :\r\nقطعه\r\n سحر مبشر « انا نبشر » « 222 » آمد و گفت * كه نخل باغ ولايت ثمر به بارآورد\r\nنويد مقدم مخدوم « ناصر الدين » داد * كه كاينات به اقبالش افتخار آورد\r\nهم از حساب جمل هم ز مدت هجرت * چو « هشتصد و چهل و دو » « 223 » بود در شمار آورد \r\nو اين‌چنين موافقت همانا واقع نشده باشد . 
  ] « 224 »\r\nو در اين سال ، ميرزا محمد سلطان بن ميرزا محمد جهانگير كه از صبيهء حضرت خاقان سعيد به وجود آمده بود و چند سال در گلشن اقبال نشوونما يافته\r\nمصرع\r\n چون غنچهء ناشكفته در خاك بريخت \r\nو آن حضرت از جهت مفارقت جگرگوشه متألم گرديد و چون از جزع و فزع\r\n\r\n\r\n","description":"","footnote":"\r\n( 222 ) . اشارت است به آيهء  إِنَّا نُبَشِّرُكَ بِغُلامٍ اسْمُهُ يَحْيى  ( سوة مريم 7 ) و يا  إِنَّا نُبَشِّرُكَ بِغُلامٍ عَلِيمٍ  ( سورة الحجر 53 ) .\r\n( 223 ) . ظاهرا دو واو عطف نبايد به حساب آيد . .\r\n( 224 ) . قسمت بين دو قلاب اضافاتى است كه در يكى از نسخ بوده و محمد شفيع در پاورقى آورده است .\r\n","page_name":" 481 ","page_number":491},
  {"content":"\r\n\r\nفايده نديد ، دست وقار در دامن اصطبار زده زبان گوهربار به آيهء كريمهء  إِنَّا لِلَّهِ وَ إِنَّا إِلَيْهِ راجِعُونَ  « 225 » دررنثار ساخت و عزاى به عظمت داشته آن حضرت چند نوبت به وثاق شاهزادهء مرحوم فرمود و ختمات كتاب آسمانى و نامهء ربانى به‌جاى آوردند و رسم آش و طعام به تقديم رسانيدند .\r\nو هم در اين سال جناب صدارت‌پناه\r\nمصرع\r\n افتخار الصدور فى العالم \r\nمولانا جلال الدين لطف اللّه « 226 » كه از صدور روزگار به كمال جاه و اعتبار امتياز داشت و به غايت لطيف‌طبع و خوش‌ذهن ، مربّى فضلا معتقد اهل اللّه و مريد اصحاب فقر و ارباب انتباه\r\nمصرع\r\n به راه عدم رفت چون ديگران \r\nو مولاناى مرحوم مولانا شمس الدين محمد بن مولانا شيخ على كه زاهد و عابد و پرهيزگار بود و به مهمات مسلمانان به نفس شريف قيام مىنمود ، نوبتى پيش حضرت خاقان سعيد رسيد و گفت : صابون خانه نامشروع است « 227 » و از جهت منع صابون پختن مسلمانان در زحمت‌اند . آن حضرت مگر عذرى گفته باشد . خدمت مولوى در حضور حضرت روى به آسمان آورده گفت : « الهى ! مىبينى كه حكم تو مىرسانم و اين مغول بچه نمىشنود . » آن حضرت فى الحال حكم فرمود كه صابون خانه نباشد و كسى مزاحم رعيت نشود « 228 » و عمر مولوى يكصد و هفت سال « 229 »\r\n\r\n\r\n","description":"","footnote":"\r\n( 225 ) . سورة البقرة 156 .\r\n( 226 ) . وى مذكور است در حبيب السير ج 3 جزو 3 ص 140 .\r\n( 227 ) . حبيب السير ج جزو 3 ص 147 ( به حوالهء مطلع ) : احداث صابون خانه بدعت است و منع مسلمانان از آن امر نامشروع ( كه عبارت ناقص است ) .\r\n( 228 ) . ايضا : خاقان سعيد مغفور از شنيدن اين سخن متغير شد . فى الحال فرمان داد كه صابون خانه را براندازند و جهت پختن صابون رعيت را مؤاخذ نسازند .\r\n( 229 ) . ايضا : صد و بيست و هفت - نسخهء حاشيه آن كتاب : صد و بيست .\r\n","page_name":" 482 ","page_number":492},
  {"content":"\r\n\r\nبود و در جمعهء بيست و يكم ربيع الأول\r\nمصرع\r\n به سوى روضهء رضوان سفر كرد \r\nو استاد قوام الدين معمار شيرازى كه در بنايى و معمارى اعجوبهء روزگار و نادرهء اعصار بود غرهء شعبان رحلت نمود و از جملهء عمارات كه خاطر نازك و فهم دراك او به معمارى آن قيام نمود مدرسهء مهد عليا گوهرشاد آغاست كه بىتكلف به تكلف آن عمارت ديده‌وران جهان نظير و شبيه آن نديده‌اند . *\r\n\r\nوقايع سنهء ثلاث و اربعين [ و ثمانمايه 
  ] ذكر آمدن ايلچى مصر جيجكبوقا نام\r\nملك ملك‌بخش تعالى و تقدس حضرت خاقان سعيد را مملكت وسيع عنايت فرمود و از بدايت چين تا نهايت روم و مصر و اقصاى تركستان تا پايان هندوستان تمام اين ممالك در قبضهء اقتدار بندگان آن حضرت به غايت معمور و مضبوط بود و كسى را در جميع آن بلاد و ديار خلاف فرمان حضرت خاقان سعيد بر خاطر خطور نمىنمود و سركشان روى زمين التجا به درگاه عالم‌پناه آورده باجگزار و فرمان‌بردار بودند و از روى ارادت و انقياد رسل و رسائل وسائل ساخته تبركات لايق ارسال مىنمودند و از آن جمله :\r\nسلطان مصر الملك الظاهر چقماق بيك « 230 » ايلچى فرستاد جيجكبوقا نام و او هفتم جمادى الأخرى به دار السلطنهء هرات رسيد * و تبركات لايق و بيلاكات مناسب به موقف عرض رسانيد و شرح اين حال به نوعى بسطى در مقال محتاج است .\r\nو بيان آن‌چنان است كه از ابتداى ظهور دولت حضرت صاحب‌قران ، بل افتتاح تسلط پادشاه جهانگشاى چنگيز خان و فرزندان ، والى غايت ،\r\n\r\n\r\n","description":"","footnote":"\r\n( 230 ) . [ الملك 
  ] الظاهر سيف الدين چقماق از مماليك برجيه از سنهء 842 تا سنهء 857 فرمانروايى كرد ( زامباور ص 105 ) .\r\n","page_name":" 483 ","page_number":493},
  {"content":"\r\n\r\nسلاطين مصر و شام هميشه در مقام تمرد و عناد و سركشى و استبداد بودند و به ارادت و اعتقاد هرگز به اين پادشاهان توسّل ننمودند و كتب تواريخ به اين احوال ناطق است و بر صحت اين دعوى گواهى صادق . در اين وقت سلطان چقماق اظهار محبت و و داد و اخلاص و اعتقاد نموده ايلچى فرستاد و گويند پيش از تعيّن سلطنت شبى در خواب ديده بود كه حضرت خاقان سعيد ميان او را گرفته و برداشته بر سرير سلطنت مصر نشاند . سلطان چقماق از غايت فرح و شادمانى از خواب بيدار شد .\r\nمصرع\r\n زهى مراتب خوابى كه به ز بيدارى است \r\nو از كمال نشاط و غايت انبساط چون گل به تنسم نسيم صبحگاهى متبسم شد و با خويش گفت :\r\nبيت\r\n بخت بيدار من از تربيت شاهرخى * يابد آن روز كه اندر دل شبها مىخواست \r\nو به تمامى همت دل در سلطنت مملكت مصر بست . امّا دهان و لب از گفت و شنيد اين سخن چو غنچه به كلى فروبست و در خاطر با خود قرار داد كه هرگاه بر تخت سلطنت استقرار يابد با آن حضرت غايت موافقت و دوستى به جا آورد و چون پادشاه مصر ملك اشرف جهان را وداع كرد ، چقماق بيك امير آخور بزرگ بود . تقدير يزدانى و تأييد آسمانى امداد و معاونت او نمود . صناديد مصر و شام و جماهير خاص و عام بر او بيعت كرده زمام امور و عنان مصالح جمهور در قبضهء اقتدار او قرار گرفت و رؤس منابر و وجوه دنانير به نام و القاب او آرايش يافت و الملك الظاهر لقب او مقرّر شد و خاتم ملك و دولت به نگين تمكين و نظام عقود سلطنت به زيب و آيين او آراسته گشت . در اندك زمانى آن مملكت وسيع چنان\r\n\r\n","description":"","footnote":"","page_name":" 484 ","page_number":494},
  {"content":"\r\n\r\nمضبوط و محفوظ شد كه مغناطيس از سر تعرّض جذب آهن برخاست و كاهربا دست تصرف از دامن كاه كوتاه كرد . ملك چقماق خوابى كه ديده بود به خاطر آورده داعيهء فرستادن ايلچى از ضمير او سر برزد و با امرا و اركان دولت و اكابر مملكت مشورت نموده بيشتر مانع شدند . اما چون او عزم فرستادن جزم كرده بود انكار اهل اعتبار فائده نداد و قرعهء اختيار به نام امير جيجكوقا كه از خواص او به مزيد اعتبار اشتهار داشت برآمد . تبركات پادشاهانه و بيلاكات خسروانه مرتّب داشته او را با غلبهء فراوان به جانب خراسان روان فرمود .\r\nو چون به مملكت خراسان درآمد ، آمدن او ملايم‌مزاج همايون آمد و يكى از مقرّبان امير حبيب اللّه سلدوزنام را به رسم استقبال فرستاد و فرمان داد كه در هر ولايت شرايط خدمت به جا آورند و چون به دار السلطنهء هرات رسيد او را به باغ امير شاهملك فرود آوردند و امراى كبار و مقرّبان نامدار به ديدن او رفتند و تهنيت قدوم گفتند و بعد از سه روز به درگاه فلك احتشام آمده به وسيلهء امراى عظام به سعادت تقبيل انامل فياض مفتخر و سرافراز شد و هدايا و پيشكش به موقف عرض رسانيده شرف قبول يافت و آن حضرت احوال سلطان مصر الملك الظاهر چقماق بيك استفسار نمود و اظهار محبت و و داد و دوستى و اتحاد فرمود . ايلچى را بر دست راست در جرگه جوجينان بزرگ نشاندند و آن روز طويى ترتيب نموده بودند كه خوانسالاران آسمان در مشاهده و نظارهء آن تعجب بسيار نمودند . خوانها و كاسها تمام طلاى مرصع و همچنين طبقها و كاسهاى بزرگ از نقره و زرافزون از عدد و مرو طعامها و آشها زيادت از آنچه به قلم تحرير و رقم تقرير نقش‌پذير شود و آن حضرت چند نوبت از حضور همايون الش و بخش پيش ايلچى فرستاد و بعد از فراغ از مجلس طعام در كمال اعزاز و اكرام به وثاق خود معاودت نمود و هفته‌اى دو نوبت به بارگاه شيلان مىرسيد و منظورنظر عنايت مىگزيد و پادشاهزادگان ميرزا محمد جوكى بهادر و ميرزا علاء الدوله و ميرزا عبد اللطيف ايلچى را استدعا نمودند و هريك طويهاى بزرگ فرمودند و اسبان تازى راهوار با زينهاى زرنگار و جامهاى فاخر شاهوار با\r\n\r\n","description":"","footnote":"","page_name":" 485 ","page_number":495},
  {"content":"\r\n\r\nتحفه‌هاى نامدار ارزانى داشتند و دقيقه‌اى از مراسم رعايت و عنايت نامرعى نگذاشتند و همچنين امراى عظام امير علاء الدين عليكه كوكلتاش و امير جلال الدين فيروز شاه و دستور اعظم خواجه غياث الدين پير احمد ايلچى را به وثاقها طلب فرمودند و طوى بزرگ به تكلف كرده اسب و جامه و ديگر تكلفات بذل نمودند و ايلچى در آن زمان كه به پايهء سرير اعلى رسيد به وسيلهء امرا به موقف عرض رسانيد كه سلطان چقماق از كتب‌خانهء سلطان آفاق پنج كتاب التماس مىنمايد و اميدوار است كه آن حضرت عنايت فرمايد : تأويلات اهل سنت « 231 » شيخ ابو منصور ماتريدى « 232 » و تفسير كبير امام فخر الدين و شرح تلخيص جامع « 233 » و شرح كشاف مولانا علاء الدين پهلوان « 234 » . . . « 235 » آن حضرت ملتمس ايلچى مبذول فرمود و با آن‌كه مجموع آن كتب موجود بود همه را استكتاب نمود و به جلد و جدول مكمل شد .\r\nو حضرت خاقان سعيد به ترتيب طوى بزرگ اشارت فرمود و انعام و سوغات جهت ايلچى و حاكم او تعيين فرمود و امراى كبار و سرداران « 236 » نامدار به ترتيب و تزيين مجلس همايون پادشاه ربع‌مسكون برخاستند و بر درگاه سلاطين‌پناه مجلس جشنى آراستند كه [ فلك گردنده 
  ] براى دفع آفت عين الكمال گرد سر آن مىگشت و سپهر جهانديده با هزاران ديده در نظارهء آن حيران و سرگردان مىگشت . امراى عظام هژدهم ماه رجب ايلچى را به مجلس همايون حاضر ساخته آن حضرت دربارهء او\r\n\r\n\r\n","description":"","footnote":"\r\n( 231 ) . كشف الظنون ج 1 ص 243 : تأويلات اهل السنه . اما ر ك به تأويلات الماتريديه بر همان صفحه در كشف . حبيب السير ج 3 جزو 3 ص 304 : تأويلات حجة اهل سنت و جماعت .\r\n( 232 ) . متوفى در سنهء 333 ه .\r\n( 233 ) . حبيب السير : مصنف خواجه مسعود نجارى - ر ك براى آن به تكملهء براكلمن ج 2 ص 304 .\r\n( 234 ) . نسخه : بر كشاف و مفتاح مولانا علاء الدين . . . - نسخهء ديگر : شرح تلخيص جامع مولانا علاء پهلوان - براى اين شرح ر ك به كشف الظنون ج 2 ص 314 ( و على الكشاف حاشية تامة فى مجلدين للفاضل علاء الدين على المعروف پهلوان ناقش فيها مع القطب الرازى ) .\r\n( 235 ) . در محل اين بياض در حبيب السير : « روضه در مذهب شافعى » نوشته است .\r\n( 236 ) . نسخه : و هفته‌اى دو نوبت به مجلس همايون مىرسيد و منظورنظر عنايت مىگرديد .\r\n","page_name":" 486 ","page_number":496},
  {"content":"\r\n\r\nصنوف انعام و فنون اكرام و پنجاه هزار دينار نقد عنايت فرمود و تشريفات خاصه و اسبان مكمل لطف نمود و پنجاه نوكر او را هريك اسب و جامه و هزار دينار نقد دادند و ايلچى را اجازت فرموده به صوب مملكت مصر فرستادند .\r\nو ايلچى در وقت اجازت عرضه داشت كه سلطان چقماق بنده را فرموده كه به موجب رخصت بندگان حضرت چهار شهر را ديده احوال و اوضاع آن معلوم كرده باز نمايم : شيراز و اصفهان و يزد و كاشان . حضرت خاقان سعيد ملتمس او مبذول داشته حكم فرمود كه در آن چهار شهر ترتيب تمام سرانجام نمايند و شهر را آيين بندند و مبلغ صد هزار « 237 » دينار كپكى از آن شهرها انعام فرمودند و مقرب الحضرة مولانا حسام الدين مباركشاه پروانچى كه از زمرهء مخصوصان به كمال اعتبار افتخار داشت و در مهمات ملكى و مالى سخن او را اثر تمام بود حضرت خلافت او را به رسم رسالت تعيين فرمود و تحفه‌هاى شاهانه و هداياى خسروانه براى سلطان مصر و پنج كتاب كه طلبيده بود در خدمت مولوى ارسال نمود و احكام آفتاب آيات تا كنار فرات به نام حكام ولايات شرف نفاذ يافت و ايلچيان مهمات ساخته و كار پرداخته به موجب فرمان به صوب ممالك مصر و شام روان شدند .\r\nو در اين سال حضرت مهيمن متعال ميرزا علاء الدوله را فرزندى سعادتمند كرامت فرمود و شب سيم شعبان آن نيّر عالم‌افروز از مشرق سلطنت روى نمود و به سلطان ابراهيم موسوم شد و قلم وقايع‌نگار به رقم بدايع‌نثار تاريخ ولادت بر صفحهء روزگار به يادگار نوشت .\r\nمصرع\r\n تاريخ شود « شب سيم از شعبان » \r\nحضرت خاقان سعيد را از نوظهور قرة العين چشم سلطنت روشنى يافت و ميرزا علاء الدوله طويى پادشاهانه و جشنى خسروانه ترتيب فرمود .\r\n\r\n\r\n","description":"","footnote":"\r\n( 237 ) . حبيب السير : پنجاه هزار دينار - براى كپك  Kapak  ر ك به دايرة المعارف اسلام .\r\n","page_name":" 487 ","page_number":497},
  {"content":"\r\n\r\nبيت\r\n ساقيان چون آفتاب و ماه گردان هرطرف * ساغر زرين و جام لعل پرياقوت ناب \r\nو مطربان غزل‌خوان و مغنيان خوش‌الحان به نفحات دلگشا و نقرات جانفرا دل را قوت روح مىدادند و عقل مصلحت‌بين را بر طرف مىنهادند و از انواع نشاط و عيش هرچه در آيينهء خيال جمال مىنمود به احسن صور در آن بزم بهشت‌آيين معاينه بود .\r\nمصرع\r\n به خاطر هرچه بگذشتى عيان بود \r\n\r\nذكر فرستادن ميرزا قراچار « 238 » به مملكت كابل و غزنين و آوردن ميرزا سلطان مسعود\r\nميرزا سيورغتمش ولد رشيد حضرت خاقان سعيد بود و مدتى در مملكت كابل و غزنين تا حدود هندوستان به امر سلطنت قيام نمود و لواى سلطنت افراخته اسباب جهانبانى مىساخت . اما روزگار با او نساخت و رخت اقامت به دار آخرت كشيد و از او دو پسر ميرزا مسعود و ميرزا قراچار يادگار ماند . آن حضرت حكومت مملكت به ميرزا مسعود كه بزرگتر بود عنايت فرمود و او در آن ولايت به خلاف قاعده و تورهء قاهره مىزيست و به چشم بصيرت در احوال مصلحت مملكت نمىنگريست و رعيت آن مملكت از طغيان او به افغان آمدند و ميرزا قراچار از قصد او متوهم شده روى اميد به درگاه جد بزرگوار آورد . در وقتى كه آن حضرت به جانب حصار نيره‌تو * مىفرمود ، ميرزا قراچار به اردوى اعلى رسيد و نزديك حصار در منزلى كه كرياس گردون اساس قبهء بارگاه به اوج ماه و ثريا رسانيده بود و شاميانهء دو ستونه هريك سر از برج دو پيكر گذرانيده ميرزا قراچار را امرا پيش آوردند . شاهزاده چند نوبت زانو زده\r\n\r\n\r\n","description":"","footnote":"\r\n( 238 ) . ابن سيورغتمش بن شاهرخ . ر ك به زامباور شجرهء  T  در آن شجره نامش  Karntchair  نوشته است .\r\n","page_name":" 488 ","page_number":498},
  {"content":"\r\n\r\nپيش آمد و آن حضرت دستها گشاده كه فرزند را در آغوش مهربانى كشد ، ناگاه طناب چتر به دستار شهزاده رسيد و دستار از سر او افتاد . فرياد از نهاد خلايق برآمد و دستار بر سر نهاده شرف آغوش و پاىبوس جدّ بزرگوار و خاقان روزگار دريافت و آن حضرت حصار نيره‌تو را به نظر احتياط درآورده به اتمام مهمات آن اشارت فرمود و به جانب سرير سلطنت معاودت نمود و مملكت كابل و غزنين و ساير بلاد و نواحى آن زمين به مهر سپهر سلطنت و شهزادهء ستوده شعار ميرزا قراچار ارزانى داشت و تمام اختيار آن بلاد و ديار به حسن راى رزين و انديشهء دوربين او باز گذاشت و شاهزاده اجازت يافته آخر ماه رجب عزيمت نمود .\r\nو سيم ماه شعبان ، ميرزا سلطان مسعود به موجب فرمان حضرت خاقان سعيد به دار السلطنهء هرات رسيد و چند روز به سبب آن‌كه اخبار ناخوش از جانب شاهزادهء نامدار به مسامع جلال رسيده بود شاهزاده را صورت ملاقات جدّ بزرگوار به هيچ‌وجه روى ننمود . عاقبت سعادت ملازمت دريافته به دولت دستبوس رسيد و به صنوف شفقت و فنون عاطفت مشرف گرديد .\r\nو در اين سال ، حضرت اعلى در باغ نو قشلاق فرمود و زمستان بسيار دشوار گشت و بسى مواضع خراب شده باقى روى به اختلال آورد .\r\nو در اين سال ، حاوى اوراق ، عبد الرزاق بن اسحق ، را حضرت خاقان سعيد امتحان فرمود و سبب آن بود كه جماعتى از ارباب حقد و اصحاب حسد كه  فِي جِيدِها حَبْلٌ مِنْ مَسَدٍ  « 239 » به اقتضاى نفس خبيث و اغواى طبع ركيك خبث اين فقير كردند . « 240 » مولانا جلال الدين به اتفاق مولانا « 241 » محمد صدر گفتند كه خود را طالب\r\n\r\n\r\n","description":"","footnote":"\r\n( 239 ) . سورة لهب 5 .\r\n( 240 ) . يعنى مرا بد گفتند [ - يعنى از من بدگوئى كردند ، بد من پيش ديگران گفتند 
  ] . خواجه حافظ راست :\r\n پير گل رنگ من اندر حق ازرق‌پوشان * رخصت خبث نداد ارنه حكايتها بود \r\n( 241 ) . ممكن است مراد از مولانا جلال الدين عبد الرحيم صدر برادر اعيانى مولانا شهاب الدين لسان است كه مذكور است در سطور بعد . براى هردو ر ك به حبيب السير ج 3 جزو 3 ص 148 .\r\n","page_name":" 489 ","page_number":499},
  {"content":"\r\n\r\nعلمى مكمل نساخته و كار آباء و اجداد گذاشته ملازمت مىكند .\r\nقطعه\r\n جماعتى همه بدخواه اهل فضل و هنر * جماعتى همه بدگوى مردم دانا\r\nجماعتى كه ندانند سنگ را ز گهر * جماعتى كه ندانند اطلس از خارا\r\nز خبث باطن ايشان شود چو باد سموم * اگر به خاطرشان بگذرد نسيم صبا \r\nيكى از ارباب عمائم كه به حليهء انصاف اتّصاف داشت به موقف عرض رسانيد كه حاوى اوراق بر جمعى مدرّسان فائق است . مولانا شهاب الدين لسان و حضرت خاقان سعيد استفسار اسامى آن جمع فرمود و خدمت مولاناى منصف چند كس را برشمرد و به تعيين نام برد . از آن جمله يكى مولاناى اعظم حاجى محمد فراهى بود و فرمان همايون صادر شد كه علماى اسلام و فضلاى امام بر درگاه افاضل‌پناه جمع آمده حاوى اوراق و حاجى محمد را امتحان فرمايند و اين سخنان به تمام\r\nمصرع\r\n در غيبت اين فقير واقع شده بود \r\nچون فقير به شرف ملازمت رسيد ، حضرت خاقان سعيد فرمود كه با كسى بحث و تلاش مىكنى . بنده عرضه داشت كه با هيچ آفريده‌اى بحث و نزاع ندارم و از كسى نيز به علم افضل نيستم . اما از كتب متداوله چندى خوانده‌ام و گمان آن‌كه مىدانم . اگر آن حضرت فرمايد كه بنده را امتحان فهم آن كتب نمايند هرآينه مضمون عند الأمتحان يكرم المرء او يهان عيان شود .\r\nمصرع\r\n آن‌جا كه عيان است چه حاجت به بيان است \r\nالقصّه فرمان اعلى نفاذ يافت كه علماى كبار كتابى اختيار كنند و فقير و مولانا حاجى محمد را امتحان فرمايند و علما ميان كشاف و هدايه مخير ساختند و\r\n\r\n","description":"","footnote":"","page_name":" 490 ","page_number":500},
  {"content":"\r\n\r\nعاقبت هم بر هدايه قرار دادند و اول هدايه كتاب طهارت اختيار كردند و هم در مجلس خاص مشحون به شاهزادگان و امرا و خواص ، سطرى چند به منزلهء شرح نوشته شد و علما نوشتهء فقير را پسنديدند و نوشتند كه ادق و احسن است و به موقف عرض رسانيدند . حضرت اعلى را مستحسن نمود . مولانا قطب الدين احمد و باقى ائمه مرسوم و علوفه تعيين فرمودند و بنده چون زر خالص از بوتهء امتحان بيرون آمد و قلب روىاندود « 242 » ارباب حسد رواج نيافت و همه را گرد ندامت بر جبين خجالت نشسته غرق عرق انفعال به زمين فرورفتند . و فى الواقعه آن جماعت را نه قدرت آن بود كه از نور ضمير مجلس هنر و محفل دانش را روشن و منور دارند و نه قوّت آن‌كه از شعلهء ديگران چراغ سخنى برافروزند . همه چون صورت بىجان حيران شدند و از خباثت كه صورت خيانت است و به معنى جنايت و ثمرهء آن ندامت پشيمان گشتند و فضل و هنر چون فروغ خورشيد انور بر عالميان روشن و عيان شد .\r\nبيت\r\n حافظ تو ختم كن كه هنر خود عيان شود * با مدعى نزاع و محاكا چه حاجت است \r\n\r\nذكر نهضت همايون به جانب سرخس به هواى جانور پرانيدن\r\nدر آن زمستان كه خسرو سيارگان يونس‌وار از تنگناى مأواى حوت خلاص يافت و عنان جهانگشاى به سوى بيت الشّرف و برج حمل تافت ، به اقبال ايّام بهار و اعتدال آثار ليل و نهار درختان و بستان كه از كسوت زندگانى عارى بودند به تازگى\r\n\r\n\r\n","description":"","footnote":"\r\n( 242 ) . به معنى ملمع . حافظ راست :\r\n قلب اندودهء حافظ بر او خرج نشد \r\n","page_name":" 491 ","page_number":501},
  {"content":"\r\n\r\nلباس حيات پوشيدند و شاخ و برگ بىبرگ و نوا را قوت نشوونما پديد آمد . از پرتو شمع بوستان‌افروز نيم‌شب در سواد چمن خطهاى سبزه‌تر ، بلبل خوش‌الحان به‌سان آب روان مىخواند و از شكل لاله‌زار بر طرف كوهسار مردم ديده مضمون  آنَسَ مِنْ جانِبِ الطُّورِ ناراً  « 243 » عين اليقين مىديد و ابر گوهربار براى مقدم فصل بهار گلهاى گوناگون بر روى هوا بسته و بر سر لعبتان نازك‌تن بستان درهاى شاهوار نثار كرد و لطافت زمزمهء طرب‌انگيز قمرى خوش‌الحان و حسن ترنم دلاويز فاختهء غزلخوان اشجار را بىاختيار در حركت آورده و چنار دستها به سوى آسمان برآورده سرسبزى سرو سهى را با هزار نياز مىطلبيد و بنفشه سر بر زمين نهاده دعاى زيادتى طراوت گلبرگ طرى مىگفت و هزاردستان بيان لطافت اين موسوم فرخنده‌سان به ادا مىرسانيد .\r\nقطعه\r\n ز اعتدال عناصر نما پذيرد اگر * به خانه نقش كنى شاخ و برگ بر ديوار\r\nمگر كه ناميه قوت ز روح مانى يافت * كه راست دايرهء گل كشيد بىپرگار\r\nستاده سرو سهى در قيام بر يك پا * بنفشه برده سر اندر سجود چون ابرار\r\nكشيده سوسن آزاده ده زبان فصيح * هزار دست سوى آسمان گشاده چنار\r\nهمى كنند دعا روز و شب كه باد مدام * چمن ز شاخ جوانى خويش برخوردار \r\nدر چنين فصلى تازه و خرّم فرمانفرماى ممالك عالم به عزم جانور پرانيدن و قوشلامشى عزيمت ولايت سرخس فرمود و شانزدهم ماه مبارك رمضان از دار السلطنهء هرات نهضت نمود و امير عليكه كوكلتاش را به حكومت هرات بازداشت و جمعى ديوانيان را پيش او گذاشت .\r\nو موكب همايون به سرخس رسيده به زيارت اكابر آن‌جا ، شيخ\r\n\r\n\r\n","description":"","footnote":"\r\n( 243 ) . سورة القصص 29 .\r\n","page_name":" 492 ","page_number":502},
  {"content":"\r\n\r\nابو الفضل حسن و مولانا سعد الدين التفتازانى « 244 » و جوانمرد قصاب « 245 » رحمهم اللّه فرمود و از روحانيت ايشان استمداد نمود و اكثر ايام از صبح تا شام به جانور پرانيدن و يوز و سگ دوانيدن اشتغال داشت تا چنان شد كه در آن صحرا و بيابان وحوش و طيور نگذاشت .\r\nو از آن‌جا ، عازم مهنهء مبارك شد و در آن فضاى جانفزا و صحراى دلگشا كه هواى آن نسيم بهار را اعتدال مىبخشيد و ارم از غيرت طراوت آن رو در نقاب مىكشيد ، هرطرفى انواع رياحين مشكبو و گلهاى رنگين تو بر تو شكفته و هرجانبى مرغان شيرين‌زبان به هزاردستان صلاى نشاط و خرمى گفته حضرت خاقان سعيد به آهستگى كوچ مىفرمود و همواره در آن مقام هموار به صيد و شكار مشغول بود و چون به قصبهء مهنه رسيد ، احرام زيارت سلطان طريقت و برهان حقيقت ، صاحب السير و الطير ، شيخ ابو سعيد بن ابو الخير قدس سرهما به احترام تمام بسته شرايط زيارت به جا آورد و اولاد امجاد حضرت شيخ را به انعام و اكرام معزّز و مكرّم گردانيد و عزيمت مراجعت فرموده بيست و پنجم ماه ذى قعده در هرات فرود آمد .\r\nمصرع\r\n آفتاب دين و دولت سوى دولت‌خانه رفت \r\nو در اين سال ، جناب مفتى الفريقين ، مولانا عماد الدين عبد العزيز « 246 » مشهور به مولانازادهء ابهرى كه سرآمد علماى روزگار بود و به عزم زيارت بيت اللّه عزيمت نمود و شرايف طواف بيت اللّه الحرام و سعادت زيارت النّبى عليه الصلاة و السلام دريافته هنگام مراجعت ، نزديك شام ، در قريهء علا ، « 247 » هژدهم رجب رخت\r\n\r\n\r\n","description":"","footnote":"\r\n( 244 ) . ر ك به حبيب السير ج 3 جزو 3 ص 84 به بعد . مولانا در سنهء 797 فوت كرد .\r\n( 245 ) . به ظاهر وى غير جوانمرد قصاب مدفون رى است كه در نزهة القلوب ص 54 مذكور است .\r\n( 246 ) . ترجمه‌اش كه در حبيب السير 3 : 3 : 148 آورده به ظاهر همهء آن از مطلع مأخوذ است .\r\n( 247 ) . هو اسم موضع من ناحية وادى القرى بينها و بين الشام نزله رسول اللّه صلعم فى طريقه الى تبوك ( معجم البلدان ج 3 ص 709 ) .\r\n","page_name":" 493 ","page_number":503},
  {"content":"\r\n\r\nبه عالم بقا كشيد .\r\nو هم در اين سال ، از امراى كبار امير فرمان شيخ كه پيش حضرت اعلى اعتبار و اختيارى تمام داشت جهان را به حسرت و دريغ بازگذاشت و هشتم صفر به عالم بقا رفت و از آثار خير او مدرسه‌اى است در كوچهء خيابان نزديك پل جوىنو به غايت مكمل و معمور و مدرس و طلبه به افادت و استفادت مشغول و مشهور است . « 248 »\r\nو هم در اين سال ، غرهء ذى الحجه ، مرتضاى اعظم مجتباى اكرم امير سيد شهاب الدين اسمعيل كه از كبار سادات صحيح النّسب بود ، در بلوك گذاره ، به محلهء سادات رحلت نمود . رضوان اللّه عليهم اجمعين الى يوم الدين .\r\n\r\nوقايع سنهء اربع و اربعين ذكر ارتكاب شراب ناب بر خاك ريختن به نفس شريف\r\nمضمون حديث چون در مكنون حيث قال عليه الصلاة و السلام ، ان اللّه تعالى يبعث لهذه الأمة على رأس كل ماية سنة من يجّدد لها دينها « 249 » به حقيقت در حق خاقان سعيد به غايت صادق مىآيد و مؤيد همين سخن مىتواند بود آن‌كه آن حضرت در سنهء ثمانمايه « 250 » به سلطنت مملكت خراسان معين شد . چه از اوان صبى كه\r\n\r\n\r\n","description":"","footnote":"\r\n( 248 ) . حبيب السير 3 : 3 : 134 : و پسر ستودهء مآثر محرر اين اجزا ضياء الدين محمود رزقه اللّه علما نافعا در آن بقعه به لوازم تدريس اشتغال دارد ( در حدود سنهء 929 ) و اين مير محمود مؤلف كتابى است در تاريخ شاه اسمعيل و شاه طهماسب كه در 957 به پايان رسانده است . ( دستور الوزراء ) .\r\n( 249 ) . ر ك به سنن ابى داود السجستانى ، مطبع محمدى دهلى سنهء 1840 ( ؟ ) ج 2 ص 233 كتاب الملاحم ، باب ما يذكر فى قرن المائه .\r\n( 250 ) . از روى يزدى ( ج 1 ص 806 ) مملكت خراسان در شهور سنهء 799 به شاهزاده شاهرخ مفوض شد و او در آخر شعبان در ظاهر هرات نزول فرمود و رمضان در آن‌جا گذرانيده از آن‌جا به شهر آمده باغ زاغان را نشيمن ساخت .\r\n","page_name":" 494 ","page_number":504},
  {"content":"\r\n\r\nصباى سلطنت در حركت بود تا اين زمان كه بر سرير خلافت جهان تمكن و استقرار فرمود هميشه تقويت دين مستبين و تمشيت شرع سيد المرسلين پيش نهاد همت عالى نهمت بود و متابعت فرمان الهى به تخصيص در قلع‌وقمع مناهى و ملاهى غايت مبالغه مىنمود . شراب چون آب حيات در چشمهء خضر نهان شد و صهبا به‌سان كيميا از چشم عالميان ناپديد گشت .\r\nبيت\r\n رسم مى خوردن چنان برداشت نهيش كاختران * نيم‌شب بر روى گردون سرنگون دارند كاس \r\nتمام مقربان و مخصوصان از ارتكاب شراب به كلى اجتناب فرمودند و خواص و عوام از شرب مدام توبهء نصوح نمودند و افتخار الأشراف ، سيد مرتضى صحاف ، « 251 » و قدوة الواعظين مولانا عبد الجليل القاينى كه به منصب عالى احتساب منصوب بودند به موقف عرض رسانيدند كه به يمن معدلت آن حضرت در بسيط مملكت مستى جز در چشم مشكين‌خطان آهوچشم خطايى نمىتوان ديد و خمار جز در ديدهء شهلاى يار مشاهده نمىتوان كرد .\r\nبيت\r\n مخمورى و مستى نشود جمع به يك‌جا * در چشم تو جمع آمده مخمورى و مستى \r\nو خمخانه‌هاى شاهزادگان ميرزا محمد جوكى و ميرزا علاء الدوله مالامال است و انديشهء ريختن آنها بلكه رسيدن به آن‌جا خيال محال\r\nمصرع\r\n آن‌جا مگر شمال وزد يا صبا رسد \r\n\r\n\r\n","description":"","footnote":"\r\n( 251 ) . به حبيب السير 3 : 3 : 149 .\r\n","page_name":" 495 ","page_number":505},
  {"content":"\r\n\r\nحضرت خاقان سعيد به نفس شريف عزم شراب ريختن فرمود و پاى دولت در ركاب سعادت آورده سوار شد و به جانب بيرون دروازه خوش « 252 » و طرف سه پلك كه خمخانه‌ها آن‌جا بود عزيمت نمود و خمهاى شراب ناب رشك لعل بدخشانى و غيرت ياقوت رمّانى بىدريغ بر خاك ريختند .\r\nبيت\r\n شاهى كه او به حكم الهى شراب ريخت * تعظيم شرع كرد وز روى شر آب ريخت \r\nساكنان چرخ برين از بوى بادهء مشكين بيهوشانه در چرخ آمدند .\r\nمصرع\r\n چرخ گفت از حسرتش يا ليتنى كنت التّراب « 253 » \r\nو زهره و پروين در افسوس آن بىخودانه مىگفتند :\r\nمصرع\r\n اين‌كه مىبينم به بيدارى است يا رب يا به خواب \r\nو مملكت از اوج شريعت رونق ديگر گرفت و سلطنت از حسن اين تقويت طراوت ديگر يافت .\r\nو در اين سال ، قدوهء اهل كمال ، عالىجناب ولايت‌مآب ارشادانتساب مظهر عناية اللّه الأكبر ، شيخ الأسلام بهاء الدين عمر « 254 » قدّس اللّه سرّه العزيز به صدق و نياز عزيمت سفر حجاز فرمود و به عزم طواف بيت اللّه الحرام و احرام ملازمت آن حضرت بستند و در باديهء عشق بر بختى شوق نشستند . مولانا شمس الدين\r\n\r\n\r\n","description":"","footnote":"\r\n( 252 ) . در مشرق شهر ، ر ك به ليسترينج ص 409 ، نيز به آثار هرات ص 25 .\r\n( 253 ) . اشاره به آيهء 50 از سورة النبأ :  إِنَّا أَنْذَرْناكُمْ عَذاباً قَرِيباً يَوْمَ يَنْظُرُ الْمَرْءُ ما قَدَّمَتْ يَداهُ وَ يَقُولُ الْكافِرُ يا لَيْتَنِي كُنْتُ تُراباً . \r\n( 254 ) . براى ذكر احوال شيخ ر ك به نفحات ص 524 و حبيب السير 3 : 3 : 171 .\r\n","page_name":" 496 ","page_number":506},
  {"content":"\r\n\r\nمحمد اسد « 255 » و مولانا سعد الدين كاشغرى « 256 » و خواجه زين الدين جامى و مولانا قطب الدين ظهيرى و مولانا شريف الدين عبد القهار و مولانا تاج الدين حسن و مولانا سعد الدين فرخ و خواجه شهاب الدين اسمعيل حصارى و خواجه عبد الكريم صوفى و استاد دولتشاه جوهرى و ديگر متنعّمان و باقى متعممان از دار السلطنهء هرات و ساير ولايات روى ارادت به قافلهء آن قافله‌سالار طريق تحقيق آوردند . هرچند حضرت خاقان سعيد و امير جلال الدين فيروز شاه و ديگر سعادتمندان كه حضرت ولايت منقبت را اعتقاد تمام داشتند خواستند كه به اندك تحفه‌اى و محقر هديه‌اى در صدد مدد شوند نتوانستند و با همه اظهار چنان فرمود كه مطمح نظر همت در اين عزيمت آن خواهد كه به ترتيب درويشانه اين سفر مبارك ميسر شود و از هيچ آفريده چيزى قبول نفرمود و در روزى كه عزيمت حضرت ولايت منقبت مقرر بود جناب فضايل‌مآب مولانا شهاب الدين لسان « 257 » كه از اعيان زمان به علم و مال و جاه و جلال سرآمد روزگار بود به قريهء « 258 » جغاره كه مسكن حضرت شيخ بود تشريف آورد و فرمود كه بسيار سلاطين روزگار به اختيار سوار ساخته‌ام . امروز مىخواهم كه حضرت ولايت شعار را سوار سازم تا بخت يار من شود و حضرت شيخ در محفه‌اى درآمده عزيمت نمود و از اطراف خراسان قافله روان شد .\r\nو در هربيابان كه حضرت ولايت منقبت مىرسيد هردو كس را يك شتر و دو كجابه مقرر مىفرمود و حضرت شيخ الأسلام را يك فرزند سعادتمند بود ، يعنى جناب ارشادمآب هدايت‌انتساب شيخ نور الدين محمد سلمه اللّه و ابقاه كه به حقيقت خلف صدق و فرزند شايستهء آن حضرت بود و هميشه بنده‌وار خدمت پدر\r\n\r\n\r\n","description":"","footnote":"\r\n( 255 ) . ر ك به نفحات 526 و حبيب السير 3 : 3 : 173 براى ترجمهء وى . وى در 864 فوت كرد .\r\n( 256 ) . ر ك به نفحات 462 و حبيب السير 3 : 3 : 172 .\r\n( 257 ) . نسخه : لسان رمال .\r\n( 258 ) . جغاره ، چغاره در جنوب هرات به فاصلهء يك ميل اكنون به‌همين نام مشهور است ( آقاى حبيبى ) .\r\n","page_name":" 497 ","page_number":507},
  {"content":"\r\n\r\nبزرگوار و قطب روزگار مىنمود و در همه عمر ترك ادبى از آن‌جناب نسبت با قطب فلك تحقيق واقع نشد . حضرت شيخ خدمت مخدوم‌زاده و برادر فقير مولانا شريف الدين عبد القهار را رفيق ساخته يك شتر و دو كجابه تعيين فرمود و بسيار از اولياى كبار و اكابر روزگار در آرزوى آن سعادت بودند . اما هركس را آن دولت ميسر نشد و آن معنى دست نداد\r\nمصرع\r\n تا يار كرا خواهد و ميلش به كه باشد \r\nو در تمام بيابان رفتن و آمدن اين سعادت خدمت اخوى را حضرت اللّه تعالى روزى فرمود .\r\nبيت\r\n زهى نيك‌بختى كه او را خداى * سوى نيك‌بختان شود رهنماى \r\nو بعد از قطع منازل و طى مراحل و رفع جبال و خفض رمال به حرم شريف مكهء معظم و كعبهء مكرّم كه محطّ رحال  رِجالٌ لا تُلْهِيهِمْ تِجارَةٌ وَ لا بَيْعٌ عَنْ ذِكْرِ اللَّهِ  « 259 » رسيدند و احرام  فَوَلِّ وَجْهَكَ شَطْرَ الْمَسْجِدِ الْحَرامِ  « 260 » بسته در زمرهء  وَ مَنْ دَخَلَهُ كانَ آمِناً  « 261 » درآمدند و فاتحهء  وَ لِلَّهِ عَلَى النَّاسِ حِجُّ الْبَيْتِ  « 262 » را به خاتمهء  فَإِذا قَضَيْتُمْ مَناسِكَكُمْ فَاذْكُرُوا اللَّهَ  « 263 » پيوست و در بحر جمع الجمع  كُلٌّ إِلَيْنا راجِعُونَ  « 264 » مستغرق گشت  ذلِكَ هُوَ الْفَضْلُ الْكَبِيرُ  « 265 » و جناب مخدومى اخوى مولانا\r\n\r\n\r\n","description":"","footnote":"\r\n( 259 ) . سورة النّور 37 .\r\n( 260 ) . سورة البقرة 144 .\r\n( 261 ) . آل عمران 97 .\r\n( 262 ) . ايضا 97 .\r\n( 263 ) . البقرة 200 .\r\n( 264 ) . الأنبياء 93 .\r\n( 265 ) . فاطر 32 .\r\n","page_name":" 498 ","page_number":508},
  {"content":"\r\n\r\nشريف الدين عبد القهار كه در آن سفر مبارك ملازم بوده‌اند ، در مدح خانهء كعبه قصيده‌اى فرموده‌اند و در روزى كه مسجد حرام مجمع جماهير اسلام است و حضرت شيخ الأسلام در مقام ابراهيم عليه السلام به تمكن تمام نشسته بوده‌اند مخدوم مرحوم به پاى ادب برخاسته و قصيده را از اول تا آخر به لهجهء شيرين و اداى مليح خوانده چند بيت كه به خاطر بود ثبت افتاد .\r\nشعر\r\n السلام اى بارگاه حضرت حق السّلام * قبلة للناس حصن الخلق امنا للأنام\r\nبارگاه كبريا ! اللّه اكبر ! اين چه جاست * سجده جاى انبيا سبحانك اللّه اين چه نام\r\nحكم  وَ لْيَطَّوَّفُوا  « 266 » طوق در اين بارگاه *  فِيهِ آياتٌ  « 267 » آيتى در شأن اين عالىمقام\r\nپنجهء اسلام را پيوسته عقدى درشمار * رشتهء سبع المثانى را درى در انتظام\r\nدر حجاز امسال هركس راست خيرى در حساب * نامهء خاص مرا خير حجّازى است عام \r\nو گويند در آن روز كه قصيده خوانده شد حاجيان عرب و عجم نقل آن نوشته به اطراف عالم بردند و در وقت عزيمت و هنگام مراجعت سعادت زيارت قبه و بارگاه و مرقد و خوابگاه حضرت رسالت‌پناه صلى اللّه عليه و سلم دريافته شرايط و آداب آن حضرت به جا آوردند .\r\n\r\n\r\n","description":"","footnote":"\r\n( 266 ) .  وَ لْيَطَّوَّفُوا بِالْبَيْتِ الْعَتِيقِ  ( سورة الحج 29 ) .\r\n( 267 ) . آل عمران 90 .\r\n","page_name":" 499 ","page_number":509},
  {"content":"\r\n\r\nو در اين سال ، نويين بىمثال و صاحب جاه و جلال ، امير علاء الدين عليكه كوكلتاش « 268 » هفدهم جمادى الأولى وفات يافت و در گنبد مدرسه‌اى كه در سر خيابان ساخته بود مدفون شد . عمر امير از نود تجاوز نموده بوده و به غايت كريم‌طبع و سخىنفس بود و پيوسته مظلومان و درماندگان را دستگيرى مىفرمود و اگر بر مظلومى ظلمى واقع شدى هرچند ظالم صاحب وجود بود منع و دفع ظلم به واجبى مىنمود . ظلمه و اعونه ازو ترسان و هراسان بودند و خلاف رأى او در مهمات شروع نمىنمودند و خدمت امير به زراعت و دهقنت ميل عظيم داشت و تخم كشت او از هزار خروار گذشت و در مملكت مصر مزارع و ضياع خريد و وكلا و سركاران مقرر ساخته آن مواضع و مزارع را معمور و مزروع گردانيد . نوبتى حضرت خاقان سعيد سبب خريدن اسباب در ولايت مصر پرسيد . امير عليكه عرضه داشت كه مىخواهم بعد از من گويند ميرزا شاهرخ غلامى داشت كه در ولايت مصر املاك خريد و مضبوط گردانيد و متّصل در مجالس و محافل به طريق افتخار اظهار مىكرد كه حضرت صاحبقران امير تيمور گوركان حضرت شاهرخى را به من سپرد و جناب ستوده‌خصال هميشه ابواب كرم و نوال بر ارباب امانى و آمال بازداشته بود و دل و جان بر دلنوازى منتظران و جان‌بخشى مستحقان گماشته و به موجب فرمودهء بابنا مفتوح لمن دخل و خبزنا مباح لمن اكل عمل مىنمود و بىدربان و يساول بار عام داده بود و به مهمات خلايق چنان‌كه بايدوشايد قيام و اهتمام مىفرمود . و چون امير مرحوم جهان فانى را بازگذاشت حضرت خاقان سعيد چند نوبت به وثاق او تشريف حضور ارزانى داشت و اولاد او را دلجويى نموده تعزيت داد و همه را به عواطف پادشاهانه خوشوقت گردانيد و منصب ديوان اعلى به خلف صدق او امير\r\n\r\n\r\n","description":"","footnote":"\r\n( 268 ) . در حبيب السير گفته است كه از آثار خير امير رباطى است در غايت وسعت و رفعت كه در پنج فرسخى هرات به جانب شمال بنا فرموده و تا غايت ( يعنى سنهء 929 ) اكثر بيوتات آن عمارت برجاست ( ج 3 جزو 3 ص 134 ) .\r\n","page_name":" 500 ","page_number":510},
  {"content":"\r\n\r\nغياث الدين شيخ ابو الفضل كوكلتاش عنايت فرمود و راه و رسم او را در تدبير امور و مصلحت جمهور به فرزند ارجمند او رجوع فرمود و در تاريخ فوت او رقم قلم است :\r\nقطعه\r\n مير دريادل عليكه‌اى كه در سلطنت * منتظم شد در زمان شاهرخ سلطان لديك\r\nرحمت حق بر روان تست در تدبير ملك * زان شود تاريخ فوتت « رحمة اللّه عليك » « 269 » \r\nو هم در اين سال ، امير اويس بن امير آق‌بوقا كه از خدمت سلاطين اعراض نموده بود و طريق فقر اختيار فرموده و دولت نظر مير غياث * و شرف زيارت حرمين شريفين دريافته و انوار سعادت آثار آن بر چهرهء روزگار او تافته هشتم ماه محرم وفات يافت و در شرقى خيابان به حظيره‌اى كه خود ساخته بود مدفون شد .\r\nو گوهر درج عفت و اختر برج عصمت ، عايشه بيگه صبيهء شاهزادهء عالىجناب ميرزا بايسنغر بهادر كه ميرزا سلطان مسعود كابلى در حباله داشت در كمال حسن و جمال با هزاران حزن و ملال عالم فانى را گذاشت و در ماه شعبان از جهان بيت الأحزان بر رياض رضوان خراميد و در مدرسهء مهد عليا گوهرشاد آغا مدفون ساختند .\r\nو در اين سال ، از طرف استراباد قاصدى همعنان باد رسيده عرضه داشت كه از جانب دشت ، « 270 » لشكر ازبك بر آن ملك گذشت و امير حاجى يوسف جليل به قتل آمد و شرح اين سخن آن است كه گاهى جمعى از لشكر ازبك قزاق شده به\r\n\r\n\r\n","description":"","footnote":"\r\n( 269 ) . در نسخه به‌جاى اين قطعه ، ابيات ذيل آمده\r\n چون حق امير اعظم اعدل عليك را * از دار پرغرور به دار القرار برد\r\nكردم سؤال مدت تاريخ و جاى او * رضوان جواب داد ببين در « جوار خلد » \r\n( 270 ) . ر ك به خرائط [ نقشه‌ها 
  ] شپر و نرمنكه اروپا نمبر 65 .\r\n","page_name":" 501 ","page_number":511},
  {"content":"\r\n\r\nولايت مازندران مىآمدند و هرجا دست‌انداز « 271 » كرده بازمىرفتند و حضرت خاقان سعيد حكم كرده بود كه هرسال چند امير تومان به ولايت مازندران رفته از آن حدود برخبر باشند و قشلاق در آن مملكت كنند و چند كرت ميرزا بايسنغر و بعد از آن ميرزا علاء الدوله قشلاق آن‌جا كردند و در اين سال ، امير حاجى يوسف جليل و برادر او ، امير شيخ حاجى و چند مير تومان ديگر به ضبط آن سرحد مقرر شدند و امرا هريك تومان لشكر خود را به آن ولايت رسانيدند و صبح و شام به احتياط تمام گذرانيدند . ناگاه سپاه اوزبك به نوعى بر سر امرا تاختند كه لشكر مجموع را به كلى پريشان ساختند و امير حاجى يوسف جليل پاى ثبات و قرار فشرده دست جلادت از آستين شجاعت برآورد و حمله‌هاى بهادرانه و دستبردهاى دلاورانه نمود و چون مردم او بسيار كم بود سخت‌كوشى فايده نداد و در اثناى داروگير ، تيرى از كمان تقدير بر مقتل او آمد و سعادت شهادت يافت و چون تير به او رسيد ، پردلانه آواز برآورد و گفت به مقصود رسيدم چنانچه از حضرت شاه مردان و شير يزدان شجاع مطلق ، امير المؤمنين على عليه الصلاة و السلام منقول است كه در حين ضربت فرموده‌اند فزت و رب الكعبة « 272 » و برادر او امير مبارز الدين شيخ حاجى در عقب ياغى سمند باد رفتار بسيار دوانيد . امّا به گرد ايشان نرسيد و نعش سعيد شهيد از مازندران به خراسان آورده در تربت مقدس جام در سردابه‌اى كه مير مرحوم ساخته بود ، مدفن يافت و امير شيخ حاجى در هرات عزاى به عظمت داشت .\r\nو در اين اثنا خبر آمد كه مولانا حسام الدين مباركشاه كه به رسالت ولايت مصر رفته بود ، در قصبهء غزّه * از توابع قدس ميل بهشت برين نموده با قدسيان همنشين شد و نشان همايون و تبركات كه همراه داشت ، با پسر او امير رحيم داد به مصر بردند و سلطان او را نيك ديد و بر فوت پدر او اظهار تأسف نمود . حضرت\r\n\r\n\r\n","description":"","footnote":"\r\n( 271 ) . يعنى تعدى و حواله بىحساب ( برهان ) .\r\n( 272 ) . نسخه : برب - متن مطابق است به كتاب الكامل للمبرد طبع يورپ ص 550 .\r\n","page_name":" 502 ","page_number":512},
  {"content":"\r\n\r\nخاقان سعيد قدمت خدمت مولوى ياد آورده پسران او را به عواطف پادشاهانه دلجوئى فرمود و موچه و منصب و راه و رسم پدر ايشان را به ايشان ارزانى داشت .\r\nمصرع\r\n همه را لطف شاملش بنواخت \r\nو در اين سال ، از جانب كابل و غزنين قاصد آمد و عرضه داشت كه بانوى كبرى ملكت آغا بنت خضراغلان كه سابقا در حبالهء ميرزا عمر شيخ بود و ميرزا اسكندر و ميرزا بايقرا از او متولد شدند و حضرت خاقان سعيد او را ينگه « 273 » گرفته در نكاح آورد و ميرزا سيورغتمش از او بود وفات يافت * و در شهر بلخ در گنبد مدرسه‌اى كه ساخته بود مدفون شد .\r\nمصرع\r\n روانش به خلد برين شاد باد \r\nآن حضرت را مفارقت هم‌صحبت قديم بر خاطر كوه وقار گران و دشوار آمد .\r\nقطرات عبرات بر صفحهء عذار و اطراف رخسار گوهربار و دررنثار و تعزيت به ترتيب و آيين داشت .\r\nو هم در اين سال ، آخر ذى الحجّة ، منارهء فلك الدين كه در بازار عراق « 274 » بر شرقى مدرسهء نظاميه « 275 » بود ، از پاى درآمد و دوازده كس مردى كه جهت گرماى شب در صحن مدرسه خواب مىكردند مناره ايشان را چنان در خواب كرد كه ديگر بيدارى به خواب نخواهند ديد و گويند كه فلك الدين * از امراى سلطان سنجر سلجوقى بود كه سلطان حكومت هرات را سالها به او رجوع نمود و مولانا عبد الواسع جبلى به نام او قصايد خوب و مدايح مرغوب دارد .\r\n\r\n\r\n","description":"","footnote":"\r\n( 273 ) . ينگه ، ينگا زوجهء برادر كلان را گويند ( شا ) .\r\n( 274 ) . ر ك براى دروازهء عراق به ليسترينج ص 406 . در آثار هرات ص 26 مىگويد كه محلهء بردراينها و بازار عراق از طرف غرب آغاز و به چارسوق وصل مىگردد .\r\n( 275 ) . براى نظاميهء هرات ر ك به دايرة المعارف اسلام ج 3 ص 354 اواخر عمود .\r\n","page_name":" 503 ","page_number":513},
  {"content":"\r\n\r\n\r\nوقايع سنهء خمس و اربعين ذكر تفويض وزارت به خواجه شمس الدين سمنانى\r\nجناب دستور اعظم ، خواجه غياث الدين پيراحمد الخوافى ، « 276 » قريب به سى سال در منصب وزارت به كمال استقلال بود و هرچند به مشاركت ديگران حل و عقد مهمات مىنمود ، اما باوجود او صورت وزير ديگر در آيينهء خيال روى نمىنمود و چند سال امير علاء الدين شقانى بر مسند وزارت با او همنشين بود و پى روى مهر خواجه به‌سان موم متابعت نقش نگين مىنمود و از وزراى سمنان خواجه شمس الدين على باليجه « 277 » برادر خواجه وجيه الدين « 278 » اسمعيل ملازم مجلس همايون بود و آن حضرت به حال او التفات تمام مىفرمود و خواجه شمس الدين به فنون فضايل اتّصاف داشت و حسن التفات حضرت خاقان سعيد صورت وزارت بر لوح خاطر او مىنگاشت . خواجه غياث الدين پيراحمد و امير على و خواجه شمس الدين چهارشنبهء آخر ماه صفر در مجلس همايون بوده سخن جمع مال ولايت جام در ميان آمد و در آن ولايت نسبت با اموال ديوان خبط عظيم واقع بود . و خواجه شمس الدين از آن خبر داشت . شمه‌اى از آن حال به سمع همايون رسانيد و آن حضرت شرح احوال بتمامى پرسيد . « 279 » خواجه شمس الدين زانو زده به تقرير دلپذير تفصيل و اجمال آن احوال و خلّ « 280 » و خبط كه در اموال باقى ممالك واقع بود باز\r\n\r\n\r\n","description":"","footnote":"\r\n( 276 ) . دولتشاه ( ص 462 ) او را « دستور الوزرا شمس الكفاة خواجه غياث الدين پيراحمد » نوشته است .\r\n( 277 ) . دستور الوزراء : باليچه .\r\n( 278 ) . عنوان ترجمه‌اش در دستور الوزرا ص 364 اين‌طور است : خواجه وجيه الدين محمود بن اسمعيل سمنانى .\r\n( 279 ) . اين واقعه را خوندمير در حبيب السير 3 : 3 : 141 و دستور الوزرا ص 390 ( به ظاهر از روى مطلع ) آورده است .\r\n( 280 ) . خلّ به معنى بدى و شكاف در جامه است ( فرهنگ آنندراج ) به ظاهر مراد است از خلل درين موضع و خلّ هم به معنى علت و عيب است .\r\n","page_name":" 504 ","page_number":514},
  {"content":"\r\n\r\nنمود و عرضه داشت كه نسبت با امير على شقانى سخن دارم . آن حضرت فرمود كه امير جلال الدين فيروز شاه كه در آن زمان امير الأمرا بود تفحص نمايد و در اين مدت كه خواجه پيراحمد صاحب‌ديوان بود هميشه با امير فيروز شاه در جزويات مضايقه مىنمود و اين معنى را به افتخار در مجالس اظهار مىفرمود و نسبت با تدبيرات امير كه در مهمات ملكى و مالى در غايت متانت بود خدمت خواجه انكار بليغ مىنمود .\r\nدر اين وقت كه آن حضرت رجوع تحقيق مهم امير على به امير فيروز شاه فرمود ، خواجه پيراحمد بسيار مضطر و مضطرب شد و از صعوبت آن حالت بىطاقت گشت و به يك دو مجلس انواع قصور و فتور كه در امور ديوان واقع بود واضح شد و امير على شقانى عزل شده خواجه شمس الدين صاحب‌ديوان شد . تا آخر زمان حضرت خاقان سعيد بر مسند وزارت بود و با اهل فضل آدميانه معاش مىنمود و در اين‌روز كه خواجه شمس الدين صاحب‌ديوان شد ، از جانب شيراز قاصدان رسيدند و عرضه‌داشتها رسانيدند و خواجه پيراحمد از حين نصب خواجه شمس الدين سه روز به ديوان نيامد و خواجه شمس الدين عرضه داشتها به موقف عرض رسانيد و احكام نوشته مهر كرد و پيش خواجه پيراحمد فرستاد « 281 » و او نيز نشانها مهر كرده از قهر حضرت ترسيد و به ضبط اموال و حفظ احوال اشتغال نموده دم دركشيد .\r\nمصرع\r\n عاقل نبود غافل از انديشهء سلطان \r\n\r\nذكر قضاياى مملكت فارس و ساير ولايات در اين سال\r\nاعيان و امراى مملكت فارس عرضه داشتها فرستاده بودند و اركان دولت را اعلام داده كه تمامت رعيت از شر شيخ ابو الخير « 282 » به جان آمده‌اند و كارد به\r\n\r\n\r\n","description":"","footnote":"\r\n( 281 ) . حبيب السير : از غضب حضرت شاهرخى ترسيده آن نشانها را مهر نمود و روز ديگر به ديوان تشريف فرمود .\r\n( 282 ) . يعنى شيخ محب الدين ابو الخير ( ر ك به مطلع ) .\r\n","page_name":" 505 ","page_number":515},
  {"content":"\r\n\r\nاستخوان رسيده و ميرزا سلطان « 283 » عبد اللّه كه آن مملكت سيورغال او بود بر يك دينار اختيار ندارد و شيخ ابو الخير مهمات ملك و مال را به عهدهء پادشاه و امرا نمىگذارد و حضرت خاقان سعيد چون اين احوال استماع نمود فى الحال حكم به عزل شيخ ابو الخير فرمود و امير سيدى را كه از امراى نامدار بود به حكومت آن مملكت تعيين فرمود و او چند ماه در آن ملك حكومت به استقلال كرده سياست عظيم داشت و متهور و ظالم بود و در اين وقت خانهء تن را از ميهمان جان بازپرداخت و درج وجود را از گوهر روح خالى ساخت و او را از شيراز به خراسان آورده در مشهد مقدس رضوى در گنبد مدرسه‌اى كه ساخته و پرداختهء او بود مدفون شد . آن حضرت در باب ضبط مملكت فارس با اركان دولت مشورت فرموده قرعهء اختيار به نام دستور عالىمقام خواجه معز الدين ملك سمنانى قرار يافت .\r\nو چون خواجه ملك به آن ملك رسيد ، شيخ ابو الخير بىاختيار متحير گرديد و چاره جز آن نديد كه به هيچ‌چيز از خدمت خواجه ملك بازنماند تا در اين اثنا شايد كه خود را به ولايت خراسان رساند و بار ديگر كام خود را از روزگار ستيزه‌كار بستاند . قاصدان به مملكت خراسان فرستاده و امرا و اركان دولت را خدمتهاى شايسته گذرانيده كليات وعده و پيغام داد و التماس نمود كه او را به پايهء سرير اعلى بطلبند . امرا به موقف عرض رسانيدند كه شيخ ابو الخير مدتى در ملك فارس فرمانروان بوده است و چون حكم شد كه قضيهء او را تحقيق كنند ، مناسب چنان مىنمايد كه مهمات او در ديوان اعلى قرار يابد . اگر فرمان شود او را به ديوان آورند .\r\nحضرت خاقان سعيد مصلحت ديد امرا را پسنديد و فرمود كه نشان و ايلچى روان سازند و به موجب فرموده عمل نموده چون نشان و قاصد به شيراز رسيد شيخ از شيراز به‌سان جره‌باز در پرواز آمد .\r\n\r\n\r\n","description":"","footnote":"\r\n( 283 ) . مراد از ميرزا سلطان عبد اللّه بن ابراهيم سلطان بن شاهرخ است كه در سنهء 838 ايالت فارس به دو مفوض شد و او در آن زمان در صغر سنّ بود .\r\n","page_name":" 506 ","page_number":516},
  {"content":"\r\n\r\nو چون به خراسان رسيد ، شاهزادگان و امرا را ديد و همه را پيشكشهاى سنگين كشيد و به وسيلهء ايشان به سعادت دستبوس رسيد و تحفه و تبرك و بيلاك و پيشكش به نوعى گذرانيد كه خرده خرده‌دان در مشاهدهء آن حيران ماند و به اندك فرصت اركان دولت و اعيان حضرت را چنان ساخت كه همه متفق الكلمه عرضه داشتند كه وجود شيخ ابو الخير در مملكت فارس به غايت مهم است . چه مهمات جزاير و حويزه و ششتر و باقى ولايت خوزستان تا حدود بغداد و حوالى آن ديار و بلاد به حسن تدبير او سرانجام مىيابد و شيخ نيز براى ديوان كفايت مىكند و هرسال مال ولايت فارس را به هزار و يك‌صد تومان اجارت مىكند . آن حضرت را سخنان امرا معقول نموده اختيار ملك و مال به قبضهء اقتدار او سپرد و شيخ را به تشريفات فاخر مشرّف ساخت و خدمت شيخ برحسب ارادت اجازت يافته با هزار اعزاز عازم دار المملكت شيراز شد و بار ديگر در مملكت فارس اساس حكومتى انداخت كه غلغلهء آن گنبد گردون را پرصدا ساخت و خواجه معزّ الدين ملك در آن ملك در جرگه امراى عظام انتظام يافته در ديوان مهر زد و شايد كه در سالهاى آينده حكايت احوال شيراز گفته آيد . ان شاء اللّه تعالى .\r\nو در اين سال ، مهد عليا گوهرشاد آغا عزيمت جانب سمرقند نمود و سبب عزيمت او آن بود كه ميرزا عبد اللطيف از خردى باز در خدمت جدّ بزرگوار و خاقان كامكار بود و آن حضرت شاهزاده را چند سال به كمال شفقت و حسن عنايت تربيت فرمود و در اوايل اين سال اجازت خواسته آزرده‌خاطر به سمرقند رفته بود و رنجش خاطر او بيشتر از جانب مهد عليا گوهرشاد آقا بود . چه او به سبب افراط محبت كه نسبت به اميرزاده علاء الدوله داشت رعايت باقى فرزندان نمىنمود و آن حضرت شب و روز در فراق جگرگوشه بىطاقت بود و اظهار رنجش خاطر از حرم محترم مىفرمود و مىفرمود كه فرزندان مرا از من جدا كردند . « 284 » مهد عفت شعار ، از روى\r\n\r\n\r\n","description":"","footnote":"\r\n( 284 ) . نسخه اضافه دارد : نوبتى بر سر همين گفت‌وشنود ، آن حضرت مهد عليا را به دست مبارك لت زده بود .\r\n","page_name":" 507 ","page_number":517},
  {"content":"\r\n\r\nاضطرار سفر سمرقند اختيار كرد و چون از جيحون عبور نمود ، ميرزا الغ بيك تا كنار آب استقبال فرموده بود و مراسم بندگى و خدمتگارى نمود و ملازم محفهء والدهء بزرگوار و بلقيس روزگار به سمرقند رسيد و آن‌جا پيشكشهاى پادشاهانه كشيد و چندگاه كه مهد عصمت‌پناه در آن خطّه بود ، هرروز فرزند سعادتمند خاطر والده را به تحفه‌اى لايق و تبركى مناسب دلجويى مىنمود و هنگام عزيمت خراسان ، اسبان راهوار و تحفه‌هاى شاهوار به موقف عرض رسانيد و ميرزا عبد اللطيف را اسباب پادشاهانه عنايت نموده ملازم والدهء بزرگوار روان فرمود و به رسم مشايعت تا كنار آب آمده و فرزند را وداع كرد و ايشان چهاردهم شوال به هرات رسيدند . و حضرت خاقان سعيد را فرح و خرّمى بسيار حاصل آمده شكر موهبت آفريدگار به جا آورد و به زبان نياز مىگفت :\r\nبيت\r\n منم كه ديده كه به ديدار دوست كردم باز * چه شكر گويمت اى كارساز بنده‌نواز « 285 » \r\nنشاط و انبساط آن حضرت چنان در ضماير و سراير اكابر و اصاغر اثر كرده بود كه گفتى ايام عيد كه در آن زودى واقع بود بار ديگر به فرح اين بشارت عود نمود .\r\nو چون  لِسُنَّتِ اللَّهِ تَبْدِيلًا وَ لَنْ تَجِدَ لِسُنَّتِ اللَّهِ تَحْوِيلًا  « 286 » بر آن طريق جارى است كه هرگاه گل عشرت روى نمايد ، خار عسرت در برابر آيد و هرجا بزم عيش و خرمى مهيّا شود غم روزگار غدّار و محنت سپهر جفاكار پيدا گردد و شعشعهء آفتاب جهان‌تاب را حجاب سحاب در پيش است و لمعان ماه نورافشان را ظلمت شب\r\n\r\n\r\n","description":"","footnote":"\r\n( 285 ) . ديوان حافظ ص 195 .\r\n( 286 ) . سورة الملائكة 43 .\r\n","page_name":" 508 ","page_number":518},
  {"content":"\r\n\r\nديجور بيش از بيش . ماه از برآمدن شب سياه دل‌سياه ، آفتاب از فروشدن روز زردروى ، گنج از مجاورت ماه در كنج محنت مخزون ، گل از مصاحبت خار سينه‌چاك و جگرخون . دل خرم از انديشهء غم دژم و خاطر مجموع از بيم تفرقه پريشان و درهم . آرى\r\nمصرع\r\n گنج و مار و گل و خار و غم و شادى به هم‌اند \r\nمقصود از اين بيان آن است كه چون حضرت خاقان سعيد از آمدن ميرزا عبد اللطيف به غايت شادمان گرديد زمانه نيل عين الكمال به چهرهء دولت و اقبال كشيد و مريم سلطان بيگه بنت آن حضرت كه در حبالهء ميرزا يحيى ولد ميرزا محمد سلطان « 287 » بود به رياض رضوان رحلت نمود و در گنبد « 288 » مدرسهء مهد عليا گوهرشاد آغا كه والدهء او بود مدفون شد . حضرت خاقان سعيد را ملالت عظيم به خاطر كوه وقار رسيد و قطرات عبرات بر صفحات و جنات پاشيد و چند روز عزاى به سزا داشته ، رسم آش و طعام و ختمات كلام ملك علّام به‌جا آوردند .\r\nو در اين سال ، شاه جلال برادر ملك على والى سيستان كه اصل ايشان از شاهان اوق است ، بيستم ماه شعبان وفات يافت و حضرت خاقان سعيد كس به سيستان روان داشته ملك قطب الدين را عزا رسانيد .\r\nو مولاناى اعظم مولانا شمس الدين محمد آدم كه عالم و زاهد بود و معالجهء بيماران را بىطمع و توقع مىنمود ، ناگاه از استر افتاد و روز ديگر روى به دار آخرت نهاد .\r\nو خواجه على نصر اللّه ترشيزى كه در زمان عصيان امير سيد خواجه پاى ثابت و قرارش از جاى رفته متوجه بيت اللّه گشت و به طريق  يَأْتِينَ مِنْ كُلِّ فَجٍّ عَمِيقٍ  « 289 »\r\n\r\n\r\n","description":"","footnote":"\r\n( 287 ) . ولد غياث الدين جهانگير بن تيمور ( زامباور شجرهء ) .\r\n( 288 ) . براى عكس گنبد گوهرشاد در هرات ر ك به پوپ ج 4 ص 437 .\r\n( 289 ) . سورة الحج 27 - در قرآن  يَأْتِينَ . . .  است بدون [ كلمه‌اى محو شده 
  ] تصرف مصنف بىجهت است .\r\nيزدى ( ج 1 ص 395 ) : حجاج كه  يَأْتِينَ مِنْ . . .  همين آيه را بلا تصرف آورده است .\r\n","page_name":" 509 ","page_number":519},
  {"content":"\r\n\r\nبيرون رفت و چند سال مجاور آن عالىمقام و ملازم روضهء نبى عليه الصلاة و السلام بود و او هميشه فضلا و ادبا و فقرا و غربا را رعايت تمام مىنمود و گويند به سعى بليغ از راه دور آب به مكّه آورد ، سقى اللّه ثراه ، و بعد از مدتى مجاوران حرم محترم و خادمان مرقد رسول صلى اللّه عليه و آله و سلم او را شفيع شده مكاتيب به امرا و اركان دولت ارسال نمودند و به زبان درخواست گناه او را شفاعت فرمودند و امرا سخن شفعا به عرض رسانيده آن حضرت رقم عفو بر جرايد جرايم او كشيد و نشان همايون ارزانى داشته گناه و اموال او را بخشيد . و او خاطرجمع ساخته به وطن مألوف رسيد و چندگاه در آن ولايت به رفاهيت « 290 » گذرانيد و در اين سال ، ماه رمضان ، در هرات وفات يافته نعش او را به ولايت ترشيز بردند .\r\nو خواجه ناصر الدين « 291 » نصر اللّه الخوافى كه سالها ميرزا الغ بيك وزارت مملكت ماوراء النهر به حسن كفايت و كياست او تفويض فرمود و او به غايت ضابطه و كافى و امين بود ، در سمرقند به جوار رحمت ايزدى رحلت نمود و به مقابر دروازهء شيخ‌زاده « 292 » مدفون شد .\r\nو حضرت خاقان سعيد ، ميرزا جلال الدين ولد ميرزا رستم را به سبب فتنه‌اى كه از او مشاهده نمود بند فرمود و به ولايت كرمان فرستاده در قلعهء سليمانى « 293 » بازداشت .\r\nو درين سال ، حاوى اوراق ، عبد الرزاق بن اسحق ، به موجب فرمان سلطان\r\n\r\n\r\n","description":"","footnote":"\r\n( 290 ) . اين كلمه مخفّف است : اما ر ك به فرهنگ آنندراج به ذيل « رفاهت » .\r\n( 291 ) . دستور الوزرا ص 361 : نصير - ترجمهء خواجه كه در دستور الوزراء دارد به ظاهر از مطلع مأخوذ است .\r\n( 292 ) . ر ك برايش به يزدى ج 2 ص 690 و با برنامه فهرست دوم به ذيل شيخ‌زاده دروازه سى .\r\n( 293 ) . به قول صاحب تاريخ افضل ( يعنى بدايع الأزمان فى دقايق الكرمان ) تصنيف حدود 606 ه طبع تهران سنهء 1326 ص 57 ، قلعهء سليمانى « در حدود مغون است » . براى مغون كه ميان جيرفت و ولاش‌جرد است ر ك به ليسترينج خريطهء 6 .\r\n","page_name":" 510 ","page_number":520},
  {"content":"\r\n\r\nآفاق متوجه ولايت هرموز و سواحل دريابار شد و اگر دوستان بر اين داستان عيب نفرمايند و به مطالعهء آن رغبت نمايند به شرح و بسط تمام اختتام خواهد يافت و انواع غرائب و عجائب در سلك كلام انتظام خواهد گرفت و مدت « 294 » سه سال به تفصيل و اجمال ، شرح احوال و اهوال باز خواهد گفت و به دستور معهود وقايع خراسان و ماوراء النهر و فارس و عراق و آذربايجان بيان خواهد كرد . اميد كه در نظر مبّصران جهان رواج يابد و آفتاب التفات اعيان زمان بر آن تابد . ان شاء اللّه تعالى .\r\n\r\nداستان سفر هندوستان و شرح غرايب و بيان عجايب آن\r\nقال اللّه تعالى :  هُوَ الَّذِي يُسَيِّرُكُمْ فِي الْبَرِّ وَ الْبَحْرِ .  « 295 » هركه را ديدهء بصيرت به انوار حقيقت منوّر باشد و مرغ جانش در هواى دانش طيران نمايد به عين اليقين بيند و به علم اليقين داند كه دوران اجرام عظام افلاك و سيران اجزاء صغار خاك بر وفق علم و ارادت صانع پاك عز شانه جارى است و انوار قدرت شامله و آثار حكمت كامله در ذرات ذريات عالم و حركات و سكنات بنى آدم سارى و عنوان عالميان در قبضهء قدرت و سرپنجهء قضاست و رقاب سركشان جهان محكوم حكم  يَفْعَلُ اللَّهُ ما يَشاءُ .  « 296 »\r\nبيت\r\n اگر محوّل حال جهانيان نه قضاست * چرا مجارى احوال بر خلاف رضاست \r\n\r\n\r\n","description":"","footnote":"\r\n( 294 ) . يعنى وقايع سنه 846 تا 848 ( به استثناى سال روان ) .\r\n( 295 ) . سوة يونس 22 .\r\n( 296 ) . مأخوذ از قرآن مجيد ( آيهء 32 از سورهء ابراهيم ) : و يفعل .\r\n","page_name":" 511 ","page_number":521},
  {"content":"\r\n\r\n بلى قضاست به هر نيك و بعد عنان‌كش خلق * بدان دليل كه تدبيرهاى جمله خطاست « 297 » \r\nو احوال و اهوال ركوب بحر ،\r\nمصرع\r\n و آن نه بحرى است كه پايان و كنارى دارد \r\nاظهر آثار قدرت عاليه و اكبر انوار حكمت متعاليه است و از اين‌جاست كه در كلام معجز نظام ملك علام درر فوايد آن در خوبتر ادايى سرانجام يافته و ارتكاب آن امر خطير و خوض در آن بحر كبير جز به تقدير حى قدير و ميسر كل عسير شرح‌پذير و قابل تحرير نيست .\r\nبيت\r\n به امضاى قضا و حكم تقديرات ربّانى * كه بيرون است فكر آن ز تدبيرات انسانى\r\nشدم مأمور سوى هند و شرحش كى شود روشن * كه چون گشتم من حيران در آن اقليم ظلمانى « 298 » \r\nحضرت خاقان سعيد انعام و احكام علوفه و اسب يام عنايت فرمود و اين ضعيف جزئيات ساخته غرهء رمضان عزيمت نمود و به راه قهستان بيرون رفته در اثناى بيابان كرمان به صورت شهرى رسيد حصار و چهار بازار آشكار و در آن ديار ديار نه .\r\nشعر\r\n مررت فى فلوات على منازلهم * فما وجدت به غير الرّسوم و الأطلال \r\n\r\n\r\n","description":"","footnote":"\r\n( 297 ) . قصايد انورى ص 38 .\r\n( 298 ) . صوابش ظلمانى است ، به ضرورت ظلمانى گفته‌اند . انورى راست :\r\n تا كه نقاش فلك بنگارد * روز روشن چو شب ظلمانى \r\n","page_name":" 512 ","page_number":522},
  {"content":"\r\n\r\nو آن بيابان « 299 » از سرحد مكران و سيستان تا نواحى دامغان تمام مسافت محل آفت و مخافت است .\r\nو هژدهم رمضان به بلدهء كرمان درآمد  بَلْدَةٌ طَيِّبَةٌ  « 300 »  وَ مَقامٍ كَرِيمٍ .  « 301 » شهرى دل گشاده و خطه‌اى جانفزا . داروغهء آنجا امير حاجى محمد قناشيرين غايب بود . به ضرورت تا عيد توقف نمود و عالىحضرت معالىمنقبت امير برهان الدين سيد خليل اللّه بن امير نعيم الدين سيد نعمة اللّه قدّس سرّهما و نوّر اللّه مرقدهما كه متعيّن بلدهء كرمان بل تمام جهان بود و در آن اوان از بلاد هندوستان معاودت نمود صفوف تلطف و فنون تفقد فرمود . *\r\nو پنجم شوال از كرمان روان شد و در اثناى راه به امير حاجى محمد كه از غارت ولايت بن‌پور « 302 » بازگشته بود صورت ملاقات روى نمود و عازم هرموز شده منتصف ماه به ساحل عمان « 303 » و بندر هرموز رسيد . * والى هرموز ملك فخر الدين تورانشاه كشتى روان فرمود و از كشتى در شهر هرموز به سلامت بيرون آمد . وثاق و ما يحتاج مقرر شده ملاقات پادشاه ميسر شد و اين هرموز كه آن را جرون گويند در ميان دريا بندرى است كه\r\nمصرع\r\n در روى زمين بدل ندارد \r\nتجار اقاليم سبعه از مصر و شام و روم و آذربايجان و عراق عرب و عجم و ممالك فارس و خراسان و ماوراء النهر و تركستان و مملكت دشت قبچاق و نواحى\r\n\r\n\r\n","description":"","footnote":"\r\n( 299 ) . ر ك به ليسترينج ص 322 به بعد براى احوال اين بيابان كه دشت كوير نام دارد .\r\n( 300 ) . مأخوذ از آيهء 15 سورة سباء :  بَلْدَةٌ طَيِّبَةٌ وَ رَبٌّ غَفُورٌ . \r\n( 301 ) . ايضا از آيه 26 سورة الدخان :  وَ مَقامٍ كَرِيمٍ . \r\n( 302 ) . بن‌پور در حدود مكران است . ر ك به خريطهء 7 در كتاب ليسترينج : اشتاين ص 122 .\r\n( 303 ) . نسخه : بندر ( به ضم با ) - صاحب ناصرى گفته است كه بندر به فتح باست بر وزن لنگر . اما اصل در آن بندر است كه باروبنه در آنجا نهند .\r\n","page_name":" 513 ","page_number":523},
  {"content":"\r\n\r\nقلماق و تمام بلاد مشرق و چين و ماچين و خان‌باليق روى توجه به آن بندر دارند و مردم دريابار از حدود چين و جاوه و بنگاله و سيلان و شهرهاى زيربا * دتناصرى و سقوطره * و شهرنو و جزاير ديوه محل تا ديار بليبار و حبش و زنگبار و بندرهاى بيجانگر و گلبرگه و گجرات و كنبات و سواحل برّ عرب تا عدن و جدّه و ينبوع نفايس و ظرايف كه ماه و آفتاب و فيض سحاب آن را آب‌وتاب داده و بر روى دريا توان آورد به آن بلده آرند و مسافران عالم از هرجا آيند و هرچه آرند در برابر هرچه خواهند بىزيادت جست‌وجوى در آن شهر يابند . هم نقد دهند و هم معاوضه كنند و ديوانيان از همه‌چيز غير زر و نقره عشر ستانند و اصحاب اديان مختلفه بل كفار در آن شهر بسيارند و بيرون از عدل با هيچ آفريده معامله‌اى ندارند و به اين سبب آن بلده را دار الأمان گويند و مردم آن بلده را تملق عراقيان و تعمق هنديان باشد .\r\nو مدت دو ماه توقف واقع شد . بل حكام به هربهانه نگاه داشتند . چندان‌كه وقت مستحسن دريا و آن اول موسم و ميان موسم است گذشت و آخر موسم كه زمان طغيان دزدان است رسيد . رخصت عزيمت دادند و نفران و اسبان را به عذر آن‌كه در يك كشتى نمىگنجد دو بخش كردند و در كشتيها نشانده بادبانها بركشيدند و رو به راه آوردند و چون بوى كشتى به مشام اين ضعيف رسيد و وحشت دريا ديد ، به نوعى بىخبر گرديد كه تا سه روز غير از آمدوشد نفس از هيچ ممّر اميد حيات نداشت و چون اندك به هوش آمد .\r\nمصرع\r\n تجار كه يار غار بودند \r\nبه يك بار در خروش آمدند كه موسم سفر دريا نمانده هركه در اين وقت سفر كند ،\r\nمصرع\r\n خونش در گردن كه دارد قصد جان خويشتن \r\n\r\n","description":"","footnote":"","page_name":" 514 ","page_number":524},
  {"content":"\r\n\r\nو به اتفاق نول « 304 » يعنى اجرهء كشتى حلال كرده فسخ عزيمت نمودند و بعد از چندين مشقت در بندر مسقط « 305 » بيرون آمدند . و اين ضعيف با رفقاى خاصّه از مسقط به موضع قريات « 306 » رسيد و رخت اقامت انداخته خيام مقام برپاى كرد و تجار دريابار چنين حالى را كه چون شروع در سفر دريا كنند و ميسر نشود و در جايى به ضرورت بازمانند « تباهى » گويند . فقير از تأثير گردش سپهر سنگدل و روش مخالف زمانهء غدار با دلى چون آبگينه شكسته و جانى از تن سير آمده و حالى به غايت تباه « تباهى » شد و در اين ايام كه از جور چرخ بدرام و جفاى روزگار ناسازگار آينهء خاطر انور كه چون فروغ آفتاب جلا داشت از آفات چرخ آبگون زنگار خورده بود و مصباح ضمير منير كه ماه از او هرشب اقتباس نور مىكرد ، از تندباد حوادث بىفروغ و تاب شد و طبيعت وقاد كه گوهر شب‌افروز معانى مىساخت و قريحت نقاد كه لآلى آبدار الفاظ مىپرداخت به جمود و خمود مبتلا گشتند . استغفر اللّه .\r\nچها مىگويم . خاطر تيره و ذهن خيره شد . ناگاه با تاجرى كه از جانب هندوستان مىآمد آخر روزى ملاقات افتاد و ازو مقصود پرسيده شد . تاجر گفت :\r\nمصرع\r\n مقصود دگر نيست بجز شهر هرات \r\nچون نام آن بلدهء فرخنده شنيدم\r\nمصرع\r\n بيم آن بود كه بيرون رود از سر هوشم \r\nالتماس نموده خواجهء بازرگان را ساعتى بازداشت و مكتوبى مصّدر به اين ابيات كه رشحات آب حيات از مجارى الفاظ و عبارات آن متقاطر است به قلم\r\n\r\n\r\n","description":"","footnote":"\r\n( 304 ) . نول بالفتح كلمهء عربى است ( فرهنگ آنندراج ) .\r\n( 305 ) . ابن ماجد ص 66 اين موضع را مسكت البندر نوشته است . براى مسقط ر ك به معجم البلدان ج 4 ص 529 .\r\n( 306 ) . ر ك به ابن بطوطه ج 2 ص 229 و ولسن  Wilson  ( خريطه ) و خريطهء عربستان ( سردى آف انديا ) .\r\n","page_name":" 515 ","page_number":525},
  {"content":"\r\n\r\nعنبرين رقم و خامهء مشكين شمامه بر عذار بياض كافورى ثبت نمود .\r\nبيت\r\n نماز شام غريبان چو گريه آغازم * به مويه‌هاى غريبانه قصه پردازم\r\nبه ياد يار و ديار آن‌چنان بگريم زار * كه از جهان ره و رسم سفر براندازم\r\nمن از ديار حبيبم نه از ديار غريب * مهيمنا به رفيقان خود رسان بازم « 307 » \r\nو آنچه مناسب اين سياق و سباق باشد از شرح احوال و هرگونه ملال به تفصيل و اجمال به تحرير پيوست و چندان قطرات عبرات بر صفحات و جنات ريخت كه از شوراب ديده در بحر عمان طوفان انگيخت .\r\nو جمعى نفران و اسبان كه در هرموز به كشتى ديگر رفته بودند حال در اين ولا معلوم نشد و شايد كه بعد از اين ،\r\nمصرع\r\n قصهء ايشان زبان خامه آرد بر زبان \r\n\r\nوقايع سنهء ست و اربعين ذكر عزيمت ميرزا سلطان محمد بن ميرزا بايسنغر به جانب عراق\r\nدر اوايل اين سال ، موكب همايون‌فال به‌طرف ولايت طوس نهضت فرمود و سبب عزيمت آن بود كه ملك كيومرث رستمدارى كه هميشه طريقهء خدمتگارى و وظيفهء جانسپارى مسلوك مىداشت و پيوسته صورت عبوديت بر صفحهء فرمانبردارى و دولتخواهى مىنگاشت ، درين ولا سر از ربقهء اطاعت و گردن از طوق متابعت برتافت و دلايل عصيان و مخايل كفران بر چهرهء احوال او وضوح يافت و جمعى از مردم كوهپايه را به ولايت رى فرستاد و از جرأت او شورش و غوغا و ولوله در آن\r\n\r\n\r\n","description":"","footnote":"\r\n( 307 ) . ديوان حافظ ص 286 .\r\n","page_name":" 516 ","page_number":526},
  {"content":"\r\n\r\nملك افتاد و چون در اين ولا آن حدود از سردارى صاحب وجود خالى بود ملك كيومرث عزم تصرف ولايت رى نمود و چون اين اخبار به سمع همايون رسيد ، فرمان جهان‌مطاع شرف نفاذ يافت كه لشكرهاى جهان در ظل رايت آفتاب آيت روان شوند .\r\nو چون موكب منصور از ولايت نشابور عبور نمود ، سيل اضطراب در اساس ملك ملك كيومرث افتاد و روى اميد به درگاه عالم‌پناه آورده عرضه داشتها\r\nمصرع\r\n در صحبت قاصدان فرستاد \r\nو از روى عجز و درماندگى پيغام داد كه مرا چه زهره و ياراى آن‌كه در برابر فوجى از لشكر منصور درآيم يا ذره‌سان در مقابلهء آفتاب جلوه نمايم . اگر مقصود انقياد و متابعت است بنده و خدمتگارم و اگر ميل ولايت و مملكت است به هركه فرمان شود مىسپارم . بل سرى كه دارم در پاى سمند جهان‌پيماى اندازم و جان خود را در راه بندگان حضرت دربازم .\r\nمصرع\r\n گر سر طلبى پيش تو آريم به ديده \r\nسر و جان فداى سلطان هفت كشور است .\r\nبيت\r\n ما سر فداى خنجر تسليم كرده‌ايم * خواهى بدار و خواه بكش راى راى تست « 308 » \r\n\r\n\r\n","description":"","footnote":"\r\n( 308 ) . در نسخ ديگر : ببخش . سعدى راست :\r\n گر بنده مىنوازى و گر بند مىكنى * زجر و نواخت هرچه كنى راى راى تست \r\n( كليات ص 388 )\r\nدر كليّات سلمان ( ص 143 ) هم بيتى آمده است بدين صورت :\r\n گر بنده مىنوازى و گر بنده مىكشى * قطعا برين سرم سخنى نيست راى تست \r\n","page_name":" 517 ","page_number":527},
  {"content":"\r\n\r\nامراى عظام شرح اختلال احوال و صورت عجز و بيچارگى ملك كيومرث را به موقف عرض رسانيدند و آتش قهر آن حضرت كه زبانه تا كرهء اثير مىكشيد به زلال حسن مقال ساكن گردانيدند و در باب ضبط مملكت رى و بعضى ولايات عراق مشورت نمود . راى بر آن قرار گرفت كه از اولاد امجاد در آن ممالك فرمانروان باشد و در آن زمان كه حضرت ولايت منقبت شيخ الأسلام بهاء الدين عمر قدس سره از سفر حجاز بازآمد و در باب الجنهء « 309 » قزوين به زيارت قدوة المحقّقين شيخ احمد غزالى رحمة اللّه [ عليه 
  ] * فرمود [ در عالم 
  ] روحانيت حضرت شيخ احمد را مشاهده نمود كه به اتفاق اكابر اوليا ميرزا سلطان محمد را حاكم آن ولايت ساختند و علم دولت او را در آن ممالك برافراختند و جناب شيخ الأسلام بهاء الدين عمر در شهر هرات اين واقعه را به خدمت امير جلال الدين فيروز شاه گفته بودند و امير آن سخن را در خاطر خطير مضبوط مىداشت . در اين وقت كه صاحب‌اختيار مطلق بود اهتمام تمام فرمود تا قرعهء اختيار به نام شاهزادهء نامدار قطب الدولة و الدين ميرزا سلطان محمد برآمد و راى اقاليم گشاى ولايت سلطانيه و قزوين و ملك رى و قم را به مهر سپر سلطنت ارزانى داشت و زمام مهام تمام آن ولايت را به قبضهء اقتدار او باز گذاشت و حضرت خاقان سعيد گوش هوش شاهزاده را به غرر نصايح و درر فوايد گرانبار ساخت و رايت معاودت به‌طرف مستقر دولت برافراخت و امير جلال الدين فيروز شاه ملازم ركاب ميرزا سلطان محمد تا ولايت بسطام رفت و شاهزاده در بسطام خدمت امير نيكونام را اجازت فرموده و عنايت نموده عازم ولايت عراق شد .\r\nو چون به آن ممالك رسيد و اعمال سلطانى و اموال ديوانى مضبوط گردانيد ، مردم بسيار از اطراف آن بلاد و ديار ، روى اميد به درگاه پادشاه كامگار آوردند و غلبهء تمام در سلك عبيد و خدام انتظام يافتند و سرداران اطراف و گردن‌كشان اكناف پيشكش بسيار در صحبت فرزندان و امراى نامدار فرستادند و\r\n\r\n\r\n","description":"","footnote":"\r\n( 309 ) . ر ك به آثار البلاد 291 و نزهة القلوب 56 .\r\n","page_name":" 518 ","page_number":528},
  {"content":"\r\n\r\nجبين طاعت بر زمين عبادت نهادند مگر امير حاجى حسين ولد امير بابا حاجى همدانى كه سر از ربقهء فرمان و گردن از طوق پيمان پيچيد و روى از طريق وفاق به مضيق نفاق آورد و شرح اين حكايت از مساعدت وقت مأمول است . ان شاء اللّه تعالى .\r\n\r\nذكر مدّتى كه بىاختيار در كنار دريا بار مانده بود و احوالى كه در منزل قريات و شهر قامهات « 310 » روى نمود\r\nدر وقتى كه به اضطرار در منزل قريات و ساحل دريابار مقيم بود هلال محرم سنهء ست در آن منزل هلال جمال نمود « 311 » و با آن‌كه ايام بهار و هنگام اعتدال ليل و نهار بود ، « 312 » تاب آفتاب چنان گرم مىافروخت كه لعل در كان و مغز در استخوان مىسوخت و شمشير در نيام چون موم مىگداخت و خورشيد انور جوهر را بر روى خنجر اخگر مىساخت .\r\nبيت\r\n ز بس كافتاب از هوا يافت تاب * دل سنگ مىسوخت بر آفتاب\r\nچنان شد ز خورشيد آفاق گرم * كه چون موم مىشد دل سنگ نرم\r\nتن ماهيان در دل آبگير * چنان سوختى كاندر آتش حرير\r\nز گرمى آب و هوا گرمگاه * همى برد ماهى به آتش پناه\r\nشكار اندر آن دشت آسان شده * كه صحرا پر آهوى بريان شده \r\nحرارت حرور از هاويه خبر مىداد و التهاب گرماى حميم ابواب شعله‌هاى جحيم بر جهان مىگشاد و چون هواى آن ناحيت به طبيعت مخالف مزاج مردم اين\r\n\r\n\r\n","description":"","footnote":"\r\n( 310 ) . براى اين موضع ر ك به دايرة المعارف اسلام ج 2 ص 693 .\r\n( 311 ) . يكم محرم سنهء 846 ه .\r\n( 312 ) . اما حرّها ( يريد عمان ) فمّما يضرب به المثل ( آثار البلاد ص 37 ) .\r\n","page_name":" 519 ","page_number":529},
  {"content":"\r\n\r\nولايت است ، برادر اكبر بل مخدوم دانشور مولانا عفيف الدين عبد الوهاب و اين ضعيف و باقى اصحاب از اشتداد حرارت هوا و ازدياد قوّت گرما سر عجز بر بالين ناتوانى نهادند و عنان ارادت به دست عنايت ربانى دادند .\r\nبيت\r\n در دست ما چو نيست عنان ارادتى * بگذاشتيم تا كرم او چه مىكند \r\nو همه را مزاج از منهاج اعتدال عدول نمود و محنت و ملال و زحمت و اعتلال افزود و تبهاى جگرسوز و غمهاى محنت‌اندوز ، روز به روز ازدياد مىيافت و تاب تب در كانون درون به حدّت و شدّت مىتافت ، اين حال تباه مدت چهار ماه متمادى شد و ضعف قوى و مرض مستولى گشت .\r\nقطعه\r\n چنان شدم ز ضعيفى كه مىبرد با خويش * صبا چو بوى گلم هردمى به هركشور\r\nبر آب خويش نماندم از آن‌كه گردش چرخ * مرا چو كوزهء دولاب كرد زير و زبر\r\nجدا نديد كسى رنج از تنم هرگز * چنان‌كه علت و معلول را ز يكديگر \r\nدر اين ولا شنيدم كه در نواحى قلهات موضعى است به سور * مشهور ، هواى سازگار و آب خوشگوار دارد . باوجود ضعف قوى در كشتى درآمده عازم قلهات شدم و چون آن‌جا رسيدم مرض قوى شده روزها در آتش تبهاى گرم مىسوخت و شبها به شعلهء آه چراغ محنت مىافروخت . كثرت عفونت قالب خاكى را چون جرم زمين از غلبهء بخارات دخانى در زلزله افكند و دست تصّرف تب خيمهء صحت بدن را كه به چهار ميخ عناصر برپاى بود به تندباد حوادث از پاى بركند و اين شكستهء رنج غربت\r\n\r\n","description":"","footnote":"","page_name":" 520 ","page_number":530},
  {"content":"\r\n\r\nو خستهء درد فرقت در روز چون غنچهء گل با دلى تنگ از جور زمانهء بىوفا خون گشته لبها از گفت‌وگوى فرومىبست و در شبها به‌سان گلهاى نوشكفته چشمها باز نهاده با نظارگيان گلشن سبز فلك قصهء غصهء خويش بيان مىكرد و مرغ جان از آشيان تن عزم مفارقت جزم كرد و تن ضعيف از آسيب كربت و غربت به وداع جان راضى شد و جان از حيات نااميد گشته دل بر ممات نهاد و زمام تسليم به قبضهء عنايت حى قديم داد و جناب مخدومى اخوى مولانا عفيف الدين عبد الوهاب  طُوبى لَهُمْ وَ حُسْنُ مَآبٍ  « 313 » وديعت حيات را به مقتضى  وَ ما تَدْرِي نَفْسٌ بِأَيِّ أَرْضٍ تَمُوتُ  « 314 » به مقتضاى  أَيْنَما تَكُونُوا يُدْرِكْكُمُ الْمَوْتُ  « 315 » به قابض ارواح سپرد و در جوار مزار صحابهء كبار رضى اللّه عنهم مدفون شد « 316 » و در شهر غربت زهر فرقت به نوعى تأثير كرد كه شرح‌پذير و قابل تحرير نيست .\r\nبيت\r\n دريغا طلعت حسن و جوانى * گرش بودى حيات جاودانى\r\nهمى بايد بريد از خويش و پيوند * چنين رفته است حكم آسمانى\r\nو كل اخ مفارقه اخوه * لعمر ابيك الّا الفرقدان « 317 » \r\nو اين فقير دل از جان برداشته و بود را نابود انگاشته در كشتى كه عازم هندوستان بود * عزم سفر جزم نمود و چند كس قوى اين ضعيف را دربرگرفته در كشتى انداختند و  بِسْمِ اللَّهِ مَجْراها وَ مُرْساها  « 318 » ورد زبان ساختند .\r\n\r\n\r\n","description":"","footnote":"\r\n( 313 ) . سورة الرعد 29 .\r\n( 314 ) . سورة لقمان 34 .\r\n( 315 ) . سورة النساء 78 .\r\n( 316 ) . اما ياقوت گفته است كه قلهات قديم نيست در آبادانى و لا اظنّها تمصرت الا بعد الخمسمايه ( معجم البلدان ج 4 ص 168 ) .\r\n( 317 ) . براى بيت عمرو بن معدى كرب ر ك به كامل مبّرد ( طبع ليپزيك ) ص 760 .\r\n( 318 ) . سورة هود 42 .\r\n","page_name":" 521 ","page_number":531},
  {"content":"\r\n\r\nبيت\r\n در اين درياى خونخوار قضاساز از رضا كشتى * بدان كشتى قدم درنه كه بسم اللّه مجريها \r\nو اگر بزرگان خرده نگيرند اين حال مشابهتى دارد به قصهء موسى عليه السلام كه او را در صندوق به آب انداختند « 319 » كه ظاهرش هلاك بود و باطنش نجات و نمودن خضر موسى را عليه السلام بعينها همان قصه در خرق « 320 » سفينه كه ظاهر غرق مردم بود و باطن خلاص از دست غاصب . فى الجمله هواى دريا سازوار آمد . اميد عافيت داد و صبح صحت از مطلع مراد طلوع آغاز نهاد و جراحتهاى خدنگ جگردوز بيمارى التيام يافت و مشربهء تيرهء حيات بار ديگر صفا و روشنى پذيرفت و باد موافق وزيد و كشتى بر روى آب چون باد روان گرديد .\r\nبيت\r\n ساختهء حكمت كارآگهان * خانهء گردنده به گرد جهان\r\nنادرهء حكم خداى حكيم * خانه روان خانگيانش مقيم « 321 » \r\nآن پرنده‌اى كه بىمدد بال و پر پرد و رونده‌اى كه بىدستيارى پاى به طريق پيكان دود و مركبى كه در آب به سينه جولان نمايد . ماهئى كه بر پشت موج چون مار به شكم سير كند ، هلالى كه به هزار سال بدر كامل نشود جامع نفوس مختلفه و حامل نگردد ، جاريهء هندىنژاد و زبانش سليم ، حاملهء چندين اولاد و هميشه عقيم . خود در بند ، امّا ديگران را از طوفان بلا خلاص داده ، خويشتن مسلسل\r\n\r\n\r\n","description":"","footnote":"\r\n( 319 ) . ر ك به قرآن مجيد آيه 2 تا 12 سورة القصص .\r\n( 320 ) . ر ك به قرآن مجيد آيهء 78 - 70 سورة الكهف .\r\n( 321 ) . ر ك قران السعدين امير خسرو طبع عليگر ه سنهء 1918 ص 1145 .\r\n","page_name":" 522 ","page_number":532},
  {"content":"\r\n\r\nليكن چون باد زنجير بر آب دريا نهاده ، مانند بىدلان نه در زمين نه در آسمان و بر سيرت اصحاب كرامت « 322 » بر روى آب روان ، كوهى به عظمت پيش از قيام قيامت در سير و ابرى باهيبت چون مرغ آبى در طير . راست كمانى است خم‌دار « 323 » چون فلك دوّار سيّار و تيرى « 324 » چون قطب ثابت ايستاده بر يك قرار .\r\nمصرع\r\n در عين بىقرارى بر يك قرار دايم \r\nكمان چون مسافران را رو به راه دارد و تير در ميان چون مقيمان مقام نگاه دارد . در رفعت تير فلك را به اوج رسد و در سرعت سير نيز به او گاه موج نرسد . در جست‌وخيز باد را به دو منزل پس گذارد و هرچند از كمان سخت تير اندازند كشتى از او پيشى دارد .\r\nبيت\r\n پيشتر از باد رود روز باد * بيشتر از تير پرد در گشاد « 325 » \r\nچند روزى معنى  وَ جَرَيْنَ بِهِمْ بِرِيحٍ طَيِّبَةٍ  « 326 » دلهاى اصحاب را نشاط و فرح مىداد و مضمون  أَ لَمْ تَرَ أَنَّ الْفُلْكَ تَجْرِي فِي الْبَحْرِ بِنِعْمَتِ اللَّهِ  « 327 » بر خواطر احباب ابواب انبساط مىگشاد تا بعد از هژده شبانروز در بندر كاليكوت به عنايت مالك الملك و الملكوت لنگر انداختند و شرح بدايع آن ديار و رفتن فقير به آن‌جا بىاختيار در قلم مىآيد .\r\n\r\n\r\n","description":"","footnote":"\r\n( 322 ) . كرامتى مثل اين مذكور است در گلستان ( كليات ص 51 ) .\r\n( 323 ) . كمان به معنى  The boWs of Boat \r\n( 324 ) . تير كشتى چوبى است كه بادبان از آن آويزند  . ( The Mast ) \r\n( 325 ) . قران السعدين ص 146 : بيشتر از مرغ پرد . . . .\r\n( 326 ) . سورة يونس 22 .\r\n( 327 ) . سورة لقمان 31 .\r\n","page_name":" 523 ","page_number":533},
  {"content":"\r\n\r\n\r\nداستان رسيدن به هندوستان و شرح اطوار و اوضاع و بيان غرايب و عجايب آن\r\nكاليكوت * بندرى است امن‌آباد ، قرنيهء هرموز در جمعيت تجّار هربلاد و ديار و يافتن نفائس بسيار از اجناس دريابار خاصه مملكت زير باد و حبشه و زنگبار و گاهگاه از جانب بيت اللّه و ساير بلاد حجاز جهاز آيد و تا مدتى به اختيار در آن بندر توقف نمايد و آن شهر كفار و دار حرب است . جمعى مسلمانان در آن شهر مقيم شده‌اند و دو مسجد جامع ساخته . جمعه‌ها به جمعيت خاطر نماز گزارند و قاضى متدين دارند و بيشتر شافعى مذهب باشند و در آن شهر امن و عدل چنان است كه تجار كه در ثروت نقش بحار دارند به آن‌جا از دريابار مال بسيار آرند و از كشتى به درآورده در كوچه و بازار اندازند و مدتى به ضبط و محافظت آن نپردازند و امينان ديوان محافظت نمايند و شب و روز گرد آن برآيند و اگر فروشند ز كوه چهل يك ستانند و الّا به هيچ‌وجه تعرض نرسانند و رسم « 328 » بندرهاى ديگر آن است كه اگر كشتى به بندر معين مىرفت و ناگاه به تقدير اللّه سبحانه و تعالى به بندر ديگر افتاد ، آن كشتى را باد آورده گويان غارت كنند مگر كاليكوت كه هركشتى از هرجا آيد و به هرطرف رود ، چون آن‌جا افتد به آن كشتى به دستور ساير كشتيها عمل كنند * و به كم‌وبيش تعّرض نرسانند .\r\nالقصه حضرت خاقان سعيد اسب و پوستين ود گلهء طلادوزى و كلاه نوروزى جهت والى كاليكوت تعيين فرمود و سبب آن بود كه جمعى ايلچيان آن حضرت از طرف بنگاله بازگشته به اتفاق ايلچيان بنگاله در كاليكوت « تباهى » « 329 » شدند و شرح بسطت مملكت و قوت سلطنت آن حضرت به حاكم آنجا رسيد و سخن آن‌كه\r\n\r\n\r\n","description":"","footnote":"\r\n( 328 ) . ر ك به ماركوپولو ج 2 ص 374 ، 377 و ابن بطوطه ج 4 ص 98 .\r\n( 329 ) . اصطلاحى است براى كسانى كه به علتى نتوانند شروع به سفر دريا كنند و بالضروره در جايى بمانند .\r\n","page_name":" 524 ","page_number":534},
  {"content":"\r\n\r\nسلاطين ربع‌مسكون شرقا و غربا و برا و بحرا رسل و رسايل وسايل ساخته آن درگاه قبلهء حاجات و كعبهء مناجات مىدانند ، از معتمدان شنيد و در آن زودى پادشاه بنگاله « 330 » از تغلّب سلطان ابراهيم جونه‌پورى « 331 » شكايت نموده استغاثت و استعانت به درگاه سلاطين‌پناه رفع كرده بود و آن حضرت فرمان جهان‌مطاع در صحبت جناب شيخ الأسلام خواجه كريم الدين ابو المكارم جامى به والى جونه‌پور فرستاد و پيغام داد كه متعرّض مملكت بنگاله نشود و الّا هرچه بيند از خود بيند * و پادشاه جونه‌پور چون بر مضمون فرمان همايون مطلع گرديد دست تطاول از ملك بنگاله بازكشيد .\r\nچون والى كاليكوت اين اخبار استماع نمود هرگونه تحفه و بيلاك ترتيب داد و قاصد روان كرده عرضه داشت كه در اين بندر جمعه و عيد خطبهء اسلام مىخوانند .\r\nاگر آن حضرت رخصت فرمايند به نام و القاب همايون معزّز و مشرف سازند .\r\nبيت\r\n خوش آمدست جهان را صداى خطبهء او * چنان‌كه زمرهء كفار ميل آن كردند \r\nو مقاصد او مصاحب ايلچيان كه از بنگاله مىآمدند به درگاه همايون رسيد و امرا عرضه داشت و تحفهء او را به موقف عرض رسانيدند و قاصد او مسلمانى سخندان بود . در اثناى سخن بازنمود كه اگر آن حضرت نسبت با او عنايت فرمايد و ايلچى خاصه براى او ارسال نمايد تا او را به موجب  ادْعُ إِلى سَبِيلِ رَبِّكَ بِالْحِكْمَةِ وَ الْمَوْعِظَةِ الْحَسَنَةِ  « 332 » به دين اسلام دعوت كرده قفل ظلمت و ضلالت از دل تاريك\r\n\r\n\r\n","description":"","footnote":"\r\n( 330 ) . ظاهرا مراد از شمس الدين احمد شاه بن محمد است كه از سنهء 835 تا 836 فرمانفرماى بنگاله بود .\r\nر ك به لين‌پول ص 307 .\r\n( 331 ) . يعنى شمس الدين ابراهيم شاه شرقى بن مبارك كه از سنهء 803 تا 844 فرمانروائى كرد . زمباور ص 292 ر ك براى احوال اين خانواده به لين‌پول ص 309 .\r\n( 332 ) . سورة النّحل 125 .\r\n","page_name":" 525 ","page_number":535},
  {"content":"\r\n\r\nاو گشايد و فروغ نور ايمان و تاب آفتاب عرفان از روزن خاطر او درآيد هرآينه صواب و ثواب خواهد بود . آن حضرت ملتمس او مبذول داشته امرا را فرمود كه ايلچى يراق كنند و رقم تعيين بر فقير كشيدند و بعضى ساعى گرديدند به خيال آن‌كه شايد از اين سفر بازنيايد . اين فقير از آن سفر خطير بعد از سه سال فرخنده‌فال بازآمد و ساعيان به راه عدم رفته بودند .\r\nفى الجمله در كاليكوت از كشتى بيرون آمد . قومى ديد كه هرگز مثل آن در خيال نمىگرديد .\r\nبيت\r\n عجب گونه قومى نه مردم نه ديو * كه عقل از لقاشان شود در غريو\r\nاگر ديدمى مثل ايشان به خواب * دلم داشتى سالها اضطراب\r\nمرا انس با روى مهوش بود * نه با هرسياهى مشوش بود \r\nسياهانى برهنه اندام لنگوتها * از ناف تا زانو بسته در يك « 333 » دست كتارهء هندى چون قطرهء آب و در ديگرى گاو سپرى بزرگ * چون پارهء سحاب . پادشاه و گدا به اين صورت باشند . اما مسلمانان جامه‌هاى فاخر پوشند به طريق اعراب و انواع تكلف كنند در همه باب .\r\nبا جمعى مسلمانان و فوجى كافران ملاقات شده وثاقى مناسب تعيين نمودند و بعد از سه روز به ديدن پادشاه بردند . شخصى ديدم برهنه اندام بر صفت هندوان ديگر و پادشاه آن‌جا را « 334 » سامرى گويند و چون فوت شود خواهرزاده به‌جاى او نشيند * و به پسر و برادر و اقرباى ديگر ندهند و كسى به تغلب پادشاه نشود و كفار اصناف بسيار باشند . زيرا همه جوگيان « 335 » و غير آن ، با آن‌كه در اصل شرك و\r\n\r\n\r\n","description":"","footnote":"\r\n( 333 ) . براى تأييد اين از سياحى روسى ر ك به سيوايل ص 703 و براى لباس سامرى ر ك به ابن بطوطه ج 4 ص 97 .\r\n( 334 ) .  samuri  در سيوئل ص 87 . در نسخ مطلع اين كلمه مضبوط نيست . بر قياس  samori  نوشته شد .\r\n( 335 ) . ر ك به سيوئل  Robert Sewell  ص 241 و 255 .\r\n","page_name":" 526 ","page_number":536},
  {"content":"\r\n\r\nبت‌پرستى شريك‌اند ، هر قومى روشى علىحده دارند و قومى باشند كه يك زن ايشان را شوهران متعدّد باشند * ( و هريك مهمى بر خود گرفته ) « 336 » اداى آن مىنمايد و اوقات شبانروز ميان ايشان قسمت باشد و هركس وقت معين به وثاق رود . تا او در آن‌جا باشد ديگرى نتواند رفت و سامرى از آن قوم است .\r\nچون با سامرى ملاقات شد ، مجلس او به دو سه هزار هندو به شكل موصوف آراسته بود و كلانتر مسلمانان هم در آن مجلس حاضر شد و اين ضعيف را نشانده نشان حضرت خاقان سعيد را خواندند و اسب و پوستين و دگلهء طلادوزى و كلاه نوروزى گذارند . سامرى تعظيم تمام به‌جاى نياورد و از مجلس او بازگشته به وثاق آمد .\r\nو جمعى نفران كه پادشاه هرموز با چند سر اسب و از هرجا چيزى در كشتى ديگر نشانده روان كرده بود و ايشان را در دريا دزدان سنگيسر * گرفته و تمام اموال برده به جان خلاص يافته بودند در كاليكوت به يكديگر رسيده به ديدار عزيزان مشرف شديم .\r\nبيت\r\n المنة للّه كه نمرديم و بديديم * ديدار عزيزان و به مقصود رسيديم \r\nاز اواخر جمادى الأخرى تا اوايل ذى حجه « 337 » در آن مقام نامحمود قرين محنت و همنشين ملامت بود . در اين اثنا ، شبى كه در سياهى از حال عاشقان نشان مىداد و در درازى گره از زلف خوبان مىگشاد ، سلطان قاهر خواب به عزل كارفرمايان حواس فرمان رانده و در دو طبقى خانهء مردم چون دهان غنچه بسته مانده\r\n\r\n\r\n","description":"","footnote":"\r\n( 336 ) . حبيب السير : ( و هريك مؤنتى از مؤنات آن زن را تعهد نموده‌اند از وثاق و پوشيدنى و خوردنى و بوى خوش و غيرها ) .\r\n( 337 ) . يعنى از اوايل نومبر سنهء 1442 تا اوايل اپريل سنه 1443 .\r\n","page_name":" 527 ","page_number":537},
  {"content":"\r\n\r\nبه مقتضى  وَ جَعَلْنا نَوْمَكُمْ سُباتاً  « 338 » بعد از انواع محنت بر بستر استراحت در خواب رفته بود حضرت خاقان سعيد را ديد كه به آيين سلطنت به راهى مىرفت . به فقير رسيد و دست مبارك بر روى بنده ماليد و فرمود كه ملول مباش . صباح بعد از اداى نماز صبح اين مطلب به خاطر آمده شادمان شد . اگرچه خوابها در اغلب احوال ، در سلك اضغاث احلام انتظام دارد و صدق آن در حالت بيدارى كمتر اتفاق افتاده اما احيانا آنچه در خواب نموده بعينه موافق آن در بيدارى واقع بوده و صناديد ايام به منزلهء الهام داشته‌اند و خواب حضرت يوسف « 339 » عليه السلام و خواب عزيز مصر بر عزيزان پوشيده نباشد . با خود در اين انديشه بودم كه شايد صبح سعادت از مطلع عنايت طلوع نمايد و شب اندوه و محنت به پايان آيد . با اصحاب سخن خواب در ميان آورده از تعبير استفسار مىنمود كه ناگاه كسى آمده خبر آورد كه پادشاه بيجانگر كه مملكتى وسيع و سلطنتى رفيع دارد قاصد و نشان به نام سامرى فرستاده مضمون آن‌كه ايلچى حضرت خاقان سعيد را در روز به اين‌جانب فرستد و سامرى اگرچه در تحت حكم او نيست اما از او به غايت ترسان و هراسان باشد . چه گويند پادشاه بيجانگر سيصد بندر دارد هريك قرينهء كاليكوت و در خشكى دو سه ماهه راه شهر و ولايت اوست و كاليكوت و چند بندر كه متصل آن است تا قايل * كه در برابر سرانديب كه سيلان نيز گويند واقع است همه را مليبار مىنامند و جهازات از كاليكوت به مكهء مباركه زادها اللّه تعالى تكريما مىرود و اكثر فلفل مىبرند و مردم كاليكوت در دريا دلبر باشند و به چينى بچگان اشتهار دارند و دزدان در دريا متعرض كشتى كاليكوت نشوند و در آن بندر همه‌چيز يافت است و هيچ عيب نيست به غير گاو كشتن و گوشت گاو خوردن و اگر كس گاو كشد و معلوم شود\r\n\r\n\r\n","description":"","footnote":"\r\n( 338 ) . سورة النبأ 9 .\r\n( 339 ) . ر ك قرآن مجيد ، سورة يوسف آيات 4 و 101 ( براى خواب يوسف ) و براى خواب عزيز مصر به همين سوره از آيهء 43 به بعد .\r\n","page_name":" 528 ","page_number":538},
  {"content":"\r\n\r\nبىتوقف آن‌كس را بكشند و گاو را چنان عزيز دارند كه خاكستر سرگين او بر پيشانى مالند لعائن اللّه تترى . « 340 »\r\nفى الجمله فقير اجازت يافته از كاليكوت بيرون آمد و به كشتى از بندر پندرانه * كه داخل مليبار است گذشته به بندر منگلور كه سرحد مملكت بيجانگر است رسيد و دو سه روز آن‌جا بوده بر خشكى روان شد . در سه فرسنگى منگلور بتخانه‌اى ديد كه در همهء جهان نظير آن نباشد . مربعى متساوى الأضلاع تخمينا ده گز در ده گز در ارتفاع پنج گز ، مجموع از روى ريخته ، چهار صفّه و در صفهء پيشگاه بتى به صورت آدمى تمام‌قد از طلا ساخته و دو ياقوت احمر در دو چشم او چنان لطيف پرداخته كه بعينه گوئى نگاه مىكند ، در غايت دقت و كمال صنعت .\r\nو از آن‌جا گذشته هرروز به قصبه‌اى و ديهى معمور عبور مىشد تا كوهى پيش آمد كه دامنش بر سر آفتاب سايه مىانداخت و تيغش نيام از گردون بهرام مىساخت . كمرش از نگينهاى كواكب ثواقب جوزا مرصع و سرش از افسر مكلل اكليل ملمّع .\r\nبيت\r\n ز بس كه با كمر او مساس كرد فلك * تنش تمام چو برگ بنفشه گشت كبود \r\nو پايان آن كوه به درختان انبوه و اشجار خاردار چنان فراوان كه هيچ‌وقت سواد آن از پرتو شمع آفتاب عالم‌افروز منوّر نشده و ابر جهان‌پرور بر تربيت آن خاك دست نيافته .\r\nو از اين كوه و بيشه گذشته به قريهء بيلور « 341 » كه بنيان و خوبانش نمودار حور و قصور بودند رسيد و در اين بيلور بتخانه‌اى است چنان بلند كه از چند فرسنگ\r\n\r\n\r\n","description":"","footnote":"\r\n( 340 ) . تترى ( به‌جاى وترى از وتر ) به معنى يك‌يك پس يكديگر ( فرهنگ آنندراج ) .\r\n( 341 ) . غالبا  pendur  مراد است به قول سيوايل بر ص 880 .\r\n","page_name":" 529 ","page_number":539},
  {"content":"\r\n\r\nمىنمايد و صفت آن عمارت بىمبالغه به تحرير و تقرير راست نمىآيد . مجملا آن است كه در ميان آن ده ، قريب ده جريب فضايى است چون باغ ارم دلگشا و درون فضا گلهاى گونه‌گونه چون برگ درختان بيرون از احصاء ، قد سرو بر لب جويبار راست و چون عكس قامت يار در آب چشمهاى عاشق اشكبار مىنمود و چنار تا از شاخ جوانى برخوردار باشد پيوسته دست به دعا مىگشود و سپهر جهانديده در نظارهء آن همه تن چشم گشته گرد سر تازه رخساران چمن مىگشت و از غايت حيرت در مطالعهء اوراق رياحين سرش مىگشت . تمام زمين آن سبزه و رياحين و اطراف آن طاقنماها از سنگ تراشيده در كمال تزيين و در ميان آن فضا ، كرسيى به قد آدمى از سنگ خوب تراشيده و سنگها چنان به مهارت و لطافت بر يكديگر بسته كه گويى يك تختهء سنگ است يا قطعه‌اى است از سپهر نيلگون بر بسيط ربع‌مسكون ظاهر شده و در وسط آن كرسى عمارتى سر به عيوق افراشته گنبدى از سنگ كبود مخروطى انواع نقشها در سنگ سه طبقه نگاشته .\r\nقطعه\r\n از آن گنبد چگويم كاز لطافت * جهان را نسخهء خلد برين بود\r\nخم طاق بلندش چون مه نو * ز رفعت با فلك پهلو همى سود \r\nچندان نقش و تصوير به قلم سر تيز و خامهء سحرانگيز بر آن خارا بود كه مانند آن بر كمخا و خارا نتوان نمود چنانچه از پايان تا بالا مقدار كف دستى بر آن عمارت عالى از نقش فرنگى و خطايى خالى نبود . صورت عمارت چهار صفهء طنبى « 342 » طول سى گز ، عرض بيست گز ، در پنجاه گز ارتفاع تخمينا .\r\nبيت\r\n تا سرش از اوج به گردون شتافت * گنبد بىسنگ از او سنگ يافت \r\n\r\n\r\n","description":"","footnote":"\r\n( 342 ) . طنبى و طنابى ايوانى است كه توى ايوان كلان باشد ( فرهنگ آنندراج ) .\r\n","page_name":" 530 ","page_number":540},
  {"content":"\r\n\r\n سنگ وى از بس‌كه به خورشيد سود * زو زر خورشيد عيارى نمود\r\nگرنه خزف شد فلك شيشه‌ساز * از چه بر آن سنگ شود شيشه باز « 343 » \r\nو غير از اين عمارات ديگر خرد و بزرگ ، مجموع منقش و مصور ، در غايت لطافت ، و در آن مقام صبح و شام بعد از عبادات غير مقبوله سازها نوازند و پرده‌ها سازند و سماع كنند و دعوت دهند و تمام مردم آن قريه را وظايف و ادرارات از آن‌جا مقرر است و از شهرهاى دور نذرها به آن‌جا آورند و به اعتقاد بدبينان كعبهء گبران است .\r\nدو سه روز در آن‌جا ساكن بوده و بعد از آن مراحل پيموده اواخر ماه ذى الحجه به بلدهء بيجانگر « 344 » رسيد و پادشاه جمعى را به استقبال فرستاده به مقام نيكو فرود آوردند .\r\n\r\nوقايع سنهء سبع و اربعين ذكر فرستادن ايلچى به مصر و ساير قضايا\r\nحضرت خاقان سعيد ، در اين سال به سعادت و اقبال ، در دار السلطنهء هرات قشلاق فرمود و آفتاب سلطنت و سايهء عاطفت او موجب آرايش جهان و آسايش عالميان بود . اجرام سپهر به مدد لطف دل‌نواز و قهر جان‌گداز او آثار خير در هفت كشور به اظهار رسانيده و مدبّران افلاك به تلقين راى صاحب تدبير او قوّت تركيب در اجزاى ممكنات فائض گردانيده و با ازدحام عظايم شواغل سلطنت هيچ‌وقت از رعايت احكام الهى غافل ولاهى نبود و هميشه اعمال دينى بر اشغال دنياوى تقديم فرمود . لاجرم جبين جباران دهر و قهار آن عصر بر زمين خدمت و آستان طاعت او فرسود و رقاب سروران جهان و گردنكشان آفاق در طوق اخلاص و حلقهء اختصاص\r\n\r\n\r\n","description":"","footnote":"\r\n( 343 ) . ر ك به قران السعدين امير خسرو ص 3 . موصوف اين ابيات را در صفت منارهء مأذنهء دهلى گفته است .\r\n( 344 ) . يعنى اواخر آپريل سنهء 1443 م .\r\n","page_name":" 531 ","page_number":541},
  {"content":"\r\n\r\nاو سر افتخار بر فلك سود و ساحت درگاه اعلى سجده‌گاه سلاطين روى زمين آمد و بساط بارگاه همايون بوسه جاى قياصرهء فرنگ و جبابرهء مملكت مصر و زنگ شد .\r\nو هميشه هماى همت بلندپرواز در هواى آن طيران مىنمود كه جامه‌اى براى بيت اللّه از روى نياز به طرف حجاز ارسال فرمايد و اين معنى بىرخصت سلطان مصر صورت نمىبست و در سنهء ثلاث و اربعين ، سلطان مصر ايلچى فرستاده بود و به واجبى اظهار اخلاص نموده . در اين وقت ، خاطر همايون اقتضاى آن فرمود كه قاصدى به جانب او ارسال فرمايد و از انديشهء ضمير منير اعلام نمايد و امير جلال الدين فيروز شاه كه صاحب‌اختيار ملك بود ، مرتضاى اعظم سيد شمس الدين محمد زمزمى را تعيين نمود و هو صغير بالشكل ، كبير بالعقل ، بصير بعواقب الأمور ، خبير بمصالح الجمهور فصيح اللسان ، مليح البيان .\r\nو مرتضاى مشار اليه اسباب سفر ساخته آن مسافت بعيده را به اندك فرصتى پيمود و از سرحد حلب تا ظاهر مصر به موجب فرمان سلطان آنچه امكان رعايت و مراقبت تواند بود به‌جاى آوردند و سلطان جمعى مقربان را به رسم استقبال فرمود و اميد عنايت و نويد عاطفت و مرحمت داد و سيد را نيك ديد و خوب پرسيد و احوال حضرت خاقان سعيد استفسار فرمود و اظهار محبت و و داد و ارادت و اعتقاد نمود و نشان كه همراه برده به تعظيم تمام طلب فرمود و مضمون آن را دانسته تقبل نمود كه هرگاه آن حضرت جامهء بيت اللّه ارسال نمايد ، « 345 » سلطان در تبليغ آن سعى بليغ مبذول فرمايد و سيد محمد زمزمى را انواع رعايت نموده و اصناف عنايت فرموده اجازت مراجعت ارزانى داشت و مكتوب و تحفه‌هاى مرغوب فرستاد و سخنان خوب پيغام داد و مرتضاى مشار اليه به سعادت ملازمت آن حضرت رسيد و اخبار آن ديار به موقف عرض رسانيد و موافق مزاح همايون آمد .\r\n\r\n\r\n","description":"","footnote":"\r\n( 345 ) . مطابق است به بيان صاحب النجوم ( ج 7 ص 138 ) . اما وى ذكر رعايت قاصد و ارسال تحفه‌هاى مرغوب و سخنان خوب نكرده است .\r\n","page_name":" 532 ","page_number":542},
  {"content":"\r\n\r\nمصرع\r\n همه شاهان به جان منقاد اويند \r\nو در اين سال ، اختيار و استقلال امير جلال الدين فيروز شاه « 346 » در مهم ملك و مال از سرحد تقرير و مركز تحرير تجاوز نمود و در اعانت و امداد و اهانت و افساد و بست و گشاد و گرفت و داد كارگشاى جهان و فرمانرواى عالميان بود و اگرچه اين معنى بر خاطر كوه وقار گران و دشوار مىآمد ، اما چون از امراى ديگرى نبود كه به مصالح ممالك قيام تواند نمود ، آن حضرت تغافل پادشاهانه مىنمود .\r\nخدمت امير هركس را از ترك و تاجيك به مهمى كه مقرر مىداشت هيچ آفريده صورت خلاف آن بر لوح خاطر نمىتوانست نگاشت . مرتضاى اعظم ، سيد عماد الدين محمود كه به صنوف حقايق و فنون دقايق و انوار علوم و اسرار معقول و مفهوم موصوف و معروف بود و در مجلس همايون به رفعت منقبت و رتبت قربت روز به روز استعلا مىنمود . امير فيروز شاه او را به ضبط ولايت بلخ معين فرمود و سيد هرچند استعفا نمود اصلا و قطعا فايده نبود و حضرت خاقان سعيد نيز مىخواست كه خدمت سيد را زيادت از مهم بلخ كار فرمايد . چه امير سيد عماد الدين ولد سيد زين العابدين « 347 » بود كه در زمان حضرت صاحب‌قران و دوران حضرت خاقان سعيد سالها به مهم وزارت قيام نمود . اما باوجود تعيين امير فيروز شاه كسى را مجال تغيير آن نبود . فى الجمله امير سيد عماد الدين برحسب فرمان‌روان شد و در وقت اجازت حضرت خاقان سعيد سيد را فرمود كه مال ولايت دهلى كه به راه بلخ به پايهء سرير اعلى آورده‌اند تحقيق نمايد . چه به سمع اعلى رسيده بود كه در آن اموال از جانب نوكران امرا تصرف واقع است « 348 » و آن حضرت نيز فرمود كه سيد مفرد سه ساله آن ولايت نموده صورت قضايا\r\n\r\n\r\n","description":"","footnote":"\r\n( 346 ) . وى است ابن ارغون شاه ( حبيب 3 / 3 / 135 ) .\r\n( 347 ) . صاحب دستور الوزرا ص 362 در ترجمهء سيد عماد الدين محمود جنابدى بيشتر مواد متن مطلع را تلخيص نمود .\r\n( 348 ) . در دستور الوزرا ص 362 افزوده است كه ميرزا شاهرخ شنيده بود كه خصوصا گماشتگان امير فيروز شاه در ولايت بلخ « تصرف و تغلب بسيار دارند . » و همين‌طور است در حبيب السير .\r\n","page_name":" 533 ","page_number":543},
  {"content":"\r\n\r\nعرضه داشت كند . و در آن سال ، به حسب اتفاق ميرزا محمد جوكى به عزم قشلاق متوجه ولايت بلخ شد و چون به مسامع جلال پيوسته بود كه در آن ولايت خبط عظيم واقع است و بيشتر تعلق به نواب امرا دارد و سيد به سرحد تحقيق آن خود به خود نمىتواند رسيد و پيرامون آن قضايا نمىتواند گرديد . فرمان جهان‌مطاع نافذ شد كه تحقيق مهمات بلخ در حضور ميرزا محمد جوكى كنند و شاهزاده را نسبت با امير فيروز شاه از ديرباز ذخيره‌اى در خاطر خطير بود .\r\nمصرع\r\n واى بر حال كسى كش غم كند غمخوارگى \r\nو شاهزاده و سيد به تحقيق قضايا مشغول شدند .\r\nو در اين ولا به سمع اعلى رسيد كه ميرزا سلطان محمد كه بعضى ولايات عراق سيورغال او بود دست تطاول دراز كرده رعيت از نواب او در زحمت‌اند و به اموال مقررى آن ولايت اكتفا نمىنمايد و زيادت از دستور معهود مطالبه مىفرمايد .\r\nآن حضرت فرمود كه سلطانيه و قزوين سيورغال او باشد و در باقى مواضع دخل نكند و خواجه شمس الدين محمد بخارى را به ضبط ولايات كه از شاهزاده بازبسته بودند تعيين نمودند .\r\nو در اين اثنا از مملكت فارس عرضه داشت رسيد كه خواجه معز الدين ملك سمنانى كه در جرگهء امراى عظام ديوان بود به سراى آخرت رحلت نمود و فرمان همايون نفاذ يافت كه اختيار ملك و مال در آن مملكت به عهدهء كاردانى و حسن كياست شيخ محب الدّين ابو الخير مفوّض دانند و مهمات آن ملك را مطلقا به قبضهء اقتدار او بازگذارند .\r\nمصرع\r\n در مهم مال و ملك فارس شد فرمان‌روان \r\nچنانچه در امثله و احكام كه ديوان اعلى به مملكت فارس ارسال مىنمود ، بعد از نام ميرزا سلطان عبد اللّه غير شيخ محب الدين ابو الخير نام ديگرى مذكور نبود و\r\n\r\n","description":"","footnote":"","page_name":" 534 ","page_number":544},
  {"content":"\r\n\r\nبه نسبت باقى امرا « نواب شيراز » مسطور مىشد .\r\n اساس سلطنت فارس شد از او محكم * كجا رسيد به اقبال تربيت كارش \r\n\r\nذكر تتمهء داستان سفر هندوستان و صفت شهر بيجانگر * و هفت حصار در گرو يكديگر\r\nاز حكايات سابق و كلمات متناسق سامعان الفاظ و ناظران حروف مطلع و صاحب وقوف‌اند كه اخبار سفر دريا به اين‌جا رسيده بود كه حاوى اوراق عبد الرزاق بن اسحق به شهر بيجانگر رسيد . شهرى ديد در غايت عظمت و آبادانى و پادشاهى در كمال سلطنت و جهانبانى . مملكت او از سرحد سرانديب تا ولايت گلبرگه « 349 » و از حدود بنگاله تا ناحيت مليبار زيادت از هزار فرسنگ باشد ، بيشتر ولايات معمور و معتبر و موازى سيصد بندر دارد و زيادت از هزار فيل كوه‌پيكر عفريت‌منظر و يازده لك لشكر « 350 » و در تمام هندوستان ، راى خود راىتر از او نشان نمىدهند و پادشاهان آن ولايات را راى خوانند و براهمه پيش او بر همه مقدم باشند . حكايات كتاب كليله و دمنه كه در زبان پارسى كتابى خوب‌تر از آن در بيان نيامده و از راى و برهمن منقول است همانا از نتايج حكمت دانايان آن مملكت خواهد بود . *\r\nو شهر بيجانگر كه مردم ديده نظير سواد آن به چشم نديده و گوش هوش در همه جهان شبيه آن نشنيده ، وضع آن‌چنان است كه هفت حصار « 351 » و شهربند در گرد يكديگر كشيده و گرداگرد حصار اول در عرض پنجاه گز همه‌جا سنگها « 352 » به قد آدمى نصفى در زمين و نصفى بيرون نزديك هم محكم كرده‌اند چنانچه سوار و\r\n\r\n\r\n","description":"","footnote":"\r\n( 349 ) . دار السلطنهء خانوادهء بهمنى .\r\n( 350 ) . براى فيل و لشكر رايان بيجانگر ر ك به سيوئل ص 148 .\r\n( 351 ) . براى اين هفت حصار ر ك به سيوئل ص 88 به بعد .\r\n( 352 ) . براى اين سنگها كه در سنهء 1520 موجود بود و در بعد ناپيدا شده ر ك به سيوئل ص 89 و 253 .\r\n","page_name":" 535 ","page_number":545},
  {"content":"\r\n\r\nپياده دلير و آسان نزديك حصار نتوان رفت « 353 » و اگر كسى خواهد كه صورت آن هفت حصار و شهربند آن را نسبت با شهر هرات در خاطر آرد چنان بر لوح انديشه نگارد كه حصار اول از كوه مختار و درهء « 354 » دوبرادران تا كنار رود و پل مالان كه در جانب شرق قريهء غيزان « 355 » و در طرف غرب قريهء سينان « 356 » باشد حصارى است مدوّر بر سر كوه « 357 » از سنگ و گچ ساخته و دروازهاى محكم پرداخته و دروازه‌بانان حاضر و در جزئيات به چشم احتياط ناظر و همچنين حصار دوم از پل جوى نو تا پل در قراه و در شرق پل ريگينه و جكان و در غرب باغ زبيده و قريهء حسان و حصار سيم از مزار امام فخر الدين رازى تا گنبد محمد سلطانشاه و حصار چهارم از پل انجيل تا پل كارد و حصار پنجم از در باغ زاغان تا پل آب‌چكان و حصار ششم از دروازهء ملك تا دروازهء فيروزآباد و حصار هفتم كه در ميان واقع است * ده برابر چهار سوى شهر هرات باشد و آن درگاه پادشاه است . چنانچه از دروازهء حصار اول كه در طرف شمال است تا دروازهء اول كه در جانب جنوب است دو فرسنگ شرعى باشد و همچنين در شرق و غرب و ميان حصار اول و دوم تا سيم مزارع و باغات و عمارات است و از سيم تا هفتم غلبهء بسيار و دكان و بازار و بر درگاه پادشاه * صورت چهار بازار * برابر يكديگر واقع شده آن‌كه بر جانب شمال است ايوان كيوان يعنى سراى راى و بر * سر هر بازار طاقى رفيع و رواقى بديع برآورده‌اند . اما ايوان * پادشاه از همه عالى [ تر 
  ] است و بازارها * به غايت عريض و مستطيل باشد چنانچه گل‌فروشان در پيش دكانها تختهاى بلند نهاده‌اند و از دو طرف گل فروشند و در آن شهر پيوسته گل خوشبوى تازه‌روى باشد چنانچه طعامى را ضرورى دانند بىگل نيز صبر نتوانند و\r\n\r\n\r\n","description":"","footnote":"\r\n( 353 ) . ر ك به لانگ هرست مقابل ص 1 و ص 103 براى مناظر خرابه‌هاى بيجانگر .\r\n( 354 ) . در شمال هرات است . ر ك به ياقوت ص 513 . در خاتمهء حبيب السير ص 9 گفته است كه از درهء دو برادران تا پل مالان قريبا ده فرسخ است .\r\n( 355 ) . براى اين موضع ر ك به معجم البلدان ج 3 ص 828 .\r\n( 356 ) . به ظاهر سينان بايد خواند بر قياس سينان مرو ، مذكور در معجم البلدان ج 3 ص 225 .\r\n( 357 ) . ر ك به سيوئل ص 82 .\r\n","page_name":" 536 ","page_number":546},
  {"content":"\r\n\r\nاهل حرفهء هرجماعت دكانها متّصل يكديگر دارند جوهريان مرواريد و الماس * و ياقوت و زمّرد در بازار آشكارا فروشند و مرواريدهاى آبدار و درهاى شاهوار كه غوّاصان درياى بصارت شبيه و نظير آن نديده و نشنيده جوهرى ملك هرحبّه‌اى را از آن حبة القلب بها درميان آورده و از غيرت هردانهء آن آتش در خرمن ماه چهارده افتاده آن كرّهء نقرهء خنگ دريايى كه جولانگاه او تاج شاهان است و ميدان آن كف دست بحر نوال سلطان ، زادهء كان نه ، امّا مدام در دكان قرار و آرام او و صاحب عزلت نه ، اما در گوشها مقام او . ياقوتهاى رمانى كه از غيرت رنگ او دل نار خون شده و از شرم فروغ او جرم آتش در سنگ نهان گشته مهر خورشيدش به صد خون‌جگر پرورده و كوه سنگين دلش درون سينه به صد ناز برآورده . آتشى است كه از هيچ آب فروغ او نميرد ، آفتابى كه از كسوف تغيير نپذيرد . الماسهاى پيكانى كه سهمش از كمان رعد چون برق رخشان جسته و به هرجا رسيده سوخته و خسته در بريق و لمعان زبان سنان آفتاب نزد او الكن و در حدّت و شدّت حسام بهرام پيش او پارهء آهن . عجب نباتى كه در دل حرقت زهر هلاهل اندازد و طرفه زيتى كه چراغ جان را بىتاب و فروغ سازد و او را به جو فروشند ، اما دربها صد برابر طلاست و به ظاهر رونقى ندارد ، اما شعاع باطنش رشك زهرهء زهر است . زمردهاى سبز ريحانى كه در نظارهء آن چشم بينندگان حيران است و از صورت آن معنى الخضرة تزيد البصر بر مردمان اعيان و اعيان جهان از مشاهدهء لطافت آن انگشت تعجب در دندان ، طراوت رنگ ترش در چهار فصل بر يك آب ، سبزهء نورسته از نضارت آن در لرزه و تاب و در آن فضاى دلگشا « 358 » و درگاه سلطنت‌پناه آبهاى روان بسيار و جويهاى خوب از سنگ تراشيدهء هموار .\r\nو بر دست راست ايوان سلطان ديوانخانه‌اى « 359 » ساخته * به غايت معظم ، صورت\r\n\r\n\r\n","description":"","footnote":"\r\n( 358 ) . ر ك به لانگ هرست ص 32 به بعد و 57 به بعد .\r\n( 359 ) . ر ك به سيوئل ص 91 ج 2 براى تعيين اين عمارت در خرابهء عمارات بيجانگر .\r\n","page_name":" 537 ","page_number":547},
  {"content":"\r\n\r\nچهل ستونى و در پيش دكانى بلندى زيادت از قامت آدمى بسته‌اند در سى گز طول و شش گز عرض و دفترخانه و نويسندگان آنجا باشند و نوشتن ايشان دو نوع باشد يكى بر برگ جوز هندى كه دو گز درازى دارد و دو انگشت پهنا به قلم آهن نقش مىكنند * و هيچ رنگ نيست و اين مكتوب كم بقا باشد و دوم جنس سفيدى را سياه كنند و سنگ نرمى دارند ، همچو قلم تراشند * و به آن مىنويسند و از آن سنگ رنگ سفيد بر اين جنس سياه مىآيد و بسيار مىماند و اين دفتر معتبر باشد و در ميان آن چهل‌ستون بر دكانى خواجه‌سرايى دنايك « 360 » نام تنها به استقلال ديوان نشيند و در پايان دكان چوبداران صفها كشيده ستاده‌اند . هركس را مهمى باشد به ميان چوبداران درآمده محقر تحفه‌اى گذراند و روى بر زمين نهاده باز بر پاى ايستد و سخن عرض كند . و دنايك به قاعده‌اى كه در آن ملك به عدل مقرر است حكم كند و ديگر كسى را مجال سخن نباشد و چون دنايك از ديوان برخيزد چند چتر ملون پيش پيش او مىبرند و نفير مىكشند و از دو طرف مداحان دعا كنند و تا پيش پادشاه هفت جا دربان نشسته باشد . چون دنايك روان شود بر هردرى چترى « 361 » باز ايستد . چنان‌كه از در هفتم دنايك تنها درون رود و مهمات عرض كرده بعد از زمانى بيرون آيد * و در قفاى درگاه « 362 » پادشاه خانه و جاى دنايك باشد ، بر دست راست .\r\nو بر دست چپ درگاه پادشاه ضراب‌خانه است و زر ايشان سه نوع طلاى مغشوش باشد : يكى را ورهه « 363 » گويند قريب مثقالى به ده دينار كپكى * و دوم را پرتاب « 364 » خوانند نصف آن و سه ديگر را فنم نامند ، عشر آن . از همه رايجتر فنم است و\r\n\r\n\r\n","description":"","footnote":"\r\n( 360 ) . يعنى دهنايكا كه به معنى سپهسالار است و علم نيست ( سيوئل ص 75 و ص 80 ج 1 ) .\r\n( 361 ) . نسخه : حشرى - خاتمهء حبيب السير ص 6 : نزد هردربانى جمعى از ملازمانش بازايستد .\r\n( 362 ) . به قول سيوئل ( ص 91 ج 6 ) مصنف گوييا بر در ايوان پادشاه رو به مشرق ايستاده است . براى اين عمارات ر ك به خريطه‌اى كه لانگ هرست شامل كتاب خود كرد .\r\n( 363 ) . ر ك براى وراهه ياقوت ص 508 به بعد و سيوئل ص 270 و براى فنم به دائرة المعارف اسلام .\r\n( 364 ) . ر ك به سيوئل ص 282 و 301 ج 1 .\r\n","page_name":" 538 ","page_number":548},
  {"content":"\r\n\r\nشش‌يك فنم از نقرهء پاك سازند و تار گويند و آن نيز به غايت رايج است و سه يك تار از مس باشد و چتل خوانند . قاعدهء آن ملك چنان است كه تمام ولايات به ميعاد مقرّر زر به ضرابخانه آورند و هركه را از ديوان زر نويسند بر ضرابخانه حواله دارند و سپاهيان هرچهار ماه مرسوم گيرند * و كسى را بر ولايت چيزى ننويسند . « 365 » لاجرم آن مملكت به نوعى معمور است كه شرح و بسط در آن باب موجب مزيد اطناب است و خزانهء « 366 » پادشاه خانه‌ها باشد مانند حوضها پر از طلاى گداخته * يك پاره و تمام خواص و عوام آن ديار تا محترفهء بازار جواهر و مرصّعات در گوش و گردن و بازو و سردست و انگشت كنند .\r\nو در برابر ديوان‌خانه ، فيل‌خانه است . اگر پادشاه را در مملكت فيل بسيار باشد ، اما فيلان بزرگ را بر درگاه نگاه دارند و در درون حصار اول و دوم ميان شمال و غرب فيلان توالد كنند و فيل‌بچگان حاصل شود و پادشاه را فيل سفيدى است به غايت جسيم و جاجا مقدار عدسى بور « 367 » رنگ . هرروز صباح او را پيش راى آورند و راى ديدن او را به فال نيك داند و فيلان درگاه را كچرى دهند چنانچه كچرى پزند و پيش فيل از ديگ بيرون كرده نمك ريزند و شكرترى « 368 » پاشيده ممزوج سازند و قلوله‌ها هريك نزديك به دو من در روغن فروبرده در دهان فيل نهند و اگر ازينها يكى فوت شود فيل قصد فيلبان كند و پادشاه قهر كند . روزى دو نوبت اين نوع غذا دهند و هر فيل را خانهء جدا « 369 » باشد ديوارها به غايت محكم و بالا به چوبهاى قوى پوشيده و\r\n\r\n\r\n","description":"","footnote":"\r\n( 365 ) . ترجمهء اين عبارت در سيوئل ص 92 خيلى مضحك است .\r\n( 366 ) . ر ك به سيوئل ص 282 براى احوال خزانهء رايان در حدود سنهء 22 - 1520 .\r\n( 367 ) . بور ( به ثانى مجهول ) اسب سرخ‌رنگ را گويند كه به سرخنگ مشهور است و به هندى سرخ گويند و بوز ( به ثانى مجهول ) اسب نيله كه رنگش به سفيدى گرايد ( فرهنگ آنندراج ) .\r\n( 368 ) . به معنى شكر سفيد و ازين روى قول صاحب غياث اللغات كه كلمهء شكرترى ايجاد فارسىدانان هند است معلوم نمىشود .\r\n( 369 ) . ر ك به لانگ هرست ص 86 به بعد .\r\n","page_name":" 539 ","page_number":549},
  {"content":"\r\n\r\nزنجيرها كه در گردن و پشت فيل بسته باشد سر زنجير را بر بالاى بام استوار كنند و اگر جاى ديگر بندند فيل آسان گشايد و بر دستهاى او نيز زنجير نهند .\r\nو گرفتن فيل چنان * باشد كه در راهى كه به آب مىرود چاهى گشاده فرو برند و سر چاه را سست پوشند . چون فيل در آن‌جا افتد ، دو سه روز هيچ‌كس گرد فيل نگردد و بعد از آن شخصى آيد و چند چوب محكم بروزند . ناگاه كسى آيد و زننده را دور اندازد و چوب را گرفته پرتاب دهد و قدرى علف پيش او انداخته بازگردد و همچنين چند روز شخص اول فيل را مىزند و دوم منع مىكند تا به شخص دوم انس گيرد و او به آهستگى نزديك فيل رود و ميوهائى كه مرغوب فيل باشد پيش او برد و او را خارش و مالش دهد . تا به اين نوع رياضت رام شود و گردن به بند نهد .\r\n\r\nحكايت\r\nگويند فيلى از بند گريخته به صحرا و جنگل رفت و فيلبانان در عقب رفته در راه او چاه كندند .\r\nبيت\r\n دل فيل از آن حيله‌ها مىهراسيد * چو آهوى از دام صياد جسته \r\nچوبى مانند عصا در خرطوم گرفته پيش پيش نهاده احتياط مىكرد و به آب مىرفت . فيلبانان از گرفتن او عاجز شدند و پادشاه ميل گرفتن او داشت . فيلبانى بر بالاى درختى كه فيل از پايان او مىگذشت پنهان شد و در وقت گذشتن فيلبان خود را از بالاى درخت بر پشت فيل انداخت و ريسمانى سطبر بر پشت و سينهء فيل مىبندند و هنوز آن ريسمان بسته بود محكم گرفت . فيل هرچند خود را جنباند و گلاند « 370 » و خرطوم انداخت فايده نداشت . به هرپهلو غلطان شد . بر هرپهلو كه\r\n\r\n\r\n","description":"","footnote":"\r\n( 370 ) . گلاندن و گلانيدن به معنى افشاندن است ( اشتنگاس ) .\r\n","page_name":" 540 ","page_number":550},
  {"content":"\r\n\r\nغلطان شد ، فيلبان بر پهلوى ديگر جست و در اين اثنا ، چند نوبت قلابهاى محكم بر سر فيل زد . چنانچه فيلك زبون و منقاد گشت و تن به بند و گردن به كمند نهاد و فيل را پيش راى آوردند . پادشاه دربارهء او انعام تمام فرمود .\r\nو پادشاهان هندوستان به شكار فيل روند . يك ماه و بيشتر در صحرا و جنگل باشند و فيلان گرفته به آن مباهات كنند و گاهى گناهكاران را در پاى فيل اندازند تا به زانو و خرطوم و دندان ناچيز سازند و تجار فيلان از سيلان به ولايتها برند و گز در گز اعتبار كرده فروشند .\r\nو در بر امر ضرابخانه شحنه‌گاه است . گويند دوازده هزار عسس مقرر است كه هرروز اجرت ايشان دوازده فنم از حاصل خرابات دهند . و شرح تكلف عمارات خرابات و بيان حسن دلبران و غمزه و اشارات ايشان از حدّ شرح و بيان ممتاز است .\r\nفى الجمله قصيرة عن طويلة شرح شمه‌اى از آن است كه در قفاى ضرابخانه صورت بازارى است . * طول آن زيادت از سيصد گز و عرض فزون از بيست گز و در دو طرف خانه‌ها و صفّها و در پيش خانه‌ها به منزلهء كرسى عمارت دكانچه‌ها از سنگ چوب بلند ساخته‌اند « 371 » و هردو طرف راه خانه‌ها صورت شير و پلنگ و ببر و ديگر جانوران چنان متحرك و شبيه تصوير كرده‌اند كه گويى جان دارند و بعد از نماز پيشين بر در خانه‌ها كه به غايت پاكيزه باشد كرسيها و صندليها نهاده * و قحبگان بر آنجا نشينند . هريك به در و جواهر توانگر و لباسهاى فاخر در بر به غايت خردسال ، در كمال حسن و جمال و يك دو جاريه پيش هريك ستاده و صلاى عيش درداده و درهاى عشرت گشاده و اسباب طرب آماده نهاده ، هركس در آن‌جا آيد و هركه را خواهد با او خوش برآيد و اهل خرابات هرچه مهمان داشته باشد محافظت نمايند و اگر چيزى گم شود از عهده بيرون آيند . همچنين در اين هفت حصار خرابات بسيار باشد « 372 » و از همه كه دوازده هزار فنم حاصل مىشود و مرسوم عسسان\r\n\r\n\r\n","description":"","footnote":"\r\n( 371 ) . مرادش آن نيست كه از سيوئل ص 92 مفهوم مىشود .\r\n( 372 ) . نونيز  Nuniz  گفته است كه بيست هزار كس از قحبه‌ها همراه لشكر راى سفرى بودند ( سيوئل ص 1338 ) .\r\n","page_name":" 541 ","page_number":551},
  {"content":"\r\n\r\nاست .\r\nو كار عسسان آن است كه از قضايا و مهمات اين هفت حصار بيرون آيند و برخبر باشند و هرچه گم شود يا دزدند ، ايشان پيدا كنند * و اگرنه تاوان دهند . چند برده كه رفقاى فقير خريده بودند گريختند و به شحنه رسانده حكم كرد كه عسسان آن محله كه مسكن مسكينان بود پيدا كنند يا تاوان دهند . عسسان قيمت معلوم كرده تاوان دادند . اين است صفت شهر بيجانگر و شرح احوال پادشاه .\r\nو حاوى اوراق عبد الرزاق كه اواخر « 373 » ذى الحجه به شهر بيجانگر رسيده بود در وثاقى به غايت عالى كه در هرات به‌جاى بالاى دروازهء ملك باشد ممّر جمهور خلايق به موجب تعيين اقامت نمود و چند روز از كوفت راه برآسود و هلال محرم در آن شهر معظم و منزل ضلال جمال فرخ‌فال نمود . روزى قاصدان از درگاه پادشاه آمدند و فقير آخر روز * به درگاه رفت و پنج سر اسب خوب و دو تقوز كمخا و اطلس پيش برد و پادشاه در چهل ستونى به عظمت تمام نشسته بود و بر يمين و يسار غلبهء بسيار حلقه بسته و پادشاه قباى اطلس زيتونى « 374 » در بر « 375 » و از مرواريدهاى آبدار بل درهاى شاهوار كه جوهرى عقل قيمت آن دشوار داند گردن‌بند ساخته سبزارنگ « 376 » لاغراندام ، مايل به بلندى و به غايت جوان * بود و بر عارض غبار خطى و بر ذقن هيچ نه . صورتى به غايت مطبوع . « 377 » فقير را پيش او بردند و سر فرود آورد و او التفات\r\n\r\n\r\n","description":"","footnote":"\r\n( 373 ) . يعنى اواخر ذى الحجه سنهء 846 - اواخر آپريل سنهء 1443 - يكم محرم سنهء 847 - يكم مئى 1443 .\r\n( 374 ) . ر ك به لانگ هرست ص 70 . براى ذكر احوال انقاض ديوان عام رايان بيجانگر و به ص 69 براى تصوير اين انقاض .\r\n( 375 ) . در فرهنگ آنندراج به معنى سرخ به زردى مايل نوشته است اما به ظاهر در متن اين كلمه منسوب است به زيتون كه شهرى بود در چين مشهور براى صنعت اطلس زيتونيه ( ر ك به ماركوپولو چاپ دوم ج 2 ص 220 ، ترجمه از رحلهء ابن بطوطه 224 .\r\n( 376 ) . سبزارنگ به معنى سبز رنگ يعنى مليح [ - سبزه 
  ] .\r\n( 377 ) . سيوئل را درين باب بحثى است . جلوس اين راى به اندازهء [ حساب ، تخمين 
  ] او در سنهء 1419 بود . وى تا اين سال 1443 بيست و چهار سال بر تخت بوده . اگرچه وى به هنگام جلوس كودكى بيش نبود ، -\r\n","page_name":" 542 ","page_number":552},
  {"content":"\r\n\r\nنموده نزديك خود نشاند و نشان همايون را ستانده سپرد و كلمه چى را گفت خاطر ما خوشوقت گشت كه پادشاه بزرگ براى ما ايلچى فرستاد و چون فقير از گرمى [ هوا 
  ] و تعدّد جامه‌ها عرق بسيار كرده بود پادشاه كرم و مرحمت نمود و بادزنهء خطايى كه در دست داشت عنايت فرمود و طبقى آوردند . در او دسته‌اى تنبول و بسته‌اى پانصد فنم و مقدار بيست مثقال كافور جودانه « 378 » و اجازت يافته به وثاق آمد .\r\nعلوفهء هرروز دو گوسفند و چهار جفت مرغ ، پنج من برنج و يك من روغن و يك من شكر و دو ورهه زر آورده بودند و همچنين هرروز مىآوردند و هفته‌اى دو نوبت آخر روز مىطلبيد و احوال خاقان سعيد مىپرسيد و هرنوبت بسته‌اى فنم و دسته‌اى تنبول و چند مثقال كافور مىآوردند و كلمه چى را مىگفت پادشاهان شما ايلچى را دعوت دهند و خوان نهند . چون ما و شما طعام يكديگر نمىخوريم .\r\nمصرع\r\n اين بستهء زر دعوت ايلچى باشد \r\nتنبول برگى است * مانند برگ نارنج ، درازتر و در هندوستان و اكثر بلاد عرب و مملكت هرموز آن برگ را بسيار معتقد باشند و واقع كه جاى اعتقاد است و بيان تناول آن‌چنان است كه مقدارى فوفل كه آن را سپارى نيز گويند شكنند و در دهان نهند و يك برگ تنبول را كه برابر ارزنى آهك تر كرده برو مالند پيچيده در دهان نهند و همچنين تا چهار برگ در دهان مىنهند و مىخايند و گاهى كافور به آن ضم مىكنند و گاهى آب دهان سرخ شده مىاندازند . رخسارها برافروزد و سرخوشى مانند شراب تصّور شود و گرسنگى را تسكين دهد و سير را راغب طعام سازد و بوى دهان ببرد و دندان محكم كند و در تقويت و انگيز صحت شرح‌پذير و\r\n\r\n\r\n","description":"","footnote":"\r\n- اعتراض اين است كه در سنهء 1443 او را « به غايت جوان » چطور مىتوان نوشت . اما شايد كلمهء به غايت جوان ، اين همه اشكال را ندارد ( ر ك به اضافات ) .\r\n( 378 ) . كافورى بود بسيار خوشبوى كه آن را خورند ( فرهنگ آنندراج ) .\r\n","page_name":" 543 ","page_number":553},
  {"content":"\r\n\r\nقابل تحرير و تقرير نيست و اين ابيات اثبات و اظهار بعضى اسرار او مىكند .\r\nنظم « 379 »\r\n بيرهء تنبول كه صد برگ بست * چون گل صد برگ برآمد به دست\r\nنادره برگى چو گل بوستان * خوبترين نعمت هندوستان\r\nتيز چو گوش فرس تيز خيز * صورت و معنى به صفت هردو تيز\r\nتيزى او آلت قطع جذام * قول نبى رفته عليه السلام « 380 »\r\nپر رگ و در رگ نه نشانى ز خون * ليك هم از رگ دودش خون برون\r\nخوردن او بوى دهان كم كند * سستى دندان همه محكم كند\r\nسرخى رويش ز دو خدمتگرش * چونه و فوفل شده رنگ آورش\r\nطرفه كه با اين دو شريكش ز پس * مرتبه و نام همو راست بس\r\nگرچه كه آبش به نوى هست بيش * كهنه شود بيش كند آب خويش\r\nگرچه كه از آب شود زردرو * ليك ز زردى است همه آبرو\r\nبرگ عجب بين كه گسسته زبر * از پس شش ماه بود تازه‌تر\r\nحرمت از اين بيش كه بيگاه و گاه * هم به گدا محترم و هم به شاه\r\nدر دهنش گير و به صحبت خرام * تا نگرى فعل عجب و السّلام \r\nهمانا به پشتى اين برگ و قوت اين نبات پادشاه آن‌جا را حرمها بسيار است . چه گويند هفتصد خاتون و قما دارد « 381 » و در مجموع حرمهاى او پسرى كه ده ساله باشد محرم نيست و هيچ دو عورت در يك خانه نباشند و مهمات هريك را مضبوط دارد و در تمام مملكت او هرجا دختر خوبى باشد ، پدر و مادر دختر راضى\r\n\r\n\r\n","description":"","footnote":"\r\n( 379 ) . قران السعدين امير خسرو ص 185 به بعد .\r\n( 380 ) . براى حديثى كه درين معنى است ر ك به قران السعدين ص 185 ج 1 .\r\n( 381 ) . سياحى ديگر عدد اينها را به 12 هزار رسانيده ر ك به سيوئل 84 . اما آنچه بر صفحهء 248 ( ؟ ) دارد باعث اين مغلطه شده باشد .\r\n","page_name":" 544 ","page_number":554},
  {"content":"\r\n\r\nساخته دختر را به تجمل تمام به حرم آورند و بعد از آن او را كسى نبيند . اما به غايت عزيز و مكّرم باشد .\r\n\r\nقصهء قصد « 382 » پادشاه بيجانگر و شرح آن\r\nدر آن زمان « 383 » كه حاوى اوراق هنوز در شهر كاليكوت بود ، در شهر بيجانگر قصهء غريب و صورتى عجيب روى نمود و شرح آن‌چنان است كه برادر پادشاه وثاقى نو ساخت و پادشاه و اركان دولت را طلب داشت و عادت كفار آن است كه در حضور يكديگر طعام نخورند . متعينان را در ديوان بزرگ نشانده هرزمان خود مىآمد يا كسى مىفرستاد كه فلان بزرگ آيد تا دعوت خورد و در اين حال ، هرچند دهل و نقاره و برغو و نفير كه در شهر بود جمع آورده به قوّت و صلابت مىزدند . هركس را كه مىطلبيد به خانهء معين درمىآورد ، دو غدّار ستمكار از كمينگاه قفاى در بيرون آمده و كتارها در آن شخص نهاده پاره‌پاره مىكردند و اعضا بل اجزاى او را برداشته ديگرى را مىطلبيد و هركه در آن قتلگاه درآمد ، چون مسافران راه آخرت ، از كسى خبر نيامد و زبان زمان بر آن خون گرفته مىخواند كه\r\nمصرع\r\n بازآمدنت نيست چو رفتى رفتى \r\nو از آواز دهل و شور و شغب هيچ آفريده غير معدودى چند از اين حال خبر نداشت تا هركه را اسمى و رسمى بود از ميان برداشت و مجلس را همچنان گرم گذاشته متوجه درگاه پادشاه شد و جمعى نگاهبانان كه بر درگاه بودند همه را به چرب‌زبانى دعوت كرده در پى ديگران روان ساخت و درگاه را از مستحفظان باز\r\n\r\n\r\n","description":"","footnote":"\r\n( 382 ) . سيوئل بر صفحه 72 به بعد اين قصه را درج كتابش نمود . و بر ص 303 يك روايتى ديگر هم دارد اين قصه را .\r\n( 383 ) . يعنى از اواخر جمادى الأخرى تا اوائل ذى حجه سنه 846 - از اوائل نومبر سنهء 1442 تا اوايل اپريل 1443 .\r\n","page_name":" 545 ","page_number":555},
  {"content":"\r\n\r\nپرداخت و پيش پادشاه درآمد . طبقى تنبول در دست و كتاره‌اى چون برق در زير آن نهان . پادشاه را گفت مجلس مرتب شده موقوف مقدم همايون است . پادشاه به موجب فرمودهء ارباب الدول ملهمون گفت مزاج من ناخوش است . شما خوش باشيد كه من نمىآيم .\r\nبيت\r\n باز به بط گفت كه صحرا خوش است * گفت شبت خوش كه مرا جا خوش است « 384 » \r\nبرادر نامهربان چون از آمدن پادشاه مأيوس شد كتاره برآورده فرود آورد و چند زخم عظيم زد . چنانچه پادشاه در قفاى تخت افتاد . آن غدار پادشاه را كشته انگاشته از معتمدان خود كسى را بازداشت كه سر پادشاه را جدا سازد و خود بيرون آمده بر ايوان درگاه برآمد و آواز برآورده كه پادشاه و برادران و فلان امير و به همان وزير و باقى سرداران را كشتم و اكنون پادشاه منم و چون معتمد او به قصد سر پادشاه پيش تخت رفت ، پادشاه كه در قفاى تخت افتاده بود ، تخت را چنان بر سينهء آن غدار زد كه بر قفا افتاد و با يكى از جانداران « 385 » كه از هول واقعه در گوشه‌اى پنهان شده بود غدارك را به قتل آورد و از راه حرم بيرون آمد و برادر بر سر ايوان همچنان مردمان را به پادشاهى خود مىخواند . پادشاه آواز داد كه من زنده و سلامتم .\r\nبگيريد اين حرامزاده را . رعيت جمع شده در حال او را فرود آوردند و به قتل رسانيدند و به طلب باقى برادران و ساير امرا فرستاد . همه را كشته بود مگر دنايك وزير كه پيش از اين واقعه به طرف سيلان رفته بود . پادشاه قاصدى به طلب او دوانيد و او را از حقيقت آن واقعه آگاه گردانيد و هركه را در آن قضيه شائبهء موافقتى بود از بنياد\r\n\r\n\r\n","description":"","footnote":"\r\n( 384 ) . خمسهء نظامى ( مخزن الأسرار ) ص 36 .\r\n( 385 ) . جاندار ، سلاحدار و نگهبان جان ( فرهنگ آنندراج ) نيز ر ك به دائرة المعارف اسلام .\r\n","page_name":" 546 ","page_number":556},
  {"content":"\r\n\r\nبرانداخت و بسيارى را كشته و پوست كنده و سوخته خاندانها را به كلى مستأصل ساخت و كسى را كه جهت دعوت جغرات آورده بود * به قتل آورد . دنايك از راه برگشته و شرح واقعه دانسته متحير ماند و شرف پاىبوس يافته بر صحت ذات پادشاه به مراسم شكر قيام نمود و به آيين جشن مهناومى « 386 » بيشتر از پيشتر اهتمام نمود .\r\n\r\nذكر جشن مهناومى كه پيش كفار اعتبار بسيار دارد\r\nكفار تسلط شعار آن بلاد و ديار ، از روى تكبر و اقتدار و تجبر و افتخار ، سالى يك‌بار جشنى پادشاهانه و بزمى خسروانه مهيا مىنمايند و مهناومى مىنامند و آن چنان است كه پادشاه بيجانگر فرمود كه از تمام ممالك او كه سه چهار ماهه راه است ، سرداران و كلانتران روى به درگاه پادشاه آورند و هزار فيل چون درياى جوشان و ابر خروشان به سلاحهاى آراسته و صندوقهاى پيراسته و بازىگران و نفط اندازان در آن بازداشته و بر روى و خرطوم و گوش فيلان صورتهاى غريب و نقشهاى عجيب به شنگرف و غير آن نگاشته حاضر ساختند .\r\nبيت « 387 »\r\n فيل چو كوهى كه بود بىستون * چارستون زير كهى بىسكون\r\nو آن جل زرينش به فرّ و شكوه * سايه همى كرد به بالاى كوه\r\nزان سپرانگيز پى سهمناك * درته پايش سپرى گشت خاك\r\nسوده به گردون سر شنگرف‌ساى * رنگ شفق زو شده شنگرف‌زاى\r\nپيچش خرطوم به‌سان كمند * اژدرى افتاده ز كوهى بلند \r\n\r\n\r\n","description":"","footnote":"\r\n( 386 ) . براى جشنهاى اهل بيجانگر مهناومى  ( maha navi )  و غيره ر ك به سيوئل ص 85 به بعد .\r\n( 387 ) . قران السعدين ص 190 به بعد .\r\n","page_name":" 547 ","page_number":557},
  {"content":"\r\n\r\n گر به دل غار بود جاى مار * زو به دل مار شده جاى غار\r\nكشتى عاج است تو گويى روان * گشته دو گوشش زد و سو بادبان\r\nگوش كه با چشم همى كرد لاغ * مروحه‌اى بود به پيش چراغ\r\nروى چو در حمله نهد گاه كين * ز آدميان حامله گردد زمين\r\nبركشد از تارك بدخواه مغز * وز بن دندان كند اين كار نغز\r\nچون جرسش در روش آواز داد * گنبد گردنده صدا باز داد\r\nبانگ بلندش زده با رعد كوس * ابر بلندش به قدم داده بوس\r\nگر به فغان بركشد آوا بلند * گوش فلك نشنود الّا بلند \r\nچون سرداران لشكر و گردنكشان هر كشور و دانايان برهمن و فيلان چون اهرمن بر درگاه فرمان‌فرماى زمين و زمن به موعد معين جمع آمدند ، سه روز متعاقب در ايام بيض * ماه رجب در فضاى بسيار وسيع و مقامى به غايت بديع از كثرت آن سواد و فيلان كوه نهاد امواج بحر اخضر و افواج دشت محشر معاينه بود و صورت  إِذَا الْوُحُوشُ حُشِرَتْ  « 388 » بىشبهت روى نمود .\r\nبيت « 389 »\r\n هيكل فيلان به زمين خم فكند * زلزله در عرصهء عالم فكند\r\nزان همه دندان كه بلاسنج بود * روى زمين عرصهء شطرنج بود\r\nاز حشم و پيل در آن پيل مال * حشر جسد ثابت و سير جبال \r\nو در آن فضاى دلگشا چهارطاقهاى جانفزا بسته بودند سه طبقه و چهار طبقه و پنج طبقه ، از بالا تا پايان تصوير مجسم كرده هرصورتى كه در خيال آيد از آدمى و وحوش و طيور و ساير حيوانات تا مگس و پشه همه در غايت دقت و حذاقت ساخته و بعضى چهارطاقها چنان پرداخته كه گردان بود و هر ساعت روى ديگر مىنمود و از\r\n\r\n\r\n","description":"","footnote":"\r\n( 388 ) . سورة الكورت 5 .\r\n( 389 ) . قران السعدين ص 49 .\r\n","page_name":" 548 ","page_number":558},
  {"content":"\r\n\r\nمنظرها و غرفه‌ها هر لحظه ماهرويى ديگر چهره مىگشود و در پيشان آن ميدان چهل ستونى نه طاق در كمال لطافت تزيين داده و تخت پادشاه در طاق پنجم نهاده مقام فقير در طاق هفتم مقرر فرمودند و غير ياران فقير هركه در آن طاق بود اخراج نمودند .\r\nو ميان چهل‌ستون و چهارطاقها در ميدانى به غايت پاكيزه ، مطربان و قوالّان خوانندگى و گويندگى مىكنند و بيشتر مطربان دختران باشند جمعى دختران ماه‌رخسار و چهره « 390 » هاى خوشتر از نوبهار با جامه‌هاى زيبا و صورتهاى دلربا به‌سان گل تازه در پس پردهء نازك مىآمدند تا برابر پادشاه ناگاه پرده را كه دو كس از دو طرف گرفته‌اند براندرازند و دختران راه پا كوفتن سازند به نوعى كه عقل از هوش رود و روح مدهوش گردد .\r\nنظم « 391 »\r\n صد زن مطرب به نواپرورى * انجمنى پر ز مه و مشترى\r\nپرده برانداخته از آفتاب * كرده به يك غمزه جهانى خراب\r\nروى چو خورشيد برافروخته * جان كسان ز آتش خود سوخته\r\nاز رخشان كامده مقنع فرود * رفته به چه ماه مقنّع فرود\r\nقامتشان بود به پا كوفتن * گيسوى مشكين به زمين روفتن\r\nرقص‌كنان چون به زمين پا زدند * در حق ناهيد لگدها زدند\r\nاز روش جنبش دستانشان * مجلسيان هر همه حيرانشان \r\nبازيگران بازيهاى غريب كنند . سه چوب نهند ، پيوسته به‌هم ، هريك گزى طول و نيم گز عرض و سه چهار يك ارتفاع و دو چوب ديگر بر بالاى دو چوب اول نهند به درازا و پهنا نزديك به آنها و يك چوب نهند بر بالاى چوب دوم كه بر\r\n\r\n\r\n","description":"","footnote":"\r\n( 390 ) . چهره پسر ساده را گويند . ر ك به فرهنگ آنندراج .\r\n( 391 ) . قران السعدين 186 به بعد .\r\n","page_name":" 549 ","page_number":559},
  {"content":"\r\n\r\nبالاى چوب اول است اندك خردتر . چنانچه از چوبهاى اول و دوم دوپايه شود به نسبت چوب سيم كه بر بالاى همه است و فيل بزرگ را آموخته‌اند كه از چوب اول و دوم بر بالاى چوب سيم رود كه گشادگى روى آن چوب اندكى از كف يك دست فيل زيادت باشد و چون فيل خود را به چهار دست و پا بر آن چوب نگاه دارد ، باقى چوبها را از قفا بردارند و فيل چون بز بر سر آن سه چوب باشد و بر اصولى كه مطربان سازند و نوازند فيل آن را به خرطوم نگاه دارد و ملايم آن جنبش نموده خرطوم برآرد و فرود آرد . ديگر عمودى برپاى كنند در بلندى ده گز و چوبى دراز چون شاهين « 392 » ترازو و ميان سوراخ بر سر آن عمود راست سازند . بر يك سر آن چوب شاهين به وزن فيل سنگ بسته و بر سر ديگر مقدار يك ذرع تختهء پهن ساخته سرى كه تخته دارد به ريسمان پايين كشند و فيل روان بر آن تخته رود و فيلبان آهسته آهسته ريسمان را سست مىگذارد تا هردو طرف چوب در ده گز ارتفاع چون شاهين ترازو طيار راست ايستد و پيوسته آن چوب كه بر يك‌طرف فيل است و بر ديگرى همسنگ آن سنگ چون نصف دايرهء نيم دورى در برابر پادشاه بر يمين و يسار مىآيد و مىرود و فيل در آن مقام\r\nمصرع\r\n چنان بلند كه آن‌جا نمىرسد آواز \r\nراه اهل ساز نگاه داشته حركات به اصول مىكند . و هر جماعت كه خوانندگى و بازى كنند پادشاه ايشان را هم در مجلس زر و جامه بخشد . سه روز پيوسته از آن زمان كه طاوس آفتاب عالمتاب بر ميان آسمان در جلوه بود تا آن هنگام كه غراب ظلام شام بال و پر گشود صورت جشن پادشاهى به خوبتر وجهى روى نمود . شرح انواع آتش‌بازى و موشك‌سازى و اصناف لهو و لعب ديگر موجب مزيد اطناب است .\r\n\r\n\r\n","description":"","footnote":"\r\n( 392 ) . آنچه از چوب و آهن مىسازند و هردو كفهء ترازو از آن آويزند ( فرهنگ آنندراج ) .\r\n","page_name":" 550 ","page_number":560},
  {"content":"\r\n\r\nروز سيم در وقتى كه پادشاه برخاست فقير را پيش تخت بردند . تختى ديد از طلا در غايت بزرگى به جواهر نفيس مرصع ساخته و دقايق لطافت و صناعت در آن پرداخته و همانا در ممالك روى زمين بهتر از آن‌جا ترصيع كارى نكنند و در پيش تخت بالش اطلس زيتونى انداخته و سه قطار مرواريد آبدار غيرت درّ شاهوار بر اطراف آن دوخته و پادشاه در اين سه روز پشت بر تخت بر بالاى آن بالاش نشست .\r\nپرداخته و همانا در ممالك روى زمين بهتر از آن‌جا ترصيع كارى نكنند و در پيش تخت بالش اطلس زيتونى انداخته و سه قطار مرواريد آبدار غيرت درّ شاهوار بر اطراف آن دوخته و پادشاه در اين سه روز پشت بر تخت بر بالاى آن بالاش نشست .\r\nو پادشاه بعد از فراغ از جشن مهناومى نماز شامى به طلب فقير فرستاد و چون به درگاه رسيد به چهار صفه‌اى درآوردند ، ده گز در ده گز تقريبا ، و تمام سقف و ديوارها در تختهء طلاى مرصع گرفته هر تخته به سطبرى پشت شمشيرى و به ميخهاى طلا محكم ساخته و در صفهء پيشگاه تخت پادشاه به غايت بزرگ از طلا نهاده و پادشاه بر آن به عظمت تمام نشسته احوال حضرت خاقان سعيد و امرا و لشكرها و عدد اسبان و اوصاف بلدان چون سمرقند و هرات و شيراز ، پرسيد و بيش از حد اظهار محبت فرمود گفت كه چند زنجير فيل و دو طقوز خواجه‌سرا و ديگر تحفه‌ها در صحبت ايلچى دانا مىفرستم و در همان مجلس ، يكى از مقربان به زبان ترجمان از لطافت چهار صفهء مرصع استفسار نمود به آن معنى كه در ملك شما نمىتواند بود . فقير به موقف عرض رسانيد كه شايد در آن ملك نيز امثال اين توان ساخت . اما رسم نيست . پادشاه تحسين بسيار نمود . چند بستهء فنم و تنبول و ميوه‌هاى خاصه عنايت فرمود .\r\nجمعى هرموزيان كه در آن بلده بودند از استماع التفات پادشاه و داعيهء ايلچى فرستادن به درگاه سلاطين‌پناه اضطراب عظيم نمودند و در اندراس اين اساس طرحى انداختند و از كمال شرارت و خباثت اين سخن ساختند كه فقير فرستادهء حضرت خاقان سعيد نيست و اين سخن به سمع امير و وزير رسيد .\r\n\r\n","description":"","footnote":"","page_name":" 551 ","page_number":561},
  {"content":"\r\n\r\nمصرع\r\n چه جاى مير و وزير ، اين سخن به شاه رسيد \r\nچنانچه بعد از اين گفته شود . « 393 » ان شاء اللّه .\r\nو در اين ايام ، دنايك وزير كه حسن اهتمام به حال اين فقير داشت ، رايت عزيمت به صوب مملكت گلبرگه برافراشت و سبب اين عزيمت آن بود كه پادشاه گلبرگه سلطان علاء الدين احمد شاه « 394 » خبر قصد ديوراى و كشته شدن اركان دولت او شنيد ، به غايت منبسط گرديد و قاصدى زبان‌آور فرستاد و پيغام داد كه هفت لك ورهه تسليم نماى « 395 » و الا لشكرى جهانگشاى به آن ولايت روان سازم و قاعدهء كفر را از بنياد براندازم . پادشاه بيجانگر ديوراى\r\nمصرع\r\n برآشفت آشفتنى خشمناك \r\nو گفت چون من زنده‌ام اگر نوكرى چند كشته شد باك نيست .\r\nمصرع\r\n نوكر اگر هزار بميرد مرا چه باك \r\nبه يك دو روز صد از آن توان ساخت .\r\nمصرع\r\n چون بود خورشيد تابان ذره بىپايان بود \r\nو اگر ضعف و قصور و عجز و فتور تصور كرده‌اند چنان نيست .\r\nمصرع\r\n طالع قوى و سعد قرين است و بخت يار \r\n\r\n\r\n","description":"","footnote":"\r\n( 393 ) . ر ك به سيوئل ص 75 به بعد براى تفصيل واقعه‌اى كه در سطور آينده مذكو است .\r\n( 394 ) . سلطان علاء الدين احمد شاه ثانى بهمنى از 838 / 1435 تا 862 / 1458 در گلبرگه فرمانروا بود ( سيوئل ص 407 و زمباور 297 ) .\r\n( 395 ) . به ظاهر بابت باج ساليانه ( ر ك به سيوئل ص 177 ) . در سنه 838 / 1435 نيز سلطان علاء الدين مذكور فوجى فرستاده بود از آن‌كه از پنج سال واجب الأدا بود و راى از ادايش منكر ( سيوئل ص 71 ) .\r\n","page_name":" 552 ","page_number":562},
  {"content":"\r\n\r\nاكنون ايشان هرچه از ولايت من توانند گرفت غنيمت دانسته به سادات و علماى خود دهند كه من هرچه از آن مملكت در قبضهء اقتدار آرم به زنارداران و براهمه خواهم داد و از طرفين لشكرها فرستاده * در اطراف ممالك يكديگر خرابى بسيار كردند « 396 » و پادشاه در ديوان زناردارى ، هنمبه به زير نام ، قائم‌مقام دنايك گذاشت كه او نيز خود را عديل وزير مىداشت . قصيرى ، شريرى ، نحسى ، نجسى ، عبوسى ، منحوسى ، همه اوصاف ذميمه در و حاصل و همه اخلاق حميده ازو زايل . آن ناپاك چون مسند ديوان را پليد ساخت علوفهء يومى را بىجهتى برانداخت . هرموزيان مجال خباثت يافته شيطنت كه در طينت ايشان مخمر بود به ظهور آوردند . و به جنسيت شرارت با هنمبه به زير زير اندر « 397 » زير يار شده گفتند فقير فرستادهء حضرت خاقان سعيد نيست و سوداگرى است ، حكم آن حضرت به دست آورده و دروغى چند به سمع كفار رسانيدند و در ضمير شاه جايگير شد و چندگاه به چنين حال تباه در آن كفرستان حيران بود و در اين حيرت ، چند نوبت پادشاه در اثناى راه رسيد و عنان عنايت بازكشيد و احوال پرسيد و فى الواقع حاوى بدايع اخلاق بود .\r\nمصرع\r\n گر همه عدل است همين بس بود \r\nو دنايك اطراف گلبرگه تاخته و عاجزى چند را اسير و زبون ساخته باز آمد « 398 » و از جهت ناساختن جزئيات فقير هنمبه به زير را ملامت فرمود و گفت كه هفت هزار فنم بر ضرابخانه نوشته در روز وصول يافت .\r\nو دو ايلچى خواجه مسعود و خواجه محمد هم از مردم خراسان كه در آن ولايت بودند با اندك بيلاك و قماشى به رسالت مقرر شدند و فتح خان از نسل\r\n\r\n\r\n","description":"","footnote":"\r\n( 396 ) . ر ك به تاريخ فرشته ( طبع بمبئى سنهء 1837 ) آ : ص 641 به بعد .\r\n( 397 ) . در متن چنين آمده و شايد : بريز ريز اندر زير باشد به معناى اندك‌اندك در پنهانى .\r\n( 398 ) . ر ك به سيوئل ص 76 به بعد براى شرايط صلح كه بر آن جنگ ختم شد و شرح عبارت متن .\r\n","page_name":" 553 ","page_number":563},
  {"content":"\r\n\r\nسلطان فيروز شاه كه پادشاه مملكت دهلى « 399 » بود قاصدى خواجه جمال الدين نام با عرضه داشت و بيلاك ارسال نمود و پادشاه در روز اجازت با فقير گفت كه ترا گفتند حضرت ميرزا شاهرخ نفرستاده و اگرنه ترا زيادت رعايت مىنموديم . اگر بار ديگر به اين مملكت آئى و دانيم كه آن حضرت فرستاده شايد كه آنچه مناسب سلطنت ما باشد به ظهور آيد و زبان حال مىگفت .\r\nبيت\r\n ديگر به غريبى نروم همره شاهى * از باديهء عشق تو گر با وطن آيم \r\nو در مكتوبى كه به آن حضرت نوشته بود ، سخن خباثت هرموزيان درج نمود به اين عبارت كه : ارادت آن بود كه به حضرت خلافت به تحف و هداياى شاهانه توسّل جوييم . فامّا جمعى گفتند كه عبد الرّزاق از ملازمان آن حضرت نيست و در اوصاف حضرت خاقان سعيد نوشته بود كه مآثر ملكانه و مفاخر پادشاهانه با صفوت انبيا و صفت اوليا مجتمع ساخته چنانچه بر السنهء صغير و كبير و رقم تقرير هر خبير و قلم تحرير هر نحرير اين معنى نقش‌پذير است .\r\nنظم\r\n نوح خليل خلّتى ، خضر كليم حالتى * احمد عرش هيبتى ، عيسى روح منظرى\r\nربع زمين ز درگهت ثلث نهند و بعد از اين * زين سوى خط استوا در خط حكم آورى \r\nو چون آن ولايت به زعم آن طايفه داخل ممالك خط استواست ، ذكر\r\n\r\n\r\n","description":"","footnote":"\r\n( 399 ) . دولت تغلق‌ها در حدود سنهء 814 منقرض شده بود . پادشاه دهلى در سنهء 847 محمود شاه رابع بود از سادات‌ها ر ك به زامباور ص 285 . اين فتح خان به درگاه راى بيجانگر پناه برده بود چنان‌كه مىآيد .\r\n","page_name":" 554 ","page_number":564},
  {"content":"\r\n\r\nخط استوا در خط حكم آوردن مناسب واقع است و فقير جزئيات ساخته به‌طرف ساحل عمان روان شدند .\r\n\r\nذكر مراجعت از مملكت هندوستان و سرگذشت موج دريا و قصهء طوفان\r\nآفتاب عنايت از مطلع سعادت برآمد و نيّر اقبال از مشرق آمال طلوع نمود و لوامع انوار بهجت و سرور در اثناى شب ديجور به موجب  اللَّهُ وَلِيُّ الَّذِينَ آمَنُوا يُخْرِجُهُمْ مِنَ الظُّلُماتِ إِلَى النُّورِ  « 400 » ظهور يافت و ليالى محنت و ملال در آن وحشت‌آباد كفر و ضلال به طلوع صبح سعادت و فروغ آفتاب دولت نزديك رسيد و شام غم انجام ناتوانى به ايام مسرت و كامرانى مبدّل گرديد .\r\nبيت\r\n مقدار شب از روز فزون بود و بدل گشت * زايد همه اين راشد و ناقص همه آن را « 401 » \r\nاگرچه به واسطهء آن‌كه شهرى بود در اقصى ممالك هندوستان و تمام ولايت كافرستان ، اسباب سفر كه داشته پايمال حوادث گشته .\r\nمصرع\r\n چگويم شرح آن حالت كه در گفتن نمىآيد \r\nاما باوجود اختلال احوال ،\r\nبيت\r\n نه از جايى اميد توشهء راه * بجز  لا تَقْنَطُوا مِنْ رَحْمَةِ اللَّهِ  « 402 » \r\n\r\n\r\n","description":"","footnote":"\r\n( 400 ) . سورة البقرة .\r\n( 401 ) . كليات انورى ص 2 : ناقص همه . . . و زايد .\r\n( 402 ) . اشاره به آيهء  قُلْ يا عِبادِيَ الَّذِينَ أَسْرَفُوا عَلى أَنْفُسِهِمْ لا تَقْنَطُوا مِنْ رَحْمَةِ اللَّهِ  ( سورة الزمر 53 ) .\r\n","page_name":" 555 ","page_number":565},
  {"content":"\r\n\r\nبا دلى قوى و املى فسيح رو به راه فضل و مرحمت اللّه آوردم و دوازدهم شعبان « 403 » به اتفاق ايلچيان از شهر بيجانگر بر جناح سفر طيران نمود و هژده شبان روز منازل و مراحل پيمود تا غرهء رمضان « 404 » به ساحل درياى عمان « 405 » و بندر باكنور * رسيد و در آن‌جا به صحبت شريف امير سيد علاء الدين مشهدى مشرف شد .\r\nسيدى يك صد و بيست سال از عمر او گذشته و سالها معتقد اهل اسلام و كفّار آن ديار گشته سخن او در آن ولايت به منزلهء نصّ قاطع بود و كسى از فرمودهء او عدول نمىنمود و يكى از ايلچيان بيجانگر خواجه مسعود نام بيچاره در آن مقام فوت شد .\r\nبيت\r\n كه داند در اين دير كينه سرشت * كه ما را كجا زير سر ماند خشت \r\nو در باكنور به آداب عيد صيام قيام نمود و جهت سرانجام كشتى ، به بندر هنور آمد و توشهء دريا چهل روزه براى بيست نفر مقرّر ساخت و در آن ايام كه داعيهء كشتى نشستن داشت ، روزى فال حضرت امام جعفر صادق عليه السلام كه مشتمل بر آيات قرآنى بود گشاد و آن فتح نويد بشارت داد و اين آيت برآمد كه  لا تَخَفْ نَجَوْتَ مِنَ الْقَوْمِ الظَّالِمِينَ .  « 406 » از موافقت فال با حال به غايت متعجب شد و دغدغه‌اى كه از بيم دريا در دل بود به كلى زائل گشت و به يكبارگى دل در خلاس و نجات بست .\r\nو بيست و پنجم ذيقعده « 407 » در كشتى نشسته روان شد و در نظارهء  وَ لَهُ الْجَوارِ الْمُنْشَآتُ فِي الْبَحْرِ كَالْأَعْلامِ  « 408 » آثار قدرت عاليه را ظاهر مىديد و گاهگاه از جمعى\r\n\r\n\r\n","description":"","footnote":"\r\n( 403 ) . 5 دسمبر 1443 .\r\n( 404 ) . 23 دسمبر 1443 .\r\n( 405 ) . بر حاشيهء يكى از نسخ :  Indian sea \r\n( 406 ) . سورة القصص 25 .\r\n( 407 ) . بيست و هشتم و در يكى از نسخ - يعنى 16 مارچ سنهء 1444 .\r\n( 408 ) . سورة الرحمن 24 .\r\n","page_name":" 556 ","page_number":566},
  {"content":"\r\n\r\nهمراه بدايع اسمار و غرايب آثار مىشنيد و ارواح را ارتياح و اشباح را انشراح حاصل مىآمد .\r\nشعر\r\n عين الحوادث و الأشرار راقدة * و الدهر فى غفلة و الشمل مشتمل \r\nتا آن جهاز به هزاران اهتزاز به ميان دريا رسيد .\r\nبيت\r\n ز روى بحر ناگه باد برخاست * ز هرسو نعره و فرياد برخاست\r\nشب و كشتى و باد و بحر و گرداب * حوادث را مهيا گشته اسباب \r\nناگاه از بادهاى مخالف چون جرعه‌نوشان كشتى باده تغير به آن كشتى راه يافت و تخته‌هاى آن‌كه چون خط مسلسل به‌هم پيوسته بود نزديك شد كه چون حروف مقّطع جدا گردد و علامت  يَغْشاهُ مَوْجٌ مِنْ فَوْقِهِ مَوْجٌ مِنْ فَوْقِهِ سَحابٌ  « 409 » آشكارا گشت . ملاح جهاز كه در سباحت آب مثال ماهى بود خواست كه لنگرآسا در قعر دريا فرورود « 410 » و معلم كه تختهء علم سفر مجمع البحرين مىآموخت دفتر دانش را به شوراب ديده پاك شست و بادبان چون گريبان عاشق در هواى معشوق چاك شد . تير مانند كمان ابروى جانان از صدمت باد خم گرفت .\r\nمصرع\r\n تجرى الرّياح بما لا تشتهى السّفن \r\nطبقهء مسافران كه در آن خانهء روان مقيم بودند اموال بسيار در دريا ريخته به شعار صوفيان خود را مجرد ساختند . مال و قماش را چه‌قدر جائى كه جان شيرين را\r\n\r\n\r\n","description":"","footnote":"\r\n( 409 ) . سورة النّور 40 .\r\n( 410 ) . ناخدا و ملاح ( فرهنگ آنندراج ) .\r\n","page_name":" 557 ","page_number":567},
  {"content":"\r\n\r\nخطر باشد . من در آن حالت از مشاهدهء احوال بحر محيط به آب ديده دست از جان عزيز شستم و از غايت حيرت و حسرت دريا مثال با لب خشك و ديدهء تر ماندم و رقم رضينا بقضاء اللّه بر لوح ضمير ثبت كردم . گاه از تلاطم موجهاى چون كوه آن جهاز با چرخ دولابى همراز مىگشت و گاه از صدمت بادهاى سخت مانند غواص در قعر آب غوطه مىخورد .\r\nبيت\r\n گهى برفرازى كه نعل مه نو * همى سود بر دست و پاى مراكب\r\nگهى در نشيبى كه اموال قارون * همى برگذشت از ركاب ركائب « 411 » \r\nاز بىنمكى شوره‌هاى آب دريا تن به‌سان نمك در آب مىگداخت و طغيان طوفان صبر دست‌گير و عقل ثابت‌قدم را مانند يخ در تابش تموز بىتاب و ناچيز مىساخت .\r\nشعر\r\n لقد اصبحت مضطربا فؤادى * كحوت فارق الماء الزّلالا \r\nقطعه\r\n خراب باد ز سيل فنا مبانى چرخ * كه ريخت آب بلا موج موج بر سر من\r\nبر آب خويش نماندم چو داد چرخ بر آب * نفيس گوهر صبرى كه بود زيور من \r\nبارها با خود مىگفتم و در اين نظم به زبان حال مىسفتم .\r\n\r\n\r\n","description":"","footnote":"\r\n( 411 ) . ر ك كليات سلمان ساوجى ص 26 .\r\n","page_name":" 558 ","page_number":568},
  {"content":"\r\n\r\nبيت\r\n شب تاريك و بيم موج و گردابى چنين هائل * كجا دانند حال ما سبكباران ساحلها « 412 » \r\nآب صافى عيش به كدورت دريا مكدّر گشته و آيينهء روشن‌راى از ترى آب و عفونت هوا زنگ بسته . هر لحظه كه مردم ديده در آن آب تيز مىديد از غايت مهابت شمشير آب داده مىنمود و از اندوه بادهاى سخت دريا تير آهى كه از دل مىكشيدم پيكان جان شكاف بود . چون از همه باب درماندم و در اميد از همه سو بسته ديدم با چشم پرآب و دل پرآتش در حضرت ايزدى با نياز تمام به آيت  رَبَّنا وَ لا تُحَمِّلْنا ما لا طاقَةَ لَنا  « 413 » به زبان گشادم و از حضرت بخشندهء بىمنّت درخواستم كه نهال وجود مرا از درياى بيكران احسان خويش سرسبز و سيراب گردند و گرد كدورت عيش را از چهرهء احوال من به آب عنايت پاك بشويد و در اثناى اين حالت انديشه مىكردم كه اين چه بىآبى است كه از دور چرخ آبگون مرا روى داد و اين چه خجالت است كه از مخالفت زمانهء غدار و روزگار خاكسار آبروى من برده ، نه جان گرامى از امواج هلاكت بيرون بردم و نه گوهر سعى خويش در اتمام جزوى مصلحت ملكى بر روى آب آوردم . چه نفس شريف در اداى حقوق منعم خويش هيچ دقيقه فرونگذارد و جهت برآمدن مهم ولىنعمت جان عزيز خوار شمارد و مخلص پادشاه را اگر در آتش حوادث افگنند ياقوت مثال بايد كه ذره‌اى تغير در طبع او ظاهر نگردد بلكه زر اخلاص او چون « 414 » زر خلاص خالص عيارتر شود .\r\nدر همين انديشه بودم و اظهار اضطرار و اضطراب مىنمودم تا به مقتضى\r\n\r\n\r\n","description":"","footnote":"\r\n( 412 ) . ديوان حافظ ص 12 .\r\n( 413 ) . خلاص به معنى خالص و به معنى بوتهء زرگران ( فرهنگ آنندراج ) .\r\n( 414 ) . سورة البقرة 286 .\r\n","page_name":" 559 ","page_number":569},
  {"content":"\r\n\r\nوعدهء  أَمَّنْ يُجِيبُ الْمُضْطَرَّ إِذا دَعاهُ وَ يَكْشِفُ السُّوءَ  « 415 » ناگاه از مهبّ  لا تَيْأَسُوا مِنْ رَوْحِ اللَّهِ  « 416 » نسيم صباى كرم نامتناهى الهى وزيد و صبح مسرت از مطلع سعادت دميد و مبشّر بخت مساعد بشارت  وَ إِذْ فَرَقْنا بِكُمُ الْبَحْرَ فَأَنْجَيْناكُمْ  « 417 » به گوش جان رسانيد و صرصر مخالف به باد موافق بدل گرديد و طغيان طوفان به پايان رسيد و دريا چنانچه دل مىخواست آرميد .\r\nو اهل كشتى عيد اضحى در دريا كرده اواخر ذى حجه قلهات كوه را ديدند و از محنت بحر به رحمت بررسيدند و در آن ايام هلال محرم سنهء ثمان به‌سان خيال ابروى جانان در دريا نمود .\r\nبيت\r\n زورق زرين چو در گرداب اين درياى نيل * غرق شد موجى از آن بر روى دريا ديده‌اند \r\n\r\nوقايع سنهء ثمان و اربعين ذكر ضعف و مرضى كه حضرت خاقان سعيد را واقع شد\r\nحضرت خاقان سعيد كه از حدود چين تا نواحى مصر و روم و از اقصاى تركستان تا پايان هندوستان تابع فرمان او بود و به حسن عقل كامل و يمن عدل شامل ضبط و تدبير اين ولايات مىنمود و جهان چنان معمور و آبادان بود كه حاوى اوراق از تاجرى شنود كه او به كرّات قماش چين به مصر و روم آورده و از آن‌جا به مملكت چين برده بود كه در دور عدل اين پادشاه عالم‌پناه از مصر تا چين يك كوچه راه است و اطراف جهان و صحرا و بيابان چنان آبادان شد كه جغد از بىجايگاهى به\r\n\r\n\r\n","description":"","footnote":"\r\n( 415 ) . سورة النّمل 62 .\r\n( 416 ) . سورة يوسف 87 .\r\n( 417 ) . سورة البقرة 50 .\r\n","page_name":" 560 ","page_number":570},
  {"content":"\r\n\r\nجان رسيد . چه در بسيط زمانه به غير سرا و خانه هيچ خرابه و ويرانه نديد . سركشان جهان سر بر خط فرمان نهاده و گردن‌افرازان دوران به پاى خدمت ايستاده . سپهر در رونق آن مملكت متحير گرديد و از براى دفع چشم‌زخم عين الكمال نيل عارضه‌اى بر رخسار احوال همايون‌فال كشيد . ناگاه آن حضرت را مرضى صعب طارى شد و ضعف قوى عارض گشت و روز به روز اشتداد مرض ازدياد مىيافت و تاب تب در درون چون شعلهء آتش در بيرون مىتافت و عارضهء قوى حادث شد و حادثه‌اى عظيم عارض گشت و ذات همايون كه مدار ربع مسكون است از صدمت ناتوانى اثرى تمام پذيرفت و از عرض مرض كه به « 418 » عرض مكّرم و عنصر معظّم رسيد مشربهء عذب خوشدلى تيرگى يافت و اقاليم سبعه از بيم اين واقعه در زلزله افتاد و اطراف بحر و بر و ممالك هفت كشور از آوازهء اين خبر در لرزه آمد .\r\nبيت\r\n از بيم تكّسرت جهان مىلرزد * وز لفظ ملالتت زبان مىلرزد\r\nوز غايت احسان تو بر هرذاتى * بر جان تو صد هزار جان مىلرزد \r\nو ممالك جهان به تخصيص ولايت خراسان چنان آشفته و پريشان شد كه در دار السلطنهء هرات در حيات و ممات آن حضرت متردد بودند و امير جلال الدين فيروز شاه اطباى روشن‌راى كه در تدبير مرضى يد بيضا مىنمودند و در انواع علاج مبارك‌نفس و عيسىدم بودند جمع آورده بود و در ازالت علّت و استرداد صحّت برهان انّه مؤيد بروح القدس « 419 » مىنمودند و حكماى افلاطون جناب و اطباى بقراط انتساب به ترتيب ادويه و تركيب اغذيه و اشربه گرد اسباب تنقيه و تصفيه بر مىآمدند و شربتى كه ملايم مزاج همايون بود تعيين مىكردند ، اگرچه آن حضرت به\r\n\r\n\r\n","description":"","footnote":"\r\n( 418 ) . نفس ذات چيزى و اندام .\r\n( 419 ) . در قرآن مجيد سورة البقرة آيات 81 و 254 راجع به عيسى ( ع ) وارد است :  وَ أَيَّدْناهُ بِرُوحِ الْقُدُسِ . * \r\n","page_name":" 561 ","page_number":571},
  {"content":"\r\n\r\nهيچ شربت و غذا ميل نمىنمود .\r\nدر اين اثنا ، جناب ارشادمآب ، قدوة اولياء العظام و عمدة مشايخ الأسلام ، بهاء الحق و الحقيقة و الدّين ، شيخ عمر قدس سره روز جمعه بعد از اداى نماز و عرض نياز به حضرت بىنياز به رسم عيادت متوجه باغ زاغان شد و چون به بارگاه همايون درآمد - و آن حضرت دو سه روز بود كه هيچگونه گفت‌وشنود نمىنمود بل چشم نمىگشود - چون حضرت شيخ تشريف حضور ارزانى داشت آن حضرت چشم گشاده بر شيخ سلام كرد و جناب شيخ به احترام جواب فرمود و پرسش نمود و دستهاى مبارك برآورده و از حضرت بىنياز صحت آن جناب سلطنت انتساب مسألت نموده فاتحه خواند و حضرت خاقان سعيد از خدمت شيخ چيزى طلبيد و جناب شيخ دستار كه بر فرق مبارك داشت از سر برگرفته پيش آن حضرت گذاشت و بيرون آمد و تمام مرض و علّت به يمن قدم حضرت ولايت منقبت زائل شد و صبح صحت از مطلع مراد طلوع آغاز نهاد و ذات خورشيد مثال از حضيض اعتلال به اوج اعتدال برآمد و جهانيان به صحت پادشاه عالم شادمان و خرّم شدند و زنگ غم و غبار كدورت از روى آيينهء دلها به صيقل عافيت آن حضرت زدوده گشت و شاهزادگان و اركان دولت صدقه‌ها داده مىگفتند .\r\nبيت « 420 »\r\n منّت ايزد را كه ذات خسرو عالم‌پناه * در ضمان صحت است از فيض الطاف إله\r\nدر نه اقليم فلك شكرانهء اين مژده را * مسرعان عالم علوى به رسم مژده‌خواه\r\nمىگشايند از بر افلاك فيروزى قبا * مىربايند از سر خورشيد ياقوتى كلاه \r\n\r\n\r\n","description":"","footnote":"\r\n( 420 ) . كليات سلمان ساوجى .\r\n","page_name":" 562 ","page_number":572},
  {"content":"\r\n\r\n\r\nذكر فرستادن جناب شيخ نور الدين محمد المرشدى و مولانا شمس الدين محمد ابهرى به رسالت مصر\r\nدر سال گذشته گذشت كه حضرت خاقان سعيد مرتضاى اعظم سيد محمد زمزمى را به مصر فرستاد و پادشاه مصر سلطان چقماق قبول كرد كه هرگاه آن حضرت جامهء كعبه ارسال نمايد او در اتمام آن مرام « 421 » سعى و اهتمام تمام فرمايد . در اين وقت ، كه آن حضرت از مرضى چنان صعب صحت يافت پرتو آن نيت خير بر ضمير آفتاب تأثير تافت . فرمان فرمود كه امراى عظام از اكابر ايام كسى اختيار كنند كه شايستگى رسالت مملكت مصر داشته باشد و كعبه را جامه تواند پوشيد و چون آن كار خلعتى نبود كه بر قامت قابليت هركس راست آيد امرا مشورت نموده قرعهء اختيار بر آن قرار يافت كه جناب ولايت انتساب شيخ نور الدين محمد المرشدى و جناب فضايل‌مآب مولانا شمس الدين محمد الأبهرى عازم ولايت مصر شوند و اين معنى به عرض همايون رسانيده مستحسن داشت و فرمان اعلى نافذ شد كه امثله و احكام و باقى مهمات سرانجام نموده عزيمت نمايند و به موجب فرموده در دار العبادهء يزد جامهء كعبه ترتيب نموده به هرات آورده بودند و در خزانهء عامره مضبوط بود خدمت شيخ و مولوى تمام مهمّات برحسب دلخواه ساخته روى به راه آوردند . آن مسافت دورودراز را به اندك فرصتى پيمودند .\r\nو چون به سرحدّ حلب و شام رسيدند امراى آن مملكت شرايط تعظيم به تقديم رسانيدند و در حوالى مصر ، سلطان جمعى مقرّبان را به رسم استقبال پيش فرستاد و در وثاقى به غايت متكلّف فرود آوردند * و روز سيم به خدمت سلطان رفتند .\r\nو سلطان ايشان را نيك ديد و احوال حضرت خاقان سعيد پرسيد و نشان آن حضرت كه به نام او بود به تعظيم تمام طلبيد و بسيار اظهار محبّت و مودّت نمود و هرروز\r\n\r\n\r\n","description":"","footnote":"\r\n( 421 ) . بعضى از نسخ : مراسم - ر ك خلافت از آرنولد ص 151 .\r\n","page_name":" 563 ","page_number":573},
  {"content":"\r\n\r\nفلورى به رسم علوفهء يومى مقرّر فرمود و چون امراى مصر و شام را ارادت و اعتقاد به خاندان حضرت صاحبقران و فرزندان عالىشان او هرگز واقع نبود « 422 » و سلطان ايلچيان را طلب داشته احترام تمام مىنمود ، اين معنى بر خاطر امراى كبار آن ديار بسيار دشوار آمد . روزى سلطان ايلچيان را طلبيده از مجلس پادشاه ديرتر بيرون آمدند و اراجيف در السنه و افواه افتاد كه سلطان به گرفتن ايشان فرمان داد و غوغا و ازدحام عوام به وثاق ايلچيان رسيد و اموال و جهات ايشان غارت تمام يافت و غير صندوقهاى جامهء كعبه هرچه بود به عرضهء تاراج رفت و سلطان چون اين خبر استماع نمود ، اضطراب عظيم فرمود و گفت كه فتنه‌انگيزان دوست مرا از من رنجانيدند و ايلچيان را عذرخواهى فراوان نموده به غلاظ ايمان سوگند ياد كرد كه ازين معنى خبر ندارم و اين صورت بر لوح ضمير نقش‌پذير نبود و ايلچيان را فلورى « 423 » انعام فرمود و اسباب راه حجاز به هرچه خوبتر ترتيب فرمود و قاصدان همراه ايلچيان روان ساخته احكام به حكام حرمين شريفين به مبالغهء هرچه تمامتر اصدار فرمود و ايلچيان چون به دولت آن فرخنده‌مقام استسعاد يافتند به اهتمام حكام و خدام بيت اللّه الحرام كعبه را جامه پوشانيدند و كارى چنين بزرگ در زمان حضرت خاقان سعيد ميسر شد كه از سلاطين روزگار در زمان سابق كسى را كمتر دست داده باشد و جناب شيخ و خدمت مولوى حج و عمره و ساير مناسك دريافته و آداب آن خجسته مقام به‌جاى آورده عازم صوب خراسان شدند و به دولت ملازمت حضرت خاقان رسيدند و آن\r\n\r\n\r\n","description":"","footnote":"\r\n( 422 ) . سلطان يلدرم بايزيد در نامه‌اى كه به سلطان أحمد جلاير در سنهء 798 نوشته بود گفته « تيمور مكسور كه به فتوى علماى انام اشد من التكفور است » ( منشآت السلاطين ج 1 ص 123 ) . ازين ظاهر است كه تيمور را بعض از علماى معاصر به كفر نسبت مىدادند . نيز ر ك به همان كتاب ج 1 ص 131 كه ردّ تيمور را مشتمل است برين معنى .\r\n( 423 ) . در نسخ سفيد مانده ، در يك نسخه : فلورى بسيار - به ظاهر اصلش  Florin  است و اين سكه‌اى است از طلا ( اشتنگاس ) . برايش ر ك به ماركوپولو ج 2 ص 534 « چاپ » تخمينا مساوى با 9 شلنگ 8564 پنس .\r\n","page_name":" 564 ","page_number":574},
  {"content":"\r\n\r\nحضرت از اموال حرمين شريفين و قدس مبارك و خليل الرحمن « 424 » بارك اللّه فيها شرفا و عزّا استفسار نمود و دربارهء ايلچيان احسان و اكرام نمود و در اين اثنا ، عبد الملك نام ، امير قشونى كه به موجب فرمان همراه ايلچيان به جانب مصر رفته بود ، زانو زده تظّلم نمود و نمود كه خدمت شيخ و مولانا از انعامى كه سلطان مصر كرم فرموده ما را بخش نداده‌اند . آن حضرت فرمود كه ديوانيان قضيهء ايشان را بپرسند و چند روز در آن گفت و شنيد گذرانيده عاقبت عبد الملك و قشونيان او را خشنود ساختند و ملايم‌مزاج همايون آمد .\r\n\r\nذكر عرض دفتر ولايت بلخ و فوت امير فيروز شاه و امارت امير سلطانشاه برلاس\r\nسابقا معروض گشت كه فرمان همايون به سعى امير جلال الدّين فيروز شاه نفاذ يافت كه مرتضاى اعظم سيد عماد الدين محمود جنابادى به ولايت بلخ رفت و در مجلس ميرزا محمد جوكى كه در آن ولايت بود تحقيق معاملات بلخ نمود و در آن زمان كه حضرت خاقان سعيد را آسيب مرض رسيد و اخبار به انواع در هر بلاد و ديار منتشر گرديد ، ميرزا جوكى به سرعت تمام عازم دار السلطنهء هرات شد و نزديك شهر [ از ممر خباثت ، مفسدان 
  ] « 425 » به سمع شريف پيوست كه در زمان شدت مرض و صعوبت علت آن حضرت امير جلال الدين فيروز شاه به اكراه مهد عليا گوهرشاد آغا با ميرزا علاء الدوله بيعت كرد . « 426 » اين معنى بر خاطر ميرزا جوكى بسيار دشوار آمد و چون ذات همايون به حليهء صحت و زيور عافيت اتّصاف يافت و شعاع آفتاب طلعت آن حضرت بار ديگر بر اطراف هر كشور تافت و التفات به مهمّات ممالك فرمود ، از\r\n\r\n\r\n","description":"","footnote":"\r\n( 424 ) . الخليل موضعى است به يك روز راه از بيت المقدس كه در آن قبر الخليل ابراهيم است . اسم اصلى آن حبرون بود . ر ك به معجم البلدان ج 2 ص 468 .\r\n( 425 ) . در بعضى نسخ اضافه دارد .\r\n( 426 ) . مصنف پيشتر گفته است كه مهد عليا را افراط محبت بود نسبت به اميرزاده علاء الدوله .\r\n","page_name":" 565 ","page_number":575},
  {"content":"\r\n\r\nاحوال و اموال ولايات استفسار نمود . در اين ولا ، سيد عماد الدين محمود از تحقيق معاملات ولايت بلخ فارغ شده به هرات آمده بود . ميرزا محمد جوكى ، به اتفاق امرا و وزرا ، سيد عماد الدين را به مجلس همايون درآورد و دفترهاى مكمل مشتمل بر شرح تغلب و تخفيف مال كه وكلاى امرا « 427 » در آن ولايت دارند به موقف عرض رسانيد و نقل كلام به قضاياى وكلاى امير جلال الدين فيروز شاه رسيد « 428 » و چون وكلا و اقرباى امير ، در آن ولايت مطلق العنان بودند دست تظلم دادخواهان دامن تغلب ايشان را گرفته بود و از جهت تخفيفات اموال « 429 » ديوان مبلغها سر از گريبان ايشان برآورد و چون حضرت خاقان سعيد از خدمت امير جواب آن سخن پرسيد امير فيروز شاه را كجا در آيينهء ضمير صورت‌پذير مىشد كه امثال اين نوع سئوال و جواب از آن‌جناب توان پرسيد . در اثناى گفت و شنيد برخاسته دست بر دامن زد و از مجلس همايون بيرون رفت و چند روز به ديوان نيامد . آن حضرت مولانا يعقوب پروانچى را كه اعتبار بسيار داشت پيش امير فرستاد و پيغام داد كه از اين‌جانب امرى واقع نشده كه سبب ملال امير باشد . اكنون اگر توره چنين است كه پادشاه را در ميان سخن گذاشته از مجلس به قهر بيرون روى نيكو كردى و الّا از غضب پادشاهى و ياساق سلطانى برحذر باش .\r\nمصرع\r\n برحذر باش كه آشوب و بلا مىآيد \r\nامير فيروز شاه از خواب غفلت انتباه يافته آگاه شد كه تا آن حضرت كه پيش وقار و حلم او كوه گران‌سنگ را وزنى نباشد از خدمت امير بغايت ملول نشده\r\n\r\n\r\n","description":"","footnote":"\r\n( 427 ) . مصنف در تمام اين حكايت وكلاء امرا را در ميان آورده است و ذكر امير فيروز شاه را به كنايه كرده به مواضعى كه در آن در حبيب السير صراحت به ذكر امير است .\r\n( 428 ) . بعضى از نسخ اضافه دارد : [ و ميرزا محمد جوكى به نفس شريف با امير در مقام معارضه آمد و در كلى جزيى مضايقه نمود . اگرچه حضرت خاقان سعيد به هيچ‌وجه التفات نفرمود 
  ] .\r\n( 429 ) . حبيب السير ( 3 : 3 : 136 ) : به وضوح انجاميد كه از مال و جهات آن سركار مبلغهاى كلى سر از گريبان اقرباى وكلاى امير فيروز شاه برمىآورد .\r\n","page_name":" 566 ","page_number":576},
  {"content":"\r\n\r\nباشد ، اين نوع پيغام كه ناظر به انتقام است ارسال ننمايد و از كرده پشيمان شد . اما تدارك نبود . اندوه و ملال در اختلال احوال بر ضمير امير استيلا نمود و امير مريض گشته ضعف قوى شد و سر عجز بر بالين ناتوانى نهاد .\r\nبيت\r\n خلاف راى سلطان راى جستن * به خون خويش بايد دست شستن « 430 » \r\nو حضرت خاقان سعيد چند نوبت عنايت فرموده عيادت نمود و دلدارى و خاطرجويى بسيار اظهار كرد . اما روز به روز اشتداد مرض ازدياد يافت و بعد از چند روز معدود به عالم بقا رحلت نمود . غفر اللّه له . و در گنبد مدرسه‌اى كه معمار همت عالى او ، در راه خيابان نزديك پل انجيل ساخته بود مدفون شد .\r\nو امير مغفور بغايت حميده خصال و ستوده فعال بود و به صدق نيت و صفاى عقيدت ملازمت اهل اللّه و ارباب انتباه مىنمود و هميشه سرانجام مهمات سادات و علما و مشايخ و فقرا و باقى رعايا و عامهء برايا بر ذمّت همت خود لازم شناخت و در رفاهيت احوال اين جماعت و فراغت رعيت و عمارت ولايت حسن كياست و لطف سياست مصروف ساخت و بسيار بقاع خير از مدارس و خوانق و رباط و حوض در هر ولايت و كشور بنياد نهاد و به اتمام رسانيد و به اوقاف شايسته آن خيرات را معمور و آبادان گردانيد و هركه از جفاى روزگار و فتنهء زمانهء خونخوار دست اميد در دامن عاطفت او زد ، اگرچه با كفى تهى چون چنار پاى اميد در بستانسراى دولت او نهاد به‌سان گل دامن و جيب او پر زر سرخ كامل‌عيار شد . سادات و اشراف ممالك مصر و شام به تخصيص حرمين شريفين را چندان انعام و اكرام فرموده و خوشخويى و دلجويى نموده بود كه بعد از فوت او در آن مواضع متبرك و بقاع مبارك بر روحانيت امير صائب‌تدبير نماز غائب گزاردند و به كرات ختمات كلام ملك علام به ادا رسانيدند .\r\n\r\n\r\n","description":"","footnote":"\r\n( 430 ) . كليات سعدى ، گلستان ص 37 .\r\n","page_name":" 567 ","page_number":577},
  {"content":"\r\n\r\nبيت\r\n به كشت‌زار جهان تخم نيكويى مىكار * كه هرچه كاشته‌اى عاقبت همان دروى \r\nو از خدمت امير ، اولاد شايسته و فرزندان دانسته ماندند و اموال جهان و املاك فراوان و مستغلات در تمام ولايات بسيار داشت . حضرت خاقان سعيد عنايت فرمود و راه و رسم امارت ديوان اعلى و اختيار ملك و مال كه در تمام ممالك مفوّض به امير مغفور بود به ولد رشيد او امير نظام الدين تفويض نمود و [ از 
  ] ديگر فرزندان ارجمند او امير غياث الدين سلطان حسين « 431 » پيش از اين به چند سال در كمال جاه و جلال ، به امارت ديوان شاهزادهء عالميان ميرزا علاء الدوله متعيّن بود .\r\nو در اين اثنا ، يكى از خزانه‌داران كه محافظت گنجهاى جهان در حصار اختيار الدين به قبضهء اختيار و اقتدار ايشان بود يكى از مخصوصان خود را لتى بليغ زد و او پيش امير نظام الدين احمد آمده خبر داد كه خازنان به طريق خاينان در خزاين و دفاين دست‌درازى و قدم‌گذارى كرده‌اند و زر بسيار بيرون برده و حالا در فلان وثاق در ميان حوض مبلغى خطير مخزون است . امير نظام الدين احمد اين سخن به موقف عرض رسانيد و كسان به‌طرف مبلغ دوانيده وجه كرامند پيدا شد و آن حضرت اكثر خازنان خائن را بند فرموده فرمان همايون نفاذ يافت كه عرض خزانه كنند .\r\nامرا به اتفاق وزرا مدّتى به عرض خزانه اشتغال نمودند و در تحقيق و تفحص آن اهتمام تمام نمودند . خبط و خيانت بسيار از آن جماعت ظاهر و آشكارا شد و چون امير علاء الدين عليكه كوكلتاش و امير جلال الدين فيروز شاه به عالم بقا رفته بودند و پسران ايشان امير غياث الدين شيخ ابو الفضل و امير نظام الدين احمد اگرچه به منصب پدران و موچهء ديوان اشتغال نمودند ، اما به غايت نوجوان بودند .\r\n\r\n\r\n","description":"","footnote":"\r\n( 431 ) . مذكور است در دولت شاه بر ص 440 .\r\n","page_name":" 568 ","page_number":578},
  {"content":"\r\n\r\nمصرع\r\n بس طور عجب لازم ايام شباب است \r\nحضرت خاقان سعيد امير مظفر الدين سلطانشاه برلاس را كه در آن زمان در اروغ همايون برلاس كسى از او اكبر و اعقل نبود امير ديوان فرمود و تدبير مهمات ديوانى و ضبط امور سلطانى به حسن عقل و كاردانى او بازگذاشت .\r\n\r\nبقيهء سفر دريا و رسيدن به هرموز به عناية اللّه تعالى\r\nقضيّه سرگذشت دريا به اين‌جا رسيده بود كه هلال محرّم مكرّم « 432 » در اثناى دريا غرهء غرّا نمود و چند روز ديگر كشتى در دريا بود و به مسقط آمده لنگر انداخت و كشتى را كه از جهت طوفان نقصان يافته بود مكمل ساخت و باز به كشتى درآمده روان شد .\r\nنظم « 433 »\r\n بسته به زنجير مسلسل دراز * بحر روان زو شده زنجيرساز\r\nبرپرد از جاى نجنبيدنى * نيست در اين هيچ پرانيدنى\r\nمرغ كه او از پر چوبين پرد * طرفه پرد ليك نه چندين برد\r\nهمچو كلنگان به هوا سرفراز * پرّ حواصل ز دو سو كرده باز\r\nتخته شدش پيش معلم درست * طرفه كه صد تخته به يك آب شست \r\nو كشتى از مسقط سفرى شده به بندر خورفغان « 434 » آمد * و يك دو روز آن‌جا\r\n\r\n\r\n","description":"","footnote":"\r\n( 432 ) . يعنى به شام 19 اپريل سنهء 1444 .\r\n( 433 ) . ر ك به قران السعدين ص 146 .\r\n( 434 ) . ر ك به معجم البلدان ج 2 ص 489 به ذيل خورفكان و ولسن ص 115 و 150 و خريطه‌اى كه در آن كتاب است . ياقوت گفته است راجع به خور : هو عند عرب السواحل كالخليج ينّد من البحر .\r\n","page_name":" 569 ","page_number":579},
  {"content":"\r\n\r\nتوقف شد و در آن اثنا شبى چنان گرم گشت كه هنگام صبح گفتى آسمان آتش در جهان افروخت و از گرمى هوا ، مرغ تيزپر در اوج سما و ماهى در قعر دريا مىسوخت صبح را از گرما نفس در دم فرورفته و از شعلهء خورشيد آتش در عالم گرفته جهان از تاب حرارت آفتاب خيال برودت شب را جز به خواب نمىديد « 435 » و صبح از بيم گرماى روز ، شب را به چراغ مىطلبيد . صباح هرچند مرغ كه بر درختان از فاخته و قمرى و زاغ و گنجشك و غيرهما آشيان داشتند ، همه مرده در پاى درختان فتاده بودند و بىتكلف درين شائبه تكلف نيست .\r\nبيت\r\n ز آتش گرما كه شده ميوه نغز « 436 » * بلبل و گنجشك شده خشك‌مغز\r\nبر سر هر شاخ ز گرماى گرم * مرغ شده پخته چو حلواى نرم \r\nو مرغان بىجان در پاى درختان چندان فتاده بودند كه محاسبان به سرحد شمار آن پى نمىبردند و از خورفغان باز كشتى روان شده به دوازدهم روز ماه صفر چاشتگاه به شهر هرموز رسيد و از بندر هنور تا به هرموز به مدت هفتاد و پنج روز آمد .\r\nو در اين‌روز در دار السلطنهء هرات از غرايب كرامات صورتى عجيب رو نمود و آن‌چنان است كه حضرت شيخ الأسلام ، قدوة ارباب الكشف و الألهام ، مظهر عناية الملك الأكبر ، بهاء الحقيقة و الدين شيخ عمر ، در همين جمعه چاشتگاه ، از قريهء جغاره كه مسكن آن حضرت بود ، به جهت اقامت صلوة جمعه عزيمت شهر نموده . در اثناى راه ناگاه از جناب مخدومى اخوى مولانا شريف الدين عبد القهار استفسار نموده كه از حاوى اوراق عبد الرزاق چه خبر است . برادر عرضه داشته‌اند\r\n\r\n\r\n","description":"","footnote":"\r\n( 435 ) . مأخوذ از قران السعدين :\r\n بس‌كه ستد روز جهان را ز تاب * ديده نشد نقش شب الا به خواب\r\nصبح هم از تافتن شب برست * طالب شب گشت چراغى به دست \r\n( 436 ) . در بعضى از نسخ و قران السعدين ص 108 : ميوه‌پز .\r\n","page_name":" 570 ","page_number":580},
  {"content":"\r\n\r\nكه مدت سه سال مىشود كه از او اثر و خبر نيامده . حضرت شيخ فرموده‌اند كه ظاهرا به هرموز رسيده و جناب اخوى اين معنى در قلم آورده بود و فقير نيز به هر شهر كه رسيد ، تاريخ آن ثبت نمود و چون به خدمت برادر مشرف گرديد ، اين دو تاريخ بىكم و زياد موافق افتاد .\r\nبيت\r\n به صدق دين پيمبر به عزّت داور * كه هرچه نقل كنند از ولى كم باور \r\nو انواع امداد و معاونت كه از حضرت ارشاد منزلت در آن سفر خطير به اين فقير حقير رسيد زيادت از تحرير و تقرير است و تفصيل آن شايد كه سبب مزيد انكار منكران گردد و موجب شقاوت ايشان شود .\r\nمصرع\r\n هركه اين كار ندانست در انكار بماند « 437 » \r\nو در هرموز خبر ضعف مزاج همايون حضرت خاقان سعيد رسيد و اطراف ممالك عراق و فارس و سواحل دريابار ، از نهيب اين واقعه چون بيد مىلرزيد و تجار اقاليم عالم كه در آن بندر معظم بودند ، از روى اضطرار توقف نمودند و فقير هم از اين جهت هفتاد روز در آن گرماى جانسوز هرموز بىاختيار ماند . تا خبر صحت ذات همايون صفات از اخبار اخيار ولايت لار به صحت پيوست و فقير از راه بندر اوغان « 438 » بيرون آمده به سبب ضعف به هرگونه مشقت و زحمت به قلعهء ترزك رسيد و آنجا چندان توقف نمود كه قاصدان عرضه داشت كه به پايهء سرير اعلى فرستاده بود بازآمدند و نشانها برحسب دلخواه آوردند . مضمون آن‌كه حكام و عمال ولايات\r\n\r\n\r\n","description":"","footnote":"\r\n( 437 ) . مطلع غزل حافظ است ( ديوان ص 172 )\r\n هركه شد محرم دل در حرم يار بماند * و آن‌كه اين كار . . . \r\n( 438 ) . 3 ذكرش را در مظان نيافتم .\r\n","page_name":" 571 ","page_number":581},
  {"content":"\r\n\r\nعلوفهء ايلچيان و كرايهء ده شتر بار به موجب نوشتهء فقير از مال دهند و چهارده اسب يام - ده جهت خاصه نفران فقير و چهار براى ايلچيان - تسليم نمايند .\r\nو از راه ترزك به راه ميمنه و فرغان به سبب ضعف در محفه روان شد و به ولايت سيرجان آمده سعادت زيادت حضرت شاه شجاع كرمانى « 439 » عليه الرحمه كه از كبار مشايخ مقدم و ابناى ملوك معظم بود دريافت و نظارهء قلعهء سيرجان كه در همه جهان بدل ندارد نمود و در قريهء مشيز * دولت ملازمت شيخ بزرگوار و ولىّ روزگار مولانا شمس الدين محمد اسفاخى « 440 » رحمه اللّه كه در قافلهء حضرت شيخ الأسلام بهاء الدين شيخ عمر قدس سره به حجاز فرموده بود از مكه به مصر رفته و زيارت انبيا عليهم السلام دريافته و از راه دريا به هرموز آمده بود و ملازم ركاب آن جناب به هرات رسيد .\r\nالقصه به كرمان آمد و داروغهء آن‌جا امير حاجى محمد از جانب فقير رنجيده‌خاطر بود . چه در وقت عزيمت هندوستان ، از اوضاع كرمان و اطوار امير شكايت‌گونه‌اى ارسال نمود و در مزاج همايون حضرت خاقان سعيد مؤثر افتاد و امير را به دار السلطنهء هرات طلبيد و خدمتش به آن سبب مذلت و خوارى كشيد . چون در كرمان به او ملاقات شد ، روزى بر سر ديوان پرسيد كه مولانا چه مقدار خرج شما و ايلچيان در رفتن و آمدن شده باشد . فقير گفت قريب پنجاه هزار دينار . گفت آنچه مىبريد چه مبلغ بوده باشد . گفتم ده هزار دينار . خدمتش گفت خوش سوائى است .\r\nپنجاه هزار دادن و ده هزار دينار ستادن . گفتم حضرت خاقان سعيد بازرگان نيست كه اين حسابها كند . گاه شانقارى مىآورند و آن حضرت در برابر زيادت از پنجاه هزار دينار مىدهد . من از سرحد سرانديب سكّه و خطبه و تحفه و ايلچى\r\n\r\n\r\n","description":"","footnote":"\r\n( 439 ) . ر ك براى وى به نفحات ص 94 : « مات بعد سنة 270 و قيل قبل الثلاث مايه » و ليسترينج ص 305 .\r\n( 440 ) . معلوم نشد كه منسوب به چيست .\r\n","page_name":" 572 ","page_number":582},
  {"content":"\r\n\r\nمىبرم . اين صورت در نظر آن حضرت ملايم‌تر از آن است كه در خزانه پنجاه هزار دينار باشد .\r\nفى الجمله فقير هم از راه بيابان لوط كه رفته بود به‌طرف قهستان معاودت نمود و منتصف رمضان به دار السلطنهء هرات رسيد . و آيهء  الْحَمْدُ لِلَّهِ الَّذِي أَذْهَبَ عَنَّا الْحَزَنَ إِنَّ رَبَّنا لَغَفُورٌ شَكُورٌ  « 441 »  الَّذِي أَحَلَّنا دارَ الْمُقامَةِ مِنْ فَضْلِهِ  « 442 » به ادا رسانيد و شكايت محنت شبهاى هجران و نكايت فرقت اخوان و خلّان بر زبان نمىآرم .\r\nبيت\r\n شكايت شب هجران فروگذاشته به * به شكر آن‌كه برافكند پرده روز وصال « 443 » \r\nو روز ديگر در بارگاه اعلى به شرف تقبيل انامل فياض سرافراز شد و با آن كه در آن پيشگاه گردون سركش خميده پشت ايستاده بود بنده نواخت نشستن يافت و احوال ولات آن ولايات و سرگذشت دريا و كشتى و هرگونه حكايات به موقف عرض رسانيد و ايلچيان خواجه محمد و خواجه جمال الدين به وسيلهء امراى عظام به پايهء سرير اعلى رسيدند و به سعادت دستبوس كه غايت مقصود سلاطين روى زمين همان تواند بود مستسعد شدند و هرگونه بيلاك سه انگشترى ياقوت و ده شتر بار عقاقيل « 444 » هندى گذرانيدند و بسيار ملايم‌مزاج همايون آمد . چه از آن بلاد ، در مدت دويست سيصد سال ، منقول نيست كه ايلچى به اين مملكت آمده باشد و ايلچيان را هفته‌اى دو نوبت به درگاه سلاطين‌پناه طلب مىداشتند و در مجلس همايون مجال\r\n\r\n\r\n","description":"","footnote":"\r\n( 441 ) . سورة فاطر 34 .\r\n( 442 ) . ايضا 25 .\r\n( 443 ) . ديوان حافظ خلخالى ص 59 .\r\n( 444 ) . صوابش عقاقير است . يزدى ج 2 ص 123 گفته است كه هنگام غارت دهلى ، عساكر تيمورى به نبات و ادويه و عقاقير التفاتى نكردند .\r\n","page_name":" 573 ","page_number":583},
  {"content":"\r\n\r\nنشستن مىيافتند و آن حضرت چند نوبت در حضور و غيبت فقير را تحسين فرمود و ساعتى كه از كليات مهمات ممالك صورت فراغى روى مىنمود ، از احوال آن بلاد و ديار و اطراف سواد دريا بار و شرح و غرايب مملكت كفار استفسار واقع مىشد و آنچه مطابق واقعه بود به محل عرض مىرسيد .\r\nو ايلچيان تا آخر ماه ذى الحجة الحرام در دار السلطنهء هرات مقام داشتند و عاطفت پادشاهانه ايشان را رخصت معاودت فرمود و هريك را اسب و زين و دگلهء نوروزى و سه هزار دينار كپكى و ده نوكر ايشان را قبا و چهار صد دينار انعام و عنايت فرمود و علوفه و اسب يام تا بندر هرموز مقرّر شد .\r\nو فتح خان نبيرهء سلطان فيروز شاه دهلوى كه خواجه جمال الدين را فرستاده بود عرضه داشت نيز ارسال نموده مضمون آن‌كه « در وقتى كه موكب ظفرنشان حضرت صاحبقران عزم بلاد هندوستان فرمود از سلاطين ما كسى كه نامى داشته باشد در حيات نبود تا شرط انقياد وظيفهء خدمت به تقديم رساند . ملو * و سارنگ از سر جهل و پندار حشرى ساختند و بنياد آن خاندان برانداختند و اين ضعيف نحيف مدّتى است كه در ديار غربت به صد گونه كربت مىگذراند . متوقع از بندگان آستان سلطنت‌نشان آن‌كه بنده را به درگاه سلاطين‌پناه طلبند تا باشد كه به يمن دولت آن حضرت به وطن مألوف رسد .\r\nمصرع\r\n غريب را دل آواره با وطن باشد \r\nحضرت خاقان سعيد به پادشاه بيجانگر نوشت كه چنين استماع افتاد كه فتح خان از فرزندان سلطان فيروز شاه پناه به آن درگاه آورده و اكنون اگر توانند او را به مملكت پدران او رسانند و الّا او را به درگاه همايون فرستند تا لشكرهاى جهان همراه او ساخته بعد قضاء اللّه تعالى او را به ولايت آباء و اجداد او رسانند و بر سرير سلطنت نشانند .\r\n\r\n","description":"","footnote":"","page_name":" 574 ","page_number":584},
  {"content":"\r\n\r\nبيت\r\n شاهرخ خسروى كه بندهء او * در جهان پادشه نشان باشد « 445 » \r\nو مولاناى اعظم « 446 » نصر اللّه جنابدى به رسم رسالت معين گشت و براى مولانا انعام و احكام و علوفه و اسب يام و جهت پادشاه بيجانگر بيلاك و تحفه يراق فرمودند و مولانا به موجب فرمان روان شد .\r\nو نوبتى حضرت خاقان سعيد از موجب توقف در ولايت هرموز پرسيد و فقير شكايت‌گونه‌اى از حكام آن‌جا به عرض رسانيد . آن حضرت را خاطر همايون از خباثت هرموزيان دگرگون شد و حكم جهان‌مطاع از موقف جلال نفاذ يافت كه وزير هرموز خواجه محمد بغدادى را به ديوان اعلى آورند و از موجب تأخير كه نسبت به فقير واقع شده تفحص بليغ نمايند و فرستادهء فقير حاجى يوسف به ولايت هرموز رفته نشان بر ايشان خواند و مضمون حكم همايون هرموزيان را شنواند و در ديوان هرموز دست در ميان خواجه محمد بغدادى زد و گفت نشان عالم مطاع آن است كه ترا به درگاه عالم‌پناه برم تا در ديوان اعلى تقصير و تأخير ترا پرسند . پادشاه و امرا در ميان آمده درخواست نمودند . آخر سخن آن‌كه ما را چندان مجال كرم فرما كه صورت حال عرضه داشت پايهء سرير اعلى نماييم و به هرچه حكم شود در مقام سرانجام آن آييم و براى استرضاى فقير پنج سر بردهء حبشى و هفت طاق صوف مرّبع و ستة عشر و صد طاق گلشن « 447 » فرستادند و حاجى يوسف و همراهيان او را برده و قماش و هرجا چيزى دادند و همه مضبوط به هرات رسيد و فقير حاجى يوسف را كه از هرموز بازآمده بود به حضرت اعلى نمود و موافق خاطر خطير آمد .\r\n\r\n\r\n","description":"","footnote":"\r\n( 445 ) . مصنف بيت ذيل انورى را به تصرفى آورده است :\r\n شاه سنجر كه كمترين خدمش * در جهان . . . \r\nكليات انورى ص 124\r\n( 446 ) . نسخ : جامع الفضائل مولانا ناصر الدين نصر اللّه .\r\n( 447 ) . گلشن در هند نوعى است از پارچه ريسمانى ( ؟ )  Cotton \r\n","page_name":" 575 ","page_number":585},
  {"content":"\r\n\r\nمأمول از ارباب الباب  طُوبى لَهُمْ وَ حُسْنُ مَآبٍ  « 448 » آن‌كه در داستان سفر هندوستان هرچند به اطناب كشيد و به دور و دراز انجاميد ، به چشم عيب نظر نفرمايند و در تفصيل حكايات و تطويل عبارات اشارت المأمور معذور اعتبار نمايند .\r\nمصرع\r\n من نمىگويم اگر چند كه من مىگويم \r\nو درين سال ، از معظم وقايع وفات شاهزادهء عالميان ميرزا محمد جوكى بهادر است و شرح آن‌چنان است كه شاهزادهء عالى گوهر پسر كهتر حضرت خاقان سعيد بود و آثار شجاعت و انوار نجابت در جبين مبين او واضح و لائح مىنمود و دلايل جهانگشايى و مخايل فرمانروائى هم در زمان صبى و اوان نشو و نما از نسيم بساتين شمايل او به مشام جان مىرسيد و چشم سلطنت نور دولت در چهرهء او معاينه مىديد و به‌سان هلال چون از مرتبهء اطفال به اوج بلوغ و مصاعد استقبال ارتفاع يافت و فروغ مردانگى و پرتو فرزانگى چون خورشيد انور بر اطراف هفت كشور تافت ، سفير تيرش خون از چشم شير فلك گشاده و حسام انتقامش داغ حسرت بر دل بهرام نهاده و شاهزاده هميشه در خدمت حضرت خاقان سعيد بود و به سعادت ملازمت آن حضرت مداومت مىنمود و آن حضرت عنايت كامل شامل حال او داشت . اما بانوى كبرى گوهرشاد آغا كه والدهء او بود مزاج حضرت اعلى را به حال خود نمىگذاشت و در تقبيح احوال او مىكوشيد و دامن عفوى بر زلّت او نمىپوشيد و ميرزا علاء الدوله و ميرزا عبد اللطيف كه پسران برادران شاهزاده بودند در ديوان ملك و مال مدخل تمام مىنمودند و شاهزاده اصلا و قطعا در ديوان اعلى مدخل نمىتوانست نمود و عنان ضبط امور و زمام مصالح جمهور در قبضهء اقتدار او نبود تا عاقبت اندوه و ملالت شاهزاده را به ستوه آورده غيرت جبلى بل تقدير ازلى به آن كشيد كه مزاج او به امراض متضاده متغير گرديد و مرض قوت گرفته طبيعت ضعيف شد و شاهزاده از\r\n\r\n\r\n","description":"","footnote":"\r\n( 448 ) . سورة الرّعد 29 .\r\n","page_name":" 576 ","page_number":586},
  {"content":"\r\n\r\nغايت غيرت باوجود ضعف قوى در هيچ مقام آرام نمىنمود و دايم در محفه نشسته در اطراف ولايات سير مىفرمود . تا در نواحى سرخس مرغ روحش از قفس تن پرواز كرد و با عندليبان گلشن ابد دمساز شد و حضرت خاقان سعيد از استماع اين واقعه به غايت ملول و محزون گشت و اندوه و اضطراب نمود و عاقبت دست وقار در دامن اصطبار  إِنَّا لِلَّهِ وَ إِنَّا إِلَيْهِ راجِعُونَ  « 449 » استوار فرمود و نقش شاهزادهء مرحوم را آورده « 450 » در گنبد مدرسه‌اى كه خوابگاه ميرزا بايسنغر بود مدفون شد « 451 » و آن حضرت تعزيت به عظمت و عزا به سزا داشت و از او دو پسر ماند : ميرزا محمد قاسم و ميرزا ابا بكر و ولايات كه سيورغال او بود ميان برادران مقسوم گشت و متروكات او على فرائض اللّه تعالى انقسام يافت .\r\n\r\nوقايع سنة تسع و اربعين ذكر احوال ميرزا سلطان محمد « 452 » در ممالك عراق و فارس\r\nدر حكايات سنهء ست و اربعين مذكور است كه شاهزاده قطب الدولة و الدين ميرزا سلطان محمد ، به موجب فرمان همايون ، عازم مملكت عراق شد و تمام حكام آن نواحى خود آمدند يا فرزندان فرستادند و تحفه و بيلاك به موقف عرض رسانيده جبين طاعت بر زمين ضراعت نهادند مگر امير حاجى حسين ولد امير بابا حاجى همدانى كه سر از ربقهء اطاعت‌دارى و گردن از طوق خدمتكارى برتافت و روى از طريق وفاق به مضيق نفاق آورد و بيان اين سخن چنان است كه\r\n\r\n\r\n","description":"","footnote":"\r\n( 449 ) . سورة البقرة 156 .\r\n( 450 ) . وفات محمد جوكى بهادر از روى لوح مزارش در ذى الحجه بود . ر ك به ژورنال ايشياتيك سنهء 1860 ص 542 .\r\n( 451 ) . حبيب السير : مدرسهء مهد عليا گوهرشاد آغا در جوار برادرش ( به‌جاى مدرسه‌اى كه خوابگاه ) .\r\n( 452 ) . ابن بايسنقر . دولت شاه ص 405 به بعد اين وقايع را از حشو و زوايد پاك كرده آورده است و در بعضى جايها زيادات بر متن هم دارد .\r\n","page_name":" 577 ","page_number":587},
  {"content":"\r\n\r\nشاهزاده چون در ملك عراق تمكن يافت و انوار اشراقات لواى ظفرپيكر بر اطراف و جوانب آن كشور تافت ، حكم سلطانى به احضار امير حاجى حسين همدانى نافذ شد و هرچند از جانب او نكهت خلاف مىدميد و شيوهء نفاق مىوزيد ، شاهزاده برحسب مكارم اخلاق حسن اشفاق و طيب اعراق نسبت به او به ظهور مىرسانيد .\r\nليكن\r\nبيت\r\n درخت تلخ هم تلخ آورد بار * اگرچه ما دهيمش آب شكر \r\nامير حاجى حسين التماس نمود كه جمعى از امراى شاهزاده پيش او روند تا در تلاقى ايشان تلافى مافات كرده به دولت خدمت مستسعد گردد و شاهزاده ملتمس او مبذول داشته امرا را ارسال فرمود و او بر آن وعده نيز وفا ننمود و بنياد كار بر شعبده‌بازى و صنعت‌پردازى نهاد .\r\nبيت\r\n عقل كان رهنماى حيلهء اوست * آن نه عقل است كان عقيلهء اوست \r\nيكى از معتمدان او از فهرست فراست اين معنى برخواند كه :\r\nبيت\r\n هرگز نشود مردم مدبر مقبل * مقبل شدن مردم مدبر مشكل \r\nو صدق حالش رهنمونى كرد و به صفاى نيّت و خلوص عقيدت به درگاه شاهزاده شتافت و به عنايات پادشاهانه اختصاص يافت و امير حاجى حسين امراى شاهزاده را كه جهت شفاعت جرايم خود استدعا نموده بود در قلعهء همدان بند نمود و ندانست كه :\r\n\r\n","description":"","footnote":"","page_name":" 578 ","page_number":588},
  {"content":"\r\n\r\nبيت\r\n مرد ز بىدولتى افتد به خاك * دولتيان را به جهان در چه باك \r\nو باوجود چندين گناه كه از جانب حاجى امير حسين به ظهور آمد ، شاهزاده از آن‌جا كه كمال مروت و سماحت طبيعت او بود نهضت جانب همدان رخصت نمىفرمود تا همت قاصر نظر او حمل بر آن ننمايد كه شايد شائبهء طمعى در استخلاص همدان واقع باشد و ديگر توجه لشكر بدان بلاد و ديار موجب استيصال و ادبار امير حاجى حسين نشود و به كلى خاندان او خراب و ويران نگردد .\r\nبيت\r\n هرشاخ پايدار كه از تست سربلند * مشكن به دست خويش كه آن هم شكست تست \r\nاما چون صورت فريب و خداع او در ضمير منير شاهزاده انطباع يافت و پرتو حيله و مكرش در آيينهء خاطر معاينة تافت شاهزاده قيام به دفع شر او واجب ديد و راى جهانگشاى يراق لشكر نموده متوجه گرديد و هنگام استوا كه خورشيد نصرت لوا بر وسط السّماء در اوج اعتدال بود كوكب اقبال بر ذروهء جلال جلوهء استقلال مىنمود ، شاهزاده عطفهء عنانى به صوب استيصال او فرمود و امير حاجى حسين به جلادت خود مستظهر بود و از غايت خسارت جسارت نموده با گروهى انبوه در كمال قوت و شكوه از مسافت دور تاختن آورد و بىتوقف به مقابله و مقاتله درآمده حمله برد . اعتماد بر آن‌كه مگر شاهزاده به وساطت حداثت سن مقامات محاربت نديده و دقايق امور مبارزت نورزيده\r\nشعر\r\n و النّجم يصغر فى الأبصار صورته * و الذّنب للطرف لا كالنجم فى الصّغر \r\n\r\n","description":"","footnote":"","page_name":" 579 ","page_number":589},
  {"content":"\r\n\r\nشاهزاده به عون تأييد الهى و قوت دولت پادشاهى با جمعى ايچيكيان خواص كه به مزيد اخلاص اختصاص داشتند ، بىآن‌كه لشكرى از اطراف و جوانب به‌هم پيوندد ، بر امير حاجى حسين حمله آورد و چون\r\nمصرع\r\n شهسوار پردل فيروزجنگ آفتاب \r\nتيغ كشيده به جانب او تاخت . صولت عنايت الهى و صدمت حملهء پادشاهى تزلزل در اركان اساس دولت او انداخت .\r\nبيت\r\n همى تيغ را آب از سر گذشته * ز سرها همه دشت گشته چو پشته\r\nعلمهاى نصرت در آن روز هيجا * به‌سان الفهاى   إِنَّا فَتَحْنا   « 453 » \r\nو هنوز ساعتى نگذشته بود كه فتح را اقبال اقبال نمود و امير حاجى حسين نطاق الفرار مما لا يطاق بر كمر ادبار بست و بر اثر الفرار فى وقته ظفر سراسيمه و مضطر بيرون رفت . نصرت اعلام شاهى و نضرت چمن ظل اللهى طليعه‌افروز شد .\r\nعقيق كامرانى از يمن يمن جمالش جبهه‌نماى و غنچهء جهانگشايى در باغچهء شكوه جلالش نافه‌گشاى گشت .\r\nبيت\r\n از غنچهء پيكان وز باد دم شمشير * بشكفت گل فتح و نسيم ظفر آمد \r\nو مجموع لشكر همدان پريشان و گريزان شدند و فحواى  سَيُهْزَمُ الْجَمْعُ وَ يُوَلُّونَ الدُّبُرَ  « 454 » مصدوقهء حال ايشان گشت و هژبران سپاه سلطان آن روباه صفتان را\r\n\r\n\r\n","description":"","footnote":"\r\n( 453 ) .   إِنَّا فَتَحْنا لَكَ فَتْحاً مُبِيناً   ( سورة الفتح 1 ) ، ( كليات سلمان ساوجى ص 67 ) .\r\n( 454 ) . سورة القمر 54 .\r\n","page_name":" 580 ","page_number":590},
  {"content":"\r\n\r\nابتر ساختند و يك‌يك را  كَأَنَّهُ رُؤُسُ الشَّياطِينِ  « 455 » بر خاك مذلّت انداختند .\r\nو امير حاجى حسين مفلوك با بيست مخذول به قلعهء همدان رسيد و از اهل قلعه اميد فتح الباب نديده دست ردّ بر سينهء اميد او نهاده و در قلعه بر روى او نگشادند و از مقام مأنوس مأيوس ماند . دريغ و افسوس‌گويان به‌طرف كوه و بيابان بيرون راند و اهل قلعه كه دربارهء نصرت شاهزاده نائرهء شوق مىافروختند و ديدهء اميد بر دريچهء انتظار داشتند ، چون مشاهده كردند كه از نكباى نكبت گرد ادبار بر رخسار خاكسار امير حاجى حسين نشست و به آب حسرت و ندامت دست از ملك و مال شست و از شرر شر او كه در آن بلاد و ديار افروخته بود و به آتش بلا دودمانها و خاندانها سوخته اميد استخلاصى شد ، سجدات شكر الهى به‌جاى آوردند و امراى شاهزاده را كه در قلعه محبوس بودند به احترام تمام از حبس بيرون آورده كليد قلعه به ايشان تسليم نمودند .\r\nبيت\r\n كليد دربند بسته تويى * شهان را سپهر خجسته تويى \r\nو چند كس از پلنگ صفتان رزم آهنگ در كمرهاى قلهء الوند « 456 » او را به چنگ آوردند و به خدمت شاهزاده رسانيدند و حكم شد كه او را به پسر عم او كه ملازم ركاب نصرت‌انتساب بود سپردند . اتفاقا هم در موضع چهارباغ همدان بر همان وضع خاص كه پدر او را كشته بود ، امير حاجى حسين را قصاص نمود و سر حديث نبّوى عليه السلام كه من حفر بئرا لاخيه وقع فيه تنبيه انظار اولوا الابصار آمد .\r\nمصرع\r\n كه واجب شد طبيعت را مكافات \r\n\r\n\r\n","description":"","footnote":"\r\n( 455 ) . طلعها  كَأَنَّهُ رُؤُسُ الشَّياطِينِ  ( سورة الصافات 15 ) .\r\n( 456 ) . كوه الوند چند ميل به جنوب همدان است . ليسترينج ص 195 .\r\n","page_name":" 581 ","page_number":591},
  {"content":"\r\n\r\nو حضرت خاقان سعيد چون شرح اين احوال شنيد ، به واسطهء قدمت خدمت امير حاجى حسين و پدران او ، « 457 » اين حركت از شاهزاده نپسنديد و ملامت شاهزاده فرموده اظهار ملالت نمود و فرمود كه اگر از او صورتى ناملايم روى نمود شرح آن عرضه داشت پايهء سرير اعلى نمودن مناسب بود و چون گرفتار شد به درگاه عالم‌پناه مىبايست فرستاد و به سبب اين حركات غبار كدورتى بر آيينهء خاطر همايون از طرف شاهزاده پديد آمد .\r\nو چون مملكت همدان شاهزادهء همه‌دان را مستخلص شد و آوازهء آن فتح در اطراف ممالك عراق و فارس و آذربايجان مشهور گشت ، سرداران ممالك آفاق و گردنكشان فارس و عراق روى اميد به درگاه پادشاه آوردند و آيين سلطنت و قوانين مملكت و كمال اقبال و غايت عظمت و اجلال به وجهى روى نمود كه هلال كه در رفعت منزل با سپهر برين پهلو مىسود ، در قصر جلال او سزاوار صفّ نعال بود و خورشيد كه به شمشير آتشبار ممالك شرق و غرب مىگشاد به دولت سلاحدارى او پاى افتخار بر سر افلاك مىنهاد و نوّاب شاهزاده با آن‌كه هرچه امكان حصول و وصول داشت ، به هربهانه از رعيت بيچاره مطالبت مىنمودند ، عاقبت در سرانجام مواجب و انعام عاجز و حيران بودند و مطلقا دخل ولايات به خرج وفا نمىنمود و رعيت به غايت در زحمت بودند و فتنه‌انگيزان فارس و عراق و بدفرصتان ممالك آفاق كه درگاه شاهزاده را قبله‌گاه و آن بارگاه را ملجأ و پناه ساخته بودند اخبار انحراف مزاج همايون به اختلاف اوصاف نقل مىنمودند و گمان ايشان چنان بود كه مزاج آن حضرت از منهاج اعتدال به كلى عدول نمود و عجز چنان قوى است و ضعف بدان‌سان مستولى كه مجال حركت و قوت نهضت محال است و امراى شاهزاده و جمعى كه راه سخن داشتند به اتفاق به موقف عرض رسانيدند كه\r\n\r\n\r\n","description":"","footnote":"\r\n( 457 ) . [ ر ك به صفحات گذشته به يارى فهرست 
  ] براى ذكر جدش امير شيخ محمد عراقى تواچى و پدرش امير حاجىبابا .\r\n","page_name":" 582 ","page_number":592},
  {"content":"\r\n\r\nدار الملك عراق كه آن تخت اصفهان است بىخداوند است و امير سعادت « 458 » خاوند شاه بنده و دولتخواه است و غير او كه داروغهء آن‌جاست ، كسى ديگر در آن ملك صاحب اختيار نيست و همانا ضمنا رؤساى اصفهان نيز استدعا مىنمودند و از صميم جان خواهان شاهزادهء عظيم الشان بودند . اين اسباب موجب آن شد كه شاهزاده عزم تسخير ممالك اصفهان جزم فرمود .\r\nمصرع\r\n برافروخت رايت سوى اصفهان \r\n\r\nذكر عزيمت ميرزا سلطان محمد به جانب اصفهان و از آن‌جا به شيراز\r\nميرزا سلطان محمد چون خبر ضعف حضرت خاقان سعيد شنيد و سخن انحراف مزاج همايون به اطراف هفت كشور و اكناف بحر و بر رسيد . تسخير مملكت اصفهان را پيشنهاد همت عالى ساخت و به اغواى مفسدان و اغراء مفتنان ناگهان به جانب اصفهان تاخت و امير سعادت را كه داروغهء آنجا بود گرفته بند فرمود و شهر و ولايت ضبط نمود و اموال بسيار در قبضهء تصرف و اقتدار قرار يافت . چه مىگويم\r\nمصرع\r\n قرار در كف آزادگان نگيرد مال \r\nهرچه در آن ولايت به دست آمده بود همه را بر لشكر قسمت نمود و اضعاف آن ديگر وعده فرمود و اكابر و اعيان اصفهان نشاط و انبساط تمام نمودند و به يمن مقدم شاهزاده خرم و خوشدل بودند .\r\nو چون در طريق جهانگشايى و آيين فرمانروايى قناعت به مملكت معين مستحسن نمىنمود ، ميرزا سلطان محمد به تسخير مملكت اصفهان كه « نيمهء جهان » مىگويند اكتفا نفرمود و به موجب فرمودهء من استوى يوماه فهو مغبون .\r\n\r\n\r\n","description":"","footnote":"\r\n( 458 ) . [ به كسر تا به صورت اضافه بنوت خوانده شود يعنى امير سعادت پسر خاوند شاه 
  ] - دولتشاه ص 405 : سعادت بن خاوند شاه .\r\n","page_name":" 583 ","page_number":593},
  {"content":"\r\n\r\nبيت\r\n هرروز درد و شور دلم را زياده كن * تا در طريق عشق نباشم زيان زده \r\nكمند همت عالى بر كنگرهء قصر اعلى انداخت و رايت عزيمت به صوب مملكت فارس برافراخت و از ولايت اصفهان و ساير امصار و بلدان لشكر فراوان و پياده و سوار بسيار در شمار آورد و شهباز لواى نصرت طراز به عزم فتح شيراز در پرواز آمد .\r\nو چون آوازهء عزيمت به شيراز رسيد و ميرزا سلطان عبد اللّه را طاقت مقاومت ميرزا سلطان محمد نبود ، به ضرورت اطراف شهر و حصار و برج و باره و دروازه ضبط فرمود و قاصدان همعنان باد به دار السلطنهء هرات فرستاد و صورت واقعه اعلام داد و ميرزا سلطان محمد چون به ظاهر شيراز رسيد و شهر و اطراف آن را مستحكم و مضبوط ديد عزيمت محاصره فرمود و در بند استخلاص آن سعى تمام نمود .\r\nمصرع\r\n تسخير سرير فارس آسان دانست \r\nو در آن ايام كه اين اخبار ناخوش و آثار مشوش از طرف عراق و فارس به خراسان مىرسيد حضرت خاقان سعيد به غايت ضعيف و نحيف بود و نور شيب و ناتوانى بر طلعت همايون واضح و لايح مىنمود و هرچند آن سن مقتضى آن نبود كه آن حضرت يراق راه عراق فرمايد و به كوچهاى بزرگ آهنگ مقام اصفهان نمايد و مسافت دورودراز به صوب شيراز پيمايد . اما مالك الملك و الملكوت به موجب آيهء كريمهء  وَ ما تَدْرِي نَفْسٌ بِأَيِّ أَرْضٍ تَمُوتُ  « 459 » چنان تقدير كرده بود كه آن حضرت در ملك رى به رياض رضوان رحلت خواهد نمود .\r\nمصرع\r\n پس كسى تغيير تقدير الهى چون كند \r\n\r\n\r\n","description":"","footnote":"\r\n( 459 ) . سورة لقمان 34 .\r\n","page_name":" 584 ","page_number":594},
  {"content":"\r\n\r\nو آن حضرت را ناموس سلطنت بر آن داشت كه باوجود ظهور ضعف و فتور قوت رايت عزيمت به صوب عراق برافراشت .\r\n\r\nوقايع سنهء خمسين و ثمانمايه ذكر نهضت سلطان آفاق به صوب ممالك عراق\r\nحضرت خاقان سعيد چون خبر عصيان ميرزا سلطان محمد شنيد و به سمع همايون رسيد كه شاهزاده راه فتنه و فساد كه سالها بسته بود گشاده و جان و مال مسلمانان در معرض خطر و محل تلف افتاد چنانچه از بوارق كلمات سوابق پرتو انتباه بر پيشگاه خاطر آگاه تافته باشد ، آن حضرت همت پادشاهانه و عزيمت خسروانه بر تدارك آن حادثه مصروف داشته فرمان جهان‌مطاع نفاذ يافت كه امراى تواچى به اقصى ممالك و نهايت ولايات مسرعان دوانيده جار رسانند كه به بلجار معين عساكر گردون مآثر در ظاهر دار السلطنهء هرات حاضر شوند و بعد از چندگاه سپاه گران و لشكر بىكران چون حوادث گردون بىنهايت و چون ذرات آفتاب فزون از حدّ و غايت در ظلال رايات نصرت آيات كه مطالع طوالع آفتاب سعادت و اقبال و مشارق شوارق ماه جاه و جلال است جمع آمدند و سلطان ممالك جهان و خاقان عالم و عالميان ، داراى اسكندرفر اردوان مكان ، اردشير جان‌بخش جهان‌ستان ، طهمورث ديوبند قلعه‌گشاى ، گيومرث جمشيدقدر خورشيدراى\r\nبيت\r\n فروزندهء تاج و تخت كيان * فرازندهء اختر كاويان \r\nاز دار السلطنهء هرات نهضت فرمود .\r\nنظم « 460 »\r\n برآمده ز خراسان چو آفتاب از شرق * عراق را ز قدومش بسيط پر اشراق \r\n\r\n\r\n","description":"","footnote":"\r\n( 460 ) . قصايد ظهير فاريابى ص 4 .\r\n","page_name":" 585 ","page_number":595},
  {"content":"\r\n\r\n شهنشهى كه به روز وغا غلامانش « 461 » * مجره را به دو انگشت بگسلند نطاق \r\nشادروان شاهنشاهى تا ايوان كيوان افراشته و صورت نصرت بر رايت پادشاهى و جهان‌پناهى نگاشته ، ماهچهء چتر آسمان سايش پيكر منوّر خورشيد و گوهر تاج سعادت سيمايش نوربخش افسر جمشيد ، پرچم علم منصورش طرهء عنبرفشان حور و غريو كوس رعد آوازش دمساز  يَوْمَ يُنْفَخُ فِي الصُّورِ  « 462 » و با آن‌كه در اين سال ، عارضهء ضعف قوى مزاج همايون را عارض شده بود و امّهات عناصر كه حساب جمع و تفريق بدن و سر جملهء « 463 » باب خرج و تفصيل تن به قلم ايشان است و التيام صور و اشكال مختلف و انتظام اجزاى مؤتلف در قدم ايشان چندگاه از اوج اعتدال به حضيض اعتلال آمدند و باز ذات ملك صفات از مقام انحطاط علّت به مصاعد صحت ارتقا نمود . اما اثر ضعف قوى در جبين مبين روشن و پيدا بود و آن حضرت باوجود اثر ضعف و ملالت عزيمت نمود و رايات همايون به يوسون جمشيد و آيين فريدون نهضت فرمود و ميرزا علاء الدوله را در هرات قائم‌مقام گذاشت و امير شمس الدين محمد صوفى ترخان را در ديوان به رسم امارت بازداشت . « 464 »\r\nو چون موكب منصور به بلدهء نيشابور رسيد ، ايلچى ميرزا جهانشاه تركمان از ولايت آذربايجان به اردوى همايون آمد « 465 » و پيشكشهاى پادشاهانه به وسيلهء امراى عظام به موقف عرض رسانيد و زانو زده عرضه داشت كه امير جهانشاه عرضه مىدارد\r\n\r\n\r\n","description":"","footnote":"\r\n( 461 ) . ديوان :\r\n ايا شهى كه به هنگام كين و شاقانت . \r\n( 462 ) . سورة الأنعام 73 .\r\n( 463 ) . يعنى خلاصه .\r\n( 464 ) . امير سلطان شاه كه امارت ديوان داشت ( ر ك به صفحات قبل ) همراه موكب شاهى مىرفت .\r\n( 465 ) . به ظاهر فرستادن ايلچى ازين روى بود كه پادشاه چنان نموده بود كه عزيمت دار السلام بغداد و قصد اسفنديار بن قرايوسف دارد و آن يورش به لشكر بغداد اشارت و شهرت يافته ( دولتشاه ص 406 ) و نيز ازين روى كه جهانشاه بر سلطان محمد لشكركشى كرده بود و شكست خورده ( دولتشاه ص 307 ) .\r\n","page_name":" 586 ","page_number":596},
  {"content":"\r\n\r\nكه : من جوانى يكه‌سوار بودم . آفتاب عنايت آن حضرت مرا ذره‌وار از خاك برداشت و رايت مرا به حسن تربيت تا سپهر برين برافراشت و امروز به يمن عنايت آن حضرت فرمانفرمايى صد هزار سوار مىكنم و همچنان خود را در سلك بندگان منتظم مىدارم و اميدوارم كه به دستور معهود چشم عنايت و بنده‌نوازى دريغ ندارند .\r\nبيت\r\n بنده حسن به صد زبان گفت كه بندهء توام * تو به زبان خود بگو بنده‌نواز كيستى \r\nآن حضرت ايلچى را عنايت فرموده و رعايت نموده اجازت مراجعت ارزانى داشت .\r\nو مولاناى اعظم جمال الأسلام سمنانى را كه در مجلس همايون به عالى منصب امامت آن حضرت معزّز و مكرم بود به رسالت ولايت گيلان تعيين نمود . چه امير ناصركيا « 466 » پادشاه لاهجان و معظم گيلان در وقتى كه احمد مغول از جانب ميرزا سلطان محمد قصد تسخير بلدهء سلطانيه كرده بود ، امير ناصركيا جمعى دلاوران از ولايت گيلان به مدد امراى سلطانيه فرستاد و آن نيكو خدمتى ملايم‌مزاج همايون آمد و چون مولانا جمال الأسلام « 467 » كه مشهور به قاضى بچهء سمنانى بود به شهر لاهجان رسيد ، امير سيد ناصركيا به التفات آن حضرت مباهات نموده خدمت قاضى بچه را رعايت تمام فرمود و فرمود كه من اين نيكو بندگى به اتفاق امير محمد رشتى به ظهور آوردم . اگر آن حضرت عنايت فرموده كسى از جهت استمالت امير محمد نامزد جانب ولايت او فرمايند حاكمند . مولانا جمال الأسلام باز آمده در قصبهء سمنان به ملازمت حضرت اعلى رسيد و ملتمس امير سيد ناصركيا را\r\n\r\n\r\n","description":"","footnote":"\r\n( 466 ) . ابن مير سيد محمد اول ر ك به زامباور ص 193 .\r\n( 467 ) . در نسخه بالاى سطور نوشته : چون امير سيد عماد جنابدى - نسخه ديگر : كه مشهور به قاضى . . .\r\n","page_name":" 587 ","page_number":597},
  {"content":"\r\n\r\nدر باب امير محمد به موقف عرض رسانيد . آن حضرت حاوى اوراق ، عبد الرزاق بن اسحق ، را كه در مجلس اعلى حاضر بود به رسالت ولايت گيلان تعيين فرمود و به يمن عنايت الهى و قوّت دولت پادشاهى .\r\nمصرع\r\n هم نكو رفت و هم نكو آمد \r\nو رايات نصرت آيات و اعلام ظفر اعلام تا ملك رى در هيچ مقام توقف و آرام نفرمود و در تمام راه به مزارات مشايخ و اهل اللّه قدس اللّه تعالى ارواحهم رفته شرايط زيارت به‌جاى آورد و از ضماير فيض‌بخش و خاطر آفتاب درخش يعنى ارواح مقدسهء اوليا اقتباس انوار هدايت و التماس آثار فتح و نصرت نمود .\r\nو راى جهان‌آراى چنان اقتضا فرمود كه امير مظفر الدين سلطان شاه برلاس و امير سلطان بايزيد برلاس و امير غياث الدين شيخ ابو الفضل كوكلتاش و امير نظام الدين احمد به رسم منغلاى پيشتر روان شدند و اردوى همايون تا نيمهء راه شيراز به موضع گندمان رسيد .\r\nميرزا سلطان محمد چون از وصول موكب منصور وقوف يافت ، ترك محاصرهء شيراز گرفته عنان عجز و انكسار به صوب فرار برتافت و ملك و مال و احمال و اثقال گذاشته و دست تصّرف از باقى جهات بازداشته با معدودى از عبيد و خدم و روىپوشان حرم به‌طرف لرستان بيرون رفت * و الحق هرچند او را مجال جدال و طاقت مقاومت نبود ، ادب جانب جدّ بزرگوار و خاقان كامگار رعايت نمود . رحم اللّه امرء عرف قدره و لم يتعد طوره .\r\nحضرت خاقان سعيد مظفر و منصور معاودت فرموده به اصفهان آمد و جماعت سادات و رؤسا كه ضمنا استدعاى شاهزاده نموده بودند همه را مقيد ساخت و در ظاهر ساوه اواسط شهر رمضان اكثر ايشان به قتل آمدند « 468 » و مولاناى اعظم\r\n\r\n\r\n","description":"","footnote":"\r\n( 468 ) . ر ك به دولتشاه ص 339 براى بعضى جزئيات اين واقعه .\r\n","page_name":" 588 ","page_number":598},
  {"content":"\r\n\r\nجامع كنوز رموز الحكم ، مولانا شرف الدين على اليزدى كه ميرزا سلطان محمد او را در همه مقام به توقير و احترام با خود مىداشت و به سمع اشرف رسيده بود كه خدمت مولوى بر شاهزاده مىخواند كه :\r\nبيت\r\n پيرند چرخ و اختر و بخت تو نوجوان * آن به كه پير نوبت خود با جوان دهد \r\nاو مىگفته كه آن حضرت به عراق نخواهد آمد . حضرت اعلى مولوى را استحضار نموده استفسار فرمود كه تو از كجا مىگفتى كه من به اين‌طرف نخواهم آمد . مولانا گفت شاهزاده نهالى است در چمن سلطنت به كمال اعتدال رسيده و اخترى از مطلع دولت و اقبال طلوع كرده و به اوج جاه و جلال برآمده ، قياس كردم كه چنين سروى را از پاى درنياورند و چنين ماهى را به محاق احتراق مبتلى نكنند و اگر او شوخى و سركشى كند التفات نخواهند فرمود . اما آن‌كه اين سخن از احكام نجوم و غير آن از علوم گفته باشم معاذ اللّه نگفته‌ام و اگر كسى خلاف اين سخن به سمع همايون رسانيده باشد ،\r\nمصرع\r\n تهمتى باشد كه آن را بر دعاگو بسته‌اند \r\nو ميرزا عبد اللطيف در مجلس اعلى مولانا را به سخنان ناسزا برشمرد و آن حضرت مولانا را به ميرزا عبد اللطيف « 469 » سپرد و شاهزاده به حسن تدبير بل به محض تقدير ملك قدير مشار اليه را از آن غرقاب به ساحل نجات رسانيد و همراه كوچيان به جانب هرات روان گردانيد .\r\nبيت\r\n اگر تيغ عالم بجنبد ز جاى * نبرد رگى تا نخواهد خداى \r\n\r\n\r\n","description":"","footnote":"\r\n( 469 ) . نسخه‌اى اضافه دارد : كه اكبر اولاد ميرزا الغ بيك بود .\r\n","page_name":" 589 ","page_number":599},
  {"content":"\r\n\r\nحضرت خاقان سعيد قشلاق در پشاورى « 470 » يراق فرمود و تتمهء ماه صيام در آن مقام به اداى طاعات و قضاى واجبات قيام نمود و چون هلال عيد از افق بخت سعيد جمال جهان‌آرا به عالميان نمود و دست عنايت ازلى ابواب سعادت لم يزلى بر روى ارباب دولت گشود . آن حضرت خاطر همايون از جشن عيد و آداب آن‌روز سعيد فارغ ساخت .\r\nو پرتو التفات بر تدبير مصالح مملكت انداخت و مدتى بود كه خدمت شيخ عبد الوهاب صديقى از جانب حرمين شريفين به اردوى همايون آمده مطالبهء وجوه اوقاف آن بقاع مبارك مىنمود . در اين ولا ، راى عالم‌آراى حضرت اعلى ميل آن فرمود كه رسول به‌طرف مصر ارسال فرمايد و از وصول موكب آفتاب اشراق به ممالك عراق اعلام نمايد و حاصل اوقاف حرمين را به آن‌جا رساند و مجددا احوال آن مقامات متبركه بازداند و حاوى اوراق كه از رسالت ولايت گيلان بازآمده بود ، حضرت اعلى حكم فرمود كه به رسالت جانب مصر عزيمت نمايد و نشان همايون مكمّل ساخته ايام به اتمام آن مرام قيام ننمود .\r\nع\r\n دور گردون بر مراد ما كجا دارد مدار \r\nچون مملكت مصر نسبت با ساير ممالك سالك مسالك متابعت و انقياد حضرت صاحبقران نبود و از سلاطين آن‌جا تا زمان سلطان چقماق كسى اظهار ارادت و اعتقاد به نسبت حضرت خاقان سعيد ننمود و چون سلطان چقماق امير جيجكبوقا را فرستاد به حقيقت راه آن مملكت بر اعيان اين بلدان گشاد و چند نوبت ايلچيان آن حضرت رفتند و برحسب ارادت بازآمدند . در اين وقت كه سلطان آفاق به\r\n\r\n\r\n","description":"","footnote":"\r\n( 470 ) . حبيب السير : نسادرى ( ج 3 جزء 3 ص 138 ) ، دولتشاه ص 407 : فشاروورى و 330 : فشارودمن اعمال رى . در معجم البلدان ج 2 ص 894 بشاويه را از رساتيق رى شمرده است و به قول ليسترينج ص 216 اين رستاق فشاويهء كنونى است و به ظاهر همين است پشاورى مذكورهء متن .\r\n","page_name":" 590 ","page_number":600},
  {"content":"\r\n\r\nممالك عراق فرمود و عنايت ملك خلايق كفايت مهمات فارس و عراق نمود ، آن حضرت را ميل آن شد كه قاصدى به جانب مملكت مصر روان فرمايد و از نهضت رايت همايون اعلام نمايد و آن حضرت را در تحرير نشان سلطان مصر و رعايت ناموس سلطنت و ملاحظهء يوسون محبت و مودت اهتمام تمام بود و نخست مىفرمود كه صورت نشان به تركى و فارسى نويسند و امرا احتياط نموده به موقف عرض رسانند و آن را عربى ساخته به مجلس همايون آورند و در حضور امرا و وزرا و افاضل و موالى و اماثل و اهالى خوانده مضمون آن بازنمايند و اگر محل مناقشه باشد تغيير كرده هرنوع كه قرار يابد منشى تحرير نمايد و چون مكمّل شود ، آن حضرت مهر بر روى نشان فرمايد و چون اين نوع احتياط در نشان مصر واقع باشد ، قلم شكرين رقم ميل آن نمود كه چشمهء نوشين دوات را به نبات مصرى نشان عربى شيرين‌بيان سازد و موسىآسا آثار يد بيضا به سحرانگيزان مصر جامع انشا نمايد و صورت نشان اين است :\r\nبسم اللّه الرّحمن الرّحيم شاهرخ بهادر دين الى المقام العالى الاشرفى الأعظمى الأمجدى المجاهدى المرابطى العاملى العادلى البّاذلى الملك الظاهر چقماق بيك افاض اللّه تعالى عليه بره و احسانه و رفع فوق الفرقدين شانه .\r\nبعد حمد اللّه الذى تلألأ دلائل وجوده على و جنات الكائنات و شهد بوحدانيته رصف صفوف المكّونات يكرّم عباده بمواهب الحسنات و  هُوَ الَّذِي يَقْبَلُ التَّوْبَةَ عَنْ عِبادِهِ وَ يَعْفُوا عَنِ السَّيِّئاتِ  « 471 » و الصلاة على من اوتى بالمعجزات الباهرات و على آله و اصحابه النّجوم الزّاهرات ننهى اليكم فنون التحيات الزاكيات و التسليمات الوافيات عن فرط المودة و الأتحاد و كمال المحبة و الوداد .\r\n\r\n\r\n","description":"","footnote":"\r\n( 471 ) . سورة الشورى 25 .\r\n","page_name":" 591 ","page_number":601},
  {"content":"\r\n\r\nشعر\r\n قصة الشوق لا انفصام لها * فصمت ههنا لسان مقال « 472 » \r\nو قد انتصبت الرايات المنصورة الآيات و ارتفعت الأعلام المسعودة الأعلام لضبط ممالك العراق و استهوت طوائر الأشتياق و استدعت ضمائر الوفاق الى استعلام احوالكم و استخبار سعادة آمالكم ثم الذى تعلم به انّ بعض اوقات الحرمين الشريفين زادهما اللّه تعالى توقيرا و احتراما فى ممالكنا المحروسة و ما يحصل منه فى كل سنة يذهب به اليهما و قد تكاثر الأخبار و توافر الآثار انه لم يصل منه شىء كما ينبغى الى الفقراء المستحقين . بناء على ذلك ارسلناه اليكم المولى الأعظم الفاضل الكامل ، اسوة الحذاق ، كمال الملة و الدين عبد الرزاق ، بلغه اللّه تعالى اعلى مدارج الأستحقاق خلف قاضى حضرتنا و امامنا المقّرب بين يدينا و امامنا لتأمروا اهل الحرمين الشريفين ان يعيّنوا رجلا صالحا يعرفه هذا المولى المرسل و يجىء ذلك الرجل الصالح كل سنة و يذهب بالحاصل من الوقف المذكور و يوصل الى مصارف الوجوب و مظان الأستحقاق ممّن له حقّ فيه و ثبت له الخلّاق و ينبغى ان يكون على القاعدة المستّمره ابواب المكاتبات العالية مفتوحة و مسالك المراسلات مسلوكة و الباقى من الأحوال و الأقبال مفوّض الى تقرير المولى الأعظم المشار اليه بلّغكم اللّه الى اسنى المطالب و انجح المقاصد و المآرب و اصدرنا ذلك فى اواسط ذى القعدة الحرام لسنة خمسين و ثمانمايه  وَ الْحَمْدُ لِلَّهِ رَبِّ الْعالَمِينَ   وَ السَّلامُ عَلى مَنِ اتَّبَعَ الْهُدى  « 473 » رب اختم بالخير و العاقبة الحسنى .\r\nو سلطان عالى شان معز السلطنه و الدين ميرزا سلطان ابو سعيد گوركان كه شرح سلطنت و مدت دولت او خواهد آمد - ان شاء اللّه - حاوى اوراق را در هشتصد و\r\n\r\n\r\n","description":"","footnote":"\r\n( 472 ) . ديوان حافظ طبع خلخالى 156 .\r\n( 473 ) . سورة طه 47 - در يكى از نسخ در ميان سطور اخيره بياضى امرود نما دارد و گردش خطّ سرخ كشيده است . گويا مقام مهر را نشان داده .\r\n","page_name":" 592 ","page_number":602},
  {"content":"\r\n\r\nهفتاد طلبيده از نشان مصر و شرح احوال استفسار نمود و نشان را ديده محل مهر احتياط فرمود و فرمود كه نشان را فارسى كنند و صدر مرحمت نشان ، شرف جهان ، مولانا جمال الدين عبد الرحيم ( 474 ) نشان را پارسى كرده به عرض رسانيد و مضمون را به يوسون مناسب گذرانيد .\r\nو در اين ايام كه حضرت خاقان سعيد در رى بود فرمان جهان‌مطاع نفاذ يافت كه امراى عظام : امير مظفر الدين سلطان شاه برلاس و غياث الدين امير شيخ ابو الفضل كوكلتاش و امير نظام الدين احمد به‌طرف ميرزا سلطان محمد رفته او را دلالت نمايند تا به اردوى اعلى آيد و اگر تأخير و تعلّل ننمايد ، امرا عذر او را مسموع ندارند و شاهزاده را عنان گرفته به درگاه عالم‌پناه آرند و عنايت نامه در صحبت شاه محمود يساول پيشتر ارسال نمودند و امرا متعاقب عزيمت نمودند و بر ديگران سابق و بر همگنان فائق امير شيخ ابو الفضل متوجه شد . با شاهزاده ملاقات كرد و از روى اخلاص و نيكو بندگى سخنان سودمند و نصايح دلپسند به عرض رسانيد و به فنون لطايف شاهزاده را مايل گردانيد كه به بارگاه سلاطين‌پناه آمده عذر گذشته خواهد و تدارك تقصير نمايد و حضرت خاقان سعيد تا آخر ذى الحجه در منزل قشلاق « 475 » بود و گاهى از درد معده شكايت مىنمود . اما به هيچ‌وجه اثر ضعف در بشرهء ميمون و طلعت همايون واضح و لايح نبود .\r\n\r\nذكر واقعهء حضرت خاقان سعيد مغفور و رحلت از دار غفلت و غرور به جنت‌سراى بهجت و سرور\r\nمالك ممالك ابداع و انشا به منشور  يَفْعَلُ اللَّهُ ما يَشاءُ  طغراى كل شى ان مولانا جمال الدين عبد الرحيم صدر پسر مولانا جلال الدين لطف اللّه مذكور در حبيب السير ج 3 جزو 3 ص 197 .\r\n\r\n\r\n","description":"","footnote":"\r\n( 475 ) . نسخه : در منزل قشلاق رى اقامت فرمود و مزاج همايون بر نهج صحت و سلامت مستقيم بود ( به‌جاى در منزل قشلاق بود ) .\r\n","page_name":" 593 ","page_number":603},
  {"content":"\r\n\r\n هالِكٌ إِلَّا وَجْهَهُ  « 476 » بر ناصيهء هر آفريده خواهد كشيد و شربت مرّ المذاق فراق به موجب  كُلُّ نَفْسٍ ذائِقَةُ الْمَوْتِ  « 477 » از جام حمام به كام و ناكام مىبايد چشيد .\r\nطراوت بهار بقا و نسيم حيات‌بخش زندگانى به كسافت فنا و آسيب تندباد خزانى مقرون است و جام نشاط عمر گرامى به شراب تلخ ناكامى لباب مشحون .\r\nبيت\r\n خوش است عمر دريغا كه جاودانى نيست * بس اعتماد بر اين پنج روز فانى نيست \r\nهرچند كه واقف خبير از تحرير اين تقرير و هوشمند لبيب از تشبيب اين تسبيب داند كه حال چيست و مقصود از اين قصه كيست ، اما شرح احوال و بيان واقعه از روى اجمال آن است كه حضرت خاقان سعيد چون خاطر خطير و ضمير عالمگير از تدبير مهمّ ميرزا سلطان محمد جمع فرمود و صورت نصرت و ظفر در آينهء مقصود به خوبتر وجهى روى نمود چنانچه مجددا ممالك هفت كشور و اطراف بحر و بر در قبضهء اقتدار امراى كامكار قرار يافت و انوار مرحمت آن حضرت به‌سان آفتاب جهانتاب بر مشرق و مغرب عالم تافت و در بسيط بلاد بساط عدل و داد به نوعى انبساط داد كه همه‌كس چون آفتاب طشت پر زر از باختر به خاور مىبرد و از بيم تعرّض بىباكان ذره‌اى غم نمىخورد .\r\nبيت\r\n مىرود يك‌تنه از عدل تو خورشيد فلك * قاف تا قاف جهان طشت زرافشان بر سر \r\n\r\n\r\n","description":"","footnote":"\r\n( 476 ) . سورة القصص 88 .\r\n( 477 ) . آل عمران 185 .\r\n","page_name":" 594 ","page_number":604},
  {"content":"\r\n\r\n[ و اطراف جهان چنان معمور و آبادان كه جغد از بىجايگاهى همه‌جا شكايت مىنمود .\r\n چنان به دولت عدل تو شد جهان معمور * كه جغد در همه عالم نيافت ويرانى 
  ] « 478 » \r\nدر اين ولا ، نقصان عين الكمال نمود و سپهر بىمهر خدنگ بلا از كمان جفا گشود و آفتاب دولت كه از اوج جلال تافته بود ، روى به زوال آورد و اسباب سلطنت كه در غايت كمال ارتباط يافته ميل انتقال كرد .\r\nشعر\r\n اذا تمّ امردنا نقصه * توقع زوالا اذا قيل تمّ \r\nو شرح واقعهء جانسوز و بيان حادثهء غم‌اندوز آن است كه حضرت خاقان سعيد عازم قلعهء طبرك « 479 » شده احرام زيارت مقابر اكابر بست و صباح نوروز بر استر گردون پيكر نشست و چون توسن ايام آغاز بدلگامى كرده بود ، استر راهوار بر عادت روزگار راه سركشى پيش گرفت و به سبب اثر ضعف كه هنوز در مزاج همايون بود قوّت ماسكه به امساك و نگاه داشتن عنان چون دولت جهان وفا نمىنمود ، آن حضرت را از ركوب استر فلك نهاد ملالت روى داد . اختاچى تقدير كه مركبان آسمان و زمين منقاد و زبون زين تعيين اوست محفه پيش كشيد و آن حضرت در محفه درآمده اندك مسافتى قطع كرده درد معده كه معتاد بود قوى گشت و مرض صعب مستولى شد و حضرت غفران مآل به اداى شهادتين اشتغال نموده\r\n\r\n\r\n","description":"","footnote":"\r\n( 478 ) . [ اضافت يكى از نسخ 
  ] .\r\n( 479 ) . ر ك به ليسترينج ص 216 به بعد - در حبيب السير ( ج 3 جزء 3 ص 138 ) برين زيادتى دارد و گفته است كه صباح يك‌شنبه 25 ذى الحّجة سنهء 850 موافق اول روز نوروز پادشاه شراب مخلّصه آشاميده پاى در ركاب . . . آورده عزيمت زيارت مراقد مشايخ قلعهء طبرك نموده عنان يكران بدان طرف انعطاف داد .\r\n","page_name":" 595 ","page_number":605},
  {"content":"\r\n\r\nمراجعت فرمود و پيش از وصول به بارگاه جهان‌پناه شهباز عمر وديعت حيات بازداد و بلبل روح به گلشن رياض علوى فرستاد و روح پاك پادشاه هفت كشور به ذروهء نه فلك رسيد و از سراى سپنج و منزل عنا و رنج به حدايق قدس و بساتين انس خراميد .\r\nافاض اللّه عليه شآبيب الغفران .\r\nشعر\r\n قضى الحق بين النّاس حكما لحكمه * تنال بها الزّلفى و وصل مؤبد\r\n[ و لو كان انسان يدوم له البقا * تذكر حبيب اللّه ما مات احمد 
  ] « 480 » \r\nكجا شد آن شوكت سلطنت و جهاندارى و كى بود آن قوت دولت و كامكارى . فروغ طلعت آفتاب سيما مانع قضاى آسمانى نشد و شكوه افسر فلك‌فرسا دافع تقدير ربانى نگشت . جهان از هول اين واقعه حيران ماند و گردون از هيبت اين مصيبت سرگردان گشت و در تاريخ اين الم ، طفل گريان قلم صورت واقعه بر صفحهء ايام نگاشت و به خامهء گوهربار اين در آبدار در گوش روزگار يادگار گذاشت .\r\nقطعه\r\n پادشاه ربع‌مسكون خسرو صاحبقران * شاهرخ سلطان كه نامش ملك را آيين بود \r\n\r\n\r\n","description":"","footnote":"\r\n( 480 ) . به‌جاى اين بيت در يكى از نسخ :\r\n فلو كان فى الدنيا بقاء لساكن * لكان رسول اللّه فيها مخّلدا \r\n","page_name":" 596 ","page_number":606},
  {"content":"\r\n\r\n سال تاريخ وفات او به رى كردم حساب * گر حساب « ك ه » نبود « سنهء خمسين » بود « 481 » \r\nو اين واقعه صباح يك‌شنبه بيست و پنجم ذى حجه ، موافق اول روز فروردين‌ماه جلالى در رى وقوع يافت . *\r\nمصرع\r\n هفتاد و دو سال عمر آن حضرت بود \r\nپنجاه سال بر سرير سلطنت و مستقر خلافت آيين جهانگشايى و قوانين فرمانروايى به عالميان نمود . جهان را به عدل و داد و تعمير بلاد و توفير عباد معمور و آبادان فرمود . از سرحد چين تا نهايت مصر و روم و از اقصاى تركستان تا پايان هندوستان تابع فرمان او بودند و امثله و احكام همايون را امتثال و انقياد مىنمودند و معارك و مهالك كه به كرّات و مرّات در اطراف ولايات مرتّب و موصوص شد .\r\nهميشه آن حضرت بر وفق  وَ اللَّهُ يُؤَيِّدُ بِنَصْرِهِ مَنْ يَشاءُ  « 482 » به فتح و نصرت مؤيد و مخصوص گشت و در هيچ مصاف مقهور و مغلوب نشد و در هيچ معركه مكسور و منكوب نيامد و اوقات همايون و ساعات ميمون بعد از اداى مفروضات و قضاى مستحبّات به ضبط مهمات ملكى مصروف بود و زمام اهتمام به صوب مصالح دين و دولت انعطاف مىفرمود و پيوسته پيرامون مجلس عالى افاضل موالى و اماثل اهالى حاضر بودند و در فواصل اوقات و فواضل ساعات به مباحثهء علوم دينيه و مذاكرهء فنون يقينيّه و قراءت كتب تفسير و حديث و فقه و تواريخ اشتغال مىنمودند و آن حضرت در سفر و حضر ايام بيض و سرماهها الّا ما شاء اللّه روزه مىداشت و هر هفته شب دوشنبه و پنج‌شنبه و جمعه حافظان خوش الحان به تلاوت كلام ملك علام مشغول\r\n\r\n\r\n","description":"","footnote":"\r\n( 481 ) . [ سنهء خمسين از لحاظ عدد برابر است با 875 كه اگر ك و ه - 25 از آن كم شود سال 850 به دست مىآيد . ماده تاريخ مرگ او را « شمشير » هم گفته‌اند . 
  ]\r\n( 482 ) . سورة آل عمران 13 .\r\n","page_name":" 597 ","page_number":607},
  {"content":"\r\n\r\nبودند و چون بلبلان هزاردستان به حسن ادا و صد گونه نوا هوش از سر صاحبدلان مىربودند و مداومت آن حضرت بر نماز چاشت و اوابين لازم و دائم بود و از جميع ملاعب و ملاهى و محارم و مناهى اجتناب و احتراز مىنمود .\r\nالقصّه چون آن حضرت از دار محنت و غرور به جنت‌سراى سرور خراميد .\r\nآن‌روز تا شب از عامهء مردم نهان ماند و چون شب درآمد :\r\nبيت\r\n شب آمد چه شب اژدهاى سياه * فروبسته ظلمت پس‌وپيش شاه\r\nشبى سخت بىمهر و تاريك چهر * به تاريكى اندر كه ديده است مهر\r\nفروبسته لبها به مسمارها * ستاره گره بسته بر كارها \r\nو آن حضرت را هفت پسر بود . چنانچه در آخر جلد اول مفصّل است :\r\nميرزا الغ بيك گوركان ، ميرزا ابراهيم سلطان ، ميرزا بايسنغر ، ميرزا سيورغتمش ، ميرزا محمد جوكى ، جان اغلن ، باردى اين دو پسر ، در آن صغر به عالم ديگر رفتند و باقى اولاد امجاد صاحب درگاه و بارگاه و لشكر و سپاه و امرا و ديوان و حكم و فرمان شدند و چهار فرزند دولتمند ، هم در زمان آن حضرت به سراى آخرت رحلت نمودند و از ايشان فرزندان ماندند .\r\nاز ميرزا ابراهيم ، سلطان عبد اللّه در تخت فارس و از ميرزا بايسنغر : ميرزا علاء الدوله و ميرزا سلطان محمد و ميرزا ابو القاسم بابر و از ميرزا سيورغتمش : ميرزا سلطان مسعود و ميرزا قراچار و از ميرزا محمد جوكى : ميرزا محمد قاسم و ميرزا ابا بكر .\r\nو آن حضرت ولايات كه سيورغال شاهزادگان مرحوم بود همه را به فرزندان ايشان عنايت فرمود . چنانچه در زمانى كه صورت واقعه روى نمود ، از فرزندان صلبى غير ميرزا الغ بيك گوركان كسى ديگر در حيات نبود و دو دختر كه فرزندان ميرزا محمد سلطان : ميرزا يحيى و ميرزا محمد جهانگير در عقد ازدواج داشتند و دو حرم محترم : گوهرشاه آغا و آق‌سلطان آغا .\r\n\r\n","description":"","footnote":"","page_name":" 598 ","page_number":608},
  {"content":"\r\n\r\nو از آن حضرت خزاين و دفاين جواهر و لآلى و طلا و نقرهء مسكوكه و غير مسكوكه و خزانهء كتب و خزانهء جامه و فراشخانه و جيباخانه از جيبا و جوشن و زره و خود و باقى اسباب محاربه و مقاتله بسيار ماند و غانات « 483 » اسب و شتر و گوسفند و لشكرى بىعدّ و سپاهى بىحدّ و غلامان و كنيزكان فراوان بودند و متروكات آن حضرت به موجبى كه در دفاتر مثبت و محرز است و پيش محاسبان و اصحاب وقوف محقّق و مقرّر و در روز تحرير نقل از دفترخانهء همايون آورده ثبت نمود براين موجب است :\r\n\r\nتفصيل متروكات حضرت خاقان سعيد كه در روز واقعهء ضرورى موجود بود اين است\r\n[ در نسخ نانوشته مانده 
  ]\r\nو در روز واقعه ، از شاهزادگان ميرزا ابو القاسم بابر بهادر و ميرزا عبد اللطيف و ميرزا خليل سلطان فرزند ميرزا محمد جهانگير « 484 » كه نبيرهء دخترى آن حضرت بود در اردوى اعلى حاضر بودند و از عظماى امرا غير از امير پير لقمان برلاس كسى ديگر نبود . چه مجموع امرا جهت آوردن ميرزا سلطان محمد رفته بودند و مهد عليا گوهرشاد آغا كه بلقيس زمان و زبيدهء دوران بود ، نظر بر استرضاى فرزند سعادتمند ميرزا الغ بيك ، كسى پيش ميرزا عبد اللطيف فرستاد و پيغام داد كه حضرت خاقان سعيد از ميان رفت و ايل و الوس سرى و سرورى ندارند . ترا پايمردى مىبايد نمود و مردم را دستگيرى كرد . ميرزا عبد اللطيف ملتمس مبذول داشت . روز ديگر صباح صيحهء صبح محشر و فزع اكبر در عالم اصغر ظاهر شد و ندبه و نفير و نوحهء امير و وزير و صغير و كبير گوشوارهء كنگرهء ايوان كيوان گشت . چتر عقاب سيما را كه با شهباز فلك سر فرونياوردى پيرايهء زاغ ماتم‌زده دادند . تاج با ابتهاجش چون از سر\r\n\r\n\r\n","description":"","footnote":"\r\n( 483 ) . غانه بر وزن و معنى خانه ( انجمن آراى ناصرى ) .\r\n( 484 ) . در نسخ سفيد مانده .\r\n","page_name":" 599 ","page_number":609},
  {"content":"\r\n\r\nحسرت دور شده بود مانند خلخال خوبان در پا افكندند . مراكب جنائب را دنبال چون كاكل تركان مست بريدند و چون غاليه ايشان نيل مصيبت بر روى كشيدند .\r\nزينهايى كه به كواكب ثواقب جوزا و عقود عنقود ثريا مرصّع و ملمع بود واژگونه بر اسبان نهادند . ماهرويان چون شب پلاس كبود پوشيدند و روز آن بود و خورشيد عذاران چون سايه بر خاك نشستند و جاى آن داشت .\r\nميرزا عبد اللطيف از برانغار به پاى طوق آمد و اكثر لشكر پيش او جمع شدند و ميرزا ابو القاسم بابر با خواص ملازمان متوجه صوب خراسان گشت و ميرزا خليل سلطان ، به موافقت ميرزا ابو القاسم بابر ، عزيمت نمود و چون اردو بازار بر رهگذر واقع بود مردم ايشان دست به غارت برآورده بر سبيل دست‌انداز هركس چيزى ربودند و لشكر از حيّز ضبط و مهمات از مركز ربط بيرون رفت و از چپ و راست نفير عام برخاست . ميرزا عبد اللطيف گرد اردو برآمده چند كس را سياست نمود و آتش فتنه را كه اشتعال يافته بود تسكين داد و آن روز تا شب به ضبط و دارايى سپاه اشتغال داشت و صورت جهاندارى بر لوح انديشه مىنگاشت .\r\nروز سيم نعش مغفرت‌مآب را در محفّه نهاده عازم خراسان شدند و تير خروش و زارى از نشانهء مهر و هدف سپهر بگذشت . فتنهء خفته چون چشم نرگس ديده به شوخ‌چشمى بازگشاد و عدل معتدل مزاج سر ضعف و ناتوانى بر زانوى حسرت نهاد . اركان جهان متزلزل شد و اساس عالم مختل گشت .\r\nبيت\r\n او كوه حلم بود كه برخاست از جهان * بىكوه كى قرار پذيرد بناى خاك \r\nو ميرزا عبد اللطيف روز اول كه صورت واقعهء هايله روى نمود ، قاصدى به جانب سمرقند پيش ميرزا الغ بيك ارسال فرمود . و چون لشكرهاى جهان بىسروسامان يك دو منزل به‌طرف خراسان روان شدند ، جمعى مردم شرير فتنه‌انگيز به ميرزا عبد اللطيف رسانيدند كه مهد عليا گوهرشاد آغا به اتفاق ترخانيان\r\n\r\n","description":"","footnote":"","page_name":" 600 ","page_number":610},
  {"content":"\r\n\r\nقصد غدرى دارند و شاهزاده در اصل طبيعت متلون مزاج بود و محبت مهد عليا نسبت به ميرزا علاء الدّوله معلوم داشت ، به حكم من يسمع * يخلّ پرتو هرسخن كه از شاهراه السنه و افواه بر پيشگاه خاطر آگاه تابد و قوت سامعه علت مانعهء آن نيايد هر آينه در آينهء خاطر صورت تردّد روى نمايد و كلك انديشه نقش آن بر لوح ضمير به وجهى ديگر آرايد . بنابرآن ميرزا عبد اللطيف به غايت متوهم و متفكر شد و جمعى مفسد محل خباثت يافته او را بر آن داشتند كه مهد عليا و ترخانيان امير نظام الدين احمد را غارت عام كرده تمام مردم كه از ايشان متوهم بود بند فرمود و اين صورت سلخ ماه ذى حجه ميان خوار رى و سرخهء سمنان روى نمود و ميرزا عبد اللطيف ، بعد از فراغ خاطر ، به بلدهء سمنان فرمود و آن‌جا\r\nبيت\r\n ماه محرم به خير غرّهء غرا نمود * شاهد رعناى شهر زلف مطرا نمود \r\nو چون حضرت خاقان سعيد را ممالك جهان در تحت فرمان بود ، فرزندان گرامى در اطراف ممالك هرجا يكى نافذ فرمان مىبود . ميرزا الغ بيك بر سرير مملكت ماوراء النهر و تركستان در كمال استقلال تمكن داشت و مملكت روى زمين را ملك خود مىپنداشت و ميرزا علاء الدوله كه در دار السلطنهء هرات بود گنجهاى جهان تصرف نمود و دعوى انا و لا غيرى سمير ضمير او بود و ميرزا سلطان عبد اللّه در ملك فارس اساس سلطنت بنياد نهاد و ابواب عدل و داد بر جهانيان گشاد و ميرزا سلطان محمد اگرچه بىيراق و استعداد شده بود كسى ديگر در خاطر او خطور نمىنمود و ميرزا ابو القاسم بابر بر سلطنت عالم خود را مسلم مىدانست و در آن باب سعى و اهتمام نمود به آنچه توانست و ميرزا عبد اللطيف اردوى اعلى را سر كرده پرواى كسى نداشت و خيال استقلال بر لوح انديشه مىنگاشت و از اولاد و احفاد ميرزا سيورغتمش جمعى در ولايت كابل و غزنين و آن سرزمين بودند و به چوگان همت كوس سلطنت از ميدان همگنان مىربودند .\r\n\r\n","description":"","footnote":"","page_name":" 601 ","page_number":611},
  {"content":"\r\n\r\nاكنون قرار با قلم گوهرنثار آن است كه احوال شاهزادگان گرامى سال به سال به تفصيل و اجمال بازنمايد و هرچه بايد و شايد گفته‌ايد . ان شاء اللّه تعالى .\r\nمصرع\r\n از عنايات الهى چشم مىدارم مدد \r\n\r\n","description":"","footnote":"","page_name":" 602 ","page_number":612},
  {"content":"\r\n . \r\n","description":"","footnote":"","page_name":" 603 ","page_number":613},
  {"content":"\r\n . \r\n\r\n","description":"","footnote":"","page_name":" 604 ","page_number":614}
  ]