[
  {"content":"\r\n\r\nعبدالله بن سبأ\r\nو\r\nديگر افسانه هاى تاريخى\r\nجلد اول\r\nعلامهء محقق سيد مرتضى عسكرى ( قدس سره )\r\n\r\n","description":"","footnote":"","page_name":" 1 ","page_number":1},
  {"content":"\r\n\r\nعسكرى ، سيد مرتضى ، 1293 - 1428 ه‍ ق .\r\nعبدالله بن سبا و ديگر افسانه هاى تاريخى / سيد مرتضى عكسرى ؛ قم : انتشارات دانشكده اصول دين ، 1378 .\r\n3 ج در يك مجلد ( 879 ص ) .\r\nISBN 964 - 5841 - 62 - 3\r\nكتابنامه : ص . [ 867 
  ] - 876 ؛ همچنين به صورت زيرنويس\r\n1 . غلاة شيعه . 2 . عبدالله بن سبا - 40 ق . 3 . شيعه - تاريخ - تحقيق . 4 . حديث - نقد و تفسير . الف . دانشكدخ اصول الدين . ب . عنوان .\r\n55 ع 2 س / 8 / 241 BP\r\n538 / 297\r\n1387\r\nعبدالله بن سبا\r\nجلد 1 و 2 و 3\r\nمؤلف : مرحوم علامه سيدمرتضى عكسرى ( قدس سره )\r\nمترجمان : سيد احمد فهرى زنجانى - عطا محمد سردارنيا\r\nناشر : انتشارات دانشكده اصول الدين\r\nطرح و اجرا : مؤسسه علمى فرهنگى علامه عسكرى ( ره )\r\nنوبت چاپ : ششم / مرداد / 1387\r\nتيراژ : 5000 نسخه\r\nچاپ : نينوا\r\nشابك : 3 - 62 - 5841 - 964\r\nISBN 964 - 5841 - 62 - 3\r\nنشانى سايت دانشكده اصول الدين http : / / www . usolaldin . org\r\n\r\n","description":"","footnote":"","page_name":" 2 ","page_number":2},
  {"content":"\r\n\r\nبسم الله الرحمن الرحيم\r\nيا أهل الكتاب لم تلبسون الحق بالباطل\r\nو تكتمون الحق وأنتم تعلمون\r\nاى اهل كتاب چرا حق را به شكل باطل در مى آوريد\r\nو با علم حق را كتمان مى كنيد\r\n\r\n","description":"","footnote":"","page_name":" 3 ","page_number":3},
  {"content":"\r\n . \r\n","description":"","footnote":"","page_name":" 4 ","page_number":4},
  {"content":"\r\n . \r\n","description":"","footnote":"","page_name":" 5 ","page_number":5},
  {"content":"\r\n . \r\n","description":"","footnote":"","page_name":" 6 ","page_number":6},
  {"content":"\r\n . \r\n","description":"","footnote":"","page_name":" 7 ","page_number":7},
  {"content":"\r\n\r\n\r\n[ جلد اول 
  ]\r\n\r\nمقدّمهء ناشر\r\nبسم اللّه الحمن الرحيم\r\nتوجّه به منابع هر كتابى در اعتماد به آن كتاب ، امرى لازم و اجتناب‌ناپذير است و نمىتوان چشم بسته ، هر نقلى را از هر مؤلّفى پذيرفت و گرنه هر كس خواهد توانست هر مطلبى را به هر كسى نسبت دهد . ليكن متأسّفانه برخى از نويسندگان از اين اصل ضرورى به دليل تعصّبات مذهبى چشم‌پوشى كرده و با استناد به برخى از كتاب‌هاى تاريخى ، مطالبى را در مورد شيعه و چگونگى پيدايش تشيع نگاشته‌اند كه هيچ اساس و ريشهء درستى ندارد ؛ زيرا كتاب‌هاى مزبور - كه در رأس آنها مىتوان از تاريخ طبرى نام برد - اين نادرستىها و كژىها را از منابع موهومى كه ساخته و پرداخته كسى چون سيف بن عمر دروغ‌پرداز است ، اخذ كرده‌اند .\r\nسيف بن عمر مورّخى فرومايه است كه سازندهء افسانهء عبدالله بن سبا و چندين افسانهء ديگر تشيّع است . در افسانه ابن سبا آمده است كه در اواخر خلافت عثمان گروه‌هايى مخفيانه در همه‌جا پراكنده شده و مردم را به كنار نهادن عثمان و توليت ديگران دعوت مىكردند . از اين فرقه‌ها برخى به نفع على ( ع ) تبليغات مىكردند كه از مشهورترين سركردگان آنها عبدالله بن سبا يكى از يهوديان يمى بود كه به ظاهر اسلام آورده بود و در همه‌جا مىگفت كه پيغمبر اسلام ( ص ) را نيز مانند عيسى بن مريم ، رجعتى است و همچنان كه هر پيغمبرى وصى داشت ، وصى محمّد ( ص ) ، على ( ع ) است . و عثمان حق اين وصى را غصب كرده است ، پس بايد قيام كرد و حق را به اهلش بازگرداند . وى از برجسته‌ترين كسانى شمرده شده كه مردم را عليه عثمان شورانيده است ، و مسبّب اصلى در برپايى فتنهء جمل ، وى و همراهانش ( سبائيان ) دانسته شده‌اند .\r\nبه عقيدهء احمد امين نويسندهء مصرى متعصّب معاصر ، شيعيان عقيده به دجعت و امامت را از عبدالله بن سبا آموخته‌اند و عقيدهء ايشان به عصمت ائمّه ( ع ) و غيبت مهدى موعود نيز از اينجا تراوش نموده است .\r\n\r\n","description":"","footnote":"","page_name":" 8 ","page_number":8},
  {"content":"\r\n\r\nدر اين كتاب مرحوم علامه عسكرى ( قدس سره ) پىگير اين داستان و چندين داستان ديگر كه در كتاب‌هاى تاريخ اهل سنّت آمده است ، شده و اثبات نموده‌اند كه سرچشمهء همهء آنها فقط سيف بن عمر است .\r\nسيف تقريباً در تمامى منابع اهل سنّت ، ضعيف و دروغ‌پرداز معرفى شده ايت و معلوم نيست چرا با اين وصف ، داستان‌هاى بىپايهء وى ، مورد توجّه برخى از دانشمندان اهل سنّت واقع شده است .\r\nوى نويسندهء دو كتاب الفتوح الكبير والردة و الجمل و مسير عائشة و على ( ع ) است كه دومى به تعبير مرحوم علامه عسكرى ( قدس سره ) فقط به قصد دفاع از بنى اميه نوشته شده است . روايات سيف تقريباً در تمام منابع دست اول اهل سنت به عنوان منبعى مهم نقل شده است . طبرى روايت‌هاى سيف را در خلال حوادث سال‌هاى 11 - 37 هجرى قمرى نقل كرده است ، و عده كثيرى چون ابن اثير در الكامل فى التاريخ و ابن كثير در البداية و النهاية به نقل از وى به ذكر برخى از اين روايات پرداخته‌اند .\r\nبنابراين طبيعى است كه افسانه‌هاى ساخته شده توسط سيف جزو مسلّمات تاريخ شمرده شده و مرحوم علامه عسكرى ( قدس سره ) ، بيم آن داشتند كه با انتشار نقد ايشان ، احساسات برخى از مسلمانان تحريك شود و به همين جهت چاپ و انتشار اين كتاب براى هفت سال به تأخير افتاد ، تا آنكه با انتشار پاره‌اى از نقدهاى مشابه توسط برخى از اهل تحقيق ، آن مرحوم تصميم به نشر كتاب گرفته و براى اولين بار متن اصلى آن كه به زبان عربى است به سال 1335 شمسى در نجف اشرف به چاپ رسيد و بعدها نيز توسط حجت الاسلام والمسلمين آقاى حاج سيد احمد فهرى زنجانى به فارسى ترجمه شده و مؤلّف نيز با افزودن مطالبى ديگر به اصل كتاب و پاره‌اى از تغييرات ، اين ترجمه را به صورت كتابى مستقل و جديد به بازار فكر و انديشه تقديم داشتند .\r\nو اكنون كه اين اثر گرانبها براى تجديد چاپ آماده مىشود ، جهان اسلام در فقدان آن دانشمند فرزانه ، سوگوار است .\r\nاميد است كه اين كتاب شريف همچنان مورد استفاده اهل تحقيق واقع شده و براى پويندگان راه حقيقت ، چراغى تابناك به سوى حقايق نورانى اسلام باشد .\r\nناشر\r\n\r\n","description":"","footnote":"","page_name":" 9 ","page_number":9},
  {"content":"\r\n\r\n\r\nنامه‌ها و پيشگفتارها\r\n* ارزش علمى كتاب عبدالله بن سبا\r\n* نظريهء دانشمند عاليقدر شيعه شيخ جواد مغنيه\r\n* پاسخ به مجله دانشگاه الازهر مصر\r\n* سير مباحث\r\n* پيدايش اين سلسله مباحث\r\n* مقدّمه ترجمه فارسى\r\n\r\n","description":"","footnote":"","page_name":" 10 ","page_number":10},
  {"content":"\r\n\r\n\r\nارزش علمى كتاب عبدالله بن سبأ\r\nنامه‌اى از ميان نامه‌ها : از دكتر حامد حنفى داود استاد\r\nدانشكدهء زبان در قاهره\r\nكتاب عبدالله بن سبا كه اخيراً براى بار دوم در مصر به طبع رسيده اثر عميقى در كشورهاى پيرو تسنّن ، بجاى گذارده و مورد توجه دانشمندان و اساتيد دانشگاه‌هاى مصر به‌خصوص دانشگاه الازهر قرار گرفته است و در دانشگاه مصر ، نفوذ فوق‌العاده‌اى نموده است . مؤلّف از طرف طبقات مختلف دانشمندان ، نامه‌هايى مبنى بر اعجاب و پسند نامى كشور مصر و داراى تأليفات تحقيقى ارزشمندى است .\r\nچون اين نامه نمونه‌اى از انصاف در قضاوت ، و سمبلى از شكستن مرز تعصّب و لجاج است ، اقدام به ترجمه و نشر آن مىنماييم : « 1 »\r\n\r\n\r\n","description":"","footnote":"\r\n( 1 ) . نقل از نشريّهء سالانهء مكتب تشيّع ج 4 ، ص 302 .\r\n","page_name":" 11 ","page_number":11},
  {"content":"\r\n\r\n\r\nمتن نامهء دكتر حامد\r\nتاريخ اسلام ، سيزدهمين قرن زندگى خود را به پايان رسانيد . در طول اين سيزده قرن گروهى از دانشمندان ما ( منظور دانشمندان اهل سنّت است ) ، هر چه توانستند ، بر ضد شيعه سخن گفتند و حقايق را با هوس خويش درآميختند . اين روش ناپسند ، شكاف عميقى بين فِرَق اسلامى ايجاد كرد و بدين جهت ، گوهر افكار بزرگان تشيع ناچيز شمرده شد و از همين رهگذر جهان علم بسى خسارت ديد .\r\nعلم از افكار دانشمندان شيعه بىبهره ماند ؛ زيرا دشمنان دامن بى آلايش و پاك شيعيان را آلوده نماياند ، و ايشان را گروهى خرافى معرفى كردند . آرى ما مىتوانستيم از چشمهء خوشگوار علم شيعه جرعه‌ها بنوشيم و از سرمايهء اين مذهب شريف بهره‌ها ببريم ؛ ولى افسوس كه دانشمندان گذشتهء ما تعصب را كنار نگذاشتند و خرد را بر هوس مقدم نداشتند ! اى كاش سر به فرمان عقل مىنهادند و بازيچهء احساسات نمىشدند . هركس كه بدون تعصب به تحقيق در مباحث فقهى همت مىگمارد و فقه مذاهب چهارگانه را مورد بررسى قرار مىدهد ، ناچار است از خرمن فقه شيعه نيز توشه‌اى برگيرد و بدون ترديد هنگامىكه فقه اهل سنت را بررسى مىكند ، بايد فقه شيعه را نيز مطالعه نمايد و از آن آگاه گردد .\r\nتا كى خواب و تا چند غفلت ؟ ! مگر امام جعفر صادق ، « 1 » پرچمدار فقه شيعه ، استاد دو امام سنّى مذهب نيست ؟ اين دو خود اقرار دارند كه در اين مكتب زانو زده‌اند .\r\nابو حنيفه نعمان بن ثابت « 2 » مىگويد : « لو لا السنتان لهلك النعمان » . [ ترجمه : اگر آن دو سالى كه در مجلس درس حضرت صادق ( ع ) حاضر مىشدم نبود محققاً هلاك مىگشتم و از دين منحرف مىشدم 
  ] .\r\nو مقصودش همان دو سالى است كه از چشمهء شيرين و خوشگوار علم حضرت صادق كف مىگرفته است .\r\n\r\n\r\n","description":"","footnote":"\r\n( 1 ) . در گذشته به سال 148 ه - . ق .\r\n( 2 ) . در گذشته به سال 150 ه - . ق .\r\n","page_name":" 12 ","page_number":12},
  {"content":"\r\n\r\nو اين اباعبدالله ، مالك بن انس « 1 » است كه با كمال صراحت اعتراف مىكند : « ما رأيت أفقه من جعفر بن محمّد » [ من كسى را دانشمندتر از جعفر بن محمّد نديدم 
  ] . « 2 » با نهايت تأسف ، گروهى كه از دور در بارهء علم از چيزهايى شنيده بودند ، خويشتن را عالمى دانا قلمداد كرده ، با قلمِ خود بنيان تحقيق را شكستند و حق را در راه هوسِ خود فدا كردند . در نتيجه ، درهاى گلستان علم به روى آنان بسته شد و از فروغ معرفت ، بىبهره ماندند . ضمن آن كه با اين روش نكوهيده آتش فتنه را دامن زدند و روز به روز بر اختلاف مسلمين افزودند .\r\nبا كمال تأسّف استاد ما « احمد امين » « 3 » نيز از اين افراد بود ، افرادى كه از پرتو لطيف معرفت فروغى نگرفتند و پشت حجاب‌هاى ظلمت بر سر بردند ، پرتوى كه طليعهء دل‌نوازش از خورشيد تشيع برخاست و شب تيرهء جهل را روشن و درخشنده نمود و تمدن عظيم اسلامى را ايجاد كرد ، در صورتى كه از ديگران هنوز خبرى نبود .\r\nتاريخ ، اين روش زشت را ننگ بزرگى بر دامن احمد امين و ساير استادان دانشگاه كه مانند او در وادى تعصب كور كورانه قدم برداشتند ، نگاشت . اين راه و رسم دانشمندان محقّق نيست كه در جاى بمانند و زنجير جمود را از پاى فكر برنگيرند و بيهوده تعصّب ورزند و چشم بسته از مذهبى پيروى كنند .\r\nدر ميان اشتباهات و لغزش‌هاى فراوانى كه از فكر و قلم اينها سر زده و آنها را در خود گيج و گنگ نموده است ، شايد بشود از همين داستان ياد كرد .\r\nاينها خود مطالبى را به دروغ به شيعه نسبت داده ، لكّه‌هايى را به دامن آنها چسبانده‌اند - كه ما بعضى از آنها را در تأليفات خود ذكر نموده‌ايم « 4 » - و گمان كرده‌اند كه همهء خرافات و مجعولاتى كه در تاريخ اسلامى موجود است ، از بافته‌هاى علماى شيعه است و آنها را كه ساختهء سوءظن خود آنها بود ، حربه‌اى نموده شيعه را مورد طعن و عيب قرار دادند .\r\n\r\n\r\n","description":"","footnote":"\r\n( 1 ) . در گذشته به سال 179 ه - . ق .\r\n( 2 ) . ما رأيت افقه من جعفر بن محمد .\r\n( 3 ) . رجوع شود به شمارهء هفتم از فصل « پيدايش افسانه و راويان آن » از سخن احمد امين در آنجا آشكار مىگردد كه دشمنى و كينهء شيعه ، وى را سبب شده است بر نوشتن آنچه نوشته است .\r\n( 4 ) . به مقدّمهء كتاب « مع احمد امين » تأليف دكتر حامد حفنى داود رجوع شود .\r\n","page_name":" 13 ","page_number":13},
  {"content":"\r\n\r\nمحقق جليل « آقاى مرتضى عسكرى » در كتاب خود « عبدالله بن سبا » با دلايل كافى ، كاملًا اثبات مىفرمايند كه « عبدالله بن سبا » فقط موجودى خيالى و پندارى بوده است .\r\nحكايت‌هايى كه تاريخ نويسان مىگويند و براساس آن‌ها او را مروّج « 1 » مذهب شيعه قلمداد مىنمايند ، مشتى دروغ بيش نيست . مورّخان اين بافته‌ها را براى آن ترتيب دادند تا دام فريب و نيرنگى بگسترند و هرچه مىخواهند بر شيعيان بتازند و بيهوده بر آنان افترا زنند .\r\nدانشمند معاصر ، آقاى مرتضى عسكرى ، در اين كتاب ، با فكر دورانديش خويش در درياى تاريخ فرو رفته ، كتاب‌هاى زيادى را از نظر گذرانده ، و پس از كاوش و كوشش بسيار كفى پرگهر به ساحل آورده‌اند .\r\nايشان در اثبات حقايق مورد بحث ، كوتاه‌ترين راه را پيموده ، هنگام بحث با مخالفان شيعه ، گفتار خود آنان را سند قرار داده و از همين راه سخنانشان را ابطال مىنمايند .\r\nاز طليعهء تاريخ اسلام ، تا همين نزديكىها ، احاديث « سيف بن عمر » مورّخين را به خود مشغول داشته ، مورد اعتماد عموم آن‌ها بوده است . در بارهء اين احاديث تحقيقات ارزنده و گران‌بهايى در اين كتاب انجام گرفته ، به طورى كه خوانندگان به سادگى و آسانى آنها را درك خواهند نمود .\r\nحكمت خداوند چنين است كه مردانى محقّق ، قلم به دست گيرند و حقايق را بىپرده بيان نمايند . و در اين راه ، از سرزنش و ملامت ديگران انديشه نكنند و پروا نداشته باشند . مؤلف محترم ، اولين طليعهء ، اين صبح مىباشند ، كه با تحقيقات عميق خود ، توانسته دانشمندان محقق پيرو تسنّن را مجبور سازند تا در كتاب تاريخ طبرى ( تاريخ الامم و الملوك ) تجديد نظر كنند ؛ ايشان را مجبور ساخته تا در آن كتاب و ساير كتب اساسى تاريخ ، دوباره به دقّت بنگرند و زشت را از زيبا جدا سازند ، همان حوادث تاريخى كه چنان به درستى آنها معتقد بودند كه آنها را مانند وحى منزل از تغيير و تبديل دور مىدانستند !\r\n\r\n\r\n","description":"","footnote":"\r\n( 1 ) . مورخان غرض ورزى كرده او را سازندهء مذهب تشيّع قلمداد نموده‌اند .\r\n","page_name":" 14 ","page_number":14},
  {"content":"\r\n\r\nمؤلّف محترم با كمك شواهد بسيار ، پردهء ابهام از چهرهء آن وقايع تاريخى فروانداخت و حقايق را با بهترين روش براى طالبين آشكار فرمود . تا آنجا كه بعضى از اين حقايق بسيار هولناك و حيرت‌انگيز جلوه مىكند ، زيرا با عادت يك عمر ، و ميراث اعتقاد چندين قرن مخالفت دارد ، ولى پيروى حق تا هر پايه كه دشوار آيد ، لازم و واجب است : « الحق أحق أن يتبع »\r\nبراى آن‌كه مطالب فوق براى شما آشكار گردد ، چاره‌اى نيست جز آنكه اين كتاب را مطالعه كنيد ، و حوادث مورد اختلاف تاريخ را مانند لشكريان اسامه ، و وفات پيامبر اكرم ( ص ) و داستان سقيفه كه مؤلّف به ديدهء انتقاد و تحليل بدانها نگريسته ، به دقّت از نظر بگذرانيد .\r\nهنگامى كه رسول خدا ( ص ) شربت شيرين مرگ را مىنوشيد ، عدّه‌اى از لشكريان اسامه بر خلاف دستور به مدينه بازگشتند ، و به اميد رياست و خلافت ، از جهاد سر باز زدند . مؤلّف اين عدّه را به ما معرّفى مىكند .\r\nدر آن هنگام كه حضرت رسول ( ص ) در بستر مرگ آرميده بود ، فرمان به نگارش وصيّت خود دادند . عدّه‌اى از عملى شدن اين فرمان جلوگيرى كردند و آن را هذيان شمردند - گويا گمان كردند پيغمبر ( ص ) نيز هذيان مىگويد ! - زيرا مىترسيدند كه حضرتش در اين وصيّت از خلافت على ( ع ) خبر دهد و در اين لحظه نيز او را وصى خود معرفى فرمايد .\r\nمؤلّف چگونگى و حقيقت اين حوادث را نيز آشكار مىسازد :\r\nمقصود عمر از انكار وفات حضرت رسول چه بود ؟ چرا افرادى را كه مىگفتند پيغمبر فوت شده ، تهديد به قتل مىكرد ؟ ! هنگامى كه امام على ( ع ) و پسر عموهاى حضرت رسول ( ص ) و عباس عموى پيغمبر با كمك گروهى از اصحاب سالخورده و پير مشغول غسل دادن بدن نازنين پيغمبر بودند ، به چه منظور عمر و ابوعبيده با عجله و شتاب تمام ، خود را به اجتماع سقيفه رسانيدند و از مردم براى ابوبكر بيعت گرفتند ؟ !\r\nآرى اگر اندكى صبر مىكردند تا بدن رسول خدا ( ص ) در خاك بيارامد و على ( ع ) هم\r\n\r\n","description":"","footnote":"","page_name":" 15 ","page_number":15},
  {"content":"\r\n\r\nدر آن اجتماع حضور يابد ، هماى خلافت ديگر جز على را نمىشناخت و بنىهاشم جز او را به‌عنوان امام مسلمين نمىپذيرفتند .\r\nمؤلّف در سه مبحث فوق ، درست را از نادرست ، و زشت را از زيبا جداكرده ، تا به اين حقايق مسلّم رسيده و در سايهء تحقيق او ، درهاى نيرنگ و تزوير به روى فريب‌كاران بسته شده است .\r\nساير مباحث كتاب مانند سه مبحث فوق همچنان با دقّت ، حقايق را آشكار مىكند ؛ به‌طورى كه در آيندهء بسيار نزديك ، تحوّلات عميقى را در تاريخ اسلام ايجاد خواهد كرد . من دوست دارم ، پيش از آنكه اين مقاله اتمام پذيرد ، به سه سؤال زير پاسخ گويم :\r\n1 - آيا صحابى بزرگوار پيغمبر اشتباه مىكند و به لغزش دچار مىشود ؟\r\n2 - آيا مىتوان در كار و كردار او با ديدهء انتقاد نگريست ؟\r\n3 - آيا مىتوان صحابى بزرگوار رسول اكرم ( ص ) را منافق يا كافر قلمداد نمود ؟\r\nدر مورد سؤال اول و دوم جواب مثبت مىدهم ، ولى درمورد سؤال سوم جواب منفى است ؛ نه از آن جهت كه تعصّب ورزم و بر خلاف اساس علم سخنى بگويم ، بلكه دليلى دارم كه عقل نيز آن را مىپذيرد و منطق تصديقش مىكند ، زيرا كفر و نفاق به دل و قلب بستگى دارد ، و كسى را جز خدا به آن سراچه راهى نيست و هرگز پاى تجربهء علمى بدانجا نمىرسد . تنها خداست كه سرّ ضمير را مىداند و به پنهانىها كاملًا عالم و آگاه مىباشد . « 1 » روش فوق ، همان روش جديدى است كه در ساير تأليفاتم كاملًا آشكار و هويداست .\r\nبسيار خرسندم كه - به نام دانش - نهايت احترام و شگفتى خود را نسبت به اين كتاب بزرگ و مؤلّف عالىقدرش ، استاد علامهء محقّق آقاى مرتضى عسكرى ، اظهار دارم . همچنان كه خوش‌وقتم كه از آقاى مرتضى رضوى كشميرى كه اين كتاب را در كمال ظرافت و زيبايى منتشر كرده‌اند ، تشكّر كنم . او با ايفاى اين وظيفه ، خدمت بزرگى به عالم اسلام تقديم نموده ، با انجام اين مسئوليّت ، بزرگ‌ترين اثر را براى زنده كردن حقايق\r\n\r\n\r\n","description":"","footnote":"\r\n( 1 ) . دكتر حامد اين نامه را با توجه به نيمهء چاپى كتاب در مصر نوشته است .\r\n","page_name":" 16 ","page_number":16},
  {"content":"\r\n\r\nتاريخى اسلام از خود باقى گذاشت .\r\nقاهره ، اول جمادى الاولى 1381 ه - . . ق . 12 اكتبر 1961 م\r\nدكتر حامد حنفى داوود\r\n\r\n","description":"","footnote":"","page_name":" 17 ","page_number":17},
  {"content":"\r\n\r\n\r\nنظريهء دانشمند عاليقدر شيعه شيخ محمّد جوار مغنيه\r\nپس از آنكه نظر دانشمندان سنّى مذهب را از نامه آقاى\r\nدكتر حامد دريافتيم ، اكنون شايسته است نظر\r\nدانشمندان شيعه را دربارهء كتاب از مقالهء مروّج مذهب\r\nتشيّع در لبنان ، فلامهء نابغه آقاى شيخ محمّد جواد مغنيهء\r\nجبل عاملى نيز بنگريم .\r\nتأليفات نفيس و ارزندهء معظم له در خدمت اسلام و\r\nمذهب تشيع مانند : « تفسير قرآن كريم » ،\r\n« معالم الفلسفة الاسلامية » ، « الشّيعة و الحاكمون » . « اصول\r\nالاثبات فى الفقه الجعفرى » و ده‌ها تأليف ديگر فكر\r\nمتين و مقام شامخ علمى حضرتش را آشكار مىسازد .\r\nنامهء زير ترجمهء مقالّ ايشان ، در مجلهء « العرفان » « 1 »\r\nمىباشد .\r\nهمه چيز دنيا دچار دگرگونى و تحوّل گشت ، جز نگاشتن در بارهء مذهب شيعه . . . براى هر آغازى پايانى است ، جز تهمت و افترا بر شيعه . . . براى هر حكمى دليل و علّتى است جز احكامى كه عليه شيعه است . . . چرا ؟ آيا شيعيان آشوب طلب و فتنه جويند و\r\n\r\n\r\n","description":"","footnote":"\r\n( 1 ) . شمارهء سوم سال 1381 ه - . ق صفحهء 230 .\r\n","page_name":" 18 ","page_number":18},
  {"content":"\r\n\r\nمىخواهند آرامش و آسايش را از مردم بگيرند ؟\r\nپاسخ اين پرسش اين است :\r\nمردى به نام سيف بن عمر تميمى « 1 » دو كتاب از خود به جاى گذاشت . نخستين كتاب او ، كتاب « الفتوح و الرّدة » و دومين كتاب « الجمل و مسير عائشة و على » است و آن دو را به آنچه در ذيل آمده است آميخت :\r\n1 . آفريدن حوادث و اتّفاقاتى كه حقيقت و پايه‌اى نداشت .\r\n2 . تحريف و تغيير دادن وقايع ثابت شده و دگرگون ساختن آنها به طورى كه مثبت را منفى و منفى را مثبت جلوه‌گر ساخت .\r\nاين مرد لجام گسيخته و دروغ پرداز ، يارانى ( اصحابى ) موهوم براى رسول خدا ( ص ) تراشيد و آنان را سعير ، هزهاز ، أط ، حميضة و . . . نام نهاد .\r\nوى مردانى در زمرهء تابعين و غير تابعين آفريد و احاديث ساختگى خود را از زبان آنان نقل كرد .\r\nاز جملهء اينان ، قهرمانى است كه شخصيّت او را آفريد و نامش را از خود ساخت و داستان‌هايى به وجود آورد و آن‌ها را به وى نسبت داد . . . اين قهرمان افسانه‌اى « عبدالله بن سبأ » است . تمام كسانى كه به شيعه نسبت‌هاى ناروا داده‌اند و در بارهء آنان به علّت جهل ، يا نفاق و افترا سخن گفته‌اند ، بر وى اعتماد كرده و در گفته‌هاى خود از او الهام گرفته‌اند .\r\nپس از سيف ، گروهى از مورّخان ، دو كتاب پر از فريب او را مدرك قرار دادند و بىهيچ گونه تأمّل و تدبّر ، انديشه‌هاى سيف دروغ پرداز و نيرنگ باز را نقل كردند و آن پندارهاى شوم ، مورد استفادهء ايشان قرار گرفت .\r\nطبرى اولين فردى بود كه به دام فريب سيف افتاد ، و سپس ابن اثير و ابن عساكر و ابن كثير و ديگران به وسيلهء روايت كردن از طبرى كوركورانه در اين پرتگاه فرو غلطيدند .\r\nبه اين ترتيب ساخته‌هاى سيف دروغ پرداز غير مستقيم با كتاب‌ها و منابع تاريخى در آميخت ، امّا ريشه و اصل ، همان دو كتاب « الفتوح » و « الجمل » بود .\r\n\r\n\r\n","description":"","footnote":"\r\n( 1 ) . در گذشته قرن دوم هجرى .\r\n","page_name":" 19 ","page_number":19},
  {"content":"\r\n\r\nكتاب « عبدالله بن سبأ » نوشتهء علامه « سيّد مرتضى عسكرى » حقايق فوق را با دلايل صحيح آشكار مىسازد و با روشن‌بينى خاصّى خواننده را به سر منزل حقيقت مىرساند .\r\nوى در تأليف اين كتاب نهايت دقّت را مبذول فرمودند و منتهاى سعى معظم له بر اين بوده كه جز حق و حقيقت ، برصفحهء كاغذ چيزى نگاشته نشود . خوانندگان هر قدر متفكّر و دانشمند باشند نمىتوانند نتيجه‌هايى را كه مؤلّف به دست آورده است منكر شوند ، و يا در آن‌ها شك و ترديد روا دارند ؛ زيرا پايهء بسيارى از مباحث دقيق اين كتاب ، قضاياى بديهى مىباشد و كسى را ياراى انكار بديهيات نيست .\r\nمن بارها با افراد مختلف بحث كرده‌ام و به اشكال و اعتراض آنان پاسخ گفته‌ام ؛ ولى در اين گفت و شنود از سخنان شيخ مفيد و سيّد مرتضى و علامهء حلّى قدمى فراتر نگدارده‌ام و تنها ابتكار من اين بود كه روش فرمايشات اين مردان بزرگ را تغيير مىدادم و براى شنونده آشكارتر بيان مىكردم ، زيرا اشكال تازه‌اى نبود كه من جواب تازه‌ترى بگويم ، همان بوده كه پيشينيان پرسيده و پاسخ آن را شنيده بودند ، اينان نيز چون گذشتگان ايراد مىگيرند ، ناچار همان جواب را مىشنوند . من گفتار علماى سلف را تكرار مىكردم ، زيرا مىگفتم اين معترضين بىخبر از گفته‌هاى علما خرده مىگيرند ، لذا لازم است با سخنان ايشان آشنا گردند .\r\nآرى من به پيروى از علماى تشيّع ، به وجود « عبدالله بن سبا » معترف بودم ، ولى رفتارش را سبك و ننگين دانسته و گفتارش را انكار مىكردم .\r\nعلامهء عاليقدر آقاى سيّد مرتضى عسكرى اين بنا را از اساس ويران كرده‌اند و با تحقيقات عميق خود اثبات فرموده‌اند كه « عبدالله بن سبأ » افسانه‌اى بيش نيست ! اين است حقيقتى كه در اين كتاب بىپرده جلوه مىكند ، و هرگاه بگويم كه اين تنها كتاب عربى است كه تاريخ را بر پايهء دانش بررسى كرده است و در آن غور نموده ، مبالغه نكرده‌ام . و نيز گزاف نگفته‌ام هرگاه بگويم كه مؤلّف دانشمند به دين و دانش ، و به خصوص به شيعيان و تشيّع ، خدمتى چنان بزرگ كرده است كه هيچ كارى را در اين دوره كه افترا و بهتان بستن به شيعيان و تشيّع در آن فزونى گرفته است ، با آن برابر نتوان بود . وى خدمتى درخشان به اسلام و مسلمانان كرده است ، چون در را به روى\r\n\r\n","description":"","footnote":"","page_name":" 20 ","page_number":20},
  {"content":"\r\n\r\nكهنه‌فروشان و كسانى كه مىخواهند بين مسلمانان رخنه كرده ، يگانگى آنان را بر هم زنند و آن‌ها را ناتوان سازند ، بسته است .\r\nما سخت‌ترين عذاب‌ها و بدترين ناراحتى و سختىها را از فرمان‌روايان تحمّل كرديم تا يگانگى اسلام را حفظ كرده ، از دشمنى دورى جوييم ، لكن آنان بيش از پيش در دروغ‌پردازىهاى خود تشويق شدند . . . و اوّلين و آخرين سند آنان افسانهء « ابن سبا » و خرافات « ابن السّوداء » بود كه « سيف » ، اين افسانه‌سازى كه هيچ مسئوليّتى در مقابل خداوند و وجدان براى خود قائل نبود ، از پيش خود ، آنها را آفريد . اما امروز و پس از نوشتن كتاب « عبدالله بن سبا » ، اين جيره‌خواران فرصت‌طلب چه خواهند گفت . . . ؟ !\r\nدر پايان متذكّر مىشويم كه لازم است اين كتاب با عالىترين اسلوب و بهترين كاغذ تجديد چاپ گردد ، و در تمام شهرهاى اسلامى به نصف قيمت تمام شده به‌فروش رسد تا عموم مسلمانان آن را خريدارى كرده از مطالب عالىاش استفاده برند .\r\nسزاوار است دانشمندان و مراجع عالىقدر در نجف اشرف بذل توجّه فرمايند و مبلغى از حقوق شرعى را براى منظور فوق اختصاص دهند ، يا نيكوكاران را براى اقدام به اين عمل خداپسندانه راهنمايى نمايند .\r\nمن پيشنهاد مىكنم دستور مؤكّد و امر لازم صادر فرمايند تا اين كتاب به چند زبان مختلف ترجمه شود « 1 » و به بهاى نازل در دسترس جهانيان قرار گيرد ، البته با چنين اقدامى عالىترين خدمات را به دين مبين انجام داده‌اند ، به طورى كه ساير خدمات در مقابل آن ناچيز خواهد بود .\r\nلبنان - شيخ محمد جواد مغنيه\r\n\r\n\r\n","description":"","footnote":"\r\n( 1 ) . اين كتاب تاكنون به زبان‌هاى عربى و اردو و تركى و انگليسى ترجمه و منتشر شده است .\r\n","page_name":" 21 ","page_number":21},
  {"content":"\r\n\r\n\r\nپاسخ به مجلهء دانشگاه الازهر مصر\r\nدو مقاله از مجلهء « جامع الازهر » مصر دربارهء « عبدالله بن سبا » ، نوشته شده است « 1 » مهم‌ترين مطلبى كه در آنها به چشم مىخورد اين است كه مىگويند :\r\nامّا اصحاب رسول خدا ( ص ) و اختلافات ايشان را با يكديگر كه چهارده قرن از آن گذشته و همگى به سوى پروردگار خودرفته‌اند كنار بگذاريم . . . « 2 » آنچه در پاسخ از اين گفتار مىگوييم آن است كه :\r\nاوّلًا : ما در انديشهء بررسى روايت‌هاى سيف بوده‌ايم و نقل‌هاى او در هر موضوعى كه بوده ، به ناچار ما نيز به بحث و بررسى دربارهء آن موضوع پرداخته‌ايم و چون در كتاب « عبدالله بن سبا » روايت‌هاى سيف دربارهء افسانهء عبدالله و اختلافات ياران پيامبر ( ص ) صحبت شده ، لذا ما ناچار شديم در هر مورد بحث را ادامه داده و پيرامون آن گزارش‌ها تحليل و بررسى كنيم ، چنان كه در كتاب « خمسون و مئة صحابى مختلق » روايت‌هاى سيف پيرامون فتوحات صحابه و جنگ‌هاى صدر اسلام را مورد بررسى قرار داديم .\r\nبررسى روايت‌هاى سيف ما را وادار كرده در بحث‌هايى وارد شويم كه بسيارى از\r\n\r\n\r\n","description":"","footnote":"\r\n( 1 ) . مقاله اول نقدى است بر كتاب در چاپ اولش كه در نجف چاپ شد ، ص 1150 - 1151 از جلد 33 باب الكتب از ج 10 ، سال 1380 ه - . مقاله دوم نقد بر چاپ مصر است ص 760 - 761 از جلد 32 ج 6 ، سال 1381 ه - .\r\n( 2 ) . اين جمله در آخر مقاله اوّل آمده است و بقيّهء مطالب همه‌اش دربارهء شرح و تفصيل همين جمله است .\r\n","page_name":" 22 ","page_number":22},
  {"content":"\r\n\r\nدانشمندان به پرده‌پوشى و اخفاء آن همّت گماشته‌اند و بدين سبب بحث و گفتگو دربارهء آنها ، ناراحت و اندوه‌گين‌شان كرده است . البته ما نيز همچون آنان ، از وقوع آن پديده‌ها و رويدادها خشنود نيستيم و بازگو كردن و انديشيدن دربارهء آنها غم و اندوه ما را برمىانگيزد ، لكن چه بايد كرد كه خداوند ياران پيامبر ( ص ) را مَلَك و فرشته نيافريده كه از غرايز بشرى و انسانى خالى باشند ، بلكه آنها همچون ديگر افراد انسان در غريزه‌هاى بشرى شريك و سهيم ، و در درجات ايمان و پايدارى در اسلام متفاوت مىباشند تا آنجا كه رسول خدا ( ص ) بر برخى از ايشان حدّ جارى ساخته ( تازيانه زده است ) و دربارهء برخى ديگر « آيات إفك » نازل شده كه در آنها از ايشان نكوهش شده كه نسبت ناروا به زن پيامبر ( ص ) داده‌اند ، و دربارهء بعضى ديگر نيز آيات نفاق فرود آمده است .\r\nبا تمام اينها نمىدانيم كه چگونه جايز است ياران پيامبر ( ص ) را با اين اختلافات و دگرگونىهايشان ، رها كنيم در صورتى كه آنها واسطهء ما در فراگيرى احكام و عقايد اسلامى از رسول خدا ( ص ) مىباشند . و آيا بزرگداشت و احترام ياران پيامبر ( ص ) به خاطر درك محضر رسول خدا ( ص ) ، مانع از بحث و گفتگو و سبب بسته شدن دروازهء دانش به نام ديندارى نمىشود ؟ چنان كه دسته‌اى از مسلمانان هستند كه قرن‌هاى متمادى درب اجتهاد را بر روى خود بستند ، و لذا در پژوهش و دانش نيز بر روى آنها بسته شده است .\r\nبارپروردگارا ! ما اين مطلب را نپذيرفته و آن را امضا نمىكنيم و در راه بحث و بررسى اسلام ، به نام دين و براى اسلام و عمل به آن ، قدم برمىداريم .\r\nثانياً : اى كاش مىدانستيم كه غيرت و همّتى كه دانشمندان قديم و جديد بر بزرگداشت و احترام ياران پيامبر ( ص ) از خود نشان مىدهند ، آيا شامل حال همهء اصحاب پيامبر ( ص ) مىشود ، هم دارا و هم نادار ، هم اشراف‌منش و هم زاهدپيشه ؟ و آيا اين كار فقط براى آن است كه ايشان درك محضر پيامبر ( ص ) را نموده‌اند ؟ يا آن كه فقط ويژهء زورمندان و ثروتمندان و آنان كه به حكومت رسيده‌اند مىباشد و اين احترام آگاهانه يا ناخودآگاه فقط به خاطر جاه و جلال به حكومت رسيده‌ها و وابستگان ايشان است .\r\nآنچه كه براى پژوهشگر تيزبين و نكته‌سنج به دست مىآيد مطلب دوم است ، زيرا هرگاه به تاريخ طبرى در رويدادهاى سال 30 ه - . بنگريد ، مىبينيد چنين نوشته است :\r\n\r\n","description":"","footnote":"","page_name":" 23 ","page_number":23},
  {"content":"\r\n\r\nدر اين سال ، كه سال 30 ه - . بوده ، آنچه ميان ابوذر و معاويه اتفاق افتاد ، و در نهايت به تبعيد ابوذر از شام به مدينه انجاميد ، در اين باره اخبار بسيارى روايت كرده‌اند كه من از نقل آنها خوشم نمىآيد ، ولى كسانى كه خواسته‌اند براى معاويه در اين كار عذرى بياورند ، در اين باره داستانى نقل كرده‌اند كه آن را « سرّى » براى من نوشته و مىگويد : شعيب آن را از سيف روايت كرده كه . . .\r\nسپس طبرى باقى روايت سيف را كه دربارهء داستان ابوذر و معاويه نقل كرده در تاريخ خود ثبت مىكند .\r\nاگر در اين باره به تاريخ ابن اثير رجوع كنيم ، مىبينيم كه مىگويد :\r\nدر اين سال ( 30 ه - . ) بود كه داستان ابوذر و بيرون كردن معاويه او را از شام به مدينه اتفاق افتاد ، دربارهء علّت اين رفتار مطالب بسيارى نوشته‌اند از جمله آن كه : معاويه به او ناسزا گفت و وى را تهديد به قتل نموده ، از شام تا مدينه او را بر شترى بىكجاوه و محمل سوار كرد ، و تبعيد او از مدينه به حالت ناگوار و زننده‌اى كه نقل آن شايسته نيست صورت گرفت . . .\r\nمن نقل آن را خوش ندارم ، امّا آن كسانى كه عذر براى اين كارها آورده‌اند چنين گفته‌اند . . .\r\nبنابراين طبرى در اينجا ، با آن كه ، بسيارى از روايت‌هايى كه رويدادهاى ما بين معاويه و ابوذر را بيان مىكند نياورده و از آنها خوشش نمىآمده در عين حال به كلّى از آوردن همهء روايت‌ها صرف نظر نكرده ، بلكه از ميان همهء آنها ، روايت سيف را برگزيده كه دستاويز عذرخواهان از جانب معاويه بوده و توجيه‌كنندگان كار او آن را روايت كرده‌اند با اين كه در اين روايت بغايت به صحابى بزرگوار پيامبر ( ص ) ( ابوذر ) اهانت شده است و بر دين‌دارى او طعنه زده و او را بىعقل و خرفت نشان داده ، تهمت‌هاى ناروا بر او زده‌اند .\r\nزيرا در اين اخبار حق به جانب معاويه داده شده و عذرش را موجه دانسته‌اند . و اين چنين است كه پيشواى تاريخ‌نويسان ، شخصيّت و احترام صحابى تهيدست رسول خدا ( ص ) را در راه نگه‌دارى حرمت معاويهء ، فرمانده و ثروتمند قربانى مىكند و ناديده\r\n\r\n","description":"","footnote":"","page_name":" 24 ","page_number":24},
  {"content":"\r\n\r\nمىگيرد ، همين كار را بن اثير ، ابن كثير ، ابن خلدون « 1 » و ديگران نيز انجام داده‌اند و تا زمان ما اين كار ادامه پيدا كرده و اساساً بدين سبب است كه تاريخ طبرى رواج پيدا كرده است و اسمش بيش از ديگران برده مىشود و به همين سبب احاديث سيف كه متّهم به بىدينى است اين چنين انتشار يافته و از اين راه مشهور گشته است .\r\nبنابراين ، اين گونه دانشمندان ، فقط بر نگهبانى حريم صحابى به حكومت رسيده و زورمند همّت گماشته و افرادى همچون « معاوية بن ابى سفيان » را بدان جهت كه داراى قدرتى بوده گرامى مىدارند با اين كه رسول خدا ( ص ) او و پدرش را جزء  « الْمُؤَلَّفَةِ قُلُوبُهُمْ »  دانسته « 2 » و او را مورد نفرين قرار داده و فرموده است « خداوند شكمش را سير نكند » « 3 » .\r\nو همچنين افرادى همچون « عبدالله بن سعد بن ابى سرح » « 4 » كه ابتدا مسلمان شد و جزء نويسندگان پيامبر ( ص ) در آمد و بعد از مدّتى مرتد شد و به آن حضرت و بر قرآن تهمت زد . پيغمبر اكرم ( ص ) در روز فتح مكّه خون او را مباح نمود ، چنين شخصى را با اين خصوصيّات به خاطر اين كه فرماندار مصر بوده ، نامش را در تاريخ برده و از او احترام نموده‌اند .\r\nو يا همچون وليد ، برادر خليفه عثمان كه در بارهء او آيهء نبأ نازل شده است :\r\n يا أَيُّهَا الَّذِينَ آمَنُوا إِنْ جاءَكُمْ فاسِقٌ بِنَبَإٍ فَتَبَيَّنُوا أَنْ تُصِيبُوا قَوْماً بِجَهالَةٍ فَتُصْبِحُوا عَلى ما فَعَلْتُمْ نادِمِينَ  « 5 » به خاطر اينكه فرماندار كوفه بوده مورد احترام قرار گرفته است .\r\nو يا شخص ديگرى همچون « مروان حكم » « 6 » كه رسول خدا ( ص ) او را به همراه پدرش به\r\n\r\n\r\n","description":"","footnote":"\r\n( 1 ) . به فصل « پيدايش افسانه » در اين كتاب مراجعه كنيد .\r\n( 2 ) . تمام سيره نويسان بر اين مطلب اجماع كرده‌اند كه بعد از فتح حنين ، رسول خدا ( ص ) معاويه و پدرش را جزء  « الْمُؤَلَّفَةِ قُلُوبُهُمْ »  دانسته است و از اين بابت به آنها چيزى داده است . ( مؤلّفة قلوبهم كفّارى هستند كه هم‌مرز با مسلمين هستند و يا جنگجويان غير مسلمانى هستند در صف مسلمين به نفع مسلمين كار مىكنند ، ولى ايمان ندادند و از بابت زكات به آنها داده مىشود و يكى از مصارف زكات است . مترجم )\r\n( 3 ) . به صحيح مسلم باب « كسانى كه پيغمبر آنها را لعن كرده است » مراجعه كنيد .\r\n( 4 ) . شرح حال او در آينده خواهد آمد .\r\n( 5 ) . اگر فاسق خبرى آورد ، دربارهء آن تحقيق كنيد تا مردم را از روى نادانى مورد حمله خود قرار دهيد و آنگاه پشيمان گرديد . ( با مردم از روى نادانى رو در رو قرار گيريد و از كردهء خود پشيمان شويد ) . ( سورهء حجرات ، آيهء 6 )\r\n( 6 ) . مراجعه كنيد : به شرح حال او و سايرين در فصل پيدايش « افسانهء سبئيه » و فصل‌هاى بعدى از اين كتاب .\r\n","page_name":" 25 ","page_number":25},
  {"content":"\r\n\r\nطائف تبعيد كرد ، از آنجا كه بعدها يكى از حكم‌رانان مىشود مورد بزرگداشت قرار مىگيرد و اسمش به بزرگى در تاريخ ثبت مىگردد .\r\nافرادى همچون اينان از بزرگان قريش و از خاندان حكومت و فرمان‌روايان و اميران لازم است احترام‌شان محفوظ باشد و نگهبان حريم شخصيّت آنها باشيم ، لكن شخصيّت‌هايى همچون « ابوذر غفّارى » صحابى پارسا و تهيدست و يا « عمّار ياسر » صحابى پرهيزكار و خداترس فرزند كنيز به نام « سميّه » و يا صحابى نيكوكارى همچون « عبد الرّحمن بن عديس بلوى » كه جزء اصحاب بيعت شجره بودند كه در شأن آنها اين آيه نازل شده است :\r\n لَقَدْ رَضِيَ اللَّهُ عَنِ الْمُؤْمِنِينَ إِذْ يُبايِعُونَكَ تَحْتَ الشَّجَرَةِ فَعَلِمَ ما فِي قُلُوبِهِمْ فَأَنْزَلَ السَّكِينَةَ عَلَيْهِمْ وَ أَثابَهُمْ فَتْحاً قَرِيباً  « 1 » .\r\nو يا افرادى ديگر از صحابهء رسول خدا ( ص ) همچون « زيد و صعصعه » فرزندان « صوحان عبدى » و ده‌ها نفر ديگر از نيكوكاران صحابه و تابعين كه رياستى نداشتند و جزء اميران قريش نبودند ، همهء اين بزرگان را بگذاريم مورد طعن قرار دهند و يك نفر يهودى را از صنعاء يمن بيافرينند و اينان را گرد آن مرد خيالى و اختراعى جمع كرده و سبئيه را از اين افراد به وجود آورند كه با صاحبان قدرت و اميران بر سر امارت و حكومت به نزاع بپردازند و . . . .\r\nروايت‌هاى جعلى سيف بدين سبب رواج مىيابد و دربارهء آن هيچ‌گونه بررسى و تحقيقى صورت نمىگيرد .\r\nاين‌گونه داستان‌ها و افسانه‌ها كه پديدآورندگانش به خاطر دفاع از حريم قدرت‌مندان و كوبيدن مخالفان آنها را ساخته‌اند ، منتشر گشته و با گذشت زمان رواج پيدا كرده ، تا آنجا كه بخشى از حقايق و مسلمات تاريخ گشته است كه جاى هيچ‌گونه شك و ترديدى در آن نيست و دانشمندانى نگهدارى آنها را جزء دستورات دينى مىدانند .\r\nو اين در حالى است كه آنچه اينان نام دين بر آن نهاده‌اند چيزى جز نگهبانى از حريم\r\n\r\n\r\n","description":"","footnote":"\r\n( 1 ) . خداوند از مؤمنين در آن لحظه كه با تو در زير درخت بيعت مىكردند ، خشنود شد آنجه كه در دل داشتند خدا مىداند خداوند اطمينان و آرامش بر دل‌هايشان فرستاد و پيروزى نزديكى را نصيب آنها گرداند . ( سورهء فتح ، آيهء 18 ) .\r\n","page_name":" 26 ","page_number":26},
  {"content":"\r\n\r\nبه حكومت رسيده‌ها و پيوستگان ايشان نيست .\r\nامّاآن عدّه از صحابه و تابعين كه به ناچار از حكومت و قدرت به دور مانده و تضعيف شده‌اند ، مورد توجّه اين دانشمندان نيستند ، زيرا از صاحبان زور و زر پيروى نكرده و با ايشان سازگار نبوده‌اند .\r\nدر اينجا بار ديگر خدا را شاهد مىگيرم كه آنچه مرا به مطالعه و تحقيق در زندگى صحابهء پيامبر ( ص ) وامىدارد اين است كه از آغاز كودكى نسبت به شناخت اسلام ، زندگى رسول خدا ( ص ) و يارانش علاقه‌مند بودم و بيشتر عمرم را در اين راه گذراندم ، آنگاه نتيجهء تحقيقاتم را به خاطر آسان ساختن راه و حركت به سوى شناسايى رويدادهاى آن دوران ، منتشر ساختم و بدان اميد نشسته‌ام كه پژوهشگران اين كار را دنبال كنند و اين بررسىها را محكم‌تر و دقيق‌تر سازند ؛ من به خوانندگان اين كتاب اطمينان مىدهم كه در دوستى و وفاداريم نسبت به ياران پيامبر ( ص ) ، كمتر از كسانى كه تظاهر مىكنند نيستم ، مگر آن عدّه از صحابه كه از نظر تاريخ نفاق و دورويى آنها در برابر اسلام ثابت شده باشد ، و باز با اين تفاوت كه من بين بزرگداشت و پرستش آنان ، فرق مىگذارم و مىبينم كه اين دانشمندان ، بزرگداشت صحابه را تا سرحدّ تقديس و ستايش پيش برده و برخى از آنان - پناه بر خدا - ناخودآگاه ، پيشينيان شايسته را پرستش مىكنند . از خدا مىخواهم كه خداوند ما ، آنان و تمام مسلمانان را از اين اشتباه نگه دارد .\r\nبرخى از اينان چنين مىپندارند كه هر كسى پيامبر ( ص ) را ديده و به هنگام ملاقات ولو يك لحظه مسلمان باشد « 1 » وى جزء صحابه است و صحابى به عقيدهء آنها همچون فرشته است كه در طبيعت او تمايلات بد از بين رفته ، و لذا غير از اين را بشنوند ناراحت مىشوند و چندان خوش‌شان نمىآيد و به‌خاطر اين طرز تفكّر به دردسرهاى زيادى افتاده‌اند كه فعلًا جاى بحث از آنها نيست .\r\nدر پايان اميدوارم باريك‌بينان و نكته‌سنجان اين جمله را كه در مقدّمهء چاپ اوّل نوشته‌ام بخوانند :\r\n\r\n\r\n","description":"","footnote":"\r\n( 1 ) . رجوع شود به كتاب الاصابة ( ج 1 ، ص 10 ) الفصل الاول فى تعريف الصحابى .\r\n","page_name":" 27 ","page_number":27},
  {"content":"\r\n\r\n« شايسته است كسانى كه به تاريخ نوشته شده ، همچون پير زنان كه نسبت به خرافات و ياوه‌هاى خود تعصب دارند اين كتاب را نخوانند » .\r\nنقدها و نكته‌سنجىهاى ديگرى هم شده كه دربارهء اسم كتاب است كه چرا نام كتاب را « عبدالله بن سبا » گذاشته‌ايد در حالى كه گفتار دربارهء افسانه‌هاى ديگر بيش از سخن دربارهء عبدالله بن سبا است .\r\nاين سؤال و پرسش را در مقدّمهء چاپ اوّل پاسخ داده‌ايم و علاوه بر آن در پشت جلد تمام چاپ‌ها تصريح شده كه كتاب دربارهء داستان عبدالله بن سبا و داستان‌هاى ديگر است و در مقدّمه چاپ اوّل گفته‌ايم كه :\r\n« خوانندهء كتاب به زودى خواهد ديد كه كتاب فقط دربارهء عبدالله بن سبا و داستان‌هاى او نيست ، بلكه دامنهء بحث گسترده‌تر از آن است . . . » .\r\nو نمىدانيم كه چگونه اين مطلب بر انتقادكنندگان پوشيده مانده است .\r\nدر ضمن ، انتقاد عالمانه و پرسش‌هاى دكتر احسان عباس دانشمند معاصر مصرى همراه با جوابش را در آخر كتاب آورده‌ام .\r\nو ما توفيقى الا بالله عليه توكلت و اليه انيب .\r\nنوشتن اين گفتار را در ساعت هشت بعد از ظهر روز عيد قربان ذىالحجهء سال 1387 ه - . در زير چادرهاى منى تمام كردم ، خداوند امثال اين عيدها را براى مسلمين تكرار كند در حالى كه آنان براى رسيدن به خشنودى خدا با اجراى احكام قرآن كوشاتر باشند تا خدا وضع آنان را تغيير دهد .\r\n إِنَّ اللَّهَ لا يُغَيِّرُ ما بِقَوْمٍ حَتَّى يُغَيِّرُوا ما بِأَنْفُسِهِمْ  « 1 »\r\nصدق الله العلى العظيم\r\nسيّد مرتضى عسكرى\r\n\r\n\r\n","description":"","footnote":"\r\n( 1 ) . سورهء رعد ، آيهء 11 .\r\n","page_name":" 28 ","page_number":28},
  {"content":"\r\n\r\n\r\nسير مباحث\r\nمقدّمهء چاپ دوم\r\nاز مؤلّف عالىقدر\r\nدر طىّ بررسىها و مطالعاتى كه دربارهء حديث و تاريخ اسلام انجام داده‌ام حاصل و نتيجهء آنها را در چهار بخش دسته‌بندى نموده‌ام و تصميم دارم تا در هر بخش ، نتايج تحقيقات خود را به‌طور مستقل منتشر نمايم ، اين چهار بخش عبارتند از :\r\nاوّل : بررسى دربارهء سه مؤثّر اساسى در حديث و تاريخ :\r\nالف - اثر ستايش نيكان تا حدّ پرستش !\r\nب - اثر حكومت‌هاى وقت بر حديث و تاريخ !\r\nج - اثر تعصّب مذهبى بر حديث و تاريخ !\r\nدر اين بحث به تحريف و تبديلى كه در اثر سه مؤثّر نام برده ، در حديث و تاريخ روى داده ، رسيدگى شده است ولى تاكنون توفيق نشر آن را پيدا نكرده‌ام .\r\nدوم : احاديث امّ المؤمنين عايشه :\r\nاين بحث به دو قسمت تقسيم شده : قسمت اوّل زندگانى عايشه كه اصل عربى آن در 314 صفحه به سال 1380 ه - . در تهران منتشر شده ، و قسمت دوم آن در تجزيه و تحليل\r\n\r\n","description":"","footnote":"","page_name":" 29 ","page_number":29},
  {"content":"\r\n\r\nاحاديث امّ المؤمنين مىباشد كه تاكنون به چاپ نرسيده است .\r\nسوّم : احاديث صحابه :\r\nدر اين قسمت روايت‌هاى بعضى صحابه را كه مهم‌تر از همهء آنها احاديث ابو هريره بود جمع‌آورى نمودم و قصد انتشار آنها را داشتم ولى هنگامى كه كتاب آية الله فقيد « سيّد عبد الحسين شرف الدّين ( رحمه الله ) » به نام ابو هريره را ملاحظه نمودم ، آن كتاب را كافى و وافى يافتم ، و از چاپ آن خوددارى كردم .\r\nچهارم : احاديث سيف :\r\nدر اين قسمت از تحقيق به بررسى روايات سيف بن عمير ، كه در آنها وقايع تاريخى سال‌هاى 11 - 37 هجرى را نقل مىكند پرداخته‌ام .\r\nسيف ، نخست از سقيفه ، سپس از جنگ‌هاى با مرتدين ، و به دنبال آن ، از فتوحات مسلمانان در دوران خلفاى ثلاثه گفتگو كرده ، و در پايان از شورش شهرستان‌هاى اسلامى عليه حكومت عثمان و بنى اميّه تا قتل عثمان ، و بيعت با اميرالمؤمنين ( ع ) و جنگ جمل سخن گفته است ، و براى رفع زشت‌كارىهاى بنى اميّه در اين وقايع ، افسانهء عبدالله بن سبا و سبائيان را ساخته تا همهء آن وقايع را به نفع ايشان و ساير اشراف قريش خاتمه دهد .\r\nدر اين بخش از تحقيق چند نمونه از افسانه‌هاى وى را به همان ترتيب تاريخى جمع‌آورى كرده ، به نام « احاديث سيف » مهيّاى چاپ نموده بودم . مرحوم شيخ راضى آل ياسين ( رحمه الله ) بر آن اطّلاع يافت و گفت : چون سيف بن عمير ناشناس است لذا عنوان « احاديث سيف » جلب نظر نمىكند و از آن جهت كه بزرگ‌ترين افسانه‌هاى سيف افسانهء عبدالله بن سبا و سبائيان مىباشد ، پس بهتر است كه اين كتاب « عبدالله بن سبا » ناميده شود . بنابراين نام آن كتاب را « عبدالله بن سبا » تغيير دادم و آن را براى چاپ عرضه كردم .\r\nدر حين چاپ ، دريافتم كه بسيارى از قهرمانان افسانه‌هاى سيف ، به عنوان جزء صحابهء پغمبر ( ص ) شناخته شده‌اند و لذا آخر جلد اول از آن كتاب به اين مطلب اشاره نمودم و پس از آن درپى تحقيق اين قسمت به كتاب‌هايى كه از احوال صحابهء پيغمبر ( ص ) بحث مىنمايند و امروزه در دسترس مىباشد مراجعه كرده و درنتيجه كتابى جداگانه به نام « صد و پنجاه\r\n\r\n","description":"","footnote":"","page_name":" 30 ","page_number":30},
  {"content":"\r\n\r\nصحابهء ساختگى » تأليف نموده و آمادهء چاپ كردم پس بحث دربارهء احاديث سيف در سه بخش انجام شد :\r\n1 - عبدالله بن سبا و چند افسانهء ديگر .\r\n2 - عبدالله بن سلا و افسانهء سبائيان .\r\n3 - صد و پنجاه صحابهء ساختگى .\r\nدر بخش اوّل پانزده دسته از روايت‌هاى سيف ، به ترتيب سال‌هاى وقوف آنها ، از زمان حيات پيغمبر ( ص ) تا خلافت عثمان مورد بررسى قرار گرفته و اين قسمت كه جلد اوّل از كتاب « عبدالله بن سبا » و شامل دو مبحث يعنى : 1 - لشكر اسامه 2 - سقيفه و بيعت ابوبكر ، است ، به قلم حضرت حجة الاسلام آقاى حاج سيّد احمد زنجانى فهرى ترجمه و در تهران براى اوّلين بار به چاپ رسيد ، و پس از آن معظم له قسمت دوم آن كتاب را نيز ترجمه نمودند ، مطالب اين بخش به شرح ذيل است :\r\n3 - ارتداد در اسلام .\r\n4 - داستان مالك بن نويره .\r\n5 - داستان علاء حضرمى .\r\n6 - سرزمين حوأب و سگ‌هايش .\r\n7 - اصلاح نژاد زياد .\r\n8 - داستان زنا كردن مغيرة بن شعبه .\r\n9 - مىگسارى ابو محجن .\r\n10 - ايّام سيف .\r\n11 - شورى و بيعت عثمان .\r\n12 - داستان قماذبان و فرزند هرمزان .\r\n13 - بازىگرى سيف در سال‌هاى تاريخ .\r\n14 - شهرهاى خيالى سيف .\r\n15 - خاتمه .\r\nاين قسمت نيز پس از مطابقت با اصل عربى كتاب ، و اضافه نمودن قسمت‌هاى مهمّى\r\n\r\n","description":"","footnote":"","page_name":" 31 ","page_number":31},
  {"content":"\r\n\r\nبه آن كه از جملهء آنها رسيدگى به سند روايات و مشخّص‌تر نمودن راويان ساختگى بود تقديم چاپ گرديد . از خداوند مسألت مىنمايم توفيق چاپ جزء دوم اين كتاب و كتاب « صد و پنجاه صحابهء ساختگى » را عنايت فرمايد .\r\nتهران ، جمعه ، 14 / 4 / 86 ه - . ق .\r\nسيّد مرتصى عسكرى\r\n\r\n","description":"","footnote":"","page_name":" 32 ","page_number":32},
  {"content":"\r\n\r\n\r\nپيدايش اين سلسله مباحث\r\nمقدّمهء چاپ اوّل\r\nاز مؤلّف\r\nدر سال 1369 هجرى عمرى موضوعاتى را در حديث و تاريخ انتخاب كرده ، و در بارهء آن‌ها تحقيق و مطالعه مىكردم . در خلال مراجعاتم ، به منابع و مدارك ، در صحّت پاره‌اى از روايات كه در قديمىترين ، مشهورترين و معتبرترين كتب روايى و تاريخى وجود داشت شك كردم . سپس رواياتى را كه چنين شك و ترديدى در من ايجاد كرده بود جمع آورى نموده آن‌ها را با روايات ديگر تطبيق كردم ، اين مقايسه ، مرا به حقيقتى رهنمون شد كه گرد فراموشى بر چهره‌اش نشسته ، لابه‌لاى صفحات تاريخ گم شده و دستخ‌وش امواج حوادث گشته بود .\r\nچون تعداد قابل توجّهى از اين گونه روايات جمع‌آورى شد و شايستگى اين را پيدا كرد كه كتاب مستقلّى بشود ، از نظراخلاقى بر خود واجب شمردم كه پرده از رخسار اين حقيقت ناشناخته بردارم .\r\nسپس آن يادداشت‌ها را به فصولى تقسيم نموده ، آن‌را « احاديث سيف » ناميدم ، تا آن‌كه فقيد جهان دين و دانش ، شيخ راضى آل ياسين مؤلّف كتاب « صلح الحسن ( ع ) » طاب ثراه\r\n\r\n","description":"","footnote":"","page_name":" 33 ","page_number":33},
  {"content":"\r\n\r\nبر آن مجموعه آگاهى يافت و مرا به تعقيب اين بحث تشويق نموده ، اظهار نظر فرمود كه نام اين كتاب را « عبدالله بن سبأ » بگذارم ، من نيز نظر ايشان را پذيرفتم .\r\nيادداشتهاى مزبور تقريباً هفت سال به همان حال باقى ماند و به جز معدودى از برادران دانشمندم ، كسى را بر آن‌ها اطّلاعى نبود . در اين مدّت آنچه مرا از نشر اين روايات باز مىداشت آن بود كه مىترسيدم احساسات برخى از مسلمانان تحريك شود ، زيرا در اين يادداشتها بحث بر محور وقايعى دور مىزد كه از هنگام وفات رسول خدا تا سال 37 ه - . ق . اتفاق افتاده بود ، و تاريخى كه براى اين چند سال نوشته شده بود ، از نظر عامهء مردم ، يك امر مسلهءم و واقعى جلوه‌گر شده بود ، به طورى كه از نظر آنان به هيچ وجه امكان نداشت مناقشه‌اى در آن صورت گيرد . عامهء مردم چنين مىپندارند كه آن نوشته‌هاى تاريخى ، مجموعه‌اى از عقايد دينى است كه بايد بازماندگان ، بدون هيچ‌گونه شك و ترديدى آن را فرا بگيرند .\r\nاين بحث ، بسيارى از پايه‌هاى اساسى تاريخ را كه استادان تاريخ با توجّه به آن‌ها ، مبانى خود را بنا نهاده و خلل ناپذيرش مىپنداشتند ، ويران مىسازد ! و نادرستى بسيارى از داستان‌هاى تاريخى اسلامى و ضعيف بودن بسيارى از مدارك و منابع مورد اعتماد را نشان مىدهد ! « 1 » چه ، خوانندهء اين كتاب ملاحظه خواهد كرد كه بحث به « عبدالله بن سبأ » و افسانه‌هايش منحصر نبوده ، بلكه دامنه‌اش بسيار وسيع‌تر و عميق‌تر از اين است .\r\nبه اين دليل و دلايل ديگر ، مرا از نشر اين كتاب هراسى به دل افتاده بود ، تا آن‌گاه كه پاره‌اى از اين موضوعات را كه من از نشر آن هراس‌ناك بودم در نوشتهء دو نفر از دانشمندان عالىقدر كه بحث‌ها و بررسىهاى تاريخى دارند ملاحظه نمودم و لذا به نشر اين بحث‌ها اقدام مىنمايم .\r\nلازم به يادآورى است كه در اين ابحاث ، استناد من به قديمىترين مصادر تاريخى است و از اشخاصى كه پس از سال پانصد هجرى زنده بوده‌اند ، چيزى نقل نكرده‌ام ، مگر\r\n\r\n\r\n","description":"","footnote":"\r\n( 1 ) . پس شايسته است كسى كه مانند پيرزال ، به خرافات تاريخ‌هايى كه نوشته شده است ايمان و عقيده دارد اين كتاب را نخواند .\r\n","page_name":" 34 ","page_number":34},
  {"content":"\r\n\r\nآنچه را كه ريشه و اصلش از آن زمان نزد متقدّمين بوده است و فقط شرح و بيانش را نزد آن‌هايى كه بعد آمده‌اند يافته باشم .\r\nو لله الحمد و منه التوفيق .\r\nبغداد 15 رمضان 1375 ه - . ق .\r\nمرتضى عسكرى\r\n\r\n","description":"","footnote":"","page_name":" 35 ","page_number":35},
  {"content":"\r\n\r\n\r\nمقدّمهء ترجمهء فارسى\r\nبسم الله و له الحمد و الصلاة على خاتم النّبيين محمّد و آله\r\nكتاب « عبدالله بن سبا » اوّلين بار در سال 1375 ه - . ق مطابق با 1335 ه - . ش در نجف اشرف به چاپ رسيد . سپس در سال 1381 ه - . ق مطابق با 1340 ه - . ش براى بار دوم با اضافات بيشترى در مصر منتشر « 1 » . ترجمهء چاپ نجف اشرف به زبان اردو نيز در هندوستان و پاكستان مكرّر به چاپ رسيده است ، اخيراً حضرت حجة الاسلام آقاى حاج سيّد احمد زنجانى فهرى ، كتاب را به فارسى ترجمه نمودند و از آن جهت كه اطّلاعات مهمّى دربارهء موضوع مورد بحث به دست آورده بودم لذا آنها را به اصل كتاب افزودم و اين تجديد نظر را با تأخير و تقديم بعضى از بخش‌ها و مباحث ، و تغيير پاره‌اى از الفاظ همراه نمودم ، و در نتيجه اين ترجمه به صورت كتابى مستقل و جديد در آمد .\r\nاميد است كه اين كتاب مورد استفادهء عموم مسلمين واقع گردد و خداوند منّان توفيق\r\n\r\n\r\n","description":"","footnote":"\r\n( 1 ) . بار سوّم اصل عربى به سال 1388 ه - . در بيروت به چاپ رسيد ، و نسخهء چاپ بيروت به تركى ترجمه و در سال 1974 م به چاپ رسيد و همين ترجمه در انگلستان به انگليسى ترجمه شد ، و به چاپ رسيده است .\r\n","page_name":" 36 ","page_number":36},
  {"content":"\r\n\r\nدهد تا جلدهاى بعدى كتاب را كه به فارسى ترجمه شده و آمادهء چاپ مىباشد منتشر نمايم .\r\nو آخر دعوانا انّ الحمد لله رب العالمين\r\nبغداد ، كراده شرقيه ، 24 رجب 1384 ه - .\r\nسيّد مرتضى عسكرى\r\n\r\n","description":"","footnote":"","page_name":" 37 ","page_number":37},
  {"content":"\r\n . \r\n","description":"","footnote":"","page_name":" 38 ","page_number":38},
  {"content":"\r\n\r\n\r\nبخش 1 : افسانهء عبدالله بن سبأ\r\n* پيدايش افسانه\r\n* سلسلهء راويان افسانه\r\n* سيف بن عمر سازندهء افسانهء عبدالله بن سبأ\r\n\r\n","description":"","footnote":"","page_name":" 39 ","page_number":39},
  {"content":"\r\n . \r\n","description":"","footnote":"","page_name":" 40 ","page_number":40},
  {"content":"\r\n\r\n\r\nپيدايش افسانهء عبدالله بن سبأ\r\nهذه هى اسطورة ابن سبا بايجاز :\r\n« اين است افسانهء عبدالله بن سبأ و پيدايش آن به اختصار »\r\nمؤلّف\r\nبيش از هزار سال است كه مورّخان در بارهء « ابن سبأ » قلم فرسايى كرده و به او و سبائيان ( پيروان ابن سبا ) كارهاى شگفت انگيز و بزرگى نسبت مىدهند . پس بايد ديد :\r\nاين « ابن سبأ » كيست ؟\r\n« سبائيان » كه هستند ؟\r\nابن سبأ چه ادّعايى داشته و چه كارهاى مهمّى انجام داده است ؟\r\nخلاصهء آنچه مورّخان در بارهء ابن سبأ آورده‌اند ، اين است :\r\nمردى يهودى از اهالى صنعاى يمن ، در زمان عثمان صورتاً و به حسب ظاهر اسلام آورد ، ولى در خفاء به ايجاد تفرقه ميان مسلمانان اشتغال داشته و در شهرهاى بزرگ اسلامى مانند شام ، كوفه ، بصره و مصر ، سفر مىكرده ، در مجامع مسلمين حاضر مىشده و مردم را تبليغ مىنمود بر آن‌كه پيغمبر اسلام را نيز مانند عيسى بن مريم رجعتى است . و هم‌چنان كه هر پيغمبرى وصيى داشته ، وصى محمّد ( ص ) هم على است ، و او خاتم\r\n\r\n","description":"","footnote":"","page_name":" 41 ","page_number":41},
  {"content":"\r\n\r\nأوصياء است همچنان كه محمّد خاتم انبيا بود ، و عثمان حق اين وصى را غصب كرده و در بارهء وى ستم نموده است ، پس بايد قيام كرد و حق را به اهلش باز گردانيد .\r\nمورّخان نام قهرمان اين داستان را « عبدالله بن سبأ » و لقبش را « ابن امةالسوداء » - فرزند كنيز سياه - گذاشته و چنين ادّعا كرده‌اند كه همين عبدالله بن سبأ ، مبلّغين خود را به شهرهاى ممالك اسلامى فرستاده ، دستورشان داد كه به بهانهء امر به معروف و نهى از منكر ، فرمانداران وقت را تضعيف كنند . در نتيجه عدّهء زيادى از مسلمانان به وى گرويده و از برنامهء او تبعيّت كردند ، تا آنجا كه بعضى از اصحاب عالىقدر رسول خدا و تابعين نيكوكار امثال ابوذر ، عمّار بن ياسر و عبدالرّحمن بن عديس از بزرگان صحابهء پيغمبر و مالك اشتر از بزرگان تابعين و ديگر برگزيدگان و سران مسلمين را از آنها شمرده‌اند .\r\nو گويند سبائيان ، هرجا كه بودند ، به منظور پيشرفت برنامهء رهبرشان ، مردم را عليه فرمانداران مىشورانيدند و اعلاميه‌هايى در انتقاد از حكومت وقت مىنوشتند و به شهرهاى خارج از محيط خود مىفرستادند . نتيجهء اين تبليغات آن شد كه عدّه‌اى از مسلمانان با اين تحريكات برانگيخته شده ، و به سوى مدينه رهسپار گرديدند . و عثمان را در خانه‌اش محاصره نمودند ، تا آنجا كه كار به كشته شدنش انجاميد . همهء اين كارها با رهبرى و مباشرت « سبائيان » صورت مىگرفت .\r\nو گويند پس از آن‌كه مسلمانان با على بيعت كردند و عايشه به همراه طلحه و زبير براى خونخواهى عثمان به سوى بصره حركت كردند ، در خارج شهر بصره بين على ، و طلحه و زبير ، كه سركردهء سپاه عايشه در جنگ جمل بودند ، مذاكراتى صورت گرفت ، و « سبائيان » ديدند كه اگر اين تفاهم صورت بگيرد مسبّب اصلى قتل عثمان كه خود « سبائيان » بودند مشخّص گشته گرفتار خواهند شد ، لذا شبانه تصميم گرفتند به هر وسيله و هر دسيسه‌اى كه شده آتش جنگ را برافروزند . پيرو اين تصميم ، دسته‌اى از ايشان بطور مخفى به ميان سپاه على و دستهء ديگر داخل لشكر طلحه و زبير شدند ، در دل شب ، هنگامى كه هر دو لشكر به اميد صلح در خواب بودند ، آن عدّه از ايشان كه در سپاه على بودند به سپاه مقابل تيراندازى نمودند ، عدّهء ديگر كه در سپاه مقابل بودند به لشكر على تيراندازى كردند . در نتيجهء ترس و حسّ بدبينى كه در دو لشكر نسبت به يكديگر پيدا\r\n\r\n","description":"","footnote":"","page_name":" 42 ","page_number":42},
  {"content":"\r\n\r\nشد ، جنگ برپا گرديد .\r\nو گويند جنگ بصره كه معروف به جنگ جمل است اين چنين صورت گرفت و گرنه هيچ يك از فرماندهان هر دو لشكر تصميم به جنگ نداشتند و ندانستند كه مسبّب اصلى جنگ كسيت !\r\nاين افسانه‌سرا ، داستان سبائيان را به همين جا پايان داده و ديگر از سرنوشت آنان سخنى به ميان نمىآورد .\r\nاين بود شمّه‌اى از افسانهء « سبائيه » ، اكنون پيش از آنكه به بررسى در بارهء اساس اين قصّه بپردازيم ، مناسب است آن عدّه از بزرگانى را كه جزء « سبائيه » شمرده‌اند بشناسيم .\r\nالف . ابوذر .\r\nب . عمّار بن ياسر .\r\nج . عبدالرّحمن بن عديس .\r\nد . صعصعة بن صوحان .\r\nه - . محمّد بن ابى خذيفه .\r\nو . محمّد بن ابى بكر ، فرزند خليفهء اوّل .\r\nز . مالك اشتر .\r\nاوّل - ابوذر : جندب بن جنادهء غفارى است . وى چهارمين كس از چهار نفرى است كه در اسلام سبقت جستند و پيش از سايرين به پيامبر اسلام ايمان آوردند ، و از آنانى بود كه در عصر جاهليّت نيز خداپرست بوده ، بت پرستى را ترك گفتند ، هنگامى كه اسلام آورد ، اسلام خود را در مكّه ، و در بيت الله‌الحرام آشكار كرد ، پس عدّه‌اى از بزرگان قريش او را گرفته ، آنقدر زدند كه به خون خود آغشته گرديده و بيهوش شد . آنان به گمان اين كه وى مرده است او را رها كردند . پس از آن كه به حال خويش باز آمد ، به موجب دستورى كه رسول خدا داد ميان قبيلهء خود بازگشت و همچنان آنجا بود تا غزوات بدر و احد پايان يافت .\r\nپس از آن به سوى مدينه شتافته ، به خدمت آن حضرت شرف‌ياب گرديد . بعد از رحلت پيغمبر ( ص ) به شام فرستاده شد ، ولى در زمان خلافت عثمان معاويه از وى شكايت\r\n\r\n","description":"","footnote":"","page_name":" 43 ","page_number":43},
  {"content":"\r\n\r\nكرد ، و عثمان او را به « ربذه » - محلّى است بين مكّه و مدينه - تبعيد كرد و همان جا به سال 32 هجرى وفات نمود .\r\nاحاديث بسيارى از رسول خدا ( ص ) در مدح ابوذر وارد شده است . از جمله آنكه فرمود : « آسمان نيلگون سايه بر گوينده‌اى نينداخته ، و زمين خاكى گوينده‌اى نداشته كه راست‌گوتر از ابوذر باشد . « 1 » » « 2 »\r\nدوم - عمّار بن ياسر : كنيه‌اش ابو يقظان ، اقل قبيلهء بنى ثعلبه ، و مادرش سميّه نام داشت . وى با بنى مخزوم هم‌پيمان بود .\r\nعمّار و والدينش از سابقين در اسلام بودند و هفتمين نفرى است كه اسلام خود را آشكار و علنى نمود . پدر و مادر عمّار چون اسلام آورده بودند ، زير شكنجهء قريش جان سپردند . از رسول خدا ( ص ) احاديث صحيحى در ستايش عمّار رسيده است . ازجمله آن كه فرمود : « سرشت عمّار پر از ايمان گشته است . » « 3 » وى در جنگ جمل و صفّين در ركاب على ( ع ) حاضر بوده و عصر روز پنج‌شنبه 9 صفر سال 37 ه - . ق در سن 93 به شهادت رسيد . « 4 »\r\nسوّم - محمّد بن ابى حذيفه : كنيه‌اش ابو القاسم و فرزند عتبة بن ربيعهء عبشمى است . مادرش سهله دختر سهيل بن عمرو عامريه است . زمان رسول خدا ( ص ) در حبشه به دنيا\r\n\r\n\r\n","description":"","footnote":"\r\n( 1 ) . ما اظلّت الخضراء و لا اقلّت الغبراء على ذىلهجة اصدق من ابىذر .\r\n( 2 ) . مراجعه شود به ترجمهء ابوذر در طبقات ابن سعد ، ج 4 ، ص 161 - 171 و مسند احمد ، ج 2 ، ص 163 و 175 و 263 و ج 5 ، ص 147 و 155 و 159 و 165 و 166 و 172 و 174 و 351 و 356 و ج 6 ، ص 442 و صحيح بخارى و صحيح ترمذى و صحيح مسلم كتاب المناقب .\r\n( 3 ) . ان عماراً ملىء ايماناً الى مشاشه .\r\n( 4 ) . مراجعه شود به مروج الذهب مسعودى ، ج 2 ، ص 21 و 22 و طبرى و ابن اثير در حوادث سال 36 - 37 ه - . و انساب الاشراف بلاذرى ، ج 5 ، ص 48 - 88 و طبقات ابن سعد ، ج 3 ، ق 166 : 1 - 189 و مسند احمد ، ج 99 : 1 و 123 و 125 و 130 و 137 و 404 و ج 2 ، ص 161 و 164 و 206 و ج 3 ، ص 5 و 22 و 28 و 90 و ج 4 ، ص 76 و 89 و 90 و 197 - 198 و 319 و ج 5 ، ص 214 و 306 و ج 6 ، ص 113 و 289 و 300 و 311 و 315 و 450 و صحيح بخارى كتاب الجهاد باب 17 و صحيح مسلم كتاب الفتن و سنن ابن ماجه در باب 11 از مقدّمه و سنن ترمذى در باب 33 از كتاب مناقب و مسند طيالسى حديث 117 و 603 و 643 و 649 و 1156 و 1598 و 2168 و 2202 و الاستيعاب حرف عين ج 2 ، ص 469 و اسد الغاره ، ج 4 ، ص 43 و الاصابه به ترجمته ج 2 ، ص 505 .\r\n","page_name":" 44 ","page_number":44},
  {"content":"\r\n\r\nآمد ، چون پدرش ابو حذيفه در يمامه شهيد گشت ، عثمان وى را نزد خود نگاه‌داشته ، تربيتش كرد . پس از آنكه بزرگ شد و عثمان به خلافت رسيد ، از عثمان اجازه خواست كه به مصر برود . عثمان نيز اجازه داد چون به مصر رسيد بيش از همه ، مردم را بر عليه عثمان مىشورانيد . چون عبدالله بن ابى سرح در سال 35 به مدينه رفت و عقبة بن عامر را نايب خويش كرد ، محمّد بن ابى حذيفه عليه او قيام نموده ، وى را از مصر بيرون كرد ، اهل مصر با محمّد بيعت كردند ، و از بازگشت عبدالله بن ابى سرح به مصر جلوگيرى نمودند . آنگاه محمّد ، عبد الرّحمن بن عديس را با ششصد نفر مرد جنگى براى جنگ با عثمان به مدينه فرستاد و چون على ( ع ) به خلافت رسيد ، محمّد بن ابى حذيفه را همچنان بر فرمانروايى مصر باقى گذاشته تا موقعى كه معاويه سر راه خود به صفّين ، به سوى محّمد ره‌سپار گرديد . محمّد از مصر خارج شده ، معاويه را از اين كه داخل « فسطاط » شود مانع گشت . بالاخره ، كار به صلح انجاميد به شرطى كه محمّد بن ابى حذيفه به اتّفاق سى مرد كه عبد الرّحمن بن عديس نيز جزء آنان بود از مصر خارج شدند ، و از طرف معاويه نيز آسيبى به ايشان نرسد ، ولى پس از خروجشان از مصر ، معاويه آنان را با مكر و حيله گرفتار نموده ، در زندان دمشق زندانى كرد . پس از مدّتى « رشدين » - غلام معاويه - محمّد را كشت . محمّد بن ابىحذيفه از افرادى بود كه از مصاحبت رسول خدا ( ص ) برخوردار گشته بودند . « 1 »\r\nچهارم - عبدالرّحمن بن عديس بلوى : وى از اهل بيعت شجره است . در فتح مصر حضور داشت و در آنجا زمينى را آباد كرده و مالك آن شده ، رياست لشكرى را كه از مصر به جنگ عثمان مىرفتند بر عهده داشت . معاويه پس از آن كه با محمّد بن ابى حذيفه پيمان صلح بست ، حيله‌اى با كار برد و عبدالرّحمن بن عديس را در فلسطين زندانى نمود . او در سال 36 ه - . ق . پس از آن كه از زندان معاويه فرار كرده بود ، دوباره دستگير و به قتل رسيد . « 2 »\r\n\r\n\r\n","description":"","footnote":"\r\n( 1 ) . رجوع شود به طبرى و ابن اثير در وقايع سال 30 - 36 ه - . و الاصابه حرف ميم ، ق 1 ، ج 3 ، ص 54 و اسد الغابه ج 4 ، ص 315 و الاستيعاب ، ج 3 ، ص 321 - 322 .\r\n( 2 ) . به طبرى و ابن اثير در حوادق سال 30 - 36 ه - . و اصابه ، ج 4 ، ص 171 ق 1 از حرف عين و استيعاب حرف عين مراجعه شود .\r\n","page_name":" 45 ","page_number":45},
  {"content":"\r\n\r\nپنجم - محمّد بن ابى بكر : نام مادرش اسماء دختر عميس خثعميّه است . پس از شهادت جعفر بن ابى طالب ، اسماء همسر جعفر با ابوبكر ازدواج نمود ، و در حجةالوداع ، بين راه مكّه ، محمّد را به دنيا آورد . پس از وفات ابوبكر ، محمّد در دامن على ( ع ) بزرگ شده ، در جنگ جمل در ركاب آن حضرت بود و فرماندهى لشكر پياده را به عهده داشت . در صفّين نيز حضور داشته و پس از جنگ ، از طرف آن حضرت فرمان‌رواى مصر شد و در پانزدهم ماه رمضان 37 ه - . ق به مصر رسيد . معاويه در سال 38 ه - . ق لشكرى به فرماندهى عمرو عاص به منظور فتح مصر گسيل داشت ، و چون عمرو به مصر دست يافت ، محمّد بن ابىبكر را دستگير كرده و پس از قتل ، او را در شكم درازگوش مرده‌اى گذاشته ، سوزانيد . « 1 »\r\nششم - صعصعة بن صوحان عبدى : در زمان رسول خدا ( ص ) اسلام آورد . وى مردى سخن‌ور و فصيح بود . در جنگ صفّين در ركاب على با معاويه مىجنگيد ، و چون معاويه بر كوفه مسلّط گرديد ، او را به بحرين تبعيد نمود ، و او در همان جا وفات يافت . « 2 »\r\nهفتم - مالك اشتر نخعى : وى رسول خدا را درك كرده ، از ثقات تابعين به شمار مىرفت ، اشتر رئيس قبيلهء خود بود . چون در جنگ يرموك آسيبى به چشمش رسيد ، به اشتر ملقّب گشت . در جنگ جمل و صفّين در ركاب على ( ع ) با دشمنان وى مىجنگيد ، و موفّقيّت‌هاى جنگى شايانى به دست آورد . در سال 38 ه - . ق . على ( ع ) حكومت مصر را به وى تفويض نمود و او به جانب مصر حركت كرد . چون به قلزم ( بحر احمر ) رسيد ، به واسطهء سمّى كه معاويه در عسل آميخته بود مسموم گشته و درگذشت . « 3 » اين بود مختصرى از شرح حال گروهى از بزرگان مسلمين در صدر اسلام . امّا افسوس كه چگونه جمعى از مورّخان پسنديدند تا تهمت پيروى از يهودى ناشناسى به اينان نسبت داده شود ؟ ! ! !\r\n\r\n\r\n","description":"","footnote":"\r\n( 1 ) . به تاريخ طبرى و ابن اثير در وقايع سال 37 - 38 ه - . و اصابه ، ج 3 ، ص 451 ، ق 2 از حرف ميم و الاستيعاب ، ج 3 ، ص 328 و 329 مراجعه شود .\r\n( 2 ) . رجوع شود به اصابه ، ج 3 ، ص 192 حرف ص و استيعاب ، ج 2 ، ص 189 .\r\n( 3 ) . رجوع شود به استيعاب ، در ترجمهء ابىبكر ، ج 3 ، ص 327 و اصابه ، ج 3 ، ص 459 . حرف ميم و طبرى در وقايع سال 36 - 38 هجرى .\r\n","page_name":" 46 ","page_number":46},
  {"content":"\r\n\r\nپس از آن كه دريافتيم افسانهء عبدالله بن سبأ چيست ، اكنون شايسته است منشأ و سرچشمهء اين افسانه را جستجو نماييم تا ببينيم ساختهء دست كيست و راويان آن چه كسانى مىباشند !\r\n\r\n","description":"","footnote":"","page_name":" 47 ","page_number":47},
  {"content":"\r\n\r\n\r\nراويان افسانهء عبدالله بن سبأ\r\nاكثر من عشرة قرون و امورّخون يكتبون هذه القصّة\r\n« بيش از ده قرن است كه تاريخ نويسان اين افسانه را به\r\nصورت تاريخ صحيح مىنويسند . »\r\nمؤلّف\r\nدوازده قرن است كه تاريخ نويسان افسانهء « عبدالله بن سبأ » را مىنويسند . هرچه از عمر اين افسانه بيشتر مىگذرد ، شهرت بيشترى پيدا مىكند ، تا آن جا كه امروز كمتر نويسنده‌اى ديده مىشود كه قلم به دست گرفته ، در بارهء صحابه چيزى بنويسد ، و اين افسانه را در نوشتهء خود فراموش كرده باشد ! آرى تفاوتى كه بين نويسندگان پيشين و امروزى هست آن است كه افسانه سراى اوّلى آن را در لباس حديث و روايت در آورده ، افسانهء خود را در خلال رواياتى كه جعل نموده بيان كرده است ، ولى نويسندگان معاصر با رنگ تحقيقات علمى آرايش مخصوصى به آن داده‌اند .\r\nاز اين رو ، اگر ما بخواهيم با روش علمى به بررسى اين موضوع بپردازيم ناگزيريم به آغاز و پيدايش اين افسانه و زندگى راويان آن از اوّلين روز تا به امروز رسيدگى نماييم ، تا معلوم شود چه كسانى و به چه اسنادى اين قصّه را روايت نموده‌اند ، سپس به اصل داستان پرداخته ، نظر خود را در بارهء آن بيان مىنماييم .\r\n\r\n","description":"","footnote":"","page_name":" 48 ","page_number":48},
  {"content":"\r\n\r\n\r\nداستان عبدالله بن سبأ در نزد تاريخ نويسان مسلمان\r\n\r\n1 . سيّد رشيد رضا « 1 »\r\nاز متأخّرين سيّد رشيد رضا چنين مىگويد :\r\n« شيعه‌گرى به نام خليفهء چهارم على بن ابىطالب ، آغاز تفرقهء دينى و سياسى در بين امّت محمّدى بود ، و اوّلين كسى كه اصول تشيّع راساخت يك يهودى به نام عبدالله بن سبأ بود كه از راه خدعه و نيرنگ اظهار اسلامى نمود . وى مردم را به غلو در بارهء على دعوت مىكرد ، تا درذ ميان اين امّت ايجاد تفرقه نموده ، دين و دنياى آنان را تباه گرداند » . « 2 » سيّد رشيد رضا اين داستان را تا صفحهء ششم ادامه داده و به دلخواه خود بر آن حاشيه مىزند ؛ و چون مدرك اين داستان خيالى را از او خواستار شويم ، مىبينيم كه پس از نقل داستان چنين مىگويد :\r\n« اگر كسى به اخبار واقعهء جمل ، در جلد سوم از تاريخ ابن اثير صفحهء 59 - 103 مراجعه نمايد ، خواهد ديد كه « سبائيان » تا چه اندازه در تفرقه افكنى تأثير داشته ، چگونه ماهرانه اين نقش را بازى كردند و نگذاشتند كار به صلح انجامد » .\r\nبنا بر اين معلوم مىشود كه سيّد رشيد رضا اين داستان را به اتّكاى « تاريخ ابن اثير » نقل كرده است .\r\n\r\n2 . ابوالفداء\r\nابو الفداء كه به سال 732 ه - . ق . وفات نموده ، در تاريخ خود به نام « المختصر » قسمتى از اين داستان را به برخى داستان‌هاى نادرست ديگر ضميمه نموده و در ديباچهء كتابش مىگويد :\r\n\r\n\r\n","description":"","footnote":"\r\n( 1 ) . متولّد 1365 ه - .\r\n( 2 ) . سيّد رشيد رضا ، الشيعه و السنة ، ص 4 - 6 .\r\n","page_name":" 49 ","page_number":49},
  {"content":"\r\n\r\n« من اين كتاب را از « تاريخ كامل » تأليف شيخ عزالدين على معروف به ابن اثير جزرى اختيار كرده ، مطالب ابن اثيررا به طور اختصار در اين كتاب آورده‌ام . »\r\nپس رشيد رضا و ابوالفداء اين قصّه را از « تاريخ ابن اثير » نقل نموده‌اند ؛ حال بايد ديد ابن اثير اين داستان را از كجا آورده است ؟\r\n\r\n3 . ابن اثير\r\nابن اثير كه در سال 630 ه - . ق . وفات كرده ، اين داستان را به‌طور كامل در ضمن حوادث سال 30 - 36 نقل نموده ولى هيچ اشاره‌اى به اين كه آن را از چه مأخذى گرفته است ، نمىكند . فقط در ديباچهء كتاب‌اش « 1 » كه نام كامل آن « الكامل فى التاريخ » مىگويد :\r\n« مطالب اين كتاب را ابتدا ، از « تاريخ الامم و الملوت » تأليف امام ابوجعفر محمّد طبرى گرفته‌ام ؛ زيرا آن تنها كتابى است كه نزد عامّهء مردم مورد اعتماد بوده و اگر اختلافى رخ دهد ، براى رفع اختلاف به آن كتاب مراجعه مىكنند . پس من هم روايات آن كتاب را بدون تصرّف ، عيناً آورده‌ام ؛ با اين تفاوت كه او در بيشتر وقايع روايات متعدّدى آورده ولى من تمام مطالب آن روايات را جمع‌آورى نموده يك جا آورده‌ام ، در نتيجه تمام آن چه را كه در آن حادثه نقل كرده ، با آن كه به سندهاى مختلفى نقل شده ، من به صورت يك روايت آورده‌ام . » تا آن جا كه گويد :\r\n« ولى آنچه را كه دربارهء اختلافات بين اصحاب رسول خدا ( ص ) بود ، عيناً از تاريخ مذكور نقل كرده و هيچ‌گونه تصرّفى در آن نداشته‌ام ، مگر به عنوان توضيح مطلب ، و يا بيان نام اشخاص و يا شرح مختصر به نحوى كه به هيچ يك از صحابه برخوردى نداشته باشد . . . »\r\nبنابراين ابن اثيرى كه ابوالفداء و سيّد رشيد رضا از او نقل مىكنند ، اين قصّه‌ها را از تاريخ طبرى گرفته است . و چون اين داستان‌ها براى شرح حوادثى كه ميان اصحاب پيامبر اتفّاق افتاده ، جعل شده ، لذا ابن اثير - به گفتهء خودش - چيزى بر آنچه طبرى نقل كرده\r\n\r\n\r\n","description":"","footnote":"\r\n( 1 ) . ص 5 از چاپ مصر سال 1348 ه - .\r\n","page_name":" 50 ","page_number":50},
  {"content":"\r\n\r\nنيافزوده است .\r\n\r\n4 . ابن كثير\r\nابن كثير متوفّآى 774 ه - . ق . نيز اين داستان را در جلد هفتم تاريخ خود « البداية و انهاية » از طبرى نقل كرده و مىگويد :\r\n« سيف بن عمر گفته است : علّت شورش احزاب بر عثمان اين بود كه مردى يهودى به نام عبدالله بن سبأ ظاهراً اسلام آورده و به مصر رفت و از پيش خود سخنان و تعاليمى ساخته ، به مردم آن شهر آموخت . . . » .\r\nسپس داستان‌هاى ابن سبا را با تمام خصوصيّات‌اش تا صفحهء 246 نقل مىكند و سپس مىگويد :\r\n« اين است خلاصهء آن چه ابو جعفر بن جرير طبرى ( رحمه الله ) نقل كرده » .\r\nپس معلوم مىشود كه او نيز داستان‌هاى مذكور را از « تاريخ طبرى » گرفته و نقل كرده است .\r\n\r\n5 . ابن خلدون\r\nعبدالرّحمن بن محمّد بن خلدون ، در تاريخ خود به نام « المبتداء والخبر » ، نيز همين راهى را كه ابن اثير و ابن كثير پيموده‌اند ، طى كرده و برخى از داستان‌هاى عبدالله بن سبأ را نقل كرده است . او پس از نقل وقايع جنگ جمل ، در ( ج 2 ، ص 425 ) كتاب‌اش مىگويد :\r\n« اين است واقعهء جنگ جمل كه به طور اختصار از كتاب ابو جعفر طبرى آورديم ، و اعتماد به طبرى از آن جهت است كه وى مورد وثوق بوده و كتاب‌اش از آن چه در كتاب‌هاى ابن قتيبه و مورّخين ديگر وجود دارد در سلامت است . . . » و در صفحهء ( 457 ) گويد :\r\n« آنچه در اين كتاب ، در موضوع خلافت اسلامى ، قصهء مرتدّين ، و فتوحات و جنگ‌ها ، و پس از آن اتّفاق مسلمانان و اجتماع‌شان ( مقصودش صلح امام حسن ( ع ) با معاويه است ) آورده‌ام ، همه را به اختصار از تاريخ بزرگ امام ابو جعفر طبرى آورده‌ام ، چون اين\r\n\r\n","description":"","footnote":"","page_name":" 51 ","page_number":51},
  {"content":"\r\n\r\nتاريخ بيش از هر تاريخ ديگر مورد وثوق است ، و از نقل مطالبى كه موجب طعن و شبهه بر بزرگان اين امّت از اخيار ، صحابه و تابعين است بسيار دور مىباشد . »\r\n\r\n6 . فريد وجدى\r\nفريد وجدى نيز در جلد هفتم دايرة المعارف خود ، در لغت « عثم » و در بيان جنگ جمل ، و ضمن بيان شرح حال على ابن ابىطالب ( ع ) ، برخى از اين داستان‌ها را نقل نموده ، در ض ( 160 و 168 و 169 ) همان كتاب اشاره مىكند كه مدرك او « تاريخ طبرى » مىباشد .\r\n\r\n7 . بستانى\r\nبستانى متوفّاى 1300 ه . ق . داستان عبدالله بن سبأ را از تاريخ ابن كثير گرفته و در دايرة المعارف خود ، مادّهء « عبدالله » آورده و با نقل گفتار مختصرى از خطط مقريزى « 1 » سخن خود را پايان داده است .\r\n\r\n8 . احمد امين\r\nاز نويسندگان امروزى كه خواسته‌اند حوادث تاريخى را به روش تجزيه و تحليل بنويسند و به كشف ريشه و جهت هر حادثه‌اى توجّه دارند يكى هم احمد امين مصرى است كه در كتاب خود به نام « فجرالاسلام » آن جا كه از ايرانيان و تأثيرشان در اسلام بحث مىكند ، در باب تأثير عقايد و افكار زردشت بر مسلمين ( ص 109 - 111 ) از مزدك سخن به ميان مىآورد . خلاصهء گفتارش در اين باره چنين است : « 2 » « مهم‌ترين دعوت مزدك مرام اشتراكى او بود . مزدك مىگفت : مردم يكسان به دنيا آمده‌اند و بايستى يكسان زندگى كنند . مهم‌ترين چيزى كه مىبايست در آن مساوات را\r\n\r\n\r\n","description":"","footnote":"\r\n( 1 ) . وى احمد بن على مقريزى متوفى به سال 845 ه - مىباشد .\r\n( 2 ) . پيش از احمد امين ، رشيد رضا اين نعمه را در « الشيعه و السنة » آغاز كرده است .\r\n","page_name":" 52 ","page_number":52},
  {"content":"\r\n\r\nرعايت كنند ، دارايى و زنان مىباشند ، زيرا اين دو سبب دشمنى و جنگ بين مردمان است ، پس بايد در اين دو شريك يكديگر باشند تا ريشهء دشمنى بركنده شود . وى تقسيم كردن دارايى توان‌گران را بين فقرا واجب مىدانسته ، و لذا تنگ‌دستان با استفاده از اين اعتقاد او فرصت را غنيمت شمرده ، با وى هم‌دست شدند به طورى كه كار ايشان قوّت گرفت تا جايى كه كسى را ياراى منع ايشان نبود . به خانه‌ها مىريختند و به زن و دارايى مردمان دست درازى مىكردند . . . تا آنجا كه نه پدرى فرزند خود را مىشناخت و نه پسرى پدر خويش را ، و نه ثروتى براى كسى باقى مانده بود . . . » .\r\nسپس احمد امين نقل مىكند كه اين آيين تا زمان گسترش اسلام و تا آخر خلافت بنى اميّه ، در بين بعضى از روستانشينان ايران باقى بوده است .\r\nپس از بيان اين مطلب مىگويد :\r\n« ما ميان رأى ابوذر و رأى مزدك در جهت مالى شباهت كاملى مىيابيم ، زيرا طبرى مىگويد كه ابوذر در شام قيام نموده ، شعار مىداد و مىگفت : اى توان‌گران با تنگ‌دستان مواسات كنيد ؛ و مىخواند :  « الَّذِينَ يَكْنِزُونَ الذَّهَبَ وَ الْفِضَّةَ وَ لا يُنْفِقُونَها فِي سَبِيلِ اللَّهِ فَبَشِّرْهُمْ بِعَذابٍ أَلِيمٍ » .  « 1 »\r\nو آنقدر اين شعارها را تكرار كرد كه تنگ‌دستان آن را دستاويز خود قرار داده ، مساوات را بر ثروتمندان واجب مىشمردند تا آن جا كه توان‌گران از اين چيرگى به شكايت برخاستند ، و معاويه از بيم آن كه مبادا ابوذر مردم شام را بر وى بشوراند ، او را نزد عثمان به مدينه فرستاد .\r\nعثمان از ابوذر پرسيد : چرا مردم از زبان‌درازى تو شكايت دارند ؟ ابوذر گفت : سزاوار نيست ثروت‌مندان ثروت خود را نگه‌دارى كنند .\r\nاز اين جريان معلوم مىشود كه طرز فكر ابوذر با نظريهء مزدك در خصوص ثروت بسيار نزديك است . در اينجا اين پرسش پيش مىآيد كه ابوذر اين طرز فكر را از كه آموخته است ؟\r\n\r\n\r\n","description":"","footnote":"\r\n( 1 ) . « آنان را كه زر و سيم اندوخته و در راه خدا نمىبخشند مژده ده كه افزارى از آتش براى داغ كردن پيشانى و پهلوهاى ايشان آماده است » .\r\n","page_name":" 53 ","page_number":53},
  {"content":"\r\n\r\nپاسخ اين پرسش را در نوشتهء طبرى مىيابيم هنگامى كه مىگويد : « إبن سوداء ، عبدالله بن سبا ابوذر را ملاقات نموده و او را به اين كارها وامىداشت . و البته عبدالله بن سبا نزد ابورداء و عبادة بن صامت « 1 » نيز رفته بود ، ولى آنان فريب او را كه نخوردند ، حتّى عبادة بن صامت گريبان ابن سوداء را گرفته نزد معاويه برد و به معاويه گفت : به خدا سوگند اين كسى است كه ابوذر را به جان تو انداخته است . . . « 2 » سپس احمد امين چنين ادامه مىدهد :\r\n« ما مىدانيم « عبدالله بن سبأ » شخصى يهودى از اهل صنعاء بود . كه در زمان عثمان به ظاهر اسلام آورد تا دين مسلمانان را تباه سازد ، لذا افكار زيان‌بار بسيارى در شهرها پراكند كه پس از اين آنها را يادآور خواهيم شد و چون ابن سبأ به بسيارى از شهرها مانند حجاز ، بصره ، كوفه ، شام و مصر سفر كرده است ، احتمال قوى مىرود كه اين طرز تفكر را از مزدكيان عراق يا يمن الهام گرفته باشد ، و ابوذر روى حسن نيّتى كه داشت از او فرا گرفته است » .\r\nو در حاشيه گويد :\r\n« به جزءپنجم تاريخ طبرى مراجعه شود .\r\nوى در ادامهء اين سخن ، در ( ص 112 ) چنين نتيجه مىگيرد كه : « ما مزدك و مانى سرچشمه‌اى بوده‌اند كه رافضيان ( شيعيان ) عقايد خود را از آنان اخذ كرده‌اند ، و عقيدهء شيعه دربارهء على ( ع ) و آل على ( ع ) از عقيدهء نياكان فارسى خود كه دربارهء شاهان ساسانى داشته‌اند ، گرفته شده است ؛ چه ايشان حق شاهان را در پادشاهى را نوعى حق خدايى مىدانستند » .\r\nاحمد امين به وعده‌اى كه داد و گفت : « عقيده‌هاى زيان‌بار بسيارى در شهرها پراكند\r\n\r\n\r\n","description":"","footnote":"\r\n( 1 ) . هر دو از صحابهء پيغمبرند و شرح حالشان در آخر كتاب مىآيد .\r\n( 2 ) . همهء اين نسبت‌ها به ابوذر دروغ و ساختهء سيف بن عمر دروغ‌گو مىباشد . ابوذر را با ثروت‌مندان كارى نبود و با ايشان سخنى نداشته است . ، بلكه سخن او با معاويه و ديگر واليان بنى اميّه بود ! ايشان به بيت‌المال مسلمانان دست درازى كرده ، بودجهء ولايات را به دل‌خواه خود تصرّف مىنمودند ، و هيچ كس را ياراى سخن با ايشان نبود ، مگر چند تى مانند عمّار و ابوذر كه از خود گذشته بودند . سيف بن عمر در راه دفاع از بنى اميّه ، اين دروغ‌ها را ساخت تا دامن پاك اينان را لكه‌دار سازد !\r\n","page_name":" 54 ","page_number":54},
  {"content":"\r\n\r\nكه پس از اين آنها راذكر خواهيم كرد » وفا نموده و در ( ص 254 ) كه دربارهء فرقه‌هاى اسلامى بحث مىكند چنين مىنويسد :\r\n« اواخر خلافت عثمان گروه‌هايى مخفيانه در همه جا پراكنده شده ، مردم را به خلع عثمان و توليت ديگران دعوت مىكردند . از اين فرقه‌ها برخى به نفع على تبليغات مىنمودند ، كه از مشهورترين سركردگان آنها عبدالله بن سبأ يكى از يهوديان يمن بود كه به ظاهر اسلام آورده بود و در بصره و كوفه و شام و مصر به گردش مىپرداخت و مىگفت : « هر پيغمبرى وصى داشت و وصى محمّد ، على است . ستم‌كارتر از آن كه به وصيّت رسول خدا عمل نكند و عليه وصىّ او قيام نمايد ، كيست ؟ » ؛ ابن سبأ از برجسته‌ترين كسانى بود كه مردم را عليه عثمان شورانيد . . . » .\r\nسپس در ( ص 255 ) گويد :\r\n« اين خلاصه‌اى است تاريخى كه ناگزير از نقل آن بوديم ، زيرا سه دسته از بزرگ‌ترين دسته‌هاى اسلامى بر اين مبنا تأسيس شده‌اند . آنان عبارتند از . . . و شيعه و . . . » .\r\nاحمد امين شبيه اين مطالب را با صداى رساترى در فصل مربوط به شيعه ، ( ص 266 - 278 ) بيان كرده است . وى در ( ص 270 ) مىگويد :\r\n« عقيدهء به رجعت را ابن سبا از كيش يهود آورده است ؛ زيرا ايشان معتقدند الياس پيغمبر به آسمان عروج كرده و باز خواهد گشت . . . ، اين عقيده ، شيعيان را به عقيدهء پنهان شدن ائمّه و عقيدهء به مهدى منتظر كشانيده است » . « 1 » و از اين مقدّمات در ( ص 276 ) چنين نتيجه مىگيرد :\r\n« به راستى تشيّع پناه‌گاهى بوده كه هركس خواهان ويران كردن اسلام بوده به سبب دشمنى و حقدى كه داشته به آن پناه مىبرده است . در دين اسلام وارد كنند ، دوستى اهل بيت پيغمبر ( ص ) را پرده‌اى قرار داده ، در پس آن هرچه خواسته‌اند انجام داده‌اند ، و\r\n\r\n\r\n","description":"","footnote":"\r\n( 1 ) . در نامه‌اى كه مؤلّف به عالم مصرى شيخ محمود ابوريه دربارهء عقيدهء شيعه به مهدى موعود ( عج ) نوشته قسمتى از دليل بر اين عقيده نگاشته شده است . قسمتى از اين نامه در صفحهء 192 از كتاب « اضواء على السنة المحمدية » تأليف عابم نام برده ثبت شده است . مراجعه شود به چاپ صور لبنان سال 1383 ه - . ق .\r\n","page_name":" 55 ","page_number":55},
  {"content":"\r\n\r\nشيعيان عقيدهء به رجعت را از يهود آموخته‌اند . . . » . « 1 » و در ( ص 277 ) مىگويد :\r\n« ولهاوزِن را عقيده آن است كه تشيّع از كيش يهود بيشتر متأثر است تا از آيين فارس ، و دليل او اين است كه مؤسّس تشيّع عبدالله بن سباى يهودى بوده است » .\r\nخلاصهء سخن احمد امين اين است كه شيعيان عقيدهء به رجعت و امامت را از عبدالله بن سبأ آموخته‌اند و عقيده ايشان به عصمت ائمّه و غيبت مهدى موعود نيز از اين‌جا تراوش نموده است . و اين‌كه ابوذر دعوت به مرام اشتراكى مىنموده ، و اين تبليغات و تعليمات را از ابن سبأ آموخته است . ابن سبأ نيز عقيدهء به رجعت را از دين يهود گرفته ، و مرام اشتراكى را از كيش مزدك به دست آورده است . و عبدالله بن سبأ همهء اين كارها را به نام مطالبهء حق على انجام داده ، شيعه‌گرى را در اسلام ايجاد كرده است . از اين‌جا نتيجه مىگيرد كه حبّ اهل بيت وسيلهء دست دشمنان اسلام گرديده و در پناه شيعه‌گرى تعليمات يهود و غيره در اسلام وارد شده است ! ! !\r\nدر همهء اين پندارها ، دستاويز احمد امين افسانه‌هاى ابن سبأ ، و مدرك‌اش « تاريخ طبرى » است ، و فقط يك بار از ولهاوزن نقل نموده است ، ولهاوزن را نيز خواهيم ديد كه از طبرى اخذ كرده است .\r\nاحمد امين گرچه اين افسانه را به روش تجزيه و تحليل علمى در آورده ، ولى ترديدى نيست كه كينه‌اش نسبت به شيعه وى را به اين پندارهاى دور از حقيقت سوق داده نه روش علمى و تحقيقى .\r\n\r\n9 . حسن ابراهيم\r\nيكى ديگر از نويسندگان معاصر كه اين داستان‌ها را با تجزيه و تحليل همراه نموده ، دكتر حسن ابراهيم حسن ، استاد تاريخ اسلام در دانشكدهء ادبيات دانشگاه مصر است .\r\n\r\n\r\n","description":"","footnote":"\r\n( 1 ) . كتاب « فجر الاسلام » و « تاريخ الاسلام السياسى » از مدارك درس تاريخ اسلام در دانشگاه‌هاى دنيا مىباشد . تاريخ شيعه را در دانشگاه‌ها چنين مىآموزند ! حال ، براى فهماندن تاريخ صحيح وسايلى در دست هست ؟ ! !\r\n","page_name":" 56 ","page_number":56},
  {"content":"\r\n\r\nوى در كتاب خود به نام « تاريخ الاسلام السّياسى » پس از آن كه مسلمانان را در اواخر خلافت عثمان ذكر مىكند ، چنين مىگويد :\r\n« اين محيط كاملًا آمادگى داشت كه عبدالله بن سبأ و پيروانش را قبول نموده تحت تأثير آن واقع شود . يكى از ياران ديرين رسول خدا ابوذر غفارى كه مشهور به پارسايى و تقوى بود و خود از بزرگان ائمه حديث به شمار مىرفت ، آتش فتنه را دامن زد . وى تحت تأثير تبليغات آتشين مردى از اهل صنعاء به نام عبدالله بن سبأ با سياست عثمان ، و معاويه كه از طرف عثمان حكومت شام را داشت ، مخالفت ورزيد . عبدالله بن سبأ ، مردى بود يهودى كه اسلام آورد و در شهرهاى اسلامى به گشت و سياحت پرداخت . از حجاز شروع نموده ، به كوفه ، شام و مصر رفت . . . » .\r\nوى در حاشيهء اين صفحه ، مدرك خود را تاريخ طبرى ، تعيين مىنمايد و در ( ص 349 ) اين كتاب چنين مىگويد :\r\n« ابن سبأ اوّلين كسى است كه نفرت عمومى را بر عليه عثمان برانگيخت ، وى راه را براى خلع عثمان هموار و آماده كرد » .\r\nدر حاشيهء كتاب ، چهار بار به صفحات تاريخ طبرى كه اين خبر را از آن نقل كرده ، اشاره مىنمايند ؛ و همينطور دنبالهء داستان را گرفته ، تا ( ص 352 ) ادامه مىدهد ، و دوازده بار به صفحات تاريخ طبرى كه تنها مدرك او در نقل اين داستان بوده اشاره مىنمايد ، ولى در عين حال به خود اجازه نمىدهد آن چه را طبرى در جنگ جمل نقل كرده بازگو كند ، با اين كه ابن سبا در هر دو داستان يكى است و هر دو قضيه يك داستان و داستان‌سرا نيز يكى مىباشد ! ! !\r\n\r\n10 . ابن بدران\r\nابن بدران متوفى به سال 1346 ه - . تاريخ ابن عساكر را مختصر كرده ، آن‌را « تهذيب ابن عساكر » ناميده است . وى در اين كتاب بيشتر روايات را بدون اين‌كه اسمى از راوى\r\n\r\n","description":"","footnote":"","page_name":" 57 ","page_number":57},
  {"content":"\r\n\r\nببرد نقل مىكند . از آن جمله قسمت‌هايى از افسانهء ابن سبأ را آورده كه در آنها گاهى نام راوى را كه سيف بن عمرات ذكر مىكند و گاهى نيز بدون ذكر نام راوى ، به نقل افسانه مىپردازد . و در برخى موارد نيز روايت‌هاى سيف را از تاريخ طبرى نقل نمايد ، چنانچه در شرح حال زياد بن ابيه بعضى روايت‌هاى سيف را از كتاب وى نقل كرده است . « 1 » پس معلوم گرديد كه مأخذ و مدرك مورّخان اسلامى در نقل داستان سبائيان ، تاريخ طبرى بوده است .\r\n\r\n11 . سعيد افغانى\r\nسعيد افغانى قطعه‌هايى از افسانهء ابن سبأ را در كتاب خود « عايشة والسياسة » با عناوين : احتجاج عثمان ، ابن سبا قهرمان مرموز و هولناك ، نظارت‌بر و توطئه و دسيسه آورده است . وى در بخش‌هاى ديگر كتاب‌اش نيز برخى از اين افسانه‌ها را نقل كرده است . مأخذ او در درجهء اوّل تاريخ طبرى و در درجهء دوم تاريخ ابن عساكر و تهذيب آن و در درجهء سوم تمهيد ابن ابى بكر « 2 » مىباشد ، وى در بيان علّت اين كه به طبرى بيش از همه اعتماد نموده ، در صفحهء پنجم كتاب مىگويد :\r\n« من بيشتراعتمادم را بر تاريخ طبرى قرار دادم ؛ زيرا اين كتاب از همهء مصادر به حقيقت نزديكتر و مؤلّفش از ديگران امين‌تر است ، و هر مورّخ معتبرى كه بعد از او آمده ، به او اعتماد كرده است . . . و تا آن جا كه توانسته‌ام الفاظ وى را بدون اين كه تغييرى در آنها داده باشم ، در اين كتاب آورده‌ام » .\r\n\r\n\r\n","description":"","footnote":"\r\n( 1 ) . ج 5 ، ص 406 .\r\n( 2 ) . در صفحهء 43 و 45 از كتاب تاريخ ابن عساكر و در صفحهء 42 و 49 و 52 و 187 ، از تهذيب ابن عساكر ، و در صفحهء 34 و 35 از تمهيد استفاده نموده است .\r\n","page_name":" 58 ","page_number":58},
  {"content":"\r\n\r\n\r\nداستان‌هاى عبدالله بن سبأ در نزد تاريخ نويسان غير مسلمان\r\n\r\n1 . فان فلوتن\r\nوى يكى از خاورشناسان است كه ، در كتاب خود به نام « السيادة العربية و الشيعة و الاسرائيليات فى عهد بنى اميّة » ترجمهء دكتر حسن ابراهيم حسن و محمد زكى ابراهيم در ( ص 79 ) از چاپ اوّل مصر به سال 1934 م . آنجا كه طوايف شيعه را نقل مىكند چنين مىگويد :\r\n« امّا سبائيان ياران عبدالله بن سبأ مىباشند . وى همان كسى است كه در تمام دوران عثمان بن عفان ، على را براى خلافت سزاوارتر مىديد » .\r\nاو در حاشيهء ( ص 80 ) تاريخ طبرى را با عنوان مأخذ و مدرك خود معرفى مىنمايد .\r\n\r\n2 . نيكلسن\r\nنيكلسن در كتاب خود به نام « تاريخ الادب العربى » ، چاپ كمبريج ( ص 215 ) مىنويسد :\r\n« عبدالله بن سبأ كسى است كه جمعيّت سبائيان را تأسيس كرد . او از ساكنين صنعاى يمن بود . گويند وى يهودى بوده و در زمان عثمان اسلام آورد و يكى از مبلّغين جهانگرد شد . مورّخان در بارهء او چنين مىگويند : وى همواره از جايى به جاى ديگر سفر مىكرد تا مسلمانان را گمراه كرده ، در ميان ايشان تفرقه ايجاد كند . ابتدا در حجاز پديدار گشت ؛ سپس در بصره و كوفه ، و آنگاه در سوريه و بالاخره در مصر رحل اقامت افكند . وى مردم را دعوت مىكرد كه به رجعت اعتقاد داشته باشند . ابن سبا مىگفت : حقيقتاً جاى تعجّب است كه كسى به بازگشت حضرت عيسى به اين دنيا معتقد باشد ، ولى به رجعت حضرت محمّد ( ص ) كه قرآن صريحاً ذكر كرده ايمان نداشته باشد ؛ گذشته از اين ، هزارها پيغمبر آمده كه هر كدام وصىّ و جانشين داشته‌اند ؛ وصىّ محمّد ( ص ) نيز على ( ع ) است و چون محمّد ( ص ) آخرين و خاتم پيغمبران است ، على ( ع ) نيز آخرين وصىّ و جانشين مىباشد » .\r\n\r\n","description":"","footnote":"","page_name":" 59 ","page_number":59},
  {"content":"\r\n\r\nاو نيز مدرك سخنان خود را تاريخ طبرى قرار داده و خود در حاشيهء سخنان فوق ، اين مطلب را تصريح مىنمايد .\r\n\r\n3 . خاورشناسان نويسندهء دايرة المعارف اسلامى\r\nدر دايرة المعارف « 1 » كه به قلم جمعى از استادان خاورشناس مانند : هوتسمان ، ولاينسنك ، اورنلد ، برونسال ، هيونك ، شاده ، پاسيه ، هارتمان و كيب مىباشد ؛ در اين داستان چنين آمده است :\r\n« ما اگر فقط به گفتهء طبرى و مقريزى اكتفا كنيم ، بايد بگوييم كه از جمله چيزهايى كه عبدالله بن سبأ مردم را به آن دعوت مىكرد ، رجعت محمّد بود . و همچنين مىگفت : « هر پيغمبرى جانشينى دارد ، و على جانشين محمّد است ، بنابراين بر هر فرد با ايمانى واجب است كه با گفتار و كردار خود از حق على طرفدارى كند » ، و گفته‌اند كه عبدالله اشخاصى را براى تبليغ اين طرز فكر به كار گماشته بود و خود جزء آنانى بود كه در ماه شوال سال 15 ه - . مطابق با آوريل سال 656 م از مصر به جانب مدينه حركت كردند . . . » .\r\nما در اين جا آن چه را كه دايرةالمعارف مذكور از طبرى نقل كرده آورده‌ايم ، امّا مقريزى ، چون اين حوادث تقريباً هشت صد سال پيش از او روى داده است ، لذا با در نظر گرفتن اين فاصلهء زمانى ، و اين كه مقريزى سند خود را ذكر نكرده ، و يا كتابى را كه از آن نقل كرده تعيين ننموده ، نمىتوان به نقل او اعتماد كرد ، در حالى كه طبرى سند اين داستان را به راوىاش مىرساند و خود تقريباً پانصد سال پيش از مقريزى مىزيسته است . در اين صورت ، درست نيست كه ما نوشتهء مقريزى را با تاريخ طبرى در يك رديف قرار دهيم . با اين همه ، به روايت مقريزى در آخر كتاب - ان شاء الله تعالى - رسيدگى خواهيم كرد .\r\n\r\n\r\n","description":"","footnote":"\r\n( 1 ) . دايرة المعارف چاپ لندن ، ج 1 ، ص 29 .\r\n","page_name":" 60 ","page_number":60},
  {"content":"\r\n\r\n\r\n4 . دوايت . م . دونالدسن\r\nدوايت . م . دونالدسن ، در كتاب خود به نام « عقيدةالشيعة » در ( ص 58 ) چنين مىگويد :\r\n« قديمىترين روايات ، ما را به اين نتيجه رهبرى مىكند كه ادّعاى خلافتى كه على مىكرد ، در نظر ياران و شيعيان‌اش ، فقط جنبهء سياسى نداشته بلكه حقّى الهى بوده است ؛ و افكار و تعليمات و دسايس شخص مرموزى كه در تاريخ اسلام بوده ، در انتشار اين عقيده سهم بسزايى داشته است . چه ، در زمان خلافت عثمان شخصى به نام عبدالله بن سبأ پيدا شد كه به تعليمات دامه‌دارى دست زد ، طول و عرض شهرهاى اسلامى را مىپيمود ، و چنانچه طبرى مىگويد هدفش تباه ساختن مسلمانان بوده است . . . » .\r\nنويسندهء كتاب « عقيدةالشيعة » اين داستان را مستقيماً از طبرى نقل نكرده ، بلكه در اين نقل استنادش به اين دو كتاب بوده است :\r\n1 - دايرةالمعارف الاسلامية ، مادهء عبدالله ، نوشتهء خاورشناسانى كه قبلًا به آن اشاره شد .\r\n2 - تاريخ الادب العربى ، تأليف نيكلسن ، ( ص 315 ) .\r\n3 - چنان كه قبل از اين گفتيم هر دو كتاب مذكور آن چه را كه در بارهء ابن سبا نقل كرده‌اند ، از تاريخ طبرى گرفته‌اند .\r\n\r\n5 . ولهاوزن\r\nولهاوزن در ( ص 56 و 57 ) از كتاب خود به نام « الدولة العربية و سقوطها » مىگويد :\r\n« سبائيان اسلام را تغيير دادند . بر خلاف قرآن ، معتقد بودند روح خدا در جسد پيامبر اسلام حلول نموده ، پس از وفات او در على و آل على حلول كرده است . على در نظر ايشان خليفه‌اى رديف ابوبكر و عمر به شمار نمىآمد ؛ بلكه آن دو را غاصب حق وى مىدانستند و معتقد بودند روح قدسى در على حلول كرده است » . سپس مىگويد :\r\n« مىگويند سبائيان منسوب به عبدالله بن سبأ مىباشند . او مردى يهودى از اهالى يمن\r\n\r\n","description":"","footnote":"","page_name":" 61 ","page_number":61},
  {"content":"\r\n\r\nبوده . . . » .\r\nولهاوزن در اين جا مدرك خود را بيان نكرده است ، ولى در ( ص 396 - 399 ) مطلب را مشروح‌تر بيان كرده مدرك خود را نيز تعيين نموده ، گفته است :\r\nسيف مىگويد : سبائيان از اوّلين روز اهل شر و بدانديش بودند . عثمان را كشتند و در آشوب و جنگ داخلى را به روى مسلمانان گشودند . بيشتر ايشان او موالى و غير عرب بودند .\r\nسبائيان به متابعت از عبدالله بن سبا ، عقيده داشتند روح رسول خدا ( ص ) رجعت مىكند و در بدن اهل بيت‌اش حلول مىنمايد . اولاد على كه از فاطمه دختر پيغمبر ( ص ) بودند ، دست از اسلام و نزاد عربى خود برنداشتند و سبائيان را طرد كردند ؛ ولى سبائيان به فرزند ديگر على ، محمّد بن حنفيّه پيوستند . پس از وفات محمّد ، فرزندش ابو هاشم كه مانند پدرش بىقدر بود ، امام ايشان گشت . ابو هاشم ، پس از خود محمّد بن عبّاس را وصىّ گردانيد و از اين جا خلافت به بنى عبّاس منتقل شد . بنابر روايت سيف ، خروج بنى عبّاس مانند خروج سبائيان بود . مركز دعوت هر دو گروه شهر كوفه و پيروان‌شان ايرانيان ، و هر دو گروه عليه اعراب مسلمان خروج كردند . . . » .\r\nاين بود خلاصهء آنچه ولهاوزن از سيف نقل كرده و دو بار نامش را تصريح نموده است . در مقدّمهء كتاب ، آن جا كه سيف را مىستايد معلوم مىشود كه وى روايت‌هاى سيف را از طبرى اخذ كرده است .\r\nبنابراين مدرك ولهاوزن نيز تاريخ طبرى است و به واسطهء طبرى ، اين افسانه را نقل كرده است .\r\nافسانهء ابن سبأ اين چنين كه ملاحظه شد شهرتى عجيب يافت . تا اينجا ديديم آنان كه اين داستان را آورده‌اند ، همگى بىواسطه و يا به يك واسطه يا بيشتر ، سند روايتشان به طبرى ختم مىشود .\r\n\r\n","description":"","footnote":"","page_name":" 62 ","page_number":62},
  {"content":"\r\n\r\n\r\nكسانى كه داستان‌هاى عبدالله بن سبأ را بدون ذكر سند نقل كرده‌اند\r\nدسته‌اى از مورّخان و نويسندگان هستند كه نه سند روايت خود را نوشته‌اند و نه كتابى را كه از آن نقل كرده‌اند تعيين مىنمايند ، ولى در عين حال هرجا كه به طور اجمال از مصادر كتاب‌شان سخنى به ميان مىآيد ، نام طبرى و يا كتاب‌هايى كه مؤلّفين آنها از طبرى نقل كرده‌اند گرفته‌اند ، به چشم مىخورد . مانند :\r\n\r\n1 . ميرخواند\r\nاو داستان عبدالله بن سبا رادر كتاب خود به نام « روضة الصفا » وارد كرده ، ولى سند و مأخذ خود را مشخص ننموده ولى پس از تحقيق و مطابقت ، معلوم مىشود كه وى نيز اين قصّه را از طبرى گرفته است .\r\n\r\n2 . غياث الدّين\r\nغياث‌الدّين فرزند ميرخواند ، متوفّى به سال 940 ه - . در كتابش به نام « حبيب السّير » ، داستان عبدالله بن سبا را به نقل از كتاب پدرش - يعنى روضة الصفا - نقل كرده است ، ولى اشاره‌اى به سند و مأخذ آن نكرده است .\r\n\r\nاسناد افسانه‌هاى عبدالله بن سبأ\r\n\r\n1 . سند طبرى براى داستان‌هاى ابن سبأ\r\nبنابر آنچه گفته شد ، تاريخ طبرى قديمىترين كتابى است كه داستان‌هاى عبدالله بن سبأ را تقصيل بيان كرده است و در عين حال راوى داستان را نيز معيّن نموده است . همهء كتاب‌هاى بعدى هم ، داستان ابن سبأ و افسانهء سبائيان را از طبرى گرفته‌اند .\r\nحال بايد ديد كه طبرى اين داستان را از كجا آورده و سند او چيست ؟\r\n\r\n","description":"","footnote":"","page_name":" 63 ","page_number":63},
  {"content":"\r\n\r\nابو جعفر محمّد بن جرير طبرى آملى متوفّى به سال 310 ه - داستان سبائيان را در كتاب خود « تاريخ الامم و ملاملوك » فقط از سيف بن عمر تميمى كوفى نقل كرده است . وى در بخش مربوط به حوادث سال 30 ه - . مىگويد :\r\n« در همين سال ، يعنى سال 30 ه - . بوده كه داستان ابوذر با معاويه ، فرستادن معاويه ابوذر را از شام به مدينه اتفّاق افتاد . در اين باره قضاياى بسيارى نقل نموده‌اند كه خوش ندارم آنها را بيان كنم ، ولى آنان كه براى معاويه در اين كارها عذر مىآوردند داستانى در اين موضوع نقل كرده‌اند كه « سرّى بن يحيى » آن‌را براى من نوشته است و در آن نوشته چنين گويد :\r\n« شعيب بن ابراهيم از سيف بن عمر روايت نموده : . . . چون ابن سوداء به شام رسيد ابوذر را ملاقات نموده و گفت : اى ابوذر ! آيا مىبينى معاويه چه كارها مىكند ؟ . . . » .\r\nسپس طبرى داستان « ابن سبأ » را فقط از سيف نقل مىكند و شرح حال ابوذر را با اين جمله پايان مىدهد :\r\n« ديگران در بارهء علّت تبعيد ابوذر چيزهاى بسيارى روايت كرده‌اند كه خوش ندارم آنها را بيان كنم » .\r\nو چون به نگارش حوادث سال 30 - 36 ه - . مىرسد ، داستان ابن سبأ و سبائيان را ضمن جريان كشته شدن عثمان و جنگ جمل ، از سيف نقل مىكند . و به جز سيف ، هيچ سند ديگرى ندارد .\r\nطبرى در تاريخ خود روايت‌هاى سيف را با يكى از اين دو سند نقل مىكند :\r\n1 . عبيدالله بن سعد زهرى ، از عمويش يعقوب بن ابراهيم و او از سيف .\r\nروايت‌هايى را كه طبرى به اين سند از سيف روايت كرده آنهايى است كه خود از عبيدالله شنيده و به لفظ حدّثنى يعنى : « براى من - يا ما - روايت كرد » آورده است .\r\n2 . سرّى بن يحيى ، از شعيب بن ابراهيم ، از سيف .\r\nطبرى در اين سند ، حديث‌هاى سيف را از دو كتابش « الفتوح » و « الجمل » به يكى از اين سه لفظ از سرّى بن يحيى نقل كرده است .\r\n\r\n","description":"","footnote":"","page_name":" 64 ","page_number":64},
  {"content":"\r\n\r\n1 - كتب الىّ : يعنى : سرّى بن يحيى براى من نوشت .\r\n2 - حدّثنى : يعنى : سرّى بن يحيى براى من روايت كرد .\r\n3 - فى كتابه الىّ « 1 » : يعنى : سرّى بن يحيى در نامه‌اى كه براى من نوشت روايت كرده است .\r\n\r\n2 . سند ابن عساكر دمشقى براى داستان‌هاى ابن سبأ\r\nپس از طبرى ، ابن عساكر متوفى به سال 571 ه - . داستان‌هاى عبدالله بن سبأ را در تاريخ هشتاد جلدى خود يعنى « تاريخ مدينة دمشق » ضمن شرح حال طلحه ، عبدالله بن سبأ و ديگران ، به سند خود از سيف نقل كرده است . سند ابن عساكر به روايت‌هاى سيف در نقل افسانهء ابن سبأ و داستان‌هاى ديگر چنين است :\r\n« ابن عساكر از ابوالقاسم سمرقندى ، از ابوالحسن نقور ، از ابوطاهر مخلص ، از ابوبكر بن سيف ، از سرّى بن يحيى ، از شعيب ، از سيف . . . « 2 » » .\r\nبنابراين سند ابن عساكر به چهار واسطه به « سرى بن يحيى » مىرسد و « سرى بن يحيى » سرسلسلهء يكى از اسناد طبرى است كه قبلًا به آن اشاره كرديم .\r\n\r\n3 . ابن ابى بكر\r\nمحمّد بن يحيى بن محمّد اشعرى مالكى متوفى به سال 741 ه - . مشهور به « ابن ابى بكر » ، افسانهء عبدالله بن سبأ و سبائيان را در كتاب خود به نام « التمهيد و البيان فى مقتل عثمان بن عفان » ، مستقيماً و بدون واسطه ، از كتاب « الفتوح » نوشتهء سيف بن عمر ، و تاريخ ابن اثير نقل نموده است .\r\nبنابراين ابن ابى بكر افسانه‌هاى سيف را در بارهء سبائيان و ديگران ، گاهى بدون واسطه از كتاب سيف نقل مىكند ، و گاهى از تاريخ ابن اثير ، و دانستيم كه ابن اثير نيز از طبرى و\r\n\r\n\r\n","description":"","footnote":"\r\n( 1 ) . فقط يك بار به اين لفظ روايت كرده است . رجوع شود به صفحهء 1 / 2055 ، چاپ اروپا .\r\n( 2 ) . اخبرنا ابو القاسم السمرقندى عن ابى الحسين النقور عن ابى طاهر المخلص ، عن ابى بكر بن سيف ، عن السرّى بن يحيى عن شعيب بن ابراهيم ، عن سيف بن عمر . . . .\r\n","page_name":" 65 ","page_number":65},
  {"content":"\r\n\r\nطبرى از سيف نقل مىنمايد .\r\nتا اين‌جا افسانه‌هاى سيف در بارهء سبائيان سه سند پيدا كرده است :\r\n1 . سند طبرى ( متوفى به سال 310 ه - . )\r\n2 . سند ابن عساكر ( متوفى به سال 571 ه - . )\r\n3 . سند ابن ابى بكر ( متوفى به سال 741 ه - . )\r\nبعضى از نويسندگان و مورّخان به يكى از سه سند بالا ، و برخى به دو سند ، و گروهى مانند سعيد افغانى به هر سه سند توجه داشته‌اند .\r\n\r\n4 . ذهبى « 1 »\r\nابو عبدالله محمّد بن احمد بن عثمان ذهبى متوفى به سال 748 ه - . در كتاب خود به نام « تاريخ الاسلام » « 2 » برخى از افسانه‌هاى عبدالله بن سبأ را آورده است . او در ابتدا دو روايت از سيف نقل كرده كه در تاريخ طبرى ذكر نشده است « 3 » با آنكه آن دو روايت افسانه را به صورت كامل‌ترى جلوه مىدهد . سپس آنچه را طبرى به تفصيل در تاريخ خود آورده ، به طور خلاصه ذكر كرده است .\r\nاز مقدّمهء كتاب مذكور معلوم مىشود كه نسخه‌هايى از كتاب « الفتوح » نوشتهء سيف بن عمر ، تا زمان ذهبى ( قرن هشتم هجرى ) وجود داشته است و نسخه‌اى از آن در دست ذهبى بوده كه او نيز مانند ابن ابى بكر صاحب كتاب « التمهيد » بىواسطه از آن نقل مىنموده است و از جملهء آن ، دو حديثى است كه از سيف نقل كرده و در تاريخ طبرى وجود ندارد .\r\nخلاصهء آنچه تا حال گفته شده اين است كه اين علما و مورّخان ، افسانهء عبدالله بن سبأ\r\n\r\n\r\n","description":"","footnote":"\r\n( 1 ) . اين موضوع را مؤلّف به ترجمهء فارسى نموده است .\r\n( 2 ) . ج 2 ، ص 122 - 128 .\r\n( 3 ) . ذهبى در نقل آن دو روايت ، نخست در صفحهء 122 - 123 چنين مىگويد : « و قال سيف بن عمر عن عطية عن يزيد الفقعسى قال : لما خرج الن السوداء . . . » . و پس از اين در روايت دوم صفحهء 123 - 124 چنين گويد : « و قال سيف عن مبشر و سهل بن يوسف عن محمد بن سعد بن ابى وقاص قال : قدم عمار بن ياسر مصر . . . » .\r\n","page_name":" 66 ","page_number":66},
  {"content":"\r\n\r\nرا همگى بدون استثنا از سيف بن عمر گرفته‌اند ، و چهار نفر از آنان كه عبارت از طبرى ، ابن عساكر ، ابن ابىبكر و ذهبى مىباشند ، بدون واسطه از سيف نقل كرده‌اند و بقيهء آنها با واسطه .\r\nنمودار اين صفحه گوياى اين نتيجه‌گيرى است .\r\n\r\n","description":"","footnote":"","page_name":" 67 ","page_number":67},
  {"content":"\r\n\r\n\r\nسيف بن عمر سازندهء افسانهء عبدالله بن سبأ\r\nوهو كذاب متروك الحديث اتّهم بالزندقه :\r\n« سازنده افسانهء ابن سبأ دروغگو و متّهم به زندقه و\r\nرواياتش دور انداختنى است . »\r\nعلماى رجال\r\nچنانچه گفتيم ، بيش از هزار سال است افسانه‌هاى سبائيان زبان‌زد علما و دانشمندان است و سرچشمهء اين افسانه فقط يك نفر به نام « سيف بن عمر » مىباشد همگى راويان ، اين قصّه‌ها را از او نقل مىكنند . اكنون شايسته است در بارهء سيف تحقيق نموده ، پس از آن كه به حقيقت پى برديم به روايت‌هايش نيز رسيدگى نماييم ، تا معلوم گردد چه اندازه از حقيقت دور بوده و چه مقدار ارزش دارد :\r\n\r\nسيف بن عمر كيست ؟\r\nسيف بن عمر از قبيلهء « اسيد » است كه شعبه‌اى از ايل بزرگ « تميم » بوده ، و از اين جهت او را « اسيدى تميمى » خوانده‌اند و گاهى « تميمى برجمى » گويند ، و برجمى منسوب به « براجم » است كه نام چند تيره از ايل تميم بوده كه با يكديگر ائتلاف كرده و\r\n\r\n","description":"","footnote":"","page_name":" 68 ","page_number":68},
  {"content":"\r\n\r\nهم‌پيمان گشته بودند .\r\nمحلّ سكونت او شهرستان كوفه بوده ولى پيش از آن در بغداد مىزيسته و وفات او پس از سال 170 هجرى در زمان خلافت هارون الرّشيد بوده است .\r\n\r\nروايت‌هاى سيف\r\nسيف طبق عادت مورّخان آن عصر كه حوادث تاريخى را با سند نقل مىنموده‌اند ، براى اين‌كه افسانه‌هاى اختراعى خود را به صورت تاريخى صحيح جلوه دهد و رنگ درستى به آنها بزند ، يك افسانه را به چند بخش تقسيم كرده ، براى هر بخشى سند جداگانه جعل نموده است و با اين روش ، دو كتاب تأليف كرده است :\r\n1 . الفتوح الكبير و الردة : كه در آن كتاب از حوادث تاريخى نزديك به رحلت پيغمبر تا زمان خلافت عثمان گفتگو كرده است . در همين كتاب جنگ ابوبكر را با مسلمانانى كه با خلافت او مخالفت كرده ، به خلافت‌اش گردن ننهادند « جنگ با مرتدّين » نام نهاده است . و همهء آن حوادث و وقايعى را كه در اين كتاب مىنويسد ، چهره‌اى افسانه‌اى و اسطوره‌اى مىبخشد و در آنها به اغراق و غلوّ مىپردازد .\r\n2 . الجمل و مسير عايشه و على : در اين كتاب از شورش عليه عثمان ، كشته شدن او و جنگ جمل گتفگو كرده است . با رسيدگى به روايت‌هاى كتاب ، روشن مىگردد كه اين كتاب فقط به قصد دفاع ازبنى اميّه نوشته شده است .\r\nسيف علاوه بر اين دو كتاب روايت‌هاى ديگرى نيز ساخته كه در ده‌ها كتاب به طور پراكنده جاى گرفته و تا به امروز بزرگ‌ترين مدرك تاريخ اسلام گرديده است .\r\nطبرى روايت‌هاى سيف را در كتاب تاريخ خود به نام « تاريخ الامم و الملوك » در خلال حوادث تاريخى سال‌هاى 11 - 37 ه - نقل كرده است .\r\nپس از او ابن عساكر نيز در تاريخ هشتاد جلدى خود ، ضمن شرح حال اشخاصى كه به دمشق گذر كرده‌اند ، برخى از آنها را نقل كرده است .\r\nمشهورترين علمايى كه شرح ويژه‌اى در احوال ياران پيغمبر نوشته‌اند ، يعنى :\r\nابن عبدالبر متوفّى به سال 436 ه - . در كتاب « استيعاب » .\r\n\r\n","description":"","footnote":"","page_name":" 69 ","page_number":69},
  {"content":"\r\n\r\nو ابن اثير متوفّى به سال 630 ه - . در كتاب « اسدالغابة » .\r\nو ذهبى متوفّى به سال 748 ه - . در كتاب « التجريد » .\r\nو ابن حجر متوفّى به سال 852 ه - . در كتاب « الاصابة » .\r\nبعضى قهرمانان افسانه‌هاى سيف را در رديف اصحاب پيغمبر ( ص ) قرار داده ، شرح حالى نيز براى آنان دست و پا نموده‌اند . پس از بررسى اين كتاب‌ها معلوم شد كه قريب به صد و پنجاه تن از اين قهرمانان به هيچ وجه پا به عرصهء وجود نگذاشته‌اند و فقط انديشهء سيف بن عمر آنها را آفريده است ! « 1 » ولى اين دانشمندان همين‌كه در افسانه‌هاى سيف به نام آنها برخورد نموده‌اند ، كه لذا نام‌شان را در رديف اصحاب پيغمبر آورده ، براى آنها شرح حال نوشته‌اند و به اين ترتيب بر شمارهء صحابهء پيغمبر افزوده‌اند ! « 2 » جغرافىنويسان شهرهاى اسلامى مانند ياقوت حموى متوفّى به سال 626 ه - . در « معجم‌البلدان » و صفىالدّين در « مراصدالاطلاع » نيز از روايت‌هاى سيف استفاده نموده براى بعضى از مكان‌ها كه فقط در افسانه‌هاى سيف از آنها نام برده شده ، شرح نوشته‌اند !\r\nبنابراين سيف بن عمر نه فقط افسانهء عبدالله بن سبأ را ساخته و يك قهرمان براى تاريخ اسلام آفريده است ، بلكه صدها افسانه و صدها قهرمان تاريخى ديگر نيز هستند كه ساختهء فكر او بوده و وجود خارجى نداشته‌اند .\r\nاين افسانه‌ها ، در صدها كتاب حديث ، تفسير ، تاريخ ، جغرافيا ، ادبيات و انساب ريشه دوانيده است ؛ و براى دانستن ارزش روايات سيف بايد اوّل به كتاب‌هاى علماى رجال مراجعه نماييم ، تا ببينيم در بارهء قوّت و ضعف حديث سيف و صحّت و وثوق او چه گفته‌اند . سپس به خواست خداوند به روايت‌هاى او رسيدگى نماييم .\r\n\r\n\r\n","description":"","footnote":"\r\n( 1 ) . علامه سيد مرتضى عسكرى كتابى به نام « صد و پنجاه صحابى ساختگى » آنها را معرفى نموده‌اند .\r\n( 2 ) . مثلًا سيف ، در افسانه‌هاى خود قهرمانان مزبور را فرماندهء لشكر معرّفى نموده است و اين دليل بر آن شده كه آن قهرمانان از اصحاب پيغمبر ( ص ) بوده‌اند ! زيرا به گفتهء خود سيف رسم چنين بود كه فرماندهان و سران لشكر از صحابه انتخاب مىشدند .\r\n","page_name":" 70 ","page_number":70},
  {"content":"\r\n\r\n\r\nسيف در كتب رجال\r\n1 - يحيى بن معين متّوفى سال 233 ه - . دربارهء او گفته : « حديث او ضعيف وسست است . » « 1 » 2 - نسايى صاحب صحيح متّوفى سال 303 ه - . گفته : « ضعيف است ؛ حديث‌اش را ترك كرده‌اند . نه مورد اعتماد است ، و نه امين . . . » « 2 » 3 - ابو داود متوفّى سال 275 ه - . گفته : « بىارزش است . بسيار دروغ‌گوست . » « 3 » 4 - ابن حمّاد عقيلى متوفّى به سال 322 ه - . دربارهء وى مىگويد : از روايات وى تبعيت نمىشود ، از هيچ يك از روايات فراوان او تبعيّت نبايد كرد .\r\nالضعفاء الكبير ، ج 2 ، ص 175 ، رقم 694 .\r\n5 - ابن ابى حاتم متوفّى به سال 327 ه - . گفته : « احاديث صحيح را خراب مىكرده و لذا به حديث او اعتماد نداشته ، حديث‌اش را ترك كرده‌اند . » « 4 » 6 - ابن سكن متوفّى به سال 354 ه - . گفته : « ضعيف است . »\r\n7 - ابن حبان متوفّى به سال 354 ه - . گفته : « حديث‌هايى را كه خود جعل مىكرده ، آنها را از زبان شخص موثّقى نقل مىكرده است . » و نيز مىگويد : « سيف متّهم به زندقه است ؛ و گفته‌اند حديث جعل مىكرده است . » « 5 » و آن را به افراد ثقه نسبت مىداده .\r\n8 - دار قطنى متوفّى به سال 358 ه - . گفته : « ضعيف است . حديث‌اش را ترك كرده‌اند . » « 6 »\r\n\r\n\r\n","description":"","footnote":"\r\n( 1 ) . كتاب الضعفاء ، ج 2 ، ص 245 .\r\nتهذيب التهذيب ، ج 4 ، ص 295 ، رقم 506 .\r\nالضعفاء الكبير ، ج 2 ، ص 175 ، رقم 694 .\r\n( 2 ) . الضعفاء و المتروكين ، ص 51 ، رقم 265 .\r\n( 3 ) . تهذيب التهذيب ، ج 4 ، ص 295 ، رقم 506 .\r\n( 4 ) . الحرج و التعديل ، ج 7 ، ص 136 ، رقم 762 .\r\nتهذيب التهذيب 7 ، ج 4 ، ص 295 .\r\n( 5 ) . المجروحين ، ج 1 ، ص 345 .\r\nتهذيب التهذيب ، ج 4 ، ص 296 .\r\n( 6 ) . تهذيب التهذيب ، ج 4 ، ص 296 .\r\n","page_name":" 71 ","page_number":71},
  {"content":"\r\n\r\n9 - حاكم متوفّى به سال 405 ه - . گفته : « حديث او را ترك كرده‌اند . متّهم به زندقه است . » « 1 » 10 - ابن عدى متوفّى به سال 365 ه - . دربارهء او گفته است : برخى از احاديث او به غايت مشهور است ولى به نظر من تمام احاديث وى غير قابل اعتماد است و به همين دليل احاديث وى تبعيّت نمىشود .\r\nتهذيب التهذيب ، ج 4 ، ص 296 .\r\n11 - فيروز آبادى صاحب قاموس متوفّى به سال 817 ه - . گفته : « ضعيف است . »\r\n12 - محمّد بن احمد ذهبى متوفّى به سال 748 ه - . دربارهء او گفته : همهء دانشمندان و علماى اسلام اجماع و اتّفاق دارند بر اين كه او ضعيف ، و حديث‌اش متروك است .\r\nالمغنى فى الضعفاء ، ج 1 ، ص 292 ، رقم 2716 .\r\nميزان الاعتدال ، ج 2 ، ص 255 .\r\n13 - ابن حجر متوفّى به سال 852 ه - . گفته : « ضعيف است ، « 2 » » و در كتاب ديگرى گويد : گرچه رواياتى كه او دربارهء تاريخ نقل كرده بسيار زياد و مهم است ولى چون او ضعيف مىباشد ، لذا حديث‌اش را ترك كرده‌اند . « 3 » 14 - سيوطى متوفّى به سال 911 ه - . گفته : « بسيار ضعيف است . »\r\n15 - صفى الدّين ( متوفّى به سال 923 ه - . گفته : « او را ضعيف شمرده‌اند . » « 4 » اين نظر دانشمندان علم رجال دربارهء سيف بود . اكنون بايد به روايت‌هاى سيف رسيدگى نماييم تا هم روش او در جعل روايات نمايان گردد و هم ارزش رواياتش .\r\nپيش از آن كه به افسانهء ابن سبا رسيدگى نماييم ، براى نمونه چند روايت از سيف نقل كرده ، به آنها رسيدگى مىكنيم ، سپس به خواست خداوند به افسانهء ابن سبا مىپردازيم .\r\n\r\n\r\n","description":"","footnote":"\r\n( 1 ) . تهذيب التهذيب ، ج 4 ، ص 296 .\r\n( 2 ) . تهذيب التهذيب ، ج 4 ، ص 295 و 296 ، رقم 506 .\r\n( 3 ) . تقريب التهذيب ، ج 1 ، ص 344 ، رقم 633 .\r\n( 4 ) . خلاصة التهذيب ، ص 126 .\r\n","page_name":" 72 ","page_number":72},
  {"content":"\r\n\r\n\r\nمنابع شرح حال سيف\r\nشرح حال سيف بن عمر سازندهء افسانهء عبدالله بن سبا در كتب ذيل آمده است :\r\n1 - فهرست ابن نديم .\r\n2 - الجرح و التعديل : ابن أبى حاتم رازى ، ج 7 ، ص 136 .\r\n3 - الاستيعاب : ابن عبدالبر ، ج 4 ، ص 252 .\r\n4 - الضعفاء الكبير : عقيلى ، ج 2 ، ص 175 .\r\n5 - المغنى فى الضعفاء : ذهبى ، ج 1 ، ص 292 .\r\n6 - ميزان الاعتدال : ذهبى ، ج 2 ، ص 255 .\r\n7 - تهذيب التهذيب : ابن حجر عسقلانى ، ج 4 ، ص 296 .\r\n8 - كتاب الضعفاء و المتروكين : يحيى بن معين ، ج 2 ، ص 245 .\r\n9 - الضعفاء و المتروكين : نسائى ، ص 51 .\r\n10 - الاصابة : ابن حجر عسقلانى ، ج 4 ، ص 175 ، در صمن شرح حال « ابو محجن » و در ص 386 در ضمن شرح حال « لبابه » .\r\n11 - تقريب التهذيب : ابن حجر عسقلانى ، ج 1 ، ص 344 .\r\n12 - خلاصة التهذيب : صفى الدّين ، ص 126 .\r\n13 - كتاب المجروحين : ابن حبّان ، ج 1 ، ص 345 .\r\n\r\n","description":"","footnote":"","page_name":" 73 ","page_number":73},
  {"content":"\r\n\r\n14 - كشف الظنون : حاجى خليفه ، ج 1 ، ص 124 .\r\n15 - هدية العارفين : اسماعيل پاشا ، ج 1 ، ص 413 .\r\n16 - الغدير : سيّد عبد الحسين امينى ، ج 5 ، ص 133 .\r\n17 - الاعلام : زركلى ، ج 3 ، ص 150 .\r\n\r\n","description":"","footnote":"","page_name":" 74 ","page_number":74},
  {"content":"\r\n\r\n\r\nبخش 2 : داستان سقيفه در روايت سيف\r\n* سپاه اسامه\r\n* داستان سقيفه در احاديث\r\n* داستان سقيفه پىريزى مىشود\r\n* وفات پيامبر ( ص )\r\n* كانديدهاى خلافت قبل از دفن پيامبر ( ص )\r\n* بيعت ابوبكر در سقيفه\r\n* بيعت عمومى ابو بكر و دفن پيامبر ( ص )\r\n* مخالفين بيعت ابو بكر\r\n* بست نشينان خانهء فاطمه ( س )\r\n* مخالفت على ( ع ) با بيعت ابو بكر\r\n* داورىهاى بزرگان صحابه دربارهء بيعت ابو بكر\r\n* قيام ابو سفيان بر ضدّ حكومت ابو بكر\r\n* ارزيابى روايات سيف و يا نتيجه‌گيرى\r\n\r\n","description":"","footnote":"","page_name":" 75 ","page_number":75},
  {"content":"\r\n . \r\n","description":"","footnote":"","page_name":" 76 ","page_number":76},
  {"content":"\r\n\r\n\r\nسپاه اسامه\r\nقد أعطى السّلطة رغبتها و النّاس رغبتهم :\r\n« سيف با تحريك اين داستاه‌ها هم خواستهء مردم را تأمين\r\nكرده است و هم خواستهء زورمندان را . »\r\nمؤلّف\r\n\r\nسپاه اسامه در روايت سيف\r\nطبرى در تاريخ خود ، ج 3 ص 212 ، به هنگام بيان حوادث و وقايع سال يازده هجرى ، و ابن عساكر تاريخ دمشق ، در ج 1 ص 427 روايت سيف را در بارهء لشكر اسامه آورده‌اند . در اين روايت سيف گويد :\r\n« رسول خدا ( ص ) پيش از وفات خود ، لشكرى از اهل مدينه و اطراف آن تدارك نمود كه عمر بن خطاب نيز جزء افراد آن لشكر بود و اسامة بن زيد را فرمانده آنها قرار داد . هنوز صف‌هاى آخر آن لشكر از خندق مدينه نگذشته بود كه رسول خدا ( ص ) رحلت فرمود . اسامه لشكر را از حركت باز داشت و به عمر گفت به سوى خليفهء رسول خدا ( ص ) برگرد و از او رخصت بگير تا مردم را بازگردانم . . . » .\r\nو نيز مىگويد :\r\n\r\n","description":"","footnote":"","page_name":" 77 ","page_number":77},
  {"content":"\r\n\r\n« انصار كه در آن لسكر بودند ، به وسيلهء عمر براى ابوبكر پيغام فرستادند كه به جاى اسامه ديگرى را امير لشكر نمايند . عمر چون پيغام انصار را رسانيد ، ابوبكر آشفته شده ، ريش عمر را گرفت و گفت : اى پسر خطّاب ! مادرت به عزايت بنشيند و به مرگت بگريد . اسامه را رسول خدا ( ص ) امير لشكر فرموده است . تو به من دستور مىدهى كه اين منصب را از او گيرم و ديگرى را به جاى او قرار دهم ؟ » .\r\nو پس از آن مىگويد :\r\n« ابوبكر آن لشكر رار كوچ داد و آنان را بدرقه كرد و هنگام وداع‌شان گفت : به نام خدا روانه شويد ، خدا شما را به قتل و طاعون نابود نسازد » .\r\nاين بود روايت سيف در بارهء لشكر اسامه .\r\n\r\nسپاه اسامه در روايت غيرسيف\r\nراويان ديگر ، در بارهء لشكر اسامه آورده‌اند :\r\n« روز دوشنبه چهار روز مانده از صفر سال يازده هجرى ، رسول خدا ( ص ) فرمان آماده‌باش براى جنگ با روم را صادر كرد . فرداى آن روز ، اسامةبن زيد را خواند و فرمود : با سمت فرماندهى سپاه ، به جايگاهى كه پدرت در آنجا شهيد شد ، حركت كن و بر آن بتاز .\r\nروز چهارشنبه تب و سردرد بر پيغمبر ( ص ) عارض شد و صبح پنجشنبه رسول خدا ( ص ) به دست خود پرچم جنگ را تحويل اسامه داد . اسامه پرچم را به دست گرفت ، از مدينه خارج شد و « جرف » را كه در يك فرسنگى مدينه است اردوگاه لشكر قرار داد .\r\nسران مهاجر و انصار عموماً دعوت شدند كه در اين جنگ شركت كنند . ابوبكر ، عمر ، ابوعبيدهء جرّاح ، سعدبن وقاص و سعيدبن زيد و عدّهء ديگرى جزء آنان بودند . جمعى از افراد به طور اعتراض گفتند : « جرا اين پسرك را فرمانده سپاهى مىكنند كه افراد آن از مهاجرين نخستين تشكيل شده است ؟ » رسول خدا ( ص ) چون اين سخن را شنيد ، سخت\r\n\r\n","description":"","footnote":"","page_name":" 78 ","page_number":78},
  {"content":"\r\n\r\nبرآشفت و در حالى كه دستمالى به سر بسته و قطيفه‌اى بردوش انداخته بود « 1 » ، از منزل خارج شد و از منبر بالا رفت و فرمود : « اين چه سخنى است كه در بارهء فرماندهى اسامه به من گزارش داده شده است همانا شما بوديد كه پيش از اين در بارهء فرماندهى پدرش اعتراض داشتيد . در صورتى كه به خدا قسم پدرش فرماندهى لايق بود و پسرش نيز همان لياقت و شايستگى را دارد . » سپس از منبر فرود آمد . مسلمانانى كه مىخواستند همراه اسامه بروند آمده ، پيغمبر ( ص ) را وداع نموده ، به طرف لشكرگاه خود در جرف رهسپار شدند .\r\nبيمارى پيغمبر ( ص ) شديدتر شد و در حالى كه از شدّت مرض بيهوش افتاده بود ، اسامه نزدش آمده سر فرود آورده و پيغمبر ( ص ) را بوسيد ، ولى پيغمبر ( ص ) قدرت سخن گفتن نداشت . اسامه برگشت و بار ديگر روز دوشنبه به خدمت پيغمبر ( ص ) آمده آن روز حال آن حضرت بهتر بود و به اسامه فرمود : « به ميمنت و مباركى روانه شو . » اسامه پيغمبر ( ص ) را وداع گفته و به لشكرگاه بازگشته و فرمان حركت داد ولى هنگامى كه مىخواست سوار اسب خود شود ، از طرف مادرش امّ ايمن قاصدى رسيد و گزارش داد كه پيغمبر ( ص ) در حال احتضار است . پس اسامه به اتّفاق عمر ، ابوعبيده و ديگران بازگشت . پيغمبر ( ص ) نيز ظهر همان روز وفات نمود » . « 2 » اين بود شرح اجمالى از داستان لشكر اسامه تا زمانى كه پيامبر ( ص ) در قيد حيات بود . امّا پس از رحلت آن حضرت ، ابن عساكر در ج 1 ، ص 433 ، روايت نموده : « چون كار گرفتن بيعت براى خلافت پايان يافت و مردم آسوده‌خاطر شدند ، ابوبكر به اسامه گفت : « به همان جايى كه پيغمبر ( ص ) تو را دستور داد ، حركت كن . » جمعى از مهاجرين و\r\n\r\n\r\n","description":"","footnote":"\r\n( 1 ) . بيماران سخت را در آن روز رسم چنين بود كه به جاى ردا و عمامه ، دستمالى به سر بسته و قطيفه‌اى بر دوش مىانداختند و اين وقتى بوده است كه سر ايشان طاقت گذاشتن عمامه و بدن ايشان طاقت پوشش ردا و ديگر لباس‌ها را نداشته است .\r\n( 2 ) . اين روايت را ابن سعد در طبقات ج 2 / 190 ، و ابن سيده در عيون‌الاثر ج 2 / 81 نقل كرده و ديگران نيز تصريح كرده‌اند كه ابوبكر و عمر ، جزء لشكر اسامه بوده‌اند ؛ از جمله :\r\nبلاذرى در انساب الاشراف ج 1 / 474 ، يعقوبى در تاريخ خود ج 2 / 74 ، ابن بدران در تهذيب ج 2 / 74 ، ابن اثير در تاريخ خود ج 2 / 120 ، ملا متقى در كنزالعمال ج 5 / 312 ، و در منتخب كنز ج 4 / 180 ، ابن سعد نيز در طبقات ج 4 / 66 ، مراغى در تلخيص معالم دارالهجرة صفحهء 90 .\r\n","page_name":" 79 ","page_number":79},
  {"content":"\r\n\r\nانصار به ابو بكر پيشنهاد كردند فرستادن اين لشكر را به تأخير اندازد ، ولى ابو بكر نپذيرفت . . . » .\r\nدر روايت ديگر در ( ص 438 ) گويد :\r\n« ابو بكر لشكر را فرستاد و آنان را بدرقه كرده به اسامه گفت : « من خود شنيدم كه پيغمبر ( ص ) دستورهاى لازم را به تو مىداد ، همان دستورها را به كار بند ، من دستور ديگرى نمىدهم . »\r\n\r\nنتيجهء تطبيق و مقايسه\r\nدر روايت سيف نكاتى چند جلب توجّه مىكنند :\r\n1 - سيف در روايت خود مىگويد : « هنوز دنبالهء لشكر اسامه از خندق مدينه نگذشته بود كه رسول خدا ( ص ) وفات نمود » اين جمله را سيف به منظور تأمين غرض مخصوصى ساخته ، مىخواهد چنين جلوه دهد كه صحابهء پيغمبر ( ص ) در امتثال اوامر آن حضرت چنان آماده بودند كه به مجرّد صدور فرمان حركت ، هيچ‌گونه تأخيرى در انجام امر آن حضرت روى نداد ، و آنها بىدرنگ حركت كردند و هنوز دنبالهء لشكر از خندق نگذشته بود كه رسول خدا ( ص ) وفات نمود . . . و او با اين زمينه‌سازى ، قصد دارد پرده بر روى مخالفت‌هاى قبلى و بعدى بكشد ! در صورتى كه در روايت‌هاى ديگر تصريح شده كه حقيقت غير از اين بود و لشكريان اسامه ، در « جرف » اردو زده بودند ، و چند روزى به مدينه رفت و آمد مىكردند .\r\n2 - سيف مىگويد : « اسامه به محض اين كه خبر وفات رسول خدا ( ص ) را شنيد ، عمر را نزد خليفهء رسول خدا ( ص ) ابو بكر فرستاد و از او اجازه خواست كه بازگردد » اين جمله\r\n\r\n","description":"","footnote":"","page_name":" 80 ","page_number":80},
  {"content":"\r\n\r\nرا نيز بر خلاف روايات صحيحه براى تأمين غرض خاصى ساخته است ، زيرا چنانچه گفتيم روايات ديگر مىگويند : « خبرى كه به اسامه رسيد ، خبر احتضار پيغمبر ( ص ) بود و اسامه با عمر و ابو عبيده - و در رواياتى آمده كه با ابو بكر و عمر - به مدينه بازگشت . پس از آن كه پيغمبر ( ص ) وفات كرد و ابو بكر به مدينه آمد و بيعت او در سقيفه انجام گرفت و در مسجد پيغمبر ( ص ) پايان يافت ، در آن وقت ابو بكر به عنوان خليفهء پيغمبر ( ص ) شناخته شد و در كار لشكر اسامه دخالت نمود ، ولى سيف با بيان نيرنگ‌آميز خود مىخواهد بگويد امر خلافت ابو بكر از زمان پيغمبر ( ص ) سابقه داشت ! !\r\n3 - سيف روايت مىكند : « انصار از ابو بكر درخواست نمودند كه فرماندهى لشكر را از اسامه گرفته ، به ديگرى واگذار نمايد » در صورتى كه در روايات ديگر به خصوص در تاريخ ابن عساكر ، ج 1 ، ص 438 ، تصريح شده كه اين درخواست از پيغمبر ( ص ) بوده است و درخواست‌كنندگان از مهاجرين نخستين بوده‌اند نه انصار ؛ ولى چون حكومت معاصر سيف ، به دست مهاجرين بود ، سيف براى جلب رضايت حكومت وقت ، كار مهاجرين را به انصار نسبت داده است « 1 » .\r\n4 - سيف مىگويد كه ابو بكر به اسامه و لشكرش ده دستور داد ؛ در صورتى كه به حسب روايات ديگر ، دستورهاى لازم را پيغمبر اكرم ( ص ) داده بود ، حتى در آن روايات آمده كه ابو بكر گفت : « شنيدم كه پيغمبر ( ص ) دستورات لازم را به تو داده است . طبق همان دستورها عمل كن كه من هيچ دستورى غير از آنها ندارم » .\r\n5 - سيف در پايان روايت مىگويد : « ابو بكر به سبب پيامى كه عمر از انصار آورده بود ، ريش او را گرفته و وى را نفرين كرد . » درحالى كه اين نظر ما بعيد مىنمايد زيرا روايات ديگر از اين بيان خالى است ، و از طرف ديگر  « وَ ما عَلَى الرَّسُولِ إِلَّا الْبَلاغُ » *  .\r\n\r\n\r\n","description":"","footnote":"\r\n( 1 ) . به عقيدهء مترجم ، اينجا نيز سيف خواسته با نيرنگ و دروغ دامن كسانى را از آلودگى پاك كند كه حاضر نشدند سر به فرمان على بن ابىطالب ( ع ) - جوان 35 ساله - فرود آورند و يكى از برترىهاى خلافت ابو بكر را بزرگ‌سالى و پير بودن او دانستند ، گويى يكى از هدف‌هاى مقدّس پيغمبر اكرم ( ص ) در امارت اسامه شكستن همين سد و برداشتن همين مانع از راه خلافت على ( ع ) بوده ؛ ولى با كمال تأسّف . . . .\r\n","page_name":" 81 ","page_number":81},
  {"content":"\r\n\r\nبا آنچه پيش از اين ديديم سيف در روايت‌هايى كه جعل كرده ، رضايت و خشنودى حكومت وقت و مردم عصرش را تأمين نموده بود ، ولى اين جملهء اخير را براى چه ساخته است ؟ جز آن كه سيف - همچنانى كه دانشمندان علم رجال درباره‌اش گفته‌اند - زنديق بوده ، و خواسته تاريخ اسلام را مسخره‌آميز نشان دهد ، علّت ديگرى به نظر نمىرسد .\r\nسيف روايت‌هايى از خود جعل كرده كه اصلًا پايه‌اى ندارد . افسانه‌هاى سيف مخصوص خود اوست . در اين افسانه‌ها قهرمانانى وجود دارند كه هنوز مادر روزگار آنان را نزاييده است . امّا پس از انتشار روايات سيف ، آن قهرمانان در رديف رجال اسلام به شمار آمده‌اند ! ما به يارى خداوند اين قهرمانان را در بخش‌هاى بعدى كتاب معرّفى خواهيم كرد .\r\n\r\nنامداران صحابه در سپاه اسامه\r\nدر پايان اين بحث مناسب است مختصرى از شرح حال بعضى از صحابه را كه نام‌شان جزء سپاهيان اسامه برده شده است گفته شود :\r\nاوّل و دوم : ابوبكر و عمر ، خليفهء اوّل و دوم هستند كه نيازى به بيان شرح حالشان نيست .\r\nسوم : ابوعبيدهء جرّاح « 1 » ، در شرح حال‌اش چنين گفته‌اند : « ابو عبيده كنيهء اوست و نام‌اش عامر فرزند عبدالله بن جراح قرشى و مادرش اميمه دختر غنم بن جابر است ، او از سابقين در اسلام بود و از كسانى بوده كه دو بار هجرت نموده‌اند . ابوبكر او را سركردهء لشكرى نمود و به سوريه فرستاد . در سال 18 هجرى در اثر طاعون مشهور به طاعون « عمواس » درگذشت و در محلّى كه اكنون كشور اردن است به خاك سپرده شد .\r\nچهارم : سعد وقاص « 2 » ، كنيه‌اش ابو اسحاق و نام پدرش مالك و از قبيلهء زهرهء قريش است . گويند هفتمين نفرى بود كه اسلام آورد . در غزوهء بدر و غزوات بعدى حضور داشته و اوّلين فردى است كه در اسلام به طرف دشمن تبراندازى نموده است . وى سركردهء فاتحين عراق بوده و از طرف عمر فرمانرواى كوفه شد . عمر خطّاب پس از\r\n\r\n\r\n","description":"","footnote":"\r\n( 1 ) . رجوع شود به شرح حالش در الاستيعاب ، ج 3 ، ص 2 - 4 و اسد الغابه ، ج 3 ، ص 84 - 86 و اصابه ، ج 2 ، ص 245 .\r\n( 2 ) . رجوع شود به شرح حالش در الاستيعاب ، ج 2 ، 18 - 25 و اسد الغابه ، ج 2 ، ص 290 و در اصابه ، ج 2 ، ص 30 - 36 .\r\n","page_name":" 82 ","page_number":82},
  {"content":"\r\n\r\nزخمى كه ابو لؤلؤ به او زد ، سعد را به عضويت شوراى شش نفرى خلافت تعيين نمود .\r\nسعد پس از كشته شدن عثمان ، از مردم كناره گرفت ؛ و در زمان خلافت معاويه در محل سكناى خود كه « عقيق » نام داشت و خارج مدينه بود ، درگذشت . جنازه‌اش را به مدينه بردند و در بقيع به خاك سپردند .\r\nپنجم : سعيد بن زيد « 1 » ، سعيد از عشيرهء عدى وابسته به قريش و عموزادهء عمر خطّاب فاطمه خواهر عمر و سعيد عموزاده‌اش پيش از عمر اسلام آوردند . عمر چون از اين امر اطّلاع پيدا كرد روانهء خانهء ايشان شد و چنان سيلى بر صورت خواهر خود نواخت كه خون جارى شد ، امّا بىدرنگ دلش بر حال خواهرش رقت آورد و مسلمان شد ! ! ! سعيد در سال پنجاه و يك هجرى وفات نموده ، در مدينه به خاك سپرده شد .\r\nششم : اسامه « 2 » ، پدر اسامه ، زيد بن حارثهء كلبى غلام آزاد شدهء پيغمبر ( ص ) بود . اسامه اوايل طلوع اسلام متولّد شد و زمان خلافت معاويه از دنيا رفت .\r\n\r\nهدف پيامبر ( ص ) از اعزام سپاه اسامه\r\nعملى كه از پيامبر اكرم ( ص ) در ساعات آخر زندگى سرزد ، بسيار شگفت‌انگيز است . عدّه‌اى كه نام برديم از صحابه و جمعى ديگر از بزرگان اصحاب خود را با اصرارى وافر مىخواست از مدينه تا مرز سوريه و شام بيرون بفرستد و از مركز اسلامى دورشان سازد . بدين منظور آنان را مجبور ساخت كه زير پرچم و فرماندهى اسامه باشند ؛ يعنى كسى كه پدر و مادرش هردو برده بودند و پيامبر ( ص ) آزادشان كرده بود .\r\nچرا پيغمبر ( ص ) افراد نامبرده را به فرماندهى اسامه از مدينه كه در آن زمان پايتخت كشور اسلامى بود ، دور مىكرد در چنين موقعيت حسّاسى على ( ع ) را بر بالين خود نگاه مىداشت ؟ ! !\r\n\r\n\r\n","description":"","footnote":"\r\n( 1 ) . به شرح حال او در اسد الغابه ، ج 2 ، ص 308 و اصابه و استيعاب مراجعه شود .\r\n( 2 ) . به استيعاب ، ج 1 ، ص 34 و اسد الغابه ، ج 1 ، ص 64 و اصابه ، ج 1 ، ص 26 مراجعه شود .\r\n","page_name":" 83 ","page_number":83},
  {"content":"\r\n\r\n\r\nداستان سقيفه در احاديث سيف\r\nالا و ان لى شيطاناً يعترينى فاذا اتانى فاجتنبونى . . .\r\nآگاه باشيد كه مرا شيطانى است كه گاهى بر من چيره\r\nمىشود و اگر چنين ديديد از من دور باشيد تا ضررى از\r\nمن به مال و جان شما متوجه نگردد . . .\r\nابوبكر\r\nسيف بن عمر داستان سقيفه را در طى هفت حديث نقل كرده است ؛ ما در اين فصل آن احاديث را نقل مىكنيم و سپس به بررسى اسناد آنها مىپردازيم و در فصول آينده هم منت آنها را با متون احاديث راويان ديگر تطبيق . ارزيابى مىكنيم . آنگاه نتيجهء اين بررسى سند و ارزيابى متن را در پايان بخش به دوستداران علم و تحقيق اعلام مىداريم .\r\n\r\nاحاديث سيف\r\nحديث اوّل : ابن حجر در شرح حال قعقاع بن عمرو ، از سيف چنين مىآورد كه قعقاع مىگويد : « من هنگام وفات رسول خدا ( ص ) حضور داشتم و چون نماز ظهر را خوانديم مردى به مسجد آمد و گفت : انصار به اتّفاق آراء مىخواهند سعد بن عباده را به جانشينى و خلافت انتخاب كنند و پيمان رسول خدا ( ص ) را در اين مورد ترك گويند ، مهاجرين از\r\n\r\n","description":"","footnote":"","page_name":" 84 ","page_number":84},
  {"content":"\r\n\r\nشنيدن اين خبر به وحشت افتادند . » « 1 »\r\nحديث دوم : طبرى در سال يازده هجرى از سيف نقل مىكند كه راوى از سعيد بن زيد پرسيد : هنگام وفات رسول خدا ( ص ) بودى ؟ گفت : آرى\r\n- با ابو بكر در چه روزى بيعت شد ؟\r\n- همان روز كه رسول خدا ( ص ) وفات كرد ، چون مردم نخواستند نيم روزى را هم بدون تشكيلات اجتماعى به سر برند .\r\n- كسى هم با بيعت ابو بكر مخالفت كرد ؟\r\n- نه ، مگر آن كس كه مرتد شده بود يا آن كه نزديك بود مرتد شود ، پس از آن كه خداوند آنان را از دست انصار نجات بخشيد .\r\n- آيا كسى از مهاجرين از بيعت سر باز زد ؟\r\n- نه ، مهاجرين همه ، بدون اين كه كسى به آنان پيشنهاد كند پشت سر هم بيعت كردند .\r\nحديث سوّم : طبرى نيز دربارهء كوشش انصار در بيعت گرفتن براى سعد بن عباده و مخالفت‌شان با ابو بكر چنين روايت كرده است « 2 » كه سيف به سند خود از سهل و ابى عثمان و او از ضحّاك بن خليفه روايت مىكند كه گفت :\r\n« هنگامى كه حباب بن منذر « 3 » به پا خاست و شمشير كشيد ، گفت : أنا جذيلها المحلك ، و عذيقها المرجب ، أيا ابو شبل فى عرينة الاسد « 4 » » .\r\nپس عمر به وى حمله كرد و آن چنان بر دستش كوبيد كه شمشير از دستش افتاد . عمر شمشير را برگرفت و به طرف سعد بن عباده حمله‌ور شد . ديگران نيز به طرف سعد هجوم آوردند و پياپى با ابو بكر بيعت نمودند ، و اين كار انصار لغزشى بود چون لغزش‌هاى\r\n\r\n\r\n","description":"","footnote":"\r\n( 1 ) . اصابه : 2 / 240 - الجرح والتعديل ، رازى ج 3 قسمت 2 / 136 .\r\n( 2 ) . طبرى ، ج 3 ، ص 210 .\r\n( 3 ) . حباب بن منذر از اصحاب پيغمبر ( ص ) و شرح حال او و ديگر از صحابه پس از اين خواهد آمد .\r\n( 4 ) . اين سه جمله از مثل‌هاى عربى است و معنايش چنين است كه من چوبى باشم كه در خواب‌گاه شتران نهند براى اين كه هنگام خارش خود را بدان سايند ( و اين كنايه است از اين كه به رأى من در هنگام گرفتارى پناه برند ) و من چون آن درخت تنومندى هستم كه در گرفتارىها به سايه من پناه مىآورند و تندباد حوادث آسيبى به من نرساند . من چون پدر شير بچه‌گانم در لانهء شير .\r\n","page_name":" 85 ","page_number":85},
  {"content":"\r\n\r\nدوران جاهليّت كه ابو بكر برابر آن ايستادگى كرد .\r\nدر آن هنگام كه سعد بن عباده پايمال شد گوينده‌اى گفت : سعد بن عباده را كشتيد ؟ عمر گفت : خدا او را بكشد او مرد منافقى است . آن‌گاه عمر شمشير حباب را بر سنگى زد و آن را شكست » .\r\nحديث چهارم : طبرى سپس روايت ذيل را نقل مىكند : « 1 » سيف روايت كرد از جابر كه : « سعد بن عباده در آن روز به ابو بكر گفت : اى گروه مهاجرين ! شما بر فرمان‌روايى من رشك برديد و تو اى ابو بكر با پشتيبانى قبيله‌ام ، مرا به اكراه به بيعت واداشتيد ؟ ابو بكر و اطرافيان او در جواب گفتند : هرگاه تو را بر خلاف تمايلات قلبيت بر جدا شدن از ملّت مجبور مىكرديم و همچنين پيوستگى خود را با اجتماع مسلمانان نگه مىداشتى اختيار چنين وضعى را نمىتوان به هم زد . هرگاه دست از طاعت بكشى يا شكافى در صفوف اجتماع ايجاد كنى سر از تنت جدا خواهيم ساخت .\r\nحديث پنجم : طبرى دربارهء بيعت امير المؤمنين ( ع ) با ابو بكر نيز از سيف چنين روايت مىكند :\r\nعلى ( ع ) در خانه‌اش بود كه خبر آوردند ابو بكر براى بيعت گرفتن از مردم جلوس كرده است . پس چون نمىخواست در بيعت‌اش با ابو بكر تأخيرى روى دهد ، با يك پيراهن ، بدون قبا و شلوار با كمال عجله بيرون آمد و نزد ابو بكر شتافت و با وى بيعت كرد و آن گاه كسى را فرستاد تا قبايش را برايش بياورد و پس از پوشيدن آن در كنار ابو بكر نشست .\r\nحديث ششم : و نيز طبرى از سيف روايت مىكند كه ابوبكر روز پس از وفات رسول خدا ( ص ) دو خطبهء نسبتاً طولانى ايراد كرد و در آنها بيش از هر چيز دربارهء مرگ ، فناى دنيا و روز آخرت سخن گفت » .\r\nبه خواست خدا اين خطبه‌ها را در آخر كتاب ( در باب ارزيابى روايت‌هاى سيف ) نقل\r\n\r\n\r\n","description":"","footnote":"\r\n( 1 ) . طبرى ، ج 23 ، ص 210 .\r\n","page_name":" 86 ","page_number":86},
  {"content":"\r\n\r\nنموده و مورد بررسى قرار خواهيم داد . در اين دو خطبه آن چه بيش از هر چيز جلب نظر مىكند اين جمله است كه ابو بكر گفته :\r\n« ألا و ان لى شيطاناً يعترينى فاذا أتانى فاجتنبونى ، لا اوثر فى اشعاركم و ابشاركم . آگاه باشيد مرا شيطانى است كه گاه گاهى بر من چيره مىشود . هرگاه آن شيطان به من نزديك شد از من پرهيز كنيد تا به مال و جان شما به نفع خود دست اندازى نكنم » .\r\nحديث هفتم : طبرى « 1 » از مبشر بن فضيل ، از جبير ، از پدرش صخر محافظ پيغمبر ( ص ) روايت نموده كه گفته است :\r\n« هنگامى كه پيامبر اسلام ( ص ) وفات كرد خالد بن سعيد عاصى در يمن بود . وى يك ماه بعد به سوى مدينه ره‌سپار گشت و در حالى كه قباى ديبايى پوشيده بود با عمر و على روبه‌رو گشت . عمر چون او را در قباى ديبا ديد رو به اطرافياانش كرد و بانگ برآورد : « قباى خالد را بر تن‌اش پاره كنيد ! وى قباى ابريشمى به تن مىكند در حالى كه جنگى در كار نيست و زمان صلح است ! » « 2 » اطرافيان به دستور عمر ، قباى ديباى خالد را بر تن‌اش دريدند . خالد برآشفته ، رو به على كرده ، گفت : اى ابو الحسن ! اى فرزندان عبد مناف ! خلافت را از دست داديد و مغلوب شديد ! ؟ على ( ع ) در پاسخ گفت : تو آن را غالب و مغلوب مىبينى يا خلافت ! ؟ « 3 » خالد گفت : اى فرزندان عبد مناف ! كسى جز شما شايستهء خلافت نيست » . عمر رو به خالد كرده ، گفت : خدا دهانت را خرد كند ! به خدا قسم ، سخنى گفتى كه براى هميشه دستاويز دروغ‌گويان خواهد گشت و گويندهء آن زيانى جز به خويشتن نخواهد رساند ! آن‌گاه عمر گفتار خالد را به ابو بكر گزارش داد . مدّتى گذشت و هنگامى كه ابو بكر براى جنگ با مرتدين لشكريانى آماده مىكرد ، پرچمى هم براى خالد ترتيب داد . عمر او را از اين عمل بازداشت و گفت : خالد مردى زبون و ناتوان است و دروغى به زبان آورده كه تا\r\n\r\n\r\n","description":"","footnote":"\r\n( 1 ) . طبرى ، ج 2 ، 586 .\r\n( 2 ) . در شرع اسلام پوشيدن لباس ابريشمين بر مردان در زمان جنگ جايز است و در وقت صلح حرام .\r\n( 3 ) . قال : يا ابا الحسن يا بنى عبد مناف ! اغلبتم عليها ؟ فقال على : أمغالبة ترى ام خلافة ؟ !\r\n","page_name":" 87 ","page_number":87},
  {"content":"\r\n\r\nگوينده‌اى بر زمين هست از آن گفتگو نمايند و گرد آن بچرخند ، چنين كسى را به يارى نبايد گرفت . ابو بكر به جاى جنگ با مرتدين ، خالد را به جنگ با روميان فرستاد ، و او را به عنوان معاون لشكر اسلام به تيماء فرستاد : و به اين ترتيب پاره‌اى از سخن عمر را پذيرفت و قسمتى را نپذيرفت .\r\n\r\nسند احاديث سيف\r\nدانشمندان علم حديث ، هرگاه بخواهند در روايتى تحقيق كنند ، دو جهت را مورد بررسى قرار مىدهند :\r\nاوّل : سند روايت ، و اين‌كه روايت كننده داراى چه خصوصيّتى است ، و از چه اشخاصى نقل كرده است .\r\nدوم : متن روايت ، يعنى رسيدگى به مطالبى كه روايات متضمّن بيان آن است .\r\nبنا بر اين روايات سيف در بارهء سقيفه را بايد از نظر متن و سند بررسى كرد تا ارزش علمى و درجهء اعتبار آن روشن گردد . اينك به بررسى در بارهء سند رواياتى كه از سيف نقل كرديم مىپردازيم :\r\nنخستين روايت سيف كه نقل نموديم از كتاب « الاصابه » است كه سيف آن‌را از قعقاع بن عمرو تميمى نقل كرده . قعقاع يكى از قهرمانانى است كه فكر خيال‌باف سيف او را ساخته چنين و كسى هنوز لباس وجود بر تن نپوشيده است ، ولى برخى از دانشمندان بدون بررسى و صرفاً به دليل روايات سيف ، نام قعقاع را در رديف اصحاب پيغمبر ( ص ) ثبت نموده و از روايت‌هاى سيف شرح حال مفصّلى براى او گرد آورده‌اند و در صدها كتاب در مورد اشعار ، شجاعت‌ها ، نبردها ، نقشه‌هاى جنگى ، لشكركشىها و فعاليّت‌هاى اجتماعى او قلم‌فرسايى كرده‌اند . سرچشمهء اين افسانه‌ها هم فقط روايات خود سيف بوده است . ما پيرامون اين موضوع و در بارهء تاريخ اين گونه قهرمانان افسانه‌اى سيف در كتاب « خمسون مئة صحابى مختلق » سخن گفته‌ايم . « 1 »\r\n\r\n\r\n","description":"","footnote":"\r\n( 1 ) . جلد اول اين كتاب به نام « صدوپنجاه صحابى ساختگى » به فارسى ترجمه و منتشر گرديد .\r\n","page_name":" 88 ","page_number":88},
  {"content":"\r\n\r\nسيف روايت سوم را از سهل نقل مىكند و او را فرزند يوسف بن سلمى انصارى معرفى مىنمايد . ما در كتابى كه آن را معرفى كرديم اثبات كرده‌ايم كه راويى به اين نام و نشان وجود ندارد و او نيز از ساخته‌هاى خيال سيف مىباشد .\r\nروايت چهارم را سيف از مبشر نقل نموده است . اين نام در روايت‌هاى سيف نقل شده و در جاهاى ديگر اثرى از آن وجود ندارد . دانشمندان علم حديث درباره‌اش گفته‌اند : « سيف از او روايت مىكند ، ولى كسى او را نشناخته است » . « 1 » آخرين روايت را سيف از شخصى به نام صخر مىآورد . سيف وى را به عنوان نگهبان مخصوص پيغمبر ( ص ) معرّفى نموده ، در صورتى كه در كتب رجال و شرح حال اصحاب پيغمبر ( ص ) از چنين شخصى ياد نشده و نگهبانى به اين نام شناخته نشده است .\r\nراويان مجهول ديگر نيز در سندها هست كه اين مختصر گنجايش بيان آن را ندارد .\r\nاين بود ارزش روايات سيف از نظر سند ؛ و امّا از نظر متن بدان قرار است كه ذيلًا ملاحظه مىفرماييد :\r\n\r\nمتن احاديث سيف\r\nنكتهء شايان توجّه در روايت‌هاى سيف ، اين است كه وى در ساختن روايت مهارت به خصوصى داشته است ، زيرا در پاره‌اى از موارد ، حقايق را تحريف مىكند و قسمت ديگر حوادث را به طورى نقل مىكند كه خواننده خواه ناخواه مطلب را بر خلاف واقع تلقّى مىكند . براى روشن شدن مطلب يك نمونه از مهارت سيف در ساختن روايات را نشان مىدهيم : در روايت سيف ار قعقاع كه به عنوان حديث اول در اين كتاب نقل شد آمده است :\r\n« روز وفات پيغمبر ( ص ) ، پس از نماز ظهر ، خبر رسيد كه انصار مىخواهند با سعد بن عباده بيعت كنند و پيمانى را كه با رسول خدا ( ص ) بسته بودند بشكنند » .\r\nخواننده از اين روايت چنين مىفهمد كه در بارهء خلافت ، مردم با رسول خدا ( ص )\r\n\r\n\r\n","description":"","footnote":"\r\n( 1 ) . رجوع شود به لسان الميزان ، ج 5 ، ص 13 .\r\n","page_name":" 89 ","page_number":89},
  {"content":"\r\n\r\nپيمانى بسته بودند كه انصار مىخواستند آن پيمان را بشكنند .\r\nسپس در روايت ديگرى كه سيف دربارهء لشكر اسامه نقل مىكند و ما آن پيش از اين تاريخ طبرى و تاريخ ابن عساكر نقل كرديم ، كه مىگويد :\r\n« چون خبر وفات رسول خدا ( ص ) به اردوگاه رسيد ، اسامه عمر را به نزد خليفهء رسول خدا ( ص ) ابو بكر فرستاد . . . » .\r\nاز اين روايت چنين استنباط مىشود كه پيمان مردم با رسول خدا ( ص ) در بارهء خلافت ابو بكر بوده است !\r\nسيف از اين مهارت و تردستىها در نقل جريان سقيفه بسيار دارد .\r\nوقايع سقيفه ، از مواردى است كه در آن حقيقت به راستى از مسير اصلى خود كاملًا منحرف گشته است . سيف نخواسته است اين امانت تاريخى را بدون خيانت در آن ، تحويل ديگران بدهد . همهء رواياتى كه در جريان سقيفه نقل كرده ، بر خلاف واقع و عارى از حقيقت است . دانستن جريان واقعى سقيفه و بيعت با ابو بكر ، گذشته از اين كه دروغ‌پردازى سيف را كاملًا فاش مىسازد ، نقش بسيار مهمّى در روشن شدن حقايق تاريخى مربوط به سقيفه تا زمان معاويه بازى مىكند .\r\nبنا بر اين لازم مىدانيم كه اوّلا : واقعهء سقيفه را بطور كامل و با استناد به روايات مورد اعتماد و كتب معتبر علما و دانشمندان اهل سنّت و جماعت نقل كنيم ، سپس روايت‌هايى را كه سيف در اين باره نقل كرده مورد رسيدگى قرار دهيم .\r\n\r\n","description":"","footnote":"","page_name":" 90 ","page_number":90},
  {"content":"\r\n\r\n\r\nداستان سقيفه پىريزى مىشود\r\nهلم اكتب لكم كتاباً لن تضلّوا بعده أبدً .\r\nبياييد وصيتنامه‌اى براى شما بنويسم كه با داشتن آن\r\nهرگز گمراه نشويد .\r\nپيامبر خدا ( ص )\r\nان النبى غلبه الوجع و عندكم كتاب الله .\r\nپيامبر ( ص ) از روى تب و بيمارى سخن مىگويد ؛ شما\r\nباداشتن كتاب خدا به نامهء وى نيازى نداريد .\r\nعمر خليفهء دوم\r\n\r\nفرمانى كه پيروى نگرديد\r\nجريان سقيفه پيش از وفات پيامبر ( ص ) پىريزى مىگردد ، چنانچه در فصل پيشين ديديم سعى و كوشش پيامبر ( ص ) بر آن بود كه مدينه پايتخت اسلام را از سران مهاجر و انصار خالى كند ، به همين منظور بود كه به آنان مأموريت جهاد در مرز شام را داد . فقط على ( ع ) را در مدينه بر سر بالين خود نگاه داشت ، ولى آنان از اين فرمان پيامبر ( ص ) پيروى نكردند و در اجراى فرمان وى تعلّل و مسامحه ورزيدند تا اين كه پيامبر ( ص )\r\n\r\n","description":"","footnote":"","page_name":" 91 ","page_number":91},
  {"content":"\r\n\r\nرحلت نموده ، به رحمت و لقاى پروردگارش پيوست . در خلال اين جريان پيش آمد مهمّى روى داد كه مسير تاريخ اسلام را به كلّى عوض كرد .\r\n\r\nوصيّت نامه‌اى كه نوشته نشد\r\nساعت آخر عمر پيامبر ( ص ) نزديك مىشد ، اظطراب و وحشت محيط مدينه را فراگرفته بود ، همه احساس مىكردند كه نزديك است عالم بشريّت رهبر عالىقدر خود را از دست بدهد .\r\nپيامبر ( ص ) در بستر بيمارى براى اجراى برنامهء تربيّتى خود آخرين نقشه را ترسيم كرده است ، تصميم گرفت بدون فوت وقت نقشه را عملى سازد و نگذارد زحمات چندين ساله‌اش از ميان برود ، ولى متأسّفانه همان اشخاصى كه بر خلاف خواستهء پيامبر ( ص ) از مدينه بيرون نرفتند ، مراقب اوضاع بودند تا در اوّلين فرصت مقاصد خود را اجرا نمايند .\r\nلذا نگذاشتند آخرين برنامهء پيامبر ( ص ) براى راهنمايى بشر ، به عنوان يك سند كتبى در دست مسلمانان باقى بماند .\r\nعمربن خطّاب خود مىگويد : « ما نزد پيامبر ( ص ) بوديم و زن‌ها پشت پرده نشسته بودند كه رسول خدا ( ص ) فرمود : » مرا با هفت مشك آب شستشو دهيد و كاغذ و قلمى برايم بياوريد تا نوشته‌اى براى شما بنويسم كه پس از آن هرگز گمراه نشويد . » زن‌ها گفتند : آنچه رسول خدا ( ص ) مىخواهد برايش حاضر كنيد . « 1 » مقريزى گويد :\r\n« زينب دختر جحش همسر پيغمبر ( ص ) و زنانى كه با او بودند اين سخن را گفتند » . عمر مىگويد : « من گفتم خاموش باشيد ، شما همان زنانى هستيد كه چون رسول خدا ( ص ) مريض شود ، چشم‌هايتان را مىفشاريد و گريه مىكنيد و هنگامى كه سلامت خود را باز مىيابد گلويش را مىگيريد و نفقه مىخواهيد ! رسول خدا ( ص ) فرمود : « اين زنان از شما بهترند » .\r\n\r\n\r\n","description":"","footnote":"\r\n( 1 ) . رجوع شود به طبقات ابن سعد ج 2 / ق 2 / 37 .\r\n","page_name":" 92 ","page_number":92},
  {"content":"\r\n\r\nابن سعد در طبقات ( ج 2 ، ص 242 ) از جابر بن عبدالله روايت مىكند كه گفت :\r\nپيغمبر ( ص ) دم مرگ خود ، كاغذ طلبيد تا براى امّت خود نوشته‌اى بنويسد كه امّت او نه خود گمراه شوند ، نه ديگرى بتواند آنها را گمراه كند . حضّار مجلس چنان جنجالى به راه انداختند كه پيغمبر ( ص ) دست از تصميم خود برداشت » .\r\nو در مسند ( احمد ، ج 1 ، ص 293 ) از ابن عباس روايت شده است : « چون مرگ پيغمبر ( ص ) نزديك شد ، فرمود : « شانهء گوسفندى براى من بياوريد « 1 » كه براى شما نوشته‌اى بنويسم تا پس از من حتّى دو نفر از شما با هم اختلاف پيدا نكنند » .\r\nابن عبّاس گويد :\r\n« جماعت شروع به داد و فرياد كردند ، يكى از زنان به آنان گفت : واى بر شما پيغمبر ( ص ) مىخواهد وصيّت كند » .\r\nابن عبّاس در روايت ديگرش مىگويد : « 2 » « پيغمبر ( ص ) در آن بيمارى كه در اثر آن از دنيا رفت فرمود :\r\n« دوات و كاغذى براى من بياوريد كه نوشته‌اى براى شما بنويسم تا پس از آن هرگز گمراه نشويد » .\r\nعمر گفت : براى فلان شهر و فلان شهر از شهرهاى روم كه مىماند ؟ ! رسول خدا ( ص ) نخواهد مرد تا اين شهرها را فتح كند ؛ و اگر وفات نمايد ما به انتظار او مىمانيم ، همچنان كه بنى اسرائيل در انتظار موسى ماندند . زينب همسر پيغمبر ( ص ) در جواب گفت : مگر نمىشنويد كه پيغمبر ( ص ) مىخواهد به شما وصيّت كند ؟ ! پس جنجالى به راه انداختند . پس پيغمبر ( ص ) فرمود : « برخيزيد » ، و چون برخاستند تا خارج شوند وفات نمود .\r\nاز اين اخبار و اخبارى كه بعد از اين مىآيد ، معلوم مىشود پيغمبر ( ص ) با حال ضعفى كه در آخرين لحظات زندگى داشت ، چندين بار دستور داد كاغذ و دوات بياورند ، ولى آنان كه كنار بستر پيغمبر ( ص ) را گرفته بودند با ايجاد تشنّج در مجلس ،\r\n\r\n\r\n","description":"","footnote":"\r\n( 1 ) . در آن زمان به جهت نبودن كاغذ ، نامهء خود را به روى پوست و استخوان حيوانات و چوب و امثال آنها مىنوشتند .\r\n( 2 ) . طبقات ابن سعد ، ج 2 ، ص 244 .\r\n","page_name":" 93 ","page_number":93},
  {"content":"\r\n\r\nوى را مجبور نمودند كه از تصميم خود دست بردارد . از روايت‌هايى كه در بحث‌هاى آينده نقل مىكنيم ، معلوم خواهد گشت چه سخنان ناشايسته‌اى در محضر پيغمبر ( ص ) گفته شده كه پيغمبر ( ص ) چاره‌اى جز اين كه از نوشتن وصيّت‌نامه صرف نظر فرمايد نديده است !\r\nدر صحيح بخارى « 1 » و كتاب‌هاى ديگر روايت شده كه ابن عبّاس گفت :\r\n« روز پنج شنبه . . . آه چه روزى ؟ ! سپس آن‌قدر گريست كه اشك چشم‌اش سنگ‌ريزه‌ها را ترك كرد ، آن‌گاه گفت : رسول خدا ( ص ) در حالى كه بيمارىاش رو به شدّت مىرفت فرمود : « براى من كاغذى بياوريد تا براى شما نامه‌اى بنويسم كه پس از من هرگز گمراه نگرديد » . ميان حضّار مجلس نزاع و جدال شد ، در صورتى كه در محضر هيچ پيغمبرى اختلاف و جدال كردن روا نيست عدّه‌اى گفتند : پيغمبر ( ص ) هذيان مىگويد ! ! ! پيغمبر ( ص ) گفت : « مرا به خود واگذاريد ، حالتى كه مراست بهتر است از آن چه شما مرا به آن مىخوانيد » . « 2 » ابن عباس در روايت ديگر گويندهء اين سخن را معرّفى نموده است . در صحيح بخارى به نقل از وى آمده است : « 3 » « چون هنگام مرگ رسول خدا ( ص ) فرا رسيد جمعى از مردم كه عمر بن خطّاب نيز در بين آنان بود در خانهء پيغمبر ( ص ) گرد آمده بودند پيغمبر ( ص ) فرمود : « بشتابيد تا نامه‌اى براى شما بنويسم كه پس از آن هرگز گمراه نشويد . »\r\nعمر بن خطّاب به حاضرين گفت : همانا مرض بر مشاعر رسول خدا ( ص ) چيره گشته ، قرآن نزد شماست و كتاب خدا براى ما كافى است !\r\n\r\n\r\n","description":"","footnote":"\r\n( 1 ) . لفظ حديث از صحيح بخارى است در كتاب جهاد باب جوائز وفد ، ج 2 ، ص 120 و مراجعه شود به ج 2 ، ص 112 ، باب اخراج يهود از جزيرة العرب از كتاب جزيه و صحيح مسلم در ج 5 ، ص 75 ، باب ترك وصيّت و مسند احمد تحقيق احمد شاكر شمارهء حديث 1925 و طبقات ابن سعد ج 2 ، ص 244 و طبرى ، ج 4 ، ص 193 و در لفظ حديث ايشان اين است : ما شأنه اهجر . . . فذهبوايعيدون عليه فقال : دعونى . . . .\r\n( 2 ) . به انساب الاشراف بلاذرى ، ج 1 ، ص 562 مراجعه شود و طبقات ابن سعد ، ج 2 ، ص 242 و صحيح مسلم ، ج 5 ، ص 76 و در لفظ او ان رسول الله ليهجر آمده است .\r\n( 3 ) . اين لفظ در روايت صحيح بخارى است ج 1 / 22 باب كتابةالعلم از كتاب علم و نزديك به اين لفظ است در مسند احمد تحقيق احمد شاكر حديث 2992 ، طبقات ج 2 / 244 .\r\n","page_name":" 94 ","page_number":94},
  {"content":"\r\n\r\nاختلاف و گفتگو ميان مردمى كه در خانه بودند در افتاد ، و بعضى هم با عمر هم صدا شدند . چون سخنان ياوه زياد گفته شد و دامنهء اختلاف بالا گرفت ، رسول خدا ( ص ) دلتنگ شده فرمودند : « از نزد من برخيزيد كه در حضور من جدال و اختلاف شايسته نيست » .\r\nو در روايت مسند احمد و طبقات چنين آمده است :\r\nچون سخن بيهوده بسيار گفته شد رسول خدا ( ص ) اندوه‌ناك گرديده و فرمودند : « از نزد من برخيزيد » .\r\nراوى اين حديث گويد : ابن عبّاس بارها مىگفت : « بدبختى و مصيبت هنگامى به ما روز آورد كه در نتيجهء اختلاف و ياوه‌سرايى ، نگذاشتند رسول خدا ( ص ) آن نامه را بنويسد » . « 1 »\r\n\r\nصحابى كه نسبت هذيان به پيامبر داد !\r\nدر تمام اين روايات به جز عمر بن خطّاب از كس ديگرى نام برده نشده است . عمر بود كه در جواب زنان پيغمبر ( ص ) كه گفتند : آن چه رسول خدا ( ص ) مىخواهد بياوريد ، گفت : انكن صواحبه « 2 » و به اين مثل رايج ، آنان را سرزنش كرده و با آن لحن توهين‌آميز با همسران پيغمبر ( ص ) سخن گفت .\r\nعمر بود كه گفت : اگر رسول خدا ( ص ) بميرد ، چه كسى شهرهاى روم را فتح خواهد كرد ؟\r\n\r\n\r\n","description":"","footnote":"\r\n( 1 ) . اين عبارت صحيح بخارى است در كتاب اعتصام به كتاب و سنة در باب كراهية الخلاف ، ج 4 ، ص 180 و در كتاب مرضى در باب قول المريض قوموا عنى ، ج 4 ، ص 5 و در ج 3 ، ص 62 ، باب مرض النبى از كتاب مغازى ، و در صحيح مسلم ، ج 5 ، ص 76 ، باب آخر كتاب وصية و مسند احمد تحقيق احمد شاكر حديث شمارهء 3111 و تاريخ خميس ، ج 1 ، ص 182 و البدء و تاريخ ، ج ، ص 95 و تاريخ ابن شحنه در حاشيه تاريخ كامل ص 108 و در تاريخ ابولفداء ، ج 1 ، ص 151 آمده فقال : قوموا عنى لا ينبغى عند نبى تنازع ، فقالوا : ان رسول الله ليهجر فذهبوا يعيدون عليه ، فقال : دعونى ما انا فيه خير مما تدعونى اليه .\r\n( 2 ) . در عصر اوّل اسلام اگر مىخواستند زنى را سرزنش كنند او را تشبيه مىكردند به زنانى كه حضرت يوسف را دوست داشتند و او را به زندان افكندند به وى مىگفتند : من صو يحبات يوسف .\r\n","page_name":" 95 ","page_number":95},
  {"content":"\r\n\r\nعمر بود كه چون ديد اكثريّت مجلس با خواستهء رسول خدا ( ص ) موافق هستند و نزديك است مسلمانان سند كتبى در دست گيرند و همهء نقشه‌هاى عمر و اطرافيان‌اش نقش بر آب شود ، گفت : فشار مرض بر پيغمبر ( ص ) چيره شده و او نمىداند چه مىگويد ، شما قرآن را داريد و همان كافى است !\r\nعمبر بود كه گفت : اين مرد هذيان مىگويد ! و با گفتن اين جملهء ناروا تمام نقشهء خود را عملى كرد ، چرا كه پس از اين جمله كه از دهان عمر در آمد و در كام ديگران نيز اثر كرد ، اگر رسول اكرم ( ص ) با اصرار تمام ، وصيّتى هم مىنوشت ، از درجهء اعتبار ساقط بود و مخالفين مىگفتند اين وصيّت در حالى نوشته شده كه مشاعر پيغمبر ( ص ) مختل بوده است ، و لذا ترتيب اثرى به آن داده نمىشد . اين نكتهء حساس ، در يكى از روايات ابن عبّاس مورد توجّه قرار گرفته است ؛ وى گويد :\r\n« يكى از افرادى كه نزد پيغمبر ( ص ) بود گفت : پيغمبر ( ص ) هذيان مىگويد ! ! !\r\nپس از آن وقتى كه مجلس كمى آرام گرفت به رسول خدا ( ص ) عرض شد : آيا آن چه خواستيد براى شما بياوريم ؟ پيامبر ( ص ) فرمود : « ديگر چه فايده دارد » . يعنى بعد از اين كه اين سخن گفته شد ديگر نوشتن فايده‌اى ندارد ! « 1 » آرى با جار و جنجال ساختگى ، نگذاشتند كه پيغمبر ( ص ) در ساعت آخر عمر خود وصيّتى بنويسد ، و پيش از آن كه فرصت ديگرى پيش بيايد تا اين وصيّت‌نامه نوشته شود و از گمراهى مردم براى هميشه جلوگيرى شود ، رسول خدا ( ص ) رحلت فرمود .\r\n\r\nاستيضاح\r\nدر پايان اين بحث مناسب است كه سؤالى مطرح شود و آن اين كه در جايى كه عمر اين جرأت را دارد كه به رسول خدا ( ص ) نسبت هذيان بدهد ، چرا اين نسبت را به ابوبكر ، وقتى كه وصيت‌نامه‌اش را در حال بيهوشى نوشت نمىدهد ؟\r\nطبرى مىنويسد : ابو بكر ، عثمان را بر بالين و بستر بيمارى خود احضار نمود و گفت :\r\n\r\n\r\n","description":"","footnote":"\r\n( 1 ) . طبقات ابن سعد ، ج 2 ، ص 144 .\r\n","page_name":" 96 ","page_number":96},
  {"content":"\r\n\r\nبنويس « بسم الله الرّحمن الرّحيم ، اين وصيّتى است از ابو بكر بن ابى قحافه به مسلمانان ، امّا بعد . . . » ، راوى گويد : سپس بيهوش افتاد و نتوانست سخن بگويد ، پس عثمان در حالى كه ابو بكر بيهوش بود ، نوشت :\r\n« امّا بعد ، طبق تصميمى كه گرفته‌ام عمر بن خطّاب را جانشين و خليفهء خود بر شما نمودم ؛ بدانيد كه از خيرخواهى دربارهء شما كوتاهى نكردم » .\r\nپس از آن كه عثمان از نوشتن فارغ شد ، ابو بكر به هوش آمد و به عثمان گفت : بخوان ببينم چه نوشتى ؟ عثمان آن چه نوشته بود بر ابو بكر خواند .\r\nابو بكر گفت : « الله اكبر ! به نظر من ترسيدى كه اگر من در اين بيهوشى قالب تهى كنم ميان مردم اختلافى روى دهد » .\r\nگفت : آرى .\r\nابو بكر گفت : « خدا تو را از اسلام و اهل آن خير دهد . . . » و بدين وسيله نوشتهء عثمان را قبول كرد . « 1 » آيا عمر نسبت به اين نوشته چه عكس‌العملى نشان داد ؟\r\nطبرى گويد :\r\nعمر جلوس كرد در حالى كه مردم كنارش بودند ، در دست عمر شاخه‌اى از درخت خرما بود . شديد بندهء آزاد شدهء ابو بكر نامهء ابو بكر را كه فرمان جانشينى عمر در آن نوشته شده بود ، به دست گرفت . عمر به مردم گفت : اى مردم گوش فرا دهيد و فرمان خليفهء رسول خدا ( ص ) را اطاعت كنيد ! خليفه به شما مىگويد : من در خيرخواهى براى شما كوتاهى نكردم . . . « 2 » .\r\nشگفتا ! عمر كه نوشتهء رسول خدا ( ص ) را در حال مرض قبول ندارد و مىگويد : حسبنا كتاب الله ، با نامه‌اى كه ابوبكر در چنان حالى نوشته موافقت كرده ، چنين مىكند ! ! ببين تفاوت ره از كجاست تا به آنجا ! آرى ، جا داشت ابن عباس به خاطر اين پيش آمد آن قدر اشك بريزد كه سنگ ريزه‌ها از اشك چشم او تر شود ! ! !\r\n\r\n\r\n","description":"","footnote":"\r\n( 1 ) . تاريخ طبرى ، ج 4 ، ص 52 .\r\n( 2 ) . تاريخ طبرى ، ج 4 ، ص 51 .\r\n","page_name":" 97 ","page_number":97},
  {"content":"\r\n\r\n\r\nوفات پيامبر ( ص )\r\nتركوا رسول الله كما هو . . . و اسرعوا الى السقيفة .\r\nآنان جنازهء رسول خدا ( ص ) را برزمين گذاشتند و براى\r\nتعيين خليفه به سقيفه شتافتند .\r\nمورّخين\r\n\r\nوفات رسول الله ( ص ) و انكار عمر\r\nرسول خدا ( ص ) در ظهر روز دو شنبه چشم از دنيا فرو بست ؛ در حالى كه عمر در مدينه بود « 1 » و ابو بكر در منزل شخصى « 2 » خود در سنح . « 3 » عايشه گويد : عمر و مغيرةبن شعبه پس از آن كه اجازه گرفتند ، به حجرهء رسول خدا ( ص ) داخل شدند و پارچه‌اى را كه بر رخسار رسول خدا ( ص ) كشيده شده بود به كنار زدند . عمر با ديدن پيغمبر ( ص ) ب انگ زد : « آه ، رسول خدا ( ص ) چه سخت بيهوش\r\n\r\n\r\n","description":"","footnote":"\r\n( 1 ) . سيره ابن هشام ، ج 4 ، ص 331 - 334 وتاريخ طبرى ، ج 2 ، ص 442 .\r\n( 2 ) . منزل ابىبكر در سنح بود . سنح در مشرق مدينه بود و يك ميل با مدينه فاصله داشت . مسكن بنى حارث از انصار در آنجا بوده است .\r\n( 3 ) . در تاريخ خميس ج ، 1 ، ص 185 گويد كه ابوبكر را منزلى بود در « سنح » كه در طرف شرقى مدينه بود و يك ميل با مدينه فاصله داشت و خانه‌هاى بنى حارث از انصار نيز آنجا بود .\r\n","page_name":" 98 ","page_number":98},
  {"content":"\r\n\r\nافتاده است » آن گاه برخاستند و از اطاق خارج شدند .\r\nهنگامى كه مىخواستند از اطاق بيرون بروند ، مغيره رو به عمر كرده و گفت : اى عمر ! به خدا قسم رسول خدا ( ص ) از دنيا رفته بود .\r\nعمر گفت : « دروغ گفتى ! رسول خدا ( ص ) هرگز نمرده بود ، ولى تو چون مردى آشوبگر هستى چنين وانمود مىكنى ! رسول خدا ( ص ) هرگز نخواهد مرد تا منافقين را نيست و نابود كند ! » « 1 » عمر به اين مقدار اكتفا نكرد و هركس را كه از مرگ رسول خدا ( ص ) گفتگو مىكرد تهديد به قتل نموده و مىگفت : « مردمى از منافقين گمان مىكنند كه رسول خدا ( ص ) از دنيا رفته ؛ چنين نيست و رسول خدا ( ص ) نمرده است ، بلكه مانند موسى بن عمران كه چهل روز از چشم مردم غايب شد و بازگشت ؛ و در باره‌اش گفتند كه مرده است ، رسول خدا ( ص ) نيز به نزد پروردگار خويش رفته و به خدا سوگند كه باز مىگردد و دست و پاى آنان را كه گمان مىبرند او مرده است ، قطع خواهد نمود » . « 2 » سپس گفت : « هركس بگويد او مرده است ، با اين شمشير سرش ار از تن جدا خواهم نمود « 3 » رسول خدا ( ص ) به آسمان رفته است » . « 4 » در اين هنگام ابن امّ مكتوم « 5 » اين آيه را در مسجد پيغمبر ( ص ) بر عمر خواند :\r\n« نيست محمّد مگر پيغمبرى كه پيش از او پيغمبرانى در گذشته‌اند . آيا اگر او بميرد يا\r\n\r\n\r\n","description":"","footnote":"\r\n( 1 ) . اين عبارت از طبقات ابن سعد ج 2 ق 2 / 54 اخذ شده و متقى در كنز العمال ، ج 4 ، ص 50 و ذهبى در تاريخ خود ، ج 1 ، ص 37 و زينى دحلاى در حاشية الحلبية ، ج 3 ، ص 398 نيز نقل نموده و نهايت الارب ، ج 18 ، ص 386 و مسند احمد ، ج 6 ، ص 219 .\r\n( 2 ) . در تاريخيعقوبى ، ج 2 ، ص 95 و طبرى ، ج 2 ، ص 442 و ابن كثير در البداية و النهاية ، ج 5 ، ص 244 و تاريخ الخميس ، ج 2 ، ص 185 و تيسير الوصول ، ج 2 ، ص 41 .\r\n( 3 ) . تاريخ ابو الفداء ، ج 1 ، ص 164 و تاريخ ابن شحنه در حاشيه الكامل ، صفحهء 112 و در سيرهء زينى دحلان ، ج 3 ، ص 390 گويد كه عمر گفت : هركس بگويد محمّد ( ص ) مرده است شمشير به او خواهم زد و در همان كتاب صفحهء 387 گويد : عمر خطّاب شمشير خود را بيرون كشيد و هر كه را مىگفت : رسول خدا ( ص ) مرده است تهديد مىكرد و در صفحهء 388 چنين است : عمر قبضهء شمشير خود را به دست گرفته ، گفت : كسى نشنوم كه گويد رسول خدا ( ص ) مرد و گرنه با اين شمشير وى را مىزنم .\r\n( 4 ) . جملهء « به آسمان بالا رفته » از تاريخ ابى الفداء ، ج 1 ، ص 64 نقل شده است .\r\n( 5 ) . ابن امّ مكتوم نامش عمر بن قيس و يكى از اصحاب پيغمبر ( ص ) بود . شرح حالش در پايان كتاب مىآيد .\r\n","page_name":" 99 ","page_number":99},
  {"content":"\r\n\r\nكشته شود به عقب برمىگرديد ؟ البته كسى كه به عقب بازگردد زيانى به خدا نمىرساند ؛ ليكن خداوند پاداش سپاس‌گزاران را مىدهد » . « 1 » عبّاس عموى پيغمبر ( ص ) نيز گفت : « رسول خدا ( ص ) به طور حتم مرده است و من در سيمايش همان علايم و آثارى را كه هميشه در صورت‌هاى فرزندان عبد المطّلب هنگام مرگ ديده‌ام مشاهده نمودم » . « 2 » ولى عمر از كار خود باز نايستاد . عبّاس بن عبد المطّلب از مردم پرسيد : « آيا كسى از شما از رسول خدا ( ص ) دربارهء مرگ خود چيزى به ياد داريد ؟ اگر حديثى در اين باره شنيده است براى ما بازگويد » .\r\nهمگى گفتند : نه . عبّاس از عمر پرسيد : مگر تو چيزى در اين باره از پيغمبر ( ص ) مىدانى ؟\r\nعمر گفت : نه .\r\nدر اين وقت عبّاس روى به مردم كرد و گفت : « اى مردم ! آگاه باشيد كه حتّى يك نفر گواهى نداد كه رسول خدا ( ص ) دربارهء مرگ خود به او عهدى سپرده باشد . « 3 » به خدايى كه جز او خدايى نيست سوگند ياد مىكنم كه رسول خدا ( ص ) شربت مرگ را نوشيده است . « 4 » ولى عمر همچنان مىغرّيد و تهديد مىكرد .\r\nعبّاس ادامه داد : « همانا رسول خدا ( ص ) مانند ساير افراد بشر ، در معرض آفات و حوادث است و از دنيا رفته ، پس بدن‌اش را هرچه زودتر به خاك بسپاريد . آيا خداوند شما را يك بار مىميراند و رسول خدا ( ص ) را دو بار ؟ او نزد خدا گرامىتر از آن است كه دو بار شربت مرگ را به او بچشاند . هرگاه گفتار شما درست باشد ، باز براى خدا دشوار نيست كه خاك‌هاى روى بدنش را به كنارى ريخته ، او را از زير خاك بيرون آورد .\r\n\r\n\r\n","description":"","footnote":"\r\n( 1 ) . رجوع شود به طبقات ابن سعد ، ج 2 / ق 2 / 57 و كنز العمال ، ج 4 ، ص 53 ، حديث شمارهء 1902 و تاريخ ابن كثير ، ج 5 ، ص 243 و نص آيهء  وَ ما مُحَمَّدٌ إِلَّا رَسُولٌ قَدْ خَلَتْ مِنْ قَبْلِهِ الرُّسُلُ . . .  ( سورهء آل عمران ، آيهء 144 ) .\r\n( 2 ) . رجوع شود به تمهيد باقلانى ، صفحهء 192 - 193 .\r\n( 3 ) . ابن سعد در طبقات ، ج 2 / ق 2 / 57 نقل كرده و ابن كثير در تاريخ خود ، ج 5 ، ص 243 و در سيرهء حلبيه ، ج 3 ، ص 390 - 391 و كنز العمال ، ج 4 ، ص 53 ، حديث شمارهء 1092 .\r\n( 4 ) . جملهء « به خدايى كه جز او خدا نيست » را در تاريخ ابى الفداء ، ج 1 ، ص 150 نقل نموده است .\r\n","page_name":" 100 ","page_number":100},
  {"content":"\r\n\r\nرسول خدا ( ص ) تا راه سعادت و نجات را براى مردم روشن و هموار نساخت از دنيا نرفت » . « 1 » ولى عمر آن قدر مىگفت كه لبانش را كف فرا گرفت . . . « 2 » پس از اين سالم بن عبيد « 3 » به منظور آگاه ساختن ابو بكر به سنح روانه شد « 4 » و خبر فوت رسول خدا ( ص ) را به او رسانيد . « 5 » ابو بكر به مدينه آمد و ديد عمر به پا ايستاده ، مردم را تهديد مىكند « 6 » و مىگويد : « رسول خدا ( ص ) زنده است و نمرده ! او بيرون خواهد آمد تا دست آنان را كه اين گونه سخنان را دربارهء او مىگويند و او را مرده مىپندارند ببرد و گردن‌شان را بزند و آنان را به چوبهء دار بياويزد » . « 7 » عمر چون ديد ابو بكر مىآيد ناگهان آرام گرفت و در جاى خود نشست . « 8 » ابو بكر خداى را ستايش نموده و گفت : « آنان كه خدا را مىپرستند ، آگاه باشند كه محمّد ( ص ) از دنيا رفته است . س اين آيه را تلاوت كرد :  وَ ما مُحَمَّدٌ إِلَّا رَسُولٌ قَدْ خَلَتْ . . .  « 9 » ( همان آيه‌اى كه پيش از او ابن امّ مكتوم بر عمر خواند ) عمر پرسيد : اين كه خواندى آيهء قرآن است ؟ !\r\nابو بكر گفت : آرى » . « 10 » عمر رأى خود را دربارهء مرگ رسول خدا ( ص ) ، نه با سخنان مغيره و نه با تلاوت\r\n\r\n\r\n","description":"","footnote":"\r\n( 1 ) . طبقات ابن سعد ، ج 2 ، ق 2 ، ص 53 نقل كرده ، و در كنز العمال ، ج 4 ، ص 53 ، جديث شمارهء 1090 و در حاشية الحلبيه ، ج 3 ، ص 390 از طبرانى به طور اختصار در تاريخ الخميس ، ج 2 ، ص 185 و در ص 192 به طور اختصار .\r\n( 2 ) . طبقات ابن سعد ، ج 2 ، ق 2 ، ص 53 و كنز العمال ، ج 4 ، ص 53 و تاريخ الخميس ، ج 2 ، ص 185 و السيرة الحلبيه ، ج 3 ، ص 392 .\r\n( 3 ) . سالم از صحابه و اهل صفّهء مسجد پيغمبر ( ص ) بود .\r\n( 4 ) . بعضى گفته‌اند : عايشه كسى را فرستاد و ابو بكر را از فوت رسول خدا ( ص ) باخبر ساخت .\r\n( 5 ) . تاريخ ابن كثير ، ج 5 ، 244 و در حاشية الحلبيه نوشتهء زينى دحلان ، ج 3 ، ص 30 - 391 .\r\n( 6 ) . طبرى ، ج 2 ، ص 443 و ابن كثير ، ج 5 ، ص 319 و ابن ابى الحديد ، ج 1 ، ص 60 .\r\n( 7 ) . تشكيك در مرگ رسول خدا ( ص ) در روز وفاتش بايد از مختصات خليفه عمر بن خطّاب شمرده شود ، زيرا مورّخان جز او از هيچ كس نامى نبرده‌اند كه در وفات پيغمبر ( ص ) تشكيك كرده باشد .\r\n( 8 ) . كنز العمال ، ج 4 ، ص 53 ، حديث شمارهء 1092 .\r\n( 9 ) . طبقات ابن سعد ، ج 2 ، ق 2 ، ص 54 و تاريخ طبرى ، ج 2 ، ص 444 و تاريخ ابن كثير ، ج 5 ، ص 219 و سيره حلبيه ، ج 3 ، ص 392 .\r\n( 10 ) . پرسش عمر اين كه اين كتاب خداست و جواب ابو بكر از طبقات ابن سعد نقل شده است .\r\n","page_name":" 101 ","page_number":101},
  {"content":"\r\n\r\nآيه‌اى كه عمر وبن قيس خواند و صراحتاً از مرگ رسول خدا ( ص ) خبر داد ، و نه با احتجاج و استدلالى كه عبّاس عموى پيغمبر ( ص ) كرد ، با هيچ كدام ، تغيير نداد و به اينان و گفتارشان ارزش قائل نشد تا ابو بكر آمد و سخن گفت . آن گاه دلش آرام گرفت و ساكت شد خود او بعدها اين جريان را به صورت ذيل نقل مىكند :\r\nبه خدا قسم ! به محض اين كه شنيدم ابو بكر اين آيه را تلاوت مىكند زانوهايم سست شد ، به حدّى كه به زمين افتادم و ديگر توانايى برخاستن نداشتم ؛ و دانستم كه رسول خدا ( ص ) مرده است » . « 1 »\r\n\r\nچرا عمر وفات رسول خدا را انكار مىكرد ؟\r\nآيا به راستى عمر از شدّت علاقه و محبّت به رسول خدا ( ص ) و از فشار غصّه و اندوهى كه با از دست دادن رسول خدا ( ص ) در خود مىديد شمشير كشيد و مسلمانان را كه مىگفتند رسول خدا ( ص ) از دنيا رفته تهديد مىكرد ؟\r\nآيا آنچه بعضى از مورّخين نوشته‌اند كه عمر در آن روز ديوانه شده بود ، صحّت دارد و درست است ؟ « 2 » ولى نه . ما مىدانيم كه مطلب غير از اين‌هاست .\r\nبه نظر ما ابن ابى الحديد به حقيقت مطلب پى برده است ؛ آنجا كه مىگويد :\r\n« عمر وقتى فهميد رسول خدا ( ص ) از دنيا رفته است ، ترسيد مبادا برسر امامت شورش و انقلابى بروز كند و انصار يا ديگران رشتهء حكومت را به دست گيرند ، لاجرم مصلحت ديد كه مردم را به هر نحوى كه ممكن است ساكت و آرام نگه دارد . اى اين جهت آن چه را كه گفت و مردم را به شك و ترديد واداشت ، براى محافظت حريم دين و دولت بود ، تا آن گاه كه ابو بكر رسيد » . « 3 »\r\n\r\n\r\n","description":"","footnote":"\r\n( 1 ) . سيرهء ابن هشام ، ج 4 ، ص 334 و 235 ؛ تاريخ طبرى ، ج 2 ، ص 442 - 444 ؛ ابن كثير ، ج 5 ، ص 242 ؛ ابن اثير ، ج 2 ، ص 19 و ابن ابى الحديد ، ج 1 ، ص 128 و صفوة الصفوة ، ج 1 ، ص 99 ، به اختصار و كنز العمال ، ج 4 ، ص 48 ، حديث شمارهء 1053 .\r\n( 2 ) . سيرهء حلبيه ج 3 / 392 و در حاشيه سيره ج 3 / 391 .\r\n( 3 ) . شرح ابن ابى الحديد ج 1 / 129 .\r\n","page_name":" 102 ","page_number":102},
  {"content":"\r\n\r\nبه نظر ما گفتارابن ابى الحديد كه عمر از غلبهء انصار يا ديگران بر امامت ترسيد درست است ، زيرا على ( ع ) در زمرهء ديگرانى بود كه عمر مىترسيد مبادا قرعهء خلافت به نام او افتد ؛ زيرا كانديداى خلافت در آن روز سه نفر بيشتر نبودند .\r\nنخست على بن ابى طالب كه تمام بنى هاشم طرفدار او بودند و ابو سفيان نام او را مىبرد و زبير به نفع او فعاليّت مىكرد و همچنين خالدبن سعيد اموى ، براءبن عازب انصارى ، سلمان ، ابوذر ، مقداد و ديگران از بزرگان اصحاب پيغمبر ( ص ) همه از على ( ع ) حمايت مىكردند . « 1 » دوم سعدبن عبادهء انصارى كه كانديداى طايفهء خزرج از انصار بود .\r\nسوّم ابو بكر كه عمر ، ابو عبيده ، مغيرة بن شعبه و عبد الرّحمن بن عوف « 2 » پشتيبان او بوده از وى حمايت مىكردند .\r\nامّا سعد بن عباده نمىتوانست به كرسى امارت تكيه زند ! زيرا طايفهء اوس از انصار مخالف او بودند و از مهاجران هم حتّى يك نفر پيدا نمىشد كه با او بيعت كند . بنابراين اگر دستهء ابو بكر بر ضدّ على ( ع ) قيام نمىكرد و هرچه زودتر ، حتّى پيش از آن كه كار آماده ساختن جنازهء رسول خدا ( ص ) به پايان برسد دست به اقدامى نمىزد ، كار خلافت به نفع على ( ع ) خاتمه پيدا مىكرد . هرگاه به على ( ع ) مهلت مىدادند تا پس از تجهيز و دفن جنازهء پيغمبر ( ص ) در آن مجمع حاضر شود با بودن مهاجرين و انصار و همهء بنى هاشم و بعضى از آل عبد مناف كه خلافت را حقّ مسلّم على ( ع ) مىدانستند ، هرگز ابو بكر به مقصود و قصد خود نائل نمىشد . گويى همين زمينه بود كه در دل عمر آن همه وحشت و اضطراب را ايجاد كرده بود كه اين چنين خود را به آب و آتش بزند . چنانچه بعضى از دانشمندان نيز عقيده دارند كه تمام جنبش‌ها و فعاليّت‌هاى عمر ، چه پس از وفات پيغمبر ( ص ) كه مردن رسول خدا ( ص ) را انكار كرد و چه نزديك وفات‌اش كه نگذاشت رسول خدا ( ص ) در بستر مرگ و در ساعات آخر عمر خود وصيّتى بنويسد ، از همين ترس سرچشمه مىگرفت .\r\n\r\n\r\n","description":"","footnote":"\r\n( 1 ) . شرح حال‌اش پس از اين مىآيد .\r\n( 2 ) . شرح حال ايشان پس از اين مىآيد .\r\n","page_name":" 103 ","page_number":103},
  {"content":"\r\n\r\nحقيقت اين است كه اگر علاقه به رسول خدا ( ص ) و سنگينى بار اندوه عمر را تحت فشار گذاشته بود ، راه معقول و منطقى براى كاهش اين فشار ، اين نبود كه جنازهء رسول خدا ( ص ) را در ميان خاندان داغ ديدهء رسالت همچنان بر جاى گذاشته ، براى گرفتن بيعت به سوى ابو بكر به سقيفهء بنى ساعده بشتابد و با انصار رسول خدا ( ص ) ستيزه و جدال كند !\r\n\r\nبه سوى سقيفه\r\nابن هشام از ابن الحق و حنين نقل مىكند :\r\nوقتى به عمر و ابوبكر خبر رسيد كه انصار در سقيفه گرد آمده‌اند ، ( و اين خبر موقعى رسيد كه جنازهء رسول خدا ( ص ) هنوز در خانه‌اش بود و كار تجهيزش پايان نپذيرفته بود ) « 1 » عمر به ابوبكر گفت : بيا تا نزد برادران خود ( انصار ) برويم و ببينيم چه مىكنند . « 2 » در روايت طبرى است كه على بن ابى طالب به جدّيت هرچه تمام‌تر ، مشغول تجهيز جنازهء رسول خدا ( ص ) بود كه اين دو نفر به شتاب به سوى انصار رفتند . بين راه ابو عبيدهء جراح را ديدند و هر سه با هم به راه افتادند . . . « 3 » رسول خدا ( ص ) را به همان حال به جاى گذاشتند و در را به رويش بستند « 4 » و به سوى سقيفه شتافتند ! ! « 5 » طايفهء انصار براى شور و مذاكره در موضوع خلافت ، قبلًا در سقيفه جمع شده بودند .\r\n\r\n\r\n","description":"","footnote":"\r\n( 1 ) . سيره ابن هشام ، ج 4 ، ص 336 و الرياض النضرة ، ج 1 ، ص 163 و تاريخ خميس ، ج 1 ، ص 186 و السقيفه تأليف ابو بكر جوهرى بنا بر نقل ابن ابى الحديد ، ج 6 ، ص 1 .\r\n( 2 ) . سيرهء ابن هشام و در التنبيه و الاشراف ، مسعودى صفحهء 247 چنين است : . . . و ببينيم در چه كارند در حالى كه على و عباس و ديگران از مهاجرين به كار تجهيز رسول خدا ( ص ) بودند .\r\n( 3 ) . تاريخ طبرى ، ج 2 ، ص 456 و در الرياض النضرة نيز رفتن سه نفره را با هم به سقيفه ذكر نموده است .\r\n( 4 ) . جملهء « در را به رويش بستند » در البدء و التاريخ ج 5 ، ص 65 است و و در سيهء ابن هشام ، ج 4 ، ص 336 چنين است : « و قد اغلق دونه الباب أهله » « خاندان پيغمبر ( ص ) در را به رويش بستند » در تاريخ الخميس ، ج 1 ، ص 186 و الرياض النضرة ، ج 1 ، ص 163 چنين است .\r\n( 5 ) . جملهء « به سوى سقيفه شتافتند » از البدء و التاريخ نقل شده .\r\n","page_name":" 104 ","page_number":104},
  {"content":"\r\n\r\nعدّه‌اى ديگر از مهاجرين نيز به آنها پيوستند . ديگر كسى جز خويشان و نزديكان پيامبر ( ص ) براى تجهيز جنازه‌اش باقى نمانده بودند ؛ و فقط آنان بودند كه غسل و تكفين وى را به عهده گرفتند . « 1 » ابو ذؤيب هذلى « 2 » كه در آن روز وارد مدينه شد ، گويد :\r\n« هنگامى كه به مدينه رسيدم شهر را پر ضجّه و هياهو ، مانند ضجّه و گريهء مردم ، زمانى كه احرام حج مىبندند يافتم . پرسيدم : چه خبر است ؟ پاسخ دادند پيغمبر خدا ( ص ) وفات نموده است . به مسجد شتافتم ؛ ولى آن را خالى ديدم . آن گاه به سوى خانهء پيغمبر ( ص ) شتافتم ، ولى در را بسته ديديم . شنيدم صحابه جنازهء پيغمبر ( ص ) را ميان خانواده‌اش تنها گذاشته‌اند . پرسيدم : مردم كجا هستند ؟ پاسخ دادند : در سقيفهء بنى ساعده نزد انصار شتافته‌اند » . « 3 » آرى ، براى انجام دادن غسل و دفن رسول خدا ( ص ) به جز خاندان پيغمبر ( ص ) كسى نمانده بود . آنان عبارت بودند از : عبّاس بن عبدالمطلب عموى پيغمبر ( ص ) ، على بن ابى طالب ( ع ) ، فضل بن عبّاس ، قثم بن عبّاس ، اسامةبن حارثه و غلام‌اش صالح . على ( ع ) بدن پيغمبر ( ص ) را در حالى كه پيراهن در بر داشت به سينهء خود گرفت . عبّاس ، فضل و قثم در پشت‌رو نمودن بدن به على ( ع ) يارى مىنمودند . اسامه و صالح دو نفرى آب مىريختند و على ( ع ) بدن پيغمبر ( ص ) را غسل مىداد . اوس بن خولى انصارى نيز نزد آنان آمد ، ولى كارى انجام نمىداد .\r\n\r\n\r\n","description":"","footnote":"\r\n( 1 ) . مسند احمد ، ج 4 ، ص 104 - 105 ، با تفصيل در مسند ابن عباس نقل كرده و ابن كثير در ج 5 ، ص 260 و صفوة الصفوة ، ج 1 ، ص 85 و تاريخ الخميس ، ج 1 ، ص 189 و طبرى ، ج 2 ، ص 451 و ابن شحنه در حاشيه كامل صفحه 100 به طور مختصر و ابو الفداء ، ج 1 ، ص 152 و اسد الغابه ، ج 1 ، ص 34 با مختصر اختلافى در الفاظش و العقد الفريد ، ج 3 ، ص 61 ، تاريخ الذهبى ، ج 1 ، ص 321 و طبقات ابن سعد ، ج 2 ، ص 2 ، ص 70 و تاريخ يعقوبى ، ج 2 ، ص 94 و البدء و التاريخ ، ج 5 ، ص 68 و ابن اثير و التنبيه و الاشراف مسعودى صفحهء 244 و نهاية الارب ، ج 8 ، ص 389 - 391 .\r\nهمهء اين مورّخان تصريح كرده‌اند كه فقط اهل بيت پيغمبر ( ص ) به كار تجهيز رسول خدا ( ص ) پرداختند و آنچه در متن نقل كرديم عبارت آن از مسند ابن حنبل است .\r\n( 2 ) . ابو ذؤيب در باديه بود و چون شنيد پيغمبر ( ص ) بيمار گشته است به مدينه آمد . شرح حال وى خواهد آمد .\r\n( 3 ) . گفتار ابو ذؤيب در بارهء سقيفه از شرح حال‌اش در كتاب استيعاب ، ج 2 ، ص 646 و اسد الغابه ، ج 5 ، ص 188 نقل نموديم و در اصابه ، ج 4 ، ص 388 ايجاز مخلى ذكر شده است .\r\n","page_name":" 105 ","page_number":105},
  {"content":"\r\n\r\n\r\nكانديداهاى خلافت قبل از دفن پيامبر ( ص )\r\nياعلى امدد يدك ابايعك يبايعك الناس .\r\nياعلى دست بيعت به من بده با تو بيعت كنم تا همه مردم\r\nباتو بيعت نمايند .\r\nعباس عموى پيامبر\r\nفابى ان يمديده للبيعة والرسول مسجى بين ايديهم .\r\nعلى خوددارى كرد از اينكه بيعت بپذيرد در حالتى كه\r\nجنازهء پيامبر ( ص ) در برابرشان بر زمين باشد .\r\nمورخين\r\n\r\nنخستين كانديداى خلافت\r\nخويشان و اصحاب رسول خدا ( ص ) پيش از آن كه كار تجهيز پيغمبر ( ص ) انجام پذيرد ، دست به فعاليّت زده ، كوشش كردند براى خلافت بيعت بگيرند . اينان سه دسته بودند كه هركدام رئيس خود را كانديد خلافت معرّفى مىنمودند . اوّلى كانديد ، على بن ابى طالب ( ع ) بود .\r\nابن سعد روايت مىكند كه عباس به على ( ع ) گفت :\r\n\r\n","description":"","footnote":"","page_name":" 106 ","page_number":106},
  {"content":"\r\n\r\n« دست خود را دراز كن كه من با تو بيعت كنم تا مردم نيز بيعت نمايند » . « 1 » در روايت مسعودى چنين آمده است كه گفت : « اى پسر برادر من ! بيا كه با تو بيعت كنم تا دو نفرى هم دربارهء خلافت تو ، با تو مخالفت نورزند » . « 2 » در روايت ذهبى و ديگران چنين آمده است كه گفت :\r\n« دستت را دراز كن كه بيعت كنم و گفته شود عموى پيغمبر ( ص ) با پسر عم پيغمبر ( ص ) بيعت كرد . آن وقت تمام افراد خاندانت با تو بيعت مىكنند و كار بيعت چون انجام گرفته ، ديگر قابل به هم زدن نيست » . « 3 » در روايت جوهرى است كه عبّاس بعدها على ( ع ) را سرزنش نموده و به وى مىگفت :\r\n« هنگامى كه رسول خدا ( ص ) از دنيا رفت ، ابو سفيان بن حرب همان وقت به سراغ ما آمد ، ما خواستيم با تو بيعت كنيم . من به تو گفتم دست خود را دراز كن تا من با تو بيعت كنم و اين شيخ ( بزرگ قبيله ) هم بيعت كند . مسلّماً اگر ما دو تن با تو بيعت كنيم ، حتى يك نفر از فرزندان عبد مناف مخالفت نخواهند كرد و چون بنى عبد مناف با تو بيعت نمايند ، كسى از قريش مخالفت نخواهد كرد ، و چون قريش با تو بيعت كرد ، يك نفر از عرب به مخالفت تو برنخيزد ، امّا تو در جواب گفتى ما فعلًا به كار تجهيز جنازهء رسول خدا ( ص ) مشغوليم » . « 4 » در روايت طبرى چنين آمده است :\r\n« من پس از وفات رسول خدا ( ص ) از تو خواستم در اين كار شتاب كنى ولى تو خوددارى نمودى . . . » . « 5 »\r\n\r\n\r\n","description":"","footnote":"\r\n( 1 ) . طبقات ابن سعد ، ج 2 ق 2 / 38 .\r\n( 2 ) . مسعودى در مروج الذهب ، ج 2 ، ص 200 در روايت ذهبى در تاريخش ، ج 1 ، ص 329 و صحى الاسلام ، ج 3 ، ص 291 و الامامة و السياسة ابن قتيبه ، ج 1 ، ص 329 .\r\n( 3 ) . تاريخ الاسلام ، ج 1 ، ص 329 .\r\n( 4 ) . روايت جوهرى را ابن ابى الحديد در ج 1 ، ص 131 شرح نهج از كتاب سقيفه نقل مىكند و در صفحهء 54 نيز به طور اختصار آورده و در ج 9 در شرح خطبهء و من كلام له خاطب به اهل البصرة و در ج 11 نيز نقل نموده است .\r\n( 5 ) . طبرى ، ج 3 ، ص 294 ؛ العقد الفريد ، ج 3 ، ص 74 .\r\n","page_name":" 107 ","page_number":107},
  {"content":"\r\n\r\nاز عباس و ابو سفيان كه بگذريم ، جمعى از اصحاب پيغمبر ( ص ) نيز به نفع على ( ع ) كار مىكردند و طرفدار بيعت با او بودند ، لكن على بن ابى طالب ( ع ) به واسطهء اهتمامى كه نسبت به آماده كردن جنازهء رسول خدا ( ص ) داشت ، فكرش از انديشهء خلافت منصرف شده ، راضى نشد كه بدن رسول خدا ( ص ) ميان خانه بر زمين باقى بماند و خود مشغول گرفتن بيعت براى خويش باشد . به همين علّت عبّاس بعدها ملامت‌اش نمود كه چرا از گرفتن بيعت خوددارى كرده است حقيقت امر اين است كه نه نضر عبّاس درست بود ، و نه ملامت‌اش بجا ! زيرا اگر رسول خدا ( ص ) پسر عم خود را براى ولايت تعيين كرده بود چنانچه جمعى از مسلمانان را عقيده بر آن است - بيعت كردن يا نكردن چيزى را از حق على ( ع ) ضايع نمىكرد .\r\nمسلمانان اگر مىخواستند خواستهء پيغمبر ( ص ) را انجام دهند ، به وى نسبت هذيان گفتن نمىدادند . چنانچه فرض كنيم رسول خدا ( ص ) نسبت به اين كار امّت و پيروان خود اهمال ورزيده است - چنانچه گروهى ديگر از مسلمانان بر اين عقيده‌اند - در اين صورت عبّاس حق نداشت با اين تدبير حق انتخاب را از ديگران سلب نمايد . به هر حال ، اگر على ( ع ) آن روز نصيحت عمويش را قبول مىكرد ، همان اعتراف به اشتباهى را كه دربارهء بيعت ابو بكر نمودند و لغزش‌اش « 1 » ناميدند ، دربارهء على ( ع ) نيز اظهار نظر مىنمودند . آن وقت بود كه مخالفين چنان آتش جنگى روشن مىنمودند كه به ساليان دراز خاموش شدنى نبود . زيرا آنها كسانى بودند كه نمىخواستند و دوست نداشتند افتخار نبوّت و خلافت هر دو نصيب بنى هاشم گردد .\r\nابن عبّاس روايت مىكند :\r\n« عمر از من پرسيد : آيا مىدانى بعد از محمّد ( ص ) چه چيز مردم را از شما بازداشت ؟ گفتم : اگر ندانم امير المؤمنين آگاهم خواهد ساخت . گفت : نخواستند نبوّت و خلافت را در شما جمع نمايند و شما بر آنان بدين وسيله مباهات و افتخار نماييد » . « 2 »\r\n\r\n\r\n","description":"","footnote":"\r\n( 1 ) . نظريّه عمر را دربارهء بيعت ابو بكر خواهيم نوشت . در آن نظريه عمر بيعت با ابو بكر را لغزش ناميده است .\r\n( 2 ) . باقى اين روايت را از طبرى هنگامى كه نظريهء ابن عبّاس را دربارهء بيعت ابو بكر يادآور مىشويم نقل خواهيم كرد .\r\n","page_name":" 108 ","page_number":108},
  {"content":"\r\n\r\nاين گفتار آشكار مىسازد كينه در سينهء آنان تا چه اندازه شعله‌ور بود و اقرار و يادآورى پيغمبر ( ص ) ( در غدير و جاهاى ديگر ) نه تنها آن آتش را خاموش نكرد ، بلكه بيش از پيش آن را برافروخت . بنا بر اين ، على ( ع ) به كار خويش از عمويش عبّاس بيناتر و نظرش عميق‌تر بود . گذشته از اين ، على ( ع ) هرگز حاضر نبود در خانه‌اش بيعت محرمانه و سرّى گرفته شود و مردم را در مقابل عمل انجام شده قرار دهد ، همچنان كه پس از كشته شدن عثمان ، تن بدين گونه بيعت نداده . « 1 » صرف نظر از همهء اين ها ، مگر براى على ( ع ) كه برگزيده ترين كسان نزد پيغمبر ( ص ) بود ، با آن همه سوابق فداكارى و عشق نسبت به رسول خدا ( ص ) سزاوار بود كه جنازهء رسول خدا ( ص ) را مانند ديگران بدون غسل واگذارد و به دنبال گرفتن بيعت از اين و آن باشد ؟ ! ! هرگز از وجدان پاك ، دل پرمهر و عاطفه و عشق على ( ع ) ، چنين انتظارى نبايد داشت .\r\n\r\nدومين كانديداى خلافت\r\nطايفهء انصار ، در سقيفه بنىساعده گرد آمدند و گفتند : ما زمام اين كار را پس از محمّد به دست سعد بن عباده مىسپاريم و سعد را با اين كه بيمار بود به سقيفه بردند . . .\r\nسعد خدا را ستايش كرد و سپاس گفت و پيش‌آهنگى انصار را در دين و برترى آنان را در اسلام يادآور شد و احترامى كه پيغمبر ( ص ) و اصحاب‌اش به آنان داشتند و جهادى را كه با دشمنان پيغمبر ( ص ) نمودند ، تا آن جا كه كار عرب راست شد و اين كه رسول خدا ( ص ) خشنود از آنان دنيا را ترك گفت بيان كرد . سپس گفت : چارهء كار را شما بايد بينديشيد ، نه ديگران . همگى يك زبان در جواب گفتند : با نظر تو موافقيم و گفتار تو درست است و ما از رأى تو هرگز نمىگذريم زمام اين امر را به دست تو خواهيم سپرد ، سپس گفتگوهايى به ميان آمد و مذاكراتى صورت گرفت . در پايان مذاكرات پرسيدند : هرگاه مهاجرين قريش زير بار نرفتند و اظهار كردند كه ما مهاجرين و\r\n\r\n\r\n","description":"","footnote":"\r\n( 1 ) . الن ابى الحديد در شرح النهج ، ج 9 .\r\n","page_name":" 109 ","page_number":109},
  {"content":"\r\n\r\nياران نخستين رسول خداييم و قبيله و دوستان اوييم و علّتى ندارد كه پس از وى در اين كار با ما ستيزه كنيد ، چه بايد كرد ؟\r\nعدّه‌اى گفتند : اگر چنين اعتراضى شد در جواب مىگوييم اميرى از ما و اميرى از شما انتخاب خواهيم كرد .\r\nسعد بن عباده گفت : اين خود اوّلين شكست است . « 1 »\r\n\r\nسوّمين كانديد و يا كانديد پيروز\r\nخبر اجتماع سقيفه و گفتگوهاى انصار به ابو بكر و عمر رسيد ، آن دو به اتفاق ابو عبيدهء جراح ، با شتاب هرچه تمام‌تر روانهء سقيفه شدند .\r\nاسيد بن حضير « 2 » ، عويم بن ساعده و عاصم بن عدى از طايفهء بنى عجلان انصار « 3 » و مغيرة بن شعبه و عبد الرّحمن بن عوف نيز به آنها پيوستند .\r\nاين دسته مخصوصاً در آن روز براى بيعت با ابو بكر فعاليّت زيادى نموده ، خدمات شايانى انجام دادند ، لذا هر دو خليفه - ابو بكر و عمر - هميشه خدمات اينان را در نظر مىگرفتند و ملاحظهء آنها را مىنمودند .\r\nابو بكر هيچ يك از انصار را بر اسيد بن حضير مقدّم نمىداشت و عمر او را برادر خويش مىخواند ، پس از مرگ‌اش حق‌شناسى خود را نسبت به او نشان داد .\r\nعويم چون وفات كرد عمر بر سر خاك‌اش نشست و گفت : هيچ كس از مردم روى زمين نمىتواند بگويد كه من از صاحب اين قبر بهتر مىباشم !\r\nابو عبيده را بر لشكرى كه به جنگ امپراطورى روم شرقى مىرفت امير نمود . عمر هنگامى كه مىخواست براى خود خليفه و جانشين معين كند افسوس مىخورد چرا\r\n\r\n\r\n","description":"","footnote":"\r\n( 1 ) . رجوع شود به طبرى ضمن حوادث سال 11 هجرى ، ج 2 ، ص 45 و ابن اثير در تاريخ ، ج 2 ، ص 222 و الامامة و السياسة ابن قتيبه ، ج 1 ، ص 5 و جوهرى در سقيفه بنابه روايت ابن ابى الحديد در ج 6 در شرح خطبهء و من كلام له فى معنى الانصار .\r\n( 2 ) . رجوع شود به سيره ابن هشام ، ج 4 ، ص 335 .\r\n( 3 ) . رجوع شود به سيرهء ابن هشام ، ج 4 ، ص 339 ( و در موفقيّات زبير بن به كار به جاى عاصم ، برادرش معن بن عدى را ضبط كرده است ) ، رجوع شود به شرح ابن ابى الحديد ، ج 6 ، شرح خطبهء و من كلام له فى معنى الانصار .\r\n","page_name":" 110 ","page_number":110},
  {"content":"\r\n\r\nابو عبيده زنده نيست تا او را پس از خود خليفهء مسلمانان كند ( ابو عبيده در طاعون عمواس وفات كرده بود ) .\r\nخليفهء دوم براى مغيرة بن شعبه فعاليّت فراوانى كرد و نگذاشت حدّ زنا بر او جارى شود و هميشه اسم او در ليست فرمانداران بود . عمر در بزرگ‌داشت عبد الرّحمن بن عوف نيز كوتاهى نكرد و پس از مرگ خود كليد تعيين خلافت را به دست وى سپرد !\r\nاينان بزرگانى بودند كه جنازهء رسول خدا ( ص ) را در ميان خانواده‌اش رها كردند و خود به سوى سقيفه شتافتند و با انصار بر سر حكومت و فرمانروايى به رقابت و مبارزه پرداختند و طرف ابو بكر را گرفتند و بالاخره دست بيعت به او داده با وى بيعت نمودند و بدين‌گونه ابو بكر گوى بيعت را در ميدان خلافت از ديگر كانديداها ربود كه تفصيل جريان را در فصول آينده خواهيد خواند .\r\n\r\n","description":"","footnote":"","page_name":" 111 ","page_number":111},
  {"content":"\r\n\r\n\r\nبيعت ابوبكر در سقيفه\r\nلانبايع الا علياً .\r\nما به جز على با كسى بيعت نخواهيم كرد .\r\nگروه انصار\r\n\r\nغوغاى خلافت در سقيفه\r\nگفتيم كه بزرگان صحابه پيش از آن كه جسد رسول خدا ( ص ) را دفن كنند ، در سقيفه گرد آمدند تا جانشينى براى وى تعيين نمايند و هر گروهى در اين مورد سخنى مىگفتند و كسى را به خلافت نامزد و معرّفى مىنمودند و از وى طرفدارى مىكردند . سخن به درازا و جريان به نزاع و كشمكش كشيده بود ، گروهى هم در اين ميان از ابوبكر طرفدارى مىكردند كه در رأس آنان عمر قرار گرفته بود ، او مردم را به بيعت ابو بكر تشويق و مخالفين را تهديد مىنمود . آن گاه ابو بكر برخاست و عمر را ساكت نموده پس از سپاس و ستايش خدا و بيان افتخارات و خدمات مهاجرين گفت : مردم ! مهاجرين نخستين كسانى هستند كه در روى زمين خدا را پرستيده‌اند و به رسول خدا ايمان آورده‌اند ، آنان ياران و اقوام پيامبرند و پس از پيامبر براى خلافت از همه سزاوارتر و برترند و جز ستمكاران كسى در اين مورد با آنان مبارزه و ستيزه نخواهد كرد .\r\n\r\n","description":"","footnote":"","page_name":" 112 ","page_number":112},
  {"content":"\r\n\r\nابو بكر سپس برترى انصار را بيان كرد و به سخنان خويش چنين ادامه داد : از مهاجرين - كه افتخار سبقت در اسلام را دارند - بگذريم كسى مقام و منزلت شما را در نزد ما ندارد پس با اين حساب ما اميرانيم و شما وزيران .\r\nحباب بن منذر از جاى خود برخاست و گفت : اى جماعت انصار ! زمام كار را محكم به دست گيريد تا ديگران ريزه‌خوار شما باشند و زير سايهء شما قرار گيرند و هرگز كسى را جرأت مخالفت با شما نباشد . مبادا ميان خود اختلاف اندازيد كه دشمنان از موقعيّت استفاده نموده ؛ رأى شما را فاسد كنند كه در نتيجه شكست شما قطعى خواهد بود . اينان جز اين كه شنيديد نخواهند كرد . ما براى خود اميرى برمىگزينيم و آنان هم اميرى انتخاب كنند .\r\nعمر گفت : هرگز دو پادشاه در اقليمى نگنجند . به خدا سوگند ! عرب هرگز راضى نخواهد شد كه شما بر آنان حكومت كنيد ، در حالى كه پيغمبرشان از غير شماست ، ولى براى عرب مانعى ندارد كه حكومت را كسانى به دست گيرند كه پيغمبر ( ص ) نيز از آنان بوده است . ما براى اين ادّعا ، دليلى روشن و مدركى آشكار در دست داريم . بر ميراث پادشاهى محمّد ( ص ) و حكومت وى با ما كه ستيزه مىكند ؟ در صورتى كه ما ياران و طايفهء اوييم « 1 » مگر كسى كه در راه باطل قدم بگذارد و يا خود را به گناه آلوده سازد و يا خويشتن را به گرداب هلاكت افكنده باشد .\r\nحباب بن منذر مجدداً از جاى برخاست و چنين گفت : اى گروه انصار دست نگهداريد و به گفتار اين مرد و ياران‌اش گوش فرا ندهيد كه حق شما را غصب خواهند كرد و بهرهء شما از اين كار را از بين خواهند برد پس اگر چنانچه با پيشنهاد شما مخالفت كردند آنان را از اين شهر تبعيد كنيد و زمام حكومت را به دست گيريد . به خدا سزاوارترين كسان براى اين كار شماييد ، اينان همان افرادى هستند كه هرگز حاضر نبودند سر اطاعت در مقابل\r\n\r\n\r\n","description":"","footnote":"\r\n( 1 ) . چون على ( ع ) از اين استدلال مستحضر گرديد ، فرمود : « به درخت - نبوّت - استدلال نمودند ، ولى ميوهء همان درخت را فراموش كردند ! ! » ( احتجوا بالشجرة و اضاعوا الثمرة ) مهاجرين به استدلال بر اين كه از قريش هستند و فاميل پيغمبر ( ص ) خلافت را حق خود مىدانستند نه حق انصار كه فاميل پيغمبر ( ص ) نبودند ، على بن ابى طالب ( ع ) مىفرمايد : شما چون از عشيرهء پيغمبر ( ص ) هستيد مىگوييد خلافت از آن ماست ، پس چرا خويشان پيغمبر ( ص ) را كه ميوهء اين درختند فراموش كرديد و حق‌شان را ضايع نموديد ! ؟\r\n","page_name":" 113 ","page_number":113},
  {"content":"\r\n\r\nاين دين فرود آورند و از ترس شمشيرهاى شما بود كه تسليم شدند .\r\nمن در ميان شما چون آن چوبى مىباشم كه در خواب‌گاه شتران نهند تا هنگام خارش خود را بدان سايند ( كنايه از اين كه در مواقع سخت و گرفتارى به رأى من پناه بريد ) و نيز چون آن درخت تناورى مىباشم كه در گردباد حوادث به آن پناه آورند . در كارهاى بزرگ به من تكيه مىكنند و از قدرت من بهره مىبرند . به خدا قسم اگر بخواهيد حاضريم دوباره آتش جنگ را روشن كنيم . به خدا سوگند هركه پيشنهاد مرا رد كنند با شمشير خود بينى او را به خاك مذلّت مىمالم !\r\nعمر گفت : پس خدا تو را بكشد !\r\nگفت : بلكه تو را بكشد ! عمر او را گرفت و لگدى بر شكمش زد و دهان وى را پر از خاك كرد . « 1 » سپس ابوعبيده شروع به سخن كرده ، چنين گفت : اى گروه انصار ! شما نخستين ياران و پشتيبان پيغمبر ( ص ) بوديد . اكنون نخستين تغيير دهنده و دگرگون كننده مباشيد !\r\nدر اين وقت ، بشير بن سعد خزرجى ، پدر نعمان بن بشير كه از بزرگان خزرج به حساب مىآمد و سابقهء حسادتى بين او و سعد بن عباده بود ، « 2 » از جاى برخاسته گفت : اى گروه انصار ! به خدا سوگند گرچه ما در جهاد با مشركين و سابقهء ممتد در ترويج دين ، صاحب فضيلتيم ، ولى به جز خشنودى خدا و فرمانبردارى از پيغمبر ( ص ) و تحمّل سختى براى خود هدفى نداشتيم . بنابراين شايسته نيست به مردم گردن‌فرازى كنيم ! هدف‌مان وجهه و آبروى دنيايى نبوده است و اين يكى از نعمت‌هايى است كه خداوند به ما عطا فرموده ، محمّد ( ص ) از خاندان قريش است و خويشان او سزاوارترند كه وارث او شوند . من به خدا سوگند مىخورم كه هرگز خدا مرا با آنان بر سر اين كار در ستيزه و نزاع نبيند ، شما نيز از خدا بپرهيزيد و با آنان مخالفت و ستيزه مكنيد .\r\nابوبكر گفت : اينك عمر و ابوعبيده در اين‌جا حاضرند با هر كدام كه بخواهيد بيعت\r\n\r\n\r\n","description":"","footnote":"\r\n( 1 ) . جملهء « او را گرفت . . . » در روايت سقيفهء جوهرى است ، مراجعه شود به شرح ابن ابى الحديد ، ج 6 ، ص 291 .\r\n( 2 ) . جملهء « كه سابقهء حسادتى . . . » تا آخر . جوهرى در كتاب سقيفه نقل كرده است ، رجوع شود به شرح نهج البلاغهء ابن ابى الحديد ، ج 6 ، در شرح : و من كلام له فى معنى الانصار .\r\n","page_name":" 114 ","page_number":114},
  {"content":"\r\n\r\nنماييد .\r\nعمر و ابوعبيده هر دو هماهنگ گفتند : به خدا سوگند با بودن چون تويى هرگز ما به چنين كارى تن در ندهيم . « 1 » عبدالرحمن بن عوف از جاى برخاست و چنين گفت : اى گروه انصار ! هرچند بايد اعتراف كرد كه شما را فضيلت بسيار است ، ولى در عين حال نمىتوان ناديده گرفت كه مانند ابو بكر و عمر و على در ميان افراد شما يافت نمىشود .\r\nمنذر بن ارقم برخاست و در جواب چنين گفت : ما فضل اينان را كه نام بردى انكار نمىكنيم و به ويژه يكى از اين سه نفر اگر بخواهند زمامدار شود ، حتى يك نفر با او مخالف نيست ، و مقصودش على بن ابى طالب ( ع ) بود . « 2 » در اين زمان همهء انصار يا جمعى از آنان بانگ زدند ما جز با على ( ع ) بيعت نخواهيم كرد .\r\nطبرى و ابن اثير نقل مىكنند « 3 » : پس از اين كه عمر با ابو بكر بيعت نمود ، انصار گفتند : ما جز با على ( ع ) بيعت نخواهيم كرد !\r\nزبير بن به كار مىگويد « 4 » : وقتى خلافت نصيب انصار نشد ، گفتند با غير على ( ع ) بيعت نخواهيم كرد .\r\n\r\nيك سياست عجيب در بيعت ابو بكر\r\nعمر اين داستان را چنين نقل كرده ، گويد : آن چنان صداها بلند شد كه ترسيدم اختلاف پديد آيد ، به ابو بكر گفتم دستت را پيش آر تا با تو بيعت كنم ! « 5 »\r\n\r\n\r\n","description":"","footnote":"\r\n( 1 ) . به منظور اختصار بقيّهء اين گفتگو و تفسير خود را بر آن نقل نكرديم .\r\n( 2 ) . تاريخ يعقوبى ، ج 2 ، ص 103 : ( و إن فيهم رجلًالو طلب هذا الامر لم ينازعه فيه احد » يعنى على بن ابى طالب ( ع ) » .\r\n( 3 ) . طبرى ، ج 2 ، ص 443 و ابن اثير ، ج 2 ، ص 220 .\r\n( 4 ) . شرح نهج ابن ابى الحديد در ، ج 6 از كتاب موفّقيات روايت نموده است و در ، ج 2 ، ص 122 نيز اين حديث را نقل كرده است .\r\n( 5 ) . سيرهء ابن هشام ، ج 4 ، ص 336 و تمام مورّخين كه حديث بيعة ابى بكر كانت فلتة را روايت كرده‌اند ، اين جمله را روايت كرده‌اند ، و نيز در تاريخ ابن كثير ، ج 5 ، 246 ؛ جملهء « ما ترسيديم فساد ديگرى . . . » نقل شده است .\r\n","page_name":" 115 ","page_number":115},
  {"content":"\r\n\r\nدر روايت ديگر از عمر نقل شده كه گفت : ما ترسيديم كه اگر در اين اجتماع بيعت گرفته نشود و مردم متفرّق شوند ، فرصت ديگرى براى بيعت گرفتن از آنها پيش نيايد و آن وقت ما مجبور شويم كه بر خلاف ميل خود به آن بيعت تن دردهيم ! و يا با آن مخالفت كنيم و فسادى ديگر روى دهد .\r\nعمر و ابو عبيده به قصد بعت به سوى ابو بكر حركت كردند ، ولى پيش از آن كه دست‌شان به دست وى برسد بشير بن سعد بر آنها سبقت گرفت و با ابو بكر بيعت كرد .\r\nحباب بن منذر فرياد زد : اى بشيرين سعد ! عاق شوم ! قطع رحم كردى نتوانستى ببينى پسر عمويت فرمان‌روا شده است ؟\r\nبشير گفت : « نه به خدا چنين نيست ، ولى نخواستم با جمعى نسبت به حقى كه خدا براى ايشان قرار داده است ستيزه كنم » .\r\nبرخى از بزرگان قبيلهء اوس كه اسير بن حضير نيز از آنان بود ، وقتى بيعت بشير را با ابو بكر ديده و دعوت قريش را شنيدند و گفته‌هاى ايل خزرج را كه قصد داشتند سعد بن عباده را انتخاب نمايند شاهد بودند ، گفتند : به خدا سوگند ! اگر چنانچه خزرج زمام اين كار را ، گرچه براى يك بار ، به دست گيرد و امروز در اين موقع حساس ، موفّقيّت نصيب آنان گردد براى هميشه اين فضيلت با آنان بوده ، هرگز نصيبى از آن به شما نخواهند داد ، پس هرچه زودتر برخيزيد و با ابو بكر بيعت كنيد .\r\nابو بكر جوهرى در كتاب سقيفه نقل مىكند : چون قبيلهء اوس بيعت يكى از رؤساى خزرج را با ابو بكر ديدند ، اسيد بن حضير كه يكى از رؤساى اوس بود ، براى جلوگيرى از موفقيّت سعد بن عباده از موقعيّت استفاده نموده ، فوراً از جاى برخاست و با ابو بكر بيعت نمود . « 1 » پس از كارشكنى اوس در كار خزرج ، مردم برخاستند و از هر سوى به طرف ابو بكر آمده و با وى بيعت كردند . و گفته‌اند كه چنان ازدحامى پيش آمد كه نزديك بود سعد بن عباده لگدمال شود .\r\n\r\n\r\n","description":"","footnote":"\r\n( 1 ) . رجوع شود به شرح نهج البلاغهء ابن ابى ابحديد جلد ششم در شرح خطبه : و من كلام له فى معنى الانصار .\r\n","page_name":" 116 ","page_number":116},
  {"content":"\r\n\r\nدر تاريخ يعقوبى چنين آمده است :\r\n« مردم براى بيعت با ابو بكر از روى سعد و فرشى كه براى او گسترده شده بود ، مىپيدند به طورى كه نزديك بود وى را لگدمال كنند . جمعى كه اطراف سعد را گرفته بودند ، فرياد زدند : مواظب باشيد كه سعد را لگدمال نكنيد .\r\nعمر پاسخ داد : او را بكشيد كه خدا وى را بكشد . آن گاه بر بالين سعد ايستاد و گفت : مىخواهم چنان تو را پايمال كنم كه اعضايت در هم شكند . در اين هنگام قيس بن سعد آمده ، ريش عمر را گرفت و گفت : به خدا سوگند ! اگر يك مو از سر سعد كم شود يك دندان سالم برايت باقى نخواهد ماند .\r\nابو بكر بانگ زد : اى عمر ! آرام باش كه در اين موقع حسّاس به آرامش بيشتر احتياج داريم . « 1 » عمر بازگشت و سعد را به حال خود گذاشت . در اين هنگام سعد رو به وى كرده ، گفت : به خدا سوگند ! اگر مىتوانستم به پا خيزم چنان غرّشى از من در اطراف و كوچه‌هاى مدينه مىشنيدى كه خود و يارانت از وحشت در سوراخ پنهان مىشديد . به خدا قسم ! نزد گروهى مىفرستادمت كه فرمان‌بردار آنان بودى نه فرمان‌روا . پس روى به ياران خود نمود و گفت : مرا از اين جا بيرون بريد . ياران‌اشش وى را به دوش گرفته و به منزل‌اش بردند » . « 2 » ابو بكر جوهرى مىگويد :\r\n« عمر در اين روز ، خيلى تلاش مىكرد ، او پيش روى ابو بكر مىدويد و شعار مىداد : توجّه كنيد ! مردم با ابو بكر بيعت كردند . . . .\r\nمردم با ابو بكر بيعت كردند و با اين حال و هيئت او را به سوى مسجد آوردند تا ديگران نيز با وى بيعت كنند . على ( ع ) و عبّاس كه هنوز از غسل دادن بدن پيغمبر ( ص ) فارغ نشده بودند ، صداى تكبير را از مسجد پيامبر ( ص ) شنيدند . پس على ( ع ) پرسيد :\r\n\r\n\r\n","description":"","footnote":"\r\n( 1 ) . از اين جا خوب مىتوان دريافت كه دو خليفه چه طور در سياست با يكديگر تشريك مساعى نموده ، به نعل و ميخ مىزدند !\r\n درشتى و نزمى به هم در به است * چو رگزن كه جرّاح مرهم نه است \r\n( 2 ) . تاريخ طبرى ، ج 2 ، ص 455 - 459 و تاريخ يعقوبى ، ج 2 ، ص 123 .\r\n","page_name":" 117 ","page_number":117},
  {"content":"\r\n\r\nاين هياهو چيست ؟\r\nعبّاس گفت : هرگز چنين چيزى سابقه نداشته ! ! پس رو به على ( ع ) كرده گفت : به تو چه گفتم ؟ ! « 1 »\r\n\r\nپايان بيعت سقيفه\r\nپس از آن كه مردم در سقيفه با ابو بكر بيعت نمودند ، براء بن عازب هراسان در خانهء بنى هاشم را كوبيد و فرياد زد : هان اى گروه بنى هاشم ! مردم با ابوبكر بيعت نمودند !\r\nبنى هاشم با تعجّب به يكديگر نظر افكنده مىگفتند : مسلمانان با نبودن ما كه نزديك‌ترين كسان محمّد ( ص ) هستيم ، كارى انجام نمىدادند ؟ !\r\nعبّاس گفت : به خداى كعبه سوگند ! كردند آن چه را كه نبايد بكنند فعلوها و رب الكعبه مهاجرين و انصار ترديدى نداشتند كه خلافت نصيب على ( ع ) خواهد گرديد » . « 2 » و از براء بن عازب نقل مىكند :\r\n« عبّاس خطاب به بنى هاشم كرده ، گفت : دست شما تا ابد به خاك ماليده شد ، بدانيد كه من به شما گفتم ، ولى شما نافرمانى كرديد » .\r\nو بيعت خصوصى ابو بكر در سقيفه بدين گونه پايان پذيرفت .\r\n\r\n\r\n","description":"","footnote":"\r\n( 1 ) . به كتاب العقد الفريد ، ج 3 ، ص 263 . و در سقيفهء جوهرى به روايت ابن ابى الحديد ، ج 2 ، ص 133 و در ص 74 قضيه را نقل مىكند و در ج 6 در شرح : و من كلام له فى معنى الانصار از كتاب موفّقيّات زبير نقل مىكند .\r\n( 2 ) . تاريخ يعقوبى ، ج 2 ، ص 124 .\r\n","page_name":" 118 ","page_number":118},
  {"content":"\r\n\r\n\r\nبيعت عمومى ابوبكر و دفن پيامبر ( ص )\r\nقد وليتكم و لست بخيركم .\r\nمردم ! من امير شما شدم در صورتى كه بهتر از شما\r\nنيستم .\r\nابوبكر\r\nوان ابابكر و عمر لم يشهدا دفن النبى ( ص )\r\nابوبكر و عمر دو خليفهء پيامبر در دفن وى حاضر\r\nنگرديدند .\r\nمورخين\r\n\r\nابوبكر بر فراز منبر رسول خدا ( ص )\r\nدر فصول پيش گفتيم كه پس از نزاع و كشمكش‌هاى زياد ، ابو بكر در ميدان مسابقهء خلافت ، گوى سبقت را از ديگران ربود و دست‌هاى بيعت طرفداران به سوى وى بلند گرديد و ديگران نيز طبعاً از آنان پيروى نمودند . بدين گونه بيعت خصوصى ابو بكر در سقيفه انجام گرفت ، ولى با اين حال پيروزى وى حتمى نگرديده خلافت‌ش از نظر عموم به رسميّت نداشت .\r\n\r\n","description":"","footnote":"","page_name":" 119 ","page_number":119},
  {"content":"\r\n\r\nطبرى در اين مورد گويد : « قبيلهء اسلم به مدينه آمدند ، به طورى كه كوچه‌ها بر آنان تنگ شد و با ابو بكر بيعت نمودند ، عمر بارها مىگفت : همين كه اسلم را ديدم يقين كردم كه پيروزى با ماست » . « 1 » امّا علّت آمدن طايفهء اسلم به مدينه را شيخ مفيد در كتاب « الجمل » نوشته است : آنها براى خريد كالا و خواربار به مدينه آمده بودند كه به آنان گفته شد : بياييد به ما كمك كنيد تا براى خليفهء رسول خدا ( ص ) بيعت بگيريم ، پس از آن ما به شما خواربار مىدهيم . اين بود كه عشيرهء اسلم تطميع شده ، به يارى ابو بكر برخاستند .\r\nچون كار بيعت با ابو بكر در سقيفه صورت گرفت ، مردمى كه بيعت كرده بودند ، او را با هلهله و شادى به مسجد رسول خدا ( ص ) بردند !\r\nابو بكر بر فراز منبر پيغمبر ( ص ) نشست و مردم تا شب هنگام ، با وى بيعت مىنمودند و هيچ به فكر دفن رسول خدا ( ص ) نبودند . « 2 » ابو بكر فرداى آن روز نيز به مسجد پيامبر ( ص ) آمد و بر فراز منبر نشست تا از عموم مردم بيعت بگيرد . پيش از آن كه ابو بكر سخن خود را آغاز كند ، عمر به پا خاست و پس از حمد و ثناى خداوند گفت :\r\nگفتار ديروزم نه از قرآن بود و نه از حديث پيامبر ( ص ) ، ولى گمان مىكردم كه پيامبر خود به تدبير امور مردم خواهد پرداخت و آخرين كسى خواهد بود كه از اين جهان رخت برمىبندد . به هر حال پيامبر ( ص ) قرآن را در ميان شما گذاشت پس اگر به آن پناه بريد شما را به همان راهى پيغمبر ( ص ) مىبرد ، راهنمايى خواهد كرد و اينك هم زمام كار شما را به دست بهترين شما كه يار پيغمبر ( ص ) و يكى تن از دو نفرى كه در غار بودند ، سپرده است . برخيزيد و با او بيعت كنيد .\r\nو به اين كيفيّت ، بيعت عمومى ابو بكر پس از بيعت سقيفه انجام گرفت .\r\nبخارى گويد : گروهى پيش از آن در سقيفهء بنى ساعده بيعت نموده بودند ؛ ولى\r\n\r\n\r\n","description":"","footnote":"\r\n( 1 ) . طبرى ، ج 2 ، ص 458 و ابن اثير ، ج 2 ، ص 224 و در روايت زبير به كار شرح ابن ابى الحديد ، ج 6 ، ص 287 آمده است « ابو بكر با بيعت قبيله اسلم قوت گرفت » .\r\n( 2 ) . رجوع شود به الرياض النضرة ، ج 1 ، ص 164 و تاريخ خميس ، ج 1 ، ص 188 .\r\n","page_name":" 120 ","page_number":120},
  {"content":"\r\n\r\nبيعت عمومى ابو بكر بر فراز منبر انجام گرفت . « 1 » انس بن مالك روايت كرده است : شنيدم كه آن روز عمر پيوسته به ابو بكر مىگفت بالاى منبر برو و آن قدر گفته‌اش را تكرار نمود و اصرار ورزيد تا ابو بكر بر منبر رفت و مردم همگى با وى بيعت كردند .\r\nپس از آن ، ابو بكر حمد و ثناى خداوند را بر زبان راند و گفت : اى مردم ! زمام حكومت شما به دست من سپرده شد ، در حالى كه من شايسته‌ترين شما نيستم پس اگر درست كار و راستكردار بودم از من تبعيّت كنيد و اگر بدكردارى و كج رفتارى نمودم مرا به راه راست هدايت نماييد . . . .\r\nتا آن جا كه گفت : تا هنگامى كه فرمان‌بردار خدا و رسول‌ش باشم . شما فرمان‌بردار من باشيد و هرگاه از دستور خدا و پيغمبرش نافرمانى كردم پيروى مكنيد . و چون هنگام نماز رسيده بود گفت : خدا شما را بيامرزد ، برخيزيد تا با هم نماز بگذاريم . « 2 »\r\n\r\nپس از بيعت\r\nرسول خدا ( ص ) بامداد روز دو شنبه وفات نمود و مردم به جاى اين كه جنازه‌اش را دفن كنند ، به كار ديگرى مشغول گشتند . « 3 » آرى مردم از روز دوشنبه تا عصر سه‌شنبه سه كار انجام دادند ، اوّل : تظاهرات و سخنرانىهايى كه در سقيفه صورت گرفت ، انجام داده شد ، دوم : بيعت نخستين با ابو بكر ، سوّم : بيعت عمومى در مسجد پبغمبر ( ص ) ، سخنرانى عمر و نماز ابو بكر با مردم .\r\nمورّخان گويند : هنگامى كه كار بيعت با ابو بكر پايان يافت ، مردم در شب سه شنبه\r\n\r\n\r\n","description":"","footnote":"\r\n( 1 ) . ج 4 ، ص 65 ، از صحيح .\r\n( 2 ) . رجوع شود به سيرهء ابن هشام ، ج 4 ، ص 340 ؛ طبرى ، ج 3 ، ص 203 ؛ عيون الاخبار ابن قتيبه ، ج 2 ، ص 234 ؛ الرياض النضرة ، ج 1 ، ص 167 ؛ تاريخ ابن كثير ، ج 5 ، ص 248 ؛ تاريخ الخلفاء سيوطى ، ص 47 ؛ كنز العمال ، ج 3 ، ص 129 ، حديث شمارهء 2254 ؛ سيرهء حلبيه ، ج 3 ، 397 ؛ تاريخ يعقوبى ، ج 2 ، ص 127 .\r\n( 3 ) . رجوع شود به طبقات ابن سعد ، ج 2 ، ق 2 ، ص 78 ط . ليدن .\r\n","page_name":" 121 ","page_number":121},
  {"content":"\r\n\r\nبه سوى جنازهء رسول خدا روى آوردند « 1 » ، وارد خانه شده و بر آن حضرت نماز مىگزاردند « 2 » پس بر رسول خدا ( ص ) بدون امام جماعت نماز گزارده شد و مسلمانان ، خود دسته دسته وارد مىشدند و بر وى نماز مىخواندند . « 3 »\r\n\r\nدفن پيغمبر ( ص ) و كسانى كه حاضر بودند\r\nبدن رسول خدا ( ص ) را كسانى كه غسل دادند ، به خاك سپردند ( عبّاس ، على ( ع ) ، فضل و صالح غلام پيغمبر ( ص ) ) ، اما ياران ديگر رسول خدا ( ص ) بدن آن حضرت را به خاندان‌اش واگذاردند و براى تعيين خليفه به سوى سقيفه رفتند . « 4 » و نيز روايت كرده‌اند كه دفن آن حضرت به وسيلهء چهار نفر انجام گرفت « 5 » . على ( ع ) ، فضل و قثم دو پسر عبّاس و شقران غلام پيغمبر ( ص ) ، و گويند : اسامه نيز بوده است ؛ غسل و كفن و بقيّهء كارها را نيز اينان انجام داده‌اند « 6 » و ابو بكر و عمر هنگام دفن پيغمبر ( ص ) حاضر نبودند . « 7 » عايشه روايت كرده است : ما از دفن رسول خدا ( ص ) آگاه نشديم مگر موقعى كه در نيمهء شب چهار شنبه صداى بيل‌ها به گوشمان رسيد ! ! « 8 »\r\n\r\n\r\n","description":"","footnote":"\r\n( 1 ) . رجوع شود به سيرهء ابن هشام ، ج 4 ، ص 343 ؛ طبرى ، ج 2 ، ص 45 ؛ كامل ابن اثير ، ج 2 ، ص 225 ؛ ابن كثير ، ج 5 ، ص 248 ؛ سيرهء حلبيه ، ج 3 ، ص 392 و 394 ؛ و در مدرك اخير روزى را كه كار بيعت تمام نشد و آمدند به تجهيز رسول خدا ( ص ) معيّن نكرده است .\r\n( 2 ) . سيرهء ابن هشام ، ج 4 ، ص 343 .\r\n( 3 ) . طبقات ابن سعد ، ج 2 ، ق 2 ، 70 ؛ كاسل ابن اثير ، ج 2 ، در ضمن وقايع سال يازده هجرى ، و نهاية الارب ، ج 18 ، 392 - 393 .\r\n( 4 ) . رجوع شود به طبقات ابن سعد ، ج 2 ، ق 2 ، ص 70 ؛ البدء و التاريخ نزديك به اين معنى را نقل كرده است .\r\n( 5 ) . كنز العمال ، ج 4 ، ص 54 و 60 .\r\n( 6 ) . رجوع شود به العقد الفريد ، ج 3 ، ص 61 ؛ ذهبى نيز در تاريخ خود ، ج 1 ، ص 321 و 324 و 326 قريب به همين را نقل كرده است .\r\n( 7 ) . كنز العمال ، ج 3 ، ص 140 .\r\n( 8 ) . رجوع شود به سيرهء ابن هشام ، ج 4 ، ص 342 ؛ طبرى ، ج 2 ، ص 452 و 455 و ابن كثير ، ج 5 ، ص 270 و در شرح حال رسول خدا ( ص ) در اسد الغابه ، ج 1 ، ص 34 ، گويد : در روايات ديگرى وارد شده است كه شنيدن صداى بيل و كلنگ در شب سه شنبه بوده است ، چنانچه در طبقات ، ج 2 ، ق 2 ، ص 78 و تاريخ خميس ، ج 1 ، ص 191 ، آمده است ، ذهبى نيز در تاريخ خود ، ج 1 ، ص 327 چنين گفته است ، ولى اصح اين است كه اين در شب چهار شنبه بوده است . در مسند احمد ، ج 6 ، ص 62 ، گويد : آخر شب چهار شنبه بود .\r\n","page_name":" 122 ","page_number":122},
  {"content":"\r\n\r\nو در روايت ديگر عايشه گفته است : « ما از دفن رسول خدا ( ص ) مطلّع نشديم مگر هنگامى كه صداى بيل‌ها را شنيديم « 1 » » . « 2 » و نيز روايت كرده‌اند كه به جز نزديكان آن حضرت كسى با وى نبود و « بنو غنم » طايفه‌اى از انصار ، صداى برخورد بيل‌ها را به زمين هنگامى شنيدند كه در خانه‌هايشان آرميده بودند « 3 » بعدها بزرگان بنى غنم مىگفتند : ما صداى بيل‌ها را آخر شب شنيديم . « 4 »\r\n\r\n\r\n","description":"","footnote":"\r\n( 1 ) . پس بانوى محترم پيغمبر اسلام ( كه شويش در منزل او وفات كرده بود ) در اين جريان كجا بوده و چه كار مهم‌ترى به دست داشته ؟ شايد مشغول تحكيم اساس خلافت پدرش بوده است .\r\n( 2 ) . مسند احمد ، ج 6 ، ص 242 و 274 .\r\n( 3 ) . طبقات ابن سعد ، ج 2 ، ق 2 ، ص 78 .\r\n( 4 ) . طبقات ابن شعد ، ج 2 ، ق 2 ، 78 .\r\n","page_name":" 123 ","page_number":123},
  {"content":"\r\n\r\n\r\nمخالفين بيعت ابوبكر\r\nعباس ! نحن نريدان نجعل لك سهماً من هذاالامر .\r\nعباس ! چون تو عموى پيامبرى ، اگر با ما موافقت كنى\r\nاز خلافت براى تو سهمى معين خواهيم كرد .\r\nحزب ابوبكر\r\nفان كان حقاً للمؤمنين فليس لك ان تحكم فيه !\r\nاگر خلافت حق مؤمنان است ، شما حق سهم دادن براى\r\nمن نداريد و اگر از آن ماست ، بايد همهء آن را بپردازيد\r\nنه سهمى از آن‌را .\r\nعباس عموى پيامبر\r\nدر فصول پيش گفتيم كه در سقيفه بر سر خلافت و تعيين خليفه غوغا و كشمكش عظيمى به وجود آمده بود و مسلمانان به چند گروه تقسيم شده بودند و هر گروهى كسى را براى خلافت پيشنهاد مىنمودند ، عدّه‌اى از سعد بن عبادهء انصارى و عدهء ديگرى از ابو بكر و گروه سوّم از على ( ع ) كه در سقيفه حضور نداشت و مشغول تكفين و تجهيز جسد پيامبر ( ص ) بود ، طرفدارى مىكردند . در اين ميان حزب ابوب كر پيروز گرديد و حزب سعد بن عبادهء انصارى ، به كلى شكست خورد ، ولى طرفداران على ( ع ) ، هنوز با گروه پيروز\r\n\r\n","description":"","footnote":"","page_name":" 124 ","page_number":124},
  {"content":"\r\n\r\nدرگير بودند و مخالفت خويش را عليه حكومت وقت اظهار مىداشتند و مىكوشيدند كه رأى انصار را به نفع كانديد خود به دست آورند .\r\nيعقوبى مىگويد : جمعى از مهاجرين و انصار از بيعت ابو بكر سرپيچى نمودند و به على بن ابى طالب ( ع ) متمايل شدند كه از جملهء آنان عباس بن عبد المطلّب ، فضل بن عباس ، زبير بن عوام ، خالد بن سعيد ، مقداد بن عمرو ، سلمان فارسى ، ابوذر غفارى ، عمّار ياسر ، براء بن عازب و ابى بن كعب بودند « 1 » . « 2 »\r\nو در سقيفهء ابو بكر جوهرى ، چنين آمده است : اينان شبانه انجمنى تشكيل داده تصميم گرفتند كه كار به مشورت مهاجرين و انصار بازگردانند ، اعضاى انجمن عبارت بودند از آنان كه نام‌شان در بالا نوشته شد به اضافهء عبادة بن صامت و ابو الهيثم بن تيهان و حذيفه . « 3 » پس از اين پيش آمد ابوبكر ، عمر ، ابوعبيده و مغيرة بن شعبه را احضار كرد و از ايشان پرسيد نظر شما در اين باره چيست ؟ هر سه نفر به اتفاق آراء نظر دادند : بايد با عبّاس بن عبدالمطلب ملاقات نمايى و سهمى از خلافت را براى او قائل شوى كه خود فرزندان‌اش از آن بهره‌مند شوند ، پس اگر عبّاس راضى شود از ناحيهء على بن ابى طالب ( ع ) آسوده خواهى شد . و تمايل عبّاس به شما حجتى به زيان على ( ع ) در دست شما خواهد بود . « 4 » ابوبكر اين رأى را پسنديد و شبانه با عمر ، ابو عبيدة بن جراح ، و مغيره به منزل عبّاس رفتند .\r\nابو بكر پس از حمد و ثناى خداوند ، چنين گفت : به راستى كه خداى تعالى محمّد ( ص ) را برانگيخت تا پيام‌اش را به مردم برساند ، و بر آنان منّت گذارده ، سرپرستى ايشان را بر عهده گيرد و عمر شريف‌اش را در بين ايشان بگذارند تا آن هنگام كه وى را نزد خود\r\n\r\n\r\n","description":"","footnote":"\r\n( 1 ) . صحابه نام برده شده از بزرگان اصحاب پيغمبر ( ص ) بودند . در پايان نامهء كتاب شرح حالشان خواهد آمد .\r\n( 2 ) . يعقوبى در تاريخ خود ، ج 2 ، ص 124 .\r\n( 3 ) . روايت سقيفه ابو بكر جوهرى در شرح نهج ابن ابى الحديد ، ج 2 ، ص 44 و تفصيل آن را در صفحهء 5 ، از جلد ششم تحقيق ابوالفضل ابراهيم .\r\n( 4 ) . در روايت سقيفهء جوهرى است كه رأى را تنها مغيرة بن شعبه داد و اين به حقيقت نزديك است . و اين كه دو شب پس از فوت رسول خدا ( ص ) اين جماعت نزد عبّاس رفتند .\r\n","page_name":" 125 ","page_number":125},
  {"content":"\r\n\r\nخواند و آن چه را برايش اندوخته بود به دو عطا فرمود ، پيغمبر ( ص ) هنگام وداع كارهاى مردم را به خودشان واگذار نمود تا آن چه را كه براى خود صلاح بدانند ، با كمال اخلاص اختيار نمايند . آنان هم مرا بر خودشان حكم‌ران و بر كارشان نگهبان نمودند ، من نيز قبول كردم و به يارى خدا بيم آن ندارم كه سستى و نگرانى در كار پديد آيد و يا وحشتى مرا دست دهد ، موفّقيّت خود را از جانب خداوند مىدانم و به او پناه مىبرم و به سوى او باز خواهم گشت .\r\nپيوسته به من گزارش مىرسد كه برخى بر خلاف افكار عمومى ، مطالبى ابراز نموده ، انتقاد مىكنند و به اتكاى شما بر من خرده مىگيرند و فقط در پناه وجهه و آبروى اجتماعى شماست كه دست به اين عمل نوظهور و ابتكارى مىزنند ، بنابراين شما يا با مردم هماهنگى كنيد و يا آنان را از آن انديشهء خامى كه دارند ، منصرف سازيد ، حال ما به نزد تو آمده‌ايم كه برايت سهمى در خلافت كار قائل شويم تا خود و فرزندانت از آن بهره‌مند گرديد ، چه تو عموى پيغمبرى ، مردم با اين كه موقعيّت تو و رفيقت را مىدانستند ، با اين حال كار را از شما برگردانيدند . اى بنى هاشم ! آرام باشيد كه رسول خدا ( ص ) ، از آن ما و شما است . و تنها به شما اختصاص ندارد .\r\nعمر بن خطّاب اضافه كرد : تصوّر نشود آمدن ما به نزد شما ، از ضعف و احتياج ما به كمك و هماهنگى شماست ، نه ! بلكه دوست نداريم در كارى كه مسلمانان اتّفاق كرده‌اند نواى مخالفت از شما شنيده شود ، چه ، زيان اين كار به شما و آنان خواهد رسيد پس در كار خود نيك بينديشيد !\r\nعبّاس پس از حمد و ثناى خداوند ، چنين پاسخ داد : خداى تعالى ، محمّد ( ص ) را همچنان كه گفتى برانگيخت تا پيامبر باشد و براى پيروان خود و مؤمنان ، يار و ياور ، و خداوند به بركت وجودش بر اين امّت ، منّت گذاشت تا آن كه وى را به نزد خود خواند و براى او آن چه داشت برگزيد و كار مسلمانان را به خودشان واگذاشت ، تا حق را بيابند و براى خود برگزينند ، نه آن كه با گمراهى از سوى حق به جانب ديگر روند . « 1 »\r\n\r\n\r\n","description":"","footnote":"\r\n( 1 ) . در مقام احتجاج رويه‌اى است كه گاهى اعمال مىشود ، و آن اين كه مدّعى دليلى مىآورد كه نزد طرف دعوى مورد قبول است ، گرچه خود مدّعى آن دليل را قبول نداشته باشد و شايد اين گفتار عبّآس از اين قبيل باشد .\r\n","page_name":" 126 ","page_number":126},
  {"content":"\r\n\r\nاگر تو اين حق را به نام پيغمبر ( ص ) گرفته‌اى ، كه حق ماست و غصب كرده‌اى . و اگر به نام پيروان پيغمبر ( ص ) چنين مقامى نائل آمده‌اى ، ما هم از پيروان او هستيم ولى در كار تو قدمى پيش نگذاشته مداخله‌اى نكرده‌ايم ، و بدان كه معترض هستيم ؛ اگر به واسطهء مؤمنان خلافت بر تو واجب شده ، و سزاوار آن گرديده‌اى با توجّه به اين كه ما از مؤمنان هستيم و رضايت نداده‌ايم اين حق براى تو واجب و ثابت نخواهد شد ، اين چه تناقضى است كه از يك طرف مىگويى بر من اعتراض مىكنند ، و از طرف ديگر ادّعا دارى تو را انتخاب كرده‌اند و به تو رأى داده‌اند ؟ از يك سو خود را خليفهء رسول خدا ( ص ) مىدانى و از سوى ديگر مىگويى پيغمبر كار مردم را به خودشان واگذار نمود تا كسى را بر خود انتخاب كنند ، آيا آنان تو را انتخاب كرده‌اند ؟ ! امّا در مورد اين كه گفتى سهمى به من وامىگذارى ، اگر آن چه را مىدهى از آن مؤمنين است و تو آن را به من وامىگذارى ، چنين اختيارى ندارى « 1 » و اگر حق ماست بايد تمام حق را بدهى و ما به گرفتن بخشى از حق خود و واگذاشتن بخش ديگر براى تو راضى نخواهيم بود ، حال تو آرام باش كه رسول خدا ( ص ) چون درختى است و ما شاخه‌هاى آن هستيم و شما سايه نشين آن .\r\nمذاكرات تا اين‌جا بى نتيجه پايان يافت و ابو بكر با ياران‌اش از خانهء عباس بيرون آمدند .\r\nعلاوه بر عباس عموى پيامبر و افرادى كه نام‌شان را در اين فصل آورديم ، افراد ديگرى هم از سرشناسان و بزرگان و نيكان صحابه ، از بيعت با ابو بكر خوددارى كردند و صريحاً به وى اعتراض نمودند به طورى كه براى اظهار مخالفت ، دست به اعتصاب زده در خانهء حضرت فاطمه ، يگانه دختر پيامبر متحصّن گرديدند . مشروح جريان را ، در فصل آينده خواهيد خواند .\r\n\r\n\r\n","description":"","footnote":"\r\n( 1 ) . در سقيفهء جوهرى و الامامة و السياسة ، چنين است ، اگر حقّ توست ما نيازمندش نيستيم .\r\n","page_name":" 127 ","page_number":127},
  {"content":"\r\n\r\n\r\nبست نشينان خانهء فاطمه ( س )\r\nيابن الخطاب أ جئت لتحرق دارنا ؟\r\nاى عمر آيا آمده‌اى كه خانه و آشيانه ما را بسوزانى ؟\r\nفاطمه ، يگانه دختر پيامبر\r\nنعم . او تدخلوا فى ما دخلت فيه الامة .\r\nآرى . مگر اينكه از حكومت ابوبكر پيروى كنيد\r\nعمر خليفهء دوم\r\nچنان كه در فصل پيش خاطرنشان گرديد ، گروهى از صحابه از بيعت ابو بكر سر باز زدند و بيعت على ( ع ) را خواستار بودند . عدّه‌اى از آنان به عنوان اعتراض به خلافت ابو بكر ، دست به اعتصاب زدند و در خانهء فاطمه ( س ) ، گرامى دختر رسول خدا گرد آمده و متحصّن گرديدند و از اين راه مخالفت‌شان را نسبت به حكومت نوساخته ، عملًا اظهار مىداشتند .\r\nعمر بن خطّاب ، اين جريان را چنين گزارش مىدهد : هنگامى كه خدا پيغمبرش را از دنيا برد ، به ما گزارش رسيد كه على ، زبير و عده‌اى ديگر ، از ما رو بر گردانده و در خانهء\r\n\r\n","description":"","footnote":"","page_name":" 128 ","page_number":128},
  {"content":"\r\n\r\nفاطمه گرد آمده‌اند . « 1 » مورّخان نام بعضى پناهنده‌شدگان به خانهء فاطمه ( س ) را غير از على و زبير يادآور شده‌اند كه از آن جمله اشخاص زير مىباشند :\r\n1 . عباس بن عبد المطلب 2 . عتبة بن ابى لهب 3 . سلمان فارسى 4 . ابوذر غفارى 5 . عمّار ياسر 6 . مقداد بن اسود 7 . براء بن عازب 8 . ابى بن كعب 9 . سعد بن ابى وقاص 10 . طلحة بن عبيد الله .\r\nو عدّه‌اى از بنى هاشم و جمعى از مهاجرين و انصار . « 2 » در « الفصول المهمّة » به جز اين ده نفر ، نام كسان ديگر نيز برده شده است .\r\nاصل جريان مخالفت على ( ع ) و همراهان‌اش از بيعت با ابو بكر و تحصّن آنان در خانهء فاطمه ( س ) ، در كتاب‌هاى تاريخ و سير و رجال به حدّ تواتر نقل شده است .\r\nچيزى كه هست نويسندگان چون نمىخواستند برخى از مطالب مربوط به اين واقفه و جريانى كه ميان حزب پيروز ابو بكر و متحصّنين خانهء فاطمه روى داد ، بيان كنند لذا از نقل آن خوددارى نموده‌اند ، جز آن جريان‌هايى كه به ناچار و بدون توجّه نوشته شده است و از اين قبيل است آن چه بلاذرى روايت كرده و مىگويد :\r\nچون على ( ع ) از بيعت با ابو بكر سرپيچى نمود ، ابوبكر به عمر دستور داد كه برود و على\r\n\r\n\r\n","description":"","footnote":"\r\n( 1 ) . مسند احمد ، ج 1 ، ص 55 ؛ طبرى ، ج 2 ، ص 466 ؛ ابن اثير ، ج 2 ، ص 221 ؛ ابن كثير ، ج 5 ، ص 246 ؛ صفوة الصفوة ، ج 1 ، ص 97 ؛ شرح نهج بن ابى الحديد ، ج 1 ، ص 123 و در تاريخ سيوطى در بيعت ابى بكر صفحهء 45 و سيرهء ابن هشام ، ج 4 ، ص 336 ؛ تيسير الوصول ، ج 2 ، ص 41 .\r\n( 2 ) . علاوه بر مصادرى كه پيش از اين ذكر شد ، مصدر ديگرى نيز هست كه تصريح كرده‌اند . اين چند نفر از بيعت ابو بكر سر باز زده ، در خانهء فاطمه ( ع ) متحصّن شدند ، بعضى از اين مصادر نام چند نفرى را برده كه براى بيعت كردن با على ( ع ) ، در خانهء فاطمه ( ع ) اجتماع كرده بودند ، آن مصادر عبارتند از :\r\nالف - الرياض النظرة ، ج 1 ، ص 167 .\r\nب - تاريخ خميس ، ج 1 ، ص 188 .\r\nج - العقد الفريد ، ج 3 ، ص 64 .\r\nد - تاريخ الو الفداء ، ج 1 ، ص 156 .\r\nه - ابن شحنه در حاشيهء تاريخ كامل ، ص 112 .\r\nو - ابو بكر جوهرى بنا به روايت ابن ابى الحديد ، ج 2 ، ص 130 - 134 .\r\nز - سيرهء حلبيه ، ج 3 ، ص 394 و 397 .\r\n","page_name":" 129 ","page_number":129},
  {"content":"\r\n\r\nرا به هر نحوى كه شده بياورد . چون عمر نزد على ( ع ) آمد ، گفتگويى ميان آن دو درگرفت و على به عمر گفت : « شيرى از پستان خلافت مىدوشى كه نيمى از آن براى خودت مىباشد ، به خدا قسم ! اين جوش و خروشى كه امروز ، براى خلافت ابو بكر از خود نشان مىدهى ، فقط براى اين است كه فردا تو را بر ديگران مقدّم بدارد . . . » .\r\nو ابو بكر در آن بيمارى كه بدان درگذشت ، چنين گفت : وه از هيچ كارى كه در اين دنيا كرده‌ام اندوه‌ناك و متأثّر نيستم ، مگر بر سه كار ! و اى كاش كه آن كارها از من سر نزده بود . . . تا آن جا كه گفت : امّا آن سه كارى كه انجام دادم : اى كاش در خانهء فاطمه ( س ) را باز نمىكردم و او را به حال خود مىگذاشتم گرچه آن در براى جنگ با ما بسته شده بود . . . ! « 1 » و در تاريخ يعقوبى چنين ضبط شده است : اى كاش خانهء فاطمه دختر رسول خدا را بازرسى نكرده بودم و مردها را به ميان خانه‌اش نريخته بودم ، هر چند در نتيجهء بسته ماندن آن در جنگ روى مىداد . « 2 » مورّخان ضمن مردانى كه مأموريت داشتند به خانهء فاطمه ( س ) وارد شوند اشخاص ذيل را نام برده‌اند :\r\n1 . عمر بن خطاب\r\n2 . خالد بن وليد\r\n3 . عبدالرحمن بن عوف\r\n4 . ثابت بن شماس\r\n5 . زياد بن لبيد\r\n6 . محمّد بن مسلمه\r\n7 . سلمة بن سالم بن وقش\r\n8 . سلمة بن اسلم\r\n9 . اسيد بن حضير\r\n10 . زيد بن ثابت . « 3 »\r\n\r\n\r\n","description":"","footnote":"\r\n( 1 ) . طبرى در ج 2 ، ص 619 ، در نقل جريان فوت ابى بكر ، و در مروج الذهب مسعودى ، ج 1 ، ص 414 ؛ العقد الفريد ، ج 3 ، ص 69 ، در بيان انتصاب عمر به خلافت از جانب ابو بكر ، و در كنز العمال ، ج 3 ، ص 35 ؛ منتخب كنز ، ج 2 ، ص 171 ؛ الامامة و السياسة ، ج 1 ، ص 181 ؛ و كامل مبرد بنا به روايت ابن ابى الحديد از او در ، ج 2 ، ص 130 - 131 ؛ الا عليد در كتاب الاموال ، ص 131 گفتار ابو بكر را چنين نقل مىكند : اما الثلاث التى فعلتها فوددت انى لم اكن كذا و كذا لخلة ذكرها قال الو عبيد لا اريد ذكرها . ابو عبيده مىگويد : ابو بكر گفت ، ولى من نمىخواهم ذكرش كنم ! !\r\nو ابو بكر جوهرى بنا به روايت ابن ابى الحديد ، در ج 9 ، ص 293 و لسان المسزان ، ج 4 ، ص 189 ؛ و به شرح حال ابو بكر در تاريخ ابن عساكر ، و مرآة الزمان سبط بن جوزى نيز مراجعه شود .\r\n( 2 ) . تاريخ يعقوبى ، ج 2 ، ص 105 .\r\n( 3 ) . طبرى ، ج 3 ، ص 198 - 199 ؛ و ابو بكر جوهرى بنا به روايت ابن ابى الحديد ، ج 2 ، ص 130 - 134 ، و ج 6 ، ص 285 ، و در ج 17 در جواب دوم قاضى القضاة شرح حال اين دسته پس از اين خواهد آمد .\r\n","page_name":" 130 ","page_number":130},
  {"content":"\r\n\r\nو امّا در بارهء كيفيت هجوم به خانهء فاطمه ، و جريانى كه بين مهاجمين و متحصّنين گذشت چنين مىنويسد : عدّه‌اى از مهاجرين ، از جمله على بن ابى طالب و زبير از بيعت مردم با ابو بكر خشمگين شدند و با سلاح به سوى خانهء فاطمه رفتند . « 1 » به ابو بكر و عمر گزارش داده شد كه جمعى از مهاجرين و انصار در خانهء فاطمه دختر رسول خدا ( ص ) با على بن ابى طالب ( ع ) گرد آمده‌اند « 2 » و نيز گزارش دادند كه مقصود از اين اجتماع اين است كه با على بيعت كنند . « 3 » ابو بكر به عمر بن خطّاب مأموريت داد كه برود و آنان را از خانهء فاطمه بيرون بياورد و به وى گفت : چنانچه مقاومت كردند و از بيرون آمدن خوددارى نمودند با آنان جنگ كن . عمر با شعلهء آتشى كه همراه داشت و آن را به قصد آتش زدن خانهء فاطمه برداشته بود ، به سوى آنها حركت كرد . فاطمه چون اين وضع را بديد فرمود : اى پسر خطّاب آمده‌اى كه خانهء دختر پيامبر را آتش بزنى ؟ عمر گفت : آرى ، مگر آن كه با امّت هماهنگ بشويد و بيعت كنيد . « 4 » در روايت « الامامة و السياسة » چنين آمده است : هنگامى كه اينان در خانهء على ( ع ) گرد آمده بودند ، عمر سر رسيد آنان را صدا كرد ، ولى آنها اعتنايى نكرده ، از خانه بيرون نيامدند . عمر هيزم خواست و گفت : به خدايى كه جان عمر در دست اوست ، سوگند ياد مىكنم كه بيرون بياييد و گرنه خانه را با كسانى كه در آن‌اند آتش خواهم زد .\r\nبه عمر گفته شد : اى ابو حفص ! فاطمه در اين خانه است .\r\nعمر پاسخ داد : باشد ! ! « 5 » در « انساب الاشراف » اين حادثه چنين نگاشته شده است :\r\n\r\n\r\n","description":"","footnote":"\r\n( 1 ) . الرياض النضره ، ج 1 ، ص 167 ، ابو بكر جوهرى بنا به روايت ابن ابى الحديد ، ج 1 ، ص 132 ، و ج 6 ، ص 293 ؛ و تاريخ خميس ، ج 1 ، ص 188 .\r\n( 2 ) . يعقوبى در تاريخ خود ، ج 2 ، ص 105 .\r\n( 3 ) . ابن شحنه ، ص 112 ، حاشيهء كامل و ابن ابى الحديد ، ج 2 ، ص 134 .\r\n( 4 ) . العقدالفريد ، ج 3 ، ص 64 ؛ ابو الفداء ، ج 1 ، ص 156 .\r\n( 5 ) . الامامة و السياسة ، ج 1 ، ص 12 ؛ الرياض النضره ، ج 1 ، ص 167 ؛ ابو بكر جوهرى بنا به روايت ابن ابى الحديد ، ج 2 ، ص 132 ، و ج 6 ، ص 2 ؛ و تاريخ خميس ، ج 1 ، ص 178 .\r\n","page_name":" 131 ","page_number":131},
  {"content":"\r\n\r\nابو بكر براى بيعت گرفتن از على ( ع ) دنبال وى فرستاد ، ولى او بيعت نكرد آن گاه عمر با شعلهء آتش به سوى خانهء وى ره‌سپار گشت .\r\nحضرت فاطمه ( س ) به او گفت : « اى پسر خطّاب ! آيا تويى كه مىخواهى در خانه‌ام را آتش زنى ؟ »\r\nعمر پاسخ داد : آرى ! ! اين كار آن چه را كه پدرت آورده است محكم‌تر مىسازد . « 1 » جوهرى در كتاب خود « السقيفه » چنين مىنويسد :\r\nعمر با عدّه‌اى از مسلمانان رو به خانهء على ( ع ) آورد تا خانه را با اهلش آتش زند . « 2 » و عبارت ابن شحنه موّرخ شهير چنين است : تا خانه را و هر كه را در آن است آتش بزند . « 3 » در كنز العمال آمده است كه عمر به فاطمه ( س ) گفت : با اين كه مىدانم هيچ كس را رسول خدا به اندازهء تو دوست نمىداشت ، ولى اين حقيقت هرگز مرا از تصميم خود باز نمىدارد و اگر اين چند نفرى كه در خانهء تو اجتماع كرده‌اند ، دستور خواهم داد كه در خانه را به روى تو آتش بزنند . « 4 » هنگامى كه عبدالله بن زبير با بنى هاشم جنگ مىكرد و آنان را در شكاف كوه محصور نموده ، فرمان داد تا هيزم آورده آنان را با آتش بسوزانند ، برادرش عروة بن زبير براى تصحيح عمل عبدالله و عذر آوردن از كرده‌اش مىگفت : اين كار برادرم جنبهء تهديد و ترساندن داشته ، همچنان كه در گذشته نيز اين عمل سابقه دارد ، و يك وقت ديگر نيز چون بنى هاشم بيعت نكردند ، هيزم آوردند تا آنان را آتش بزنند . « 5 » و مقصودش از گذشته همين روز سقيفه بود ، كه بنى هاشم از بيعت با ابو بكر خوددارى كردند .\r\nشاعر بزرگ مصر ، حافظ ابراهيم نيز اين جريان را به ياد مىآورد آن جا كه گويد :\r\n\r\n\r\n","description":"","footnote":"\r\n( 1 ) . انساب الاشراف ، ج 1 ، ص 586 .\r\n( 2 ) . ابو بكر جوهرى به روايت ابن ابى الحديد ، ج 2 ، ص 134 .\r\n( 3 ) . ص 112 از تاريخش در حاشيهء تاريخ كامل .\r\n( 4 ) . كنز العمال ، ج 3 ، ص 140 .\r\n( 5 ) . مروج الذهب ، ج 2 ، ص 100 ؛ و ابن ابى الحديد ، ج 2 ، ص 481 ط . ايران اين جريان را يادآورى مىكند آن جا كه فرمايش امير : مازال الزبير منا حتى نشأ ابنه را شرح مىدهد .\r\n","page_name":" 132 ","page_number":132},
  {"content":"\r\n\r\n و قولة لعلى قالها عمر * اكرم بسامعها اعظم بملقيها\r\nحرقت دارك لا أبقى عليك بها * ان لم تبايع و بنت المصطفى فيها\r\nما كان غير ابى حفص يفوه بها * أمام فارس عدنان و حاميها \r\nعمر به على ( ع ) گفت : چنانچه بيعت نكنى خانه‌ات را آتش مىزنم آن چنان كه يك نفر از كسان تو كه در آن خانه‌اند . جان به در نبرند ، در حالى كه از اشخاصى كه در آن خانه بودند ، دختر رسول خدا ( ص ) بود . اين سخن جز از دهان ابو حفص ( عمر ) از دهان هيچ كس در محضر پيشواى سواران عدنان و حمايت‌كنندهء آنان ( على ( ع ) ) بيرون نيايد ، و كسى را جرأت گفتار چنين سخنى نبود !\r\nيعقوبى گويد : با جمعى آمدند و به خانه هجوم آوردند . . . تا آن جا كه گويد : شمشير على شكست و به خانه در آمدند . « 1 » طبرى مىنويسد : عمر بن خطّاب به منزل على آمد طلحه ، زبير و مردمى از مهاجرين نيز در خانه بودند ، زبير با شمشير برهنه‌اى كه در دست داشت از خانه بيرون آمد و به عمر حمله كرد . در اين هنگام پايش لغزيد و شمشير از دست‌اش افتاد ، همراهان عمر بر او جستند و او را گرفتند « 2 » آن گاه على ( ع ) را دست‌گير كردند و به پيش ابو بكر بردند و گفت و شنودى در ميان‌شان جريان يافت كه مشروح آن را در فصل آينده خواهيد خواند .\r\n\r\n\r\n","description":"","footnote":"\r\n( 1 ) . تاريخ يعقوبى ، ج 2 ، ص 105 .\r\n( 2 ) . طبرى ، ج 3 ، ص 198 و 199 و محب الدبن طبرى در رياض النضرة ، ص 167 ؛ و تاريخ خميس ، ج 1 ، ص 188 ؛ و ابن ابى الحديد ، ج 2 ، ص 58 و 122 و 132 و 134 و ج 6 ، ص 2 ؛ و كنز العمال ، ج 3 ، ص 128 .\r\n","page_name":" 133 ","page_number":133},
  {"content":"\r\n\r\n\r\nمخالفت على ( ع ) با بيعت ابوبكر\r\nيا ابابكر ما اسرع ما اغرتم على اهل بيت رسول الله\r\nاى ابوبكر چه زود بر خاندان پيامبر هجوم آورديد ؟ !\r\nفاطمه ، يگانه دختر پيامبر\r\nوالله لا اكلم عمر حتى القى الله ! !\r\nبه خدا سوگند ! من با عمر سخن نخواهم گفت تا خدا را\r\nملاقات كنم ! !\r\nفاطمه ، گرامى دختر پيامبر\r\n\r\nعلى ( ع ) به دادگاه خلافت كشانده مىشود\r\nدر فصل پيش گفتيم كه گروهى از نيكان صحابه ، به عنوان اعتراض به خلافت ابو بكر ، در خانهء فاطمه ( س ) ، يگانه يادگار رسول الله اعظم متحصّن گرديدند ، حزب ابو بكر به خانهء فاطمه ( س ) هجوم بردند و براى ارعاب و تهديد اعتصابيان ، آتش بر در خانه آوردند تا همگان را در آتش بسوزانند ، هرطور كه بود على ( ع ) را دستگير نمودند . على ( ع ) را پس از دستگيرى ، به نزد ابو بكر آوردند و به او گفتند : بيعت كن .\r\nعلى ( ع ) در جواب گفت :\r\n\r\n","description":"","footnote":"","page_name":" 134 ","page_number":134},
  {"content":"\r\n\r\n« من به اين كار از شما سزاوارترم . هرگز با شما بيعت نخواهم كرد . سزاوار آن است به بيعت من گردن نهيد ، شما زمام اين كار را از انصار گرفتيد و برهان و استدلال‌تان اين بود كه خويشاوندان رسول خدا ( ص ) هستيد ، آنها هم حكومت را به شما تسليم كردند ، من نيز همان برهان و دليل را بر شما اقامه مىكنم ، هرگاه از خدا مىترسيد ، راه انصاف پيماييد ، و همانطور كه انصار به شما حق دادند براى آن كه شما از قوم پيغمبر ( ص ) بوديد ، شما نيز حق بدهيد ، و گرنه بدانيد كه ستم‌كار مىباشيد » .\r\nعمر گفت : دست از تو برنمىداريم تا بيعت كنى ، على ( ع ) در جواب گفت :\r\n« اى عمر ! نيك بدوش كه نيمى از آن براى تو خواهد بود . امروز اساس كار را به نفع او استوار كن ، تا فردا آن را به تو بازگرداند ، به خدا قسم ! هرگز سخن تو را نپذيرم و از ابو بكر پيروى نكنم » .\r\nابو بكر گفت : چنانچه به رضايت و رغبت بيعت نكنى ، من به اكراه از تو بيعت نمىگيرم .\r\nابو عبيده خطّاب به على ( ع ) گفت : اى ابو الحسن ! تو نورس و جوانى ، اينان پيران طايفهء قريش هستند . آن مقدار كه آنان در كارها آزموده‌اند و شناسايى دارند ، تو ندارى . عقيدهء من اين است كه ابو بكر براى اين كار قدرتى بيش از تو دارد و اين بار را بهتر به دوش مىكشد ، و مرد اين ميدان اوست . كار را به او واگذار و فعلًا به او راضى باش ، و چنانچه زنده ماندى و كهن سال شدى ، البتّه از نظر فضيلت و خويشاوندى با رسول خدا ( ص ) و سبقت در اسلام و جهاد در راه خدا ، براى اين كار شايسته‌اى .\r\nعلى ( ع ) پاسخ داد :\r\nاى گروه مهاجر ! بپرهيزيد و از خدا بترسيد و فرمانروايى محمّد را از خانه و خاندانش بيرون مبريد و خانه‌هاى خود را مركز آن قدرت قرار مدهيد ، حق و موقعيّت اجتماعى خاندان پيغمبر ( ص ) را از آنان مگيريد كه به خدا سوگند اى مهاجران ! ما خاندان پيغمبر تا وقتى كه خوانندهء قرآن ، فقيه در دين خدا ، عالم به سنّت رسول خدا ( ص ) و دلسوز به حال اجتماع باشيم ، براى اين كار از شما سزاوارتريم . به خدا ! هرچه بخواهيد در خاندان ماست ، از هوا و هوس خويش پيروى مكنيد كه بيش از پيش از شاه‌راه حقيقت دور خواهيد شد » .\r\n\r\n","description":"","footnote":"","page_name":" 135 ","page_number":135},
  {"content":"\r\n\r\nبشير سعد گفت : اى على ! چنانچه انصار اين سخنان را پيش از اين كه با ابو بكر بيعت كنند ، از تو شنيده بودند حتى دو نفر دربارهء تو با هم اختلاف نمىكردند ، ولى چه بايد كرد كه كار تمام شده و مردم بيعت كرده‌اند .\r\nپس على ( ع ) همچنان بر عقيدهء خود باقى بود ، و بدون بيعت با ابو بكر به خانهء خود بازگشت .\r\n\r\nمبارزات فاطمه ( س )\r\nابن ابى حديد در « شرح نهج البلاغه » از ابو بكر جوهرى روايت مىكند : فاطمه چون ديد كه چه رفتارى با آن دو نفر ( على و زبير ) كردند ، پس بر در حجرهء خود ايستاده و گفت : « اى ابو بكر ! چه زود بر خاندان رسول خدا ( ص ) مكر ورزيدى ، به خدا سوگند كه تا هنگام مرگ با عمر سخن نخواهم گفت » . « 1 » و به روايت ديگر فاطمه در حالى كه گريه مىكرد و شيون مىنمود بيرون آمد و مردم را به كنارى پس زد .\r\nيعقوبى مىگويد : فاطمه بيرون آمد و گفت :\r\n« به خدا سوكند ! از خانهء من بايد بيرون برويد و گرنه سر خود را برهنه مىكنم و با موى پريشان به درگاه خدا مىنالم » . آن گاه مردم از خانه بيرون رفتند و كسانى هم كه در خانه بودند از آن جا خارج شدند . « 2 » ابراهيم نظام « 3 » نيز گويد : عمر روز بيعت آن چنان بر شكم و پهلوى فاطمه زد كه محسن را سقط كرده ، همچنان فرياد مىكشيد : خانه را با اهل‌اش آتش بزنيد در حالى كه در خانه جز على و حسن و حسين ( ع ) كس ديگرى نبود . « 4 » مسعودى مىگويد : روز سه شنبه كه روز بيعت عمومى مردم با ابوبكر بود ، على ( ع ) در\r\n\r\n\r\n","description":"","footnote":"\r\n( 1 ) . به روايت ابن ابى الحديد ، ج 2 ، ص 134 و ج 6 ، ص 286 .\r\n( 2 ) . تاريخيعقوبى ، ج 2 ، ص 105 .\r\n( 3 ) . نظام نامش ابراهيم بن سيار كه شرح حالش مىآيد .\r\n( 4 ) . شهرستانى در كتاب ملل ونحل در سؤآل يازدهم از گفتارهاى نظام ملل و نحل چاپ ايران ، ج 1 ، ص 26 ؛ و ليدن ، ص 40 .\r\n","page_name":" 136 ","page_number":136},
  {"content":"\r\n\r\nمسجد پيامبر حاضر شد و به ابو بكر گفت : « كارها را براى ما تباه ساختى و با ما در اين كار مشورت نكردى و هيچ حقّ ما مراعات ننمودى ! !\r\nابو بكر در جواب گفت : آرى ، ولى من از فتنه و آشوب ترسيدم . « 1 » و باز يعقوبى گويد : جمعى به نزد على بن ابى طالب ( ع ) آمدند و خواستند با وى بيعت كنند ، على به آنان گفت : « بامداد فردا همه با سرهاى تراشيده نزد من حاضر شويد » امّا روز ديگر فقط سه نفر از آنان آمدند . « 2 » بارى پس از اين جريان على ( ع ) ، فاطمه را بر درازگوشى سوار مىكرد و شبها در خانه‌هاى انصار را مىزد و از آنان يارى مىطلبيد . فاطمه نيز آنان را به يارى مىخواند ، آنان در جواب مىگفتند : اى دختر رسول خدا ! كار بيعت ما با اين مرد تمام شده است ، چنانچه پسر عمّت پيش از ابو بكر از ما بيعت مىخواست ، قطعاً كسى را با او برابر نمىكرديم و جز او را نمىپذيرفتيم ، على ( ع ) پاسخ مىداد : « شگفتا انتظار داشتيد جنازهء رسول خدا را بدون كفن و دفن ميان خانه بگذارم و براى به دست آوردن حكومتى كه از پبغمبر به جا مانده بود به نزاع و كشمكش بپردازم ؟ » .\r\nفاطمه نيز مىگفت : « ابو الحسن آن چه را كه سزاوار بود عمل كرد و وظيفهء خود را انجام داد ، آنها نيز كارى كردند كه خدا از آنان بازخواست خواهد نمود . « 3 » معاويه نيز در نامه‌اى به على نوشته ، به همين جريان و به گفتارى كه از يعقوبى نقل كرديم اشاره مىكند ، آن جا كه گويد : گويى ديروز بود كه پرده‌نشين خانه خود را شب‌ها بر الاغى سوار مىكردى ، در حالى كه دو دست‌ات ميان دست‌هاى دو فرزندت حسن و حسين بود ، روز بيعت با ابو بكر به در خانهء يكايك اهل بدر و سابقين در اسلام برفتى و آنان را به بيعت خود خواندى . با همسرت به نزدشان رفتى ، و با دو فرزندت از آنان التماس نمودى و ايشان را به يارى خود خواندى كه از يار رسول خدا ( ابو بكر ) دست بردارند ، ولى جز چهار و پنج تن كسى خواستهء تو را اجابت نكرد . به جان خودم قسم ! كه اگر حق با\r\n\r\n\r\n","description":"","footnote":"\r\n( 1 ) . مروج الذهب ، ج 1 ، ص 414 ؛ الامامة و السياسة ، ج 1 ، ص 12 - 14 .\r\n( 2 ) . تاريخ يعقوبى ، ج 2 ، ص 105 ؛ و ابن ابى الحديد ، ج 2 ، ص 4 .\r\n( 3 ) . ابو بكر جوهرى در سقيفه ، به روايت ابن ابى الحديد ، ج 6 ، ص 28 و الامامة و السياسة ، ج 1 ، ص 12 .\r\n","page_name":" 137 ","page_number":137},
  {"content":"\r\n\r\nتو بود ، آنان اجابت مىكردند ، ولى تو ادّعاى باطلى داشتى و مطلب بىسابقه‌اى را مىگفتى و چيزى را كه به او نمىرسيدى ، مىخواستى من هرچند فراموش‌كار باشم ، حرفى را كه تو به ابو سفيان گفتى فراموش نمىكنم . هنگامى كه تو را تحريك و تهييج مىكرد ، گفتى : اگر چهل نفر مرد با اراده داشتم قيام مىكردم و حق خود را از اين مردم مطالبه مىنمودم ! « 1 » در جنگ صفّين وقتى افراد لشكر معاويه نگذاشتند لشكر على ( ع ) از آب استفاده كنند ، عمرو بن عاص ضمن سخنانى كه به معاويه گفت اين خاطره را نيز يادآور شد و گفت : « من و تو هر دو شنيديم كه على ( ع ) مىگفت : كاش چهل نفر مرد همراه داشتم و بعد چيزى نگفت . . . » و مقصود عمر و اشاره به فرمايش حضرت امير در روز تفتيش خانهء فاطمه ( س ) بود .\r\n\r\nپايان مبارزات و بيعت على ( ع )\r\nابن اثير در اسد الغابة ضمن شرح حال ابو بكر گويد : سخن صحيح‌تر آن است كه متخلّفين از بيعت ، پس از شش ماه بيعت كردند . « 2 » و در تاريخ يعقوبى آمده است : على بيعت نكرد ، مگر پس از شش ماه . « 3 » ابن عبد البر استيفاب و مسعودى در التنبيه و الاشراف چنين مىگويند : على با ابو بكر بيعت نكرد ، مگر پس از مرگ فاطمه . « 4 » ابن قتيبه در الامامة و السياسة مىنويسد : بيعت على پس از وفات فاطمه ( س ) بود ، كه هفتاد و پنج روز با وفات پيغمبر ( ص ) فاصله داشت . تفصيل اين واقعه را زهرى نقل كرده است و جريانى را كه بين ابو بكر و فاطمه ( س ) در موضوع ميراث پيغمبر ( ص ) گذشته از زبان عايشه امّ المؤمنين روايت مىكند كه عايشه گفت : فاطمه از ابو بكر روگردان شد و با\r\n\r\n\r\n","description":"","footnote":"\r\n( 1 ) . ابن ابى الحديد ، ج 2 ، ص 67 ؛ و كتاب صفّين ، ص 182 .\r\n( 2 ) . اسد الغابة ، ج 3 ، ص 222 .\r\n( 3 ) . تاريخ يعقوبى ، ج 2 ، ص 105 .\r\n( 4 ) . الاستيعاب ، ج 2 ص 244 و التنبيه و الاشراف ، ص 250 .\r\n","page_name":" 138 ","page_number":138},
  {"content":"\r\n\r\nاو حرف نزد تا جان سپرد ، و على بدن فاطمه را بدون اطلّاع ابو بكر شبانه به خاك سپرد ، تا فاطمه ( س ) زنده بود مردم به على احترام مىگذاشتند و وقتى فاطمه از دنيا رفت مردم از على روگردان شدند . فاطمه ( س ) بعد از پيغمبر ( ص ) شش ماه زنده بود و پس از آن بدرود حيات گفت .\r\nراوى گويد : شخصى از زهرى پرسيد مگر على در اين شش ماه بيعت نكرد ؟ زهرى گفت : نه او و نه يك نفر از بنى هاشم ، مگر هنگامى كه على ( ع ) بيعت كرد ! « 1 » در تيسير الوصول آمده كه زهرى گفت : نه به خدا قسم ! و نه يك نفر از بنى هاشم ، مگر هنگامى كه على ( ع ) بيعت كرد . « 2 » و گفته‌اند : وقتى على ملاحظه كرد كه مردم از او روگردان شده‌اند از در صلح با ابو بكر در آمد . . . « 3 » بلاذرى در انساب الاشراف چنين نقل كرده است : چون عرب‌ها از دين برگشتند مرتد شدند ، عثمان نزد على رفت و گفت : اى پسر عمو ! تا تو بيعت نكنى ، هيچ كس به جنگ اين دشمن نمىرود . . . و پيوسته با وى سخن مىگفت تا اين كه وى را نزد ابو بكر آورد . . . تا آن جا كه گويد : على ( ع ) با او بيعت كرد و مسلمانان خرسند گشتند و براى جنگ كمر بستند و لشكريان دسته دسته فرستاده شدند . « 4 » آرى على ( ع ) از يك سو فاطمه را از دست داده بود ، و از سوى ديگر وضع مسلمانان را نابسامان مىديد ، و از طرفى كار از كار گذشته بود و به همين دليل مردم استقبالى از تغيير وضعيّت به عمل نمىآورند ، بنا بر اين وى به ابو بكر روز خوش نشان داد و با او صلح نمود ، ولى خاطرات تلخ اين روزها را هيچ‌گاه حتّى هنگام خلافت‌اش از ياد نبرد و پيوسته\r\n\r\n\r\n","description":"","footnote":"\r\n( 1 ) . الامامة و السياسة ، ج 1 ، ص 13 .\r\n( 2 ) . تيسير الوصول ، ج 2 ، ص 46 .\r\n( 3 ) . اين حديث را به طور اختصار از كتاب‌هاى ذيل نقل كرديم : طبرى ، ج 3 ، ص 202 ؛ و صحيح بخارى ، ج 3 ، ص 38 ( باب غزوهء خيبر ) از كتاب مغازى و صحيح مسلم باب قول رسول الله ( ص ) : و نحن لا نورث ما تركناه صديقة ، ج 1 ، ص 74 ، ج 3 ، ص 153 ؛ و ابن كثير ، ج 6 ، ص 285 - 286 ؛ و العقد الفريد ، ج 3 ، ص 64 ؛ و ابن اثير به طور اختصار در ج 2 ، ص 414 از مروج الذهب و صواعق ، ج 1 ، ص 12 ؛ و تاريخ خميس ، ج 1 ، ص 193 ؛ و ابو الفداء ، ج 1 ، ص 156 ؛ و البداء و التاريخ ، ج 5 ، ص 66 .\r\n( 4 ) . انساب الاشراف ، ج 1 ، ص 87 .\r\n","page_name":" 139 ","page_number":139},
  {"content":"\r\n\r\nاز آن روزها شكايت مىكرد . وى در خطبهء معروف به شقشيّه چنين مىگويد :\r\n« براى من روشن بود كه به حكم عقل و وظيفه‌اى كه به عهده داشتم ، چاره‌اى جز صبر و شكيبايى ندارم لذا تحمّل كردم ، ولى به حالتى كه گويى خاك و خاشاك در چشم و استخوان در گلويم گير كرده است ، من به چشم خود مىديدم كه حق مسلّمم را به تاراج مىبرند » .\r\nپس از آن فرمودند :\r\n« بسى شگفت‌انگيز است كه ابو بكر در زمان حيات‌اش از مردم درخواست مىنمود كه بيعت‌شان را فسخ نمايند ، ولى چند روز به آخر عمرش نمانده بود كه پيمان خلافت را براى عمر محكم بست ! وه كه اين دو غارت‌گر خلافت را مانند دو پستان پر از شير ميان خود قسمت نمودند . . . » . « 1 »\r\n\r\nارزش بيعت با ابابكر\r\nگويند : مادر فردى راهزن و دزد در بستر مرگ ، از فرزندش خواست تا از مال حلال برايش كفن تهيّه كند ، زيرا آن چه را كه فرزندش داشت از مال حرام بود . راهزن در پى مال حلال از خانه بيرون آمده بر سر راه كمين كرد ، قضا را شيخى با عمامه‌اى سفيد از راه مىگذشت . راهزن با چابكى عمامه را از سر شيخ برگرفته وى را مىزد كه بگويد : حلال است .\r\nشيخ در حالى كه از درد مىناليد با هراس گفت : حلال است ! دزد دگر باره او را شديدتر زد و گفت : با آواز بلندتر بگو تا مادر بيمارم بشنود ، شيخ فرياد برآورد كه حلال است ! حلال است ! !\r\nآيا بيعتى كه نام‌اش « انتخاب مردمى » گذاشته بودند چيزى غير از اين بود ؟\r\nبيعتى كه در سقيفه ، با مشت و لگد ، و تحديد و ارعاب گرفتند ، و سپس در پيچ و خم كوچه‌هاى مدينه و با تطميع قبايل صحرا نشين - مثل قبيلهء اسلم - تكميل‌اش كردند ، و در\r\n\r\n\r\n","description":"","footnote":"\r\n( 1 ) . نهج البلاغه و شرح ابن ابى الحديد ، ج 2 ، ص 50 ؛ و ابن جوزى در باب ششم از تذكره‌اش ، و به كتاب ما هو نهج البلاغه تأليف علامه شهرستانى به سند خطبه مراجعه شود .\r\n","page_name":" 140 ","page_number":140},
  {"content":"\r\n\r\nخاتمه با بردن آتش به در خانهء دختر پيامبر تمام‌اش كردند .\r\nپس بايد گفت : زهى انتخاب آزاد و بيعت مشروع ! ! !\r\n\r\n","description":"","footnote":"","page_name":" 141 ","page_number":141},
  {"content":"\r\n\r\n\r\nداورىهاى بزرگان صحابه در بارهء بيعت ابو بكر\r\nواعجبا لقريش و دفعهم هذاالأمر عن اهل بيت نبيّهم\r\nشگفتا . . . كه قريش زمام خلافت را از دست خاندان\r\nپيامبرشان ربودند .\r\nمقداد ، صحابهء نامى پيامبر\r\nلو بايعوا علياً لا كلوامن فوقهم و من تحت ارجلهم\r\nمسلمانان اگر با على بيعت مىنمودند با سعادت و\r\nسيادت جهانى دست مىيافتند و بركات زمين و آسمان\r\nبه سوى آنان روى مىآورد .\r\nسلمان محمّدى\r\n\r\n1 . فضل بن عبّاس\r\nبنى هاشم سرگرم تجهيز بدن رسول خد ( ص ) ا بودند كه خبر رسيد در سقيفهء بنى ساعده براى ابو بكر بيعت گرفته‌اند .\r\nيعقوبى دربارهء چگونگى موضع‌گيرى بنى هاشم پس از استماع اين خبر\r\n\r\n","description":"","footnote":"","page_name":" 142 ","page_number":142},
  {"content":"\r\n\r\nمىنويسد : « 1 » وقتى از خانه بيرون آمدند ، فضل بن عبّاس برخاست و گفت :\r\nاى گروه قريش ! با اغفال و پرده‌پوشى خلافت از آن شما نمىشود ، سزاوار خلافت ماييم نه شما ، ما و سرورمان على ( ع ) به خلافت سزاوارتر از شماييم .\r\n\r\n2 . عتبة بن ابى لهب\r\nعتبة بن ابى لهب كه جريان بيعت ابو بكر را شنيد به عنوان اعتراض اين ابيات را سرود :\r\n ما كنت أحسب هذا الامر منصرفاً * عن هاشم ثم منها عن أبى الحسن\r\nعن اول الناس ايماناً سابقة * و اعلم الناس بالقرآن و السنن\r\nو آخر الناس عهداً بالنبى و من * جبريل عون له فى الغسل و الكفن\r\nمن فيه ما فيهم لايمترون به * و ليس فى القوم ما فيه من حسن \r\nترجمه : « من هرگز گمان نمىكردم كه كار خلافت از خاندان هاشم و بخصوص از ابو الحسن ( ع ) باز گرفته شود ، زيرا ابو الحسن همان كسى است كه پيش از همه ايمان آورد و حسن سابقهء او را در اسلام كسى ندارد ، او از همهء مردم به علو قرآن و سنّت پيغمبر داناتر است ، و تنها كسى است كه تا آخرين لحظات عمر پيغمبر همچنان ملازم خدمت‌اش بود تا آن جا كه كار غسل و كفن رسول خدا را نيز به يارى جبرئيل انجام داد . او تمام صفات حميده و فضائل روحى ديگران را به تنهاى داراست ، ولى ديگران از كمالات معنوى و مزاياى روحى و اخلاقى او بىبهره‌اند » .\r\nعلى ( ع ) كسى را نزد او فرستاد و او را از ادامهء سخن بازداشت و فرمود : « سلامت دين را از هر چيز بيشتر دوست داريم » . « 2 »\r\n\r\n\r\n","description":"","footnote":"\r\n( 1 ) . تاريخ يعقوبى ، ج 2 ، ص 103 ؛ و رواية الموفّقيّات در شرح نهج ، ج 6 ، ص 287 قضيه را مفصل‌تر از اين نقل مىكند .\r\n( 2 ) . شرح ابن أبى الحديد ، چاپ مصر ، ج 6 ، ص 8 و ابن حجر در اصبه ، ج 2 ، ص 263 در ضمن شرح حال عبّاس بن عتبه به شمارهء 4508 و همچنين ابو الفداء در تاريخ خود ، ج 1 ، ص 164 ؛ و اين اشعار را به فضل بن عبّاس بن عتبة بن ابى لهب عمو زادهء پيغمبر نسبت داده است ، ولى گمان نمىرود اين نسبت درست باشد .\r\n","page_name":" 143 ","page_number":143},
  {"content":"\r\n\r\n\r\n3 . عبد الله بن عبّاس « 1 »\r\nابن عبّاس گويد : عمر به من گفت : اى پسر عبّاس ! مىدانى چه چيز سبب شد كه مردم پس از رحلت پيامبر ( ص ) با شما بيعت نكنند ؟ من چون نخواستم جواب‌اش را داده باشم ، گفتم : چنانچه من آگاه نباشم امير المؤمنين مرا آگاه خواهد ساخت .\r\nعمر گفت : حاضر نبودند ببينند كه نبوّت و خلافت هر دو در يك جا جمع شده و هر چه عظمت و افتخار است نصيب خاندان شما گردد ، از اين رو قريش خلافت را براى خود برگزيد و به مقصود خويش نيز نائل آمد .\r\nگفتم : يا امير المؤمنين ! اگر اجازه دهى و خشمت از من بازگيرى من نيز سخنى بگويم .\r\nگفت : بگو اى ابن عبّاس !\r\nگفتم : امّا اين كه گفتى قريش خلافت را برگزيد ، و سزاوار چنين بود و موفّق شد ، هرگاه قريش آن چه را كه خداوند براى ايشان اختيار نمود برمىگزيدند نه حق‌ّشان از دست مىرفت و نه كسى بر آنها رشك مىبرد . امّا اين كه گفتى دوست نداشتند كه نبوّت و خلافت در ما جمع شود ، پس بدان كه خداى عزّ و جل ، جمعى را در قرآن با اين صفت معرّفى مىكند آن جا كه مىفرمايد :  ذلِكَ بِأَنَّهُمْ كَرِهُوا ما أَنْزَلَ اللَّهُ فَأَحْبَطَ أَعْمالَهُمْ ،  « چون آنان دستورهايى را كه خدا بر پيغمبرش فرستاد دوست نداشتند ، از اين رو خداوند ، كردار آنان را قبول نكرده ، باطل ساخت » .\r\nعمر گفت : افسوس ! به خدا سوگند اى ابن عبّاس گزارش‌هايى دربارهء تو به من مىرسيد كه نمىخواستم باور كنم ولى اكنون مىبينم كه درست بوده است .\r\nگفتم : مگر چه گزارشى رسيده است ؟ اگر حق گفته باشم كه نبايد موقعيّتم را نزد تو متزلزل نمايد و اگر باطل باشد ، براى چون منى سزاوار است كه باطل را از خود دور سازم .\r\n\r\n\r\n","description":"","footnote":"\r\n( 1 ) . عبدالله فرزند عباس عموى پيغمبر بود و او را ابن عباس مىخواندند ، و اين گفتگوى ميان عمر و ابن عبّاس را طبرى ، در ج 3 در ذكر سيرت عمر آورده است و ابن ابى الحديد در شرح « لله بلاد فلان » ج 12 ، ص 49 و 51 چاپ ايران از احمد بن ابى طاهر با ذكر سند نقل مىكند و در آن گفتار به طور صريح بيان شده كه آنچه عمر را واداشت و نگذاشت وصيّت پيغمبر ( ص ) نوشته شود اين بود كه مىدانست وصيّت دربارهء على نوشته خواهد شد .\r\n","page_name":" 144 ","page_number":144},
  {"content":"\r\n\r\nعمر پاسخ داد : گزارش رسيده كه گفته‌اى خلافت را با ستم و رشك بر بنى هاشم از شما گرفتند .\r\nگفتم : اين كه گويى كه گفته‌ام ستم كردند ، بر هر دانا و نادانى روشن است ، و امّا آن چه گويى رشك بردند و حسد ورزيدند تازگى ندارد . ابليس بر آدم رشك برده ، ما نيز فرزندان همان آدم رشك برده شده هستيم .\r\n\r\n4 . سلمان فارسى\r\nابو بكر جوهرى روايت كرده است كه سلمان ، زبير و انصار مىخواستند پس از پيغمبر ( ص ) با على ( ع ) بيعت كنند ، چون ابو بكر از مردم بيعت گرفت سلمان گفت : به خير كمى رسيديد ، ولى معدن خير را از دست داديد !\r\nدر آن روز مىگفت : مرد سال‌مند را برگزيديد و خاندان پيغمبر ( ص ) خود را رها كرديد ، اگر خلافت را در خاندان پيغمبر مىگذاشتيد حتى دو نفر با هم اختلاف پيدا نمىكردند و از ميوهء اين درخت هر چه زيادتر و گواراتر سود مىبرديد . « 1 » در انساب الاشراف آمده است : سلمان به زبان مادرى خود گفت : « گرداذ و ناگرداذ » كرديد ولى نكرديد يعنى اگر خلافت را غصب نمىكرديد بهتر بود و كارى كه انجام داديد صحيح نبود . و اضافه نمود : اگر مسلمانان با على ( ع ) بيعت مىنمودند رحمت و بركات پروردگار ، از هر سو به طرف آنان روى مىآورد و سعادت و سيادت تمام جانبه را به دست مىآوردند . لو بايعوا علياً لاكلو من عوقهم و من تحت ارجلهم .\r\n\r\n5 . امّ مسطح\r\nو نيز ابو بكر جوهرى گويد : چون گفتگو در اطراف سرپيچى على ( ع ) از بيعت با ابو بكر زياد شد و ابو بكر و عمر نسبت به على شدت عمل بيشترى به خرج دادند ، امّ مسطح بن اثاثه ، از خانهء خود بيرون آمد و به كنار قبر پيغمبر ( ص ) رفت و اين اشعار را خواند :\r\n\r\n\r\n","description":"","footnote":"\r\n( 1 ) . ابو بكر جوهرى در سقيفه به روايت ابن ابى الحديد ، ج 2 ، ص 131 و ج 6 ، ص 17 .\r\n","page_name":" 145 ","page_number":145},
  {"content":"\r\n\r\n قد كان بعدك أنباء و هنبثة * لو كنت شاهدها لم تكثر الخطب\r\nانا فقدناك فقد الارض و ابلها * واختل قومك فاشهدهم و لاتغب \r\n« پس از تو اى پيغمبر ! گفتگوها و حوادث مهمّى روى داد ، كه اگر تو زنده مىبودى هرگز اين قدر گرفتارى پيدا نمىشد ، همچون زمينى كه باران به آن نرسد و طراوت و حيات خود را از دست بدهد ، تو از دست ما رفتى و رشتهء كار مردم گسيخت ، اى پيغمبر ! ايشان را بنگر و شاهد باش ! « 1 »\r\n\r\n6 . ابوذر\r\nرسول خدا ( ص ) از دنيا رفت ، ابوذر در آن هنگام در مدينه نبود وقتى رسيد كه ابو بكر زمام امر را به دست گرفته بود ، وى در اين باره گفت : به چيز كمى رسيديد و به همان قناعت كردند و خاندان پيغمبر را از دست داديد ، چنانچه اين كار را به اهل بيت پيغمبرتان سپرديد ، دو نفر به زيان شما با شما مخالفت نمىكردند . « 2 »\r\n\r\n7 . مقداد بن عمرو\r\nيعقوبى در ذكر جريان بيعت عثمان از راوى روايت نقل كرده است : روزى گذارم به مسجد رسول خدا ( ص ) افتاد ، ديدم مردى دوزانو بر زمين نشسته ، چنان از دل دردمندش آه حسرت مىكشيد كه گويى تمام دنيا مال او بوده است ، و از دست داده و مىگفت كردار قريش چقدر شگفت‌آور است كه كار را از دست اهل‌اش دور ساختند ! وى مقداد بن عمر بود . « 3 »\r\n\r\n\r\n","description":"","footnote":"\r\n( 1 ) . امّ مسطح بن اثاثه نامش سلمى دختر ابورهم است و گفتار او را ابوبكر در سقيفه بنا به روايت ابن ابى الحديد ، ج 2 ، ص 131 - 132 و ج 6 ، ص 17 ، آورده است .\r\n( 2 ) . ابو بكر جوهرى در سقيفه به روايت ابن ابى الحديد در شرح نهج ، ج 6 ، ص 5 ، چاپ مصر و در تاريخ يعقوبى آن جا كه انتقاداتى را كه از ابوذر شده نقل مىكند .\r\n( 3 ) . تاريخ يعقوبى ، ج 2 ، ص 114 .\r\n","page_name":" 146 ","page_number":146},
  {"content":"\r\n\r\n\r\n8 . زنى از بنى النجار\r\nابو بكر جوهرى گويد : چون كار بيعت با ابو بكر استوار شد ، وى از محلّ بيت المال سهمى براى زنان مهاجر و انصار تعيين كرد ، و سهم زنى از بنى عدى بن نجار را به زيد بن ثابت سپرد كه به وى برساند ، زيد نزد آن زن آمد و سهم را تقديم كرد . زن پرسيد : اين چيست ؟ زيد گفت : از سهمى از بيت المال است كه ابو بكر ميان زنان قسمت كرده است . گفت : مىخواهيد دين مرا به وسيلهء رشوه از من بستانيد ؟ به خدا سوگند از او چيزى نخواهم پذيرفت . و آن سهميه را به ابو بكر بازگردانيد . « 1 »\r\n\r\n9 . نظريّهء معاويه\r\nمعاويه در نامه‌اى كه به محمّد بن ابى بكر نوشته ، چنين مىگويد : ما و پدرت فضل و برترى فرزند ابو طالب را مىخواستيم و حق او را بر خود لازم مىشمرديم ، پس چون خداوند براى پيامبرش آن چه را كه نزد خود بود اختيار كرد و وعده‌اى را كه به وى داده بود وفا كرد ، و دعوت‌اش را آشكار نموده ، و حجّت‌اش را روشن ساخت و روح او را به سوى خود قبض فرمود ، پدر تو و فاروق‌اش عمر ، اوّلين كسانى بودند كه حقّ على را غصب كردند و با وى مخالفت نمودند . اين دو نفر طبق نقشهء قبلى ، دست اتّفاق به يكديگر دادند ، سپس على را به بيعت خود خواندند ، على چون خوددارى نمود و استنكاف ورزيد ، تصميم‌هاى ناروايى گرفتند و نقشه‌هاى خطرناكى در بارهء او تدارك نمودند تا آن جا كه على ( ع ) با ايشان بيعت نمود و تسليم آنان گرديد ، امّا هرگز اين دو نفر او را در كارهاى خود شركت نمىدادند و وى را آگاه نمىكردند ، تا جان هر دو را خداوند گرفت . بنابراين ، آن چه اكنون ما بر آنيم اگر راه صواب و حقيقت باشد ، پدر تو پايه‌گذارى نموده و ما شريك‌هاى اوييم ، و اگر پدرت چنان نمىكرد ، هرگز ما با فرزند ابو طالب مخالفت نمىكرديم و مسند خلافت را به او واگذار مىنموديم ، ليكن پدر تو ، پيش از ما همين عمل را نسبت به او كرد ، ما هم\r\n\r\n\r\n","description":"","footnote":"\r\n( 1 ) . ابو بكر جوهرى در سقيفه به روايت ابن ابى الحديد در شرح نهج ، ج 2 ، ص 133 ، چاپ مصر و در طبقات ، ج 2 ، ق 2 ، ص 129 ، نيز اين داستان را قريب به همين مضمون نقل مىكند .\r\n","page_name":" 147 ","page_number":147},
  {"content":"\r\n\r\nمانند پدرت با او رفتار كرديم . حال يا پدرت را عيب كن و يا از سرزنش ما صرف‌نظر نما ، درود خداوند بر كسى كه توبه نمايد . « 1 »\r\n\r\n10 . خالد بن سعيد اموى\r\nخالد بن سعيد بن عاص از آنانى بود كه در مسلمان شدن پيشى گرفته بودند . وى سوّمين ، چهارمين و يا پنجمين فردى بود كه اسلام آورد ، ابن قتيبه در « المعارف » ، ص 128 گويد : خالد پيش از ابو بكر اسلام آورد .\r\nخالد از آنانى بود كه به حبشه مهاجرت نمودند ، پس از آن كه اسلام قوّت گرفت ، پيامبر او را با برادرش ابان و عمرو ، مأمور وصول زكات قبيلهء « مذحج » نمود . پس از آن ، مأمور آن حضرت در صنعاى يمن شد . چون رسول خدا ( ص ) رحلت فرمود ، خالد به همراه دو برادر خود از محلّ مأموريّت به مدينه مراجعت كرد . ابو بكر از آنان پرسيد : چرا محلّ مأموريّت خود را ترك گفتيد ؟ هيچ كس براى فرماندارى آن ناحيه از كسانى كه رسول خدا ( ص ) انتخاب‌شان فرموده ، سزاوارتر نيستند . به جاى خود بازگشته ، مشغول انجام وظيفه باشيد ، آنان در جواب گفتند : ما فرزندان احيحه پس از رسول خدا ( ص ) نوكر ديگران نخواهيم شد . « 2 » خالد و برادرش ابان ، در بيعت با ابو بكر تعلّل ورزيدند . خالد به بنى هاشم گفت : شما خاندان بنى هاشم درختان بالا بلند و بارورى هستيد و ما نيز تابع شماييم . « 3 » خالد تا دو ماه با ابو بكر بيعت نكرد و مىگفت : مرا رسول خدا ( ص ) مأمور صنعاء نمود و تا هنگامى كه از دنيا رفت ، مرا عزل نكرد .\r\nخالد روزى على بن ابى طالب و عثمان را ملاقات نمود و به آنان گفت : اى فرزندان عبد مناف ! از كار خود دل كنديد تا ديگرى بر آن دست اندازد ابو بكر به سخن او اهميّتى\r\n\r\n\r\n","description":"","footnote":"\r\n( 1 ) . رجوع شود به مروج الذهب مسعودى ، ج 2 ، 60 ؛ و صفّين نصر بن مزاحم صفحهء ، 135 ؛ چاپ قاهره سال 1365 و و شرح ابن ابى الحديد بر نهج ، ج 2 ، ص 65 ؛ كه او نيز از صفى با مختصر اختلافى نقل كرده و ج 1 ، ص 284 .\r\n( 2 ) . استيعاب ، ج 1 ، ص 398 ؛ و اصابه ، ج 1 ، ص 406 ؛ و اسد الغابه ، ج 2 ، ص 92 ؛ و رجوع شود به ابن ابى الحديد در شرح النهج ، ج 1 ، ص 13 .\r\n( 3 ) . اسد الغابه ، ج 2 ، ص 92 ؛ ابن ابى الحديد در شرح النهج ، ج 2 ، ص 135 .\r\n","page_name":" 148 ","page_number":148},
  {"content":"\r\n\r\nنداد ، ولى عمر آن را به دل گرفت . « 1 » آن گاه نزد على ( ع ) آمد و گفت بيا با تو بيعت كنم به خدا قسم كه ميان مردم كسى براى جانشينى پيغمبر ( ص ) از تو سزاوارتر نيست ، « 2 » ولى وقتى بنى هاشم با ابو بكر بيعت كردند خالد نيز بيعت كرد « 3 » چون كار بيعت تمام شد ، هنگامى كه ابو بكر لشكر اسلام را به جانب شام روانه مىكرد ، اوّل كسى كه ابلاغ فرماندهى يك چهارم آن لشكر به نام او صادر شد ، خالد بن سعيد بود . ولى عمر مخالف بود و مىگفت : كسى را فرمانده مىكنى كه آن چه كرد و گفت آن چه گفت ؟ و به مخالفت خود همچنان ادامه داد و آرام ننشست تا بالاخره خالد را از آن پست بر كنار كرد و ابلاغ فرماندهى را به نام يزيد بن ابى سفيان صادر شد « 4 » خالد كه از عزل خود باكى نداشت و در بند پست و مقام نبود با لشكر اسلام به طرف شام حركت كرد و در 28 جمادى الاوّلى به سال سيزدهم هجرى ، در آن جنگ به شهادت رسيد .\r\n\r\n11 . سعد بن عبادهء انصارى\r\nوى رئيس قبيلهء خزرج بود . در بيعت عقبه حاضر بود و در همهء غزوات رسول خدا ( ص ) حضور داشت ، مورّخان دربارهء اين كه در غزوهء بدر حاضر بود يا نه اختلاف نظر دارند .\r\nسعد مردى باگذشت و با سخاوت بود . در روز فتح مكّه پرچم‌دار انصار بود ، ولى چون شعار داد كه « امروز روز جنگ است ، روزى است كه زنان به اسيرى درآيند و مقصودش زنان قريش بوده » ، پيغمبر ( ص ) پرچم را از او گرفت و به فرزندش قيس داد . « 5 »\r\n\r\n\r\n","description":"","footnote":"\r\n( 1 ) . طبرى ، ج 2 ، ص 586 ؛ و تهذيب ابن عساكر ، ج 5 ، ص 48 ؛ و رجوع شود به انساب الاشراف ، ج 1 ، ص 588 .\r\n( 2 ) . تاريخ يعقوبى ، ج 2 ، ص 105 .\r\n( 3 ) . اسد الغابه ، ج 2 ، ص 92 ؛ و تفصيل اين جريان را ابو بكر جوعرى در سقيفه آورده است . رجوع شود به ابن ابى الحديد ، در شرح النهج ، ج 1 ، ص 135 .\r\n( 4 ) . طبرى ، ج 2 ، ص 586 ؛ و تهذيب ابن عساكر ، ج 2 ، ص 32 ؛ و اصابه ، ج 2 ، ص 27 .\r\n( 5 ) . رجوع شود به ترجمه‌اش در استيعاب ، ج 2 ، ص 32 ؛ و اصابه ، ج 2 ، ص 27 .\r\n","page_name":" 149 ","page_number":149},
  {"content":"\r\n\r\nمورّخان اسلامى دربارهء سعد بن عباده مىنويسند : « 1 » پس از آن كه در سقيفه ، دستهء ابو بكر با مخالفت شديد سعد روبه‌رو شدند ، مصلحت كار در اين ديدند كه چند روزى مزاحم سعد نشوند . پس از آن كه كار بيعت صورت گرفت ، كسى را نزد او فرستادند و پيغام دادند بيا و بيعت كن كه ديگران حتّى افراد قبيله‌ات بيعت كرده‌اند ، سعد در جواب گفت : به خدا قسم تا تير در تركش دارم و مىتوانم شما را هدف سازم و نوك نيزه‌ام را با خون شماها رنگين نمايم ، و تا بازويم توانايى شمشير زدن دارد كه با شما نبرد نمايم و به يارى اهل بيتم و كسانى كه از عشيرهء من هنوز گوش به فرمان منند ، تا آن جا كه بتوانم با شما بجنگم ، بيعت نخواهم كرد تا عرض حال خود را به پيش‌گاه الهى برم و حساب خود را با شما در آن محضر عدل روشن سازم .\r\nچون اين گفتار به گوش ابو بكر رسيد ، عمر گفت : او را رها مكن تا بيعت نمايد ، ليكن بشير بن سعد اظهار نظر كرد : به عقيدهء من ، تعقيب قضيّه صلاح نيست ، زيرا اين مخالفت سعد بر مبناى لجاجت است ، و با آشنايى كه به اخلاق سعد دارم مىدانم كه او تا سر حدّ كشته شدن ايستادگى خواهد كرد و از طرفى كشته شدن سعد ، نيز ، به اين آسانى صورت نمىگيرد او يك نفر نيست كه بشود با كشتن او مخالفت‌ها را از بين برد ، او بزرگ يك قبيلهء پرجمعيّت است و هنوز نفوذ معنوى خود را در ميان افراد قبيلهء خويش از دست نداده ، تا فرزندان و خويشان و جمعى از عشيرهء او كشته نشوند ، دسترسى به خود سعد پيدا نخواهيد كرد . بنابراين صلاح چنين است كه او را به خود واگذاريد . وى يك نفر بيش نيست و نمىتواند ضررى به شما بزند .\r\nپيشنهاد بشير بن سعد مورد موافقت قرار گرفت و سعد بن عباده را به حال خود گذاردند . او نيز در نماز جماعت اينان و ديگر اجتماعات‌شان حاضر نمىشد و هنگام حج هم متابعت از ايشان نمىكرد . . . و به همين حال بود تا ابو بكر از دنيا رفت و دوران\r\n\r\n\r\n","description":"","footnote":"\r\n( 1 ) . طبرى ، ج 2 ، ص 459 ؛ و ابن اثير ، ج 2 ، ص 244 روايت را تا ( فاتر كوه ) نقل كرده است ، و كنز العمال ، ج 3 ، ص 134 ، حديث شمارهء 2296 ؛ و الامامة و السياسة ، ج 1 ، ص 10 ؛ و در سيرهء حلبى ، ج 4 ، ص 397 ، اضافه كرده است « كه سعد به هركس از آنان برمىخورد سلام نمىكرد » لا يسلم على من لقى منهم .\r\n","page_name":" 150 ","page_number":150},
  {"content":"\r\n\r\nخلافت عمر رسيد . « 1 » روزى عمر در ايام خلافت‌اش ، در يكى از كوچه‌هاى مدينه سعد را ملاقات نمود و به او گفت : هان اى سعد ؟ !\r\nسعد در جواب گفت : هان اى عمر ؟ !\r\nعمر پرسيد : آيا تو چنين و چنان گفته بودى ؟\r\nسعد گفت : آرى من بودم ، اكنون زمام كار به دست تو افتاده است ، ولى به خدا قسم محبوبيّت ابو بكر نزد ما بيش از تو بود و من شخصاً دوست ندارم كه در جوار تو باشم .\r\nعمر گفت : هر كه از همسايگى كسى منزجر باشد ، تغيير محل مىدهى .\r\nسعد گفت : همسايگى تو را چندان هم خوش ندارم و اين كار را خواهم كرد و به جوار بهتر از تو خواهم رفت .\r\nاز اين ملاقات چيزى نگذشت كه سعد به شام سفر كرد . « 2 » بلاذرى در اين‌باره چنين نقل مىكند : « 3 » عمر شخصى را به شام فرستاد و به وى دستور داد سعد را به هر نحو كه ممكن است ، تطميع كند شايد بيعت نمايد ، و چنانچه بيعت نكرد ، از خداوند يارى بخواهد و . . . آن مأمور حركت كرد و در حوران ، سعد را ميان باغى ملاقات نمود و وى را به بيعت با عمر ترغيب نمود .\r\nسعد گفت : هرگز با فردى از قريش بيعت نخواهم كرد .\r\nفرستاده گفت : چنانچه بيعت نكنى تو را مىكشم .\r\nسعد گفت : اگر چه با من بجنگى ؟\r\nگفت : مگر تو از آنچه ملّت بر آن اتّفاق كرده‌اند ، بيرونى ! ؟\r\nسعد پاسخ داد : اگر مقصودت بيعت است ، آرى .\r\nدر اين هنگام مأمور بر حسب امر ، تيرى ، به جانب سعد رها نمود و او را كشت .\r\n\r\n\r\n","description":"","footnote":"\r\n( 1 ) . الرياض النضرة ، ج 1 ، ص 168 به اضافهء مصادرى كه پيش از اين ذكر شد .\r\n( 2 ) . طبقات ابن سعد ، ج 3 ، ص 145 ؛ و تهذيب ابن عساكر ، ج 6 ، ص 90 ؛ در ترجمهء سعد و كنز العمال ، ج 3 ، ص 134 ، شمارهء 2296 ؛ سيرهء حلبى ، ج 3 ، ص 397 .\r\n( 3 ) . العقد الفريد ، ج 3 ، ص 64 ؛ و قريب به اين روايت را بلاذرى در انساب الاشراف ، ج 1 ، ص 188 آورده است .\r\n","page_name":" 151 ","page_number":151},
  {"content":"\r\n\r\nمسعودى گويد « 1 » : سعد بن عباده بيعت نكرد و از مدينه به سوى شام رفت و به سال پانزده هجرى در آن جا كشته شد .\r\nدر روايت ابن عبد ربّه آمده است : سعد بن عباده ، هدف تيرى قرار گرفت و تير به ببه‌يان ؟ ؟ ؟ بدن وى نشست و مرد . پس از مرگش پريان بر وى گريه كردند و اين شعر را در نوحهء وى خواندند :\r\n و قتلنا سيد الخزرج سعد بن عبادة * و رميناه بسهمين فلم يخطى فؤاده « 2 » \r\nابن سعد در طبقات دربارهء مرگ او مىنويسد : « 3 » سعد در چاله‌اى براى بول كردن نشسته بود كه مورد حمله قرار گرفت و در همان حال جان سپرد ! و او را در حالى كه پوست بدنش سبز رنگ شده بود يافتند . « 4 » و ابن اثير در اسد الغابه گويد : « 5 » سعد نه با ابو بكر بيعت كرد و نه با عمر ، او به شام رفت و در شهر حوران منزل كرد ، تا اين كه به سال پانزده هجرى از دنيا رفت و در اين كه او را كنار جادهء خانه‌اش در حالى كه بدن‌اش سبز شده بود ديدند ، اختلاف نيست . هيچ كس از مرگ او خبردار نگشت تا آن كه صداى گوينده‌اى نامرئى از چاه شنيده شد و مردم را آگاه ساخت .\r\nعبد الفتّاح در كتاب الامام على بن ابى طالب گويد : بعضى از مردم احمق گويند كه كشتن سعد كار جن بود ، ولى كسى كه مسلّماً از حقيقت امر آگاه است و يا گمان مىرود كه آگاه باشد گويد : سعد را خالد بن وليد و يكى از دوستان‌اش كه با او هم‌دست بود ، پس از آن كه شب در كمين‌اش نشستند ، كشتند و بدن‌اش را به چاهى سرنگون كردند . او او پرسيده شد پس صداى جنّيانى كه ما شنيديم چيست ؟ پاسخ دادند : آن صداى هم‌دست خالد بود . چنين كرد تا مردم احمق همان را كه گفته‌اند بگويند ! « 6 »\r\n\r\n\r\n","description":"","footnote":"\r\n( 1 ) . مروج الذهب ، ج 1 ، ص 414 و ج 2 ، ص 194 .\r\n( 2 ) . العقد الفريد ، ج 3 ، ص 64 .\r\n( 3 ) . طبقات ابن سعد ، ج 3 ، ق 2 ، ص 145 ؛ و ابن قتيبه در المعارف ، ص 113 .\r\n( 4 ) . معلوم مىشود كه به سوى سعد رها كرده بودند زهرآلود بوده است .\r\n( 5 ) . در ترجمهء سعد به اسد الغابه و الاستيعاب ، ج 2 ، ص 37 .\r\n( 6 ) . الامام على بن ابى طالب ، ج 1 ، ص 73 .\r\n","page_name":" 152 ","page_number":152},
  {"content":"\r\n\r\nبلاذرى روايت كرده است كه عمر ، خالد و محمّد بن مسلمه را مأمور كرد تا سعد را بكشند . آنان نيز مأموريّت خود را انجام داده با دو تير سعد را ترور كرده به زندگىاش خاتمه دادند و پس از نقل اين جريان ، اين دو بيت را كه يكى از انصار در مرثيهء سعد سروده آورده است :\r\n يقولون سعداً شقت الجن بطنه * الا ربما حققت فعلك بالغدر\r\nو ما ذنب سعد بعد أن بال قائما * و لكن سعداً لم يبايع ابا بكر \r\nترجمه : « مىگويند كه جنّيان شكم سعد را پاره كرده‌اند ، آگاه باش چه بسا كسانى كار خود را با نيرنگ انجام داده باشى . گناه سعد اين نبود كه ايستاده بول مىكرد ، ولى گناه‌اش اين بود كه با ابو بكر بيعت نكرد » .\r\nآرى طومار زندگى سعد بن عباده به اين ترتيب پيچيده شد ، ولى چون اين پيش آمد تاريخى براى مورّخين ناگوار بود ، جمعى از آنان اصلًا متعرض اين قضيّه نشدند ، « 1 » و جمعى هم سربسته نوشتند كه سعد بن عباده را جنّيان كشتند ، « 2 » ولى متأسّفانه اين راز تاريخى را بر ما آشكار نكردند كه چه سابقهء عداوتى ميان سعد و جنّيان بود ، و چرا جنّيان در ميان تمام صحابهء رسول اكرم ( ص ) ، فقط قلب سعد را آماج تير قرار دادند . به عقيدهء ما اگر بر اين داستان اضافه مىكردند كه چون سعد از بيعت سرپيچى كرد و اين عمل سعد در نظر صلحاء جن زشت و ناپسند بود ، و لذا او را با تيرى كه به قلب‌اش زدند كشتند ، داستان ساختگى آنها بهتر و كامل‌تر مىشد ! !\r\n\r\n\r\n","description":"","footnote":"\r\n( 1 ) . مانند طبرى و ابن اثير و ابن كثير در تاريخ‌هاى خودشان .\r\n( 2 ) . مانند محب الدّين طبرى در رياض النضرة و ابن عبد البر در استيعاب و مدارك نام‌بردهء زير ، تخلّف سعد را از بيعت ثبت كرده‌اند : 1 . ابن سعد در طبقات ، 2 . ابن قبيبه در الامامة و السياسة ، 3 . ابن جرير در تاريخ خود ، 4 . ابن عبد ربه در علعقد الفريد ، 5 . ابو بكر جوهرى بنا به روايت ابن ابى الحديد در شرح نهج البلاغة ، 6 . مسعودر در مروج الذهب ، 7 . بن عبد البر در الاستيعاب ، 8 . ابن اثير در اسد الغابة ، 9 . على بن برهاين الدين در السيرة الحلبية ، 13 . ابو بكر جوهرى در السقيفه ، 14 . بلاذرى در انساب الاشراف .\r\n","page_name":" 153 ","page_number":153},
  {"content":"\r\n\r\n\r\n12 . نظر عمر\r\nپيش از اين جريان بيعت عمر را با ابو بكر بيان كرديم و امّا عقيده‌اش را در اين باره ، چنين بيان داشته است : همانا به گوش من مىرسد كه شخصى گفته به خدا قسم چنان كه عمر بن خطّاب بميرد ، من با فلان كس بيعت خواهم كرد . كسى اين عمل را قانون صحيح نپندارد ، چرا كه بيعت با ابو بكر ، لغزش و اشتباهى بود كه انجام گرفت و گذشت ، آرى چنين بود ، ولى خداوند مردم را از شرّ آن لغزش نگهدارى فرمود . . . . « 1 »\r\n\r\n13 . ابو سفيان\r\nابو سفيان هم يكى از كسانى بود كه بر حكومت ابو بكر شديداً و صريحاً اعتراض داشت و مخالفت خويش را قولًا و عملًا اعلام مىنمود كه شرح جريان را در فصل آينده خواهيد خواند .\r\n\r\n\r\n","description":"","footnote":"\r\n( 1 ) . رجوع شود به طبرى و ابن اثير و ابن كثير در ذكر قصهء سقيفه .\r\n","page_name":" 154 ","page_number":154},
  {"content":"\r\n\r\n\r\nقيام ابوسفيان عليه حكومت ابو بكر\r\nوليس لها الا أبا الحسن علىّ .\r\nجز ابو الحسن على ( ع ) ، كسى سزاوار خلافت نيست .\r\nابو سفيان\r\nابو سفيان نام‌اش صخر فرزند حرب بن اميّة بن عبد شمس بن عبد مناف بود ، با رسول خدا ( ص ) جنگيد تا آن گاه كه رسول خدا ( ص ) مكّه را فتح كرد و قريش را شكست قطعى داد و ابو سفيان را به شفاعت عموى خود عبّاس محترم شمرد ، و پيش از وفات خود او را به مأموريّتى فرستاد . ابو سفيان هنگام وفات رسول خدا ( ص ) در مدينه نبود « 1 » . وى از سفر باز مىگشت كه در راه ، كسى را كه از مدينه مىآمد ملاقات كرد و از او پرسيد : آيا محمّد مرد ؟\r\nآن مرد پاسخ داد : آرى .\r\nپرسيد : چه كسى جانشين او شد ؟\r\nگفت : ابو بكر .\r\n\r\n\r\n","description":"","footnote":"\r\n( 1 ) . رجوع شود به شرح حالش در استيعاب ، ج 2 ، ص 181 ؛ و اصابه ، ج 2 ، ص 172 و گزارش برگشتنش از سفر را از العقد الفريد ، ج 3 ، ص 62 ؛ و ابو بكر جوهرى به روايت ابن ابى الحديد در شرح نهج ، ج 2 ، ص 130 نقل نموديم .\r\n","page_name":" 155 ","page_number":155},
  {"content":"\r\n\r\nابو سفيان پرسيد ؟ على و عبّاس ، اين دو ستم‌ديده ، چه عكس العملى از خود نشان دادند ؟\r\nگفت : خانه نشينند .\r\nابو سفيان گفت : به خدا سوگند ! اگر براى ايشان زنده بمانم ، پاىشان را بر فراز بلندى مىرسانم ، و گفت : غبارى در محيط اجتماع مىبينم كه به جز بارش خون چيز ديگرى آن را فرو ننشاند . پس چون وارد مدينه شد ، در كوچه‌هاى مدينه قدم زد و اين اشعار را مىخواند :\r\n بنى هاشم لا تطمعوا الناس فيكم * و لا سيما تيم بن مرة أو عدى\r\nفما الأمر الا فيكم و اليكم * و ليس لها الا أبا الحسى على \r\nترجمه : اى فرزندان هاشم ! راه طمع حكومت كردن را بر مردم ببنديد به ويژه بر دو قبيلهء تيم بن مره و عدى ، ( تيم قبيلهء ابو بكر و عدى قبيلهء عمر بوده است ) اين حكومت از ميان شما برخاسته است و سرانجام بايد به شما بازگردد و كسى به جز على ( ع ) لياقت زمام‌دارى را ندارد .\r\nيعقوبى پس از اين دو بيت ، دو بيت ديگر اضافه نموده است :\r\n أبا حسن فاشدد بها كف حازم * فانك بالامر الذى يرتجى ملى\r\nو ان امرءاً يرمى قصياً وراءه * عزيز الحمى و الناس من غالب قصى « 1 » \r\nو در روايت طبرى است كه ابو سفيان پيش آمد ، در حالى كه چنين مىگفت : به خدا قسم ! گرد و غبارى در فضا مىبينم كه به جز خون چيزى آن را فرو ننشاند ، اى فرزندان عبد مناف ! ابو بكر را به كارهاى شما جه كار ؟ ! على و عبّاس آن دو ستم‌ديده و خوار گشته كجايند ؟ ! سپس گفت : اى ابو الحسن دست‌ات را بگشا تا با تو بيعت كنم . على ( ع ) خوددارى فرمود و قبول نكرد و ابو سفيان اين شعر متلمس را خواند :\r\n ان الهوان حماز الاقل يعرفه * و الحر ينكره و الرسلة الاجد\r\nو لا يقيم على ضيم يراد به * الا الاذلان غير الحى و الوتد \r\n\r\n\r\n","description":"","footnote":"\r\n( 1 ) . تاريخ يعقوبى ، ج 2 ، ص 105 ؛ و در موفّقيّات جريان را مفصّل‌تر از اين نقل مىكند رجوع شود به شرح نهج ، ج 6 ، ص 7 .\r\n","page_name":" 156 ","page_number":156},
  {"content":"\r\n\r\n هذا على الخسف معكوس برمته * وذا يشج فلا يبكى له أدا « 1 » \r\nترجمه : درازگوش اهلى تن به خوارى مىدهد نه مرد آزاده و نيرومند ، هيچ چيز در مقابل پستى و خوارى طاقت بردبارى ندارد به جز دو چيز كه در نهايت مذلّت هستند ميخ خيمه كه هميشه بر سرش مىكوبند و شترهاى قبيله كه مدام تحت شكنجه‌اند و كسى به حال‌شان دلسوزى نمىكند . . . .\r\nاين شعار « يا آل عبد مناف » كه آن روز از دهان بزرگ امويان ابو سفيان در محيط آن اجتماع طنين انداخت كافى بود كه تاريخ را عوض كند ، ولى خوددارى على ( ع ) از قبول بيعت ابو سفيان آن را باطل ساخت .\r\nاين پشتيبانى ابو سفيان ، و آن نپذيرفتن از على ( ع ) موجب بسى تعجّب است ! ! !\r\nابو سفيان ، كسى كه تا امكانات وقت به او اجازه مىداد ، با تمام قواى خود از مخالفت با رسول اكرم ( ص ) باز ننشست و تا آن جا كه مجبور به تبعيّت و قبول آئين اسلام نشده بود دست از مبارزه برنداشت . امروز چه شده كه براى همان دشمن ديرين خود ، پسر عمويش ، چنين فداكارى را مىكند ؟ آيا راستى ابو سفيان يار و ياور على بود ؟ ! يا اين كه غرض‌اش ايجاد فتنه و آشوب بود ؟ !\r\nاز اين جالب‌تر كار على است . على كسى كه شش ماه از بيعت با ابو بكر خوددارى مىكرد ، و مهاجران و انصار را به خانهء خود دعوت مىنمود و از آنان يارى مىخواست تا آن جا كه خود اهل خانه‌اش را خطر آتش‌سوزى تهديد مىكرد ، چه شده كه از قبول بيعت دو شيخ بزرگ قريش ، عبّاس و ابو سفيان ، خوددارى مىكند ! ! چرا بيگانگان را به يارى مىطلبد ، ولى كمك عمو و عموزاده‌هاى خود را نمىپذيرفت ؟ ! خيلى جالب و شگفت‌آور است !\r\nامّا اين شگفت و تعجّب هنگامى كه هدف‌هاى هر دو را ( ابو سفيان و على ) مورد بررسى قرار دهيم ، بر طرف مىشود .\r\nاوّلًا : ابو سفيان ، رسول خدا ( ص ) ، و موقعيّتى را كه براى او در ميان مردم بود ، فقط به حساب\r\n\r\n\r\n","description":"","footnote":"\r\n( 1 ) . روايت ابو بكر جوعرى در سقيفه نيز قريب به همين است . رجوع شود در اين جا به روايت ابن ابى الحديد در شرح نهج ، ج 2 ، ص 130 ، چاپ مصر .\r\n","page_name":" 157 ","page_number":157},
  {"content":"\r\n\r\nمادّى و دنيوى منظور داشته ، خيال مىكرد رياستى كه نصيب رسول خدا ( ص ) شده همان رياستى است كه پدران آن بزرگوار از دست پدران ابو سفيان گرفته بودند . بنابراين ابو سفيان جنگ خود را با پيغمبر ، جنگ بر سر اين رياست موروثى مىدانست ، و در اين ميان چيزى را كه به حساب نمىآورد ، دين و آئين مقدّس الهى بود . وى دين رسول خدا ( ص ) را يكى از علل اصلى موفّقيّت پيغمبر ( ص ) و از دادن رياست موروثتى خود مىدانست . به همين علّت روزى كه رسول خدا ( ص ) شهر مكّه را فتح نمود و ابو سفيان كه تازه اسلام آورده بود شكوه و جلال لشكريان اسلام را ديد رو به عبّاس كرده گفت : اى ابو الفضل ! به خداى سوگند كه برادر زاده‌ات امروز زمام پادشاهى نيرومندى را به دست گرفته است . عبّاس به او پاسخ داد : اى ابو سفيان ! اين كه مىبينى نبوّت است نه پادشاهى ، ابو سفيان گفت : چنين باشد . « 1 » چنين مردى كه روزى بزرگ قوم خود بوده و امروز شكست خورده و رياست را از دست داده ، و اكنون آن رياست به عموزاده‌هايش رسيده ، راضى نمىشد از دست عموزاده‌هايش نيز به در رود و در دستان خاندان بيگانه‌اى قرار گيرد .\r\nبراى فهميدن اين مطلب ، بايد به اهميّت تعصب قبيله‌اى ميان عشاير و اقوام زمان جاهليّت و پيش از اسلام كه جنبهء حياتى داشت و كاملًا ميان ايشان حكم‌فرما بود ، توجّه داشته باشيم . مجاهدات عميق اسلام در ريشه‌كن ساختن اين تعصّب جاهلى صد در صد با موفّقيّت همراه نبود و زحمات رسول خدا ( ص ) و ياران‌اش در تحكيم مبانى برادرى و نوع‌دوستى به نتيجهء كاملى نرسيد ، و هرچند از طرف پيغمبر ( ص ) كوشش مىشد ولى باز هم آتش تعصّب به فاصله‌هاى كم و بيشى شعله‌ور مىشود ، چنانچه با مطالعه و بررسى دوران زندگى پيغمبر ( ص ) و ياران‌اش اين مطلب كاملًا روشن مىشود ، اين تعصّب ميان اولاد عبد مناف هم كه رياست قريش را داشتند كم‌تر از ديگران نبود .\r\nابن هشام از عبّاس روايت مىكند كه شب فتح مكّه ، استر پيامبر ( ص ) را سوار شد و بيرون آمده ، به تجسّس پرداخت تا مگر كسى را پيدا كند كه به وسيلهء او به قريش پيغام دهد كه\r\n\r\n\r\n","description":"","footnote":"\r\n( 1 ) . سيرهء ابن هشام ، ج 4 ، ص 23 .\r\n","page_name":" 158 ","page_number":158},
  {"content":"\r\n\r\nبه همين زودى مورد حملهء لشكريان اسلام قرار خواهند گرفت ، و صلاح در اين است كه خود نزد پيغمبر ( ص ) آمده از وى امان بخواهند . در بين راه ابو سفيان را كه از مكّه بيرون آمده بود تا از پيغمبر ( ص ) خبرى به دست آورد ملاقات كرد و به وى گفت : چه خوب شد كه تو را ديدم به خدا قسم اگر سربازان اسلام به تو دست يابند گردنت را مىزنند . . . سپس ابى سفيان را در رديف خود سوار استر كرد و با خود نزد رسول خدا ( ص ) آورد تا برايش امان بگيرد . لشكريان اسلام در دل شب دسته دسته گرد هم نشسته آتش روشن كرده بودند ، تا هم از فراوانى آن قريش به هراس افتند و هم از نورش براى دفع خطرهاى احتمالى ، كه در تاريكى اتّفاق مىافتاد استفاده نمايند . مسلمانان كه عبّاس را مىديدند ، از كنار آنان عبور مىكند به يكديگر مىگفتند عموى رسول خداست كه مركب رسول خدا ( ص ) را سوار شده است . « 1 » تا آن كه عبّاس از كنار عمر گذشت . . . چون چشم عمر بر ابو سفيان افتاد فرياد زد : اى دشمن خدا ! سپاس خداى را كه تو را به چنگ ما گرفتار كرد بدون آن كه عهد و پيمان عدم تعرّضى ميان ما و تو بسته شود ، آن گاه با شتاب نزد رسول خدا ( ص ) رفت تا خبر گرفتارى ابو سفيان را گزارش دهد و اجازهء كشتن او را بگيرد .\r\nعبّاس چون اين را بديد ، ركاب بر استر زد و از عمر جلو افتاد . خود گويد : به عجله از استر به زير آمدم و به خدمت رسول خدا ( ص ) رسيدم بلافاصله عمر هم از راه رسيد و گفت : يا رسول الله ! اين ابو سفيان است كه بدون قيد و شرط دست‌گير شده . اجازه بده تا گردن‌اش را بزنم . من گفتم : اى رسول خدا ! من به ابو سفيان پناه داده‌ام ، وى در پناه من است . پس كنار رسول خدا ( ص ) نشستم ولى چون عمر در كار خود زياد پافشارى مىكرد ، به وى گفتم : آرام بگير اى عمر ! به خدا قسم كه اگر ابو سفيان يكى از مردان قبيلهء عدى بن كعب بود « 2 » اين گونه نسبت به او زبان درازى نمىكردى ، ولى چون مىبينى كه او از مردان\r\n\r\n\r\n","description":"","footnote":"\r\n( 1 ) . شخصيّت عموى پيغمبر اسلام و سوار شدن ابو سفيان كنار عبّاس بر استر سوارى پيغمبر ، يك نوع تأمينى براى ابو سفيان در نظر سربازان اسلام بود و مانع مىگشت كه نسبت به ابو سفيان هتك احترامى بشود .\r\n( 2 ) . عدى بن كعب ، نام قبيلهء عمر است .\r\n","page_name":" 159 ","page_number":159},
  {"content":"\r\n\r\nبنى عبد مناف « 1 » است اين چنين گستاخى مىورزى . « 2 » براى نشان دادن تعصّب قبيلگى مردم آن عصر همين مورد كافى است ، پر واضح است كه تنها عامل محرّك عبّاس و همچنين عمر ، تعصّب قبيله‌اى بوده است و بس ، همين عامل بود كه پس از وفات رسول خدا ( ص ) ابو سفيان را تحت تأثير شديد خود قرار داد كه فريان مىزد : اى آل عبد مناف ! ابو بكر را با كار شما ( يعنى با رياست ) چه كار ؟ ! « 3 » و گاه نيز مىگفت : ما را با ابو فصيل « 4 » چه كار ؟ ! اين كار ( يعنى خلافت ) از آن اولاد عبد مناف است » ! ! « 5 » اين مطلب كه رياست از آن قبيلهء عبد مناف است آن روز نزد همهء افراد قريش آشكار بوده است ، لذا مورّخان نقل كرده‌اند كه وقتى ابو قحافه پدر خبر وفات رسول خدا ( ص ) را ابو بكر شنيد : پرسيد زمام امر را بعد از آن حضرت كه به دست گرفت ؟ خبرگزار گفت : فرزند تو ابو بكر .\r\nپرسيد : اولاد عبد مناف به زمام‌دارى او راضى شدند ؟ خبرگزار گفت : آرى ! ابو قحافه گفت : آن چه را كه خداوند به كسى عطا فرمايد ، هيچ چيز مانع‌اش نتواند بود ! « 6 » پس ابو سفيان ، يعنى همان كسى كه ديروز با عموزادهء خود ، رسول اكرم ( ص ) از هيچ مبارزه و محاربه‌اى خوددارى نمىكرد ، در شعارى كه به نفع على ( ع ) مىداد و مىگفت : به خدا قسم اگر اجل مهلتم دهد ، پاى عبّاس و على را بر فراز بلندى مىرسانم ، « 7 » سخن‌اش از عاطفهء تعصّب سرچشمه مىگرفت و جز حفظ افتخارات قبيله‌اى ، هرگز منظور\r\n\r\n\r\n","description":"","footnote":"\r\n( 1 ) . بنى اميّه و بنى هاشم هر دو از قبيلهء عبد مناف بوده‌اند .\r\n( 2 ) . از ابن هشام ، ج 4 ، ص 21 به طور اختصار نقل شد .\r\n( 3 ) . طبرى ، ج 2 ، ص 449 .\r\n( 4 ) . ابو فصيل كنايه از ابو بكر است چه ، يكى از معانى « بكر » در زبان عربى شتر جوان مىباشد ، و معانى ديگر نيز دارد و « فصيل » بچه شتر يا گوساله را هنگامى كه از مادر جدا شده باشد گويند ، و ابو سفيان به اين مناسبت ابو بكر را ابو فصيل خوانده است .\r\n( 5 ) . طبرى ، ج 2 ، ص 440 .\r\n( 6 ) . انسال الاشراف بلاذرى ، ج 1 ، ص 589 ؛ و شرح نهج ، ج 1 ، ص 52 و عبارت از مصدر دوم نقل شده است .\r\n( 7 ) . العقد الفريد ، ج 3 ، ص 60 .\r\n","page_name":" 160 ","page_number":160},
  {"content":"\r\n\r\nديگرى نداشت ! زيرا بنا بر مثل معروف عربى : أنا على أخى ، و أنا و أخى على ابن عمى ، و أنا و أخى و ابن عمى على الغريب . يعنى : من با برادرم دشمنى مىكنم ، ولى عليه عموزاده از برادرم پشتيبانى مىكنم ، و اگر طرف دعوى بيگانه باشد با برادر و پسر عمو دست به دست هم داده ، عليه بيگانه قيام مىكنيم چه ، همهء فاميل بايد به هنگام هجوم اجنبى ، در امر دفاع هماهنگ باشند .\r\nبنابراين لازم بود در آن روز ابو سفيان از عموزادهء خود على ، عليه ابو بكر دفاع كند ، چه ، ابو سفيان و على هر دو از اولاد عبد مناف بودند ، ولى ابو بكر اجنبى .\r\nاز اين جا بود كه ابو سفيان در آن روز شعار مىداد : يا آل عبد مناف . . . ، و اين شعار ابو سفيان جا داشت مسير تاريخ را عوض نمايد ، زيرا رياست قريش هميشه به دست افراد قبيلهء عبد مناف بود و با وجود اختلاف بين دو تيره از قبيلهء عبد مناف ، ( تيرهء بنى هاشم و تيرهء بنى اميّه ) كه هميشه بر سر رياست با يكديگر در كشمكش بودند ، اكنون كه خطر از دست رفتن رياست و افتخار ، قبيلهء آنان را تهديد مىكرد تمام طوايفى كه از اولاد عبد مناف منشعب شده بودند « 1 » ، در يك صف قرار مىگرفتند ، آن چنان حزبى قوى و نيرومند تشكيل مىشد كه جا داشت ابو سفيان بگويد : مردى كه قبيلهء قصى ( كه اصل قبيله عبد مناف است ) پشتيبان‌اش باشد ، البتّه نيرومند و پيروز است .\r\nو اين مرد همان على فرزند ابو طالب بود . در مقابل چنين مردى ، ابو بكر كه از طايفهء تيم بن مرة بود هرگز نمىتوانست برابرى كند ، چه ، به طورى كه ابو سفيان طايفهء تيم را معرّفى كرد كوچك‌ترين دسته و زبون‌ترين طايفه قريش بودند ، نه عدّهء كافى داشتند و نه شخصيّت قابل توجّهى ، و همچنين بود عدى طايفهء عمر .\r\nهيچ يك از اين دو طايفه ، از قبيلهء قصى كه قبيلهء شريف و بزرگ قبايل قريش بوده است نبودند ، قصى كه قبيلهء عبد مناف از آن بود ، از على طرفدارى مىكرد نه از\r\n\r\n\r\n","description":"","footnote":"\r\n( 1 ) . از طايفهء هاشم و نوفل و مطلّب و عبد شمس كه تنها عبد شمس شامل خانواده‌هاى عبلات و ربيعه و عبد العزى و حبيبه و اميّه و . . . كه اميّه نيز به خانواده‌هايى منشعب بود كه يكى از آنها خانوادهء حرب پدر ابو سفيان است .\r\n","page_name":" 161 ","page_number":161},
  {"content":"\r\n\r\nابو بكر .\r\nبنابراين ، قيام ابو سفيان به ويژه هرگاه عبّاس عموى پيغمبر ( ص ) نيز با او هم‌دست و هم‌صدا مىشد ، چنان اثرى داشت كه تمام آن توطئه‌ها را از ميان برمىكند و در آن روز مبارزه با آن دسته‌بندىها كه همه از تعصّب قبيله‌اى سرچشمه مىگرفت ، جز با تعصّب قبيله‌اى ميسّر نبود .\r\nحوادث تاريخ آن روز همه بر محور عصبيّت دور مىزد ، تنها على با اين طرز پيشرفت مخالف بود و به همين جهت ظاهراً شكست خورد !\r\nاصولًا پس از وفات رسول خدا ( ص ) تعصّب خانوادگى به تمام معنى خودنمايى مىكرد ، گرد آمدن انصار در سقيفه ، و ميل به بيعت با سعد فقط بر پايهء تعصّب بود ، و گرنه خود مىدانستند كه ميان مهاجرين افرادى هستند كه به مراتب فاضل‌تر و پرهيزكارتر از سعد مىباشند . همچنين بيعت اوس با ابو بكر ، جز تعصّب قبيلگى پايه و اساس ديگر نداشت ، ايشان خواستند بدين وسيله ، نگذارند رياست به دست طايفهء خزرج بيفتد ، چه ، بين دو قبيلهء اوس و خزرج در جاهليّت ، همواره جنگ‌هاى خونين برپا بوده است .\r\nاز سخنرانى عمر در سقيفه ، پيداست كه دستهء او نيز تا چه اندازه در كار بيعت با ابو بكر تحت تأثير احساسات قبيله‌اى و تعصّب قرار گرفته بودند و تا چه اندازه از اين احساسات به سود دستهء خود بهره‌بردارى كردند .\r\nابو سفيان نيز تحت تأثير همين احساسات قرار گرفته بود و در استفاده از اين نيرو به نفع على ( ع ) ، دست كمى از رقيبان خود نداشت . او هم مانند ديگران در چنگال تعصّب گرفتار بود . تنها على بود كه افق فكرش بالاتر و والاتر از اين بود كه زمام امر را با نيروى تعصّب به دست گيرد ، خصوصاً آن كه خود وى سال‌ها دوش به دوش پيغمبر اسلام ( ص ) در نابود ساختن تعصّب‌هاى خانوادگى و نژادى مبارزه‌هاى دامنه‌دارى كرده بود « 1 » اگر على ( ع ) مطالبهء حق حاكميّت را براى خود مىكرد ، براى اين بود كه حكومتى برقرار سازد كه\r\n\r\n\r\n","description":"","footnote":"\r\n( 1 ) . بهترين شاهد هنگامى است كه زمام كار به دست على ( ع ) افتاد و بهترين نمودنه‌اش مساواتى است كه على ( ع ) بين موالى و عرب قائل شد . كارهاى او در اين بابت ، تاريخ حكومت اسلام را روشن ساخته است .\r\n","page_name":" 162 ","page_number":162},
  {"content":"\r\n\r\nپايه‌اش جز بر حكم قرآن و دين نباشد ، على ( ع ) مىخواست يارانى مانند سلمان و ابوذر و عمّار از او حمايت كنند كه هيچ عامل و محرّكى براى يارى آنان جز مبدأ و عقيدهء الهى نباشد ، نه چون ابو سفيان كه جز انديشهء دنيا و تعصّب خانوادگى محرّك ديگرى نداشت . . . !\r\nنتيجهء گفتار ما اين است كه ابو سفيان در اظهار تعصّب نسبت به على ( ع ) ، گرچه محرّك دينى نداشت ، ولى در عين حال در اثر تعصّب قبيله‌اى حقيقتاً پشتيبان على بود ، ليكن دست جنايت‌كار تاريخ چون ديد ابو سفيان براى ابو بكر سر فرود نياورد . براى اين كه موقعيّت اين قيام را لكّه‌دار كند . در صفحات تاريخ نوشت كه ابو سفيان مردى ماجراجو و آشوب طلب بود و از اين قيام هدف‌اش تنها ايجاد فتنه و تهديد امنيّت اجتماعى بوده است ! چنانچه همين جنايت تاريخى را نسبت به تمام افرادى كه با ابو بكر معارضه و مبارزه مىنمودند ، مرتكب شده و آنان را آشوب‌گر و مرتد ناميده است و براى اين كه اين تهمت به ابو سفيان بيشتر به حقيقت نزديك باشد ، اين روايت را از زبان على ( ع ) جعل نمودند كه هنگامى كه ابو سفيان به على ( ع ) گفت : چرا بايد زمام اين كار به دست كم‌ترين و كوچك‌ترين قبيلهء قريش باشد ؟ ! به خدا قسم اگر اجازه بدهى شهر مدينه را از سواره و پياده پر مىسازم ، على در جواب ابو سفيان فرموده : « اى ابو سفيان عمر درازى در دشمنى اسلام و مسلمانان گذرانيدى ، امّا نتوانسته‌اى ضررى به پيكر دين وارد سازى . ما ابو بكر را براى اين كار شايسته ديديم ! ! » .\r\nدر بررسى به اين روايت ، اوّلًا ما سند آن « 1 » اعتراض داريم ، چه ، راوى آن ده‌ها سال پس از واقعه مىزيسته و راوى بعضى اين روايت‌ها ، ابو عوانه است كه به جعل حديث مشهور بوده است و درباره‌اش گفته اند : كان عثمانياً يضع الأخبار . « 2 » گذشته از اين ها سخن ما در متن روايت است : اگر اين روايت صحّت داشت معلوم\r\n\r\n\r\n","description":"","footnote":"\r\n( 1 ) . رجوع شود به طبرى ، ج 3 ، ص 202 .\r\n( 2 ) . به شرح حال ابو عوانه در لسان الميزان ، ج 4 ، ص 384 ؛ و الحضارة الاسلامية ادم متز ، ج 1 ، ص 83 رجوع شود . وى در سال 158 ه - . از دنيا رفته است . راوى روايت ديگر « مرة » است كه درباره‌اش گفته‌اند : ابو بكر و عمر را درك نكرده است . تهذيب التهذيب ، ج 10 ، ص 89 .\r\n","page_name":" 163 ","page_number":163},
  {"content":"\r\n\r\nنيست چرا ابو سفيان در جواب على نگفت اگر ابو بكر ، سزاوار اين مقام است چراخود بيعت نمىكنى ؟ ! « 1 » نه ، مسلّماً على نفرموده كه ما او را شايستهء اين كار ديديم ، بلكه فرموده است : اگر چهل نفر مرد با اراده مرا يارى مىكردند ، به مبارزه برمىخاستم . « 2 » در اين سخن كنايه به ابو سفيان است ، يعنى كه تو از آن گونه مردان كه من مىجويم نمىباشى .\r\nعلى ( ع ) خود در نامه‌اى به معاويه مىنويسد ، از پشتيبانى ابو سفيان چنين ياد مىكند : پدرت حق مرا بهتر از تو مىشناخت و اگر تو به همان‌قدر كه پدرت شناخت حق مرا مىشناختى ، از رشد فكرى و عقلى خود برخوردار مىبودى . « 3 » ابو سفيان چون از على ( ع ) مأيوس شد و از طرفى هم حكومت وقت هم از مبارزهء او بيم‌ناك بود ، لذا عمر نزديك ابو بكر رفت و گفت : اين مردك كه آمده از شرّش ايمن نتوان بود ، رسول خدا ( ص ) هم هميشه ، به هيمن منظور دل او را در دست داشت . حال ، آن چه از صدقه و بيت المال در دست اوست به او واگذار تا ساكت شود .\r\nابو بكر نيز چنين كرد . ابو سفيان راضى شد و با ابو بكر بيعت كرد ! « 4 » از روايت طبرى چنين برمىآيد كه ابو سفيان تا ابلاغ فرماندهى لشكرى را كه به سوى سوريّه مىرفت به نام پسر خود يزيد بن ابى سفيان نگرفت ، با ابو بكر بيعت نكرد . « 5 » و اين ها نشان مىدهد كه ابو سفيان تا چه اندازه در حمايت خود از على ( ع ) به جنبه‌هاى دينى و الهى توجّه داشته ، و تا چه اندازه تحت تأثير منافع دنيوى و مادّى بوده است .\r\n\r\n\r\n","description":"","footnote":"\r\n( 1 ) . به فصل گذشته « موقف على از بيعت با ابو بكر » ، ص 108 مراجعه شود .\r\n( 2 ) . به آخر فصل « موقف على » ، ص 114 مراجعه شود به نامهء معاويه كه براى على فرستاده است .\r\n( 3 ) . به كتاب صفّين نصر بن مزاحم صفحهء 49 و العقد ، ج 3 ، ص 13 و شرح ابن ابى الحديد در شرح نهج ، ج 2 ، ص 221 ، در شرح غزوهء مؤته مراجعه شود .\r\n( 4 ) . العقد الفريد ، ج 3 ، ص 62 .\r\n( 5 ) . طبرى ، ج 2 ، ص 449 .\r\n","page_name":" 164 ","page_number":164},
  {"content":"\r\n\r\n\r\nارزيابى روايات سيف در داستان سقيفه\r\nتتابع المهاجرون على بيعته من غير ان يدعوهم .\r\nگروه مهاجرين پشت سر هم با ابو بكر بيعت مىنمودند\r\nبدون اين كه آنان را به بيعت دعوت كنند .\r\nسيف\r\nوان جميع بنى هاشم و جمعاً من المهاجرين تخلفوا عن بيعة ابى بكر .\r\nتمام بنى هاشم و جماعتى از گروه مهاجرين از بيعت ابو بكر سر باز زدند .\r\nتاريخ نگاران\r\n\r\nارتباط فصول كتاب\r\nدر نخستين فصل اين كتاب ، روايات سيف را دربارهء سپاه اسامه ارزيابى كرديم . از فصل دوم كتاب ، داستان سقيفه را شروع نموديم در همين فصل هفت روايت دربارهء داستان سقيفه از سيف نقل كرديم و در فصل‌هاى بعدى روايات تاريخ نگاران ديگر را در اين مورد بازگو نموديم ، در اين فصل روايات فضل روايات هفت‌گانهء سيف را با روايات ديگر\r\n\r\n","description":"","footnote":"","page_name":" 165 ","page_number":165},
  {"content":"\r\n\r\nتاريخ نگاران تطبيق و ارزيابى مىكنيم و نتيجهء اين تحقيق و ارزيابى را اعلام داشته ، اين بخش از كتاب را پايان مىدهيم ، سپس در بخش‌هاى ديگر كتاب به روايات ديگرسيف مىپردازيم .\r\n\r\nروايات سيف\r\nروايات هفت‌گانه سيف را در بارهء داستان سقيفه ، در فصل اوّل كتاب خوانديد ، اينك خلاصهء آنها را براى ياد آورى در اين جا مىآوريم ، سپس آنها را با روايات ديگر تاريخ نگاران تطبيق و ارزيابى مىكنيم :\r\nاوّل : سيف در بارهء مخالفت انصار با قعقاع بن عمرو ، نقل كرده كه گفته است : من وفات پيغمبر را درك كردم ، پس چون نماز ظهر را خوانديم ، مردى آمد و ميان مسجد ايستاد و مهاجرين را خبر كرد كه انصار گرد آمدند تا سعد را بر سر كار آوردند و پيمان رسول خدا را پشت سر اندازند . اين خبر مهاجرين را به وحشت انداخت .\r\nدوم : سيف در روايتى كه آن را به صورت سؤال و جواب در آورده بود ، مىگويد : هيچ كس از بيعت با ابو بكر تخلّف نكرد ، مگر كسانى كه مرتد شده و از دين اسلام برگشته بودند ، يا نزديك به مرتد شدن بودند ، و مهاجرين پشت سر هم ، بدون آن كه آنان را دعوت كنند همگى بيعت كردند .\r\nسوم : و نيز روايت كرده است : حباب بن منذر شمشير كشيد و عمر چنان بر دست‌اش زد كه شمشير از كف‌اش افتاد . پس از اين ، انصار از روى بدن سعد كه مريض و بسترى بود مىجستند و پشت سر هم بيعت مىكردند ، و اين مخالفت انصار لغزشى بود مانند لغزش‌هاى عصر جاهليّت ، كه ابو بكر در برابر آن ايستادگى كرد .\r\nچهارم : و روايت كرده است كه سعد به ابو بكر گفت : شما مهاجرين و قوم من ( انصار ) مرا مجبور به بيعت كرديد .\r\nدر جواب‌اش گفتند : ما اگر تو را مجبور مىكرديم كه از اجتماع كناره بگيرى و تو بر خلاف ميل ما ، به اجتماع مىپيوستى راهى داشت ، و ليكن ما تو را مجبور به پيوستن به اجتماع كرديم ، و ديگر نمىتوانى كه بازگردى ، چنانچه دست از اطاعت بكشى يا در صف\r\n\r\n","description":"","footnote":"","page_name":" 166 ","page_number":166},
  {"content":"\r\n\r\nاجتماع شكافى ايجاد كنى گردن‌ات را خواهيم زد .\r\nپنجم : در بارهء بيعت على بن ابى طالب ( ع ) مىگويد :\r\nعلى در خانه نشسته بود ، كه خبر آوردند ابو بكر براى بيعت جلوس كرده است . على بدون عبا و شلوار ، در حالى كه پيراهنى بيش در بر نداشت سراسيمه از خانه بيرون آمد ، تا مبادا بيعت‌اش با ابو بكر دير شود ، و شتابان رفت و با ابو بكر بيعت كرد و سپس كسى را فرستاد كه لباس‌هايش را بياورد .\r\nششم : سيف دو خطبهء نسبتاً طولانى را به ابو بكر نسبت مىدهد كه پس از بيعت كردن مردم از وى صادر شده است و مىگويد كه او در اين خطبه در بارهء مرگ ، فناى دنيا و قيامت از مجموعهء اين هفت روايت ، نكات عمده و اساسى ذيل قابل بررّسى است :\r\n1 . اين كه على ( ع ) در همان روز اوّل و با عجله خود را به ابو بكر رسانده و با او بيعت كرد .\r\n2 . اين كه سعد بن عبادهء انصارى در همان روز اوّل بيعت كرد .\r\n3 . اين كه خلافت ابو بكر ، عهد و پيمانى از جانب رسول خدا ( ص ) بود .\r\n4 . اين كه حباب بن خندر انصارى در سقيفه شمشير كشيده است .\r\n5 . اين كه ابو بكر پس از بيعت دو خطبهء طولانى داشته است .\r\n6 . اين كه خالد بن سعيد به قضايايى كه در سقيفه اتّفاق افتاد چهرهء مبارزات بين قبيله‌اى مىدهد ولى براى اين گفتار از جانب على و عمر مورد اعتراض قرار مىگيرد .\r\n7 . اين كه هيچ كس از بيعت با ابو بكر تخلّف نكرد مگر مرتدين .\r\nحال در اين قسمت از بحث ، به ترتيب ، نكات فوق را مورد بررسى قرار مىدهيم :\r\nهفتم : و در بارهء مخالفت خالد بن سعيد اموى ، با بيعت ابو بكر روايت كرده است : خالد بن سعيد در زمان صلح و آرامش لباس حرير پوشيده بود ، عمر دستور داد تا پيراهن‌اش را بر تن‌اش بدرند . و براى همين بود كه خالد به على گفت : اى فرزندان عبد مناف ! آيا شكست خورديد و مغلوب شديد ؟ !\r\nعلى در جواب‌اش گفت : آيا آن را مبارزه مىپنداريد يا خلافت ؟ !\r\nعمر به خالد گفت : خدا دهانت را خرد كند ! سخنى بر زبان آوردى كه براى هميشه\r\n\r\n","description":"","footnote":"","page_name":" 167 ","page_number":167},
  {"content":"\r\n\r\nدروغ گويان را دست آويز خواهد بود . . .\r\n\r\nتطبيق و ارزيابى\r\nما وقتى روايت‌هاى سيف را در كنار روايت‌هاى صحيح و متواتر - كه برخى از آنها را پيش از اين نقل كرديم - بگذاريم و مقايسه كنيم ، آشكار مىگردد كه سيف تا چه اندازه به جعل اخبار بر خلاف واقع حريص بوده است !\r\nاوّل : سيف در روايات خود ، از ميان صحابه و خويشان پيغمبر ( ص ) ، مخصوصاً از على ( ع ) كانديد بنى هاشم و مهاجرين ، و سعد كانديد انصار نام مىبرد و تصريح مىكند كه اين دو نفر ، در همان روز اوّل بيعت كردند ، در صورتى كه از روايت‌هاى تاريخ‌نگاران ديگر كه در فصل‌هاى گذشته نقل كرديم ، كاملًا روشن مىگردد كه على ( ع ) آشكارا خلافت را مطالبه مىكرد و تمام بنى هاشم و جمعى از مهاجرين نيز به نام او از بيعت با ابو بكر سر باز زدند ، و همه مىخواستند با على ( ع ) بيعت كنند و گفته‌اند تا زمانى كه دختر پيغمبر فاطمه زهرا ( س ) در قيد حيات بود ، على ( ع ) و هيچ يك از بنى هاشم بيعت نكردند ! ولى سيف مىگويد :\r\nعلى ( ع ) با عجله ! همان روز اوّل وفات پيغمبر ( ص ) ، بلكه همان ساعت ، با ابو بكر بيعت كرد ! در صورتى كه على در آن روز به تجهيز جنازهء رسول خدا ( ص ) مشغول بود و با بقيّهء بنى هاشم لحظه‌اى از نعش پيغمبر اكرم ( ص ) جدا نشده ، مانند ديگران از كار تجهيز باز نماندند .\r\nولى سيف مىگويد : على از شدّت عجله بدون عبا و زير شلوارى ، شتابان از خانه بيرون آمد و دست بيعت به ابو بكر داد و كنارش نشست .\r\nاگر چنين است كه سيف مىگويد ، پس جنازهء پيغمبر چه شد ! ؟ و كار تجهيز را كه انجام داد ؟ ! اين را سيف فراموش كرده است . . . « 1 » دوم : سعد تا هنگام خلافت عمر بيعت نكرد و در سرزمين شام دور از خانه و خانواده ، پريان وى را با دو تير كشتند ، سند جرم‌اش براى تبعيد و كشته شدن تنها همان بيعت\r\n\r\n\r\n","description":"","footnote":"\r\n( 1 ) . دروغ‌گو حافظه ندارد . مما سلط الله على الكاذبين النسيان ( مترجم )\r\n","page_name":" 168 ","page_number":168},
  {"content":"\r\n\r\nنكردن بود .\r\nسوّم : از قعقاع بن عمرو ، روايت كرده كه گفت : روز وفات پيغمبر در مسجد بودم پس از نماز ، مردى آمد و مهاجرين را آگاه كرد كه انصار جمع شده بر خلاف پيمان رسول خدا ، مىخواهند با سعد بيعت كنند !\r\nبه طورى كه قبلًا اشاره شد ، سيف در جعل روايت مهارت به‌خصوصى داشته است . مثلًا در اين روايت نام عهدى ( پيمانى ) را از رسول خدا ( ص ) برده و روايت لشكر اسامه را طورى نقل مىكند كه صاحب آن عهد معرّفى گردد ، آن جا كه مىگويد : به محض اين كه خبر وفات رسول اكرم ( ص ) به اسامه رسيد ، از حركت بازايستاد و عمر را نزد ابو بكر خليفهء رسول خدا ( ص ) فرستاد . . . .\r\nخواننده وقتى اين دو روايت را ببيند ، از روايت اوّل چنين نتيجه مىگيرد كه عهدى از پيغمبر ( ص ) در امر خلافت بوده است و انصار مىخواستند كه با آن مخالفت كنند . از روايت دوم برمىآيد كه آن عهد در بارهء ابو بكر بوده كه سيف مىگويد چون خبر وفات پيغمبر ( ص ) به اسامه رسيد ، همان جا ايستاد و عمر را نزد ابو بكر خليفه رسول خدا ( ص ) فرستاد !\r\nدر روايات ديگر خود نيز اين نظر را تأييد كرده است و مىگويد : همهء مهاجرين بىآن كه كسى آنها را دعوت كند ، پشت سر هم بيعت كردند . ليكن پس از تحقيق و بررسى دقيق ، ديديم كه قعقاع بن عمرو راوى اين حديث اصلًا وجود خارجى نداشته است و از قهرمانان اختراعى افسانه‌هاى سيف مىباشد . اين مطلب را در كتاب ( صد و پنجاه صحابهء ساختگى ) كاملًا روشن نموده‌ايم .\r\nچهارم : سيف مىگويد كه حباب بن منذر انصارى در آن روز براى بيعت با سعد بن عباده شمشير كشيد ، در حالى كه عمّه زادهء پيغمبر ( ص ) زبير بن عوام بود كه براى بيعت با على شمشير كشيد ، ولى چون زبير و على از مهاجرين بودند سيف مىخواسته بگويد از مهاجرين هيچ كس با ابو بكر مخالفت نكرد و فقط انصار بودند كه مخالفت كردند ، لذا كار زبير را به حباب نسبت داده است ! و اين كه كار او نيز در پشتيبانى از سعد انصارى بوده نه از على قريشى .\r\nپنجم : عمر در بارهء بيعت با ابو بكر گفته بود : بيعت با ابو بكر لغزشى چون لغزش‌هاى\r\n\r\n","description":"","footnote":"","page_name":" 169 ","page_number":169},
  {"content":"\r\n\r\nعصر جاهليّت بود . « 1 » ، سيف براى اين كه بر گفتار عمر پرده‌پوشى نمايد ، مخالفت انصار را با بيعت ابو بكر « فلته » يا لغزش خواند تا خواننده خيال كند مقصود عمر نيز از فلته همان بوده است ! !\r\nششم : سيف دو خطبهء نسبتاً طولانى به ابو بكر نسبت مىدهد كه پس از بيعت كردن مردم ، آن دو خطبه را ابو بكر انشاء نموده است ، اگر با دقّت و مو شكافى بيشترى اين دو خطبه مورد توجّه قرار گيرد ، نمايان مىشود كه اين روايت نيز مانند ساير روايات سيف ساختگى است ، زيرا گذشته از اين كه مفادّ اين دو خطبه ، بيشتر از موعظه و يادآورى مرگ و فناى دنيا و عذاب آخرت است ، اين روش در خطبه‌هاى خلفاى ثلاثه نبوده است و مخصوص پيغمبر و على بن ابى طالب است و پس از على ( ع ) ميان مسلمانان معمول گرديده است ، اين دو خطبه به عكس اشعار و حماسه‌هايى كه سيف ساخته و نسبتاً فصيح و نمكين است ، بسيار بىمزه و سست انشاء شده است . گويى سيف در وعظ و ارشاد و صحبت از ثواب و عقاب به الهامى كه از عقايدش مىگرفته ، تخصّصى نداشته ، زبان دروغ‌پردازش نتوانسته اين قسمت را به خوبى بپروراند ، « 2 » به علاوه اصولًا خطبه طولانى در زمان پيغمبر ( ص ) و ابو بكر معمول نبوده است و خطبه‌ها غالباً كوتاه و رسا القا مىشده است ، خطبه‌هاى طولانى در زمان عمر شروع شد و هنگام خلافت على ( ع ) به اوج كمال رسيد .\r\nديگر آن كه زمام‌داران معمولًا در اوّلين خطبهء خود ، برنامهء حكومت خود را اعلام مىنمايند . اين نكته در خطبهء حقيقى ابو بكر كه ديگران روايت كرده‌اند و مختصر است كاملًا محسوس مىباشد ، صرف نظر از تمام اينها ، آن چه بيشتر جلب توجّه مىكند جمله‌اى است كه سيف در اين دو خطبه به ابو بكر نسبت داده و اين كه ابو بكر گفته است :\r\nالا و از لى شيطاناً يعترينى فاذا اتانى فاجتنبونى و لا اوثر فى اشعاركم و ابشاركم « 3 » .\r\n\r\n\r\n","description":"","footnote":"\r\n( 1 ) . انها كانت فلتة كفلتات الجاهليية .\r\n( 2 ) . به اصل عربى دو خطبه در تاريخ طبرى ، ج 3 ، ص 210 رجوع شود كه ترجمهء آن در ص 102 گذشت .\r\n( 3 ) . ترجمهء اين جمله پيش از اين ذكر شد .\r\n","page_name":" 170 ","page_number":170},
  {"content":"\r\n\r\nمعلوم نيست منظور سيف از نسبت دادن اين جمله به ابو بكر چيست ؟ آيا احساس نموده مردم عصرش دوست دارند از ابو بكر نيز مانند پيغمبر ( ص ) و على بن ابى طالب ( ع ) خطبه‌هايى در وعظ و ترك دنيا بشنود ؟ اگر چنين بوده ، چرا متوجّه نشده كه خواه ناخواه به اين سخن ابو بكر نكوهش سختى نموده است ! و اعتراف به اين صريحى از خليفهء مسلمين ، هرگز شايسته نيست . و اجتناب مسلمانان از خليفه ، هنگامى كه شيطان بر او غالب مىشود معنى و مفهوم صحيحى نخواهد داشت . اين جمله نيز ، مانند دعايى كه خليفه بدرقهء راه اسامه و لشكر مسلمانان نمود « 1 » باعث بدبينى و نفرت مسلمانان از سخنان اين خليفه خواهد گشت .\r\nحقيقت مطلب اين است كه سيف زيرك‌تر از اين بوده كه متوجّه اين جهات نگردد ، بلكه به عقيدهء ما ، به واسطهء الحاد و دشمنى كه سيف با اسلام داشته ؛ چنان كه علماء رجال نيز وى را زنديق خوانده‌اند « 2 » ، خواسته است يك سلسله افكار و كارهاى مسخره‌آميز را در تاريخ اسلام وارد نمايد تا بدين وسيله ، كاخ با عظمت اسلام را متزلزل سازد . وقت در رواياتى كه از سيف در بحث‌هاى آينده نقل خواهد شد اين حقيقت را روشن‌تر مىنمايد .\r\nهفتم : در رواياتى كه سيف از صخر ، نگهبان پيغمبر ( ص ) در بارهء مخالفت خالد بن سعيد اموى با بيعت ابو بكر نقل مىكند ، مىگويد : خالد كه در حين وفات پيغمبر ( ص ) در يمن بود ، يك ماه پس از فوت آن حضرت به مدينه بازگشت در حالى كه لباس حريرى به تن داشت ، و به دستور عمر ، جامه‌اش را بر تن‌اش دريدند ، چون پوشيدن لباس حرير جز هنگام جنگ بر مردان جايز نيست .\r\nغرض سيف از اين قسمت روايت ، اين است كه مىخواهد به مخالفت خالد با بيعت ابو بكر جنبهء انتقام داده ، اين را به اين پيش‌آمد توهين‌آميز مستند نمايد ، سپس مىگويد خالد به على ( ع ) گفت : اى ابو الحسن ! و اى اولاد عبد مناف ! در مبارزه شكست خورديد ! يعنى چگونه قبيلهء تيم در مبارزهء با قبيلهء عبد مناف پيروز گرديد ؟ !\r\nو على پاسخ داد : مبارزهء قبيله‌اى نبود ، بلكه امر خلافت است و موضوع خلافت\r\n\r\n\r\n","description":"","footnote":"\r\n( 1 ) . به فصل لشكر اسامه مراجعه شود .\r\n( 2 ) . به فصل « سيف در كتب رجال » مراجعه شود .\r\n","page_name":" 171 ","page_number":171},
  {"content":"\r\n\r\nحساب‌اش از مبارزهء قبيله‌اى و اعمال تعصّب‌آميز جداست ! ليكن خالد دوباره تكرار كرد و گفت : اى اولاد عبد مناف ! از شما سزاوارتر براى كار خلافت كسى نيست و مجدّداً هدف را يك مبارزهء قبيله‌اى نشان مىدهد .\r\nاين جا عمر به خالد مىگويد : خدا دهانت را خورد كند ، مطلبى گفتى كه همواره دست‌آويز دروغ‌گويان خواهد گشت . . . .\r\nبه طورى كه قبلًا گفتيم اساس فعّاليّت‌هاى سقيفه روى تعصّب قبيله‌اى بود « 1 » ولى سيف با جعل قسمت آخر اين روايت ، مىخواهد بگويد كه فقط خالد بود كه چنين گمانى برد و دامن مهاجرين و انصار پاك‌تر از اين است كه در موضوع خلافت تعصّب قبيله‌اى از خود نشان بدهند ، لذا على ( ع ) در اين روايت ، به گفتهء خالد اعتراض كرد ، و هم عمر عصبانى شد و به خالد ناسزا گفت . سيف به اين وسيله مىخواهد همهء مطالبى را كه پس از بيعت با ابو بكر بر مبناى تعصّب قبيله‌اى گفته شده و در تاريخ ثبت گرديده است با پيش‌بينى كه نسبت به عمر داده خنثى نمايد !\r\nاز اين مهم‌تر آن كه سيف ، مىخواسته نشان دهد كه اساساً اختلافى بين على ( ع ) و ابو بكر و عمر در اين امر نبوده است تا اگر دربارهء اختلافى گفتگو شود ، مردم دريابند كه پايه‌اش گفتهء خالد بوده است و عمر از آن پيش‌بينى كرده و خبر داده است كه در آينده اين سخن دست‌آويز دروغ‌گويان خواهد شد پس هر كه دربارهء اختلاف آنها سخن بگويد دروغ‌گو خواهد بود . . . ( دقّت كنيد )\r\nضمناً فراموش نكرده‌ايم كه سيف اين روايت را ( از صخر حارس و نگهبان پيغمبر ) روايت كرده در صورتى كه پيغمبر ( ص ) حارس و نگهبانى به اين نام نداشته است و محافظ مزبور از صحابهء ساختگى مىباشد .\r\nهشتم : مهم‌ترين جمله‌اى كه در روايت ساختگى سيف ديده مىشود ، اين است كه مىگويد : كسى از بيعت با ابو بكر سر باز نزد مگر آن كه مرتد شده بود ؛ يعنى از دين اسلام خارج شده ، و يا نزديك بود مرتد شود !\r\n\r\n\r\n","description":"","footnote":"\r\n( 1 ) . رجوع شود به قيام ابو سفيان از فصل قضاوت افراد در امر سقيفه .\r\n","page_name":" 172 ","page_number":172},
  {"content":"\r\n\r\nسيف با ساختن اين روايت خواسته كه تاريخ را از نام مؤمنان و مسلمانانى كه با ابو بكر بيعت نكردند تصفيّه نمايد و لذا آنان را مرتد و بى دين معرّفى كرده است ، و با اين كار به اين هدف برسد كه هرگاه خواننده‌اى در متون تواريخ نام جمعى از صحابه رسول خدا ( ص ) را ديد كه با بيعت ابو بكر مخالفت كرده‌اند ، فوراً به استناد اين جمله ، چماق تكفير و ارتداد را بر سر آنها بكوبد و آنان را مرتر از دين بنامد ! !\r\nحال بايد ديد شخصيّت‌هايى كه تهمت ارتداد سيف دامن‌گيرشان مىشود چه كسانى هستند ؟ و آيا مىتوان تهمت سيف را به آنان چسباند ؟\r\nكسانى كه با بيعت ابو بكر مخالفت نمودند عبارتند از :\r\n1 . على بن ابيطالب ( ع )\r\n2 . فاطمه دختر رسول خدا ( ص )\r\n3 . زبير بن عوام پسر عمّ پيغمبر\r\n4 . عبّاس عموى پيغمبر\r\n5 . سعد وقاص فاتح عراق\r\n6 . طلحة بن عبيد الله\r\n7 . مقداد بن اسود\r\n8 . ابوذر غفارى\r\n9 . سلمان\r\n10 . عمّار ياسر\r\n11 . براء بن عازب انصارى\r\n12 . ابى بن كعب انصارى\r\n13 . فضل بن عبّاس پسر عموى پيغمبر\r\n14 . ابو سفيان بن حرب اموى\r\n15 . خالد بن سعيد اموى\r\n16 . ابان بن سعيد اموى\r\n17 . سعد بن عبادهء انصارى\r\n19 . مالك بن نويره .\r\nاين چهارده تن كسانى هستند كه بنا به گفتهء تاريخ ، با بيعت ابو بكر مخالفت كردند . جز ايشان ، كلّ بنى هاشم را نيز مورّخين تصريح كرده‌اند . تا زمانى كه فاطمه دختر پيغمبر در قيد حيات بود با ابو بكر بيعت نكردند .\r\nآيا چنين شخصيت‌هاى اسلامى را ( العياذ بالله ) مىتوان با گفتهء سيف مرتد ناميد ؟ ! ! !\r\nاين دسته از صحابه ، همگى در مدينه بوده‌اند ، امّا آنان كه خارج از مدينه مىزيسته‌اند و با بيعت ابو بكر مخالفت كردند ، دسته‌اى از ايشان در راه مخالفت با بيعت ابو بكر كشته شدند مانند : مالك بن نويره و ديگران كه سيف آنان را صريحاً مرتد خوانده است و جنگ ابو بكر با ايشان را ، جنگ با مرتدين ناميده و آن جنگ‌ها را نيز بر خلاف واقع نمايش داده است و ما به يارى خدا ، در جلد آينده به بعضى از آنها رسيدگى خواهيم كرد .\r\n\r\n","description":"","footnote":"","page_name":" 173 ","page_number":173},
  {"content":"\r\n\r\n\r\nبازگشت به آغاز\r\nدر پايان بخش به آغاز سخن باز گرديم . به نظر ما تا آن جا كه مناسب اين اوراق بود حقيقت سيف آشكار گرديد ، ديديم كه سيف چگونه تاريخ اسلام را بازيچهء دست خيانت‌پيشهء خود نموده و افسانه‌هاى مسخره آميزش ميان مسلمانان و غير مسلمانان ، و خاورشناسان ، رواج پيدا كرده ! بسيارى از قهرمانان افسانه‌هاى او به نام صحابه و شخصيت‌هاى اسلامى شناخته شده‌اند .\r\nآيا هنوز وقت آن نرسيده كه اغراض را كنار گذاشته ، دامن اسلام را از دروغ‌ها و روايات عارى از حقيقت پاك كنيم و با بحث و تحقيق ، زندگى پيغمبر خاندان و اصحاب او را ، همانطور كه بوده نشان دهيم ، و در نتيجه اسلام حقيقى را به نسل حاضر و آيندگان معرفى نماييم ؟\r\nو يا طبع ما به اين افسانه‌هاى مسخره آميز خوگرفته و به نام دفاع از اسلام ، از اين افسانه‌ها و سازندگان‌اش دفاع نموده و در راه نشر حقايق اسلامى سدّى بزرگ خواهيم بود ؟\r\n\r\n","description":"","footnote":"","page_name":" 174 ","page_number":174},
  {"content":"\r\n\r\n\r\nبخش 3 : ارتداد و مرتدين در روايات سيف\r\n* ارتداد در اسلام\r\n* ارتداد در دوران ابو بكر\r\n* داستان مالك بن نويره به روايت غير سيف\r\n* ارتداد مالك بن نويره روايت سيف\r\n* ارزيابى احاديث سيف در داستان مالك متناً و سنداً\r\n* داستان علاء حضرمى\r\n* ارتداد أمّ زمل و داستان حوأب\r\n\r\n","description":"","footnote":"","page_name":" 175 ","page_number":175},
  {"content":"\r\n . \r\n","description":"","footnote":"","page_name":" 176 ","page_number":176},
  {"content":"\r\n\r\n\r\nارتداد در اسلام\r\nفتكشف ما فى الصدور و تجلب النفس العربيه .\r\nبعد از وفات پيامبر عقده‌هاى درونى بعضى از مردم\r\nمنفجر شد ، و خوى عربيّت و تعصّب قبيله‌اى آنان\r\nآشكار گرديد .\r\nتاريخ سياسى اسلام\r\n\r\nمعناى ارتداد\r\nارتداد در لغت عرب ، به معنى « بازگشت » است ؛ چنانچه در قرآن شريف در آيهء  فَلَمَّا أَنْ جاءَ الْبَشِيرُ أَلْقاهُ عَلى وَجْهِهِ فَارْتَدَّ بَصِيراً  : « 1 » نيز به همين معنى آمده است و لفظ « ردّ » نيز در قرآن كريم به معنى « بازگرداندن از دين » و روى گردانى مسلمان‌ها از اسلام آمده ، چنانچه در اين آيه آمده است :  يا أَيُّهَا الَّذِينَ آمَنُوا إِنْ تُطِيعُوا فَرِيقاً مِنَ الَّذِينَ أُوتُوا الْكِتابَ يَرُدُّوكُمْ بَعْدَ إِيمانِكُمْ كافِرِينَ  « 2 » و ارتدّ يعنى از دين باز گشت ، چنانچه در آيهء :  يا أَيُّهَا الَّذِينَ آمَنُوا مَنْ يَرْتَدَّ مِنْكُمْ عَنْ دِينِهِ فَسَوْفَ يَأْتِي اللَّهُ بِقَوْمٍ يُحِبُّهُمْ وَ \r\n\r\n\r\n","description":"","footnote":"\r\n( 1 ) . سورهء يوسف آيهء 97 .\r\n( 2 ) . سورهء آل عمران آيهء 99 .\r\n","page_name":" 177 ","page_number":177},
  {"content":"\r\n\r\n يُحِبُّونَهُ أَذِلَّةٍ عَلَى الْمُؤْمِنِينَ أَعِزَّةٍ عَلَى الْكافِرِينَ يُجاهِدُونَ فِي سَبِيلِ اللَّهِ وَ لا يَخافُونَ لَوْمَةَ لائِمٍ ذلِكَ فَضْلُ اللَّهِ يُؤْتِيهِ مَنْ يَشاءُ وَ اللَّهُ واسِعٌ عَلِيمٌ  « 1 » و در آيهء  وَ لا يَزالُونَ يُقاتِلُونَكُمْ حَتَّى يَرُدُّوكُمْ عَنْ دِينِكُمْ إِنِ اسْتَطاعُوا وَ مَنْ يَرْتَدِدْ مِنْكُمْ عَنْ دِينِهِ فَيَمُتْ وَ هُوَ كافِرٌ فَأُولئِكَ حَبِطَتْ أَعْمالُهُمْ  « 2 » ، ولى استعمال « ارتداد » به معنى باز گشت از اسلام به اندازه‌اى شيوع پيدا كرده است كه جز آن به ذهن نمىآيد .\r\n\r\nمرتدين در دوران پيغمبر ( ص )\r\nپاره‌اى از مسلمان‌ها ، در زمان پيغمبر ( ص ) مرتد شدند مانند : عبد الله بن سعد بن ابى سرح ، كه اسلام آورد و به مدينه هجرت كرد و يكى از نويسندگان پيغمبر ( ص ) شد ، و سپس مرتد شد و به سوى قريش به مكّه بازگشت ، به قريش مىگفت كه من جزء نويسندگان وحى بودم ، و محمّد را به هر سوى كه مىخواستم مىكشاندم . او به من مىگفت : بنويس عزيز حكيم من مىگفتم : يا عليم حكيم ؟ ! مىفرمود : آرى هر دو شايسته است .\r\nچون روز فتح مكّه فرا رسيد ، رسول خدا ( ص ) كشتن عبد الله را حلال نموده و دستور فرمود هركس عبد الله را در هر حال ببيند ، حتى اگر دامن پردهء كعبه را گرفته باشد ، بايد او را بكشد . عبد الله به عثمان كه برادر رضاعى وى بود پناه برد ، عثمان او را در خانهء خود پنهان كرد تا آن گاه كه به نزد رسول خدايش آورد و از براى او امان گرفت . « 3 » يكى ديگر از مرتدين عبد الله بن جحش است كه قبلًا شوهر امّ حبيبه بود كه با همسر خود اسلام آوردند و به حبشه مهاجرت نمودند ، عبد الله در حبشه به اين مسيح در آمد و\r\n\r\n\r\n","description":"","footnote":"\r\n( 1 ) . سورهء مائده ، آيهء 54 .\r\n( 2 ) . سورهء بقره ، آيهء 217 .\r\n( 3 ) . عثمان ، عبدالله را در سال 25 ه - . والى مصر كرد و تا سال 34 ه - . به همين سمت آن جا بود و در سال 34 ه - . به قصد ديدار عثمان ، از مصر حركت كرد ، و سائب بن هشام عامرى را كفيل و جانشين خود ساخت ، و در اين موقع محمّد بن ابى حذيفه عليه او قيام نمود و سائب را خلع كرده خود زمام فرماندهى را به دست گرفت . عبدالله بن سعد كه از سفر بازگشت ، محمّد بن ابى حذيفه او را از ورود به مصر منع كرد . او هم به عسقلان كه از نواحى شام است رفته و همان جا بود تا اين كه در سال 57 يا 59 ه - . وفات نموده است . ( به الاستيعاب ، ج 2 ، ص 367 - 370 به شمارهء 4711 ؛ و اصابه ، ج 2 ، ص 309 - 310 مراجعه شود ) .\r\n","page_name":" 178 ","page_number":178},
  {"content":"\r\n\r\nبه همان دين از دنيا رفت . « 1 »\r\nو ديگرى عبد الله بن خطل بود ، وى در حالى كه پردهء كعبه را به دست گرفته بود كشته شد . « 2 » اين بود معنى ارتداد در زمان پيغمبر ( ص ) ، و اينان بودند كسانى كه از نظر اسلام مرتد شناخته شده بودند ، حال بايد ديد ارتداد در دوران ابا بكر چه معنى داشته است و چه كسانى را مرتد دانسته‌اند .\r\n\r\nارتداد در دوران ابوبكر\r\nخبر جانسوز رحلت رسول خدا ( ص ) به سرعت در تمام جزيرة العرب منتشر گرديد ، در آن روز عرب‌هاى ساكن جزيره بر دو دسته تقسيم مىشدند :\r\n1 . آنان كه اسلام قبول كرده بودند .\r\n2 . آنان كه هنوز در دين قبلى خود باقى بودند .\r\nعدّه‌اى كه هنوز اسلام نياورده بودند ، طبعاً با از دنيا رفتن پيغمبر اسلام قوّت و قدرت بيشترى به دست آوردند و علناً شروع به مبارزه و معارضه نمودند .\r\nو امّا مسلمانان ، همگى در حال انتظار ، چشم‌ها را به سوى مدينه دوخته بودند و از هر ره‌گذرى جوياى خبرهاى تازه‌اى بودند كه خبر رسيد پايتخت اسلامى در اثر فقدان پيغمبر عزيز ، مانند ديگ بر سر آتش در جوش و خروش است . گزارش بيعت ابو بكر مرتّب به آنان مىرسيد و طبعاً حوادث آن روز دامنه‌اش وسيع‌تر از اين بود كه اكنون پس از صدها سال به ما رسيده است .\r\nخبر مىرسيد كه اصحاب رسول خدا ( ص ) برسر بيعت گريبان يكديگر را گرفته و به جان هم افتاده‌اند ؟ و از طرفى مىشنيدند كه بنى هاشم ( خاندان پيغمبر ( ص ) ) به صور دست جمعى از بيعت سر باز زده‌اند ؟ ! و سعد رئيس خزرج نيز از بيعت خوددارى نموده است و . . .\r\n\r\n\r\n","description":"","footnote":"\r\n( 1 ) . الاصابه ، ج 1 ، ص 11 - 12 .\r\n( 2 ) . الاصابه ، ج 1 ، ص 11 - 12 .\r\n","page_name":" 179 ","page_number":179},
  {"content":"\r\n\r\nانتشار اين نوع اخبار گوناگون ، موجب گرديد كه برخى قبايل مسلمان به چنين بيعتى گردن ننهند و طبعاً از پرداخت ماليات اسلامى ( زكات ) به دولت وقت خوددارى نمايند نه از اين جهت كه اصولًا حاضر به پرداخت زكات نباشند ، و با پاره‌اى از مواد قانون اسلامى مانند زكات و نماز مخالفت ورزند - چنانچه به اين نام متّهم‌شان نمودند - بلكه براى اين كه به حكومت وقت اعتماد نداشته و حاضر نبودند سر تسليم به ابو بكر فرود بياورند . البتّه اين مخالفين دولت ، در نظر خليفه و اطرافيان ، موقعيّت و اهميّت مخالفينى را كه در مدينه ساكن بودند نداشتند ، لذا دولت وقت مبارزهء خونينى با ايشان نموده همه را كشت به طورى كه ديگر معارضى براى ابو بكر باقى نماند ، پس از اين سركوبى ، مبارزه با بقيّهء مشركين و آنان كه ادّعاى پيغمبرى مىكردند و از زمان رسول اكرم ( ص ) در نقاط مختلف جزيرة الععرب پراكنده بودند ، شروع و ادامه يافت تا آنان نيز ريشه‌كن شدند . و پس از فراغ از سركوبى مخالفين ، دولت دست به فتوحات زده لشكركشى شروع شد ، مورّخين اسلامى همهء اين جنگ‌ها را كه پس از وفات رسول خدا ( ص ) ميان لشكريان ابو بكر و اعراب جزيره روى داد جنگ « رده » مىنامند چنانچه مخالفين ابو بكر را كه در خارج مدينه بودند « مرتدين » مىخوانند .\r\n\r\nمخالفت با ابو بكر ارتداد نيست\r\nدكتر حسن ابراهيم ، در كتاب خود « تاريخ الاسلام السياسى » همين نظريه را تأييد مىكند و چنين مىنويسد :\r\n« چون رسول خدا ( ص ) به جوار رحمت الهى انتقال يافت و مرگ حضرت‌اش مسلّم شد ، دسته‌اى از مردم نسبت به اساس دينى كه از پيغمبر ( ص ) به جاى مانده بود ، به شك افتادند و دستهء ديگر از اين جهت بيم‌ناك بودند كه قريش يا قبيلهء ديگرى زمام اين كار را به دست گيرد و آن را به صورت يك حكومت ديكتاتورى و قبيله‌اى درآورد . و از اين‌رو ، نسبت به وضع حكومت اسلامى ، انديش‌ناك و از آيندهء خويش نگران بودند ، زيرا مىديدند پيغمبرى كه مقام سفارت كبراى الهى را داشت و اوامر و نواهى حق را به آنان تبليغ مىكرد و در عين حال از موهبت عصمت برخوردار و از خطا و لغزش محفوظ بود ، از\r\n\r\n","description":"","footnote":"","page_name":" 180 ","page_number":180},
  {"content":"\r\n\r\nميان آنان رخت بربسته و ديگر در تمام دنيا ، شخصيّتى كه چنين صفاتى را داشته باشد وجود دارد ، و تنها با كسى كه مىتوانست ضامن اجراى قانون مساوات و برابرى در ميان قبايل ، نسبت به هم باشد و همه را مانند دندانه‌هاى شانه در يك رديف قرار دهد ، بايد كسى باشد كه همان صفات عاليّهء پيغمبر ( ص ) را دارا باشد .\r\nبنابراين ، احتمال مىرفت آن كس كه به جاى اين پيغمبر ( ص ) مىنشيند ، خواسته‌هاى خود و خاندان و عشيرهء خويش را بر ملّت مسلمان و مصالح اجتماع تحميل كند ، چنانچه بعيد به نظر نمىرسيد كه دستگاه خلافت ، پايه و موقعيّت اجتماعى قبيله‌اى را كه خليفهء وقت با آن بستگى داشت ، بالا برده و ديگر قبايل را سركوب نمايد و در نتيجه ، عدالت اجتماعى موازنه و تعادل خود را از دست بدهد .\r\nما اين احتمال را از اين ره‌گذر به خود راه مىدهيم كه ببينيم ، هنگام وفات رسول خدا ( ص ) قبايل و خاندان‌هاى عربى به منظور زمام‌دارى و تسلّط بر اوضاع ، از يكديگر پيشى گرفته هركدام مىخواستند ديگرى را از ميدان مسابقه بيرون نموده و خودبه تنهايى برندهء مسابقه گردند ، اين جا بود كه رازهاى درونى آشكار و خوى عربيّت و طبيعت ديرينه‌شان جلوه‌گر شد .\r\nانصار از قريش و مهاجرين مىترسيدند كه مبادا در اين كار ، پيش‌قدم شوند و نگذارند انصار دخالت كنند . و قريش و مهاجرين نيز در ميان خود وحشت و اضطراب داشتند و هر يك از اوس و خزرج نيز از ديگرى بيم‌ناك « 1 » .\r\nاين بود وضع سياسى مدينه ، و در عين حال اوضاع مكّه كه در آشفتگى سياسى دست كمى از مدينه نداشت ، زيرا همين رقابت در ميان قبايل قريش كه در مكّه بودند وجود داشت ، لذا هنگامى كه كار بيعت به نفع ابو بكر انجام گرفت ، بنى هاشم از ابو بكر سخت رنجيدند و از اين رو براى چند ماه از بيعت با او خوددارى كردند و ابوسفيان بن حرب در تكاپو بود تا مگر احساسات على بن ابىطالب ( ع ) را عليه ابو بكر كه خلافت را از خاندان بنى عبد مناف گرفته بود ، تحريك كند .\r\n\r\n\r\n","description":"","footnote":"\r\n( 1 ) . جريان سقيفه كه قبلًا گفته شد مؤيد اين مطلب است ؛ به آن جا مراجعه شود .\r\n","page_name":" 181 ","page_number":181},
  {"content":"\r\n\r\nمهاجرين و انصار كه چه قرابتى با رسول خدا ( ص ) داشتند و يا در اسلام پيش‌قدم بودند و يا دين خدا را يارى نموده و از حريم آن دفاع كرده بودند با اين فضايل به خود مىباليدند و طمع در خلافت بسته بودند ، ولى قبيله‌هاى ديگر عربى كه نه چنين سابقه‌اى را در اسلام داشتند ، و نه افتخار قرابت رسول خدا ( ص ) را ، گر چه طمع در خلافت نداشتند ولى وقتى مىديدند كه مهاجرين و انصار بر سر اين كار با يكديگر به نزاع برخاسته‌اند ، مهاجرين به انصار مىگويند بايد فرماندهان از ما و هيأت وزيران از شما انتخاب شود ، « 1 » و انصار اين پيشنهاد را رد كرده و مىگويند : نه ، بلكه بايد فرماندهان از ميان ما و شما انتخاب شوند ، « 2 » به كلى مأيوس شده و آرزوهاى خود را برباد رفته مىديدند ولذا پرچم مخالفت برافراشته و بسيارى از آنان در برابر قدرت ابو بكر سرفرود نياوردند و از دادن زكات به او خوددارى كردند . . . « 3 » سيف اين عمل را ، در روايات خود ارتداد و اين گونه مردم را مرتد ناميده ، و چنين وانمود كرده كه بعد از پيامبر اسلام ، اكثر قبايل عرب به ارتداد گراييده‌اند .\r\nبعضى از خاورشناسان « 4 » هم ، به همين استناد كه پاره‌اى از قبايل عرب پس از وفات رسول خدا ( ص ) به اصطلاح ، مرتد شدند و از دين اسلام برگشتند ، معتقد هستند كه « اسلام با قدرت شمشير و زور سرنيزه ، پيش‌رفت كرده است و تنها عاملى كه عرب را به زير بار اين دين واداشته ، ترس شمشير بوده است » .\r\nولى حقيقت اين است كه در دوران خلافت ابو بكر ، ارتدادى در ميان نبوده است ، مردمى كه ابو بكر با آنان به نام مرتدين مىجنگيد ، نه مرتد بودند و نه از اسلام سر باززده بودند ، بلكه گروهى از آنان اصلًا مسلمان نبودند و گروه ديگر هم تنها از دادن زكات‌شان به ابو بكر ، خوددارى مىكردند . هر دو گروه را به غلط و يا اشتباه مرتد ناميده‌اند .\r\n\r\n\r\n","description":"","footnote":"\r\n( 1 ) . مناالامراء و منكم الوزاء .\r\n( 2 ) . بل مناامير و منكم امير .\r\n( 3 ) . تاريخ الاسلام السياسى ، ص 251 به بعد .\r\n( 4 ) . مانند « فون فولتن » خاورشناس معروف آلمانى .\r\n","page_name":" 182 ","page_number":182},
  {"content":"\r\n\r\n\r\nارتداد در روايات سيف\r\nليقاتلنكم حتى تكنوه اباالفحل .\r\nبا شما آنچنان بجنگد كه ابو بكر را پدر شتر بزرگ بناميد\r\nبه پدر شتر كوچك .\r\nقبيلهء طى\r\n\r\nانگيزهء جنگ‌هاى ابو بكر\r\nدر فصل پيش گفتيم كه گروهى از مردم ، با حكومت ابو بكر مخالفت ورزيدند و ابو بكر با آنان جنگيد و اموال آنان را به غنيمت و مردان‌شان را به اسارت برد . و اين عدّه مردم ، در تاريخ اسلام مرتدين و عمل‌شان هم ارتداد ناميده شده است ، ولى تحقيق و تعمّق در تاريخ ، نشان مىدهد كه نه اين مردم مرتد بوده‌اند و نه عمل‌شان ارتداد و نه جنگ ابو بكر با آنان به سبب ارتداد از اسلام بوده است ، زيرا كلمهء مرتد و ارتداد ، معناى ديگرى دارد كه با اين مردم با مخالفتى كه آنان با حكومت وقت داشتند ، اصلًا تطبيق نمىكند .\r\nدكتر حسن ابراهيم ، در تاريخ سياسى خود مىگويد : « كسانى كه ابو بكر با آنان مىجنگد هيچ كدام مرتد نبودند و مخالفت‌شان با اب وبكر ، به عنوان ارتداد از اسلام نبود ، بلكه انگيزهء ديگرى داشت بدين توضيح كه آنان دو گروه بودند :\r\n\r\n","description":"","footnote":"","page_name":" 183 ","page_number":183},
  {"content":"\r\n\r\nاوّل : دسته‌اى كه از دادن زكات خوددارى كردند ، به گمان اين كه زكات مالياتى است كه بايد به شخص رسول خدا ( ص ) پرداخت شود و چون پيغمبر ( ص ) به جوار رحمت الهى رفته است ، از پرداخت آن به خليفهء وقت معاف مىباشند . « 1 » و در بارهء جنگ با همين گروه از مسلمانان بود كه عمر به ابو بكر اعتراض داشت و ابو بكر در جواب او به برخى كلمات رسول خدا استناد كرده و مىگفت : من مأمورم كه با مردم جنگ كنم تا آن گاه كه اقرار به توحيد كنند ، پس هركس كه كلمهء توحيد را بر زبان آورد مال و جان‌اش از ناحيهء من محفوظ است ، مگر اين كه بواسطهء حقّى باشد كه حساب او با خداست امرت ان اقاتل الناس حتى يقولوا لا إله الا الله ، فمن قالها فقد عصم منى ماله و نفسه الا بحقه و حسابه على الله .\r\nدوم : دسته‌اى كه حقيقتاً مسلمان نبودند . . . » .\r\n« امّا كيفرى كه در اسلام « 2 » براى مرتدين قائل شد و آنان را به اعدام محكوم كرد ، حكمى بود سياسى بود كه دولت وقت براى آنان در نظر گرفته بود و علاقه‌اش به اجراى اين سياست ، بيش از علاقهء او به اسلام آوردن آنان بود . در صورتى كه دين اسلام ، مخصوصاً نسبت به مرتدين نهايت احتياط را در نظر گرفته و هرگز به استناد شبهه‌اى آنان را مؤاخذه نكرده است و به مجرد اتّهام ، محكوم به به ارتدادشان نمىكند ، بلكه سه روز به مرتد مهلت مىدهد و در خلال اين سه روز ، دانشمندان و فقهاى اسلامى در اعتراضاتى كه شخص مرتد به دين اسلام دارد ، مناقشه نموده و سعى مىكنند تا شبهه‌اى كه او را نسبت به صحّت دين اسلام به خاطر آمده ، بر طرف سازند ، ليهلك من هلك عن بينة و يحيى من حى عن بيّنة ، اينك براى اطلاع خوانندهء عزيز ، قسمتى از گفتار پيشوايان را در اين‌باره نقل مىكنيم :\r\n\r\n\r\n","description":"","footnote":"\r\n( 1 ) . اين نظريهء دكتر حسن از نظر ما درست و كافى نيست و چنين نبوده است كه مسلمين معنى زكات را نفهميده باشند ، بلكه مطلب همان است كه خود دكتر و ديگران نيز گفته اند كه اينان ابى بكر را به خلافت پيغمبر نمىپذريرفتند تا زكات را به او تسليم نمايند .\r\n( 2 ) . اين نظريّهء دكتر حسن از نظر ما درست و كافى نيست و چنين نبوده است كه مسلمين معنى زكات را نفهميده باشند ، بلكه مطلب همان است كه خود دكتر و ديگران نيز گفته‌اند كه اينان ابى بكر را به خلافت پيغمبر ( ص ) نمىپذيرفتند تا زكات را به او تسليم نمايند .\r\n","page_name":" 184 ","page_number":184},
  {"content":"\r\n\r\nابو حنيفه گويد : چون مرد مسلمانى مرتد شد ، بايد اسلام را به او پيشنهاد كرد و سه روز مهلت‌اش داد ، زيرا ظاهراً چنين است كه شبهه‌اى بر دل او راه يافته و بر ماست كه آن شبهه را زايل كنيم و يا خود او احتياج به تفكّر و انديشه دارد تا حق بر وى آشكار شود . و اين كار بدون مهلت دادن ، انجام‌پذير نيست . پس اگر مرتد مهلت بطلبد ، بر امام لازم است كه او را مهلت دهد و در شرع اسلام مدّتى كه بتوان در آن مدّت نسبت به موضوعى تأمّل و فكر كرد ، سه روز معيّن شده است ، چنانچه در باب معاملات نسبت به اختيار فسخ دربارهء شرط معامله و ديدن كالا ، سه روز مهلت داده شده است . بنا بر اين به مرتد هم بايد سه روز مهلت داد . « 1 » بعضى از فقهاى مالكى چنين مىگويند : مرتد چه بنده باشد و چه آزاد ، و چه زن و چه مرد ، واجب است كه سه روز و سه شب او را از ارتدادش توبه بدهند ، ابتداى اين سه روز از روزى است كه ارتدادش ثابت شده است نه از روزى كه كافر شده ، و البتّه در اين سه روز بايد گرسنه و تشنه نماند ، بلكه از ثروت خودش خوردنى و آشاميدنى جهت او تهيّه و در اختيارش بگذارند بدون اين كه شكنجه و آزارش رسانند هرچند توبه نكند . « 2 » و امام شافعى گويد : مرتد را چه مرد و چه غير مرد ، واجب است كه توبه‌اش دهند ، چه ، او به خاطر اسلام ، محترم بود و شايد شبهه‌اى بر او روى داده باشد كه ممكن است زائل گردد و بعضى گفته‌اند : سه روز مهلت‌اش مىدهند . « 3 » و امام احمد بن حنبل گويد : هركه از اسلام مرتد شود ، از مرد و زن و سنّش به حدّ بلوغ رسيده و ديوانه نباشد ، بايد سه روز او را به اسلام دعوت نمايد . « 4 » گذشته از اين فتاوى ، اصولًا سزاوار نيست مسلمانى را كه در گفتار و يا كردارش احتمال كافر شدن و نشدن هر دو مىرود ، كافر شمرد ، مگر آن كه همان مسلمانان آن\r\n\r\n\r\n","description":"","footnote":"\r\n( 1 ) . در حاشيهء كتاب مبسوط ، تأليف شمس الدين سرخسى طبع قاهره سنه 1324 ه - . سه روز تعيين مىكند ، ج 10 ، ص 98 - 100 .\r\n( 2 ) . باب « رده و احكام آن » از شرح كبير ، تأليف در دير طبف بولاق سنه 1319 ، ج 4 ، ص 270 ؛ حاشيه دسوقى ، ج 4 ، ص 267 .\r\n( 3 ) . از باب « رده » حاشيه بجرمى در شرح نهج ، طبع بولاق سنه ، 1309 ه - . .\r\n( 4 ) . كشف القناع على متن الاقناع طبع قاهره ، سنه 1319 ه - . ، ج 4 ، ص 100 - 105 .\r\n","page_name":" 185 ","page_number":185},
  {"content":"\r\n\r\nگفتار و كردار موجب كافر شدن بدانند و دانشمندان اسلامى تصريح كرده‌اند كه اگر در گفتار مرد مسلمانى 99 % احتمال برود و 1 % احتمال ايمان ، حكم به كفر چنين مسلمانى نتوان نمود . « 1 »\r\n\r\nتاريخ‌نگاران چه مىگويند ؟\r\nاز كتب تاريخ چنين استفاده مىشود كه افرادى كه با ابو بكر جنگيدند اسلام را قبول داشتند و نماز مىخواندند ؛ به توحيد و نبوّت گواهى مىدادند و مخالفت آنان ، تنها در پذيرفتن حكومت ابو بكر و پرداختن زكات‌شان به او بود چنان كه ابن كثير در تاريخ خود چنين گويد :\r\n« به جز « ابن ماجه » همگى اهل حديث ، در كتاب‌هاى خود از ابو هريره روايت كرده‌اند كه عمر بن خطّاب به ابى بكر گفت : براى چه با مردم جنگ مىكنى ؟ در صورتى كه رسول خدا ( ص ) فرمود : من مأمورم كه با مردم جنگ كنم تا آن جا كه شهادت به يگانگى خدا و رسالت من ( محمّد ( ص ) . . . ) بدهند و همين كه شهادتين را گفتند ، جان و مال‌شان را از ناحيهء من حفظ كرده‌اند و ديگر با آنها نخواهم جنگيد مگر آن كه به حق باشد .\r\nابو بكر گفت : به خدا قسم ! اگر زكاتى را كه به رسول خدا ( ص ) مىپرداختند ، به من نپردازند گرچه يك شتر يا پاىبند شتر باشد ، حتماً با آنان خواهم جنگيد ، زيرا كه زكات حقّ مال است ، به خدا قسم به طور حتم با كسى كه بين نماز و زكات فرق بگذارد ، خواهم جنگيد .\r\nعمر گويد : من چون ديدم كه خدا سينهء ابو بكر را براى جنگ آماده نموده ، دانستم كه او بر حقّ است . « 2 »\r\n\r\n\r\n","description":"","footnote":"\r\n( 1 ) . از باب مرتد در حاشيهء رد المختار على الدر المختار ، تأليف ابن عابدين طبع مصر .\r\n( 2 ) . البداية و النهاية ، ج 6 ، ص 311 : « و ان عمر بن الخطّاب قال لابى بكر : لم تقاتل الناس و قد قال رسول الله ( ص ) امرت أن اقاتل الناس حتى يشهدوا ان لا إله الا الله و أن محمّداً رسول الله فاذا قالوها عصموا منى دماءهم و أموالهم ال بحقها .\r\nفقال ابو بكر : والله لو منعونى عناقاً و فى رواية عقالا كانوا يئودونه الى رسول الله ( ص ) لا قاتلنهم على منعها ان الزكاة حق المال والله لا قاتلن من فرق بين الصلاة و الزكاة قال عمر : فما هو الا أن رأيت الله قد شرح صدر الى بكر للقتال فعرفت انه الحق » .\r\n","page_name":" 186 ","page_number":186},
  {"content":"\r\n\r\nو در تاريخ طبرى آمده است :\r\n« گروه‌هايى از عرب كه مرتد شده بودند ، بر ابوب كر وارد شدند . اينان اقرار به نماز داشتند ، ولى از دادن زكات خوددارى مىكردند ، ابو بكر اين كار ار از آنان نپذيرفت و بازشان گردانيد » . « 1 » ابن كثير نيز ، در البداية و النهاية گويد : دسته‌هاى عرب به مدينه مىآمدند در حالى كه به نماز اقرار داشتند و از دادن زكات خوددارى مىكردند و در ميان‌شان اشخاصى بود كه از دادن زكات به شخص ابو بكر خوددارى مىكرد .\r\nيكى از آنان اين شعر را انشاء كرد :\r\n اطعنا رسول الله ما كان بيننا * فوا عجبا ما بال ملك ابى بكر\r\nأيورثنا بكرا اذا مات بعده * و تلك لعمر الله قاصمة الظهر » . « 2 » \r\nترجمه : تا رسول خدا ( ص ) در ميان ما بود ، فرمان‌بردارش بوديم . شگفتا ! ابو بكر را با فرمانروايى چه كار ؟ آيا پس از مرگ‌اش ، فرزندش بكر را جانشين خواهد كرد ؟ به حقيقت حق سوگند كه اين پيش‌آمد كمر شكن است .\r\nو طبرى از سيف و او از ابو مخنف روايت كرده است :\r\n« سواران قبيلهء طى ، با سواران بنى اسد و فزاره ، پيش از آن كه خالد به آنان حمله كند با يكديگر برخورد مىكردند و بدون اين كه جنگ كنند ، به يكديگر دشنام مىدادند ، اسد و فزاره مىگفتند : نه به خدا قسم ما هرگز با ابو الفصيل بيعت نخواهيم كرد ، سواران در جواب آنان مىگفتند : گواهى مىدهيم كه ابو بكر با شما بجنگد كه او را ابا الفحل الاكبر بناميد . » « 3 »\r\n\r\n\r\n","description":"","footnote":"\r\n( 1 ) . تاريخ طبرى ، ج 2 ص 474 و قد جائته و فود العرب مرتدين بالصلاة و يمنعون الذكاة فلم يقبل ذلك منهم و ردهم .\r\n( 2 ) . البداية و النهاية ، ج 6 ، ص 311 .\r\n تا شاهد ما مجلسيان دلبر ما بود * از شوق به خاك قدمش سر بنهاديم\r\nامروز شگفتا كه جهان كام رقيب است * زان عهد ببستيم و به كس « باج » نداديم\r\nاز ميوهء تلخى كه دهد حنظل بو جهل * گر دست فلك چيد ز دستش نستانديم\r\nپشت همه مردان شكند منّت دونان * با ظلم نسازيم كه ما مظهر داديم \r\n( 3 ) . چون يكى از معانى « بكر و بكره » در لغت عرب ، بچّه شتر است و « فصيل » نيزهء بچّه شتر را گويند لذا ابو بكر را ابو الفصيل خوانده‌اند يعنى پدر بچّه شتر ، و اين نام را به عنوان تحقير ابو بكر مىگفتند و در مقابل قبليلهء طى به منظور تجليل و اظهار قدرت ابو بكر ، او را « الا الفحل الاكبر » مىخواندند ، يعنى پدر بچه شتر نر . ( مترجم ) .\r\n","page_name":" 187 ","page_number":187},
  {"content":"\r\n\r\nاز اين مقدّمه كه بيان شد ، بر اهل بحث و تحقيق ، آشكار گرديد كه آن چه را در زمان ابو بكر ارتدادش خوانده‌اند ، ارتداد از اسلام نبوده ، بلكه فقط مخالفت با ابو بكر بوده است . ولى چون مخالفين با بيعت ابو بكر ، از قبايل عرب و صحرا نشين بوده‌اند و در مبارزه شكست خورده نتوانستند قدرتى به دست گيرند ، و از طرفى قدرت و حكومت ، براى سال‌هاى متمادى در دست ابو بكر و عمر ، ياران و خاندان آنها و پيروان‌شان باقى ماند ، و رواياتى كه جريان مبارزات و اوضاع سياسى آنان را تشريح مىكند به وسيلهء همين افراد متنفذ و پيروز به دست ما رسيده است . لذا بر ما لازم و واجب است كه در صحّت مطالبى كه نسبت به جبههء شكست خورده نقل مىكنند ، دقيقاً بررّسى نماييم . اين بود خلاصه‌اى از واقعهء مرتدين در دوران ابو بكر .\r\n\r\nسيف چه مىگويد ؟\r\nطبرى از سيف بن عمر نقل مىكند : هنگامى كه با ابو بكر بيعت شد ، عرب ، عموماً و يا در هر قبيله‌اى دسته‌اى مرتد شدند . « 1 » و نيز در جاى ديگر از قول او نقل مىكند : كفر ، روى زمين را فرا گرفت و از دين روى گردانيده شد و در هر قبيله‌اى يا همگى افراد آن قبيله و يا عدهء مخصوصى از آن مرتد شدند مگر قريش و ثقيف . « 2 » سيف ، در توصيف جنگ‌هايى كه بر سر ارتداد واقع شد ، داستان‌هايى افسانه وار و خيالى ساخته كه به طور پراكنده در تاريخ طبرى به چشم مىخورد . و انصافاً بايد گفت كه سيف ، در افسانه سازى از سازندگان افسانه‌هاى « عنترة بن شداد » و امثال‌اش استادتر و دامنهء خيال بافىاش وسيع‌تر بوده است ، زيرا براى قهرمانان افسانه‌هاى سيف ، از بيابان خشك و كوير چشمهء آب جارى مىشود ، و بر روز آب دريا راه مىروند ، و حيوانات با آنان سخن مىگويند ، و فرشتگان از براىشان خبرگزارى مىكنند ، و از اين قبيل مطالب كه در ديگر\r\n\r\n\r\n","description":"","footnote":"\r\n( 1 ) . تاريخ طبرى ، ج 6 ص 461 ؛ لما بويع ابو بكر ارتدت العرب اما عامة و اما خاصة فى كل قبيله .\r\n( 2 ) . تاريخ طبرى ، ج 6 ص 475 ؛ كفرت الارض و تصرمت و ارتدت من كل قبيلة عمة او خاصة الا قريشاً ثقيفاً .\r\n","page_name":" 188 ","page_number":188},
  {"content":"\r\n\r\nافسانه‌هاى جنگى ديده نمىشود ، و علاوه بر اين ، افسانه سازى سيف ، امتياز ديگرى هم دارد و آن اين كه ، افسانه‌هايش ، به منظور ستايش از متنفذين و زمامداران وقت بوده و بيش از پيش براى دفاع از رفتار و گفتار آنان كه از نظر افكار عمومى مورد انتقاد بوده ، جعل روايت نموده است . براى نمونه كافى است كه ما چند داستان ، از داستان‌هاى سيف را كه دربارهء جنگ‌هاى ابو بكر با مرتدين نگاشته است ، نقل كنيم تا اسلوب و رويهء داستان‌سرايى و افسانه‌سازىاش در كتاب « الفتوح و الردة » كه طبرى در تاريخ كبير خود از همين كتاب بسيار نقل كرده است ، به دست آيد .\r\n\r\n","description":"","footnote":"","page_name":" 189 ","page_number":189},
  {"content":"\r\n\r\n\r\nداستان مالك بن نويره در روايات معتبره\r\nان خالداً قتل رجلا مسلماً و تزوج امرأته فى يومها ! !\r\nخالد يك مرد مسلمان را كشته و زن وى را در همان\r\nروز به همسرى گرفته است ! !\r\nعمر بن خطاب\r\nمالك بن نويره ، از قبيلهء يربوع تميمى ، كنيه‌اش ابو حنظله و لقب‌اش جفول است .\r\nمرزبانى گويد : وى شاعرى عالىمقام بود و در ميان مردان جنگ‌جوى قبيلهء يربوع ، سوارى نام‌دار به شمار مىرفت ، و خود ، يكى از اشراف آن قبيله در عصر جاهليّت بود . پس از آن كه اسلام آورد پيغمبر ( ص ) وى را براى جمع‌آورى ماليات از عشيرهء خود گماشت ، و چون پيغمبر ( ص ) وفات كرد از پرداخت مالياتى كه جمع كرده بود ، به دولت وقت خوددارى كرد ، و آن را به صاحبان‌اش پس داد و در اين‌باره گفت :\r\n فقلت خذوا اموالكم غير خائف * و لا ناظر فيما يجئى من الغد\r\nفان قام بالدين المحوق قائم « 1 » * اطعنا و قلنا الدين دين محمّد ( ص ) \r\n\r\n\r\n","description":"","footnote":"\r\n( 1 ) . در شرح ابن ابى الحديد ، فان قام بالامر المجدد قائم ، است يعنى اگر كسى قيام كرد و مجدداً به كار دين پرداخت . در هفتمين جواب كه سيد مرتضى از قاضى القضاة مىدهد .\r\n","page_name":" 190 ","page_number":190},
  {"content":"\r\n\r\nترجمه : گفتم : بدون ترس و نگرانى از آينده ، اموال خود را بگيريد ، زيرا آن اموال را به خاطر دين داده‌ايد پس اگر كسى دوباره قيام كرد از وى اطاعت نموده و خواهيم گفت دين ، دين محمّد ( ص ) است . « 1 » طبرى به سند خود از عبد الرحمن بن ابو بكر نقل نموده : چون خالد به سرزمين بطاح « 2 » رسيد ، ضرار بن ازور « 3 » را با دسته‌اى از لشكر كه ابو قتاده « 4 » نيز با آنان بود ، فرستاد . اينان بر قبيلهء مالك شبيخون زدند . ابو قتاده بعدها مىگفت كه چون لشكريان ما ، شبانه آنان را\r\n\r\n\r\n","description":"","footnote":"\r\n( 1 ) .\r\n به رندان مىخانه گفتم شب دوش * كه بى روى ساقى نباشد مِيَم نوش\r\nحرام است مستى به باغى كه بينم * عروس چمن را به زاغى هماغوش\r\nصبوحى زند چون نگارم به گلشن * من و لاله‌زار و خم باده بر دوش \r\n( مترجم )\r\n( 2 ) . بطاح آبى است در نواحى قبيلهء اسد بن خزيمه ( معجم البلدان ) .\r\n( 3 ) . ضرار بن ازور بن مرداس بن حبيب بن عمير بن كثير بن شيبان اسدى و گفته شده كه نام ازور ، مالك بوده و او ، فرزندان اوس بن خزيمة بن ربيعة بن مالك بن ثعلبة بن دودان بن اسد است ، كنيه‌اش ابو أزور اسدى است . او از جملهء سواران دلير بود ، و در جنگ اجنادين كشته شده كه در سمامه به قتل رسيد ، و بعضى گفته‌اند در زمان حكومت عمر از دنيا رفت . الاستيعاب ، ج 2 ، ص 203 - 204 .\r\nو در جلد 2 ، الاصابه ، ص 200 - 201 مىنويسد : خالد ، ضرار را با عدّه‌اى به جنگ فرستاد ، مأمورين خالد بر قبيله‌اى از بنى اسد شبيخون زدند و زن زيبارويى را دست‌گير نمودند ، ضرار از لشكريان خود خواهش كرد كه زى را به او واگذار كنند ، آنان نيز پذيرفتند و تسليم‌اش نمودند ، ضرار با وى هم‌بستر شد و پس از عمل پشيمان گرديد ، جريان را به خالد گزارش داد ، خالد گفت : اشكالى ندارد من آن را بر تو حلال نمودم . ضرار قبول نكرد و گفت ، بايد جريان را به خالد گزارش داد ، خالد گفت : اشكالى ندارد من آن را بر تو حلال نمودم . ضرار قبول نكرد و گفت ، بايد جريان را به اطّلاع عمر برسانى ، خالد شرحى نوشت ، عمر پاسخ داد ، سنگ‌سارش كن ، وقتى نام ، عمر رسيد كه ضرار از دنيا رفته بود ، خالد كه از قضيّه مستحضر شد گفت ، خدا نخواست كه ضرار ، خوار و سرافكنده شود . و گويند ، ضرار از افرادى است كه با ابو جندب شراب نوشيد ، ابو عبيده به عمر گزارش داد ، عمر در جواب نوشت : بازجويى كن اگر گفتند كه خمر حلال است ، آنان را بكش و گرنه ، حد بر آنان جارى كن ، اينان در بازجويى اعتراف كردند كه خمر حرام است .\r\n( 4 ) . الو قتاده از قبيلهء بنى سلمه و نام‌اش بنا بر مشهور حارث است و گفته شده نامش نعمان و يا عمرو است . فرزند ربعى بن بلدهة بن خنّاس بن عبيد بن غنم بن سلمه انصارى خزرجى سلمى است ، مادرش كبشه دختر مطهّر بن حرام بن سواد بن غنم مىباشد . در جنگ اخد و غزوات بعدى حضور داشت ، ولى حضورش در جنگ بدر ، مورد اختلاف است . او را « افسر سوار رسول خدا » مىگفتند . در دوران خلافت على ، همه‌جا با على ( ع ) بود و هم در زمان خلافت آن حضرت به سال 38 يا 40 به سنّ 70 سالگى در كوفه از دنيا رفت ، على ( ع ) در نمازى كه به جنازهء او خواند ، شش تكبير گفت و گفته شده است كه وى در مدينه به سال 54 به سنّ 72 سالگى وفات نمود و 70 سال نيز گفته شده است . الاصابه ، ج 4 ، ص 157 - 158 ؛ و الاستيعاب ، ج 4 ، ص 191 - 192 .\r\n","page_name":" 191 ","page_number":191},
  {"content":"\r\n\r\nاحاطه كردند ، قبيلهء مالك را به ترس و وحشت انداخته و سلاح جنگ بر تن آراستند و به حال آماده باش در آمدند .\r\nابو قتاده گويد : ما گفتيم : ما مسلمانيم .\r\nآنان گفتند : ما نيز مسلمانيم .\r\nفرماندهء لشكر گفت : پس چرا اسلحهء جنگ با خود داريد ؟\r\nگفتند : شما چرا اسلحه به همراه داريد ؟\r\nما گفتيم : اگر چنانچه راست مىگوييد شما مسلمانيد ، سلاح را بر زمين گذاريد .\r\nابو قتاده گويد : آنان سلاح بگذاشتند ، سپس ما نماز خوانديم آنان نيز نماز خواندند .\r\nابن ابى الحديد در شرح خود پس از اين ، مىگويد : همين كه اسلحه را فرو گذاشتند همه را به حالت اسيرى به ريسمان بسته نزد خالد آوردند « 1 » و در كنز العمال « 2 » و تاريخ يعقوبى « 3 » اين داستان را چنين نقل كرده‌اند :\r\nمالك بن نويره ، براى گفتگو نزد خالد آمد . همسرش نيز به دنبال‌اش آمد ، چون چشم خالد بر آن زن افتاد دل‌باختهء او شد و خطاب به مالك گفت : به خدا قسم ديگر به قبيلهء خود بازنگردى ، من تو را خواهم كشت .\r\nمالك بن نويره ، براى گفتگو نزد خالد آمد . همسرش نيز به دنبال‌اش آمد ، چون چشم خالد بر آن زن افتاد دل‌باختهء او شد و خطاب به مالك گفت : به خدا قسم ديگر به قبيلهء خود بازنگردى ، من تو را خواهم كشت .\r\nو باز در كنز العمال آمده است : خالد بن وليد مدّعى شد كه مالك بن نويره ، مرتد شده است و استنادش در اين دعا ، به حرفى بود كه اظهار مىكرد از مالك به گوشش رسيده است ، مالك اين خبر را تكذيب نمود و گفت : من همچنان مسلمانم و تغيير و تبديلى در دين خود نداده‌ام ، و ابو قتاده و عبد الله بن عمر نيز را راستى گفتارش گواهى دادند ، در اين هنگام خالد ، مالك را به پيش كشيده و به ضرار بن ازور دستور داد كه گردن مالك را بزند . سپس خالد همسر مالك را كه امّ تميم نام داشت ، تصّرف نموده با وى هم‌بستر شد . « 4 »\r\n\r\n\r\n","description":"","footnote":"\r\n( 1 ) . فلما وضعوا لسلاح ربطوا اسارى فاتوا بهم خالداً .\r\n( 2 ) . كنز العمال ، ج 3 ، ص 132 .\r\n( 3 ) . تاريخ يعقوبى ، ج 2 ، ص 110 .\r\n( 4 ) . كنز العمال ، ج 3 ، ص 132 .\r\n","page_name":" 192 ","page_number":192},
  {"content":"\r\n\r\nو در تاريخ ابى الفداء ، « 1 » و وفيات الاعيان آمده : عبد الله بن عمر و ابو قتادهء انصارى ، هر دو در آن مجلس حاضر بودند و دربارهء مالك با خالد سخن گفتند ، ولى سخن اينان مورد قبول خالد واقع نشد ، مالك گفت : خالد ! تو ما را نزد ابو بكر بفرست تا او خود دربارهء ما قضاوت كند ، خالد در جواب گفت : خدا از من نگذرد اگر من از تو بگذرم و رو به ضرار بن أزور نمود ، گفت : گردن مالك را بزن .\r\nمالك نگاه پر حسرتى به همسر خويش نموده روى به خالد كرد و گفت : اين زن مرا به كشتن داد ، و آن زن در نهايت زيبايى بود .\r\nخالد گفت : بلكه خدا تو را كشت ، چون از اسلام بازگشتى !\r\nمالك گفت : من مسلمانم و پاىبند به اسلام .\r\nخالد گفت : ضرار ! گردن‌اش را بزن ! او نيز گردن مالك را زد . « 2 » و ابن حجر در الاصابه از ثابت بن قاسم نقل مىكند كه او در كتاب خود به نام الدلائل گفته است : خالد كه چشم‌اش به زن مالك افتاد - و او در زيبايى سرآمد زنان عصر بود - مالك به همسر خود گفت : مرا كشتى « 3 » . غرض‌اش اين بود كه من به خاطر تو به همين زودى كشته خواهم شد . « 4 » و نيز در اصابه ، از زبير بن به كار ، و او از شهاب نقل مىكند كه : مالك بن نويره ، زلف‌هاى انبوهى بر سرش بود چون كشته شد « 5 » خالد دستور داد تا سر مالك را پايهء ديگ كنند و چنين كردند و پيش از آن كه آتش از مو بگذرد و به پوست برسد غذاى ديگ پخته شد « 6 » . « 7 »\r\n\r\n\r\n","description":"","footnote":"\r\n( 1 ) . تاريخ ابو الفداء ، ص 158 .\r\n( 2 ) . ابن شحن در تاريخ خود ، ص 166 از حاشيهء كامل ، ج 7 ، چنين نقل كرده است .\r\n( 3 ) . الاصابه ، ج 3 ، ص 337 .\r\n( 4 ) . ان خالد رجمال فقال مالك : بعد ذلك : لامرأته قتلتينى ، يعنى ساقتل من اجلك .\r\n( 5 ) . انمالك بن نويره كان كثير شعر الرأس فلما قتل أمر خالد برأسه فنصب اثفية لقدر فنضج ما فيها قبل ان يخلص النار الى شئون رأسه .\r\n( 6 ) . طبرى در ج 2 ، ص 503 ؛ و الاصابة ، ج 3 ، ص 337 ؛ و ابن اثيير در جنگ بطاح و ابن كثير ، ج 6 ، ص 321 ؛ و ابى الفداء ، ص 158 ؛ و ابن ابى الحديد ، ج 17 .\r\n( 7 ) . يعقوبى ، ج 2 ، ص 110 .\r\n","page_name":" 193 ","page_number":193},
  {"content":"\r\n\r\nخالد با زن مالك ، امّ تميم ، دختر منهال در همان شب هم‌بستر شد .\r\nابو نمير سعدى در اين‌باره گويد :\r\n الا قل لحى أوطأوا بالسنابك * تطاول هذا الليل من بعد مالك\r\nقضى خالد بغياً عليه بعرسه * و كان له فيها هوى قبل ذلك\r\nفامضى هواه خالد غير عاطف * الى غير أهل هاكاً فى الهوالك « 1 » \r\nترجمه : هان ، بگو به گروهى كه اسب تاختند ، پس از مالك شب سياه ما پايان ندارد ، خالد كه پيش از اين دل‌باختهء همسر مالك بود ، ناجوان مردانه به خاطر آن زن ، مالك را كشت و خواستهء دل خود عملى ساخت و نتوانست لجام نفس سركش را از اين اقدام باز كشد و در دست گيرد . صبحى كه مالك از همسر خود جدا گشته ره‌سپار ديار عدم گرديد ، خالد همسر او را تصاحب كرده بود . « 2 » ابن حجر در الاصابه صاحب اصابة گويد : پس از آن كه خالد ، مالك را كشت ، منهال را بر جسد بىسر او گذار افتاد از انبان‌اش پيراهنى درآورد و مالك را در آن كفن كرد . « 3 » اين چنين بود پايان كار مالك . حال بايد ديد حكومت وقت با سركردهء خود خالد به پاداش اين عمل چه كرد ؟ ! !\r\nدر تاريخ يعقوبى است : ابو قتاده خود را به ابو بكر رسانده و جريان را گزارش داد ، و گفت : به خدا قسم ديگر زير پرچم خالد و به فرماندهى او به جايى نخواهم رفت ، زيرا او مالك را با آن كه مسلمان بود كشت .\r\n\r\n\r\n","description":"","footnote":"\r\n( 1 ) . ابو الفداء ، 158 ؛ و تاريخ ابن شحنه حاشيهء كامل ، ج 7 ، ص 167 .\r\n( 2 ) .\r\n باغ‌بان ! دامن گل را ز گلستان برچين * كه پس از بلبل شوريده نه گل باد و نه خار\r\nچه توانم به رقيبى كه علىرغم حبيب * امشب از جور كند دست در آغوش نگار\r\nنه هواى دل او راه دگر گيرد پيش * نه مرا هست بر اين منظر غم صبر و قرار\r\nتا فلك بيخت زدورش به سرم خاك قلاك * عيش و عشرت به جهان كرد به كام اغيار \r\n( مترجم )\r\n( 3 ) . اصابه ، ج 3 ، ص 487 .\r\n","page_name":" 194 ","page_number":194},
  {"content":"\r\n\r\nو در طبرى از ابن ابى بكر نقل مىكند : از جمله كسانى كه به مسلمانى مالك گواهى دادند ابو قتاده بود و با خداى خود عهد كرد كه به سركردگى خالد در جبههء جنگى حاضر نشود . « 1 » و در تاريخ يعقوبى است كه عمر بن خطّاب به ابو بكر گفت : اى جانشين رسول خدا ! به راستى كه خالد مرد مسلمانى را كشته و در همان روز با همسر او هم‌بستر شده است ؟ ابو بكر به خالد نامه‌اى نوشت و خالد را به نزد خود طلبيد . خالد گفت : اى جانشين رسول خدا ( ص ) ! من در كشتن مالك به نظر خود تأويلى نمودم و در آن به صواب رفته و خطا نيز كرده‌ام .\r\nو نيز يعقوبى گويد : متمّم بن نويره « 2 » كه از شعراء آن عصر بود ، در عزاى برادرش شعرهاى بسيارى سرود و نوحه‌سرايىها كرد و در مدينه به نزد ابو بكر رفته در آمد و نماز صبح را پشت سر وى به جاى آورد ، چون ابو بكر از نماز فارغ شد متمّم از جا برخاسته ، به كمان خود تكيه داد و اين اشعار را سرود :\r\n نعم القتيل اذا الرياح تناوحت * خلف البيوت قتلت يابن الازور\r\nأدعوته بالله ثم غدرته * لو هو دعاك بذمة لم يغدر \r\nترجمه : اى فرزند ازور ! هنگامى كه نسيم‌ها بر ديوار خانه‌ها مىورزيد ، چه نيكو مردى را كشتى ، به نام خدا او را خواندى و امان‌اش دادى ، سپس خائنانه او را كشتى . در صورتى كه اگر مالك به تو عهدى مىسپرد ، به عهد خود وفادار بود و مكر و حيله به كار نمىبرد » . « 3 »\r\n\r\n\r\n","description":"","footnote":"\r\n( 1 ) . فلحق ابو قتادة بابى بك فاخبره الخبر و حلف انلا يسير تحت لواء خالد لانه قتل مالكاً مسلّماً .\r\n( 2 ) . كنيه‌اش ابو ادهم يا ابو نهيك يا ابو ابراهيم فرزند نويره است نسب‌اش را در شرح حال برادرش گفتيم ، او خود و برادرش اسلام آوردند و در مرثيهء برادرش مالك اشعار زيبايى سروده است . الاصابه ، ج 2 ، ص 340 ؛ و الاستيعاب ، ج 2 ، ص 488 .\r\n( 3 ) .\r\n شبان‌گه بوسه‌هاى عاشقانه * نسيم بر در و ديوار مىزد\r\nصبا زلف عروسان چمن را * زشبنم مشكى از تاتار مىزد\r\nبه بزم عضق‌بازى عارض گل * زشادى طعبه بر گلنار مىزد\r\nغزال خوش‌نگه شير زيان را * به تير غمزه در پيكار مىزد\r\nبه پاى گلبنى ، افسرده مرغى * نشسته ناله‌هاى زار مىزد\r\nفلك با گل‌عذار من چه كردى ؟ * وفا بر عهد خود آخر نكردى\r\nتو عهد خود شكستى اى جفاكار * گل من بود با خارش وفادار \r\n( مترجم )\r\n","page_name":" 195 ","page_number":195},
  {"content":"\r\n\r\nو در تاريخ ابو الفداء است كه چون اين خبر به ابو بكر و عمر رسيد ، عمر به ابو بكر گفت :\r\nبه طور مسلّم خالد زنا كرده ، بايد سنگ‌سارش كنى ، ابى بكر گفت : من او را سنگ‌سار نخواهم كرد ، چه ، او وظيفه‌اى براى خود تشخيص داده ، گو اين كه در تشخيص وظيفه به خطا رفته است ! ! ؟\r\nعمر گفت : او قاتل است و يك نفر مسلمان را كشته ، بايد او را قصاص كنى .\r\nابو بكر گفت : من هرگز او را نخواهم كشت ، زيرا به طورى كه گفتم در وظيفه‌اى كه تشخيص داده ، به خطا رفته است !\r\nابو بكر گفت : من هرگز شمشيرى را كه او براى خدا از نيام كشيده ، در نيام نخواهم كرد .\r\nو در طبرى از ابن ابى بكر چنين نقل مىكند : اعتذار خالد در كشتن مالك اين بود كه مالك چون نزد من آمد ، در صحبت‌اش چنين گفت : من گمان نمىكنم پيغمبر شما جز چنين و چنان گفته باشد . « 1 » خالد گفت : مگر تو او را پيغمبر خويش نمىدانى كه مىگويى پيغمبر شما ، پس مالك را جلو كشيد و گردن‌اش را زد و سر ياران‌اش را هم از تن جدا كرد ، چون خبر كشته شدن مالك و ياران‌اش به عمر رسيد ، با ابو بكر در اين باره بسيار مذاكره نمود و گفت :\r\nاين دشمن خدا دست تعدّى بر مرد مسلمانى دراز كرده و او را كشته و بىدرنگ همچون حيوان ، به همسرش تجاوز نموده است . « 2 »\r\n\r\n\r\n","description":"","footnote":"\r\n( 1 ) . ما اخال صاحبكم الا و قد كان يقول كذا و كذا .\r\n( 2 ) . عدوالله ، عدا على امرء مسلم فقتله ، ثم زنا على امرأته .\r\n","page_name":" 196 ","page_number":196},
  {"content":"\r\n\r\nخالد از سفر باز آمد و به مسجد رفت ، جبّه‌اى بر تن داشت كه زنگار آهن گرفته بود و عمامه‌اى بر سر پيچيده و چند چوبهء تير به علامت سربازان اسلامى ، بر آن فرو نشانده بود .\r\nچون به مسجد وارد شد عمر - از فرط خشم - از جا برجست و چوب‌هاى تير را از عمامهء وى بيرون كشيد و درهم شكست ، پس از آن به خالد عتاب كرده و گفت :\r\nاز راه ريا و سالوس مرد مسلمانى را كشتى و به اين اكتفا نكرده همچون حيوانى بر زن‌اش جهيدى ، به خدا قسم كه سنگ‌سارت خواهم كرد كه سزايت جز اين نيست !\r\nخالد همچنان ساكت بود و چون گمان داشت كه ابو بكر همچون عمر او را مجرم مىشناسد ، جوابى به عمر نداد چون به نزد ابو بكر رسيد و گزارش خود را داده از كرده‌اش عذر خواست ، بر خلاف انتظار ، ابو بكر عذرش را پذيرفت و از اين گناه‌اش درگذشت .\r\nراوى گويد : همين كه خالد رضايت ابو بكر را جلب كرد ، از نزد وى خارج شد و به طرف مسجد رفت ، عمر هنوز در مسجد نشسته بود پس بر او بانگ بر عمر زد و گفت : هان اى پسر امّ شمله ! اكنون اگر حرفى با من دارى پيش آى و بگو ، عمر به فراست دريافت كه ابو بكر از خالد راضى شده است ؛ اين بود كه با خالد سخنى نگفت و راه خانهء خويش گرفت !\r\nاين بود خلاصهء داستان خالد و مالك بن نويره در روايات صحيحهء معتبره كه عموم تاريخ‌نگاران ، چنين نقل كرده‌اند و امّا اين داستان در روايات سيف به صورت ديگر نقل گرديده است كه در فضل آينده خواهيد خواند .\r\n\r\n","description":"","footnote":"","page_name":" 197 ","page_number":197},
  {"content":"\r\n\r\n\r\nارتداد مالك بن نويره به روايت سيف\r\nفان اقّروا بالزكاة فاقبلوا منهم و ان ابوافلاشىء إلاالغاره . . .\r\nاگر زكات‌شان را پرداختند از سر تقصيرشان درگذر و اگر\r\nخوددارى كردند جزاى ايشان غارت است و بس . . .\r\nفرمان ابو بكر - روايت سيف\r\n\r\nروايات سيف\r\nروايات تاريخ‌نگاران را دربارهء داستان مالك بن نويره در فصل پيش خوانديد . اينك در اين فصل روايات سيف را مىآوريم تا در فصل آينده ، اين دو وسته روايات را با هم تطبيق و مقايسه كنيم .\r\nسيف سرگذشت مالك بن نويره را در طى هفت روايت شرح مىدهد و او را مرتد معرّفى مىنمايد ، اينك روايت‌هاى هفت‌گانهء سيف در بارهء داستان مالك بن نويره و ارتداد وى :\r\n1 . طبرى آن جا كه خبر بنى تميم و سجاح را نقل مىكند « 1 » مىگويد : عمال و مأمورين پيامبر خدا در ميان قبيلهء بنى تميم مشغول جمع‌آورى زكات بودند ، پيامبر خدا از اين\r\n\r\n\r\n","description":"","footnote":"\r\n( 1 ) . تاريخ طبرى ، ج 2 ، ص 495 .\r\n","page_name":" 198 ","page_number":198},
  {"content":"\r\n\r\nجهان چشم فرو بست ، در ميان مأمورين وصول زكات ، اختلاف و دودستگى شديدى به وجود آمد . عدّه‌اى از آنان ، وصولىهاىشان را به ابو بكر تحويل دادند و گروه ديگر ، در تحويل دادن آن مردّد بودند و از پرداختن آن خوددارى مىكردند تا تكليف‌شان روشن گردد ، مالك بن نويره هم از كسانى بود كه در پرداختن زكات به ابو بكر ترديد داشت ، اين بود كه از پرداختن آن به وى خوددارى مىكرد تا ببيند كار به كجا مىانجامد ، در همين هنگام كه چنين دو دستگى در سرزمين بنى تميم افتاده و اهالى آن سرگرم اين اختلاف‌ها بودند ناگهان سجّاح كه پس از رسول خدا ( ص ) ادّعاى پيغمبرى مىكرد ، سر برآورد ، تا بر ابو بكر تاخته و با او بجنگد .\r\nسجّاح نامه‌اى به مالك بن نويره نوشت ، مالك نيز پيشنهاد او را پذيرفت و با وكيع و سجّاح يك انجمن سه نفرى تشكيل دادند و در آن انجمن ، پيمان عدم تعرّض بر يكديگر و هم‌دستى در جنگ با ديگران بسته شد .\r\n2 . و در بيان داستان ارتداد اهل بحرين و فرستادن علاء حضرمى به سوى آنان ، از زبان راوى گويد : مالك و ياران‌اش در بطاح بودند ، او با ما برابرى و ستيز مىكرد و ما با او . « 1 » 3 . و نيز در اين داستان گويد : چون سجّاح به جزيره بازگشت ، مالك بن نويره از زشتى كار خود آگاه شد و پشيمان گشته ، در كار خويش حيران و سرگردان ماند ، ولى وكيع و سماعه كه آنها از پرداخت زكات خوددارى كرده بودند ، به زشتى كردار خود پى بردند و با كمال صميميّت ، از تصميم خود منصرف گرديده بدهى زكات خود را برداشته و به استقبال خالد شتافتند و به وى پرداخت نمودند . ديگر در سرزمين‌هاى بنى حنظله ، چيزى كه ناخوش آيد نماند جز كار مالك بن نويره و آنان كه در بطاح اطراف‌اش را گرفته بودند كه وى همچنان سرگردان بود ، گاهى نيك رفتار بود و گاهى بدكردار .\r\n4 . و پس از اين ، چنين روايت مىكند : خالد پس از آن كه ناحيّهء قبيلهء اسد و غطفان را از مرتدين پاك كرد به سوى بطاح روانه شد كه مالك بن نويره آن جا بود و در كار خود مردّد\r\n\r\n\r\n","description":"","footnote":"\r\n( 1 ) . و كان مالك فى البطاح و معه جنوده يساجلنا و نساجله .\r\n","page_name":" 199 ","page_number":199},
  {"content":"\r\n\r\nگشته بود ، انصار در كار خالد و حركت‌اش به سوى بطاح ترديد داشتند ، لذا از همراهى با وى سر باز زدند و گفتند خليفه به ما دستور داده است كه اگر ما را از جنگ بزاخه فراغتى حاصل آمد ، همان جا تا نامهء خليفه به ما رسد . خالد گفت : فرمانده ، منم و دستورات به من مىرسد ، اينك مالك بن نويره در مقابل ماست ، من قصد حركت به سوى او را دارم و هيچ يك از شما را ، به همراهى خود مجبور نخواهم كرد ، اين را بگفت و حركت كرد . پس از حركت خالد ، انصار پشيمان شدند و به دنبال‌اش حركت كردند تا به او رسيدند ، پس خالد همچنان مىرفت تا به بطاح رسيد و كسى را آن جا نيافت .\r\n5 . طبرى در روايت ديگرى از سيف چنين گويد : خالد بن وليد كه به بطاح رسيد كسى را آن جا نيافت و ديد كه مالك به خاطر تردّدى كه در كارش براى وى حاصل شده ، به قبيلهء خود دستور داده است كه پراكنده شوند و اجتماعات را به كلّى ممنوع نموده و به آنان چنين گفته است : افراد قبيلهء بنى يربوع ! شما مىدانيد موقعى كه بزرگان و فرماندهان ما را به دين دعوت مىكردند ، ما علاوه بر اين كه خود سر از فرمان‌شان پيچيديم عليه آنان نيز تبليغات كرده نگذاشتيم تا ديگران هرچه زودتر تحت تأثير آنان قرار گيرند ، ولى در اين مبارزه شكست خورد ، ه پيروز نشديم ، نتيجهء مطالعات من دربارهء خلافت آن است كه به شما بگويم كار خلافت بدون تدبير مردم پيش مىرود ، بنابراين مبادا با مردمى كه روزگان اين چنين بر مرادشان مىگردد ، دشمنى كنيد ، به زمين‌هاى خود بازگرديد و بى چون و چرا در اين كار داخل نشويد ، پس از اين خطابه ، مردم متفرّق شدند و خود مالك نيز به خانه‌اش بازگشت .\r\nچون خالد به بطاح رسيد ، افراد خود را به منظور تبليغات اسلامى به اطراف فرستاد و دستور داد كه هركس دعوت آنان را نپذيرفت ، دست‌گير نموده به حضورش بياورند و چنانچه از آمدن خوددارى كرد ، اعدام‌اش نمايند و اين از جمله دستوراتى بود كه ابو بكر و خالد داده بود كه : در هر منزلى كه بار افكنديد اذان و اقامه بگوييد ، اگر مردم آن محلّ نيز اذان و اقامه گفتند ، متعرّض‌شان نشويد و اگر چنين نكردند وظيفه‌اى جز اين نداريد كه حملهء ناگهانى بر آنان نموده و مجازيد به هر نحو كه پيش آيد ، آنان را بكشيد ، حتّى سوزاندن به آتش و هر وسيلهء ديگر ، و اگر دعوت شما را به اسلام پذيرفتند از آنان\r\n\r\n","description":"","footnote":"","page_name":" 200 ","page_number":200},
  {"content":"\r\n\r\nبازجويى كنيد ، چنانچه ضمن بازجويى به پرداخت زكات اعتراف كردند ، اسلام‌شان را بپذيريد و اگر نپذيرفتند هيچ كيفرى ندارند مگر تاخت و تاز بر آنان .\r\nافراد نظامى خالد كه به مأموريّت رفته بودند ، بازگشتند و مالك بن نويره را با گروهى از افراد قبيله و عموزادگان‌اش به نزد خالد آوردند ، در ميان نظاميان اختلاف افتاد بعضىها كه از جمله ابو قتاده بود گواهى دادند كه مالك و همراهان‌اش اذان و اقامه گفته ، نماز خواندند . چون اين اختلاف روى داد خالد دستور داد كه مالك و همراهان‌اش را زندانى كنند و تصادفاً شب بسيار سردى بود كه هيچ‌كس را طاقت تحمّل آن سرما نبود و هرچه بيشتر از شب مىگذشت ، سرما شديدتر مىشد . خالد دستور داد كه اسيران خود را گرم نگاه داريد و اين دستور به جملهء ادفئوا اسراكم ابلاغ گرديد كه در لغت كنايه به معناى گرم كردن و نيز كنايه از كشتن بود ، و در لغت ديگران ادفه كه شباهت به لغت ادفئه دارد ، به معناى كشتن بود . مردم كه اين جمله را شنيدند چنين گمان كردند كه خالد دستور كشتن آنان را صادر نموده است ، لذا اسرا را كشتند و قاتل مالك ، ضرار بن ازور بود ، چون ناله و فرياد به گوش خالد رسيد از منزل خود بيرون شد و ديد كه كار از كار گذشته است ، گفت : وقتى خدا ارادهء كارى فرمايد انجام مىدهد . « 1 » پس از پايان كار ، اطرافيان خالد دربارهء مقتولين به گفتگو و اختلاف پرداختند ، ابو قتاده رو به خالد كرده ، گفت : اين كار تو بود ، خالد نهيبى بر وى زد ، ابو قتاده با خشم و غضب به راه افتاد تا به نزد ابو بكر آمد ، ولى ابو بكر بر ابو قتاده خشم گرفت تا آن كه عمر وساطت كرد ، امّا ابو بكر از او راضى نشد مگر به اين كه به نزد خالد بازگردد ، او نيز بازگشته ، با خالد به مدينه آمد و خالد ، امّ تميم دختر منهال ( همسر مالك ) را به ازدواج خود درآورد و با او هم‌بستر نشد تا عدّه‌اش سر آمد . « 2 » عمر به ابو بكر گفت كه در شمشير خالد ، سركشى و طغيانى است و به فرض كه همه جا چنين نباشد ، دربارهء مالك چنين است ، بايد او را به قصاص مالك بگيرى و در اين باره اصرار زيادى نمود . ولى ابو بكر ، هيچ يك از كارمندان و مأمورين خود را به قصاص\r\n\r\n\r\n","description":"","footnote":"\r\n( 1 ) . اذا اراد الله امراً اصابه .\r\n( 2 ) . ازدواج در جنگ ، براى عرب خوشايند نبود و مورد سرزنش بود .\r\n","page_name":" 201 ","page_number":201},
  {"content":"\r\n\r\nنمىگرفت ، لذا گفت : بس كن عمر ! خالد به نظر خود تأويلى كرده و به خطا رفته است ، زبانت را از او كوتاه كن و ديگر در اين باره سخن مگوى . ابو بكر خون‌بهاى مالك را پرداخت و نامه‌اى به خالد نوشته ، احضارش نمود و او پس از حضور ، جريان را به ابو بكر توضيح داد و ابو بكر عذر خالد را پذيرفت و در ازدواجى كه از نظر عرب عيب بود ، سرزنش‌اش نمود !\r\n6 . سيف در حديث ديگر مىگويد : جمعى از نظاميان خالد ، گواهى دادند كه ما اذان و اقامه گفته ، نماز خوانديم . مالك نيز چنين كرد ، ولى جمعى ديگر گواهى دادند كه هيچ يك از اين كارها نبوده است و به همين جهت او را كشتند .\r\nبرادر مالك ، متمّم بن نويره آمده و ضمن اشعارى ادّعاى خون مالك را نمود و مطالبهء اسيران را مىكرد ، ابو بكر نوشت تا اسيران را به وى بازگردانند ، عمر دربارهء خالد اصرارى داشت كه ابو بكر او را معزول نمايد و گفت كه در شمشيرش طغيانى است ( اختيار شمشير خود را ندارد و نبايد قدرت را در اختيار چنين كسى گذاشت ) ابو بكر در پاسخ گفت : نه اى عمر ! من هرگز شمشيرى را كه خدا آن را براى جان كفّار كشيده است ، در نيام نكنم .\r\n7 . سيف در آخرين روايت خود چنين گفته است : مالك از مردان پرمو بود و چون نظاميان سرهاى مقتولين را پايهء ديگ نمودند ، سرى نماند كه آتش به پوست آن سر نرسيده باشد به جز سر مالك كه طعام ديگ پخته شد و آمادهء استفاده گرديد ولى هنوز سر مالك به واسطهء موهاى انبوهى كه داشت نسوخته بود .\r\nمتمّم ، شعرى دربارهء وى سرود و خشكيدگى شكم مالك را - كه جزء افتخارات قهرمانان جنگ بود - ستود . عمر ، پيش از اين ديده بود كه مالك چگونه به محضر پيامبر ( ص ) وارد شده بود ، لذا گفت : مگر چنين بود اى متمّم ؟ ! گفت : از نظر من آرى .\r\nاين بود خلاصهء آن چه كه در روايات سيف يافتيم .\r\n\r\n","description":"","footnote":"","page_name":" 202 ","page_number":202},
  {"content":"\r\n\r\n\r\nارزيابى روايات سيف در داستان مالك\r\nوبكل ذلك اثبت ارتداد مالك بن نويره . . .\r\nسيف مىكوشد با نقل اين همه روايات ساختهء خود ،\r\nارتداد مالك را ثابت كند . . .\r\nمؤلّف\r\nانا على الاسلام لا غيرت و لابدلت .\r\nمن در اسلام خود ثابت و پايدارم ، نه تغييرى در دين\r\nدادم ، و نه تبديلى .\r\nمالك بن نويره\r\n\r\nارتباط فصول\r\nدر دو فصل پيش ، روايات سيف و روايات تاريخ‌نگاران ديگر را دربارهء داستان مالك بن نويره آورديم . اينك در اين فصل روايات سيف را در اين مورد با روايات تاريخ‌نگاران ديگر تطبيق و ارزيابى نموده ارزش آنها را از نظر متن و سند بررّسى مىكنيم .\r\nوقتى اسناد روايات سيف را مورد بررّسى قرار مىدهيم و متن آنها را با روايات\r\n\r\n","description":"","footnote":"","page_name":" 203 ","page_number":203},
  {"content":"\r\n\r\nديگران تطبيق و مقايسه مىكنيم ، به اين نتيجه مىرسيم كه روايات سيف هم از نظر متن و هم از نظر سند بىاساس و غير قابل اعتماد مىباشد . اينك نخست ، سند روايات سيف را ارزيابى مىكنيم ، سپس به متن آن مىپردازيم .\r\n\r\nارزيابى سند روايات سيف\r\nسيف روايات شمارهء يك ، دو و سه را از صعب فرزند عطيّه نقل نموده است و مىگويد : صعب نيز از پدر خود عطيّة بن بلال روايت نموده و روايت پنجم و هفتم را از عثمان بن سويد بن مثعبه .\r\nبراى آشنايى با عطيّه و صعب - پدر و پسر - و عثمان بن سويد ، به كتاب‌هاى حديث و رجال مراجعه نموديم و از عطيّه و صعب ، در هيچ يك از آنها اثرى نيافتيم ، امّا عثمان بن سويد ، گرچه در تاريخ نام سويد بن مثعبه يا سويد بن شعبه دبيده مىشود ، ولى براى او فرزندى به نام عثمان ذكر نشده است و طبق قواعدى كه در نظر اهل فنّ روشن و مسلّم است بايد اين راويان را ساختهء خيال سيف شمرد و براى توضيح مطلب مىگوييم :\r\nبا توجّه به اين كه سيف براى اشخاص بسيارى فرزند جعل نموده است ، چنان كه در داستان سگ‌هاى حوأب براى امّ قرفه دخترى به نام امّ زمل « 1 » ساخته و براى هرمزان فرزندى به نام قماذبان جعل نموده است - چنان چه خواهد آمد - و در بحث صحابهء ساختگى خواهيم ديد كه متجاوز از يك صد و پنجاه نفر راوى و صحابى ساختهء خيال سيف است كه در هيچ كتابى از آنان ، نام و نشانى نيست در اين مورد نيز ناچاريم عثمان بن سويد را از افراد اختراعى سيف بشماريم .\r\n\r\nطبقات راويان\r\nاين جا ممكن است سؤالى بشود : به چه دليل راويانى كه سيف از اينان روايت نموده و نام و نشانى از آنان در كتاب‌ها نيست ، ساختهء خيال سيف هستند ؟\r\n\r\n\r\n","description":"","footnote":"\r\n( 1 ) . به فضل ارتداد امّ زمل و داستان حوأب رجوع شود .\r\n","page_name":" 204 ","page_number":204},
  {"content":"\r\n\r\nبراى اين كه پاسخ اين سؤال كاملًا روشن شود مىگوييم :\r\nدانشمندان علم حديث ، راويان حديث را طبقه‌بندى نموده‌اند .\r\nطبقهء اوّل : جماعتى هستند كه معاصر رسول خدا ( ص ) بوده و بدون واسطه از ايشان روايت مىكنند اين دسته را اصحاب يا صحابه مىنامند .\r\nطبقهء دوم : كسانى كه پيغمبر ( ص ) را درك نكرده ، ولى اصحاب آن حضرت را ملاقات كرده و از ايشان روايت مىنمايد . اينان را تابعين مىنامند و از تابعين آنانى را كه از ده نفر از صحابهء و بيشتر روايت نموده‌اند « بزرگان تابعين » مىنامند .\r\nطبقهء سوّم : آن دسته از تابعين را گويند كه از بعض صحابهء پيغمبر ( ص ) ، حديث روايت كرده‌اند و زمان اين طايفه ، تا آخر خلافت وليد اموى به سال 126 ختم مىشود .\r\nطبقهء چهارم : آخرين دستهء تابعين و راويان هم‌زمان‌شان مىباشند و اين طبقه ، غالباً از طبقهء اوّل تابعين روايت نموده و بعضى از اينان نيز ، درك بعضى از صحابه را نموده‌اند . زمان اين طبقه ، تا آخر خلافت بنى اميّه و به سال 132 ختم مىشود .\r\nطبقهء پنجم : راويانى هستند كه پس از طبقهء چهارم بوده و زمان‌شان تا آخر خلافت منصور عبّاسى است .\r\nطبقهء ششم : راويانى كه زمان‌شان به آخر خلافت مأمون ختم مىشود ، « 1 » و اين طبقه‌بندى تا طبقهء چهاردهم مىرسد . برخى از دانشمندان به طرزى ديگر طبقه‌بندى نموده‌اند : راويانى كه در ده سال اوّل هجرت وفات نموده‌اند ، طبقهء اوّل . و آنان كه در ده سال دوم وفات نموده‌اند ، طبقهء دوم و به همين منوال طبقات را بالا برده‌اند . و چون علم دين در اوايل قرن اوّل قجرى ، منحصر به قرائت قرآن و روايت حديث بوده و پس از آن تنها روايت حديث ، مهم‌ترين علوم دينى گرديد ، لذا هر يك از صحابه و تابعين و مابعد اينان را كه حديث روايت نموده‌اند ، عالم مىشمارند و آن كس را كه از او روايت شده شيخ مىنامند ، هر شيخى را - كه استاد روايت بوده - تعيين كرده‌اند كه چند نفر شاگرد داشته و هر شاگردى را تعيين كرده‌اند كه از چند شيخ روايت نموده و استادان وى چه\r\n\r\n\r\n","description":"","footnote":"\r\n( 1 ) . به چهار مجاد تذكرة الحفاظ ، چاپ حيدر آباد مراجعه شود .\r\n","page_name":" 205 ","page_number":205},
  {"content":"\r\n\r\nكسانى هستند . كيانند ؟ آن گاه چگونگى حال هر يك را به تفصيل و با دقّت تمام بيان مىكنند كه در كدام شهر مىزيسته ، با ورع و تقوى بوده است يا سست عقيده ، شيعه بوده است يا سنّى ، خارجى يا غالى ، مرجئى يا قدرى ، معتزلى يا اشعرى ، قائل به خلق قرآن بوده است يا قائل به قدم آن ، دور از دربار حكومت وقت بوده است يا دربارى ، داراى حافظهء قوى بوده يا كم‌حافظه ، راست‌گو بوده يا دروغ‌گو ، سلامت عقل را تا آخر عمرش حفظ كرده است يا در آخر عمر خرف شده است ، در نقل حديثى با ديگرى اشتراك دارد يا به تنهايى روايت مىنمايد ، تا آن جا كه شماره‌هاى حديث جمعى از روات را تعيين كرده‌اند . بعضى از طبقات ، اجازهء روايت به نام شاگرد صادر مىنموده‌اند و به شاگرد - راوى - گواهىنامه مىداده‌اند كه خود اين اجازه‌هاى روايتى را دانشمندان در ده‌ها جلد كتاب جمع‌آورى و ضبط نموده‌اند . « 1 » اين ها و ده‌ها مشخّصات ديگر ، براى راويان حديث نوشته‌اند . علم حديث تا آن پايه اهميّت و ارزش داشت كه براى فراگرفتن‌اش از شهرى به شهر ديگر سفر مىكرده‌اند ، مانند اين كه امروزه براى تحصيل علم از كشورى به كشور ديگر سفر مىنمايند . از خراسان به مدينه مىرفتند از يمن به مصر و از رى به بغداد و نيشابور و كوفه و بصره و بلخ و سمرقند .\r\nكتاب‌هايى كه در رسيدگى به حال راويان نگاشته شده است ، به چند دسته تقسيم مىشوند . در بيشتر كتاب‌ها نام راويان تا عصر مؤلّف به ترتيب الفبا نوشته شده و به شرح حال‌اش پرداخته‌اند ، مانند : تاريخ كبير و وسيط بخارى ، جرح و تعديل رازى ، و تهذيب إبن حجر عسقلانى .\r\nو بعضى به ترتيب سال است به اين معنى كه شرح حال هر يك از روات ، در سال وفات‌اش نوشته شده است ، مانند : التهذيب إبن حجر عسقلانى ، العبر تأليف ذهبى شذرات ، الذهب تأليف بن عماد ، المرفيات تأليف صلاح الدين صفرى ، و تكملة الرفيات منذرى ، و\r\n\r\n\r\n","description":"","footnote":"\r\n( 1 ) . مراجعه شود به جوامع السيرة ابن حزم .\r\n","page_name":" 206 ","page_number":206},
  {"content":"\r\n\r\nبعضى كتاب‌هاى تاريخ نيز در سال وفات راوى شرح حالى برايش نوشته‌اند ، مانند : ابن اثير ، ابن كثير ، ذهبى در تاريخ اسلام كبير و به ده سال ابن سعد در طبقات ، راويان هر شهرى را طبقه‌بندى نموده مانند : روات مكّه ، مدينه ، بصره ، كوفه ، رى ، بغداد ، يمن ، شام . و دانشمندانى كه تاريخ مخصوص براى شهرها نوشته‌اند ، رواتى كه در آن شهر بوده‌اند و يا به آن شهر گذارشان افتاده ، به تفصيل حالات‌شان را بيان نموده‌اند ، مانند : تاريخ دمشق ابن عساكر ، و تاريخ بغداد خطيب بغدادى ، و تاريخ اصفهان ابو نعيم اصفهانى ، و حمّويى در معجم البلدان ضمن شرح بلاد ، رواتى را كه به آن شهر منسوب بوده‌اند ، نوشته است .\r\nعدّه‌اى از روات بوده‌اند كه به لقب و يا نام شهر محلّ تولّد و زندگى خود مشهور بوده‌اند ، مانند : اصفهانى ، طبرى ، عكلى ، عمرى ، برجمى ، و . . . جمعى از دانشمندان در شرح حال اين قبيل روات ، كتاب‌ها نوشته‌اند ، مانند : سمعانى در انساب و ابن اثير در لباب الانساب ؛ آن نسب را ذكر نموده و هر يك از روات كه به آن نسب مشهور بوده‌اند نگاشته است و چون گاهى در نام روات اشتباهى رخ مىداده كتاب‌هايى در رفع اين اشتباه نوشته‌اند ، مانند : المختلف و المؤتلف ، و المشتبه و الاكمال .\r\nبه طور خلاصه ، چنانچه گفتيم علم حديث مهم‌ترين علم و مورد علاقهء مسلمين بوده و تمام سعى و كوشش در آن به كار رفته است كه از نظر سندشناسى نقطهء تاريكى باقى نماند . با اين حال ، اگر ما ديديم سيف ، كه روايت‌هاى خود را در دو كتاب « فتوح » و « جمل » جمع‌آورى نموده و به دليلى كه در جاى خود بيان نموده‌ايم ، اين دو كتاب را در زمان بنى اميّه نوشته است و راويان حديث تا آن زمان انگشت شمار بوده‌اند و در عين حال در هيچ يك از كتاب‌هاى سندشناسى ، نامى از راويان سيف ديده نشده است - مخصوصاً با سابقه‌اى كه ما از سيف در حديث سازى داريم - براى ما مسلّم و محقّق خواهد گرديد كه آن راويان فقط و فقط ، ساختهء خيال سيف مىباشد و بس .\r\nنكته‌اى كه بايد متذكّر گرديد ، اين است كه ما در رسيدگى به سند روايات سيف فقط اين جهت را تذكّر مىدهيم كه فلان راوى اين حديث ، از نظر اصل وجود و خلقت ، ساختهء خيال سيف است و به همين جهت اكتفا مىكنيم . امّا از جهات ديگر ساختگى سند روايت كه از نظر فن حديث‌شناسى مورد اعتراض ماست ، مثلًا فلان راوى در سند\r\n\r\n","description":"","footnote":"","page_name":" 207 ","page_number":207},
  {"content":"\r\n\r\nروايت با اين كه اسم‌اش در تاريخ ذكر شده و حقيقتاً يكى از روات است ، ولى روايت كردن سيف از او داراى اشكال مىباشد - مانند روايت پنجم اين داستان - ما ديگر از اين نحو اشكالات صرف‌نظر خواهيم كرد .\r\nبالجمله چون از عطيّه و صعب و عثمان بن سويد نامى در كتب رجال نيست ، به ناچار بايد آنان را از راويان ساختهء خيال سيف شمرد ، و اين كار اهميّت فوق العاده‌اى در نظر بسيار سهل و آسان ، آرى به همين سادگى و آسانى است كه بگويد : صعب بن عطيّه از پدرش عطية بن بلال براى من روايت نمود ؟ ! و با اين چند كلمه يك فاميلى را مركّب از فرزند و پدر و جدّ آفريده تا براى روايت‌هاى خود سند جعل نمايد . اين بود حال سند روايات ، و امّا متن آنها و مقايسه‌اش با روايات صحيح و معتبر .\r\n\r\nارزيابى متن روايات سيف\r\nوقتى متن روايات سيف را با روايات ديگران تطبيق مىكنيم ، به اين نتيجه مىرسيم كه سيف بن عمر ، قسمتى از اين روايت‌ها را تماماً جعل نموده و بخشى ديگر از آنها را ، مطابق ميل و دل‌خواه خود تحريف كرده و مطالبى بر آنها افزوده است ، تا بدين وسيله از انتقادى كه به خالد بن وليد شده است دفاع نمايد و براى تأمين اين نظر ابتدا زمينه را ضمن نقل خبر اهل بحرين و خبر بنى تميم و سجّاح كاملًا آماده نموده است . در آن جا نسبت شك و ترديد به مالك داده و در قبال او عدّه‌اى از مسلمانان ثابت قدم را جعل نموده و در برابر اطرافيان مالك به مجادله و ستيز واداشته و موافقت مالك را با سجّاح كه دعوى نبوّت داشت در قصد حمله بر ابى بكر و قبايلى كه در اسلام ثابت و استوار بودند و اختراع كرده است . و مالك پس از بازگشت سجّاح ، در كار خود حيران و سرگردان مانده است و چون هيچ يك از مورّخين نگفته‌اند كه مالك هنگام گرفتارىاش به دست ضرار ، جمعيّتى دور خود جمع كرده و لشكرى به همراه داشت - چنان كه سيف مىگويد - سيف براى جلوگيرى از رسوايى در مقام چاره‌انديشى در چهارمين روايت خود ، اين جهت را به خيال خود اصلاح كرده است با اين توضيح كه مالك ، اطرافيان خود\r\n\r\n","description":"","footnote":"","page_name":" 208 ","page_number":208},
  {"content":"\r\n\r\nرا دستور داد كه پراكنده شوند . و اين كار مالك ، نه از اين جهت بود كه از كار خود پشيمان شده و توبه كرده باشد بلكه از جهت ترس و وحشتى بود كه او را فراگرفته بود .\r\nبالاخره رفتهء اين حرف‌ها ، ارتداد مالك را ثابت نموده است . سيف ، ارتداد مالك را نه‌تنها با اين روايات ثابت نموده ، بلكه در روايات ديگر نيز كه در آنها ذكرى از خالد به ميان نيامده ارتداد مالك را ثابت كرده است و اين كار را بدان منظور انجام داده تا كسى متوجّه نشود كه تهمت ارتداد مالك ، به منظور دفاع از خالد يا كس ديگر است و اگر ثابت و محقّق شد كه خالد قاتل مالك است ، قضاوت عمومى حق را به جانب خالد بدهد كه فردى چنين مذبذب و مرتد را كشته است .\r\nسپس اختلافاتى بين خالد و افراد انصار كه در سپاه خالد بودند درست كرده ، تا گناه خالد به گردن ابو بكر نيفتد و خوانندهء تاريخ نتواند اين عمل خالد را به ابو بكر نسبت دهد ، زيرا در روايت اختراعى سيف ، انصار از ابو بكر دفاع كرده و گفتند كه ابو بكر چنين دستورى نداده است ، و نيز نتواند خالد را متّهم نمايد و بگويد كه او خود دست به چنين جنايتى زده است ، چون خالد تصريح كرده است كه دستورات پشت سر هم به او مىرسد و در نتيجه ، انتقاد نه متوجّه به اين باشد و نه به آن .\r\nسيف ، پس از اين كه زمينه را اين چنين آماده مىسازد ، مىگويد : خالد افراد نظامى خود را براى تبليغات اسلامى به اطراف فرستاد و دستور داد هركه دعوت آنان را قبول نكرد ، دست‌گير كنند . كما اين كه در سفارشى كه از ابو بكر نقل مىكند ، مجازات بيش‌تر و شديدترى قائل شده است . و باز مىگويد نظاميان ، مالك را جلب كرده و به نزد خالد مىآوردند ، در حالى كه خودشان دربارهء مالك اختلاف داشتند ، سپس خالد دستور مىدهد كه مالك و همراهان‌اش را در شبى كه هوايش سرد بود زندانى كنند و آنان را گرم نگاه بدارند ، نظاميان به گمان اين كه خالد با اصطلاح كنايه‌اىها حرف مىزند و دستور اعدام اسيران را صادر مىكند ، همهء آنان را اعدام مىكنند و چون صداى شيون و ناله به گوش خالد مىرسد ، بيرون مىآيد ، ولى مىبيند كار از كار گذشته است و افراد نظامى از كار اعدام فارغ شده‌اند و مىگويد : خالد با زن مالك پس از گذشتن ايّام عدّه هم‌بستر شد و تنها انتقادى كه براى خالد باقى ماند اين است كه او در جنگ ، زن گرفته است و اين\r\n\r\n","description":"","footnote":"","page_name":" 209 ","page_number":209},
  {"content":"\r\n\r\nعمل خوش‌آيند عرب نبوده است ، همچنان كه جريان بين خالد و ابو قتاده و خالد و عمر را نيز با تحريف نقل كرده است .\r\nآرى ، به خيال سيف ، مالك اشتباهاً كشته شده است و جهت‌اش اين بوده كه لشكريان خالد ، گمان كرده‌اند كه خالد با آنان با لغت كنايه حرف مىزند . ما كه نفهميديم منشأ اين خيال چه بوده است ؟ با اين كه خالد خود از طايفهء قريش و بنى مخزوم بود و ضرار بن ازور ( قاتل ) از قبيلهء بنى اسد و بنى ثعلبه ، و به فرض كه قتل از روى خطا بوده ، پس چرا سرهاى بريدهء مقتولين ، پايهء ديگ‌هاى طعام گرديد ؟ اينها و نكات ديگرى كه قبلًا به آن اشاره كرديم ، مطالبى است كه فقط سيف آنها را روايت كرده و به جز او ، كسى نگفته است . ولى چه توان كرد كه مانند طبرى ، مورخى پيدا مىشود و گفته‌هاى او را در تاريخ خود درج مىنمايد و ديگران نيز مانند ابن اثير و ابن كثير و ميرخواند در تاريخ خود از طبرى مىگيرند و همچنين ابن حجر در كتاب خود ، الاصابه درج مىنمايد و در نتيجه ، رواياتى كه ساختهء دست سيف است در كتب تاريخ و رجال اسلامى منتشر مىگردد و حقيقت قضيّه از نظر نسل‌هاى بعدى پوشيده مىماند ، مگر براى آن كسى كه به تاريخ و ترجمه ، از طريقى كه ديگران ( غير سيف ) نقل كرده‌اند به دقّت رسيدگى نمايد ، تا حقيقت امر براى او مكشوف گردد و بداند كه بر خلاف گفتهء سيف ، مصادر ديگرى نيز غير از آن چه اندكى پيش گفته شد دستور صريح خالد را به كشتن مالك نقل كرده‌اند ، مانند فتوح البلدان بلاذرى « 1 » ، تاريخ ابن عساكر « 2 » ، تاريخ الخميس « 3 » ، و نهايهء ابن اثير « 4 » ، و الصواعق المحرقه « 5 » ، و تاج العروس زبيدى « 6 » و غيره . اين بود داستان يكى از جنگ‌هاى رده ، و على هذه فقس ما سواها .\r\n\r\n\r\n","description":"","footnote":"\r\n( 1 ) . ص 105 .\r\n( 2 ) . ج 5 ، ص 105 و 112 .\r\n( 3 ) . ج 2 ، ص 333 .\r\n( 4 ) . ج 3 ، ص 257 .\r\n( 5 ) . ص 21 .\r\n( 6 ) . ج 8 ، ص 75 .\r\n","page_name":" 210 ","page_number":210},
  {"content":"\r\n\r\n\r\nداستان علاء حضرمى و يا ارتداد مردم بحرين\r\nواقتتلوا قتالا شديداً فما تركوا بها مخبرا .\r\nسپاه علاء ، با مردم دارين به طورى جنگيدند و از دم\r\nشمشيرشان گذراندند كه حتى يك نفر هم از آنان باقى\r\nنماند .\r\nسيف\r\nعلاء حضرمى ، فرزند عبدالله بن عماد بن اكبر بن ربيعة بن مالك بن عويف حضرمى است . پدرش ساكن مكّه و با حرب بن اميّه هم‌پيمان بود . علاء را رسول خدا ( ص ) استاندار بحرين كرد و پس از پيغمبر ( ص ) ، ابو بكر نيز بر همان شغل‌اش گماشت و در زمان عمر نيز به همين سمت باقى بود تا در سال 14 يا 21 هجرى از دنيا رفت . « 1 »\r\n\r\nداستان علاء به روايت سيف\r\nطبرى از سيف و او از منجاب بن راشد « 2 » نقل مىكند كه ابو بكر ، علاء حضرمى را\r\n\r\n\r\n","description":"","footnote":"\r\n( 1 ) . الاستيفاب ، ج 3 ، ص 146 - 148 ؛ و الاصابة ، ج 2 ، ص 491 .\r\n( 2 ) . گمان بيشتر بر اين است كه منجاب بن راشد از ساخته‌هاى خيال سيف باشد و چنانچه در محلّ خود خواهيم گفت سيف از اين قبيل صحابه بسيار ساخته است .\r\n","page_name":" 211 ","page_number":211},
  {"content":"\r\n\r\nمأمور كرد تا با مرتدين بحرين بجنگد تا آنجا كه گويد :\r\n« ما را از راه دهناء « 1 » ، حركت داد همين كه به وسط آن بيابان رسيديم و خداوند خواست آيتى از آيات خود را به ما نشان دهد ، علاء از مركب پياده شد و به مردم نيز دستور داد پياده شوند ، پس از آن كه همگى آن جا فرود آمديم ، ناگهان شتران ما در آن دل شب ، رم كرده ، پا به فرار گذاشتند و همهء اموال و اثاثيّهء ما ، در آن شن‌زار از دست رفت به طورى كه چون فرود آمديم ، پيش از آن كه منزل كنيم از شتر و توشهء راه و خيمه و خرگاه چيزى براى ما نمانده بود و همه چون بار شتران رميده بود ، در شن‌زار آن بيابان ناپديد گشتند ، هيچ جمعيّت غم‌زده‌اى را سراغ ندارم كه به اندازهء ما در آن شب ، گرفتار غم و اندوه شده باشد ، تا حدّى كه از حيات خود مأيوس گشتيم و هر يك از ما وصيّت خود به ديگرى مىكرد ، در اين موقع ، منادى علاء ندا در داد و لشكريان را به تجمّع فرا خواند ، همه دور علاء گرد آمديم علاء رو به ما كرد و گفت : اين حالت چيست كه در شما ؟\r\nمردم در جواب گفتند : چه جاى ملامت ماست ؟ در حالى كه ما به وضعى درآمده‌ايم كه اگر شب را به همين حال بگذرانيم ، هنوز آفتاب فردا گردم نشده از ما حديث و حكايتى بيش نخواهد ماند .\r\nعلاء گفت : اى مردم ! نترسيد مگر شما مسلمان نيستيد ؟ مگر شما در راه خدا قدم برنمىداريد ؟ مگر شما ياوران خدا نيستيد ؟\r\nگفتند : چرا .\r\nگفت : پس من شما را بشارت مىدهم ، و به خدا سوگند ياد مىكنم كه خدا هرگز كسى را كه موقعيّتى مانند موقعيّت شما داشته باشد ، خوار و ذليل نخواهد كرد . چون صبح طلوع كرد ، منادى نداى نماز در داد و علاء نماز را اقامه كرد و ما بعضى با تيمّم نماز گزارديم و بعضى هم از اوّل شب همچنان با وضو مانده بودند . علاء چون از نماز فارغ شد دو زانو نشست . مردم نيز دو زانو نشستند ، او خود روى به دعا كرد و مردم نيز رو به دعا كردند .\r\n\r\n\r\n","description":"","footnote":"\r\n( 1 ) . دهناء از زمين‌هاى طايفه بنى تميم است و در آن هفت كوه از شن تشكيل يافته است : معجم البلدان ، ج 4 ، ص 115 .\r\n","page_name":" 212 ","page_number":212},
  {"content":"\r\n\r\nدر اين هنگام به واسطهء تابش نور آفتاب ، موج آبى از دور نمايان شد . علاء متوجّه صف جماعت شد و گفت : كسى برود و ببيند اين چيست ؟ آن كس رفت و بازگشت ، اظهار نمود سرابى بيش نيست ، مجدّداً علاء دست به دعا برداشت ، سراب ديگرى جلوه كرد ، آن نيز مانند اوّلى بود ، پس علاء برخاست و مردم نيز برخاستند ، همگى به طرف آب به راه افتاديم تا آن كه به آب رسيده از آن آشاميديم و خود را شستشو داديم ، هنوز آفتاب بلند نشده بود كه ديديم شتران از هر طرف به سوى ما رانده مىشوند . پس وقتى به ما رسيدند به زانو در آمده و نشستند . هركس مركب خود را تصاحب كرد بدون اين كه رشته‌اى را از دست داده باشيم ، مركب‌ها را مكرّر آب داديم و خود نيز سيراب شده پس از آن حركت كرديم . ابو هريره رفيق من بود ، چون از آن محل گذشتيم و آن محل از نظر ما ناپذيد گشت ، ابو هريره به من گفت : جاى آب را مىشناسى ؟ گفتم : از همهء مردم بهتر به اين سرزمين آشنا هستم ، گفت : با من باش تا مرا بر لب آن آب برسانى ، من و او ره همراه يكديگر آمديم و به همان محل رسيديم ، ولى با كمال تعجّب ديديم نه استخرى هست و نه از آب اثرى پيداست . من به او گفتم : به خدا قسم ! اگر نه اين بود كه من در اين جا استخرى نميبينم ، مىگفتم اين همان محل است . و جالب‌تر اين كه پيش از اين روز نيز ، من آبى در اين جا نديده بودم . ما در اين گفتگو بوديم كه چشم ابو هريره به آفتابهء خود افتاد كه پر از آب بود ، گفت : اى ابو سهم ! به خدا قسم كه اين جا همان جاست و من براى همين آفتابه بازگشتم و او را به خاطر همين آفتابه بازگرداندم ، من آن را پر كرده بودم و در كنار استخر نهاده بودم تا بازگشته بدانم آيا از آب خبرى هست يا آن كه نمايان شدن آب در اين صحرا ، معجزه بوده است . اكنون دانستم كه معجزه‌اى بوده است . پس ابو هريره خداى را سپاس گفت و به راه افتاديم .\r\nسيف پس از اين ، جنگ علاء را با مرتدان اهل بحرين نقل مىكند و مىگويد : لشكر علاء بر آنان در شبى كه همگى مست بودند ، پيروز گشت تا آن كه در صفحهء 526 از آن كتاب مىگويد : چون علاء از ناحيهء آنان آسوده خاطر گرديد ، مردم را به حركت به سوى شهر « دارين » دعوت كرد ، و آنان را گرد آورده خطبه‌اى خواند و گفت : خدا احزاب\r\n\r\n","description":"","footnote":"","page_name":" 213 ","page_number":213},
  {"content":"\r\n\r\nشياطين و فراريان از جنگ را در اين شهر گرد آورده است و آيات خود را به شما در بيابان كوير نشان داد تا وسيلهء عبرت و دل‌گرمى شما در دريا باشد . پس برخيزيد و روى به دشمن خود كنيد و خود را به دريا زنيد كه خدا دشمن شما را در يك جا گرد آورده است .\r\nلشكريان گفتند : به خدا كه پس از داستان - كوير دهناء - تا زنده‌ايم از هيچ پيش آمد هول‌ناكى نخواهيم ترسيد .\r\nعلاء سوار شد و لشكريان‌اش نيز سوار شدند تا به لب دريا رسيده سواره و پياده به دريا زدند در حالى كه علاء و لشكريان ، اين دعا مىخواندند : يا ارحم الرّاحمين يا كريم يا حليم يا احد يا صمد يا حىّ يا محى الموتى يا حىّ يا قيّوم لا إله الا انت يا ربنا ، پس به اذن خدا ، قدم به دريا گذاشته و دريا در زير پاىشان مانند زمين نرمى بود كه آب بر روى آن باشد ، فقط تا پشت پاى شتران را آب فرا مىگرفت و فاصله از دريا تا شهر « دارين » با كشتىهاى دريايى گاهى يك شبانه روز طول مىكشيد ، چون به دارين رسيدند ، با لشكر دشمن روبه‌رو شده جنگ سختى شد آن چنان دشمن را از دم شمشير گذراندند كه حتّى يك نفر باقى نماند تا خبرى از آنان بياورد خانواده‌هاىشان را نيز اسير اموال‌شان را به غارت بردند ، آن قدر ثروت به دست آمد كه به هر سوار شش هزار و به هر پياده دو هزار سهميّه رسيد و همان روز بازگشتند به همانطور كه آمده بودند . عفيف بن منذر « 1 » راجع به اين داستان گويد :\r\n الم بر ان الله ذلل بحره * و انزل بالكفّار إحدى الجلائل\r\nدعونا الذى شقّ الرمال فجائنا * بأعجب من فلق البحار الأوائل \r\nترجمه : آيا نديدى كه خداوند چگونه امواج خروشان و سركش دريا را رام نمود و يكى از بلاهاى بزرگ را بر كفّار فرود آورد ؟ ما خدايى را خوانديم كه قدرت‌اش ريگ‌هاى بيابان را شكافت ، ( و آب براى ما بيرون آورد ) ، او هم دعاى ما را اجابت فرمود و كارى كرد كه از شكافته شدن دريا در زمان‌هاى پيشين ( دوران فرعون ) عجيب‌تر بود .\r\n\r\n\r\n","description":"","footnote":"\r\n( 1 ) . عفيف بن منذر از صحابه‌اى است كه خيال سيف او را آفريده است و در جلد دوم « صد و پنجاه صحابى ساختگى » به افسانه‌اش رسيدگى شده است .\r\n","page_name":" 214 ","page_number":214},
  {"content":"\r\n\r\nطبرى پس از اين گويد : هنگامى كه علاء به بحرين بازگشت و اسلام در آن سرزمين استوار شد و اهل اسلام عزيز و شرك و اهل‌اش ذليل شدند ، راهبى كه با مسلمانان همراه بود اسلام آورد وى را گفتند چه باعث شد كه اسلام آوردى ؟ گفت : سه چيز مشاهده كردم ترسيدم اگر پس از مشاهدهء آنها ايمان نياورم ، خداوند مرا به صورت حيوانى مسخ نمايد .\r\n1 - آبى كه در شن‌زار جارى شد .\r\n2 - ره‌وار شدن امواج خروشان دريا .\r\n3 - دعايى كه در ميان لشكر اسلام از هوا هنگام سحر شنيدم ، گفتند : آن دعا چه بود ؟ گفت : اللّهم انت الرّحمن الرّحيم ، لا إله غيرك ، و البديع ليس قبلك شىء ، و الدائم غير الغافل ، و الحى لا يموت ، و خالق ما يرى ، و ما لا يرى و كل يوم انت فى شأن ، و علمت اللّهم كل شىء به غير تعلم ، پس دانستم كه ملائكه به يارى اين مردم گماشته نشده‌اند ، مگر به اين جهت كه اينان به راه حق مىروند ، و اصحاب رسول خدا ( ص ) بعدها از اين راهب جريان مزبور را مىشنيدند .\r\nعلاء به ابو بكر نوشت : امّا بعد ، خداى تعالى ريگستان را براى ما چشمه‌اى كرد كه پايان آن ديده نمىشد و يكى از آيات قدرت و موجبات عبرت را به ما نشان داد ، پس از آن كه به اندوه و مشقّت دچار شديم تا خداى را سپاس‌گزار باشيم و او را ستايش كنيم ، تو نيز دعا كن و از خدا بخواه كه لشكريان خود و ياران دين‌اش را يارى فرمايد .\r\nچون نامه به ابو بكر رسيد ، خدا را شكر نمود و دعا كرد و گفت : هر وقت دربارهء بيابان‌هاى جزيرة العرب مذاكره مىشد عرب‌ها مىگفتند از لقمان پرسيده‌اند كه در شن‌زار - دهناء - چاه آب بزنيم يا نه ؟ لقمان ممانعت كرده و نگذاشته بود حفارى كنند ، چهّ اعتقادش بر اين بوده كه آب اين سرزمين در عمقى قرار دارد كه هيچ طنابى به آن نمىرسد و هرگز چشمه‌اى در اين سرزمين يافت نمىشود ، در اين صورت به راستى پيدايش اين آب يكى از آيات بزرگ الهى است كه پيش از اين در هيچ امّتى نشنيده بوديم . بارالها ! آثار و بركات وجود محمّد را از ميان ما بر مدار » . « 1 »\r\n\r\n\r\n","description":"","footnote":"\r\n( 1 ) . تاريخ طبرى ، ج 2 ، ص 522 - 528 .\r\n","page_name":" 215 ","page_number":215},
  {"content":"\r\n\r\nاين افسانه را ابن كثير در تاريخ خود « 1 » به طور تفصيل از سيف روايت كرده و ابو الفرج نيز در الاغانى همين روايت را به تفصيل از طبرى نقل كرده است ، آرى اين دانشمندان همگى اين افسانه را از سيف نقل كرده‌اند .\r\n\r\nداستان علاء به روايت غير سيف\r\nروايت سيف را دربارهء داستان علاء خوانديم و امّا غير سيف در اين مورد روايت ديگرى دارند كه با روايت سيف نمىسازد ، بلاذرى در فتوح البلدان « 2 » مىگويد :\r\nعلاء در دوران خلافت عمر بن خطّاب ، براى جنگ با مردم « زاره » و « دارين » حركت نمود ، ولى مردم زاره حاضر به جنگ نشدند و از در صلح و سازش در آمدند و با علاء پيمان صلح و متاركهء جنگ بستند و وجه مصالحه اين بود كه يك سوّم دارايى شهر و يك سوّم هرچه طلا و نقره كه آن جاست متعلّق به او باشد و از دارايى آنان كه در خارج شهر است نصف بگيرد و اخنس بن عامرى به نزد علاء آمد و اظهار داشت كه اينان نسبت به خودشان با تو صلح كرده‌اند و امّا نسبت به خانواده‌هاىشان كه در دارين هستند صلحى واقع نشده است . شخصى به نام « كرازنكرى » علاء را از راهى خشكى كه از ميان آب به دارين كشيده شده بود راه‌نمايى كرد . علاء با عدّه‌اى از مسلمانان از همان راه روانه شدند ، اهل دارين كه از همه جا بىاطّلاع بودند ناگهان صداى تكبير لشكر اسلام را شنيده ، از منزل‌گاه‌شان بيرون آمدند و از سه جبهه مورد حمله قرار گرفتند . جنگ‌جويان آنان به دست سربازان اسلامى كشته شدند و خانواده‌هاىشان نيز اسير گرديدند .\r\n\r\nمتن روايت سيف و تطبيق آن با روايت تاريخ‌نگاران ديگر\r\nتا اين جا روايت سيف و غير سيف را در مورد داستان علاء و ارتداد مردم بحرين ملاحظه فرموديد . اينك اين دو سلسله روايات را كه مضموناً مخالف هم مىباشند با هم تطبيق و مقايسه مىكنيم و بطلان روايت سيف را از نظر متن و ساختگى بودن آن روشن\r\n\r\n\r\n","description":"","footnote":"\r\n( 1 ) . تاريخ ابن كثير ، ج 6 ، ص 328 و 329 .\r\n( 2 ) . فتوح البلدان ، 92 - 93 .\r\n","page_name":" 216 ","page_number":216},
  {"content":"\r\n\r\nو نمايان مىسازيم .\r\nسيف براى لشكر ابو بكر در اين جنگ‌ها كه آنها را جنگ « رده » ناميده ، استخر آبى در بيابان خشك آفريده است ، البتّه پس از آن كه شترهاىشان رم كرده و فرار نموده‌اند و براى اين كه مطلب را كاملًا تأييد كرده باشد ، گفته است كه ابو هريره مجدّداً با رفيق خود بازگشته و ديده‌اند آفتابه‌اى كه در كنار استخر گذارده بودند ، همچنان باقى است ، ولى از استخر خبرى نيست . و باز گفته است كه لقمان ( با آن همه حكمت خدادادى ) اجازهء چاه كندن در آن بيابان نداده است ، چون طنابى كه به آن چاه كفاف بدهد پيدا نمىشود ، سپس معجزهء ديگرى براى آنان ساخته كه به گفتهء وى از هيچ كس پيش از آنان چنين معجزه و كرامتى روى نداده ، چه موسى بن عمران ، هرچند دريا را شكافت ، ولى ( موسى با يد بيضايش ) نتوانست از روى آب راه برود و براى تأييد مطلب ، دو سطر شعر هم از زبان عفيف بن منذر نقل كرده و اسلام مرد راهب را كه به همراه‌شان بوده ، مؤيد ديگرى براى صدق گفتارش آورده است كه آن بيچاره از ترس اين كه مبادا مسخ شود با ديدن اين معجزه و شنيدن دعاى ملائكه و استنباط ابن كه لشكر ابو بكر از طرف خداوند مأموريّت دارند ، اسلام آورده است و آخرين تأييدى كه از گفتار خود مىكند همان نامه‌اى است كه به ابو بكر مىنويسد و از او التماس دعا مىكند ، ابو بكر نيز التماس او را اجابت نموده و بالاى منبر براىشان دعا مىكند .\r\nسيف ، چنين افسانه‌اى را مىسازد و طبرى و حمّويى و ابن اثير و ابن كثير و نويسندگان تاريخ و دانشمندان حديث به استناد روايت او ، اين افسانه را در كتب خود نقل مىكنند و در نتيجه ، امروز جزء تاريخ اسلام محسوب مىشود ، در صورتى كه اصل قضيّه بيش از اين نيست كه لشكر اسلام به دارين مىرفته و در سر راه‌شان آبى بوده كه راه پياده رو داشته و اختصاصى به لشكر ابو بكر نداشته است ، بلكه هر ره‌گذرى در آن ناحيه از آن راه عبور مىكرده ، لذا « كرازنكرى » پيش از آن ، آن راه را مىشناخته و لشكر ابو بكر را راه‌نمايى كرده و از آب گذراند ، و از همهء اينها گذشته ، اصلًا اين جنگ در زمان ابو بكر نبوده ( چنان كه سيف مىگويد ) بلكه در زمان عمر واقع شده است . همهء اين مطالب را تنها سيف نقل كرده و از متفردات اوست .\r\n\r\n","description":"","footnote":"","page_name":" 217 ","page_number":217},
  {"content":"\r\n\r\nچنانچه در نقل كيفيّت جنگ هم متفرد است كه مىگويد : چنان جنگ سختى كردند كه حتى يك نفر را براى اين كه خبرى از آنان بازپس آرد نگذاشتند . « 1 »\r\n\r\nسند روايات سيف\r\nجعلى و ساختگى بود . روايات سيف را از نظر متن ، ملاحظه فرموديد . و امّا در بطلان و سستى آن از نظر سند اين بس كه سيف اين روايت را از صعب فرزند عطيّه نقل مىكند و مىگويد كه اين روايت را ، از پدرش عطيّة بن بلال براى من نقل مىكرد و ما در فصل داستان مالك بن نويره ، اثبات كرديم كه اين پدر ، فرزند و جدّ ، كلّاً ساختهء خيال است متن روايات سيف و سند آن .\r\nاين بود دومين داستان از داستان‌هاى مرتدين سيف كه در اين فصل آورديم و در فصل آينده ، سوّمين داستان را مىخوانيد .\r\n\r\n\r\n","description":"","footnote":"\r\n( 1 ) . اين دعاى ساختگى راهب اسطوره‌اى را ابن طاووس در آخر كتاب « مهج الدعوت » از تاريخ ابن اثير نقل و جزء دعاهاى كتاب خود كرده است .\r\n","page_name":" 218 ","page_number":218},
  {"content":"\r\n\r\n\r\nارتداد امّ زمل و داستان حوأب\r\nوضع سيف هذه الاسطورة دفاعاً عن عائشه .\r\nسيف اين داستان را براى دفاع از عايشه ساخته است .\r\nمؤلّف\r\n\r\nداستان حوأب به روايت سيف\r\nطبرى داستان حوأب « 1 » را در قسمت ارتداد هوازن چنين آورده است : امّ زمل « 2 » دختر مالك بن حذيفة بن بدر ، در ايام امّ قرفه زمان پيغمبر ( ص ) اسير شده و به عنوان سهم عايشه از غنايم به او داده شد و عايشه وى را آزاد كرد ، ولى او همچنان ملازم عايشه بود تا به خانواده و عشيرة خود بازگشت . روزى رسول خدا ( ص ) بر ايشان وارد شد و فرمود : يكى از شماها سگ‌هاى حوأب را به صدا در خواهد آورد « 3 » و اين كار از سلمى سر زد ، هنگامى كه پس از وفات رسول خدا ( ص ) به خون‌خواهى فاميل خود كه در زمان پيغمبر ( ص ) كشته شده بودند ، برخاست و در ميان ظفر و حوأب گردش مىكرد تا از آن قبيله‌ها به دور خود لشكرى جمع كند . چون اين خبر به خالد رسيد . . . به جانب آن زى كه لشكرى دورش جمع شده بود\r\n\r\n\r\n","description":"","footnote":"\r\n( 1 ) . حوأب منزل‌گاهى در راه بصره است .\r\n( 2 ) . لسان الميزان ، ج 3 ، ص 922 .\r\n( 3 ) . ان احدكن تستنبج كلاب حوأب .\r\n","page_name":" 219 ","page_number":219},
  {"content":"\r\n\r\nره‌سپار شد ، خالد به اردوگاه آن زن فرود آمد و جنگ سختى ميان آنان در گرفت . همين زن در آن حال بر شتر مادرش سوار بود . . . تا آن كه عدّه‌اى سوار اطراف شترش را گرفته ، آن را پى نموده و زن را نيز كشتند .\r\nو حموى نيز اين روايت را از سيف در لغت حوأب در كتاب خود معجم البلدان آورده و ابن حجر در الاصبة « 1 » به طور اختصار نقل كرده ، ولى سند روايت را ذكر نكرده است .\r\n\r\nسند روايت سيف\r\nاين روايت را سيف از سهل و ابو يعقوب روايت نموده است .\r\nسهل در سند روايت‌هاى سيف سهل بن يوسف سلمى مىباشد كه نام او در سند 26 روايت سيف در تاريخ طبرى آمده است ، ابن حجر « 2 » در لسان الميزان گفته است : او و پدرش شناخته نشده‌اند ، و نيز از ابن عبد البر نقل نموده : نه او شناخته شده است و نه پدرش و سيف از او روايت نموده است .\r\nو امّا ابو يعقوب كه در سند روايت‌هاى سيف است سعيد بن عبيد مىباشد گفته است : ناشناس است . اين بود سند روايت و امّا متن آن :\r\n\r\nارزيابى متن روايت سيف\r\nسيف در اين جا دو داستان واقعى را در هم آميخته و دروغى چند نيز بر آن افزوده است . اصل واقعهء داستان اوّل چنان كه ابن سعد و ابن هشام روايت نموده‌اند چنين است :\r\nپيغمبر اكرم ( ص ) در ماه رمضان سال 6 هجرى زيد بن حارثه را با لشكرى به جنگ قبيلهء فزاره فرستاد و سبب اين جنگ آن بود كه زيد پيش از آن به همراه كاروانى كه مال التّجاره‌اى از اصحاب پيغمبر ( ص ) داشت به شام مىرفت ، چون به وادى القرى كه در\r\n\r\n\r\n","description":"","footnote":"\r\n( 1 ) . ج 2 ، ص 325 .\r\n( 2 ) . لسان الميزان ، ج 2 ، ص 150 .\r\n","page_name":" 220 ","page_number":220},
  {"content":"\r\n\r\nهفت منزلى مدينه است رسيدند ، قبيلهء فزاره بر آنان حمله نموده مال التّجاره را به يغما بردند و زيد در اين واقعه سخت مجروح گرديد و در ميدان جنگ به روى خاك افتاد ، پس از بهبودى ، در مدينه به خدمت پيغمبر رسيد و جريان را به حضرت‌اش عرض نمود و بدين سبب بود كه پيغمبر لشكرى به سركردگى اسامه ، به جنگ آنان فرستاد و داستان امّ قرفه پيش آمد .\r\nو يعقوبى دليل فرستادن زيد را چنين مىنويسد :\r\nامّ قرفه همسر رئيس قبيلهء فزاره پيش‌دستى كرد و لشكرى كه در آن چهل نفر از فرزندان او بود ، به جنگ پيغمبر ( ص ) به مدينه فرستاد و بدين سبب بود كه پيغمبر ( ص ) زيد را به جنگ آنان روانه كرد ، زيد با آنان جنگ سختى نموده مردان جنگى آنان را كشت و زنان‌شان را اسير كرد و خانوادهء امّ قرفه همگى كشته شدند به جز دو نفر ، امّ قرفه و يك دختر به نام جاريه كه اين دو اسير گشتند ، سپس امّ قرفه به دستور زيد كشته شد و جاريه دخترش را پيغمبر به دائى خود بخشيد و از او فرزندى به نام عبد الرحمن متولّد شد .\r\nاين داستان در تاريخ به نام داستان امّ قرفه مشهور است و همهء اين پيش‌آمدها در زمان رسول خدا ( ص ) بود .\r\nدوم : داستان كلاب حوأب است :\r\nحوأب منزل‌گاهى در راه بصره است ، در كتب حديث از ابن عبّاس روايت نموده‌اند كه پيغمبر ( ص ) ، به زنان خود خطاب نموده فرمود : كدام يك از شما سوار بر شتر پر پشم تا جايى كه سگ‌هاى حوأب بر او بانگ زنند ، مىرود . و مردمان بسيارى در چپ و راست او كشته مىشوند « 1 » ولى خود او نجات مىيابد ، پس از آن كه مرگ او را نيز تهديد مىكند ؟ « 2 » اين حديث را از امّ سلمه چنين روايت نموده‌اند : رسول خدا ( ص ) خروج بعضى از امهات مؤمنين - بانوان خود - را يادآور شد ، عايشه خنديد . حضرت به وى فرمود : اى حميرا ! مواظب باش كه تو آن زن نباشى . اى ، حميرا ! گويى مىبينمت كه سگ‌هاى حوأب\r\n\r\n\r\n","description":"","footnote":"\r\n( 1 ) . ابن كثير ، ج 6 ، ص 212 .\r\n( 2 ) . سيوطى در خصايص ، ج 2 ، ص 137 ؛ و ابن عبد البر در ترجمه عايشه در استيعاب اين روايت را نقل كرده و سپس گفته است : اين روايت از نشانه‌هاى نبوّت است .\r\n","page_name":" 221 ","page_number":221},
  {"content":"\r\n\r\nبر تو بانگ مىزنند ، در آن هنگام با على جنگ خواهى كرد ، در حالى كه تو ستم‌كار مىباشى « 1 » پس روبه على كرد و فرمود : اگر كار عايشه به دست تو افتاد با او رفق و مدارا كن . « 2 »\r\n\r\nداستان حوأب به روايت غير سيف\r\nاين بود حديثى كه از پيغمبر اكرم ( ص ) به عنوان پيش‌گويى روايت نموده‌اند و اصل داستان را به طورى كه مورّخين روايت نموده‌اند ، چنين است : عرنى - صاحب شتر عايشه - گفت : من سوار بر شترى بودم و راه مىپيمودم كه ناگاه سوارى پيش آمد و گفت : اى صاحب شتر ، شترت را مىفروشى ؟\r\nگفتم : آرى .\r\nگفت : به چند ؟\r\n- به هزار درهم .\r\n- مگر ديوانه‌اى ؟ مگر شتر به هزار درهم به فروش مىرود ؟\r\n- آرى ، شتر من .\r\n- از چه رو اين سخن مىگويى ؟\r\n- جهت‌اش اين است كه من با اين شتر ، هيچ كس را تعقيب نكرده‌ام ، مگر آن كه به او رسيده‌ام و هركه مرا تعقيب كرده است ، اگر من بر اين شتر سوار بوده‌ام دسترسى به من پيدا نكرده است .\r\n- اگر بدانى كه اين شتر را براى چه كسى مىخواهم ، با من بهتر از اين معامله مىكنى .\r\n- براى كه مىخواهى ؟\r\n- براى مادرت .\r\n- من مادرم را در خانه‌اش گذاشته‌ام و او از پا افتاده و قدرت حركت ندارد .\r\n\r\n\r\n","description":"","footnote":"\r\n( 1 ) . سيوطى در خصايص ، ج 2 ، ص 137 ؛ و ابن عبد البر در ترجمه عايشه در استيعاب اين روايت را نقل كرده و سپس گفته است : اين روايت از نشانه‌هاى نبوّت است .\r\n( 2 ) . ابن عبد ربه در عقد الفريد ، ج 3 ، ص 118 ؛ و سيرهء حلبيه ، ج 3 ، ص 320 - 321 .\r\n","page_name":" 222 ","page_number":222},
  {"content":"\r\n\r\n- من اين شتر را براى امّ المؤمنين عايشه مىخواهم .\r\n- اگر چنين است شتر را بدون دريافت بها به تو واگذار نمودم .\r\n- نه ، ولى با من به منزل بيا تا يك شتر و باقى قيمت آن را هم مبلغى پول بدهم .\r\nگويد : بازگشتم شتر مادّه باردارى را كه از آن عايشه بود ، با چهارصد يا شش صد درهم اضافه به من داد ، آن گاه گفت : راه را مىشناسى ؟ گفتم : آرى از همه بهتر . گفت : پس با ما بيا . من به همراه آنان به راه افتادم از هر بيابان و رودخانه‌اى كه مىگذشتيم ، از من مىپرسيدند اين جا كجاست ؟ تا ابن كه گذرمان به آب حوأب افتاد سگ‌هاى آن جا بانگ برآوردند ، گفتند : اين چه آبى است ؟ گفتم : آب حوأب .\r\nگويد : عايشه با صداى بلند فريادى كشيد ، آن گاه با دست به شتر زد تا آن كه شتر را خواباند ، پس گفت : به خدا قسم من همانم كه سگ‌هاى حوأب در ره‌گذرم بانگ زدند ، مرا برگردانيد ( سه مرتبه اين جمله را تكرار كرد ) عايشه شتر را خواباند و مردم نيز شتران خود را در اطراف او خواباندند ، ايشان به همين حال بودند و عايشه از ادامه حركت خوددارى مىكرد تا فردا همان موقع .\r\nگويد : ابن زبير خواهرزادهء عايشه به نزد عايشه آمد ، پس گفت : بشتاب ، بشتاب ، كه به خدا قسم على بن ابى طالب به شما رسيد ، پس از آن جا كوچ كردند و مرا دشنام دادند . . . تا آخر روايت . « 1 » در مسند احمد چنين است كه در اين موقع زبير گفت : باز مىگردى ؟ شايد خداى عزّ و جل به واسطهء تو ميان مردم صلح دهد . « 2 » ابن كثير گويد : با اين كه در اين روايت شرايط صحّتى كه شيخين قائلند موجود است معذلك شيخين آن را روايت نكرده‌اند . « 3 » و طبرى جلد از زهرى نقل مىكند كه عايشه بانگ سگ‌ها را شنيد ، سپس گفت : اين آب\r\n\r\n\r\n","description":"","footnote":"\r\n( 1 ) . ابن كثير ، ج 6 ، 136 ؛ و خوارزمى در مناقب باب جنگ جمل ؛ و المستدرك ، ج 3 ، ص 119 ؛ و الاصابه ، ص 62 .\r\n( 2 ) . مسند احمد ، ج 6 ، ص 97 .\r\n( 3 ) . البداية و النهاية ، ج 7 ، ص 230 .\r\n","page_name":" 223 ","page_number":223},
  {"content":"\r\n\r\nكدام است ؟ گفتند : حوأب ، گفت :  إِنَّا لِلَّهِ وَ إِنَّا إِلَيْهِ راجِعُونَ  ، محققاً من همانم . به راستى از رسول خدا ( ص ) شنيدم كه در حالى كه همهء همسران آن حضرت در نزدش بودند مىفرمود : كاش مىدانستم به كدام يك از شما سگ‌هاى حوأب بانگ خواهد زد . عايشه خواست بازگردد عبد الله بن زبير به نزد او آمد . . . تا آخر . « 1 » و در روايت ابن كثير « 2 » و ابو الفداء چنين است : عايشه دست بر هم زد و گفت : منم آن زن ، و در همان روايت است كه ابن زبير به عايشه گفت آن كه گفته است اين آب حوأب است ، محقّقاً دروغ گفته است .\r\nمسعودى در مروج الذّهب روايت كرده كه ابن زبير گفت : به خدا قسم اين حوأب نيست و آن كه تو را چنين گفته ، اشتباه كرده است . طلحه هم كه در آخر جمعيّت بود خود را به عايشه رساند و او نيز سوگند ياد كرد كه اين حوأب نيست و پنجاه نفر ديگر هم از آنانى كه با او بودند به تبعيّت از آن دو ، به همين نحو شهادت دادند . اين اوّلين شهادت دروغى بود كه در اسلام داده شد .\r\nو در تاريخ يعقوبى مىنويسد كه عايشه گفت : مرا برگردانيد اين همان آب است كه رسول خدا ( ص ) به من فرمود : مواظب خود باش زنى كه سگ‌هاى حوأب بر او بانگ خواهند زد تو نباشى ، چهل نفر به نزد عايشه آوردند و آنان به خدا سوگند خوردند كه اين آب ، حوأب نيست . « 3 » و در الامامة و السياسة و مناقب خوارزمى در ذكر جنگ جمل چنين است : عايشه هنگامى كه سگ‌هاى حوأب بر وى پارس كردند ، به محمّد بن طلحه گفت : اين چه آبى است ؟ تا آن جا كه حضرت فرمود : مبادا آن زن تو باشى اى حميرا ! محمّد بن طلحه به عايشه گفت : خدايت بيامرزد ، به پيش بيفت و از اين حرف‌ها دست بردار ، عبد الله بن زبير هم به نزد عايشه آمد و براى او به خدا قسم خورد كه تو اوّل شب از آب حوأب گذشتى و\r\n\r\n\r\n","description":"","footnote":"\r\n( 1 ) . تاريخ طبرى ، ج 3 ، ص 485 .\r\n( 2 ) . تاريخ ابن كثير ، ج 7 ، ص 230 .\r\n( 3 ) . تاريخ يعقوبى ، ج 2 ، ص 117 .\r\n","page_name":" 224 ","page_number":224},
  {"content":"\r\n\r\nگواهان دروغين هم از عرب‌هاى آورد و به همين مطلب شهادت دادند ، گويند كه اين شهادت اوّلين شهادتى بود كه در تاريخ اسلام به دروغ ادا شد . « 1 » به جز مورّخينى كه نام برديم ، مورّخين ديگرى نيز اين روايت را از رسول خدا ( ص ) نقل كرده‌اند ، مانند : ابن اثير در كتاب النهايه ؛ و حمّوى در معجم البلدان ، هر دو در لغت حوأب و زمخشرى در لغت « دبب » از كتاب الفائق ؛ ابن اطقطقه در الفخرى ، ص 78 از طبف مصر ؛ و زبيدى در لغت « حأب » ، ج 1 ، ص 195 و لغت دبب ج 1 ، ص 244 ؛ و مسند احمد ، ج 6 ، ص 52 - 97 ؛ و تاريخ اعثم ، ص 168 - 169 ؛ و سمعانى در انساب ، ترجمهء حوئبى ، و سيرهء حلبيّه ، ج 3 ، ص 320 - 321 و منتخب كنز ، ج 5 ، ص 444 - 445 .\r\n\r\nنتيجهء ارزيابى و تطبيق\r\nتمام كتب سير ، حديث و تاريخ متّفقاً نوشته‌اند كه امّ المؤمنين عايشه تنها كسى است كه سگ‌هاى حوأب را به صدا درآورد ، چنانچه رسول خدا ( ص ) قبل از اين خبر داده بود ، و اين خبر را يكى از علائم نبوّت دانسته‌اند .\r\nفقط سيف در اين ميان به خاطر عدّه‌اى كه تشنهء افسانه‌هاى ساختگى او هستند خواسته كه اين حقيقت تاريخى را تغيير دهد ، لذا امّ زُملى ساخته و اين جريان را به پاى او بسته است ، ولى خوش‌بختانه چون طبرى در اين قضيّه تنها به نقل روايت سيف اكتفا نكرده ، بلكه روايت عرنى ( صاحب شتر ) و زهرى را نيز در داستان جمل و بانگ زدن سگ‌ها را نقل كرده است ، لذا حقيقت قضيّه بر نويسندگان تاريخ كه از طبرى اخذ كرده‌اند و بر خوانندگان تاريخ طبرى پوشيده نمانده است . به عكس برخى ديگر از حقايق تاريخى كه طبرى در آن باره از غير سيف روايت نكرده است .\r\nتا اين جا چند نمونه از افسانه‌هاى فراوان سيف را در بارهء مرتدين دوران ابو بكر آورديم و قسمت‌هاى ديگر را براى جلد دوم همين كتاب « 2 » و كتاب « خمسون و مائة\r\n\r\n\r\n","description":"","footnote":"\r\n( 1 ) . الامامة و السياسة ، ج 1 ، ص 55 و 56 .\r\n( 2 ) . رجوع شود به بخش يكى ، ج 2 ، « روايات سيف اسلام را دين شمشير و خون معرّفى مىكند » و نيز رجوع شود به بخش آخر ج 2 ، پايان‌نامه .\r\n","page_name":" 225 ","page_number":225},
  {"content":"\r\n\r\nصحابى مختلق » وامىگذاريم و در بخش آيندهء كتاب تحت عنوان « دفاع سيف از زورمندان تبهكار » به افسانه‌هاى ديگر سيف در دوران عمر و عثمان مىپردازيم .\r\n\r\n","description":"","footnote":"","page_name":" 226 ","page_number":226},
  {"content":"\r\n\r\n\r\nبخش 4 : دفاع سيف از زورمندان تبهكار\r\n* داستان پيوند زدن زياد به ابو سفيان\r\n* داستان مغيرة بن شعبهء نابكار\r\n* داستان ابو محجن مىگسار\r\n* داستان شورا و بيعت عثمان\r\n* افسانهء قماذبان پسر هرمزان\r\n\r\n","description":"","footnote":"","page_name":" 227 ","page_number":227},
  {"content":"\r\n . \r\n","description":"","footnote":"","page_name":" 228 ","page_number":228},
  {"content":"\r\n\r\n\r\nداستان پيوند زدن زياد به ابوسفيان\r\nالولد للفراش و للعاهر الحجر !\r\nفرزند از آن شوهر است و به زناكار سنگ‌سارى مىرسد !\r\nرسول الله ( ص )\r\n\r\nيك نسب ننگين و ناشناخته\r\nمادر زياد كه كنيه‌اش ابو مغيره بوده ، سميّه نام داشته و او ابو مغيره ( زياد ) مادرش سميّه ، كنيز يكى از روستاييان فارس بود . روستايى نام برده ، بيمار شد و حرث بن كلده را كه طبيبى ثقفى بود براى معالجهء خود خواست . در اثر مداواى حرث ، حال مريض رو به بهبودى نهاد و سلامت خود را بازيافت . او نيز در قبال اين خدمت سميّه را به طبيب معالج بخشيد . سميّه دو فرزند براى وى به دنيا آورد به نام‌هاى نفيع و نافع ، و پس از آن ، حرث ، سميّه را به عنوان زناشويى به غلام رومى خود كه نام‌اش عبيد بود تزويج نمود . در اين هنگام گذر ابو سفيان به طائف افتاد و از ابو مريم سلولى كه مىفروش و واسطهء كارهاى نامشروع بود درخواست كرد كه زنى به منظور عمل منافى عفّت براى او بياورد ، او هم سميّه را در آغوش ابو سفيان نهاد . سميّه باردار شد و زياد را موقعى كه همسر رسمى عبيد بود ، در سال اوّل از هجرت بزاد ، هنگامى كه رسول خدا ( ص ) طائف را محاصره كرد نفيع\r\n\r\n","description":"","footnote":"","page_name":" 229 ","page_number":229},
  {"content":"\r\n\r\nاز طائف فرار كرده به حضور پيغمبر ( ص ) رسيد و رسول خدا ( ص ) آزادش فرمود و كنيهء « ابوبكر » به او داد و به اين جهت او را مولى الرسول ( آزاد شدهء پيغمبر ) خطاب مىكردند و نافع را ، ابن الحرث ( فرزند حرث ) و زياد را ، ابن عبيد ( فرزند عبيد ) مىخواندند ، چون معاويه زياد را به خود پيوست ، پس از آن زياد را زياد بن ابو سفيان گفتند .\r\nاين بود تا موقعى كه دولت بنى اميّه رو به زوال گذاشت ، پس از سقوط دولت اموى ، زياد به به خاطر بىپدرى ، زياد بن ابيه ( فرزند پدرش ) گفته و يا به مادرش سميّه ، نسبت داده و زياد بن سميّه‌اش مىخواندند . « 1 » داستان پيوند زدن نسب زياد به ابو سفيان و اين كه معاويه او را به عنوان برادر خود به ابو سفيان نسبت داد ، به طور متواتر نقل شده و زبان‌زد همه است و عموم مسلمان‌ها ، معاويه را در اين كردار مورد سرزنش قرار داده و به باد انتقاد گرفته‌اند .\r\n\r\nنسب زياد به روايت سيف\r\nسيف ، اين جا نيز همّتى كرده تا شايد اين انتقاد را از معاويه دور و اين لكّهء ننگ را از دامن زياد بزدايد ! لذا در روايتى كه طبرى در بيان حوادث سال 23 ه - . نقل كرده است ، سيف در آن روايت ، شكايت مردى را از طايفهء عنزه بيان مىكند كه از دست ابو موسى « 2 » به نزد عمر شكايت برده ، گويد مرد عنزى به عمر گفت : كارى را به كاتب‌اش زياد بن ابى سفيان واگذار كرد . « 3 » مقصود سيف از اين دست‌كارى روايت اين است كه مىخواهد بگويد زياد پيش از\r\n\r\n\r\n","description":"","footnote":"\r\n( 1 ) . تاريخ كامل ابن اثير ضمن بيان حوادث سال 44 ه - . الاستيفاب ، ج 1 ، ص 548 - 555 ؛ و الاصابه ، ج 1 ، ص 563 .\r\n( 2 ) . ابو موسى اشعرى نام‌اش عبدالله بن قيس . . . است و نسب‌اش اختلافى است ، وقتى به مكّه آمد با سعيد بن عاص ، هم‌پيمان گرديد ، سپس در مكّه اسلام پذيرفت . عمر فرمان‌دارى بصره را پس از عزل مغيره به او سپرد و او در اين سمت باقى بود تا زمان خلافت عثمان كه او عزل‌اش نمود ، مردم كوفه از عثمان خواستند كه ابو موسى را والى كوفه نمايد ، وى نيز طبق خواستهء اهل كوفه ابو موسى را فرمان‌دار كوفه نمود ، بود تا وقتى كه ابو مىسى مردم را از يارى على باز مىداشت ، لذا على ( ع ) او را عزل نمود و بعد بنا به درخواست مردم عراق ، در جريان صفّين به حكميّتش نامزد كرد و چون به نيرنگ عمرو عاص فريب خورد ، به مكّه بازگشت و تا پايان عمر همان جا مىزيست تا در سال 42 يا 44 يا 52 به اختلاف روايات ، وفات يافت ، استيعاب ، ج 4 ، ص 173 - 174 ؛ و الاصابه در ترجمهء ابو موسى .\r\n( 3 ) . و فوض الى زياد بن ابى سفيان .\r\n","page_name":" 230 ","page_number":230},
  {"content":"\r\n\r\nزمان معاويه و پيش از آن كه معاويه او را به نسب خود بزند ، به نام زياد بن ابى سفيان مشهور و معروف بود ! ؟ زيرا اين مرد عنزى كه از دست ابو موسى به نزد عمر شكايت برد در حضور عمر گفت : زياد بن ابى سفيان و عمر هيچ اعتراضى به او نكرد . پس از اين ، با مهارت و تردستى كه مخصوص خود سيف است و كسى متوجّه‌اش نمىگردد ، انتساب زياد را به عبيد در همين روايت علاج كرده و گفته است : عمر ، زياد را دست‌گير كرد و ضمن بازپرسى كه از او به عمل آورد پرسيد اوّلين عطايى را كه گرفتى به چه مصرف‌اش رساندى ؟ زياد در جواب گفت : اوّلًا مادرم را خريده آزادش كردم و ثانياً ربيب خود عبيد را خريده و آزادش نمودم ، سيف با اين نيرنگ ، خواسته انتقاد عموم مسلمان‌ها را از معاويه كه چرا زياد را به نسب خود پيوست دفع نموده و ثابت كند كه زياد فرزند ابو سفيان بود و روايت را هم از زمان عمر نقل كرده است تا بهتر در دل‌ها جاى گرفته مورد هيچ شبهه‌اى واقع نشود .\r\nاكنون پيش از آن كه متن روايت سيف را با روايات ديگر مقايسه كنيم به سند روايت سيف رسيدگى مىنماييم .\r\n\r\nسند روايت سيف\r\nدر سند اين روايت ، نام محمّد ، طلحه و مهلّب آمده است . محمّد در سند روايات سيف محمّد بن عبد الله بن سواد بن نويره است .\r\nدر تاريخ طبرى قريب 216 روايت سيف از اين راوى آمده است و در هيچ كتابى نام و نشان اين راوى پرحديث را نيافتيم ، مگر در اكمال كه گفته است : سيف از وى روايت نموده است ، از اين جمله روشن مىشود كه صاحب اكمال نيز نام اين راوى را فقط در سند روايت‌هاى سيف ديده است .\r\nو طلحه در سند روايت‌هاى سيف ميان دو نفر مشترك مىباشد ، يكى ابو سفيان ، طلحة بن عبد الرحمن كه نام او را در كتاب‌هاى رجال و سندشناسى نيافتيم ، دوم طلحة بن الاعلم حنفى است ، كه در روستاى جيان از توابع شهر رى ساكن بوده است ، و معلوم نيست كه منظور سيف كدام يك از اين دو بوده است ؟ !\r\n\r\n","description":"","footnote":"","page_name":" 231 ","page_number":231},
  {"content":"\r\n\r\nو مهلّب در سند روايات سيف ، مهلّب بن عقبهء اسدى مىباشد . در تاريخ طبرى سيف از وى 67 حديث روايت نموده است و از اين راوى سيف نيز در كتاب‌هاى رجال و سندشناسى نام و نشانى وجود ندارد ؛ اين بود متن و سند روايت سيف .\r\n\r\nنسب زياد به روايت غير سيف\r\nدينورى در كتاب خود به نام « الأخبار الطّوال » همين جريان را روايت مىكند : ( ابو موسى دربارهء زياد بن عبيد كه بردهء ثقيف بود نيكو دقّت كرد ، عقل و ادب‌اش را پسنديد و به عنوان كاتب استخدام‌اش نمود و مدّتى با او بود و پيش از اين با مغيرة همكارى مىكرد « 1 » ) .\r\nو ابن عبد البر در استيعاب در ترجمهء زياد مىنويسد : وى را پيش از آن كه به معاويه ملحق شود زياد بن عبيد ثقفى مىناميدند و نيز روايت كرده كه راوى گفت : زياد پدر خود عبيد را به هزار دينار خريده آزادش كرد . ما به خاطر اين عمل خداپسندانه‌اى كه از او سر زد ، به حال‌اش غبطه مىبرديم « 2 » . و در جاى ديگر مىگويد : زياد در محضر عمر خطابه‌اى خواند كه از نظر شنوندگان ، بىسابقه بود . عمرو عاص گفت : به خدا قسم ! اگر اين پسر از خاندان قريش بود ، عرب را به چوب‌دستى خود مىراند و پيش مىبرد ، ابو سفيان گفت : به خدا قسم ! من كاملًا مىشناسم كسى را كه نطفهء اين پسر را در رحم مادرش گذاشته است ، على بن ابى طالب ( ع ) گفت : او كيست اى ابو سفيان ؟ گفت : خودم ، على ( ع ) گفت : اى ابو سفيان كوتاه بيا ، ابو سفيان گفت : به خدا قسم اى على ! اگر از يكى از دشمنانم كه در اين مجلس حاضر است و مرا مىبيند نمىترسيدم ، حتماً پرده از روى كارش برمىداشتم تا بدانند كه اين قدرت سخن او خود زياد نيست .\r\n اما والله لو لا خوف شخص * يرانى يا على من الاعادى\r\nلاظهر امره صخر بن حرب * و لم يكن المقالة عن زياد « 3 » \r\n\r\n\r\n","description":"","footnote":"\r\n( 1 ) . اخبار الطوال ، ص 14 .\r\n( 2 ) . الاستيعاب ، ج 1 ، ص 548 .\r\n( 3 ) . الاستيعاب ، ج 1 ، ص 549 .\r\n","page_name":" 232 ","page_number":232},
  {"content":"\r\n\r\nو امّا داستان پيوستن زياد به نسب معاويه را مورّخين زير نقل كرده‌اند : ابن اثير در بيان حوادث سال 44 ه - . ، ابن عبد البر در استيعاب در ترجمهء زياد ، يعقوبى در تاريخ خود ، ج 2 ، ص 195 ؛ مسعودى در مروج الذّهب ، ج 2 ، ص 54 ؛ سيوطى در تاريخ خود ، ج 4 ، ص 259 در بيان حوادث سال 44 به طور اشاره ، و در حوادث سال 160 ، ص 334 و 335 ؛ و صحيح مسلم ، ج 1 ، ص 5 و 7 ؛ و در اسد الغابه در ترجمهء زياد و ابن عساكر در ج 5 ، ص 409 - 421 و ديگر كتاب‌هاى تاريخ و ترجمه كه به ملاحظهء اختصار از ذكر آنها خوددارى كرديم .\r\n\r\nنتيجهء ارزيابى و تحقيق\r\nبه اجماع مورّخين و دانشمندان علم انساب ، زياد در فراش عبيد رومى از زن بدكاره‌اش به نام سميّه متولّد شده است و همگى گفته‌اند كه ابو سفيان به طائف رفته از ابو مريم سلولى فاحشه‌اى خواست و اين كه چگونه به وصال سميّه رسيد كه ما از بيان آن خوددارى كرديم و حرفى كه محرمانه در مجلس عمر گفت و از ترس عمر اظهارش نكرد . و نيز گفته‌اند كه زياد را به عبيد نسبت مىدادند ، تا آن كه معاويه او را به نسب خود پيوست و چگونه اين كار مورد انكار و اعتراض بنى اميّه واقع شد .\r\nو اشعارى در اين باره گفته شد و انتقادى كه فقها از معاويه كردند كه معاويه بر خلاف حكم پيغمبر اكرم ( ص ) رفتار كرد كه فرموده است : الولد للفراش و للعاهر الحجر ، قمهء اين داستان‌ها مفصّل است و بيان‌اش به طول مىانجامد و همهء مورّخين نوشتند كه زياد در زمان بنى اميّه به ابو سفيان نسبت داده شد و پس از انقضاء دوران حكومت بنى اميّه ، گاهى به پدر « عبيد » و گاهى به مادرش « سميّه » نسبت داده مىشد .\r\nدر اين ميان سيف بن عمر پيدا شد و به خيال افتاد كه با دست بردن به يك روايت به همهء اين هياهو و غوغا خاتمه دهد و در آن روايت شكايت كننده‌اى را به نزد عمر فرستاد و از زبان او اين شخص را زياد بن ابى سفيان خواند ، همان عمرى كه خود ابو سفيان از ترس او جرأت اظهار حقيقت قضيّه را نداشت و در آخر روايت هم گفت كه\r\n\r\n","description":"","footnote":"","page_name":" 233 ","page_number":233},
  {"content":"\r\n\r\nزياد ، عبيد را ربيب خود ( فرزند زن‌اش ) معرّفى نمود ، در صورتى كه خود زياد پس از آن كه معاويه او را به خود ملحق ساخت ، ضمن خطابه‌اى كه در شام ايراد نمود گفت : عبيد براى من پدر نيكوكارى بود و من از او سپاس‌گزارم چنانچه يعقوبى در تاريخ خود نقل كرده است « 1 » و انصاف مطلب اين كه سيف در ساختن و پرداختن افسانه‌هاى خود نهايت مهارت و استادى را نشان داده است .\r\n\r\n\r\n","description":"","footnote":"\r\n( 1 ) . تاريخ يعقوبى ، ج 2 ، ص 195 .\r\n","page_name":" 234 ","page_number":234},
  {"content":"\r\n\r\n\r\nداستان زنا كردن مغيرة بن شعبه\r\n تركت الدّين و الاسلام لما * بدت لك غدوة ذات النّصين \r\nمغيره ! تو همان كسى هستى ، آن گاه كه زنى را در برابر\r\nخود ديدى ، دل و دين خود را باختى .\r\nحسان بن ثابت\r\n\r\nداستان زنا كردن مغيره به روايت سيف\r\nطبرى در بيان حوادث سال 17 ه - . داستانى از سيف دربارهء زنا كردن مغيرة نقل مىكند كه مختصرش اين است :\r\n« علّت اين كه عدّه‌اى گواهى دادند كه مغيره زنا كرده ، اين بود كه كدورتى ميان مغيره و ابو بكره « 1 » ( يكى از گواهان قضيّه ) وجود داشت ، اطاق‌هاى مغيره و ابى بكره در بصره\r\n\r\n\r\n","description":"","footnote":"\r\n( 1 ) . ابو بكرة ، نامش نفيع فرزند مسروح است و گفته شده كه نام پدرش حارث بن كلدة بن عمرو بن علاج بن ابى سلمة بن عبد العزى بن عوف بن قيس است ، از طايفهء تقيف و مادر ابى بكره نام‌اش سميّه و كنيز بود ، او از غلامان حارث بود ، چون پيغمبر ( ص ) ، طائف را محاصره كرد ، ابو بكره به وسيلهء قرقره‌اى از باروى طائف سرازير شد و به خدمت پيغمبر ( ص ) رسيد ، پس رسول خدا ( ص ) او را آزاد نمود و كنيهء ابو بكره به او داد ( بكره به معنى قرقره است ) وى از آزاد شدگان پيغمبر بود و در بصره مسكن داشت و از شركت در جنگ جمل كناره گرفت و به سال 51 ه - . وفات كرد .\r\n","page_name":" 235 ","page_number":235},
  {"content":"\r\n\r\nروبه‌روى هم واقع شده ، هر يك پنجره‌اى مقابل هم داشتند ، روزى هنگامى كه جمعى در منزل ابى بكره نشسته مشغول صحبت بودند ، به ناگاه بادى وزيدن گرفت و پنجرهء اطاق را باز كرد ، ابو بكره از جا برخاست تا پنجره را ببندد . تصادفاً باد پنجرهء اطاق مغيره را نيز باز كرده بود ، نگاه ابو بكره به مغيره افتاد كه در ميان دو پاى زنى است به چند نفرى كه نزدش بودند ، گفت : برخيزيد و بنگريد . سپس گفت : گواه باشيد ، گفتند : اين زن كيست ؟ ! ابو بكره گفت : امّ جميل است ( زنى بود خدمت‌گزار كه به منزل مغيره و ساير امرا و اشراف رفت و آمد داشت ) آنان گفتند : ما فقط پايين‌تنه‌هايى ديديم ولى صورت آنان را تشخيص نداديم ( انّما اعجازاً و لاندرى ما الوجه ) و چون زن از جاى خود برخاست ايشان در اين باره تصميم گرفتند كه زانى را تعيين كنند . ( ثم انّهم صمموا حين قامت ) .\r\nسپس در كيفيت گواهى مىگويد كه مغيره به عمر گفت : از اين كار بردگان بپرس مرا در چه حالى ديدند رو به طرف آنان بودم و يا پشت به آنان ؟ و زن را چگونه ديدند و شناختند ؟ اگر از پيش رو مرا ديده‌اند ، پس من در چنين خانهء بىحفاظ چگونه خود را از ديده‌ها مىپوشانم ؟ و اگر از پشت مرا ديدند ، به چه وجه شرعى به خانهء من كه با عيالم بودم نگاه كرده‌اند ؟ به خدا قسم ! من فقط با همسر خودم هم‌بستر شدم و همسرم بىشباهت به امّ جميل نيست .\r\nپس از آن مىگويد كه ابو بكره و نافع « 1 » گفتند كه ما دو نفر ، مغيره و آن زن را از پشت سر ديديم ، و شبل « 2 » گفت كه آنان را از پيش‌رو ديده است و زياد به مانند اينان گواهى نداد ، لذا عمر دستور داد كه به آن سه گواه به مقدار حدّ شرعى تازيانه زدند و به مغيره\r\n\r\n\r\n","description":"","footnote":"\r\n( 1 ) . نافع بن حرث بن كلده ثقفى مادرش سميّه كنيز حرث بود و حرث اعتراف كرد كه نافع فرزند اوست ، او ساكنين بصره و اول كسى بود كه در بصره شتر دارى كرد . عمر بن خطاب ده جريب از زمين‌هاى بصره تيول او كرد . استيعاب ، ج 3 ، ص 512 ؛ واصابه ، ج 3 ، ص 159 .\r\n( 2 ) . شبل فرزند معبد عبيد بن حارث بن عمرو بن على بن اسلم بن احمس بجلى احمسى است . اختلاف كرده‌اند در اين كه آيا او از كسانى است كه محضر رسول خدا ( ص ) را درك كرده است و در شمار اصحاب است ؟ يا اين كه حضرت‌اش را درك نكرده و از تابعين محسوب است . اصابه ، ج 2 ، ص 159 .\r\n","page_name":" 236 ","page_number":236},
  {"content":"\r\n\r\nگفت : به خدا قسم ! اگر گواهى دربارهء تو كامل مىشد ، مسلّماً سنگ‌سارت مىكردم « 1 » . اين بود روايت سيف در اين داستان .\r\n\r\nداستان زنا كردن مغيره به روايت غير سيف\r\nبلاذرى در فتوح البلدان « 2 » و ماوردى در كتاب الاحكام « 3 » و يعقوبى در تاريخ خود « 4 » و طبرى و اين اثير در بيان حوادث سال 17 ه - . و غير اينان روايت مىكنند :\r\nمغيره با زنى از بنى هلال كه نام‌اش امّ جميل و دختر افقم بن محجن بن ابى عمرو بن شعبه بود رفت و آمد داشت و اين زن را شوهرى بود از طايفهء ثقيف ، نام‌اش حجّاج بن عتيك ( تا اين جا عبارت بلاذرى است ) اينك تفصيل داستان از اغانى ابى الفرج نقل مىشود :\r\nمغيره بن شعبه فرماندار بصره بوده با زنى از ثقيف كه وى را رقطاء مىگفتند ، سر و سرّى داشت و مخفيانه به خانهء او رفت و آمد مىكرد ، شوهر زن مردى بود از ثقيف به نام حجّاج بن عتيك ، روزى ابو بكره ، مغيره را ملاقات كرد و پرسيد : كجا مىروى ؟ گفت : مىخواهم به ديدن فلان قبيله بروم ، ابو بكره دامن مغيره را گرفته گفت : فرماندار را سزاوار اين است كه ديگران به ديدن‌اش بيايند نه اين كه او برود . . . و مغيره را عادت چنين بود كه ميان روز از عمارت فرماندارى بيرون مىآمد ، ابو بكره او را مىديد و مىگفت : فرماندار خيال رفتن به كجا را دارد ؟ او در جواب مىگفت : كارى دارم ، ابو بكره مىگفت : چه كارى ؟ فرماندار را بايد كه به ديدن‌اش بيايند ، نه اين كه او به ديدن ديگران برود . « 5 » مورّخين گفته‌اند : زنى كه مغيره به نزدش مىرفت همسايهء ابى بكره بود ، گويد : روزى ابو بكره با دو برادر خود نافع و زياد و مردى ديگر به نام شبل بن معبد در اطاق خود نشسته بودند در اين وقت باد در اطاق همسايه را كه محاذى اطاق ابو بكره بود به هم زد و\r\n\r\n\r\n","description":"","footnote":"\r\n( 1 ) . تاريخ طبرى ، ج 3 ، ص 170 و 171 .\r\n( 2 ) . ص 352 .\r\n( 3 ) . ص 280 .\r\n( 4 ) . ج 2 ، ص 124 .\r\n( 5 ) . الاغانى ، ج 14 ، ص 139 و 140 .\r\n","page_name":" 237 ","page_number":237},
  {"content":"\r\n\r\nباز كرد ، آن گروه را چشم به آن سو افتاد ناگهان ديدند كه مغيره با آن زن به عمل جنسى مشغول است ، ابو بكره گفت : ابتلائى است كه دچارش شديد و تكليفى به گردن شما آمد حال همه درست دقّت كنيد ، همه با دقّت نگاه كردند تا يقين حاصل كردند . ابو بكره از بالاخانه پايين آمد و نشست تا مغيره از خانه بيرون آمد ، ابو بكره مغيره را گفت : از كار تو پرده برداشته شد « 1 » بايد از كار بر كنار شوى ، مغيره رفت و هنگام نماز آمد تا نماز ظهر را به امامت بگذارد ، ابو بكره جلوگيرى كرد و گفت : تو نبايد امام جماعت ما باشى با آن چه كه كردى مردم گفتند : بگذاريد نماز بخواند ، او فرماندار است ، ولى شما جريان را به عمر بنويسيد ، نوشتند ، جواب از عمر رسيد كه همگى بايد حضور به هم رسانيد ، مغيره آمادهء حركت شد و كنيزى را عقيله نام ، عربى نژاد و تربيت شده كه از اسراى يمامه و از خاندان بنى حنيفه و زادگاهش طائف بود ، به همراهى خادمى براى ابو موسى فرستاد . مغيره آمد تا نزد عمر رسيد ، عمر جلسهء محاكمه را تشكيل داد و مغيره را با گواهان خواست . ابو بكره پيش‌قدم شد . عمر به ابو بكره گفت : تو مغيره را در ميان دو ران زن ديدى ؟ گفت : بلى والله گويى الان مىبينم اثر آبله‌اى كه در ران‌هاى آن زن بود ، مغيره گفت : عجب با دقّت نگاه كرده‌اى ، ابو بكره گفت : من كوتاهى نكرده‌ام در كارى كه خداوند تو را به آن رسوا كند ، عمر گفت : به خدا قسم من به آن اكتفاء نمىكنم تا آن كه گواهى دهى كه مغيره را ديدى فرو مىبرد در زن مانند ميل سرمه كه به سرمه‌دان فرو مىرود ؟ گفت : آرى همين را گواهى مىدهم ، عمر گفت : برو مغيره يك چهارم‌ات از دست رفت .\r\nابو الفرج گويد : تو گواهى بر چه مىدهى ؟ نافع گفت : اين سخن على بود . پس از آن عمر نافع را خواست و گفت : تو گواهى بر چه مىدهى ؟ نافع گفت : به همانطور كه ابو بكره شهادت داد شهادت مىدهم . عمر گفت : نه ، تا آن كه گواهى دهى بر اين كه ديدى مغيره را فرو مىبرد بر آن زن فرو بردن ميل در سرمه‌دان ، گفت : آرى ، فرو برده بود تا انتهايش ، پس عمر گفت : برو مغيره نيمى از تو رفت ، پس از آن سوّمى را كه شبل بن معبد بود خواست . شبل گفت : من هم مانند همان دو رفيقم گواهى مىدهم ، عمر گفت : برو مغيره سه\r\n\r\n\r\n","description":"","footnote":"\r\n( 1 ) . داستان زناى مغيره را ابن جرير و ابن اثير و ابو الفداء ضمن وقايع سال 17 ه - . نقل كرده‌اند .\r\n","page_name":" 238 ","page_number":238},
  {"content":"\r\n\r\nچهارمت از دست رفت .\r\nراوى گويد : چون جريان محاكمه به اين جا منتهى شد ، مغيره به نزد مهاجرين رفته آن قدر گريست كه آنان نيز به گريه افتادند و نزد امّهات مؤمنين نيز چنين كرد تا آنان نيز به گريه افتادند . راوى گفت : زياد در آن مجلس حاضر نبود ، عمر دستور داد كه اين سه تن گواه به كنارى روند و هيچ كس از اهل مدينه با آنان ننشيند و منتظر آمدن زياد بود ، چون زياد از راه رسيد و در مسجد نشست بزرگان مهاجرين و انصار گردش جمع آمدند . مغيره گويد : اين هنگام من مطلبى آماده كرده بودم كه بگويم ، ولى عمر چشم‌اش كه به زياد افتاد و ديد او مىآيد گفت : من مردى مىبينم كه خداوند هرگز با زبان او مردى را از مهاجرين خوار و زبون نخواهد ساخت « 1 » ، و در روايت الو الفداء « 2 » وارد است كه عمر به زياد گفت : مردى را مىبينم كه اميدوارم خدا به وسيلهء او مردى از اصحاب رسول خدا ( ص ) را مفتضح نكند .\r\nو در روايت اغانى از ابى عثمان نهدى « 3 » نقل مىكند : چون اوّلين گواه ، گواهى خود را نزد عمر ادا كرد رنگ عمر تغيير كرد ، پس از آن دومى آمد او هم گواهى داد در گواهى دوم شكست سختى در قيافهء عمر نمودار شد ، پس از آن سوّمى آمد و گواهى داد گويى خاكستر به صورت عمر پاشيده شد .\r\nپس چون زياد آمد ( جوانى كه دست‌ها را از راه تبختر حركت مىداد ) عمر سر به سوى او برداشت و گفت : چه خبر دارى اى فضلهء عقاب ( ابو عثمان نهدى در اين موقع براى اين كه قيافهء عمر را هنگام اداى اين جمله نشان داده باشد چنان نهيبى زد كه عبد الكريم بن رشيد مىگويى : چيزى نمانده بود كه من از صيحه و فرياد ابو عثمان غش كنم ) ، پس مغيره\r\n\r\n\r\n","description":"","footnote":"\r\n( 1 ) . ابن خلكان ، ج 8 ، ص 406 از كتاب وفيات الاعيان در ترجمهء يزيد بن مفزع ، و اين جمله را كه عمر به زياد گفت : « من مردى را مىبينم كه اميدوارم خداوند مردى از اصحاب رسول خدا را به وسيلهء او رسوا و مفتضح نكند » يعقوبى نقل كرده در تاريخ خود ، ج 2 ، ص 124 و در كنز العمال ، ج 3 ، ص 88 حديث 12682 و در منتخب كنز ، ج 2 ، ص 413 چنين است كه عمر گفت : من جوان زيركى را مىبينم كه ان شاء الله جز براى حق گواهى نخواهد داد .\r\n( 2 ) . تاريخ ابو الفداء ، ج 1 ، ص 171 .\r\n( 3 ) . ابو عثمان عبد الرحمن بن مل بن عمرو بن عدى بن وهب بن ربيعة بن سعد بن كعب بن خزيمة بن كعب در زمان رسول خدا ( ص ) اسلام آورد و در جنگ قادسيه و جنگ‌هاى بعدى شركت داشت و به سال 100 ه - . در حالى كه متجاوز از 130 سال عمر كرده بود از دنيا رفت .\r\n","page_name":" 239 ","page_number":239},
  {"content":"\r\n\r\nگفت : اى زياد ! خدا را به ياد تو مىآورم و تو را به موقف قيامت متذكّر مىشوم كه خدا و كتاب رسول خدا ( ص ) و امير المؤمنين ( ع ) خون مرا حفظ كرده‌اند ، مگر آن كه تو تجاوز كنى و چيزى را كه نديده‌اى بگويى ، پس زياد گفت : يا امير المؤمنين ( ع ) امّا حقيقت مطلب آن طور كه نزد ديگران است نزد من نيست ، ولى مجلس زشتى را ناظر بودم و نفس تندى مىشنيدم و مغيره را ديدم كه آن زن را به زير گرفته بود ، پس عمر گفت : آيا تو ديدى كه مغيره داخل و خارج مىكند مانند ميل در سرمه‌دان ، گفت : نه ، ابو الفرج گويد : عدّهء زيادى از راويان ، روايت كرده‌اند كه زياد گفت : ديدم مغيره هر دو پاى زن را بلند كرده و خايه‌هاى او را ديدم كه در ميان دو ران زن در رفت و آمد بود « 1 » و حركت سختى شنيدم و نفس بلندى به گوشم مىرسيد ، پس عمر گفت : آيا ديدى مانند ميل به سرمه‌دان فرو ببرد و بيرون بياورد ؟ گفت : نه ، عمر گفت : الله اكبر ، مغيره برخيز و آن سه نفر را تازيانه بزن ، مغيره به جلو آمد و ابو بكره را هشتاد ضربه شلّاق زد و بقيّه را نيز تازيانه زد و عدّه‌اى نقل كرده‌اند كه خود مغيره به آنان شلّاق نزد و عمر را از گفتار زياد خوش آمد و حد را از مغيره برداشت !\r\nدر روايت حاكم در مستدرك و ذهبى در تلخيص‌اش چنين است كه چون مغيره نجات يافت ، عمر تكبير گفت و خوشحال شد و همهء گواهان را تازيانه زد ، مگر زياد را . « 2 » و در فتوح البلدان است كه شبل گفت : آيا شهود حق را تازيانه مىزنى و حدّ الهى را از ميان مىبرى ؟ و چون ابو بكره شلّاق خورد گفت : گواهى مىدهم كه مغيره زنا كرد ، عمر گفت : دوباره شلاق‌اش بزنيد ، على گفت : اگر اين گفتار ابو بكره را شهادت بشمارى و حدّش بزنى من نيز رفيقت را سنگ‌سار كنم و در كنز العمال و منتخب‌اش و يعقوبى در تاريخ‌اش در موقف على قريب به همين مضمون نقل شده است .\r\nو در الاغانى و شرح ابن أبى الحديد گفته : ابو بكره ، پس از آن كه شلاق خورد گفت : گواهى مىدهم كه مغيره چنين و چنين كرد ، عمر خواست او را بزند على به عمر گفت : اگر او را دوباره تازيانه بزنى ، بايست رفيقت را سنگ‌سار كنى و عمر را از تصميمى كه داشت\r\n\r\n\r\n","description":"","footnote":"\r\n( 1 ) . پاره‌اى از جملات به حكم امانت در نقل و ترجمه نگارش يافت با اين كه منافى عفت قلم بود ( مترجم ) .\r\n( 2 ) . مستدرك حاكم ، ج 3 ، ص 448 .\r\n","page_name":" 240 ","page_number":240},
  {"content":"\r\n\r\nباز داشت . ابو الفرج گويد : مقصود على ( ع ) اين بود كه اگر عمر به ابو بكره دوباره حدّ جارى مىساخت و او را مىزد ، گواهى او به جاى دو گواهى محسوب مىشد و به همين جهت موجب بود كه مغيره سنگ‌سار شود . سپس گويد : عمر به ابو بكره در بارهء شهادتى كه داد پيشنهاد توبه كرد .\r\nابو بكره گفت : اين پيشنهاد را به اين منظور مىكنى كه اگر بعد از اين گواه شدم پذيرفته شود ؟\r\nگفت : آرى .\r\nگفت : من ديگر تا در دنيا هستم ميان دو نفر گواه نخواهم بود .\r\nگويد : وقتى حدّ را جارى ساختند مغيره گفت : الله اكبر ، حمد خدايى را كه شما را خوار كرد .\r\nعمر گفت : ساكت شو ، خدا خوار كند آن محلّى را كه اينان تو را در آن محل ديده‌اند .\r\nگويد : ابو بكره بر حرفى كه زده بود ايستادگى كرد و بارها مىگفت : به خدا قسم ! ران‌هاى آن زن را هرگز فراموش نخواهم كرد .\r\nپس آن دو نفر ديگر را توبه دادند و شهادت‌شان بعد ها مورد قبول بود ، ولى ابو بكره را چون به شهادتى دعوت مىكردند مىگفت : ديگرى را دعوت كنيد كه زياد شهادت مرا بر من تباه ساخت .\r\nابن عبد البر نيز در ترجمه ابو بكره گفته است كه او ، به رأى خود باقى بود ، امّا دو نفر ديگر توبه كردند . و در اغانى و شرح نهج از شعبى روايت كرده‌اند كه گفت : رقطاء كه مغيره را به رابطهء نامشروع با او نسبت دادند . در ايّام فرماندارى مغيره در كوفه با او رفت و آمد داشت و احتياجات او را رفع مىكرد ، ابو الفرج گويد پس از اين جريان ، عمر سالى به حج رفته بود ، تصادفاً رقطاء را در موسم ديد و مغيره نيز آن جا بود ، عمر رو به مغيره كرد و گفت : اين زن را مىشناسى ؟\r\nگفت : آرى ، اين امّ كلثوم دختر على ( ع ) است .\r\nعمر به او گفت : واى بر تو نزد من هم خود را به نادانى مىزنى ؟ به خدا قسم گمان ندارم ابو بكره دربارهء دروغ گفته باشد و من هر وقت تو را مىبينم مىترسم كه از آسمان\r\n\r\n","description":"","footnote":"","page_name":" 241 ","page_number":241},
  {"content":"\r\n\r\nسنگ‌سار شوم .\r\nحسان بن ثابت در هجو مغيره به اين جريان اشاره مىكند :\r\n لو ان اللئوم ينسب كان عبداً * قبيح الوجه اعور من ثقيف\r\nتركت الدين و الاسلام لما * بدت لك غدوة ذات النصيف\r\nو راجعت الصبا و ذكرت لهوا * مع القينات فى العمر اللطيف \r\nترجمه : اگر پستى فطرت نكوهش را پىجو شويم بنده‌اى زشت‌رو و يك چشم از طايفهء ثقيف خواهد بود ( مقصود مغيره است كه از قبيلهء ثقيف و يك چشم بود ) صبح‌گاهى كه زن مقنعه‌پوش ، خود را به تو نشان داد ، يك باره دين و دل از دست دادى و به دوران جوانى بازگشتى و به ياد شهوت‌رانى با كنيزان در بهار جوانى افتادى .\r\nو بلاذرى در فتوح البلدان روايت كرده كه خليفه عمر بن خطّاب چون خواست پس از اين واقعه مجدّداً فرماندارى كوفه را به مغيره بدهد ، او را گفت : اگر ابلاغ فرماندارى به نام تو صادر گردد ، باز به همان كه به تو نسبت دادند باز خواهى گشت ؟ گفت : نه ، و از جمله كسانى كه به زناى مغيره اشاره كرده ، حموى در معجم البلدان « 1 » است .\r\n\r\nنتيجهء ارزيابى\r\nامّا از حيث سند ؛ در سند روايت نام محمّد و طلحه و مهلّب آمده است كه در بررّسى سند روايت سيف در موضوع اصلاح نژاد زياد به حال اين دو سه نفر رسيدگى شد .\r\n\r\nوامّا از جهت متن\r\nسيف ، چنين گفته است كه ابو بكره و دو برادرش و شبل در غرفهء مقابل خانهء مغيره نشسته بودند كه بادى وزيد و پنجرهء هر دو منزل را باز كرد و اينان مغيره را ديدند كه در خانه‌اش با زنى هم‌بستر شده است و امّ جميل خدمت‌كارى بود كه براى مغيره كلفتى مىكرد و اينان فقط دو سرين ديدند و صورتى مشاهده نكردند و چون برخاستند تصميم گرفتند ،\r\n\r\n\r\n","description":"","footnote":"\r\n( 1 ) . ج 2 ، ص 179 .\r\n","page_name":" 242 ","page_number":242},
  {"content":"\r\n\r\nو مغيره به عمر پيشنهاد كرد كه از آنان بپرسد او را چه طور ديده‌اند ، از پيش رو يا از پشت سر ، و به چه مجوّزى به خانهء او نگاه كرده‌اند ، در حالى كه او با عيال خود كه شبيه به امّ جميل بوده هم‌بستر بود و پس از آن اختلاف گواهان را در كيفيّت مشاهده بيان مىكند و عمر به مغيره مىگويد كه اگر موازين شهادت تمام بود ، من تو را سنگ‌سار مىكردم .\r\nدر صورتى كه روايات ديگر تصريح كرده‌اند كه مغيره به طور مخفيانه به خانهء امّ جميل مىرفت نه اين كه او به خانهء مغيره مىآمد ، و اينان مغيره را در خانهء امّ جميل ديدند كه مشغول عمل جنسى است و هيچ كس نگفته است كه امّ جميل خدمت‌گزار و كلفت مغيره بود كه مغيره چنين پرسش از گواهان كرده و آنان مختلف جواب بگويند و ديگر مطالبى كه تفصيلًا گفته شد ، ولى چون سيف خواسته است از مغيرهء فرماندار دفاع كند ، همه اين حرف‌ها را به دروغ ساخته است و طبرى هم آن را در تاريخ خود ثبت كرده و عدّه‌اى هم از تاريخ طبرى نقل كرده‌اند و اين داستان شيوع پيدا كرده و به زبان‌ها افتاده است .\r\n\r\n","description":"","footnote":"","page_name":" 243 ","page_number":243},
  {"content":"\r\n\r\n\r\nداستان شراب خوارى ابومحجن\r\nان كانوا شربوها مستحلين لها ان تقتلوا و ان كانوا شربوها\r\nوهم يؤمنون انها حرام ان يحدوا .\r\n« اگر آنان شراب را مباح دانسته و خورده‌اند ، قتل‌شان\r\nواجب است و اگر حرام دانسته و خورده‌اند حدّ در بارهء\r\nآنان جارى مىشود .\r\nعلى ( ع )\r\n\r\nداستان ابو محجن به روايت غير سيف\r\nابو محجن ثقفى ، فرزند حبيب بن عمر بن عمير ثقفى است . آن گاه كه طايفهء ثقيف اسلام را پذيرفتند ، وى نيز مسلمان گرديد . او مردى شاعر و دلاور بود و در دوران جاهليّت و اسلام از قهرمانان به شمار مىرفت . او دائم الخمر و مىگسار بود . خليفه عمر بن خطّاب او را به خاطر مىگسارىاش 7 يا 8 مرتبه حدّ زد .\r\nابو الفرج اصفهانى در الاغانى گويد :\r\nابو محجن را با جمعى كه شراب خورده بودند به نزد عمر بن خطّاب آوردند ، عمر به آنان گفت : شراب خورده‌ايد ، پس از اين كه خدا و رسول‌اش آن را حرام كرده است ؟ آنان\r\n\r\n","description":"","footnote":"","page_name":" 244 ","page_number":244},
  {"content":"\r\n\r\nگفتند : نه خدا حرام‌اش كرده و نه رسول‌اش « 1 » ، زيرا خداى متعالى مىفرمايد :  لَيْسَ عَلَى الَّذِينَ آمَنُوا وَ عَمِلُوا الصَّالِحاتِ جُناحٌ فِيما طَعِمُوا إِذا مَا اتَّقَوْا وَ آمَنُوا وَ عَمِلُوا الصَّالِحاتِ ،  « يعنى بر آنان كه ايمان آورده‌اند و كارهاى شايسته انجام مىدهند ، در آن چه مىخورند گناهى نيست مادامى كه پرهيزكارند و ايمان دارند و كارهاى شايسته انجام مىدهند » .\r\nعمر رو به اطرافيان‌اش كرد و گفت : در بارهء اينان چه مىگوييد ؟ هر كس حرفى زد ، عمر كسى به نزد على بن ابى طالب ( ع ) فرستاد و در اين‌باره با آن حضرت مشورت كرد ، على ( ع ) گفت : اگر مقصود از اين آيه آن باشد كه اينان مىگويند ، بايد مردار و خون و گوشت خوك را نيز حلال بدانند ، چون اين جواب را از حضرت شنيدند ساكت شدند . پس عمر به على ( ع ) گفت : نظر شما چيست ؟ گفت : رأى من اين است كه اگر شراب را حلال دانسته و خورده‌اند بايد كشته شوند و اگر با ايمان بر حرمت‌اش ، مىگسارى كرده‌اند بايد حدّ بر آنان جارى شود ، عمر از جماعت پرسيد ، گفتند : به خدا قسم ما هيچ شكّى در حرمت‌اش نداشتيم و آن چه گفتيم ، براى فرار از چنگ قانون شرع بود . تا تازيانه نخوريم . عمر يكى يكى آنان را حدّ مىزد و بيرون مىرفتند تا نوبت به ابو محجن رسيد ، چون او را شلاق زد اين اشعار را سرود . « 2 »\r\n الم تر ان الامر يعثر بالفتى * و لا يستطيع المرء صرف المقادر\r\nصبرت فلم اجزع و لم اك كائعاً * لحادث دهر فى الحكومة جائر \r\n\r\n\r\n","description":"","footnote":"\r\n( 1 ) . ما حرمها الله و لا رسوله .\r\n( 2 ) . سييف اين داستان را تحريف نموده و ابيات را هم به ديگرى نسبت داده است ، رجوع شود به طبرى ، وقايع سال 18 ، ج 4 ، ص 222 .\r\n عسس را چنين گفت مى خواره‌اى * كه از مىپرستى نيم چاره‌اى\r\nچو بينى جوان‌مرد لغزيده پاى * درشتى رها كن ، به نزمى گراى\r\nكه تقدير نايد به تدبير راست * فرار از كمند قضايش كه راست ؟\r\nمرا هست صبر و تحمّل بسى * ننالم به دوران زجور كسى\r\nبه مرگ عزيزان شكيباستم * ولى نا شكيبا ز صهباستم\r\nچه گويم به زاهد كه دورش فكند * نه خربنده داند كه گوهر به چند\r\nببين گرد چرخشت ياران مى * همه اشك ريزان به دامان وى \r\n( مترجم )\r\n","page_name":" 245 ","page_number":245},
  {"content":"\r\n\r\n و انى لذو صبر و قد مات اخوتى * و لست عن الصهباء يوماً بصابر\r\nرماها امير المؤمنين بحتفها * فخلانها يبكون حول المعاصر \r\nترجمه : مگر نديدى كه روزگار جوان‌مرد را به لغزش گرفتار مىكند و مرد نمىتواند تقديرت را از خود بازگرداند ، من بردبارى كردم و ناشكيبايى از خود نشان ندادم و از پيش‌آمد روزگارى كه همواره مبناى حكومت‌اش بر ستم است ، نترسيدم . من با اين كه برادرهايم از دستم رفت ، در مصيبت فراق‌شان دامن صبر از دست ندادم ، ولى تاب مفارقت شراب را يك روز هم ندارم . امير المؤمنين آن را نابود كرد و دوست‌داران شراب در اطراف چرخشت‌ها اشك شوق از ديده مىبارند .\r\nعمر چون گفتار ابو محجن را شنيد ، گفت : آن چه در دل داشتى و ما را از آن خبر نبود آشكار نمودى ، حتماً بايد من كيفر تو را سخت‌تر كنم ، چون در مىگسارى اصرار مىورزى . على ( ع ) فرمود : تو چنين حقّى ندارى و جايز نيست كه مردى را كيفر دهى به كارى كه به زبان گفته ولى هنوز مرتكب آن نشده است . با توجّه به اين كه خداى تعالى در بارهء شاعران فرمايد :  أَنَّهُمْ يَقُولُونَ ما لا يَفْعَلُونَ  « آنان ، آن چه را كه نمىكنند مىگويند » عمر گفت : خدا جمعى را از آنان استثناء كرده و فرموده است :  إِلَّا الَّذِينَ آمَنُوا وَ عَمِلُوا الصَّالِحاتِ  « مگر آنان كه ايمان آورده و كارهاى شايسته انجام دهند » على فرمود : مگر اين مى خواران را تو از مؤمنين صالح مىپندارى ؟ يا اين كه رسول خدا ( ص ) فرمود : بنده در حال ايمان شراب نمىخورد ! « 1 » و در الاصابه است كه ابو محجن نزد عمر رفت ، عمر گمان كرد كه ابو محجن مشروب خورده است ، دستور داد دهان‌اش را ببوييد ، ابو بحجن گفت : اين كار تو از همان تجسّسى است كه از آن نهى شده‌اى ، پس عمر او را واگذاشت .\r\nطبرى در بيان وقايع سال 14 ه - . روايت كرده است : در همين سال بود كه عمر فرزند خود و ياران وى را با ابو محجن به خاطر شراب خوردن ، حدّ زد . « 2 » و ابن كثير گفته است : در\r\n\r\n\r\n","description":"","footnote":"\r\n( 1 ) . الاغانى ، ج 19 ، ص 142 .\r\n( 2 ) . تاريخ طبرى ، ج 4 ، ص 152 .\r\n","page_name":" 246 ","page_number":246},
  {"content":"\r\n\r\nاين سال به ابو محجن ثقفى به جهت مىگسارىاش 7 بار حد جارى كردند . « 1 » و در عقد الفريد در باب اعيان و اشرافى كه براى شراب‌خوارگى حدّ خورده‌اند و به اين جهت مشهور شده‌اند ، گفته است : از جملهء آنان ابو محجن ثقفى بود و او بسيار علاقمند به شراب بود سعد بن ابى وقاص چندين بار او را به همين جهت حد زد ، و نيز در الاصابه و الاغانى است كه ابو محجن هواخواه زنى به نام « شموس » گرديد ، هر حيله‌اى كه به خاطرش رسيد به كار برد مگر بتواند ديدارى از وى بنمايد ، فراهم نشد . بالاخره شاگرد بنّايى شد كه ديوار همسايهء آن زن را مىساخت و از اين راه موفّق شد كه از پنجرهء آن خانه جمال محبوبهء خود را ببيند و اين اشعار را انشاء كرد :\r\n و لقد نظرت الى الشموس و دونها * حرج من الرحمن غير قليل\r\nقد كنت احسبنى كاغنى واجد * و رد المدينة عن زراعة فول \r\nترجمه : ديده بر چهرهء شموس دوختم ، در حالى كه نهى خداى رحمان بر من متوجّه بود ، هنگامى كه به مدينه آمدم و چشم به جمال او داشتم ، خود را كشاورز ثروت‌مندى مىپنداشتم كه نيازى به كشت باقلا يا نخود ندارد . « 2 » شوهر زن شكايت نزد عمر برد ، عمر ابو محجن را به « حضوضى » « 3 » تبعيد كرد و شخصى را به نام ابن جهراء نصرى كه مأمور اين قبيل كارهاى ابو بكر بود ، با مردى ديگر به همراه او فرستاد و دستور داد نگذارند ابو محجن شمشير به همراه خود بردارد . ابو محجن شمشيرش را در جوالى و غلاف‌اش را در جوال ديگر كه آرد ميان آنها ريخته بود گذاشت ، چون به ساحل رسيد و كشتى نزديك شد ، ابو محجن گوسفندى خريد و به ابن جهراء گفت : بيا تا نهار بخوريم ، و خود به چابكى از جاى برخاسته نزديك جوال رفت كه گويى آرد بيرون بياورد و به اين بهانه شمشير را از جوال به در آورده به دست گرفت . ابن جهراء چون ابو محجن را شمشير به دست ديد ، بيرون آمده ، پا به فرار گذاشت تا آن كه بر شترش سوار شد و به نزد عمر بازگشت و جريان را گزارش داد ( تا آخر خبر ) .\r\n\r\n\r\n","description":"","footnote":"\r\n( 1 ) . البداية و النهاية ، ج 7 ، ص 48 .\r\n( 2 ) . الاغانى ، ج 19 ، ص 138 .\r\n( 3 ) . حضونضى نام كوهى است در جزيره‌اى كه تبعيدگاه افراد هرزهء اعراب جاهليّت بود .\r\n","page_name":" 247 ","page_number":247},
  {"content":"\r\n\r\nو در الاصابه و الاستيعاب چنين است كه پس از اين جريان ، ابو محجن به نزد سعد بن ابى وقاص رفت و تصادفاً ايّام قادسيه از ايّام جنگ با ايران بود از محمّد بن سعد بن ابى وقاص روايت كرده‌اند كه گفت : در جنگ قادسيه ، ابو محجن را نزد سعد آوردند در حالى كه سرمست از باده بود ، سعد دستور داد تا به زنجيرش كنند . آن روز سعد به خاطر زخمى كه بر تن داشت ، به ميدان نيامد و خالد بنت عرفطه را فرمانده سواره نظام نمود و براى خود محلّى را كه چشم‌انداز به لشكرگاه داشت ، انتخاب كرد . چون دو لشكر به هم رسيدند ابو محجن گفت :\r\n كفى حزناً ان ترتدى الخيل بالقنا * و اترك مشدوداً على و ثاقياً \r\nترجمه : اين اندوه مرا بس كه در چنين روزى كه سواران با نيزه‌هاى آخته در رفت و آمد هستند ، مرا بايد با دست و پاى زنجير شده به كنارى انداخته باشند .\r\nسپس روى به دختر خصفه عيال سعد كرد و گفت : واى بر تو مرا رها كن من با تو پيمان خدايى مىبندم كه اگر از ميدان سالم بازگشتم خودم آمده ، پاى به زنجير كنم و چنان چه كشته شدم شما از دست من راحت شده‌ايد . زن زنجير را از پاى ابو محجن برداشت او از جاى برجست و بر اسبى كه متعلّق به سعد بود ( به نام بلقاء ) سوار گشته و نيزه‌اى به دست گرفته روانه گرديد . به هر ناحيه كه حمله مىكرد شكست مىداد ، مردم مىگفتند : اين فرشتهء نصرت است ، آمده اسلام را يارى كند .\r\nسعد خود ، ناظر اين حملات بود و مىگفت : جست و خيز اين اسب ، جست و خيز است من ( بلقاء ) است ، ولى نيز زدن به نيزه بازى ابو محجن مىماند در صورتى كه او به زنجير گرفتار است ، چون دشمن شكست خورد ابو محجن بازگشت تا اين كه دوباره پاى خود را به زنجير گذاشت . جريان را دختر خصفه به سعد گزارش داد ، سعد گفت : به خدا قسم ! من امروز مردى را حدّ نخواهم زد كه خداوند به دست او مسلمان‌ها را اين چنين نعمتى عطا فرموده ، پس ابو محجن را رها كرد . ابو محجن گفت : آن ايّام كه بر من حد زده مىشد مىخوارگى مىكردم و خود را به وسيلهء حدّ تطهير مىكردم ، ولى چون تو حدّ را از من برداشتى ، به خدا قسم ديگر مىگسارى نخواهم كرد .\r\n\r\n","description":"","footnote":"","page_name":" 248 ","page_number":248},
  {"content":"\r\n\r\n\r\nداستان ابو محجن به روايت سيف\r\nاين بود ابو محجن و داستان‌اش در قادسيه به روايت محمّد بن سعد و امّا سيف در روايتى كه طبرى نقل مىكند چنين مىگويد :\r\nسعد ، جماعتى را كه آشوب‌گرى كرده بودند ، گرفته ، به زندان افكند و گفت : به خدا قسم ، اگر نه اين بود كه در مقابل دشمن هستيم ، شما را وسيلهء عبرت ديگران مىساختم و ابو محجن نيز جزو زندانيان بود .\r\nو نيز در جاى ديگر از او نقل مىكند : پس از اين كه همسر سعد آزادش كرد و در روز قادسيه جنگ كرد ، به زندان و زنجير خود بازگشت . سلمى به ابو محجن گفت : اى ابو محجن ! اين مرد تو را به چه جرمى زندانى كرده است ، گفت : به خدا قسم كه مرا براى حرامى كه در دوران جاهليّت خورده‌ام و يا آشاميده‌ام زندانى كرده ، و چون من مردى شاعر هستم كه شعر بر زبان من جارى مىگردد و گاهى آن اشعار را مىسرايم بدين سبب مردم مرا به بدى ياد مىكنند ، و از اين رو سعد مرا زندانى كرده است تا آن كه مىگويد :\r\nسلمى به شوهر خود سعد جريان را گفت ، سعد او را خواسته ، رهايش كرد و گفت : برو كه پس از اين ، تو را به هيچ گفتارى تا صورت عمل به خود نگيرد ، بازخواست نخواهم كرد . ابو محجن گفت : حال كه چنين است ، من نيز به خدا سوگند مىخورم كه هرگز به زبانم اجازه ندهم كه به گفتار زشت باز شود . « 1 » و ابو الفرج در ترجمهء ابى محجن از اغانى نيز عين روايت سيف را از طبرى نقل كرده است .\r\nو ابن حجر در الاصابه گويد : ابن فتوحون ، از ابن عبد البر انتقاد كرده كه در بارهء ابو محجن مىگويد : « او هميشه غرق شراب بود » و گفته كه همان بيان حدّ خوردن‌اش كافى بود و بيش از اين سزاوار نبود كه در بارهء او سخن گفته شود و بهتر اين بود كه در بارهء او روايت سيف را نقل مىكرد پس از آن خودش روايت سيف را كه ما نقل كرديم ، نقل نموده ، سپس مؤلّف اصابه گويد : سيف ضعيف است و رواياتى كه ما نقل كرديم معتبرتر و مشهورتر\r\n\r\n\r\n","description":"","footnote":"\r\n( 1 ) . تاريخ طبرى ، ج 3 ، ص 55 - 57 .\r\n","page_name":" 249 ","page_number":249},
  {"content":"\r\n\r\nاست . « 1 » و به ابن فتوحون هركه روايت كند سعد حدّ ابو محجن را برداشت ، درست نيست و گفته است كه هرگز چنين گمانى دربارهء سعد نمىرود ، پس از آن گويد : و ليكن اين عمل سعد ، توجيه خوبى دارد ، ولى آن توجيه را بيان نكرده و شايد مقصودش اين باشد كه سعد چون گفت : ابو محجن را در بارهء شراب‌خوارى شلّاق نخواهم زد ، شرطى در نظر گرفته بود و آن اين كه اگر ثابت شود كه شراب خورده است . ولى خداوند ابو محجن را توفيق داد كه توبهء خالصى و ديگر شراب نخورد . . .\r\nو مسعودى در مروج الذهب « 2 » روايت سيف را با حذف سند نقل كرده و به نظر ما آن را از تاريخ طبرى گرفته است ، زيرا مسعودى در مقدّمهء كتاب‌اش كه مورّخين را ترجمه مىكند و از مصادر معتبر تاريخ نام مىبرد از طبرى تجليل فراوانى نموده است ، در صورتى كه آن جا نه از سيف نامى برده و نه از تأليفات‌اش ، اين بود متن روايت سيف و آنان كه از وى نقل كرده بودند .\r\n\r\nارزيابى سند روايت سيف\r\nدر سند روايت نام محمّد ، طلحه ، زياد ، ابن محراق و او از مردى از قبيلهء طىّ ديده مىشود .\r\nدر باب اصلاح نژاد زياد به حال دو راوى سيف ، يعنى محمّد و طلحه رسيدگى شد ، و امّا زياد :\r\nزياد در سند روايات سيف ، زياد بن سرجس احمرى است و اين راوى ساختگى نيز ، مانند بقيّهء راويان سيف در هيچ كتاب رجال سندشناسى نام و نشانى ندارند ، با اين كه در سند 53 روايت از روايت‌هاى سيف در طبرى آمده است . و امّا ابن محراق نيز نه خودش معلوم است و نه فرزندش و نه آن مردى از قبيلهء طىّ كه اين فرزند خيالى از او روايت مىكند .\r\n\r\n\r\n","description":"","footnote":"\r\n( 1 ) . الاصابه ، ج 4 ، ص 157 .\r\n( 2 ) . مروج الذهب ، ج 2 ، ص 422 - 424 .\r\n","page_name":" 250 ","page_number":250},
  {"content":"\r\n\r\n\r\nارزيابى متن روايت سيف\r\nاز آن چه نوشتيم معلوم شد كه فرق ميان روايت سيف و روايتى كه از محمّد بن سعد نقل كرديم تا چه حدّ است . ابو محجن به زن سعد مىگويد : اگر من كشته شدم شما از دست من راحت خواهيد شد و اين خود دليل آن است كه همسر سعد ، از آن چه شوهرش از دست ابو محجن مىكشيد با اطلّاع بوده است . گذشته از اين ، دائم الخمر بودن ابو محجن و چند مرتبه تازيانه خوردن‌اش براى مىگسارى و سركشى وى به خانهء زن انصاريه ( شموس ) به خاطر چشم چرانى و پس از آن تبعيدش به « حضوض » تبعيدگاه مىگساران بىبند و بار ، و قصد كشتى مأمور محافظ و پيوستن ابو محجن به لشكر در قادسيه و زندانى شدن‌اش در قادسيه ، به خاطر بدمستى در لشكرگاه ، همهء اين جريانات چيزى نبود كه آن روز از نظر كسى پوشيده بماند تا چه رسد به همسر فرماندهء سپاه كه احتياج به بازپرسى داشته باشد و از ابو محجن بپرسد تو را براى چه زندانى كرده‌اند ، در صورتى كه ديديم پسر سعد در روايت خود تصريح مىكند كه چون روز قادسيه شد ، ابو محجن را نزد پدرم سعد آوردند در حالى كه سرمست از باده بود ، پس دستور داد او را به زنجير بستند و همين محمّد بن سعد در پايان روايت‌اش مىگويد كه سعد گفت : نه به خدا قسم ! من امروز مردى را كه خدا به دست او مسلمان‌ها را اين چنين نعمتى داده است ، حدّ نخواهم زد . و ابو محجن خود چنين گفت : تا حدّ دربارهء من جارى مىشد و باعث تطهير من از آلودگى به چنين گناهى بود ، من شراب مىخوردم ، امّا اكنون كه تو حدّ را از من رد كردى ، پس به خدا قسم ديگر شراب نخواهم خورد .\r\nولى سيف ، آن گفتگو را ميان ابو محجن و همسر سعد جعل كرده و آن را جزو روايت‌اش قرار داده تا از سعد دفاع كند كه چرا حدّ خدا را تعطيل كرده است ، - و نيز از ابو محجن دفاع كند - چرا هميشه مست بوده است . آن گاه داستان ساختگى خود را كامل نموده به اين كه از زبان سعد نقل كرده من تو را به حرف‌هايى كه مىزنى تا انجام نداده‌اى و صورت عمل به خود نگرفته است ، بازخواست نخواهم كرد از زبان ابو محجن دروغى ساخته كه به خدا قسم من نيز هرگز زبان خود را به توصيف كارهاى پليد آزاد\r\n\r\n","description":"","footnote":"","page_name":" 251 ","page_number":251},
  {"content":"\r\n\r\nنخواهم گذاشت . و با اين روايت دروغ و ساختگى ، سيف از ابو محجن همهء آن چه را كه به طور تواتر نقل شده ، از مستىها و تازيانه خوردن‌ها و پرده‌درىهايش نفى نموده ، و امثال ابو فتوحون هم كه اگر وقايع تاريخ بر خلاف ميل‌شان باشد حاضر به شنيدن‌اش نيستند ، اين دروغ ساختگى را انتشار داده‌اند و مانند مسعودى تاريخ‌نويس مورد اعتماد نيز ، اغفال شده و در نتيجهء اعتمادى كه به طبرى داشته است ، اين دروغ را در تاريخ پر ارزش خود مروج الذّهب درج كرده است . البته مردان بزرگى چون مسعودى از لغزش و خطا معصوم نيستند ، ولى به همهء اين حرف‌ها ، به واسطهء اين كه روايات صحيحه در ديگر كتاب‌هاى مشهور به طور تواتر اين واقعهء تاريخى را نقل نموده‌اند لذا سيف و هواداران‌اش موفّق نشدند كه پرده بر روى اين حقيقت كشيده ، آن را دگرگون جلوه دهند .\r\n\r\n","description":"","footnote":"","page_name":" 252 ","page_number":252},
  {"content":"\r\n\r\n\r\nداستان شورا و بيعت عثمان\r\nبايع و الا ضربت عنقك .\r\nياعلى با عثمان بيعت كن و گرنه ( طبق وصيّت عمر )\r\nگردنت را مىزنم .\r\nعبدالرحمن بن عوف\r\n\r\nشورا و بيعت عثمان به روايت سيف\r\nطبرى در بيان حوادث سال 23 ه - . از سيف روايت كرده است كه عمر گفت : من مىدانم كه مردم هيچ كس را با اين دو مرد ( على و عثمان ) ، هم‌طراز نمىدانند ، چون اين دو نفر ، آن چنانند كه رسول خدا ( ص ) ميان اينان و جبرئيل ، هم‌راز بود . از جبرئيل پيام مىگرفت و به اين دو املاء مىفرمود . « 1 » و نيز در بيان حوادث سال 24 ه - . از سيف ، روايت مىكند اهل شورا روز سوّم ماه محرّم همگى به عثمان رأى دادند و اين موقعى بود كه وقت نماز عصر رسيده بود . صهيب مؤذّن اذان گفت ، مردم در فاصلهء اذان و اقامه اجتماع كردند . عثمان بيرون آمد و به\r\n\r\n\r\n","description":"","footnote":"\r\n( 1 ) . تاريخ طبرى ، ج 3 ، ص 292 .\r\n","page_name":" 253 ","page_number":253},
  {"content":"\r\n\r\nامامت بر مردم نماز خواند . . . « 1 » .\r\nو روايت كرده است كه گفت : چون اهل شورا به عثمان رأى دادند ، عثمان در حالتى كه از همه غمناك‌تر به نظر مىرسيد ، بيرون آمد و بر منبر رسول خدا ( ص ) قرار گرفته خطابه‌اى خواند ، سپاس و ثناى خدا نمود و بر پيغمبر ( ص ) درود فرستاد . آن گاه گفت : شما در خانه‌اى هستيد كه سخت سست‌بنياد است و باقيمانده‌اى از عمر خود را مىگذراند ، تا مىتوانيد پيش از مرگ كارهاى نيك انجام دهيد كه صبح‌گاه يا شب هنگام مرگ‌تان فرا خواهد رسيد ! اطراف دنيا را دام غرور فرا گرفته ، پس زندگانى دنيا شما را مغرور نكند و شيطان شما را نفريبد ، از گذشتگان اندرز بگيريد ، سپس كوشا باشيد و غافل منشينيد كه فراموش نخواهيد شد . كجا رفتند فرزندان و برادران دنيا ، آنان كه زمين را شيار كردند و پس از آن آبادش نمودند و ساليان دراز از آن بهره‌بردارى كردند . مگر همين دنيا آنان را دور نينداخت ! هدف شما از دنيا بايد همان باشد كه خدايش هدف قرار داده و طالب آخرت باشيد كه خداى تعالى مثلى براى دنيا زده و آن چه نيكوست معيّن كرده است . خداى عزّ و جل مىفرمايد :  وَ اضْرِبْ لَهُمْ مَثَلَ الْحَياةِ الدُّنْيا كَماءٍ أَنْزَلْناهُ مِنَ السَّماءِ  . . . پس از پايان سخنرانى مردم به وى روى آورده ، بيعت كردند .\r\nاين بود روايت سيف در شورا و بيعت عثمان و نخستين خطابه و سخنرانى وى ! !\r\n\r\nخليفهء انتصابى عمر\r\nامّا واقع مطلب ؛ كسى كه با تتبع به شورا و كيفيّت تعيين جانشين عمر رسيدگى نمايد ، مىفهمد كه ابو عمر ، مدّت‌ها بود كه در بارهء خليفهء بعد از خود نقشه مىكشيد و زمينه را براى خلافت عثمان آماده مىساخت و جريان شورا بهانه‌اى بيش نبوده است .\r\nابن هشام از عبد الرحمن بن عوف نقل مىكند كه مردى در منا به عمر گفت : يا اميرالمؤمنين ! در بارهء فلان شخص چه نظر دارى كه مىگويد به خدا قسم كه بيعت ابى بكر كار بىتفكّر و تدبيرى بيش نبود و با اين وصف انجام گرفت ؟ مىگويد عمر چون اين\r\n\r\n\r\n","description":"","footnote":"\r\n( 1 ) . تاريخ مذكور ، ج 3 ، ص 266 .\r\n","page_name":" 254 ","page_number":254},
  {"content":"\r\n\r\nبشنيد ، غضب‌ناك شد و گفت : من ان شاء الله امشب در اين كار قيام و اقدام مىنمايم و به آنان كه مىخواهند زمام كار مردم را بدون استحقاق و غاصبانه از دست مردم بگيرند ، اعلام خطر مىكنم .\r\nعبد الرحمن گويد : من گفتم يا اميرالمؤمنين ! اين كار را مكن ، كه مردمان فرومايه و اخلال‌گر ، همگى در موسم حج يك جا جمع‌اند . . . مهلتى ده تا به مدينه كه پايتخت اسلامى است برسيم ، آن جا طرف صحبت تو فقط مردمان دانشمند و شريف خواهند بود . آن چه خواهى با اطمينان خاطر در مدينه مىگويى و دانشمندان ، سخن تو را فرا مىگيرند ، و به جاى خود به كار مىبرند . عبد الرحمن گويد : عمر گفت : به خدا قسم با خواست خدا در اوّلين بار كه براى سخنرانى در ميان مردم بايستم ، به اين كار قيام و اقدام خواهم كرد .\r\nسپس مىگويد : عمر در اوّلين جمعه‌اى كه به مدينه رسيد ، به منبر رفت و خطابه‌اى ايراد كرد و در ضمن آن گفت : به من گزارشى رسيده كه فلانى گفته است به خدا قسم اگر عمر بن خطّاب بميرد ، مسلّماً به فلان كس بيعت خواهم كرد ، مبادا اين سخن كه بيعت ابو بكر بىتأمّل و تدبير انجام گرفت و به آخر رسيد ، كسى را بفريبد ، زيرا آن بيعت گرچه چنين بود ، لكن خداوند از شرّ آن ما را نگهدارى فرمود و نيز ، بايد متوجّه او شده سر به او بسپارند ، بابراين ، هركس بدون مشورت مسلمانان به شخصى بيعت كند ، اين چنين بيعتى به هيچ وجه ارزش قانونى نخواهد داشت و هر دو طرف بايد كشته شوند . « 1 » و ما در قسمت اوّل اين كتاب كه تحصّن در خانهء فاطمه را شرح داديم و نيز در صفحهء 136 كه موقف عمر و رأى او را نوشتيم ، بقيّهء اسناد اين روايت را ذكر كرديم .\r\nو ابن الحديد از جاحظ روايت مىكند كه گفت : آن كس كه گفت اگر عمر بميرد من به فلانى بيعت خواهم كرد . عمّار بن ياسر بود كه گفت : اگر عمر بميرد ، با على ( ع ) بيعت خواهم كرد . و همين حرف عمّار باعث شد كه عمر تهييج گرديده آن سخنرانى را نمود « 2 » . و ديگرى از اهل حديث گفته است كسى كه بنا بود پس از مرگ عمر بيعت‌اش كنند\r\n\r\n\r\n","description":"","footnote":"\r\n( 1 ) . سيرهء ابن هشام ، ج 4 ، ص 334 - 337 .\r\n( 2 ) . شرح ابن أبى الحديد ، ج 3 ، ص 123 .\r\n","page_name":" 255 ","page_number":255},
  {"content":"\r\n\r\nطلحة بن عبد الله بود .\r\nشناختن كسى كه براى بيعت‌اش تصميم گرفته شده بود از نظر ما مهم نيست ، مهم اين است كه خليفه در خطابهء خود « مشورت » در كار خلافت را بيان نمود ، در صورتى كه سابقه نداشت كه رسول خدا ( ص ) در جايى براى تعيين جانشين خود سخنى از مشورت و شورا به ميان آورده باشد ، و از طرفى بيعت ابو بكر به طور ناگهان و بدون تفكّر و تدبير انجام گرفت ، چنانچه از زبان عمر شنيديم .\r\nو همين طور ، خود عمر نيز با تعيين ابو بكر بيعت شد ، نه با رأى مجلس شورا و مشورت مسلمانان ، بنا بر اين اوّل كسى بود كه از راه شورا براى تعيين جانشين خود نقشه كشيد ، عمر در اين خطبه صراحتاً اظهار كرد كه پيش از زخمى شدن به دست فيروز غلام مغيرة بن شعبه ، در فكر شورا بوده است ، امّا اين كه آيا كسى را هم براى جانشينى خود كانديد كرده بود يا آن كه تعيين جانشين را فقط به نظر شورا واگذار كرد ، از رواياتى كه نقل مىكنيم معلوم خواهد شد .\r\nمحبّ الدّين طبرى از عبد الله ابن عمر نقل مىكند كه گفت : چون عمر زخمى شد ، گفتم : يا امير المؤمنين ! چه مىشد كه با سعى و كوشش خود كسى را براى فرمانروايى اين مردم تعيين مىنمودى گفت : مرا بنشانيد ، عبد الله گويد : همين كه گفت مرا بنشانيد ، آن چنان ترسيدم كه آرزو كردم به پهناى مدينه از او فاصله داشتم . سپس گفت : سوگند به آن خدايى كه جان عمر در قبضهء قدرت اوست ، به طور حتم و مسلّم فرمانروايى را برمىگردانم به همان كسى كه اوّل بار آن را به من داد . « 1 » و امّا آن كه اوّل بار ، چه كسى خلافت را به عمر داد ، او همان عثمان بود ، چنان چه طبرى به سند خود از واقدى روايت مىكند : ابو بكر عثمان را به خلوت خواست و به او گفت : بنويس بسم الله الرّحمن الّحيم ، اين عهدنامه‌اى است كه ابو بكر بن ابى قحافه براى مسلمانان نوشته است ، امّا بعد . . . مىگويد همين كه گفت امّا بعد ، حالت بىهوشى به او\r\n\r\n\r\n","description":"","footnote":"\r\n( 1 ) . الرياض النضرة ، ج 2 ، ص 74 : لما طعن عمر قلت : يا امير المؤمنين لو اجتهدت بنفسك و امرت عليهم رجلا قال : اقعدونى و قال عبد الله : فتمنيت لو ان بينى و بينه عرص المدينه فرقاً منه حين قال اقعدونى ثم قال : و الذى نفس عمر بيده لاردنها الى الذى دفعها الى اول مرة .\r\n","page_name":" 256 ","page_number":256},
  {"content":"\r\n\r\nدست داد و نتوانست دنبالهء مطلب را ادا كند . عثمان نوشت : امّا بعد ، من عمر را براى شما تعيين نمودم و از او بهتر در ميان شما سراغ نداشتم ، پس ابو بكر به هوش آمد و گفت : چه نوشتى ؟ بخوان براى من ، عثمان نوشته را بر ابو بكر خواند ابو بكر گفت : الله اكبر ! به نظرم ترسيدى اگر من با اين غش از دنيا بروم ، اختلاف ميان امّت پديد آيد ؟ گفت : آرى ، گفت : خدا تو را از اسلام پاداش نيك عطا فرمايد ، و ابو بكر باقى وصيت‌نامه را از همان جا كه عثمان نوشته بود ، اقرار و تثبيت نمود . متن روايت :\r\nدعا ابو بكر عثمان خالياً فقال له اكتب بسم الله الرّحمن الرّحيم هذا ما عهد ابو بكر بن ابى قحافه الى المسلمين ، امّا بعد ، قال : ثم اغمى عليه . فذهب عنه ، فكتب عثمان ، امّا بعد ، فانى قد استخلفت عليكم عمر بن خطّاب و لم آلكم خيراً منه . ثم افاق ابو بكر فقال : اقرأ على ، فقرأ عليه فكبر ابو بكر ، و قال : اراك خفت ان يختلف الناس ان افتلتت نفسى فى غشيتى ؟ قال : نعم قال : جزاك الله خيراً عن الاسلام و اقرها ابو بكر من هذا الموضع . « 1 » و خود عمر نيز در جاى ديگر تصريح كرده كه عثمان را براى جانشينى خود در نظر داشته است . خيثمة بن سلمان در كتاب‌اش « فضائل الصّحابه » از حذيفه روايت مىكند كه گفت : در موقف كسى به عمر گفت : خليفهء پس از تو كيست ؟ گفت : عثمان بن عفان « 2 » . قيل لعمر و هو بالموقف من الخليفة بعدك ؟ قال : عثمان بن عفان .\r\nو بنابر آن چه متقى هندى در كنز العمال « 3 » روايت مىكند عمر اين جواب را به كسى داد كه در مدينه از عمر پرسيد : خليفهء پس از تو كيست ؟\r\n\r\nداستان شورا به روايت غير سيف\r\nبلاذرى در انساب الاشراف « 4 » و ابن سعد در طبقات « 5 » روايت كرده‌اند كه عمر بن خطّاب ،\r\n\r\n\r\n","description":"","footnote":"\r\n( 1 ) . تاريخ طبرى ، ج 2 ، ص 618 .\r\n( 2 ) . الرياض النضرة ، ج 2 ، ص 12 : قيل لعمر و هو بالموقف : من الخليفة بعدك ؟ قال : عثمان بن عفان .\r\n( 3 ) . كنز العمال ، ج 3 ، ص 158 .\r\n( 4 ) . انساب الاشراف ، ج 5 ، ص 15 و 16 .\r\n( 5 ) . طبقات ابن سعد ، ق 1 ، ج 3 ، ص 243 .\r\n","page_name":" 257 ","page_number":257},
  {"content":"\r\n\r\nدر يك روز جمعه خطبه خواند و يادى از پيغمبر ( ص ) و ابو بكر كرد سپس گفت : من به خواب ديدم كه گويى خروسى با منقار خود مرا نوك مىزد و به نظرم تعبيرش جز اين نيست كه اجل من نزديك شده است ، و از طرفى عدّه‌اى به من مىگويند كه خليفه‌اى پس از خود تعيين نمايم و البته خداوند ، دين خود و خليفهء خود و هدفى كه پيغمبر ( ص ) را براى آن برانگيخت ضايع نخواهد گذاشت . اگر مرگ من به همين زودى رسيد ، خلافت از آن يكى از اعضاء شوراى شش نفرى است كه شورا به او رأى دهد و اين شش نفر ، همان افرادى هستند كه رسول خدا ( ص ) هنگامى كه از دنيا مىرفت از ايشان راضى بود . و من مىدانم كه در اين كار مورد اعتراض واقع خواهم شد . ولى بايد متوجّه باشيد كه اعتراض كنندگان همان‌هايى هستند كه خود من آنان را با زور پنجه به طرف اسلام كشانيده‌ام و اگر چنين اعتراضى كردند آنان دشمنان خدايند .\r\nو ابن عبد ربّه با دو سند روايت مىكند كه چون عمر بن خطّاب زخمى شد ، به او گفته شد : يا امير المؤمنين ، چه مىشد كه خليفه‌اى بعد از خود تعيين مىكردى ، گفت : اگر من شما را رها كنم و به حال خود واگذارم ، كسى كه از من بهتر بوده است چنين كرده ، و اگر خليفه‌اى براى شما تعيين كنم ، باز كسى كه از من بهتر بوده ، چنين كرده است . اگر ابو عبيدهء جراح زنده بود ، مسلّماً او را براى جانشينى انتخاب مىكردم و چنانچه خداوند از من بازخواست مىكرد ، مىگفتم من از پيغمبر تو شنيدم كه مىگفت ابو عبيده امين اين امّت است ، و اگر سالم ، مولاى ابى حذيفه ، زنده بود او را جانشين خود مىكردم ، و در جواب بازخواست خداوند مىگفتم من از پيغمبر ( ص ) كه مىگفت همانا سالم ، خدا را آن چنان دوست دارد كه اگر از خدا ترسى هم نداشت مرتكب گناه نمىشد . گفته شد : چرا به عبد الله واگذار نمىكنى ، او كه از نظر ديانت و فضل و پيشينهء اسلامى اهليّت‌اش محرز است ؟ گفت : اولاد خطّاب را بس است كه فقط يك نفر از آنان دربارهء امّت محمّد ( ص ) حساب پس بدهد ، چه قدر خوشحالم كه از اين محاسبه سر به سر بيرون شوم نه سودى برده باشم نه زيانى . سپس باز مراجعه كرده و گفتند : كاش كسى را تعيين مىكردى ؟ گفت : پس از آن حرفى كه زدم خود را حاضر كردم كه كسى براى فرمانروايى شما تعيين كنم كه اميدوار باشم شما را به راه حق بكشاند . اين كلمات را كه مىگفت ، به على ( ع ) اشاره\r\n\r\n","description":"","footnote":"","page_name":" 258 ","page_number":258},
  {"content":"\r\n\r\nكرد و اضافه نمود : ولى صلاح كار خود را در اين ديدم كه در حال حيات و پس از مرگ زير اين بار مسئوليّت نروم . . . « 1 » و بلاذرى از عمرو بن ميمون روايت مىكند كه گفت : من شاهد زخم خوردن عمر بودم ، سپس حديث مفصّلى ذكر مىكند . پس از آن مىگويد : عمر گفت على ، عثمان ، طلحه ، زبير ، عبد الرحمن بن عوف ، سعد بن ابى وقاص را به نزد من بخوانيد و با هيچ يك از اين شش نفر سخن نگفت مگر با على و عثمان . به على ( ع ) گفت : يا على شايد اين جماعت در بارهء تو شناسايى پيدا كنند كه تو خويشاوند رسول خدا ( ص ) هستى ، و نيز افتخار دامادى او را داشتى و خداوند چه مقامى از فقه و دانش به تو عنايت كرده است ، اگر زمام اين كار را به دست گرفتى ، تقوى را از دست مده . سپس عثمان را صدا كرد و گفت : اى عثمان شايد اين جماعت حق را بشناسند كه داماد پيغمبر ( ص ) بودى و پير مرد هستى ، اگر حكومت به دست تو افتاد ، از خدا به پرهيز و خاندان ابى معيط ( خويشاوندان عثمان ) را بر گردن ملّت سوار مكن ، پس گفت : صهيب را به نزد من بخوانيد . چون حاضر آمد او را چنين دستور داد : سه روز ، امامت جماعت مردم به عهدهء توست و اين چند نفر بايد در خانه‌اى خلوت كنند و شورا را تشكيل دهند ، اگر باتّفاق آراء يكى از خودشان را معيّن كردند ، هر كس با او مخالفت كرد ، سر از بدن‌اش برداريد ، چون از نزد عمر بيرون شدند . عمر گفت : اگر كار خلافت را به دست « اجلح » ( مردى كه قسمت جلو سر كم مو باشد و مقصود على ( ع ) بود ) بسپارند ، مردم را نيكو به راه راست رهبرى كرده به سرمنزل مقصود مىرساند . « 2 » ابن عمر گفت : يا امير المؤمنين ! چه مانعى دارد كه تو خود او را تعيين كنى ؟ گفت : نمىخواهم زنده و مرده من زير اين بار باشد و قريب به همين روايت است آن چه در طبقات ابن سعد آمده است . « 3 » و در الرياض النضره پس از بيان آن چه كه عمرو بن ميمون از عمر در بارهء على نقل\r\n\r\n\r\n","description":"","footnote":"\r\n( 1 ) . عقد الفريد ، ج 3 ، ص 73 .\r\n( 2 ) . انساب الاشراف ، ج 5 ، ص 16 : ان ولوها الاجلح لسلك بهم الطريق .\r\n( 3 ) . طبقات ابن سعد ، ق 1 ، ج 3 ، ص 243 .\r\n","page_name":" 259 ","page_number":259},
  {"content":"\r\n\r\nمىكند ، آمده است : نسائى صاحب صحيح اين روايت را آورده و در آن اضافه نموده است : چه نيك مردانى هستند اگر زمام خلافت را به دست مرد پيشانى بلند بسپارند ، آن گاه خواهند ديد كه چگونه آنان را بر حق وامىدارد هرچند كه همواره شمشير به دوش باشد : لله درهم ان ولوها الاصلع كيف يحملهم على الحق و ان كان السيف على عنقه « 1 » . من گفتم : سابقهء چنين لياقتى را از او دارى و خلافت را واگزارش نمىكنى ؟ گفت : اگر من مردم را به حال خود واگذارم كسى چنين كرده است كه بهتر از من بود . « 2 » بلاذرى در انساب الاشراف به سند خود از واقدى نقل مىكند كه عمر صحبت از جانشين خود مىكرد ، گفتند چرا سخنى از عثمان نگويى ؟ گفت : اكر چنين كنم عثمان اولاد ابو معيط را بر گردن مردم سوار مىكند .\r\nگفته شد زبير چه طور ، گفت : او در حال رضا مؤمن است و در حال خشم كافر .\r\nگفته شد طلحه ، گفت : او دماغ‌اش به آسمان بلند است و مقعدش در آب .\r\nگفته شد سعد ، گفت : سركردگى لشكر را سزد و فرمانروايى يك ده براى وى زياد است .\r\nگفته شد عبد الرحمن ، گفت : او زن و بچهء خود را اداره نمايد كافى است .\r\nاز ابن ميمون روايت شده است كه عمر شورا را به شش نفر واگذاشت و گفت : عبد الله بن عمر نيز با شما باشد ، ولى حق انتخاب شدن را ندارد . « 3 » و بلاذرى در ج 5 ، ص 18 از كتاب انساب الاشراف روايت مىكند از ابو مخنف روايت كرده : عمر بن خطّاب ، چون زخم برداشت به صهيب مولاى عبد الله بن جدعان دستور داد كه بزرگان از مهاجر و انصار را نزد عمر گرد آورد ؛ چون همگى به نزدش رفتند ، به آنان گفت : من كار شما را به يك شوراى شش نفرى از مهاجرين كه سبقت در هجرت داشتند و رسول خدا ( ص ) هنگام وفات‌اش از آنان راضى و خشنود بود ، واگذار كردم تا يكى را از ميان\r\n\r\n\r\n","description":"","footnote":"\r\n( 1 ) . جملهء و ان كان السيف على عنقه طبق نظر مؤلّف محترم ترجمه شده است . ( مترجم )\r\n( 2 ) . الرياض النقره ، ج 2 ، ص 72 .\r\n( 3 ) . انساب الاشراف ، ج 5 ، ص 17 .\r\n","page_name":" 260 ","page_number":260},
  {"content":"\r\n\r\nخود به منظور پيشوايى انتخاب كنند . آن گاه آن شش نفر را نام برد ، سپس به ابو طلحه زيد بن سهل خزرجى دستور داد كه پنجاه نفر از انصار را انتخاب نموده ، به همراه خود داشته باش ، چون من از دنيا رفتم اين شش نفر را وادار كن تا هرچه زودتر يكى از خودشان را براى رهبرى خود و امّت اختيار كنند و جلسهء شورا نبايد از سه روز بيشتر به طول انجامد . و صهيب را مأموريت داد كه در نماز جماعت امامت مردم را به عهده بگيرد تا شورا به امامت كسى رأى بدهد .\r\nهنگامى كه عمر اين دستورات را مىداد ، طلحة بن عبد الله در « سراه » بر سرزمين زراعتى خود بود و در مدينه حضور نداشت . لذا عمر گفت : اگر طلحه در اين سه روز تشكيل جلسه آمد كه چه بهتر و اگر نه منتظرش نباشيد و كار را يكسره نماييد ، به هركس كه اتّفاق كرديد بيعت كنيد و هركس با شما مخالفت ورزيد گردن‌اش را بزنيد . راوى گويد قاصدى به سوى طلحه فرستادند تا هرچه زودتر خود را برساند ، ولى او موقعى به مدينه آمد كه عمر از دنيا رفته بود و مردم با عثمان بيعت كرده بودند ، طلحه در خانهء خود نشست و گفت : آيا به همچون منى تحميل رأى مىكنند ؟\r\nپس عثمان به نزد طلحه آمد . طلحه به او گفت : اگر من رأى شورا را نپذيرم تو نيز خلافت را برمىگردانى ؟ گفت : آرى ، طلحه گفت : پس من امضاء كردم و با عثمان بيعت كرد . « 1 » و در عقد الفريد نيز قريب به همين مضمون نقل شده است .\r\nابن عبد ربّه در عقد الفريد روايت مىكند كه طلحه پس از اين گفت : اگر مايلى همين جا بيعت كنم و اگر خواهى در مسجد ، پس با عثمان بيعت كرد . « 2 » عبد الله بن سعد بن ابى سرح گويد : تا اين عمل از طلحه سر نزده بود ، من در تشويش بودم مبادا اساس بيعت درهم شكند و به همين جهت بود كه عثمان همواره طلحه را مورد تكريم و احسان خود قرار مىداد تا آن گاه كه او را در خانه‌اش محصور نمودند و در آن روز طلحه بيش از همه به دشمنى عثمان تظاهر مىكرد .\r\n\r\n\r\n","description":"","footnote":"\r\n( 1 ) . انسال الاشراف ، ج 5 ، ص 18 ؛ و عقد الفريد ، ج 3 ، ص 73 .\r\n( 2 ) . عقد الفريد ، ج 3 ، ص 20 .\r\n","page_name":" 261 ","page_number":261},
  {"content":"\r\n\r\nو بلاذرى در انساب الاشراف روايت مىكند كه وى گفت : عمر دستور داد كه بايد اقليّت ، تابع اكثريّت باشد و هر فردى كه با شما مخالفت كند گردن‌اش را بزنيد . « 1 » و از ابو مخنف روايت مىكند عمر به اصحاب شورا دستور داد كه سه روز در كار خود مشورت كنند ، اگر دو نفر به كسى رأى داد و دو نفر ديگر به ديگرى در رأى شورا تجديد كنند و اگر چهار نفر به كسى رأى موافق داند و يك نفر رأى مخالف بايد از رأى چهار نفر تبعيّت شود و اگر آراء 3 بر 3 و مساوى شد رأى آن طرف ترجيح دارد كه عبد الرحمن بن عوف ميان آنهاست ، زيرا ديانت و رأى او بيشتر مورد اطمينان است و در اختيارى كه براى مسلمانان كند امين است « 2 » و در عقد الفريد نيز قريب به همين مضمون آمده است . « 3 » و ابن سعد در روايت ديگر آورده است كه عمر گفت : اگر آراء 3 بر 3 شد شما از قسمتى كه عبد الرحمن بن عوف در ميان‌شان است پيروى كنيد و گوش به فرمان و چشم بر حكم باشيد . « 4 » و بلاذرى روايت كرده است كه عمر گفت : مردمى مىگويند كه بيعت ابو بكر كار از دست دررفته‌اى بود ، ولى خداوند از شرّ آن جلوگيرى كرد و بيعت عمر بدون مشورت انجام گرفت ، ولى كار بيعت پس از اين به شورا محوّل است اگر چهار نفر هم‌رأى شدند ، دو نفر ديگر بايستى از آن چهار پيروى كنند و اگر آراء سه بر سه شد پيرو رأى عبد الرحمن بن عوف باشيد ، پس گوش به فرمان‌اش باشيد و اطاعت كنيد و اگر عبد الرحمن بن عوف يك دست خود را به عنوان بيعت در دست ديگرش نهاد ، شما پيرو او باشيد . « 5 » و متقى هندى روايت مىكند كه عمر گفت : اگر عبر الرحمن بن عوف يك دست خويش را به عنوان بيعت بر ديگرى زد ، شما بيعت‌اش كنيد . « 6 »\r\n\r\n\r\n","description":"","footnote":"\r\n( 1 ) . انساب الاشراف ، ج 5 ، ص 18 : ليتبع الاقل اكثر فمن خالفكم فاضربوا عنقه .\r\n( 2 ) . انساب الاشراف ، ج 5 ، ص 18 .\r\n( 3 ) . عقد الفريد ، ج 3 ، ص 74 .\r\n( 4 ) . طبقات ابن سعد ، ق 1 ، ج 3 ، ص 43 .\r\n( 5 ) . انساب الاشراف ، ج 5 ، ص 15 .\r\n( 6 ) . كنز العمال ، ج 3 ، ص 160 .\r\n","page_name":" 262 ","page_number":262},
  {"content":"\r\n\r\nو از اسلم روايت مىكند كه عمر بن خطّاب گفت : به هر كس عبد الرحمن بيعت كرد شما نيز بيعت كنيد و هركه خوددارى كرد گردن‌اش را بزنيد . « 1 » از همهء اين روايات روشن مىشود كه خليفه ، كار انتخابات را فقط به دست عبد الرحمن بن عوف سپرده بود ، و صورت سازى شوراى شش نفرى به منظور محكم كارى بود و ديگران مىبايست به ولى عهد عمر خواه ناخواه بيعت كنند و اين نقشه از نظر على ( ع ) نيز ، پوشيده نبود ، زيرا بلاذرى روايت مىكند كه على ( ع ) چون گفتار عمر را در طرفدارى از كسانى كه عبد الرحمن بن عوف با آنان است شنيد ، به عموى خود عبّاس ضمن شكايت از اين دستور گفت : به خدا قسم كه كار از دست ما رفت ، عبّاس گفت : برادرزاده از كجا اين سخن مىگويى ؟ على ( ع ) گفت : براى اين كه سعد كه با پسر عموى خود عبد الرحمن مخالفت نخواهد كرد و عبد الرحمن يار عثمان و نيز داماد اوست ، پس در اين صورت هيچ يك با ديگرى مخالفت نخواهند كرد و به فرض كه طلحه و زبير به من رأى بدهند چون عبد الرحمن جزء سه نفر ديگر است موافقت طلحه و زبير سودى به حال من نخواهد داشت . « 2 » ابن كلبى نسابه گفته است : عبد الرحمن بن عوف شوهر امّ كلثوم دختر عقبة بن ابى معيط است و مادر امّ كلثوم ، « اروى » دختر « گريز » است و اروى مادر عثمان است لذا على ( ع ) فرمود : عبد الرحمن داماد عثمان است .\r\nو در عقد الفريد نيز قريب به همين مضمون روايت شده است . « 3 » و بلاذرى از ابو مختف روايت مىكند : على ( ع ) بيم اين را داشت كه عبد الرحمن ، عثمان و سعد با يكديگر توافق نمايند . لذا حسن و حسين ( ع ) را همراه خود برداشت و به نزد سعد آمده به او گفت : اى ابو اسحق ، خواستهء من از او اين نيست كه حق پسر عموى خود عبد الرحمن را واگذاشته و از من جانب‌دارى كنى ، يا آن كه مرا بر او مقدّم داشته با من بيعت كنى و او را رها نمايى ، و انتظار من از تو اين است كه اگر عبد الرحمن خواست\r\n\r\n\r\n","description":"","footnote":"\r\n( 1 ) . كنز العمال ، ج 3 ، ص 160 : بايعوا لمن بايع عبد الرحمن بن عوف فمن ابى فاضربوا عنقه .\r\n( 2 ) . انساب الاشراف ، ج 5 ، ص 19 .\r\n( 3 ) . عقد الفريد ، ج 3 ، ص 79 .\r\n","page_name":" 263 ","page_number":263},
  {"content":"\r\n\r\nكه تو را نفر سوّمى كه به عثمان رأى مىدهند قرار دهد ، قبول نكنى ، زيرا از جنبهء خويشاوندى و فاميل ، من به تو نزديك‌ترم تا عثمان آن گاه على ( ع ) سعد را به حق ، علاقهء فاميلى كه ميان او و سعد بود و ميان سعد ، و حسن و حسين ( ع ) بود و به حقّ آمنه مادر رسول خدا ( ص ) كه از بنى زهره قبيلهء سعد بود ، قسم داد . سعد گفت : آن چه فرمودى انجام خواهم داد ، و چون سعد به نزد عبد الرحمن آمد ، عبد الرحمن به سعد گفت : بيا تا شورا تشكيل داده شود ، سعد گفت : اگر مرا مىخوانى كه رأى به تو بدهم نه به عثمان ، موافقم ، ولى اگر مىخواهى كار را به دست عثمان بدهى ، پس على ( ع ) سزاوار است كه كار به او سپرده شود و من او را از عثمان لايق‌تر مىدانم .\r\nراوى گويد : ابو طلحه به نزد آنان آمد و آنان را واداشت كه هرچه زودتر كار شورا را خاتمه دهند . عبد الرحمن گفت : اى جماعت ! عجب است كه من مىبينم شما به اين كار ، اين همه حرص از خود نشان مىدهيد ، ولى قطعى شدن كار را به تأخير مىاندازيد ! خدا شما را بيامرزد مثل اين كه همگى در سر ، خيال خليفه شدن داريد ؟ ابو طلحه چون اين جريان را ديد گريه كرد و گفت : گمان من به اينان اين بود كه خلاف اين حرص از اينان مشاهده شود و مخصوصاً مىترسيدم كه هيچ كدام زير بار نرفته به گردن يكديگر بيندازند . « 1 » و باز بلاذرى از مدائنى روايت مىكند : عمر فرزند خود را جزء شورا كرد مشروط بر اين كه فقط حقّ رأى دادن داشته باشد ، نه حقّ انتخاب شدن ، و ابو الحسن مدائنى گويد : ابن عمر با اين شرط در شورا شركت نكرد . « 2 » و از ابى مخنف روايت مىكند : چون عمر را دفن كردند ، و صهيب بن سنان بر جنازه‌اش نماز خواند اصحاب شورا از تشكيل جلسه در آن شب خوددارى كردند و چون صبح شد ابو طلحه آنان را براى مناظره در محلّ بيت المال جمع كرد . راوى گويد : چون عبد الرحمن ديد اصحاب شورا با يكديگر صحبت‌هاى در گوشى دارند و هر يك مىخواهند ديگرى را از خلافت بىنصيب نمايد ، رو به آنان كرد و گفت : آقايان ! من و سعد به نفع\r\n\r\n\r\n","description":"","footnote":"\r\n( 1 ) . انساب الاشراف ، ج 5 ، ص 20 .\r\n( 2 ) . انساب الاشراف ، ج 5 ، ص 21 .\r\n","page_name":" 264 ","page_number":264},
  {"content":"\r\n\r\nشما چهار نفر كنار مىرويم ، ولى به اين شرط كه يكى از شما چهار نفر را من انتخاب كنم ، مذاكرات به طول انجاميده است و مردم ، سرها كشيده منتظرند كه نتيجهء انتخاب اعلام و خليفه و امام خود را بشناسند و اهالى شهرستان‌ها كه براى همين جهت مانده‌اند ، مىخواهند بازگردند ، همه با اين پيشنهاد موافقت كردند مگر على ( ع ) ، كه او گفت : تا ببينم .\r\nدر اين هنگام ابو طلحه آمد . عبد الرحمن پيشنهاد خود را به وى گفت و اضافه كرد كه همه موافق‌اند به جز على ، ابو طلحه رو به على ( ع ) كرد و گفت : اى ابو الحسن تو مىدانى كه ابو محمّد عبد الرحمن ، نزد تو و همهء مسلمانان مورد اعتماد است ، تو چرا با او مخالفت مىكنى ؟ پس على ( ع ) عبد الرحمن بن عوف را قسم داد كه به دل‌خواه خود رفتار نكند و حق را مقدّم داشته به نفع مردم بكوشد و طرفدار فاميل خود نباشد . عبد الرحمن نيز قسم ياد كرد ، پس على ( ع ) گفت : انتخاب كن كه مؤيد باشى و اين جريان در بيت المال بود و گفته شده است كه در خانهء مسرور بن مخرمه بود .\r\nپس آن گاه عبد الرحمن يكايك آنان را با قسم‌هاى غلاظ و شدّاد قسم داد و از آنان عهد و پيمان گرفت كه او به هر كدام‌شان بيعت كند ، ديگران مخالفت نكنند و هركه خواست مخالفت كند اينان از عبد الرحمن پشتيبانى كنند و به همين ترتيب سوگند ياد كردند پس عبد الرحمن دست على را گرفته به او گفت : با خداى خود عهد كن و پيمان ببند كه اگر من به تو بيعت كردم ، اولاد عبد المطلب را به گردن مردم سوار نكنى و به سيرهء رسول خدا ( ص ) بدون كم و زياد رفتار كنى و هيچ از آن كوتاهى نكنى ، على گفت : من هرگز عهد و پيمانى با خدا نكنم كه نه خود بتوانم انجام دهم و نه هيچ كس ، كه را اين چنين ادعايى سزد كه بتواند به سيرهء رسول خدا ( ص ) رفتار كند ؟ ولى آن چه را كه متعهّد مىشوم اين است كه طبق سيرهء رسول خدا ( ص ) تا آن جا كه در دسترس سعى و كوشش باشد و امكاناتم اجازه دهد و وظيفه‌اى كه تشخيص دهم ، انجام خواهم داد .\r\nعبد الرحمن چون اين جواب بشنيد ، دست على ( ع ) را رها كرد پس از آن مراسم تحليف با عثمان اجرا شد و از او عهد و پيمان گرفت كه بنى اميّه را به گردن مردم سوار نكند و به سيرهء رسول خدا ( ص ) و ابو بكر و عمر رفتار كرده كوچك‌ترين مخالفتى با آنها ننمايد ، عثمان نيز به همين شرايط قسم ياد كرد ، على ( ع ) گفت : ابو عبد الله ( عثمان ) آن چه را كه تو مىخواستى به\r\n\r\n","description":"","footnote":"","page_name":" 265 ","page_number":265},
  {"content":"\r\n\r\nتو داد ، حال خود دانى . پس از آن دوباره عبد الرحمن برگشت و دست على ( ع ) را گرفت و صورت قسمى كه به عثمان عرضه داشته بود ، به على پيشنهاد كرد و اين كه با سيرهء رسول خدا ( ص ) و ابو بكر و عمر مخالفت نكند ، على ( ع ) گفت : من متعهّد مىشوم كه به اجتهاد خود عمل كنم و عثمان عمل كنم و عثمان مىگفت : آرى اين عهد و پيمان را من مىبندم همانند شديدترين پيمانى كه خدا از انبياء خود گرفته كه با سيرهء رسول خدا ( ص ) و ابو بكر و عمر كم‌ترين مخالفتى نكرده و كوتاهى نكنم ، پس عبد الرحمن با عثمان بيعت كرده با او مصافحه نمود ، اصحاب شورا نيز همگى بيعت كردند . على ( ع ) كه تا آن موقع ايستاده بود ، به زمين نشست .\r\nعبد الرحمن به على ( ع ) گفت : بيعت كن و گرنه گردنت را مىزنم عبد الرحمن اين سخن را گفت و كسى شمشير به همراه نداشت جز عبد الرحمن ، بعضىها گفته‌اند كه على ( ع ) خشم‌ناك از مجلس بيرون آمد ، اصحاب شورا به دنبال على ( ع ) رفته چون به او رسيدند گفتند : بيعت كن و گرنه ما با تو مبارزه خواهيم كرد ، على ( ع ) با آنان بازگشت تا آن كه به عثمان بيعت كرد . . . « 1 » و بلاذرى از واقدى روايت كرده كه گفت : چون با عثمان بيعت كردند ، عثمان بيرون آمد و در مقابل مردم خطابه‌اى بخواند . سپس خداى را سپاس گفت و ادامه داد اى مردم ! سوارى هر مركب در اوّلين بار مشكل است ، پس از اين روزهاى بسيار مشكلى در پيش داريم ، اگر زنده ماندم خطبه براى شما خوانده مىشود ما كه تاكنون خطيب نبوده‌ايم و خداوند ، خطبه خواندن را به ما خواهد آموخت . « 2 » و ابن عبد ربّه گويد : از جملهء كسانى كه در خطبه خواندن دچار اضطراب و اشتباه مىشد ، عثمان بود كه گفت : ( اى مردم . . . ) تا آخر حديث . « 3 » و در البيان و التّبيين است كه عثمان به فراز منبر شد و دچار اشتباه گرديد و گفت : اى مردم ! همانا كه ابو بكر و عمر براى اين جا خطبه تهيّه مىكردند . . . تا آخر حديث .\r\n\r\n\r\n","description":"","footnote":"\r\n( 1 ) . انساب الاشراف ، ج 5 ، ص 21 به بعد .\r\n( 2 ) . انساب الاشراف ، ج 5 ، ص 24 : ان عثمان لما بويع خرج الى الناس فخطب فحمد الله و اثنى عليه ثم قال : ايها الناس ان اول مركب صعب و ان بعد اليوم اياماً و ان اعش تأتكم الخطبة على وجهها فما كنا خطباء و سيعلمنا الله .\r\n( 3 ) . عقد الفريد ، ج 2 ، ص 410 .\r\n","page_name":" 266 ","page_number":266},
  {"content":"\r\n\r\nو از ابو مخنف روايت مىكند كه چون عثمان بر فراز منبر رفت ، گفت : اى مردم ! اين جا مكانى است كه من خطابه‌اى براى آن نساخته و سخنرانى نكرده‌ام ، ان شاء الله هرچه زودتر برمىگرديم و سخن مىگوييم .\r\nو نيز روايت كرده كه عثمان به منبر رفت ، پس گفت : اى مردم ! ! ! ما سابقهء سخنرانى نداريم اگر زنده مانديم ، سخنرانى خوبى ان شاء الله خواهيد شنيد ، مطلبى كه اكنون بايد بگويم اين است كه از تقديرات الهى عبيد الله بن عمر ، هرمزان را كشته است و هرمزان مرد مسلمانى است و وارثى ندارد چز اين كه همهء مسلمانان وارث او هستند و من كه امام و پيشواى شما هستم ، او را بخشيدم ، آيا شما نيز مىبخشيد ؟ گفتند ؟ آرى ، على ( ع ) گفت : اين مرد گنه‌كار را بايد به قصاص بكشى ، زيرا جنايت بزرگى كرده و مسلمانى را بدون گناه كشته است . پس رو به عبيد الله كرد و گفت : اى فاسق ! اگر روزى دسترسى به تو پيدا كردم ، تو را به سزاى هرمزان خواهم كشت . « 1 » و در همان كتاب روايت مىكند كه عثمان خطبه خواند و گفت : ابو بكر و عمر هروقت مىخواستند سخنرانى كنند ، قبلًا تهيّه مىكردند ، براى ما نيز خدا درست مىكند . « 2 » و ابن سعد اين خطبه را در طبقات‌اش در ترجمهء عثمان آورده است .\r\n\r\nارزيابى روايت سيف و نتيجهء گفتار\r\nطبرى همهء اين رواياتى كه ما ذكر كرديم و ديگر روايات راجع به داستان شورا را ، در هم آميخته و بخشى از آنها را آن چنان مختصر نقل كرده است كه مخلّ معنى است و همه را به سياق واحد نقل كرده و در خطبهء عثمان فقط به روايت سيف اكتفا نموده « 3 » و ما كه مخصوصاً اين مقدار از روايات را كه گوشه‌اى از داستان شورى را نشان مىداد ، ذكر كرديم كه غرض اين بود تا مقايسه‌اى شود بين اين روايات صحيحه ، و رواياتى كه سيف در اين باب نقل كرده است و نمىخواستيم در اصل موضوع داخل شده به جريان شورا از نظر\r\n\r\n\r\n","description":"","footnote":"\r\n( 1 ) . البيان و التبين ، ج 2 ، ص 250 .\r\n( 2 ) . الانساب الاشراف ، ج 5 ، ص 25 .\r\n( 3 ) . تاريخ طبرى 7 ، ج 3 ، ص 292 - 302 .\r\n","page_name":" 267 ","page_number":267},
  {"content":"\r\n\r\nتحليلى رسيدگى كرده باشيم و درگفتار مورّخين و كتاب‌هايى كه در اطراف اين موضوع نوشته شده است ، به مناقشه پردازيم . و به خواست خداوند متعال اين موضوع موكول مىشود به آينده كه در اطراف قضيّهء سقيفه و شورا رسيدگى خواهيم نمود .\r\nسيف به جز اين مواردى كه ذكر شد ، صدها روايت مجهول و تحريف شده دارد كه حوادث تاريخى را در آن روايات تحريف نموده و با دفاع از متنفّذين فرماندهان و اشراف وقت ، پردهء خوش نقش و نگارى به روى احاديث ساختگى خود كشيده است . لذا عدّه‌اى از بزرگان مورّخين كه پيش از همه بايد طبرى را نام برد ، علاقه به انتشار اين گونه اخبار از خود نشان داده‌اند تا آن جا كه طبرى قسمت عمدهء حوادث سال 11 تا 37 را از همين روايات نقل كرده است . هركس بدين قسمت از تاريخ طبرى مراجعه كند متوجّه خواهد شد كه كار جعل و تحريف در اين مدّت از زمان تا چه اندازه وحشت‌آور و خطرناك است .\r\n\r\n","description":"","footnote":"","page_name":" 268 ","page_number":268},
  {"content":"\r\n\r\n\r\nافسانه قماذبان پسر هرمزان\r\n اتعفوا اذ عفوت به غير حق * فمالك بالذى تحكى يدان \r\nاى عثمان ! تو قاتل هرمزان را عفو كردى ؟ تو كه به\r\nچنين عفو و اغماض حق ندارى .\r\nزياد بن لبيد\r\n\r\nروايت سيف\r\nطبرى از سيف روايت كرده است : صبح همان روز كه عمر زخم برداشت عبد الرحمن بن ابى بكر گفت : شب گذشته ، ابو لؤلؤ را ديدم كه با جفينه و هرمزان صحبت‌هاى درگوشى داشتند ، برخورد ناگهانى من با آنان ، باعث شد كه هراسان از يكديگر جدا شدند و در اين ميان خنجرى دوسر كه قبضه‌اش در وسط بود از آنان به زمين افتاد ، حال ببينيد عمر با چه حربه‌اى كشته شده است ؟ اهل مسجد پراكنده شده بودند ، مردى از بنى تميم به دنبال تحقيق قضيّه رفت و گريبان ابو لؤلؤ را كه از زخمى نمودن عمر بازمىگشت چسبيد تا آن كه او را گرفته كشت و بازگشت .\r\nو همان خنجرى را كه عبد الرحمن توصيف‌اش نموده بود آورد ، چون اين خبر به گوش عبيد الله بن عمر رسيد تا هنگام رفات عمر خوددارى كرد ، و همين كه عمر از دنيا رفت\r\n\r\n","description":"","footnote":"","page_name":" 269 ","page_number":269},
  {"content":"\r\n\r\nشمشيرش را برداشت و به نزد هرمزان آمده او را كشت ، هنگامى كه شمشير بر فرق هرمزان رسيد ، گفت : لا إله الا الله ، پس از كشتن هرمزان به راه افتاد تا به نزد جفينه كه مردى نصرانى بود آمده او را نيز با شمشير كشت . « 1 » اين خبر به صهيب ( فرماندار موقّت ) رسيد ، عمرو بن عاص را مأمور كرد تا برود و شمشير از دست عبيد الله بستاند ، عمرو بن عاص چندين بار مراجعه كرد و گفت : پدر و مادرم به قربانت ، شمشير را به من بده ، تا آن كه عبيد الله شمشير را به دست عمرو بن عاص سپرد . سعد از جاى برجست و موى سر عبيد الله را گرفت و در نتيجه او را نزد صهيب آوردند .\r\nو در روايت دوم گويد : از قماذبان شنيدم كه جريان كشته شدن پدرش را نقل كرد و مىگفت : ايرانيان مقيم مدينه با يكديگر رفت و آمد داشتند و فيروز بر پدرم گذر كرد و خنجرى دوسر به همراه داشت . پدرم خنجر را از او گرفت و گفت : با اين خنجر در اين شهرها ( ى غربت ) چه كارى انجام خواهى داد ؟ فيروز در جواب گفت : « ابس به » با اين خنجر پاره خواهم كرد .\r\nاين ملاقات را مردى ديد ، چون عمر زخم برداشت آن مرد گفت : من ديدم اين خنجر را هرمزان به دست فيروز داد ، پس عبيد الله آمد و هرمزان را كشت ، بعد كه عثمان به خلافت نشست مرا خواست و عبيد الله را به دست من سپرد و گفت : فرزندم اين قاتل پدر توست و تو بر مطالبهء خون پدرت از ما سزاوارترى ، برو و او را بكش . آن روز همهء اهل روى زمين با من موافق بودند كه عبيد الله را به قصاص پدرم بكشم ، مگر اين كه از من تقاضاى عفو داشتند ، من به آنان گفتم : اختيار كشتن عبيد الله ، به دست من است ؟ گفتند : آرى ، و عبيد الله را دشنام دادند و ناسزا گفتند ، من گفتم : شما اختيار اين را داريد كه نگذاريد من قصاص كنم ؟ گفتند : نه ، و باز عبيد الله را دشنام دادند ، من نيز براى رضاى خدا و خشنودى آنان عبيد الله را رها كردم ، مردم مرا از زمين بلند كردند و به خدا سوگند تا به منزل رسيدم بالاى سر و دست‌هاى مردم بودم .\r\n\r\n\r\n","description":"","footnote":"\r\n( 1 ) . روايت اوّل را طبرى در آخر باب حوادث سال 23 ه - . ، ج 5 ، ص 42 ؛ روايت دوم را در اوّل باب حوادث سال 24 ه - . ، ج 5 ، ص 43 آورده است .\r\n","page_name":" 270 ","page_number":270},
  {"content":"\r\n\r\n\r\nروايت غير سيف\r\nطبرى از مسور بن مخرمه نقل مىكند كه گفت : پس از آن كه عبيد الله بن عمر ، جفينه و هرمزان و دختر ابو لؤلؤ را كشت ، مىگفت : به خدا قسم ! از افرادى كه در ريخته شدن خود پدرم شريك بودند ، شخصيّت‌هايى را به طور مسلّم خواهم كشت و با اين گفتار به مهاجرين و انصار كنايه و تعريض داشت .\r\nسعد برخاست و شمشير را از دست عبيد الله بيرون كشيد و موهاى سرش را چنان كشيد كه به زانو در آمد و او را در خانهء خود زندانى كرد ، تا آن گاه كه عثمان او را بيرون آورد و به عدّه‌اى از مهاجر و انصار گفت : در بارهء اين شخص كه هر خونى را به دل‌خواه خود در اسلام ريخت ، رأى خود را بيان كنيد . على ( ع ) گفت : رأى من اين است كه او را بكشى ، بعضى از مهاجرين گفتند : عمر ديروز كشته شد و امروز پسرش كشته شود ؟ عمرو بن عاص گفت : يا امير المؤمنين ! خدا در بارهء تو عنايتى كرده و اين خون‌هاى ريخته شده در زمان خلافت تو واقع نشده است .\r\nو روايت بلاذرى در قضيّهء شورا گذشت كه عثمان گفت : از قضاى الهى عبيد الله هرمزان را كشته است و هرمزان يك فرد از مسلمانان است و وارثى ندارد و همهء مسلمان‌ها وارث او هستند ، و من كه امام و پيشواى شما هستم او را بخشيدم ، آيا شما نيز مىبخشيد ؟ گفتند : آرى ، على ( ع ) گفت : اين فاسق را به قصاص برسان كه كار بزرگى انجام داده و مسلمانى را بدون گناه كشته است و رو به عبيد الله كرده و گفت : اى فاسق ! اگر دسترسى به تو يافتم به طور حتم و مسلّم به سزاى كشتن هرمزان تو را خواهم كشت . « 1 » و طبرى در بقيّهء روايت گويد : عثمان گفت : من بر مسلمانان ولايت دارم ، براى خون هرمزان ديه قرار دادم و ديه‌اش را از ثروت شخصى خود به صندوق بيت المال مىپردازم ، زياد بن لبيد بياضى انصارى هروقت عبيد الله بن عمر را مىديد ، مىگفت :\r\n الا يا عبيد الله مالك مهرب * و لا ملجأ من ابن اروى و لا خفر \r\n\r\n\r\n","description":"","footnote":"\r\n( 1 ) . و يكى از جهاتى كه عبيد الله در روزگار خلافت على ( ع ) به معاويه پيوست ، همين ترسى بود كه از على ( ع ) به دل داشت كه مبادا على ( ع ) او را به قصاص هرمزان بكشد .\r\n( مترجم )\r\n","page_name":" 271 ","page_number":271},
  {"content":"\r\n\r\n اصبت دماً والله فى غير حله * حراماً و قتل الهرمزان له خطر \r\nترجمه : هان اى عبيد الله كه از دست عثمان نه راه فرارى دارى و نه پناه‌گاهى ! به خدا سوگند كه خونى به ناحق ريختى و به كار خطرناك كشتن هرمزان دست آلودى . عبيد الله شكايت زياد بن لبيد را پيش عثمان برد و از شعرش گله كرد . عثمان زياد را طلبيد و از اين كار نهىاش كرد ، زياد اين اشعار را دربارهء عثمان گفت :\r\n أبا عمر و عبيد الله رهن * فلا تشكك بقتل الهرمزان\r\nفانك ان غفرت الجرم عنه * و اسباب الخطا فرسارهان\r\nاتعفو اذ عفوت به غير حق * عما لك بالذى يحكى يدان \r\nترجمه : اى ابو عمرو ! ترديد نداشته باش كه عبيد الله در گرو كشتن هرمزان است ، چنانچه از تقصير او بگذرى در اين بخشش به خطا رفته‌اى ( چه اين بخشش با خطا ، همانند دو اسب ميدان مسابقه قرين يكديگرند ) اگر اين گناه را ببخشى ، بخششى بىمورد است و تو را چنين حقّى نيست .\r\n\r\nارزيابى روايت سيف از نظر سند\r\nسيف در اين داستان ، براى هرمزان فرزندى به نام قماذبان مىسازد و از خود او نقل مىكند ، ولى غير از سيف كسى براى هرمزان فرزندى به نام قماذبان نقل نكرده است تا راوى روايت بوده باشد كما اين كه عثمان هم در سخنرانى خود مىگويد كه او وارثى ندارد ، پس اگر فرزندى داشت اين سخن از عثمان صادر نمىشد و او وارث هرمزان بود و اين ، نشان مىدهد كه قماذبان اصلًا وجود خارجى نداشته و از راويان و قهرمانان ساختگى سيف مىباشد . آرى در اعتبار اين داستان همان بس كه قماذبان موهوم ، راوى آن باشد .\r\n\r\nارزيابى روايت سيف از نظر متن\r\nروايت سيف در اين مورد ، با روايات تاريخ‌نگاران ديگر از چند جهت متناقض است :\r\n\r\n","description":"","footnote":"","page_name":" 272 ","page_number":272},
  {"content":"\r\n\r\n1 . در روايت سيف چنين آمده است كه عمرو بن عاص با خواهش و تمنّا و اصرار زياد ، شمشير صهيب را كه در دست عبيد الله بن عمر بود از وى گرفت و به همراه او پيش صهيب آمدند ، ولى در روايات راويان ديگر چنين مىخوانيم كه سعد بن ابى وقاص شمشير را از عبيد الله گرفت و نه عمرو بن عاص و آن هم با زور نه با التماس به طورى كه سعد موى سر عبيد الله بگرفت و او را بر زمين‌اش افكند و كشان كشان به خانهء خويش برد و در آن جا زندانىاش نمود .\r\n2 . در ساير روايات آمده است كه عثمان گفت : هرمزان ، مسلمانى بود بىوارث ، بنابراين وارث وى عموم مسلمانان خواهند بود ، من هم پيشوا و نمايندهء مسلمانانم ، قاتل وى عبيد الله بن عمر را از مجازات قانونى معاف مىدارم . از اين گفتار استفاده مىشود كه هرمزان ، فرزند و وارثى نداشته است ، ولى سيف براى هرمزان فرزندى به نام قماذبان مىآفريند ، سپس در تبرئهء عثمان مىگويد كه عثمان ، عبيد الله ، قاتل هرمزان را دستگير نمود و به فرزند وى قماذبان تحويل داد تا به قصاص پدرش هرمزان او را به قتل برساند ، ولى قماذبان از خون پدر بگذشت و قاتل را عفو نمود .\r\n3 . از ورايات تاريخ‌نگاران چنين استفاده مىشود كه عبيد الله ، هرمزان را به ناحق كشته است به طورى كه گروهى از مسلمانان ، در اين مورد بر وى اعتراض نمودند و درخواست قصاص و مجازات كردند ، تا آن جا كه سعد بن ابى وقاص او را در خانهء خويش زندانى نمود ، ولى سيف او را بىگناه قلمداد مىكند و در تبرئهء وى ، از خود قماذبان فرزند ساختگى ، سيف چنين نقل مىنمايد كه وى مىگويد : خنجرى كه عمر با آن كشته شده بود ، در دست پدرم و ابو لؤلؤ بود و كسى هم آن را در دست آنان ديد و شناخت .\r\nسپس سيف در توضيح و تآييد اين گفتارش روايت ديگرى مىسازد و در آن جا از زبان همين فرزند ساختگى مىگويد : در شب ترور شدن عمر ، عبد الرحمن بن ابى بكر ، پدرم ابو لؤلؤ را در محلّى بديد كه زير گوشى با هم صحبت مىكنند ، عبد الرحمن را كه ديدند از ترس رو به فرار نهادند و خنجرى از دست آنان به زمين افتاد كه با علائم و نشانه‌هاى آلت جرمى كه عمر با آن به قتل رسيده بود ، كاملًا تطبيق مىنمود . عبد الرحمن آن را برداشت و به نزد عبيد الله فرزند عمر فرستاد ، عبيد الله آن را در پيش خود نگه داشت ،\r\n\r\n","description":"","footnote":"","page_name":" 273 ","page_number":273},
  {"content":"\r\n\r\nتا زمانى كه عمر بدرود حيات گفت ، عبيد الله همان شمشير را كه پدرش با آن كشته شده بود ، برداشت و همهء آنان را به قتل رسانيد .\r\nسيف با ساختن اين روايت‌ها ، مىخواهد هم عثمان را تبرئه كند كه وى قاتل هرمزان را عفو نكرد ، بلكه او را دستگير نمود و به وارث و صاحب خون تحويل‌اش داد و هم عبيد الله را تبرئه نمايد كه وى در كشتن هرمزان بىگناه و ذىحق است ، زيرا هرمزان به گفتهء سيف قاتل پدر عبد الله بوده است . پس نه عثمان سزاوار انتقاد و ملامت است و نه عبيد الله ، آرى بايد آنان به هر وسيله‌اى كه باشد پاك و تبرئه شوند ، زيرا آنان از سران و بزرگان طايفهء « مضر » مىباشند كه سيف در حمايت و دفاع آنان سخت مىكوشد ، و مقام‌شان را گرامى و بزرگ مىدارد و ضمناً سيف در ساختن اين داستان ، از فرصت استفاده كرده يك افتخارى هم به قبيلهء خويش تميم بخشيده و قاتل ابو لؤلؤ را مردى از قبيلهء تميم معرّفى نموده است .\r\nبخش آيندهء اين كتاب\r\nاين بود نمونه‌هايى چند از افسانه‌ها و داستان‌هاى ساختگى سيف مربوط به عمر خود پيامبر ( ص ) و دوران ابو بكر و عمر و عثمان .\r\nسيف با ساختن اين روايات و داستان‌هاى دورغين ديگر نه تنها تاريخ اسلام را با دروغ پر و مالامال نموده و واقعيّات تاريخ را تحريف و مخفى نموده بلكه آثار سوء و لكّه‌هاى زشت و سياهى نيز در تاريخ و فرهنگ اسلام از خود به يادگار گذاشته است كه در فصل آينده ، برخى از اين لكّه‌هاى زشت را در تاريخ اسلام ، ملاحظه خواهيد فرمود .\r\n\r\n","description":"","footnote":"","page_name":" 274 ","page_number":274},
  {"content":"\r\n\r\n\r\nبخش 5 : لكّه‌هاى سياه روايات سيف بر صفحات تاريخ اسلام\r\n* اشخاص و قهرمانان ساختگى سيف\r\n* روزهاى خلق الساعه و خالى سيف\r\n* شهرهاى خيالى سيف *\r\n* بازيگرىهاى سيف در زمان وقوع حوادث تاريخى *\r\n\r\n","description":"","footnote":"","page_name":" 275 ","page_number":275},
  {"content":"\r\n . \r\n","description":"","footnote":"","page_name":" 276 ","page_number":276},
  {"content":"\r\n\r\n\r\nاشخاص خيالى و قهرمانان ساختگى سيف\r\nيختلق سيف الاساطير و يختلق اشخاصاً اسطوريين .\r\nكار سيف اين است كه افسانه مىسازد و براى\r\nافسانه‌هايش گردانندگان و قهرمانانى مىآفريند .\r\nمؤلّف\r\n\r\nآثار سوء روايات سيف در تاريخ اسلام\r\nدر بخش‌هاى پيش ، نمونه‌هايى از روايات دروغين سيف را از دوران پيامبر ( ص ) تا دوران عثمان براى جويندگان حقيقت بازگو نموديم . اينك در اين بخش كتاب به آثار سوء و زيان‌هاى جبران ناپذير روايات سيف پردازيم و لكّه‌هاى سياهى را كه آن كه در تاريخ و فرهنگ اسلام از خيانت وى به يادگار مانده است ، بازگو مىكنيم .\r\nدر اثر روايات دروغين سيف يك سلسله اشخاص خيالى ، راويان و قهرمانان افسانه‌اى ، روزها ، وقايع فراوان ، بلاد و شهرهاى ساختگى ، به وجود آمده‌اند . از طرف ديگر ، سيف با اين روايات ساختگى ، تاريخ وقايع و حوادث را تحريف و جا به جا نموده است ، تا بدين وسيله ، حقيقت را بر مسلمانان پوشيده و ناشناخته بگذارد . متأسفانه همهء اين راويان و قهرمانان خيالى ، وقايع و روزهاى دروغين ، و اين شهرها و بلاد\r\n\r\n","description":"","footnote":"","page_name":" 277 ","page_number":277},
  {"content":"\r\n\r\nافسانه‌اى ، و آن همه تحريفاتى كه سيف در تاريخ به وجود آورده در كتب معتبر و دست اوّل مسلمانان و در مدارك علوم و فرهنگ اسلامى ، راه يافته و جاى گسترده‌اى براى خود باز نموده است . زيرا وقايع‌نگاران و جغرافىنويسان اسلامى ، تمام اكاذيب و جعليّات سيف را ، به صورت امور مسلّم و واقعى ، در كتاب‌هاىشان ظبط كرده‌اند . اشخاص و راويان ، روزها و ايام ، شهرها و اماكن ساختگى وى را ، در ليست راويان ، ايام و شهرهاى واقعى جا داده‌اند و تاريخى را كه وى براى وقايع از پيش خود معيّن كرده است ، در كتاب‌هاىشان نقل كرده‌اند .\r\nاين بود خلاصهء آثار سوء و زيان‌بار روايات و افسانه‌هاى سيف كه در اين بخش كتاب در بارهء آنها بحث مىشود .\r\n\r\nزشت‌ترين اثر روايات سيف\r\nشايد بدترين اثرى كه داستان‌هاى سيف در صفحهء تاريخ اسلامى بر جاى گذاشته ، نام قهرمانان تاريخ اوست كه سيف در داستان‌هاى خود ، كارهاى مهمّى را به صاحبان آن نام‌ها نسبت داده است و به مرور زمان ، آن قهرمانان ساختگى ، از شخصيّت‌هاى واقعى تاريخ اسلام به شمار آمده‌اند . چنانچه داستان‌هاى سيف يك سلسله حقايق تاريخى محسوب شده است كه حتّى مورّخين و دانشمندانى كه با ديدهء تجزيه و تحليل در تاريخ مىنگرند ، به آن داستان‌ها اعتماد نموده و در نتيجه ، قسمت عمدهء آن اسم‌ها را در شمار ترجمهء اصحاب رسول خدا ( ص ) آورده‌اند ، از جمله ابن عبد البر ، در كتاب خود « الاستيعاب فى اسماء الاصحاب » و ابن اثير ، در كتابش » اسدالغابة فى معرفة الصحابة » و ذهبى ، در كتابش « تجريد اسماء الاصحاب » و ابن حجر ، در كتابش « الاصابة فى تمييز الصحابة » و ابن عساكر ، در « تاريخ مدينة دمشق » ضمن ترجمهء آنان كه به شام داخل شده‌اند ، و همين طور ديگر مورّخين . در صورتى كه صاحبان اين نام‌ها وجود خارجى نداشته نام‌شان نيز ، فقط در داستان‌هاى سيف ديده مىشود ، و آنها مانند ساير قهرمانان افسانه‌ها هستند كه با تمام شدن افسانه ، نام قهرمان‌اش نيز از ميان مىرود .\r\nكسى كه قبل از همه اين اسم‌ها را در شمارهء اصحاب رسول خدا ( ص ) آورده است و اكنون\r\n\r\n","description":"","footnote":"","page_name":" 278 ","page_number":278},
  {"content":"\r\n\r\nكتاب‌اش در دسترس ماست « 1 » ابو عمر يوسف بن عبد الله بن محمّد بن عبد البر بن عاصم نمرى قرطبى مالكى متوفّى به سال 463 ه - . در كتاب‌اش « الاستيعاب » تصريح كرده و گفته است : « اين است آن چه به ما رسيده از اسم و كنيهء اصحاب رسول خدا ( عج ) چه مرد و چه زن از اشخاصى كه روايتى كرده يا روايتى از وى شد ، يا نام‌اش در ضمن حكايتى برده شده ، كه دلالت بكند بر اين كه آن شخص در حالى كه پدر و مادرش مسلمان بوده‌اند ، متولّد شده و در محضر رسول خدا ( ص ) بوده و يا از خارج آمده و به زيارت‌اش نائل گشته و يا زكات جهت حضرت‌اش فرستاده است . و حديث‌هايى براى ما روايت شده است از آنانى كه درك محضر پيغمبر ( ص ) نموده‌اند و حتّى آنان كه نسب و كنيه و اسمى براى آنان شناخته نشده است ، چه مردان‌شان و چه زنان‌شان و هيچ گونه شناسايى به آنان نيست ، مگر به عنوان جدّهء فلانى يا عمّهء فلانى و امثال اين ها ، و آن چه از اين قبيل نيز به ما رسيده بود همه را گفتيم » . « 2 » چه زياد هستند اشخاصى كه در داستان‌هاى سيف از آنان نام برده شده است در حالى كه نه نسب‌شان معلوم است و نه كنيه‌شان ، علاوه بر اين در بعضى از موارد براى اسم كسى كه افسانه‌اى برايش مىسازد ، نسب صريحى هم معيّن كرده مىگويد : فلان فلانى يا برادر فلان و اين جهت بيشتر موجب سرگردانى و گم‌گشتگى دانشمندان نسب‌شناس و مترجمين مىگردد .\r\nو گاهى نام كسى را كه وجود خارجى داشته عوض مىكند و باعث اشتباه و سرگردانى دانشمندان اين فنّ مىگردد ، ولى تمام اين مشكلات ، از نظر سيف آسان و حل شده است ، زيرا وقتى كسى مىخواهد افسانه‌اى بسازد ، مسلّم است كه بدون تأمّل و ترديد در اين گونه محذورات ، كار خودش را انجام خواهد داد و من براى اين كه در اسامى صحابه‌اى كه از حديث‌هاى سيف استخراج كرده‌اند تحقيق نموده باشم به متجاوز از صدها كتاب ترجمه ، حديث ، تاريخ و ادبيّات مراجعه نمودم و نام‌هاى يك‌صد و پنجاه نفر از قهرمانان ساختگى سيف را به دست آوردم كه شرح حال آنها را در كتاب مستقل و جداگانه تحت عنوان « صد و پنجاه صحابى ساختگى » گرد آورده و منتشر كرده‌ام . و در اين كتاب\r\n\r\n\r\n","description":"","footnote":"\r\n( 1 ) . ابن شاهين عمر نيز بعضى از اسماء صحابه را از احاديث سيف ، استخراج نموده است .\r\n( 2 ) . الاستيعاب ، ج 4 ، ص 483 .\r\n","page_name":" 279 ","page_number":279},
  {"content":"\r\n\r\nبه خصوص يكى از قهرمانان افسانه‌هاى سيف را به نام عبدالله بن سبأ ، براى نمونه آمده‌ام تو خود حديث مفصّل بخوان از اين مجمل . . .\r\nاين بود خلاصهء گفتار ما ، در مورد اشخاص ساختگى و قهرمانان افسانه‌اى سيف كه در اين فصل آورديم و در فصول آينده ايّام و شهرهاى ساختگى سيف را و تحريفاتى كه وى در نقل تاريخ وقايع به عمل آورده است ، خواهيد خواند .\r\n\r\n","description":"","footnote":"","page_name":" 280 ","page_number":280},
  {"content":"\r\n\r\n\r\nروزهاى خلق الساعه و خيالى سيف\r\nان سيفاً قد تفرد فى سرد هذه القصص .\r\nسيف در نقل اين ايّام و حوادث تنهاست .\r\nمؤلّف\r\nمعناى ايام\r\nواژهء « ايّام » در لغت عرب مشهور و پراستعمال است . ايّام جمع يوم به معناى روزهاست و وقايع مهمّ تاريخ را هم ، « يوم » مىنامند ، گرچه زمان آن واقعهء تاريخى بيش از يك روز باشد ، مانند يوم‌الجمل ، يوم صفّين ، يوم سقيفه ، يوم صلح الحديبيّه . « 1 » يك دسته از كتاب‌هاى تاريخ در شرح وقايع اين ايّام در دوران جاهليّت يا در اسلام يا در جاهليّت و اسلام تأليف شده است . سيف در اين باب نيز ، عقب نمانده و از خود ايّام و روزهايى ساخته و در كتاب‌هاى تاريخى ثبت گرديده است . ما براى نمونه ، شش روز از آن ايّام را ، فقط سرفصل آنها را نقل مىنماييم .\r\n\r\n\r\n","description":"","footnote":"\r\n( 1 ) . تقسيم زمان به اعتبار واقعه‌اى به روز ، اختصاصى به زبان عربى ندارد ، بلكه در فارسى نيز همين مصطلح است : پدر به فرزندش در مقام پند و اندرز گويد : فرزندم ! تو ديروز كودكى بودى و امروز جوانى هستى . ( مترجم )\r\n","page_name":" 281 ","page_number":281},
  {"content":"\r\n\r\n\r\n1 . روز گاوها ( يوم الأباقر )\r\nطبرى از سيف روايت مىكند : سعد بن ابى وقاص در جنگ فارس به كنار آبى كه آن را « عذيب الهجانات » مىگفتند : فرود آمد . آن گاه سخن خود را ادامه داده در دنبالهء حديث چنين مىگويد : سعد در خلال اقامت‌اش در آن محل ، عاصم بن عمرو « 1 » را مأمور ساخت تا به سمت پايين فرات برود ، عاصم حركت كرده آمد تا به « ميسان » رسيد ، خواست تا گوسفند يا گاوى تهيّه كند ، به دست نياورد ، زيرا همه از ترس در كشت‌زارها پناهنده شده بودند تا آن كه خود و همراهان‌اش در مرغ‌زارها به جست‌جو پرداختند . در هنگام گردش ، عاصم در كنار بيشه‌اى به شخصى برخورد و از او درخواست كرد تا او را به محلّ گاو و يا گوسفندى راهنمايى كند ، آن مرد براى عاصم سوگند ياد كرد و گفت : جايى سراغ ندارم ، در صورتى كه خود ، چوپان گلّه‌اى بود كه در همان بيشه پناهنده بود ، در اين هنگام ناگهان گاوى از مرغ‌زار بانگ برآورد و گفت : كذب والله و ها نحن اولاء : به خدا قسم اين مرد دروغ مىگويد و اينك ما اين جا هستيم ، عاصم وارد بيشه شد و هرچه گاو آن جا بود همه را جلو انداخته به لشكرگاه آورد ، سعد آن گاوها را در ميان افراد نظامى خود قسمت كرد و چند روزى به رفاه و آسايش گذراندند ، اين خبر در زمان حجّاج ، به گوش او رسيد . فرستاد عدّه‌اى را كه آن روز شاهد قضيّه بودند از جمله نذير بن عبد شمس و زاهر را احضار كرده از آنان جريان را پرسيد ، گفتند : آرى ، ما شنيديم و ديديم و خود ما آن گاوها را جلو انداختيم به لشكرگاه آورديم .\r\nحجّاج گفت : دروغ مىگوييد .\r\nگفتند : حق دارى اگر تو به جاى ما آن جا بودى و امروز براى ما نقل مىكردى ، ما نيز باور نمىكرديم .\r\nگفت : صحيح مىگوييد ، حال بگوييد ببينم كه مردم در اين پيش‌آمد چه مىگفتند ؟\r\nگفتند : مردم چنين قضاوت مىكردند كه آيتى است از آيات الهى كه بشارت مىدهد مردم را ، و دليل است بر خشنودى و رضايت خداوند و فتح و پيروزى بر دشمن .\r\n\r\n\r\n","description":"","footnote":"\r\n( 1 ) . عاصم ازقهرمانان افسانه‌هاى سيف مىباشد .\r\n","page_name":" 282 ","page_number":282},
  {"content":"\r\n\r\nحجّاج گفت : به خدا قسم ! اين كار اتفّاق نمىافتد مگر در صورتى كه آن اجتماع از مردمى نيكوكار تشكيل شده باشد ، تا آن كه مىگويد اين روز را روز گاوها ناميدند . « 1 »\r\n\r\nارزيابى سند روايت\r\nدر سند افسانهء « يوم الأباقر » ، نام عبد الله بن مسلم عكلى و كرب بن ابى كرب عكلى آمده است . از اين دو راوى مانند بسيارى از راويانى كه سيف از ايشان روايت مىكند نام و نشانى در كتاب‌هاى دانشمندان و علم رجال سندشناسى نيافتيم . لذا جا دارد اين دو راوى نيز از آفريدگان خيال سيف به شمار آيند . اين بود سند روايت سيف ، امّا اصل داستان يوم الأباقر ؛ هيچ كس را نديدم كه از اين روز نامى برده باشد ، مگر بلاذرى در فتوح البلدان چنين مىگويد : هرگاه لشكر سعد محتاج به آذوقه مىشدند ، دسته‌اى از سواران را مأمور مىساختند كه بروند و از قسمت پايين فرات آذوقه به غارت بياورند و نيز عمر از مدينه گاو و گوسفند براىشان مىفرستاد . « 2 » اين است تمام آن چه ديگران در اين باره گفته‌اند ، امّا سيف ، پس از اين كه سندى براى روايت خود ساخت و قهرمانى براى افسانه‌اش به نام عاصم از خود پرداخت ، و افسانه سخن گفتن گاو را با لشكر سعد ترتيب داد ، ترسيد كه مبادا تصديق‌اش نكنند ، لذا با دروغ دوم آن را محكم ساخت و آن اين كه حجّاج از قضيّه تحقيق نموده جمعى شهادت دادند و باز بر محكم كارى خويش افزود و سوّمين دروغ را ساخت و آن اين كه گفت : آن روز را يوم الاأاقر ناميدند ، اين ها همه به منظور محكم كارى است تا كسى در روايت او شكّى به دل راه ندهد و ما ناچاريم همواره تكرار و تأكيد كنيم كه سيف در سراييدن اين گونه داستان‌هاى خرافى منحصر به فرد است . اين تكرار و تأكيد را مىكنيم ، تا ماهيّت اين افسانه ساز براى همه روشن گردد .\r\n\r\n\r\n","description":"","footnote":"\r\n( 1 ) . تاريخ طبرى ، ج 3 ، ص 12 - 15 : و ان هذا اليوم يوم الاباقر .\r\n( 2 ) . فتوح البلدان ، ص 265 .\r\n","page_name":" 283 ","page_number":283},
  {"content":"\r\n\r\n\r\n2 و 3 و 4 . روز ارماث ، اغواث و عماس\r\nدر سرزمين قادسيه ( نزديك كوفهء فعلى ) جنگ سختى بين لشكر اسلام و لشكر يزدگرد روى داد ، سيف جريان اين جنگ را افسانه‌وار در روايات خود آورده است از جمله روز اوّل جنگ را ارماث و روز دوم را اغواث و سوم را عماس ناميده است . در اين سه روز كه خود او اختراع كرده ، شجاعت‌هاى شگفت‌انگيزى براى قهرمانان افسانه‌هاى خود از بنى تميم ( قبيلهء خود سيف ) مانند قعقاع و عاصم ساخته است .\r\nسيف پس از اين كه آن افسانه‌ها را ساخته به صورت روايت تاريخى در آورده و حتّى راويان روايت را نيز از پيش خود آفريد و حدثنى فلان عن فلان گفت ، دانشمندان تاريخ مانند طبرى در تاريخ خود « 1 » آن افسانه‌ها را از سيف نقل نموده‌اند و همچنين حمّوى در شرح لغت ارماث ، اغواث و عماس در معجم البلدان از او اقتباس نموده است .\r\nو تاريخ‌نويسان ديگر مانند ابن اثير و ابن كثير از طبرى نقل نموده و اديب شهير ابن عبدون « 2 » از افسانهء روز اغواث در قصيدهء خود ياد كرده و ابن بدران در شرح قصيده‌اى روايات ساختگى سيف را به تفصيل بيان كرده ، و قلشقندى « 3 » متوّفى به سال 821 ه - . آنها را در شمار روزهاى تاريخى اسلام آورده است . ما حديث‌هاى ساختگى سيف را در اين سه روز در شرح حال قعقعاع و عاصم در كتاب « صد و پنجاه صحابهء ساختگى » بررسى كامل نموده‌ايم و در اين جا فقط به سند اين روايت‌ها رسيدگى مىنماييم .\r\n\r\nارزيابى سند روايات\r\nدر شش روايت نام محمّد و طلحه و زياد آمده است و در يك روايت ابن محراق از مردى از قبيلهء طىّ ، و يك روايت از غصن بن قاسم از مردى از قبيلهء كنانه .\r\nبه محمّد و طلحه در باب « اصلاح نژاد زياد » و به زياد و ابن محراق و مرد ناشناس از\r\n\r\n\r\n","description":"","footnote":"\r\n( 1 ) . طبرى ، ج 2 ، ص 112 - 116 .\r\n( 2 ) . ابن عبدون ، چاپ ليدن ، ص 144 - 146 .\r\n( 3 ) . در نهاية الارب قلشقندى تحقيق على خاقانى ، چاپ عراق ، ص 425 ؛ كتاب الاكمال تأليف ابن ماكولا ، چاپ حيدر آباد ، ج 1 ، ص 560 ، در لغت نويره .\r\n","page_name":" 284 ","page_number":284},
  {"content":"\r\n\r\nطىّ ، در باب « مىگسارى ابو محجن » رسيدگى كرديم امّا غصن ؛ نام غصن بن قاسم در سند 13 روايت طبرى از سيف آمده است ، در اين روايت سيف از غصن و او از مردى از قبيلهء كنانه روايت كرده است ، در اين جا نيز بايد بپرسيم مرد كنانه‌اى ناشناس ، كيست ؟\r\n\r\n5 . يوم الجراثيم يا روز خشكى\r\nطبرى پانزده حديث از سيف در بارهء عبور لشكر سعد از دجله به مدائن در جنگ با ايرانيان نقل نموده و آن روز را به نقل از سيف ، يوم الجراثيم ناميده است . ما قسمتى از آن روايت‌ها را در اين جا نقل مىنماييم :\r\nدر روايتى گويد : سعد وقاص فرماندهء لشكر مسلمانان ، چون در جنگ قادسيه ( جنگى كه در نزديكى كوفه واقع شده بود ) پيروز شد ، به قصد مدائن حركت كرد و به نزديك دجله كه رسيديم چون آب آن بسيار بالا آمده بود ، مدّتى متحيّر ماند . خطبه‌اى خواند و گفت : دشمن شما پناهنده به اين دريا شده ، هرگاه بخواهد ، با كشتىهاى خود بر شما حمله مىبرد و شما هيچ گونه دسترسى به آنان نداريد ، من چنين تصميم گرفته‌ام كه خود را به دريا زده از آب بگذريم . لشكريان وى را تحسين نموده موافقت كردند .\r\nسعد گفت : از لشگريان مرد دلاورى لازم است كه بتواند سرپرستى گروهى را به عهده گرفته از آب بگذرند ، و ساحل ديگر دجله را از دشمن بگيرند تا لشكر با امنيّت از آب بگذرد . از ميان لشكر ، عاصم ، مرد دلير ، اين كار را به عهده گرفت و با شصت سوار خود را به آب زد ، در آب و خشكى جنگى سخت با لشكر ايران نمود و بر آنان غالب آمده آن سمت دجله را به تصرّف خود درآورد ، سپس لشكر به دريا زده از آب گذشتند .\r\nو در روايت ديگر گويد : نظاميان سعد ، سوار امواج خروشان دريا شدند در حالى كه دجله كف بر لب آب آورده سياه مىنمود ، سواران در حالى كه نزديك هم در شنا بودند چنان بىپروا سرگرم صحبت بودند كه گويى بر زمين هموار در حركت‌اند و با يكديگر صحبت مىكنند . « 1 »\r\n\r\n\r\n","description":"","footnote":"\r\n( 1 ) . تاريخ طبرى ، ج 2 ، ص 119 - 124 .\r\n","page_name":" 285 ","page_number":285},
  {"content":"\r\n\r\nو در حديث ديگر گويد : هر وقت اسبى خسته مىشد ، قسمتى از زمين در زير دست و پايش بالا مىآمد تا اسب بر روى آن مىايستاد و چنان استراحت مىكرد كه گويى در زمين خشك ايستاده است ، كارى به اين اندازه عجيب و شگفت‌آور در روز فتح مدائن اتّفاق نيفتاد كه در آن روز « يوم الماء » پيش‌آمد كرد و آن روز را يوم الجراثيم خواندند ( جراثيم يعنى تپه‌هاى خاك ) .\r\nسيف ، اين دو روايت را با روايات ديگرى محكم ساخته و در آن مىگويد : گفته‌اند روز سوارى بر دجله را از آن جهت يوم الجراثيم خوانند كه آن روز ، كسى خسته نمىشد مگر آن كه فوراً مقدارى از زمين « جرثومه » زير پايش بالا مىآمد تا بر روى آن رفع خستگى كند .\r\nو در روايت بعدى مىگويد : راوى گفت : خود را به آب دجله زديم در حالى كه لبالب از آب بود ، چون به پر آب‌ترين محلّ دجله رسيديم ، هر سوارى كه آن جا مىايستاد آب به تنگ اسب‌اش نمىرسيد .\r\nدر روايت ديگر گويد : گويا هم‌اكنون اسب را مىنگرم ، كه آب يال و كوپال خود را افشاند ، در حالى كه مرد غرقى روى آب آمده بود ، در اين هنگام قعقاع دست به سوى او دراز كرده وى را به سوى خود كشاند و همچنان او را مىبرد تا از آب بيرون شد ، مرد غرقى كه بسى دلير بود و مادر قعقاع از قبيلهء او بود ، خطاب به قعقاع گفت : خواهران ديگران - بقيّهء زنان قبيله - همانند تو را نزايند . « 1 » پاره‌اى از اين روايت‌ها را ابو نعيم در كتاب خود به نام دلائل النّبوه از سيف روايت نموده و به صحّت آنها اعتماد كرده و آن را گواهى بر صدق نبوّت رسول اكرم ( ص ) شمرده است . « 2 » اين بود متن بعضى از احاديث سيف دربارهء « يوم الجراثيم » .\r\n\r\n\r\n","description":"","footnote":"\r\n( 1 ) . عجزت الاخوات انيلدن مثلك يا قعقاع .\r\n( 2 ) . دلائل النبوة ، ج 2 ، ص 208 ، چاپ حيدر آباد .\r\n","page_name":" 286 ","page_number":286},
  {"content":"\r\n\r\n\r\nارزيابى سند روايت‌ها\r\nدر سند آن روايت‌ها ، نام محمّد ، طلحه ، و مهلّب ، نضر و ابن رفيل و مردى ناشناس آمده است . محمّد و طلحه را در رسيدگى به سند روايت « اصلاح نژاد زياد » رسيدگى نموديم .\r\nامّا مهلّب در سند حديث‌هاى سيف ، مهلّب بن عقبهء اسدى مىباشد ، كه در تاريخ طبرى 67 روايت سيف از او نقل شده است .\r\nنضر در روايت‌هاى سيف ، نضر بن سرّى ضبى است ، كه در تاريخ طبرى 24 روايت از وى آورده است .\r\nابن رفيل در روايت‌هاى سيف غالباً از پدرش رفيل روايت نموده است ، نام هيچ يك از اين راويان را در كتاب‌هاى سندشناسى نيافتيم و مردان ناشناس روايت‌هاى سيف هم كه حال‌شان معلوم است .\r\n\r\nروايات غير سيف\r\nاين بود سند و متن حديث سيف در يوح الجراثيم ، امّا ديگران :\r\nحمّوى در معجم البلدان در ترجمهء كوفه آن جا كه رفتن سعد را به مدائن پس از قادسيه مىنويسد ، چنين مىگويد : روستاييان نسبت به مسلمانان خير خواهى نموده آنان را به نقاط ضعف جبههء جنگ رهبرى كردند و هديه‌هايى به مسلمانان داده نيازمندىهاىشان را در دسترس آنان گذاشتند ، سپس سعد ، آهنگ يزدگرد نموده به سوى مدائن حركت كرد و خالد بن عرفطه را كه با بنى زهره ( قبيلهء سعد ) هم‌پيمان بود ، از پيش فرستاد . ولى موفّق به پيروزى نشد تا آن كه خالد ، ساباط مدائن را فتح كرد و پس از فتح ، راهى كه بتواند عبود كند نيافت . روستاييان آنان را به « مخاضه » « 1 » اى كه نزديك قريهء صيّادين پايين شهر مدائن بود ، راهنمايى كردند . سواران سعد به آن سو رفتند و از همان جا عبور كردند . « 2 »\r\n\r\n\r\n","description":"","footnote":"\r\n( 1 ) . مخاضه جايى را از آب گويند كه پياده و سواره ، از آن بتوان گذشت .\r\n( 2 ) . معجم البلدان ، ج 7 ، ص 296 .\r\n","page_name":" 287 ","page_number":287},
  {"content":"\r\n\r\nو بلاذرى در كتاب فتوح البلدان پس از اين مطلب مىگويد : فارسيان ، به مسلمانان تير اندازى نمودند و به جز يك مرد از طىّ ، كه او را سليل بن يزيد بن مالك سنبسى مىگفتند ، همگى سالم ماندند و كسى تلف نشد . « 1 »\r\n\r\nنتيجهء ارزيابى و مقايسه\r\nسيف در اين افسانه گويد : نخست عاصم دشمن را شكست داد و راه عبور را تأمين كرد ، سپس لشكريان به آب زدند و هر وقت اسبى خسته مىشد ، فوراً قسمتى از زمين زير دست و پايش بالا مىآمد . در روايت ديگر گويد : آن روز را از آن جهت يوم الجراثيم خوانند كه آن روز كسى خسته نمىشد ، مگر آن كه فوراً مقدارى از زمين « جرثومه » زير پايش بالا مىآمد تا به روى آن رفع خستگى كند . در آخرين روايت مىگويد : همگى به سلامت گذشتند مگر غرقده « 2 » كه مادر قعقاع از قبيلهء او بود ، غرق شد ، ولى قعقاع وى را گرفت و به سلامت بيرون برد ، وى گفت : زنان عاجزند از آن كه مانند تو را اى قعقاع بزايند ، و براى محكم سازى روايت از راوى نقل كرده است كه وى گفت : گويا هم اكنون ، اسب او را مىنگرم كه آب از يال و كوپال خويش مىافشاند .\r\nما نمىدانيم چرا براى خويشاوند مادر قعقاع ، زمين بالا نيامد تا غرق نگردد و شايد براى اين بوده است كه براى قهرمان افسانهء سيف يعنى قعقاع فضيلتى ساخته شود . عاصم و قعقاع در افسانه‌هاى سيف دو برادر دلير از قبيلهء تميم هستند كه درك صحبت پيامبر ( ص ) را نموده‌اند ، و ترجمهء ايشان در جلد اوّل « صد و پنجاه صحابى ساختگى » آمده است .\r\nهنگامى كه اين روايت‌هاى سيف را با روايت‌هاى ديگران ( حمّوى و بلاذرى ) مقايسه نماييم كه گفته‌اند : روستاييان مسلمانان را راهنمايى كردند و راه عبورى را به آنان نشان دادند تا از آن مسير آب را پشت سر بگذارند ، روشن مىگردد كه سيف تا چه حد در حوادث تاريخ ، دروغ وارد كرده است .\r\n\r\n\r\n","description":"","footnote":"\r\n( 1 ) . فتوح البلدان ، ص 272 .\r\n( 2 ) . به نظر مىرسد كه انتخاب نام غرقده براى كسى كه در حال غرق است از نظر افسانه‌ساز بىمناسبت نيست . ( مترجم )\r\n","page_name":" 288 ","page_number":288},
  {"content":"\r\n\r\n\r\n6 . يوم النحيب\r\nاين روز هم از روزهايى است كه سيف در تاريخ و وقايع اسلامى به وجود آورده است كه شرح آن را در زير ملاحظه مىفرماييد :\r\nطبرى ، در رويدادهاى سال 36 از سيف ، و او از ابن الشهيد ، و او از ابن ابى مليكه روايت مىكند كه طلحه و زبير بيرون آمدند و دور گشتند ؛ و آن گاه عايشه بيرون آمد و به دنبال او زنان ديگر پيامبر ( ص ) بيرون شدند تا به ذات عرق « 1 » رسيدند .\r\nروزى گريان‌تر بر اسلام و يا براى اسلام از آن روز ديده نشده است ، اين روز به نام « يوم النجيب » ناميده شده است . « 2 » عايشه به عبد الرحمن بن عتاب « 3 » دستور داد تا بر مردم نماز گزارد ، و او هم نماز را بر عهده گرفت ، تعيين وى به امامت جماعت كار منصفانه‌اى بود . « 4 » در روايت ديگر ، سيف نقل كرده است كه : عبد الرحمن در بين راه و در بصره بر مردم نماز مىخواند تا وقتى كه كشته شد .\r\nاين احاديث را سيف در گزارش خبر خروج طلحه و زبير و عايشه از مكّه به بصره ، براى جنگ جمل آورده است كه در مجموع ، سه داستان را بازگو كرده است :\r\nاوّل : خبر بدرقه كردن زنان پيامبر ( ص ) ، عايشه را تا ذات عرق .\r\nما دربارهء اين خبر ، هيچ مدركى نيافتيم به جز روايتى كه از امّ سلمه نقل شده است و يا نامه‌اى كه وى به عايشه در اين باره نوشته و اين است متن نامهء امّ سلمه به عايشه : امّ سلمه در آن هنگام كه عايشه تصميم بيرون رفتن از مكّه را به سوى جنگ جمل گرفته بود ، چنين گفت :\r\nاى عايشه ! تو درگاهى ميان رسول خدا و امّت‌اش مىباشى و پرده‌ات بر حريم پيامبر ( ص ) آويخته گشته است ، قرآن ، دامن‌ات را جمع كرده ، تو نگستران‌اش و خدايت تو را در خانه\r\n\r\n\r\n","description":"","footnote":"\r\n( 1 ) . ذات عرق ، مرز بين نجد و تهامه است كه عراقىها از آن جا احرام حج مىبندند .\r\n( 2 ) . تاريخ طبرى ، ج ؟ ، ص 314 ؛ و تاريخ ابن كثير ، ج 7 ، ص 230 .\r\n( 3 ) . عبد الرحمن بن عتاب اسيد بن العيص بن عبد شمس ، در جنگ جمل در لشكريان عايشه كشته شد .\r\n( 4 ) . تاريخ طبرى ، ف ج 1 ، ص 314 و 323 .\r\n","page_name":" 289 ","page_number":289},
  {"content":"\r\n\r\nنشانده ، تو خود را به صحرا و بيابان نكش ، خدا حفظ كند اين امّت را از فرجام شوم اين كار ، خداوند حافظ اين امّت است .\r\nرسول خدا ( ص ) موقعيّت و جايگاه تو را مىدانست و اگر مىخواست در اين باره مقام مسئوليّت و تعهّدى را به تو مىسپرد ( يعنى دربارهء خون‌خواهى عثمان ) بلكه برعكس تو را از سير و حركت و پيش گامى در شهرها جلوگيرى كرد ! چه پاسخى به پيامبر ( ص ) مىدهى اگر سر از قبر برآورد و تو را بنگرد كه ناقه‌ات را از جاى كنده و در حال گردشى و تا دور دست‌ترين جاها از اين چشمه‌سار تا به آن سرچشمه و از اين دشت به آن دشت شتابان مىروى .\r\nدر هر حال برابر خدايى و بازگشت تو به سوى اوست ، و بر رسول خدا عرضه خواهى شد ، اگر به من گفته شود به بهشت برين درآيم از آن كه رسول خدا ( ص ) در حالتى برخورد كنم كه پردهء حرمت او را كه خداى بر من قرار داده است دريده باشم شرم دارم ، تو اى عايشه ! خود را نگه دار و از پرده بيرون نيا ، آستانهء خانه‌ات را آرام‌گاه خود بساز تا رسول خدا ( ص ) را با خشنودى ملاقات كنى .\r\nو در روايت ديگر بعد از اين جمله اضافه شده است :\r\nاگر من ، آن چه را كه از رسول خدا ( ص ) شنيده‌ام برايت بازگو كنم ، همچون مار گزيده به لرزه درمىآيى و بر خود مىپيچى . والسّلام .\r\nعايشه پاسخ داد : اى امّ سلمه ! بسى پند و اندرزت را پذيرايم و ارزش آن را مىشناسم ، ولى مطلب آن چنان نيست كه تو مىگويى ، چه پيشامد خوبى است كه پيش گرفته‌ام تا بين دو گروهى كه به جان يكديگر افتاده‌اند ، سازش دهم . « 1 » دوم : خبر اجتماع در سرزمين ذات عرق .\r\nاين خبر در حديث ديگرى كه طبرى از راوى ديگرى غير از سيف نقل كرده چنين آمده است :\r\n\r\n\r\n","description":"","footnote":"\r\n( 1 ) . بلاغات النساء ، ص 8 ، ج 1 ، ص 290 ؛ و عقد الفريد ، ج 3 ، ص 69 ؛ و در شرح ابن أبى الحديد ، ج 2 ، ص 71 ؛ و تاريخ يعقوبى ، ج 2 ، ص 180 .\r\n","page_name":" 290 ","page_number":290},
  {"content":"\r\n\r\nسعيد بن عاص « 1 » . مروان بن حكم و ياران‌اش را در ذات عرق ملاقات نمود و گفت : كجا مىرويد در حالى كه آنان خون عثمان را ريخته‌اند ، آنها را بكشيد و به منازل خويش بازگرديد و خود را به كشتن ندهيد . « 2 » پاسخ دادند : ما مىرويم ، شايد بتوانيم تمام قاتلان عثمان را يك‌جا بكشيم .\r\nسپس طلحه و زبير را در پنهانى ديد و به آنها گفت :\r\nاگر شما پيروز شديد ، زمام امور را به دست چه كسى مىسپاريد ؟ راست‌اش را بگوييد ؟\r\nپاسخ دادند : براى يكى از ما دو نفر ، هر كدام را كه مردم برگزيدند .\r\nگفت : نه ، بلكه بايد به فرزندان عثمان واگذار كنيد ، زيرا شما مردم را به عنوان خون‌خواهى عثمان حركت داده‌ايد .\r\nگفتند : بزرگان مهاجرين را واگذاريم و خلافت را به فرزندان آنان تسليم كنيم ( يعنى خلافت را از خودمان كه از بزرگان مهاجرين هستيم دور كنيم و به فرزندان عثمان واگذاريم ؟ )\r\nگفت : من شايسته نمىبينم كه در بيرون آوردن حكومت از دست فرزندان عبد مناف بكوشيم ( يعنى شايسته نيست بكوشيم و خلافت را از دست على ( ع ) ، بيرون كنيم ، در حالى كه على ( ع ) از آل عبد مناف و عموزادهء ماست . بنو اميّه و بنو هاشم عموزاده بوده‌اند ) .\r\nسپس از آن جا به همراه عبد الله بن خالد بن اسيد « 3 » نيز كه از بنو اميّه بود برگشت ،\r\n\r\n\r\n","description":"","footnote":"\r\n( 1 ) . سعيد بن عاص بن اميّه ، مادرش امّ كلثوم دختر عمرو عامريه بود . حضرت على ( ع ) در روز جنگ بدر ، پدرش را كشت ، سعيد جزء بزرگان و سخنوران قريش بود و يكى از كسانى است كه براى عثمان قرآن نوشت . عثمان او را بعد از وليد به حكومت كوفه گماشت ، بعد از درگذشت عثمان وى از جنگ‌ها كناره‌گيرى كرد ، معاويه در دوران حكومت خود او را بعد از عزل مروان ، والى مدينه نمود و بعد از مدّتى او را عزل كرد و مروان را بار ديگر به ولايت مدينه گماشت تا بين آن دو دشمنى افكند . ( اسد الغابه ، ج 2 ، ص 309 )\r\n( 2 ) . در اين حديث ، سعيد اموى ساير افراد خاندان اميّه را كه در آن لشكر بودند مخاطب ساخته از آنان مىخواهد كه طلحه و زبير و عايشه را بكشند ، زيرا خونى كه آنان به خون‌خواهىاش برخاسته‌اند ، نزد آنان است ( و آنها بودند كه در قتل عثمان شركت داشتند ) و سپس به منازل خود برگردند ، بنى اميّه پاسخ دادند كه مىخواهند تمام قاتلان عثمان را يك‌جا بكشند و مقصودشان آن بود كه بروند شايد با اين جمعيّت ، محمّد بن ابى بكر و ديگر كسانى را كه در قتل عثمان شركت داشتند ، بكشند .\r\n( 3 ) . عبد الله بن خالد بن اسيد بن ابى العيص ين اميّه ، زياد او را والى فارس كرد و به هنگام مردن او را به جانشينى خود بر كوفه گماشت و معاويه او را بر همان سمت ابقاء كرد . ( اسد الغابه ، ج 3 ، ص 149 ) .\r\n","page_name":" 291 ","page_number":291},
  {"content":"\r\n\r\nمغيرة بن شعبه كه از ثقيف بود گفت : نظريّه صحيح همان است كه سعيد گفت : هر كس از قبيلهء ثقيف به اين جا آمده است برگردد ، اين گروه هم پشت به جنگ كرده بازگشتند ، ولى ديگران به راه خود ادامه دادند ، در بين آنان كه براى جنگ مىرفتند اشخاصى همچون ابان و وليد فرزندان عثمان بودند . ايشان از آن جا گذشته دور شدند و در بين راه ميان‌شان اختلاف افتاد و گفتند چه كسى را براى سركردگى در نظر بگيريم . . . تا آخر حديث . « 1 » سوّم : داستان پيش‌نمازى عبد الرحمن بن عتاب به دستور عايشه در بين راه و در بصره تا هنگام مرگ ، اين خبر را در روايت ديگران ( غير از سيف ) اين چنين آمده است : مروان ، در آن هنگام كه كاروان از مكّه بيرون رفت براى نماز ، اذان گفت و سپس به نزد طلحه و زبير رفت و به آنان گفت : به كدام يك از شما به عنوان امير سلام كنم و اذان نماز را براى كه بگويم ؟\r\nعبد الله فرزند زبير گفت : براى ابو عبد الله كه كنيهء زبير بوده است .\r\nمحمّد پسر طلحه گفت : براى ابو محمّد كه كنيهء طلحه بوده است .\r\nعايشه به مروان پيغام فرستاد و گفت : تو را چه شده ؟ آيا مىخواهى در كار ما تفرقه‌اى ايجاد كنى ؟ حتماً بايد خواهرزاده‌ام ، عبد الله بن زبير پيش نماز گردد . برخى از آنان گفتند : به خدا سوگند ! اگر پيروز شويم فتنه برپا خواهد شد نه طلحه رياست را به زبير وامىگذارد و نه زبير به طلحه . « 2 » اين اختلاف در بين راه بود تا وقتى كه به بصره رسيدند ، بنا به گفتهء يعقوبى در تاريخ‌اش ، در بصره بيت المال را غارت كردند و هرچه در آن بود برداشتند و سپس وقت نماز كه سر رسيد ، بين طلحه و زبير اختلاف افتاد و هركدام ديگرى را از محراب مىكشيد تا پيش نماز نشود ، مردم فرياد زدند كه الصلاة الصلاة اى ياران محمّد ! عايشه گفت : يك روز محمّد بن طلحه پيش نماز باشد و روز ديگر عبد الله بن زبير .\r\nابن سعد در طبقات چنين مىگويد : فرزند زبير رفت كه جلو بايستد لكن محمّد بن طلحه او را پس زد و خواست خود پيش نماز شود ، عبد الله بن زبير نيز چنين كرد . در آخر\r\n\r\n\r\n","description":"","footnote":"\r\n( 1 ) . تاريخ طبرى ، ج 1 ، ص 313 و 314 .\r\n( 2 ) . تاريخ طبرى ، ج 1 ، ص 305 و 306 .\r\n","page_name":" 292 ","page_number":292},
  {"content":"\r\n\r\nبراى اين كه تعيين شود اوّلين بار چه كسى پيش نماز باشد قرعه كشيدند و قرعه به نام محمّد بن طلحه اصابت كرد ، او جلو ايستاد و آن آيه را در نماز خواند :   سَأَلَ سائِلٌ بِعَذابٍ واقِعٍ   يعنى « سؤال كننده‌اى از عذابى كه روى داده است و مىدهد پرسيد » شگفتا چه فال شومى ؟ « 1 » در كتاب الاغانى چنين آمده : سراينده‌اى در اين باره چنين سروده است :\r\n تبارى الغلامان اذ صلّيا * و سح على الملك شيخاهما\r\nو مالى و طلحة و ابن زبير * و هذا بذى الجذع مولاهما\r\nفامهما « 2 » اليوم غرتهما * و يعلى بن منية دلاهما \r\nترجمه : به هنگام نماز فرزندان يكديگر را كنار مىزدند و پير مردان‌شان بر سر پادشاهى در نزاع بودند و چشم بدان داشتند .\r\nمرا چه كار به طلحه و فرزند زبير در حالى كه در كنار بيابان رهبر آنان ايستاده است .\r\nامروز مادرشان ، يعنى عايشه گول‌شان زده است و يعلى فرزند منيه ، آنها را فريفته است . « 3 » اين بود مطالبى كه در متن حديث سيف به دروغ و به گونهء ديگرى آمده است .\r\n\r\nبررّسى سند روايت سيف\r\nسيف حديث روز نحيب را از ابن الشهيد نقل مىكند : پدر ابن الشهيدى كه راوى اين روايت است كيست ؟ و اسم فرزند او كه راوى اين حديث مىباشد چيست ؟ و راه شناسايى اين دو نفر كه جناب سيف آنها را خيال‌پردازى كرده است چه مىباشد ؟\r\nاز اين جهت و به سبب همين گم‌نامى كه نشانه‌اى از اين شخص به جز در روايت سيف نديده‌ايم ، اين شخص را جزء راويان ساختهء سيف دانسته و نام او را در سلسلهء\r\n\r\n\r\n","description":"","footnote":"\r\n( 1 ) . تاريخ يعقوبى ، واقعهء جمل از دوم .\r\n( 2 ) . مقصود از مادر آن دو ، عايشه است . معلى بن اميّه ، آنها را فريب داده بود اسم مادر يعلى ، منيه بنت غزوان و پدرش اميّة بن عبدء از قبيلهء بنى تميم بود كه با بنى اميّه ، هم‌پيمان شده بود و در زمان عثمان فرماندار يمن بود و بعد از كشته شدن عثمان به مكّه آمد و در جنگ جمل شركت كرد . ( الاغانى ، ج 11 ، ص 119 - 121 ) .\r\n( 3 ) . الاغانى ، ج 11 ، ص 120 .\r\n","page_name":" 293 ","page_number":293},
  {"content":"\r\n\r\nراويان مجعول شمرده‌ايم .\r\nحديث پيش‌نمازى عبد الرحمن در بصره ، از قول مخلد بن قيس روايت شده و اين شخص نيز از راويان ساختهء سيف است .\r\n\r\nنتيجهء مقايسه و بررّسى\r\nسيف با روايتى كوچك ، سه اشكالى كه بر بزرگان خاندان قريش مىشد ، علاج كرده و از بين برده است . آنها عبارتند از :\r\n1 . روايتى كه سرزنش امّ سلمه را نسبت به عايشه به هنگام خروج‌اش به سوى بصره در بر داشت .\r\nاين مؤاخذه و اشكال را سيف ، با نقل آن جمله كه « زنان پيامبر ( ص ) عايشه را تا ذات عرق بدرقه كردند » اصلاح مىكند و اين مطالب را افزود كه زنان پيغمبر ( ص ) همگى عايشه را تجليل كرده او را بدرقه نمودند . و اين مطلب با سرزنش كردن امّ سلمه از او سازگار نيست و لذا آن را تغيير مىدهد و به گونهء ديگرى كه تأمين كنندهء نظر اوست بازگو مىنمايد .\r\n2 . جريان گفتگوى سعيد اموى با بنى اميّه در ذات عرق ، و اين كه از آنان خواست قاتلان عثمان را يعنى همان‌هايى كه به عنوان خون‌خواهى قيام كرده‌اند بكشند و جريان گفتگوى او با طلحه و زبير كه يكى از فرزندان عثمان را برگزينند و آن دو نپذيرفتند و لذا سعيد از ادامهء راه منصرف گرديد و برگشت و به همراه او مغيره و عدّه‌اى از همراهان‌اش از ثقيف نيز بازگشتند .\r\nاين جريان را سيف با نقل يك جمله از بين برده است : روزى گريان‌تر از آن روز ديده نشده است ، به طورى كه آن روز را نحيب ناميدند . و حال آن كه جريانى كه در ذات عرق اتّفاق افتاده بود ، همان بود كه نقل كرديم .\r\nو اين چنين جناب سيف ، لغزش‌هاى صحابه‌اى را كه از بزرگان قريش و مضر هستند توجيه كرده و سرپوش روى آنها گذارده است و با نقل اين روايت ، اشتباهات آنها را از نظرها دور ساخته است .\r\n\r\n","description":"","footnote":"","page_name":" 294 ","page_number":294},
  {"content":"\r\n\r\n3 . داستان نزاع بر سر پيش‌نمازى در راه و در بصره ، و تعيين كردن عايشه خواهرزاده‌اش را و محمّد بن طلحه پسر عمويش را براى از بين بردن اختلاف .\r\nسيف اين خبر را نيز با جمله‌اى كه نقل كرده درست نموده است : عايشه امّ المؤمنين ، عبد الرحمن بن عتاب را براى پيش‌نمازى تعيين كرد و او هم در بين راه و در بصره تا هنگام مرگ و كشته شدن ، بر مردم نماز مىخواند . تمام از خراب‌كارىها و جاه‌طلبىهاى آنها را با اختراع و ساختن يك روايت كوچك ، با جمله‌هاى حساب شده از خاطره‌ها محو كرده و با روايت ديگرى آنها را تأييد نموده است .\r\nسيف در نقل داستان « يوم النحيب » روز گريه در ذات عرق تنهاست ، و طبرى از او نقل كرده است و ابن كثير در تاريخ خود از تاريخ طبرى گرفته و بدين ترتيب سيف به مراد خود موفّق گشته و به اضطراب و تشويشى كه مىخواسته در تاريخ اسلام به وجود آورد ، دست يافته است .\r\n\r\nپايان بحث\r\nدر گذشته نيز ديديم كه چگونه سيف روزهايى جعلى درست كرده و ايامى هم همچون روزهاى مشهور بين مسلمين و اعراب در دوران جاهليّت و اسلام ، ساخته و پرداخته است و دريافتيم كه چگونه رويدادهاى راستين را جستجو نموده تا بر عكس آنها بسازد ، و تاريخ جامعهء اسلامى را به تشويش اندازد و عقايد و افكارشان را به خرافات و مسخرگى بكشاند .\r\nروزهاى ساختگى او منحصر به آن چه كه گفتيم نيست ، بلكه به همين اندازه بسنده نموديم تا ردّ پا و آثار اين گونه تحريفات و دست بردن‌ها را در تاريخ اسلام بشناسم و آن گاه به بررّسى نمونه‌هاى ديگرى از اين گونه ساخته‌هاى سيف بپردازيم . « 1 »\r\n\r\n\r\n","description":"","footnote":"\r\n( 1 ) . مانند روز حيتان ( روز ماهىها ) ، سيف گويد : اين روز ، از اين جهت به اين نام مشهور شد كه لشكريان سعد بن ابى وقاص در قادسيه ، سيصد استر و الاغ و گاو ، بار ماهى به غنيمت بردند : طبرى ، ج 1 ، ص 2244 .\r\n","page_name":" 295 ","page_number":295},
  {"content":"\r\n\r\n\r\nشهرهاى خيالى سيف\r\nنثر الحموى كتاب سيف فى كنابه معجم البلدان\r\nحموى كتاب سيف را ( به خاطر شهرهاى خيالى وى ) در\r\nكتاب خود معجم البلدان درج و نسخه بردارى كرده است .\r\n- و ديگران نيز از او پيروى كردند .\r\nمؤلّف\r\n\r\nيكى از مدارك مهمّ معجم البلدان و جغرافىدانان ديگر\r\nبر آنان كه اهل تتبع و تحقيقند ، پوشيده نيست كه ياقوت حمّوى علاقهء عجيبى به نقل قضايا و اشعار نادره دارد ، و آن قدركه او اين گونه قضايا و اشعار را در ترجمهء شهرها نقل كرده است ، در ديگر كتاب‌ها به آن مقدار نيست . گويى ياقوت اين ايدهء خود را ، در داستان‌هاى سيف به دست آورده كه اين چنين مطالب سيف را در كتاب خود معجم البلدان پراكنده كرده است ، لذا مىبينيم جاهايى را شرح داده كه در خارج از قلمرو داستان‌ها و افسانه‌هاى سيف وجود ندارد ، و از آن چه در ترجمهء جبّار و جعرانه و شرجه و صهيد گفته است ، چنين بر مىآيد كه يك نسخه از كتاب سيف را به خطّ ابن خاضبه در دست داشته است .\r\nو ظاهراً در حاشيهء آن كتاب ، تحقيقاتى از ابو بكر بن سيف بوده است .\r\n\r\n","description":"","footnote":"","page_name":" 296 ","page_number":296},
  {"content":"\r\n\r\nابن خاضبه ، همان ابو بكر محمّد بن احمد بن عبد الباقى بغدادى حافظ « 1 » است كه از ابو بكر خطيب و ديگران روايت مىكند و در ماه ربيع الاوّل سال 489 ه - وفات كرده است « 2 » و ابو بكر بن سيف ، يا ابو بكر بن احمد بن سيف جصينى است كه سمعانى و حمّوى در مادّهء جصينى در انساب و معجم البلدان ترجمه‌اش را نوشته‌اند ، و يا ابو بكر احمد بن عبد الله بن سيف بن سعيد سجستانى است كه نام‌اش در اسناد روايت‌هاى ابن عساكر مىآيد و به ويژه در سند هر روايتى كه ابن عساكر آن را از سيف نقل مىكند نام‌اش برده شده است و ابن نديم در صفحهء 119 از « الفهرست » ترجمه‌اش را ذكر كرده است .\r\nرواياتى كه حمّوى از سيف نقل كرده است در تاريخ طبرى نيز ديده مىشود ، و گاهى چيزهايى نقل مىكند كه طبرى آنها را نقل نكرده است چنان چه طبرى نيز گاهى حديث‌هايى آورده كه حمّوى آنها را نياورده است و هر يك از اين دو بزرگوار ، از اين چشمه آن چه را به ذائقهء خود شيرين بوده است ، استفاده نموده‌اند و تنها فرقى كه دارند اين است كه طبرى روايت‌هاى سيف را پى در پى نقل مىكند زيرا آنها مجموعاً داستانى از داستان‌هاى سيف را تشكيل مىدهند ، و غالباً سندهايى را كه سيف براى داستان خود جعل كرده است ، تماماً نقل مىكند ، ولى حمّوى از داستان‌هاى سيف آن چه را كه از شعر و مطالب غريب مىپسندد دست‌چين نموده و نقل مىنمايد و گاهى مطالب انتخاب شده را بدون اين كه به سيف نسبت دهد و سند را ذكر كند ، نقل مىكند .\r\n\r\nنمونه‌هايى چند از شهرهاى خيالى سيف\r\nهمان‌طور كه گفتيم ، مدرك بعضى از شهرها و زمين‌ها كه حموى در معجم البلدان آورده است ، روايات سيف مىباشد . اينك نمونه‌هايى چند از اين شهرها و اماكن خيالى سيف را كه حمّوى در كتاب خود آورده است ، به عنوان شاهد مطلب « فقط سر فصل آن‌ها را » در اين جا مىآوريم .\r\n\r\n\r\n","description":"","footnote":"\r\n( 1 ) . حافظ كسى را گويند كه صد هزار حديث حفظ داشته باشد ! !\r\n( 2 ) . تاريخ كامل چاپ ليدن ، ج 10 ، ص 178 و شذرات در حوادث سال 489 ه - . و لسان الميزان ، ج 6 ، ص 57 و ج 6 ، ص 479 .\r\n","page_name":" 297 ","page_number":297},
  {"content":"\r\n\r\n\r\n1 . دلوث\r\nحمّوى در شرح اين كلمه مىگويد : سيف از مردى از قبيلهء عبد قيس ، به نام صحار نقل مىكند : در ايّام جنگ هرمزان كه در نواحى اهواز روى داد و آن ناحيه در فاصلهء ميان دلوث و دجيل واقع شده است ، به نزد هرم بن حيّان رفتم و زنبيل‌هايى از خرما برايش بردم ( قدمت على هرم بن حيّان ) الى آخر . . .\r\nو طبرى همين داستان را با سند خود به سيف در حوادث سال 13 تا جملهء ( بجلال من تمر ) نقل مىكند « 1 » و بقيهء آن چه را كه حمّوى پس از اين جمله نقل كرده است ، طبرى نقل نمىكند .\r\nو از اين جا معلوم مىشود كه مدرك حمّوى در نقل حديث‌هاى سيف تاريخ طبرى نبوده ، بلكه كتاب سيف را در اختيار داشته و از آن نقل مىنموده است .\r\n\r\n2 . طاووس\r\nاز احاديثى كه حمّوى از سيف نقل كرده است ، ترجمه‌اى است كه از طاووس كرده ، گويد : « طاووس محلّى است در اطراف فارس ، سيف گفته : كه علاء بن حضرمى سپاهى از راه دريا به آن جا فرستاد و اين كار بدون اجازهء عمر انجام گرفت » .\r\nو ياقوت حمّوى تمام اين داستان را كه طبرى به سند خود از سيف در حوادث سال 17 نقل كرده و علاوه بر آن شعرى هم از خليد بن منذر بر داستان اضافه نموده است كه طبرى آن را نقل نكرده است .\r\n\r\n3 ، 4 : جعرانه و نعمان\r\nياقوت در ترجمهء جعرانه و نعمان كه در حجاز است به استناد گفتهء سيف ، آن دو را نيز جزء سرزمين‌هاى عراق شمرده است و از سيف در اين جا به خصوص نام برده است .\r\nو به همين منوال ، حمّوى در متجاوز از ده مورد از ترجمهء شهرها و محل‌هايى كه نام\r\n\r\n\r\n","description":"","footnote":"\r\n( 1 ) . ج 1 ، ص 537 .\r\n","page_name":" 298 ","page_number":298},
  {"content":"\r\n\r\nآنها در داستان‌هاى سيف برده شده و يا ترجمهء آنها را از داستان‌هاى سيف استخراج نموده ، نام سيف را مىبرد مانند : « حمقتين » .\r\nو امّا محل‌هايى كه اصل آن و يا ترجمه‌اش را از داستان‌هاى سيف به دست آورده و نامى از سيف نبرده است ، زياد مىباشد ، مانند :\r\n\r\n5 : قردوده\r\nياقوت در ترجمهء قردوده چنين مىگويد : قردوده ، هنگامى كه طليحه ادّعاى پيغمبرى نمود ، به سميراء نزول كرد . ثمامة بن اوس بن لام طائى كسى نزد او فرستاد كه پانصد نفر از قبيلهء جذيله با من همراه هستند ، چنان چه پيش‌آمدى براى شما روى داد ، ما در « قردوده » و « آنسر » نزديك شن‌زار خواهيم بود .\r\nو طبرى همين روايت را به سند خود از سيف در ارتداد اهل غطفان سال 11 هجرى نقل كرده ، و همين روايت است كه مورد اعتماد حموى در آن جا كه قردوده را ترجمه كرده ، واقع شده است .\r\nو ابن حجر نيز به همين روايت اعتماد كرده ، آن جا كه ضمن ترجمهء صحابهء رسول الله به ترجمهء ثمامه پرداخته است ، در صورتى كه جز در روايت سيف در هيچ جا نام و نشانى از ثمامه و قردوده نمىبينيم .\r\n\r\n6 : نهر « اط »\r\nو از آن جايى كه حمّوى برخى احاديث سيف را بدون اين كه نامى از سيف ببرد در كتاب خود آورده ، لذا گاهى خواننده دچار اشتباه گرديده و خيال مىكند كه عبارت ترجمه از خود حمّوى است ؛ مثلًا در ترجمهء نهر ( اط ) مىگويد كه چون خالد بن وليد به حيره و اطراف حيره ، استيلاء يافت ، كارمندان خود را به اطراف فرستاد و از جملهء آنان مردى بود از قبيلهء بنى تميم ، به نام اط فرزند ابواط كه او را به دورقستان فرستاد ، چون به آن محل رسيد در كنار نهر آبى فرود آمد ، لذا آن نهر تا به امروز به نام او نهر اط ناميده\r\n\r\n","description":"","footnote":"","page_name":" 299 ","page_number":299},
  {"content":"\r\n\r\nشده است .\r\nو طبرى همين روايت را در حوادث سال 12 ضمن اخبار بعد از حيره چنين نقل مىكند : « خالد بن وليد افراد و كارمندان خود را فرستاد » تا آن كه گويد : « و اط ، فرزند ابواط را بر وذمستان فرستاد . او در يكى از منازل ، بر كنار نهر آبى فرود آمد كه به نام او ناميده مىشود و تا به امروزش نهر اط مىگويند ، و اط مردى بود از طايفهء سعد بن زيد بن مناة » تا آخر .\r\nو ابن حجر نيز در الاصابه به همين روايت اعتماد نموده و در ترجمهء احوال « اط بن اط » مىنويسد : اط بن اط » مينويسد : اط بن اط ، يكى از افراد قبيلهء سعد بن بكر است كه در دوران ابو بكر با خالد بن وليد مصاحبت داشت و خالد او را مأمور وصول ماليات همان اطراف نمود و به همين مناسبت ، نهرى كه آن جاست به او نسبت داده شد .\r\n\r\n9 ، 8 ، 7 : ارماث و اغواث و عماس\r\nحمّوى اين سه محل را ، از سيف گرفته و در معجم البلدان خود آورده است . طبرى هم تفصيل داستان را در جنگ قادسيه با سند خود از سيف نقل كرده است كه ما در فصل « ايّام سيف » آن را بيان نموديم .\r\n\r\n10 : ثنى\r\nطبرى داستان ثنى را با سند خود به سيف در ، ج 1 ، ص 2026 - 2030 حوادث سال 12 ه - . نقل كرده است .\r\n\r\n11 : ثنيه ركاب\r\nآن را نيز طبرى به همان طريق در ، ج 1 ، ص 2026 - 2020 سال 12 ه - . نقل كرده است .\r\n\r\n","description":"","footnote":"","page_name":" 300 ","page_number":300},
  {"content":"\r\n\r\n\r\n12 : قديس\r\nطبرى به طريق فوق در بيان جنگ قادسيه در ، ج 1 ، ص 2230 و 2233 و 2243 و 225 و 2288 و 2294 و 2326 و 2338 نقل كرده است .\r\n\r\n13 : مقر\r\nو آن را هم طبرى در حوادث سال 12 ه - . ج 1 ، ص 2037 و 2038 نقل كرده است .\r\n\r\n14 : وايه خرد\r\nاز جمله اماكن خيالى سيف « وايه خرد » است كه طبرى در ، ج 4 ، ص 242 چاپ اوّل مصر به طور اختصار نقل كرده است .\r\n\r\n15 : ولجه\r\nو از جمله اماكن خيالى سيف « ولجه » است كه در سرزمين كسكر واقع شده و طبرى آن را ، آن جا كه جنگ نهاوند را بيان مىكند ، ذكر كرده است ، ج 1 ، ص 2618 و 2625 سال 21 ه - .\r\n\r\n16 : هوافى\r\nيكى ديگر از اماكن خيالى سيف ، « هوافى » است كه آن را نيز طبرى همچنان در حوادث سال 13 ه - . ج 1 ، ص 2169 نقل كرده است .\r\n\r\nكتاب‌هاى جغرافى و شهرهاى خيالى سيف\r\nاين ها و بسيارى از اين قبيل شهرها و اماكن را كه حمّوى نظر به اعتمادى كه به داستان‌هاى سيف داشته است ، در كتاب معجم البلدان تقل كرده . در صورتى كه بقيّهء كتاب‌ها\r\n\r\n","description":"","footnote":"","page_name":" 301 ","page_number":301},
  {"content":"\r\n\r\nكه در بارهء شهرها نوشته شده است اعتماد بر روايت‌هاى سيف نداشته‌اند ، نامى از اين شهرها و نقاط نبرده‌اند ، مانند كتاب‌هاى زير :\r\n1 . صفه جزيرةالعرب : تأليف ابو محمّد حسن بن احمد بن يعقوب بن يوسف بن داوود معروف به ابن حائك متوفّى به سال 334 ه - .\r\n2 . فتوح البلدان : تأليف بلاذرى .\r\n3 . مختصرالبلدان . تأليف ابو بكر احمد بن محمّد همدانى معروف به ابن الفقيه از دانشمندان اواخر قرن سوّم هجرى .\r\n4 . الآثار الباقية عن القرون الخالية . تأليف ابو ريحان محمّد بن احمد بيرونى خوارزمى متوفّى به سال 440 ه - .\r\n5 . معجم ما استعجم . تأليف ابى عبيد عبد الله بن عبد العزيز بن محصب بكرى وزير متوفّى به سال 478 ه - .\r\n6 . تقويم البلدان . تأليف اسمعيل صاحب حماة متوفّى به سال 432 ه - .\r\nو از متأخّرين دو نفر بر حمّوى اعتماد نكرده و اين شهرها را در كتاب‌هاى خود ترجمه نكرده‌اند .\r\n1 . خاورشناس لسترنج در كتاب‌اش بلدان الخلافة الشرقية .\r\n2 . عمر رضا كحاله در كتاب‌اش جغرافياى شبه جزيرهء عربستان .\r\n\r\n","description":"","footnote":"","page_name":" 302 ","page_number":302},
  {"content":"\r\n\r\n\r\nبازىگريهاى سيف در زمان وقوع حوادث تاريخى\r\nانما حرف سيف الوقائع التاريخية ايضاً .\r\nسيف تنها به تحريف وقايع قناعت نكرده بلكه تاريخ\r\nوقوع آنها را هم تحريف نموده است .\r\nمؤلّف\r\nسيف ، در تحريفاتى كه نموده است فقط به تغيير دادن حوادث تاريخى اكتفا نكرده ، بلكه به هنگام تعيين سال‌هاى وقايع تاريخى آنها را نيز بر خلاف واقع بيان كرده است . از جمله فتح ابلّه « 1 » است كه طبرى از سيف روايت كرده : ابو بكر ، خالد را با لشكرى مأمور عراق كرد . او در ابله به دشمن حمله كرد ، لشكر دشمن و مشركين پيش از لشكر اسلام در كنار آب ، اردوگاه ساخته ، نگذاشتند لشكر خالد از آب استفاده نمايند چون جنگ شروع شد خداوند ابرى را فرستاد كه در پشت سر لشكر اسلام ، شروع به باريدن كرد تا آن جا كه مىگويد : خالد مژدهء پيروزى اسلام را با باقيمانده‌اى از غنائم جنگى و فيل . . . به مدينه فرستاد ، فيل را در مدينه مىگرداندند تا مردم ببينند ، زن‌هاى ضعيف العقل مىگفتند : اين كه\r\n\r\n\r\n","description":"","footnote":"\r\n( 1 ) . ابله ، نام شهرى است در كنار رود دجله نزديك بصره در گوشهء خليجى كه به شهر بصره داخل مىشود . ابله از شهر بصره قديم‌تر است ، زيرا بصره در زمان عمر بن خطاب شهرستان گرديد در صورتى كه همان وقت ابله شهرستانى بود كه پادگان نيرو و فرمانده از طرف كسرى بود ( معجم البلدان ) .\r\n","page_name":" 303 ","page_number":303},
  {"content":"\r\n\r\nما مىبينيم آيا آفريدهء خداست ؟ و چنين خيال مىكردند كه ساختگى است . « 1 » ابو جعفر ، پس از نقل اين روايت مىگويد : اين كه ما گفتيم از داستان ابله و فتح آن با آن چه اهل تاريخ و روايات صحيح گفته‌اند مخالف است ، بلكه فتح ابله در زمان عمر به سال 14 از هجرت بوده و به فرماندهى عتبة بن غزوان انجام گرفته است .\r\nچنانچه ملاحظه مىشود در اين داستان ، سيف ، هم سال وقوع و هم نام فرمانده و هم نام خليفهء وقت را عوض كرده و علاوه بر اين ، مطالبى گفته است كه جز او كس ديگر آنها را نقل نكرده است .\r\nو از جمله تحريفات سيف ، سال تأسيس شهر بصره است . طبرى در اين مورد مىگويد : بنا به گفتهء مدائنى در سال 14 هجرى ، عمر بن خطاب ، عتبة ين غزوان را به بصره فرستاد . . . ولى سيف چنين گمان كرده كه شهر بصره ، در سال 16 ه - . به وجود آمده است . « 2 » و همين جريان را ابن كثير ، نقل نموده و همان جا اشاره نموده است كه در تعيين سال وقوع اين قضيّه ، سيف با ديگران اختلاف دارد . « 3 » و از جملهء تحريفات سيف ، واقعهء يرموك « 4 » است . ابن كثير در تاريخ خود مىگويد : واقعهء يرموك ، در ماه رجب از سال 15 هجرى اتّفاق افتاد . چنانچه عقيدهء اين دسته از دانشمندان تاريخ است : ليث بن سعد و ابن لهيعه و ابو معشر و وليد بن مسلم و يزيد بن عبيده و خليفة بن خيّاط و ابن كلبى و محمّد بن عائذ و ابن عساكر و شيخ ابو عبد الله ذهبى حافظ . و امّا سيف بن عمر و ابو جعفر بن جرير را عقيده بر اين است كه در سال 13 ه - . بوده است و ما در اين جا تاريخ اين واقعه را در سال 13 معيّن نموديم تا از طبرى پيروى كرده باشيم « 5 » و همين اختلاف را در جاى ديگر در حوادث سال 13 ه - . نوشته و سپس گفته است : ابن عساكر گويد : آن چه صحيح است همين است . « 6 »\r\n\r\n\r\n","description":"","footnote":"\r\n( 1 ) . تاريخ طبرى ، ج 2 ، ص 556 .\r\n( 2 ) . تاريخ طبرى ، ج 2 ص 89 .\r\n( 3 ) . تاريخ ابن اثير ، ج 7 ، ص 47 و 48 .\r\n( 4 ) . يرموك بيابانى است در طرف شام . . . معجم البلدان .\r\n( 5 ) . تاريخ ابن كثير ، ج 7 ، ص 61 .\r\n( 6 ) . تاريخ ابن اثير ، ج 7 ، ص 4 .\r\n","page_name":" 304 ","page_number":304},
  {"content":"\r\n\r\nو امّا آن چه سيف گفته كه اين واقعه پيش از فتح دمشق در سال 13 ه - . بوده است كسى به گفتار سيف اعتنايى نكرده است .\r\nو عبارت ابن عساكر در تاريخ‌اش چنين است : ذكر سيف بن عمر انها كانت سنة 13 ه - . قبل دمشق و لم يتابعه احد على ما قاله . « 1 » و از جمله تاريخ واقعهء فحل « 2 » است ، ابن كثير در تاريخ خود گويد : واقعهء فحل را عدّهء زيادى از دانشمندان تاريخ ، پيش از فتح دمشق نوشته‌اند ، ولى طبرى آن را پس از فتح دمشق نوشته و در اين گفتار از روش سيف بن عمر پيروى كرده است . « 3 » و بلاذرى در فتوح البلدان گفته : گفته اند واقعهء فحل اردن ، دو روز به آخر ماه ذيقعده مانده كه 5 ماه از خلافت عمر مىگذشت ، اتّفاق افتاد . « 4 » و از جملهء تحريفات ، خبر كوچ كردن « هرقل » از سوريه است ، طبرى در تاريخ خود ، ج 3 ، ص 99 مىگويد : سپس هرقل به سوى قسطنطنيه ره‌سپار گرديد و در وقت حركت هرقل به طرف قسطنطنيه اختلاف شده است ، ابن اسحق گفته كه به سال 15 ه - . بود و سيف گفته به سال 16 بوده است . « 5 » و همين اختلاف را ابن كثير در تاريخ خود بيان نموده « 6 » و بلاذرى نيز نظريهء ابن اسحق را در فتوح البلدان ذكر كرده است . « 7 » و از جملهء تحريفات ، فتح بيت المقدّس است ، طبرى در تاريخ خود كيفيّت فتح بيت المقدّس را از سيف نقل كرده و عبارت صلح نامه‌اى را كه ما بين عمر و اهالى بيت المقدّس نوشته شده ، ذكر مىكند و در آخر صلح‌نامه چنين است : و كتب وحضر سنة 15 ه - . « 8 » ابن كثير در ، ج 8 ، ص 57 از تاريخ خود پس از اين كه روايت سيف را نقل كرده ،\r\n\r\n\r\n","description":"","footnote":"\r\n( 1 ) . تاريخ ابن عساكر ، ج 1 ، ص 159 .\r\n( 2 ) . فحل نام محلى است در شام كه مسلمانان را با روميان در آن جا پيش آمده رخ نمود .\r\n( 3 ) . تاريخ ابن كثير ، ج 7 ، ص 45 .\r\n( 4 ) . فتوح البلدان ، ص 121 .\r\n( 5 ) . تاريخ طبرى ، ج 3 ص 99 .\r\n( 6 ) . تاريخ ابن كثير ، ج 7 ، ص 53 .\r\n( 7 ) . فتوح البلدان ، ص 143\r\n( 8 ) . تاريخ طبرى ، ج 3 ص 103 .\r\n","page_name":" 305 ","page_number":305},
  {"content":"\r\n\r\nگفته است : سيف بن عمر چنين گفته است در صورتى كه ديگران از پيشوايان و دانشمندان تاريخ را عقيده اين است كه فتح بيت المقدّس در سال 16 بوده است . « 1 » سپس روايات ائمّهء تاريخ را كه با سيف در تعيين تاريخ مخالفت كرده‌اند بيان كرده و بلاذرى به طريق خود روايت كرده است كه اين واقعه در سال 16 - 17 ه - . بوده است . و از جمله ، فتح‌هايى است كه در الجزيره واقع شد ؛ « 2 » طبرى در تاريخ خود گويد : و در سال 17 بنا به روايت سيف الجزيره فتح شد . ولى ابن اسحق مىگويد كه الجزيره در سال 19 فتح شد . « 3 » و همين اختلاف را ابن كثير در تاريخ خود و حمّوى در معجم البلدان ذكر كرده‌اند و بلاذرى در فتوح البلدان با روايت ابن اسحق موافقت نمود ، « 4 » و فتح الجزيره را در سال 19 ه - . و بعد از آن دانسته است .\r\nو از جمله طاعون عمواس است ؛ طبرى گويد : در اصل خبر طاعون عمواس ، و هم در اين كه در چه سالى بوده اختلاف است ، ابن اسحق مىگويد : سپس سال 18 ه - . فرا رسيد كه طاعون عمواس در آن سال اتّفاق افتاد . « 5 » سپس روايات آنانى را قائل به اين قول هستند نقل كرده و گويد : و امّا سيف ؛ او چنين ادعا كرده است كه طاعون عمواس در سال 17 ه - . بوده است . « 6 » و ابن كثير اين روايات را به طور تفصيل نقل نموده است و به اشتباه سيف ، اشاره نموده گويد : محمّد بن اسحق و ابو معشر و اشخاص متعدّد ديگر با سيف مخالفت نموده و گفته‌اند كه اين واقعه در سال 18 ه - . بوده است . « 7 » و بلاذرى نيز در فتوح البلدان روايت كرده كه طاعون عمواس ، در سال 18 ه - . بوده است . « 8 »\r\n\r\n\r\n","description":"","footnote":"\r\n( 1 ) . تاريخ ابن كثير ، ج 8 ، ص 57 .\r\n( 2 ) . فتوح البلدان ، ص 135 - 146 .\r\n( 3 ) . تاريخ طبرى ، ج 3 ، ص 155 .\r\n( 4 ) . فتوح البلدان ، ص 176 - 184 .\r\n( 5 ) . تاريخ طبرى ، ج 3 ص 161 .\r\n( 6 ) . تاريخ طبرى ، ج 3 ، ص 163 .\r\n( 7 ) . تاريخ ابن كثير ، ج 7 ، ص 77 - 79 .\r\n( 8 ) . فتوح البلدان ، ص 146 .\r\n","page_name":" 306 ","page_number":306},
  {"content":"\r\n\r\nو از جملهء تحريفات ، زد و خوردهايى است كه ميان پارسيان و مسلمانان واقع شد كه طبرى گويد : سيف گفته در سال 15 ه - . بود و ابن اسحق و واقدى گفته‌اند كه در سال 16 ه - . بوده است و ابن كثير نيز همين اختلاف را در تاريخ خود ذكر كرده است . « 1 » و از جملهء تحريفات ، جنگ خراسان است . طبرى « 2 » و ابن كثير « 3 » از سيف نقل كرده‌اند كه در سال 18 ه - . جنگ خراسان روى داد و ديگران گفته‌اند كه در سال 22 ه - . بوده است .\r\nو از جملهء تحريفات ، جنگ طبرستان است كه واقدى ، ابو معشر و مدائنى روايت كرده‌اند كه اين جنگ را سعد بن عاص ، در سال 30 ه - . انجام داده است و او اوّلين كسى است كه جنگ طبرستان را آغاز كرد ، ولى سيف را مىبنينم كه گفته : سويد بن مقرن ، پيش از سال 30 ه - . كار را با مصالحه خاتمه داد . با تاريخ طبرى « 4 » و ابن كثير « 5 » و فتوح البلدان بلاذرى « 6 » مراجعه شود .\r\nاين ، مختصرى بود از بازىگرىهاى سيف در سال‌هاى تاريخ و ده‌ها مورد ديگر هست كه سيف ، تاريخ وقايع اسلامى را بر خلاف واقع بيان كرده است .\r\n\r\n\r\n","description":"","footnote":"\r\n( 1 ) . تاريخ ابن كثير ، ج 7 ص 60 .\r\n( 2 ) . تاريخ طبرى ، ج 3 ص 244 .\r\n( 3 ) . تاريخ ابن كثير ، ج 7 ، ص 126 .\r\n( 4 ) . تاريخ طبرى ، ج 3 ص 323 .\r\n( 5 ) . تاريخ ابن كثير ، ج 7 ، ص 154 .\r\n( 6 ) . فتوح البلدان ، ج 7 ، ص 342 .\r\n","page_name":" 307 ","page_number":307},
  {"content":"\r\n . \r\n","description":"","footnote":"","page_name":" 308 ","page_number":308},
  {"content":"\r\n\r\n\r\nپايان‌نامه\r\nسيرى در مباحث گذشته و نتيجه‌گيرى\r\n* علل انتشار روايات دروغين سيف\r\n* فهرست و خلاصهء مطالب\r\n* شرح حال بعضى از ياران پيامبر كه نامى از آنان ، دراين كتاب آمده است\r\n\r\n","description":"","footnote":"","page_name":" 309 ","page_number":309},
  {"content":"\r\n . \r\n","description":"","footnote":"","page_name":" 310 ","page_number":310},
  {"content":"\r\n\r\n\r\nعلل انتشار روايات دروغين سيف\r\nقد وجدوا فى احاديث سيف ما رغبوا .\r\nآن چه طرفداران حكومت‌ها و مستشرقين مىخواسته‌اند ،\r\nدر روايات سيف يافته‌اند .\r\nمؤلّف\r\n\r\nروايات سيف به نفع زورمندان و طرفداران آن‌هاست\r\nضمن تتبعى كه از حديث‌هاى سيف در فتوح و ارتداد به عمل آمد ، به طور عجيبى مشاهده شد كه آن چه از اخبار صحيح در اين جريان است ، متروك و بلا استفاده مانده است . و در مقابل ، حديث‌هاى ساختگى سيف ، منتشر و مورد استفاده واقع شده است . و سرّ اين مطلب آن است كه سيف اين حديث‌ها را براى خوشايند كسانى ساخته است كه مىخواهند تاريخ ، با قيافه‌اى غير واقعى جلوه كند .\r\nخواستهء تمام اين افراد ، در روايات سيف تأمين مىگردد . اين است كه روايات دروغين سيف را با روايات اصيل و مورد اطمينان تاريخ‌نگاران ديگر ترجيح داده‌اند و به ترويج و نشر آنها بيشتر پرداخته‌اند .\r\nآرى طرف‌داران حديث‌هاى سيف ، خود را در احاديث سيف به دست آورده‌اند ، زيرا از\r\n\r\n","description":"","footnote":"","page_name":" 311 ","page_number":311},
  {"content":"\r\n\r\nيك طرف ، مىبينند كه در آن احاديث ، براى فرماندهان و امراء مسلمين ، اوصاف فرشته‌اى و قهرمانىهاى بىنظير و كرامات و خوارق عادات قائل شده است ، مانند : تبديل شدن ريگ بيابان به آب ، و آب دريا به شن براى سپاهيان اسلام ، و حرف زدن گاوها و اطلاع دادن از محلّ خودشان . . . تا آخر .\r\nو از طرف ديگر ، چون فرمانداران و شخصيّت‌هاى صدر اسلام گرفتار كارهايى شده‌اند كه از آنان پسنديده نبوده است ؛ در احاديث سيف مطالبى مشاهده كرده‌اند كه عذر آن كردارهاى ناپسند را خواسته و نگذاشته سيل اعتراض و انتقاد به سوى آنان سرازير گردد ، مثلًا :\r\nمىبينند در احاديث سيف آمده كه على بن ابى طالب ( ع ) در همان اوّلين روزى كه ديگران با ابو بكر بيعت كردند ، با كمال عجله مبادرت به بيعت با ابو بكر نموده است ! ! نه آن كه بيعت را تا پس از وفات فاطمه زهرا ( س ) به تأخير انداخته باشند .\r\nمىبينند كه سيف مىگويد سعد بن عباده ، به طور اكراه بيعت كرد ! ! نه آن كه بدون بيعت در تبعيدگاه خود « حوران » به جرم بيعت نكردن كشته شده باشد .\r\nمىبينند به گفتهء سيف ، وضعى كه براى خالد بن سعيد در جريان بيعت پيش آمد ، نه براى تأييد على ( ع ) بود ، بلكه براى اين بود كه عمر لبّادهء حرير او را پاره كرده بود ! !\r\nمىبينند آن همه مردم كه از قبايل عرب كشته شدند و سرهاىشان پايهء ديگ غذا گرديد و زنانى كه از آنان به اسارت در آمدند ، نه براى اين بود كه آنان تن به بيعت ابو بكر نداده بودند ، بلكه از اين جهت بوده است كه تمام اين مردم مرتد شده و از دين خدا برگشته بودند ! !\r\nمىبينند زن شترسوارى كه پيغمبر از حال او خبر داده بود ، امّ المؤمنين عايشه نبوده ، بلكه زن ديگرى به نام امّ زمل بوده است .\r\nمىبينند روايت سيف ، مغيرة بن شعبه را در خانهء امّ جميل آن چنان پرده بر رويش كشيده تا كسى او را نبيند كه بر روى امّ جميل افتاده و مشغول عمل زناشويى است ، بلكه آنان كه گواهى داده‌اند مغيره را در خانهء خودش بر روى زنى ديده‌اند كه روشن نبوده است آن زن كيست ، و شايد زن خود مغيره بوده است ! ! و اصولًا اين پرونده سازى براى مغيره\r\n\r\n","description":"","footnote":"","page_name":" 312 ","page_number":312},
  {"content":"\r\n\r\nبه خاطر سابقه كينه‌اى بود كه ميان مغيره و يكى از گواهان وجود داشت .\r\nمىبينند ابو محجن ثقفى ، در روايات سيف براى مىخوارگى و باده‌نوشى زندانى نشده است ، بلكه به خاطر شعرى بوده است كه در بارهء شراب سروده است ! ! الى آخر . . . .\r\n\r\nروايات سيف به نقع مستشرقين است « 1 »\r\nو شايد بعضى از مستشرقين و خاورشناسان نيز از اين جهت طرفدار روايات سيف هستند كه آن چه را كه مايل بودند نسبت به لشكريان اسلام بشنوند : از كشتارهاى فراوان و بىرحمانه و قساوت قلب ، در احاديث سيف مشاهده كرده‌اند زيرا مستشرقين ديده‌اند كه در روايات سيف آمده است خالد در بعضى جنگ‌ها ، سه روز و سه شب تمام ، كارى جز گردن زدن اسيران جنگى نداشته ، و نيز ، هر ره‌گذرى را هر چند طرف دعوا هم نبوده است ، گرفته و گردن زده است و اين همه خون آشامى و رفتار خلاف انسانى ، فقط براى اين بوده است كه خالد سوگند ياد كرده بود كه از خون آنان نهرى جارى سازد ! !\r\nمستشرقين ديده‌اند كه در حديث‌هاى سيف ، شمارهء كشتگان در بيشتر جنگ‌ها از صد هزار متجاوز بوده است و مطالب ديگرى كه مىنمايد لشكر اسلام مانند سپاهيان هلاكو سنگدل و وحشى بوده‌اند و جنگ‌هاى اسلامى به منظور ريشه‌كن ساختن بشريّت انجام گرفته است ! !\r\nمستشرقين در روايات سيف ديده‌اند كه مسلمان‌هاى خارج از حرمين ( مكه و مدينه ) پس از پيغمبر ( ص ) ، عموماً مرتد شده و از دين برگشته‌اند و دوباره آنان به زور شمشير با اسلام بازگشته‌اند ! ! كه در نتيجه ، پيشرفت اسلام ، معلول قلدرى و شمشير بوده است .\r\nمستشرقين ، در حديث‌هاى سيف ديده‌اند كه يك نفر يهودى به نام عبد الله بن سبأ ، اين قدرت را پيدا كرد كه چنان توطئه‌اى در ميان مسلمانان بكند كه ياران و اصحاب رسول خدا ( ص ) و پيروان‌شان را گمراه كرده و مطالبى را كه جزء عقايد آنان نبوده ، - اين يك نفر يهودى - به آنان تزريق نمايد و بعضى را به جان بعضى ديگر اندازد و همه را تحريك\r\n\r\n\r\n","description":"","footnote":"\r\n( 1 ) . رجوع شود به فصل اوّل ج 2 عبد الله بن سبأ .\r\n","page_name":" 313 ","page_number":313},
  {"content":"\r\n\r\nبه كشتن خليفه نمايد ، مسلمانان همگى در همهء اين جريانات تحت تأثير يك نفر يهودى مجهول الهويه قرار گرفته‌اند ! ! ! و . . .\r\nشايد مستشرقين قيافهء مسلمان‌ها همگى را با اين اوصاف در آيينهء روايات سيف ديده‌اند كه اين همه طرفدار او شده و بناى تجزيه و تحليل‌هاى تاريخى خود را فقط به گفتار سيف نهاده و از بقيهء اخبار صحيحه بحثى به ميان نياورده‌اند .\r\n\r\nنتيجهء مباحث\r\nما در بررّسى كامل احاديث سيف در مبحث فتوح واردّه به اين حقيقت مىرسيم كه روايات اين شخص ، نسبت به كتاب‌هاى مبسوط تاريخى و دوره‌هاى كتب علمى كه از صدر اسلام بحث مىكند تأثيرى ژرف و قابل توجّه دارد و با تطبيق ميان گفتار سيف و روايات ديگر باز به اين حقيقت مىرسيم كه دانشمندان علم رجال راست گفته‌اند كه سيف ، دروغ‌گو و دروغ‌پرداز بوده است .\r\nو امّا زنديق بودن سيف كه آنان را نيز دانشمندان به سيف نسبت داده‌اند ، به خواست خداوند در مقدّمهء كتاب « صد و پنجاه صحابى ساختگى » مورد بررّسى قرار گرفته است .\r\n\r\n","description":"","footnote":"","page_name":" 314 ","page_number":314},
  {"content":"\r\n\r\n\r\nفهرست و خلاصهء مطالب كتاب\r\nدر مقدّمهء كتاب ، تحت عنوان « سير مباحث » گفتم كه مطالعات پىگير و دامنه‌دارى در حديث و تاريخ داشتم و در مسير اين مطالعات به اين حقيقت پى بردم كه بررّسى و ارزيابى سه گروه از رواياتى كه به نام احاديث صحيح اسلامى و وقايع اصيل تاريخى در فرهنگ و مدارك اسلامى وجود دارد ، بسيار لازم و ضرورى و در شناختن اسلام صحيح بسيار مؤثّر و روشنگر است و آن سه گروه روايات كه ارزيابى آنها ضرورى به نظر رسيد عبارتند از :\r\n1 . روايات عايشه امّ المؤمنين .\r\n2 . روايات بعضى از اصحاب و ياران پيامبر ( ص ) .\r\n3 . روايات سيف بن عمر .\r\nما مىخواهيم به يارى خدا ، اين سه گروه روايات و روايات ديگر را در سلسلهء تأليفاتى به عنوان « ارزيابى حديث و تاريخ » بررسى كنيم . قسمتى از احاديث سيف را در همين كتاب مورد بحث و بررسى قرار داديم و بقيّهء آنها را هم به يارى خدا ، در جلد دوم و سوّم كتاب بررسى خواهيم نمود ، خلاصهء آنچه را كه تا به اين جا مورد تحقيق و بررسى قرار گرفته است در اين فصل مىآوريم .\r\n\r\n","description":"","footnote":"","page_name":" 315 ","page_number":315},
  {"content":"\r\n\r\n\r\n1 . پيدايش افسانهء عبد الله سبأ 47 - 41\r\nهزار سال است اين افسانه ، زبان‌زد نويسندگان و مورّخان است .\r\nمورّخان مىگويند : گردانندهء اين صحنه ، مردى به نام عبدالله بن سبأ و يهودى مذهب بوده و در زمان عثمان به ظاهر اسلام آوره است تا بتواند نقشه‌هاى فتنه‌انگيز خود را در ميان مسلمانان به اجرا در آورد .\r\nمىگويند : اين مرد دو موضوع را تبليغ مىنمود :\r\n1 . رجعت پيغمبر ( ص ) بعد از وفات .\r\n2 . اين كه هر يك از پيغمبران وصيّى داشته ، و وصىّ پيغمبر آخر زمان ، على ( ع ) است ، و عثمان غاصب حقّ اوست . پس مىبايد عليه عثمان قيام كرد و حق را به اهل‌اش باز گردانيد !\r\nمىگويند : شورش عليه عثمان ، در نتيجهء همين تبليغات بوده ! و شورشيان را كه جماعتى از صحابه و تابعين تشكيل مىدادند ، مىگويند : به عبد الله بن سبأ گرويده بودند و ايشان را « سبائيه » مىنامند .\r\nمىگويند : در جنگ جمل كه خارج بصره روى داد ، سبائيه به منظور فتنه‌انگيزى در دل شب به ميان دو لشكر رفته ، بامدادان بدون اطلاع فرماندهان شروع به تير اندازى كرده ، جنگ را ناگهان برپا نمودند . پس منشأ همهء اين فتنه‌ها ، اين مرد يهودى بوده است . و هموست كه عقيدهء به رجعت و وصايت على ( ع ) را ميان مسلمانان انتشار داد ! !\r\n\r\n2 . راويان افسانهء عبدالله بن سبأ 67 - 48\r\nمورّخان از نويسندگان معاصر و غير معاصر ، اين افسانه را از شخصى به نام سيف بن عمر نقل مىكنند و نام‌بردگان زير مشهورترين آنان مىباشند :\r\n1 . ابن اثير .\r\n2 . ابن كثير .\r\n3 . ابن خلدون .\r\n\r\n","description":"","footnote":"","page_name":" 316 ","page_number":316},
  {"content":"\r\n\r\nاين سه در تاريخ‌هايى كه نوشته‌اند ، افسانهء عبد الله بن سبأ را از طبرى نقل نموده‌اند .\r\n4 . فريد وجدى در « دايرةالمعارف » .\r\n5 . احمد امين در « فجرالاسلام » .\r\n6 . حسن ابراهيم در « تاريخ سياسى اسلام » .\r\n7 . مير خواند در « روضةالصفا » .\r\nو از استادان خاورشناس :\r\n8 . فان فلوتن در « تاريخ شيعه » .\r\n9 . نيكلسن در « تاريخ ادبيات عرب » .\r\n10 . ولهاوزن در « الدولةالعربية و سقوطها » .\r\n11 . نويسندگان انسيكلوپيديا در « دايرة المعارف اسلامى » .\r\n12 . دوايت . م . دونالدسن در « عقيدةالشيعه » .\r\nنامبردگان ، همگى اين افسانه را بىواسطه از طبرى نقل نموده‌اند .\r\n13 . غياث الدّين اين افسانه را در « حبيب السير » از روضة الصفا نقل نموده است .\r\n14 . ابو الفداء در تاريخ خود .\r\n15 . رشيد رضا در « السنّة و الشّيعه » و هر دو از ابن اثير نقل نموده‌اند .\r\nتا بدين‌جا همهء دانشمندان نام‌برده افسانهء ابن سبأ را بىواسطه يا با يك واسطه از طبرى نقل مىنمودند . طبرى اين افسانه را از كجا آورده است ؟\r\n16 . طبرى در تاريخ خود اين افسانه را به تفصيل از « سيف بن عمر تميمى » روايت كرده است .\r\n17 . ذهبى در « تاريخ الاسلام » اين افسانه را از كتاب « سيف بن عمر » نام برده ، و همچنين از طبرى روايت كرده است .\r\n18 . ابن ابى بكر در « التمهيد » افسانه را از « سيف » و همچنين از ابن اثير نقل كرده است .\r\n19 . ابن عساكر در « تاريخ دمشق » از « سيف بن عمر » روايت كرده است .\r\n20 . ابن بدران ، تاريخ ابن عساكر را خلاصه كرده و « تهذيب تاريخ دمشق » ناميده و\r\n\r\n","description":"","footnote":"","page_name":" 317 ","page_number":317},
  {"content":"\r\n\r\nآن چه را در تهذيب آورده ، از ابن عساكر نقل كرده است .\r\n21 . سعيد افغانى در « عائشه والسياسة » از طبرى ، ابن عساكر ، ابن بدران و ابن ابى بكر نقل كرده است .\r\nپس از اين بررسى ، روشن مىگردد كه بيش از هزار سال است همهء دانشمندان و مورّخان ، اين افسانه را از سيف بن عمر نقل مىكنند ، پس بايد شخصيت سيف بن عمر را بررسى نمود .\r\nبنا بر اين ، روايت‌هاى سيف در نگارش تاريخ اسلام ، اثر بسيار مهمّى داشته و شايسته است سازندهء اين روايات ( سيف بن عمر ) را نيكو بشناسيم تا ارزش روايت‌هاى او معلوم گردد .\r\n\r\n3 . سازندهء افسانهء عبد الله بن سبأ و يا شرح حال سيف 74 - 68\r\nخلاصهء آنچه دانشمندان علم رجال از قرن سوهءم هجرى تا قرن دهم در شرح حال سيف بن عمر گفته‌اند ، اين است كه سيف بن عمر روايت ديگران را دست‌كارى كرده ، حديث جعل مىنموده و زنديق بوده است ! !\r\nاو بعد از سال 170 هجرى وفات كرده و از خود دو كتاب به يادگار گذارده است :\r\n1 . كتاب « الفتوح والرّدة » كه در آن از وقايع پيش از وفات پيغمبر ( ص ) تا خلافت عثمان گفتگو كرده است .\r\n2 . كتاب « الجمل و مسير على و عائشه » كه در آن از كشته شدن عثمان و جنگ جمل گفتگو كرده است و همين دو كتاب مدرك اين دانشمندان و غير ايشان گرديده است .\r\nدر اين كتاب ثابت كرده‌ايم كه سيف ، برخى از حوادث تاريخى و فتوحات اسلامى را بر خلاف واقع بيان نموده و برخى را افسانه‌وار و مسخره‌آميز نقل كرده است . وى قهرمانان افسانه‌اى بسيارى را خلق نموده به‌طورى كه بعدها در رديف رجال اسلام و صحابهء پيغمبر ( ص ) از آنان نام برده شده است . دانشمندانى مانند ابن عبد البرّ « الاستيعاب » و ابن اثير در « اسد الغابة » و ابن حجر در « اصابه » به استناد روايت‌هاى سيف ، براى قهرمانان افسانه‌اى سيف شرح حال‌هاى در رديف اصحاب پيغمبر نوشته‌اند .\r\n\r\n","description":"","footnote":"","page_name":" 318 ","page_number":318},
  {"content":"\r\n\r\nو مؤلّفين كتاب‌هاى جغرافىشناسى نويسان مانند مؤلّفان « معجم البلدان » و « الروض المعطار » به استناد ورايت‌هاى سيف ، شهرها و مكان‌هايى را نام برده براى آنها شرح‌هايى نوشته‌اند كه جز در روايت‌هاى سيف ديده نمىشود و وجود خارجى نداشته و ندارد .\r\n\r\n4 . لشكر اسامه 83 - 77\r\n1 . در بارهء لشكر اسامه روايت كرده : پيغمبر ( ص ) قبل از وفات‌اش لشكرى براى جنگ با روم آماده كرد و اسامه را به فرماندهى اين لشكر قرار داد . لشكر كوچ كرد و هنوز آخرين فرد از خندق مدينه نگذشته بود كه پيغمبر ( ص ) وفات نمود . اسامه همان جا توقّف كرد و عمر را به نزد خليفهء رسول خدا ( ص ) ، ابو بكر فرستاد و از وى اجازه خواست كه باز گردد . انصار نيز از وى خواستند كه فرماندهى را از اسامه گرفته ، به ديگرى واگذار نمايد . چون عمر پيغام مزبور را به ابو بكر رسانيد ، ابوبكر برجست و ريش عمر را گرفت و گفت : مادرت به عزايت بنشيند ! اسامه را پيغبر ( ص ) به فرماندهى تعيين نموده است و تو مىگويى من فرماندهى را از او باز گيرم ؟ پس از آن ابو بكر آمد و لشكر را كوچ داد و در بدرقهء ايشان گفت : برويد خدا به قتل و طاعون نابودتان نسازد .\r\nبا رسيدگى به روايت‌هاى معتبرى كه در اين باره از غير سيف نقل نموديم ، « 1 » روشن شد كه سيف تاريخ را تا چه اندازه بر خلاف حقيقت جلوه داده و در اين روايت چقدر دروغ و مطالب غير واقعى وجود دارد .\r\n\r\n5 . داستان سقيفه در روايت‌هاى سيف 90 - 84\r\nدر نقل جريان سقيفه ، از سيف بن عمر هفت حديث نقل شده است كه در آنها چنين مىگويد :\r\nروز وفات پيغمبر ( ص ) ، همگى مهاجرين بى آن كه كسى از آنها بخواهد با ابو بكر بيعت كردند ! و كسى هم با آن بيعت مخالفت نكرد ، مگر آنان كه مرتد شده بودند . على ( ع ) در\r\n\r\n\r\n","description":"","footnote":"\r\n( 1 ) . رجوع شود به باب روايت‌هاى سيف در بارهء لشكر اسامه از همين كتاب .\r\n","page_name":" 319 ","page_number":319},
  {"content":"\r\n\r\nخانه‌اش نشسته بود كه خبر آوردند ابو بكر براى بيعت گرفتن جلوس كرده است . پس چون اين را شنيد ، با يك پيراهن از خانه بيرون شتافت و به مسجد رفته با ابو بكر بيعت كرد . سپس لباس‌هايش را آوردند كه پوشيد و در كنار ابو بكر نشست . و نيز روايت كرده كه ابو بكر در خطبهء خود گفت : آگاه باشيد ! مرا شيطانى است كه در مشاعر من ، در رگ و ريشه‌ام ، تصرّف مىكند ، مراقب باشيد هرگاه چنين شد از من بپرهيزيد كه مبادا از پيراهن و تن و پوست بدن شما به نفع خود استفاده نمايم .\r\nو به جز اين ، روايت‌هاى ديگرى نيز بر خلاف حقيقت نقل كرده است . ما چون به سند روايت‌هاى سيف در اين باره رسيدگى نموديم ، معلوم شد كه چهار روايت از آن هفت روايت را سيف از چهار نفر از قهرمانان افسانه‌اى خود روايت نموده و نام آن چهار قهرمان جز در روايت‌هاى سيف در جاى ديگر ديده نشده است .\r\nما براى رسيدگى به متن اين هفت روايت ناگزير ، روايت‌هاى معتبرى را از كتاب‌هاى اهل سنّت نقل كرديم . و بدين وسيله ، وجود دروغ‌هاى زيادى را در روايت‌هاى سيف اثبات نموديم .\r\n\r\n6 . داستان سقيفه در روايت‌هاى صحيح 164 - 91\r\nدراين روايت‌ها ديده مىشود كه در آخرين ساعات حيات پيغمبر ( ص ) ، عمر نگذاشت كه پيغمبر ( ص ) وصيّت‌نامه‌اى بنويسد ! وى پس از وفات پيغمبر ، شمشير كشيده و مىگفت : پيغمبر وفات نكرده ! و هركس بگويد وفات كرده گردن‌اش را مىزنم ! اين كلمات را آن قدر تكرار نمود تا وقتى كه ابو بكر فرا رسيد و در آن هنگام ، ناگهان عمر ساكت شد و در حالى كه اهل بيت پيغمبر ( ص ) مشغول عسل دادن بدن رسول خدا بودند ، انصار در سقيفه جمع شدند تا با سعد بن عباده ، بيعت كنند . اين خبر چون به ابو بكر و عمر رسيد ، به همراه ابو عبيده و چند تن ديگر ، روانهء سقيفه شدند و با انصار مجادله و ستيز نمودند . در نتيجه ، گروه طرفدار ابو بكر غالب شده ، با ابو بكر بيعت كردند . سپس وى را به مسجد پيغمبر ( ص ) آورده ، برايش بيعت گرفتند . در تمام اين مدّت ، جنازهء پيغمبر ( ص ) در خانه‌اش بود و جز اهل بيت آن حضرت و يك تن از انصار ، هيچ كس\r\n\r\n","description":"","footnote":"","page_name":" 320 ","page_number":320},
  {"content":"\r\n\r\nدر كنار او نبود . پس از آن كه كار بيعت ابو بكر در سقيفه و مسجد تمام شد ، آمدند و بر جنازهء پيغمبر ( ص ) نماز گزاردند ! ! جنازهء پيغمبر ( ص ) از روز دوشنبه تا شب سه شنبه در منزل‌اش بود و نيمه‌هاى شب سه شنبه ، اهل بيت پيغمبر ( ص ) بدن حضرتش را به خاك سپردند .\r\nعلى ( ع ) ، و اهل بيت پيامبر ، جمعى از صحابه و تمام بنى هاشم ، با ابو بكر بيعت نكردند و در خانهء فاطمه دختر پيغمبر متحصّن شدند . عمر با عدّه‌اى آمد كه متحصّنين را ببرد تا با ابوبكر بيعت كنند . امّا على و بنى هاشم تا شش ماه با ابو بكر بيعت نكردند ، مگر پس از وفات دختر پيغمبر ( ص ) . تمام اين جريانات به تفصيل در اين كتاب بيان شده است . پس از بيان اين وقايع ، قضاوت‌هاى جمعى از صحابه را مانند ابن عبّاس ، ابوذر ، مقداد ، ابوسفيان ، معاويه ، عمر بن خطّاب ، و شرح مختصرى از روزهاى آخر زندگى سعد بن عباده را بيان نموديم و پس از آن ، دوباره به روايت‌هاى سيف در بارهء سقيفه بازگشته و آنها را با روايت‌هاى صحيح ديگران مقايسه كرديم و در نتيجهء آن موارد خلاف و كذب روايات سيف را عيان نموديم .\r\n\r\n7 . ارزيابى روايات سيف 174 - 165\r\nپس از اين بررسىها دروغ‌پردازىهاى سيف در روايت‌هايى كه داشته آشكار شده و كاملًا روشن گشته است كه « سيف بن عمر » راجع به زندگى صحابه ، مطابق خواستهء حكومت‌هاى وقت و احساسات مردم عوام آن زمان ، آن چه را كه در هيچ كتابى نوشته نشده بود به صورت‌هايى مختلف نقل نموده و براى گفته‌هايش ، سندها جعل مىكرده و در نتيجهء اين كار ، هدف اصلى خود را كه مسخره‌آميز ، و وارونه نشان دادن تاريخ اسلام بوده است تأمين كرده ، و اكنون صدها سال است كه افسانه‌هاى سيف به نام تاريخ اسلام بر سر زبان‌هاست .\r\nآيا هنوز وقت آن نرسيده است كه اين ريشه‌هاى دروغ را - روايت‌هاى سيف و مانند آن را - از زمينهء تاريخ اسلام بركنيم ؟ و با تحقيق و مجاهدتف پرده‌هاى دروغ را از چهرهء زيباى زندگى پيغمبر ( ص ) و خاندان و اصحاب آن حضرت برداريم ، تا قيافهء حقيقى\r\n\r\n","description":"","footnote":"","page_name":" 321 ","page_number":321},
  {"content":"\r\n\r\nاسلام ، با جمال دنيا پسندش جلوه كند ؟ يا آن كه هنوز طبع ما با اين افسانه‌هاى مسخره‌آميز خو گرفته ، به نام دفاع از اسلام از اين افسانه‌ها و سازنده‌هايش دفاع خواهيم كرد ، و در راه نشر حقايقى اسلامى سدّى بزرگ ايجاد خواهيم نمود ؟ ! !\r\n* * * ما با يارى خدا ، در جلد اوّل اين كتاب ، براى برداشتن سدّهاى عظيمى كه در راه شناخت حقايق اسلام ايجاد شده بود ، آن چنان كه گذشت مجاهدت نموديم .\r\nدر جلد دوم آن نيز ، به خواست خدا ، اين راه را دنبال كرده در بخش اوّل آن دسته‌اى از روايت‌هاى سيف را كه در آنها اسلام را دين شمشير و خون معرّفى مىكند ، بررسى خواهيم كرد .\r\nدر اين بخش به ، جنگ‌هاى خيالى سيف ، در تاريخ اسلام توجّه خواهيم كرد كه به نام جنگ مرتدين در دوران خلافت ابوبكر مشهور گرديده ، مانند : جنگ ابرق الربذه ، لشكر كشى به ذى القصه ، ارتداد و جنگ قبيلهء طىّ ، ارتداد و جنگ ام زمل ، ارتداد مردم مهره ، ارتداد مردم عمّان ، نخستين جنگ مرتدين اهل يمن ، ارتداد و جنگ اخابث و دومين جنگ مرتدين در يمن .\r\nدر تاريخ اسلام ، جنگ‌هايى ديگر به نام فتوح اسلامى منتشر گرديده كه آنها نيز هيچ اصل و پايه‌اى نداشته ، مانند : جنگ سلاسل و يا فتح ابله ، واقعهء مذار ، فتح ولجه ، فتح اليس ، فتح امغيشيا ، فتح فرات باذقلى ، جنگ حصيد ، جنگ مصيخ ، جنگ ثنى ، جنگ زميل ، جنگ فراض .\r\nسيف با نشر اين جنگ‌هاى افسانه‌اى ، در تاريخ اسلام توانسته است اسلام را دين خون و شمشير معرّفى كند ، در حالى كه پس از بررسى دقيق ، آشكار مىگردد كه تمام آن داستان‌ها ، دروغ و افسانه‌اى بيش نبوده است .\r\nدر بخش دوم ، روايت‌هايى از سيف بررسى مىشود كه سبب شده است اعتقادات اسلام با خرافات آميخته گردد ، مانند :\r\nداستان اثر نكردن سمّ كشنده در خالدبن وليد ، روايت‌هاى سيف در بارهء پيش‌گويىها و بشارات پيامبران در بارهء عمر بن خطّاب ، فتح شهر حمص در اثر فرو ريختن ديوارهاى آن\r\n\r\n","description":"","footnote":"","page_name":" 322 ","page_number":322},
  {"content":"\r\n\r\nبا صداى تكبير مسلمان ، فتح شهر شوش با لگد زدن دجال بر در آن ، داستان افسانه‌اى اسود عنسى ، افسانهء سبد جواهرات و اعجاز عمر .\r\nدر بخش سوّم ، نام‌هاى اشخاص مشهورى را سيف تحريف كرده و بدان وسيله نيز تاريخ اسلام را مشوّش ساخته است مورد بررسى قرار خواهيم داد .\r\nو در پايان بعضى از خونريزىهاى واقعى در دوران ابو بكر بررسى مىشود كه سيف آن را جنگ با مرتدين ناميده ، در صورتى كه آن جنگ‌ها با مخالفان بيعت ابو بكر بوده ، مانند : جنگ با قبايل كنده كه خود دلالت دارد بر آن كه خلافت ابو بكر با خون و شمشير به پا خاسته ، نه دين اسلام !\r\n\r\n","description":"","footnote":"","page_name":" 323 ","page_number":323},
  {"content":"\r\n\r\n\r\nشرح حال بعضى از ياران پيامبر ( ص ) كه نامى آنان در اين كتاب آمده است\r\n\r\nصحابيانى كه نام‌شان در اين كتاب آمده است :\r\n1 . ابى بن كعب .\r\n2 . ابو الدرداء ( عويمر ) .\r\n3 . اسيد بن حضير .\r\n4 . ابن امّ مكتوم ( عمرو بن قيس ) .\r\n5 . ابو ذؤيب .\r\n6 . امّ مسطح .\r\n7 . اوس بن خولى .\r\n8 . براء بن عازب .\r\n9 . ثابت بن قيس .\r\n10 . حباب بن منذر .\r\n11 . خالد بن وليد .\r\n12 . زير بن عوام .\r\n13 . زياد بن لبيد .\r\n14 . زيد بن ثابت .\r\n15 . سالم بن عبيد .\r\n16 . سلمان محمّدى .\r\n17 . سلمة بن سلامة .\r\n18 . صالح .\r\n19 . طلحة بن عبيد الله .\r\n20 . ابو الوليد عبادة بن صامت .\r\n21 . عبد الرحمن بن عوف .\r\n22 . عبد الله بن عبّاس .\r\n23 . عمرو بن قيس .\r\n24 . عويم بن ساعده .\r\n\r\n","description":"","footnote":"","page_name":" 324 ","page_number":324},
  {"content":"\r\n\r\n25 . فضل بن عبّاس .\r\n26 . قثم بن عبّاس .\r\n27 . محمّد بن مسلمه .\r\n28 . مغيرة بن شعبه .\r\n29 . مقداد بن اسود .\r\n\r\nشرح حال نام‌بردگان به ترتيب حرف اوّل آنها\r\n1 . ابى بن كعب : ابى بن كعب از قبيلهء خزرج و از انصار بوده و در عقبهء دوم حضور داشت و همان جا با پيغمبر بيعت كرد . در غزوهء بدر و غزوات بعدى شركت كرد و در دستگاه پيغمبر ( ص ) جزء كاتبان و نامه‌نگاران پيامبر بود و در آخر خلافت عثمان از دنيا رفت . « 1 »\r\n2 . ابو الدرداء : نام‌اش عويمر و شرح حال‌اش در حرف عين مىآيد .\r\n3 . اسيد بن حضير : از جمله انصارى است كه در بيعت عقبهء دوم حاضر بود و در همهء غزوات پيغمبر ( ص ) حضور داشت ، و در جنگ احد پايدارى كرد . ابو بكر به پاس كمك او در مقيفه هيچ يك از انصار را بر وى مقدّم نمىداشت . به سال 20 يا 21 ه - . از دنيا رفت . عمر خود در جلو جنازهء او راه مىرفت . « 2 »\r\n4 . ابو ذؤيب : وى نامش خويلد و شاعرى است كه در زمان پيغمبر مسلمان شد ، ولى درك حضور پيغمبر ( ص ) نكرد . هنگامى كه شنيد پيغمبر بيمار گشته است ، به سوى مدينه شتافت و در بيعت با ابو بكر حاضر بود ، سپس به باديه باز گشت . گويند در جنگ با روم در سرزمين روم شهيد شد . « 3 »\r\n5 . امّ مسطح : امّ مسطح بن اثاثه ، نامش سلمى بود دختر ابو رهم فرزند مطلّب بن عبد مناف است . مادرش ريطه دختر صخر تيمى است ، وى دختر خالهء ابو بكر بوده است . « 4 »\r\n\r\n\r\n","description":"","footnote":"\r\n( 1 ) . استيعاب ، ج 1 ، ص 27 - 30 ، و اصابه ، ج 1 ، ص 20 - 30 .\r\n( 2 ) . استيعاب ، ج 1 ، ص 31 و اصابه ، ج 1 ، ص 64 .\r\n( 3 ) . شرح حالش را از استيعاب ، ج 2 ، ص 646 و اسد الغابه ، ج 5 ، ص 188 نقل نموديم و در اصابه به ايجاز مخلى ، ج 4 ، ص 388 ذكر شده است .\r\nشرح حالش به تفصيل در كتاب الاغانى چاپ دار الكتب المصريه ، ج 6 ، ص 246 - 279 آمده است .\r\n( 4 ) . رجوع شود به شرح حالش در استيعاب ، ج 3 ، ص 470 ، و اصابه ، ج 4 ، ص 472 .\r\n","page_name":" 325 ","page_number":325},
  {"content":"\r\n\r\n6 . اوس بن خولى : اوس بن خولى از قبيلهء خزرج و از انصار بود ، در غزوهء بدر و بعد از آن حضور داشت و در زمان عثمان در مدينه وفات كرد . « 1 »\r\n7 . براء بن عازب : براء بن عازب انصارى كنيه‌اش ابو عمر و از قبيلهء اوس بوده است از كسانى بود كه رسول خدا ( ص ) در روز بدر به واسطهء كمى سن‌ّشان اجازهء جهاد به آنان نداد و بازشان گردانيد . بعدها در چهارده غزوه با رسول خدا ( ص ) شركت كرده و در جنگ جمل و صفّين و نهروان با على ( ع ) همراه بود . آخر عمرش ساكن كوفه شد و در زمان حكومت مصعب بن زير در كوفه از دنيا رفت . « 2 »\r\n8 . ثابت بن قيس انصارى : ثابت بن قيس شماس خزرجى انصارى ، از قبيلهء اوس بود . در غزوهء احد و غزوات بعدى شركت كرد ، در ركاب خالد در جنگ يمامه كشته شد . « 3 »\r\n9 . حباب بن منذر : او از قبيلهء انصار بود در غزوهء بدر و ديگر غزوه‌هاى پيغمبر ( ص ) حضور داشت و هنگام خلافت عمر از دنيا رفت . « 4 »\r\n10 . خالد بن وليد : خالد بن وليد ، كنيه‌اش ابو سليمان و از تيرهء مخزوم قريش بود . مادرش لبابه دختر حزن هلاليه و خواهر ميمونه زوجهء پيغمبر ( ص ) بود و در دوران جاهليّت سركردگى سواران با او بود . پس از صلح حديبيّه به مدينه مهاجرت كرد و در فتح مكّه حضور داشت . هنگام خلافت ابو بكر فرماندهء قشون اسلامى گرديد و او را سيف الله خواندند . در حمص يا در مدينه به سال 21 يا 22 وفات كرد . « 5 »\r\n11 . زبير بن عوام : زبير بن عوام قرشى اسدى ، مادرش صفيّه عمّهء پيغمبر بود . گويند : زبير به سنّ دوازده سالگى و يا هشت سالگى در مكّه اسلام آورد . وى از آنانى بود كه با عثمان مخالفت ورزيدند و همين كه عثمان كشته شد ، به بيعت على ( ع ) مبادرت كرد . پس از بيعت ، به خون‌خواهى عثمان به سوى بصره رفت و هنگامى كه هر دو سپاه مقابل هم صف كشيدند ، على ( ع ) زبير را خواست و به او گفت : فرمايش رسول خدا ( ص ) را به ياد\r\n\r\n\r\n","description":"","footnote":"\r\n( 1 ) . استيعاب ، ج 1 ، ص 48 و اسد الغابه ، ج 1 ، 145 و اصابه ، ج 1 ، ص 95 .\r\n( 2 ) . استيعاب ، ج 1 ، ص 144 و اصابه ، ج 1 ، ص 147 .\r\n( 3 ) . رجوع شود به شرح حالش در استيعاب ، ج 1 ، ص 74 و اسد الغابه ، ج 1 ، ص 229 و اصابه ، ج 1 ، ص 199 .\r\n( 4 ) . استيعاب ، ج 1 ، ص 353 و اسد الغابه ، ج 1 ، ص 364 و اصابه ، ج 1 ، ص 302 .\r\n( 5 ) . رجوع شود به استيعاب ، ج 1 ، ص 405 و اسدالغابه ، ج 2 ، ص 93 .\r\n","page_name":" 326 ","page_number":326},
  {"content":"\r\n\r\nدارى كه فرمود : با على جنگ خواهى كرد و ستمگر تو باشى ؟\r\nزبير چون اين بشنيد از جنگ دست كشيده باز گشت . عمرو بن جرموز تميمى ، او را دنبال كرد و غفلتاً كشت . اين واقعه در سال 36 ه - . اتّفاق افتاد و زبير در آن وقت 66 يا 67 سال داشت . « 1 »\r\n12 . زياد بن لبيد : او از قبيلهء بنى بياضه مىباشد و در شمارهء مهاجرين و انصار هر دو به شمار مىآيد ، چه ، هنگامى كه رسول خدا ( ص ) در مكّه بود به خدمت‌اش شتافت و ملازم وى بود تا با آن حضرت به مدينه هجرت كرد ، در بيعت عقبه و غزوهء بدر و غزوه‌هاى بعدى حضور داشت و در آغاز خلافت معاويه وفات كرد . « 2 »\r\n13 . زيد بن ثابت انصارى : وى انصارى از قبيلهء بنى نجار بود ، روز بدر به واسطهء كمى سن‌ّاش رسول خدا او را جزء افراد لشكر نپذيرفت ، ولى در جنگ‌هاى بعدى شركت كرد . عمر و عثمان هر گاه از مدينه بيرون مىرفتند او را جانشين خود معرّفى مىنمودند ، وى از طرفداران سرسخت عثمان بود و در هيچ يك از جنگ‌هاى على ( ع ) حاضر نگشت . سال وفات‌اش معلوم نيست . « 3 »\r\n14 . سالم بن عبيد اشجعى : او از اهل صفه بود كه در آخر عمرش ، در كوفه ساكن شد . « 4 »\r\n15 . سلمان فارسى : كنيه‌اش ابو عبد الله بود . از اهالى اصفهان و يا رام‌هرمز بود . مشهور است كه عمر طولانى كرده و توفيق هم‌صحبتى با بعضى از اوصياى حضرت عيسى نصيب‌اش گرديده بود و در پيشامدى اسير شد و در مدينه او را به زنى يهودى فروختند . سلمان در ملك آن زن خود را خريده و آزاد ساخت و پس از انجام شرايط\r\n\r\n\r\n","description":"","footnote":"\r\n( 1 ) . رجوع شود به طبرى و ابن اثير و در حوادث سال 36 ه - . و طبقات ابن سعد ، ج 3 : ق ، 1 / 77 و اصابه ، ج 3 : ق 1 / 7 از حرف - ز - و الصواعق المحرقه ، آخر باب هشت در بيان خلافت على ( ع ) و كنز العمال در ذكر جمل از كتاب فتن و العقد الفريد ، ج 3 ، ص 92 و 96 و 98 - 109 در ذكر جنگ جمل و مسند احمد ، ج 1 ، ص 165 و مروج الذهب ، ج 2 ، ص 5 - 11 و تاريخ يعقوبى ، ج 2 ، ص 54 - 159 و شرح ابن ابى الحديد بر النهج ، ج 1 ، ص 57 - 85 .\r\n( 2 ) . استيعاب ، ج 1 ، ص 545 و اصابه ، ج 1 ، ص 540 .\r\n( 3 ) . استيعاب ، ج 1 ، ص 532 و اصابه ، ج 1 ، ص 543 و تاريخ يعقوبى ، ج 2 ، ص 114 ؛ آن جا كه بيعت عثمان را مىنويسد .\r\n( 4 ) . استيعاب ، ج 3 ، ص 70 و اسد الغابه ، ج 2 ، ص 247 و اصابه ، ج 2 ، ص 5 .\r\n","page_name":" 327 ","page_number":327},
  {"content":"\r\n\r\nآزاد كامل يافت . در غزوهء خندق و غزوه‌هاى بعدى حضور داشت . در زمان عمر فرمانرواى مدائن گرديد ، اواخر خلافت عمر يا اوايل خلافت عثمان وفات يافت ، و در همان جا به خاك سپرده شد . « 1 »\r\n16 . سلمة بن سلامة : كنيه‌اش ابو عوف و از قبيلهء عبد الاشهل ، از انصار بود . مادرش سلمى از زنان انصار و دختر سلمة بن خالد بود . در غزوهء بدر و ديگر غزوات پيغمبر ( ص ) حضور داشت و در سال چهارده در واقعهء « جسر » ابى عبيد كشته شد . « 2 »\r\n17 . صالح : او آزاد كردهء پيغمبر ( ص ) و نام‌اش شقران بود و در غزوهء بدر حضور داشت . « 3 »\r\n18 . طلحة بن عبيد الله : ابو محمّد طلحة بن عبيد الله قرشى تيمى ، عمو زادهء خليفهء اوّل ابو بكر . مادرش صعبه دختر حضرمى از اهل يمن بود ، در غزوهء احد شركت كرد و در همين جنگ انگشت‌اش آسيب ديد و فلج شد . رسول خدا او را با زبير برادر كرده بود . وى از افرادى بود كه مردم را شديداً عليه عثمان مىشورانيد و چون عثمان كشته شد ، در بيعت على ( ع ) پيش‌دستى كرد و پس از بيعت ، به عنوان خون‌خواهى عثمان به بصره رفت . در روز جمل مروان بن حكم او را ديد و گفت : پس از اين روز به خون‌خواهى بر نخواهيم خاست پس تيرى به جانب او رها كرد و وى را كشت . « 4 »\r\n19 . عبادة بن صامت : ابو الوليد عبادة بن صامت انصارى ، مادرش قرة العين دختر عبادة بن فضلة العجلان بود . عباده از بزرگان قبيلهء خويش بود ، در غزوهء بدر حضور داشت و در تمام جنگ‌هاى رسول خدا ( ص ) حاضر بود ، عمر او را به فلسطين فرستاد تا اهالى آن جا را قرآن بياموزد و مسائل دين را به آنان ياد دهد .\r\nعباد را با معاويه داستان‌هايى است ، مطالبى را بر معاويه خرده مىگرفت و در پاره‌اى\r\n\r\n\r\n","description":"","footnote":"\r\n( 1 ) . استيعاب ، ج 2 ، ص 53 - 59 و اسد الغابه ، ج 2 ، ص 336 و اصابه ، ج 2 ، ص 60 .\r\n( 2 ) . استيعاب ، ج 2 ، ص 83 و اسد الغابه ، ج 2 ، ص 328 و اصابه ، ج 2 ، ص 61 .\r\n( 3 ) . استيعاب ، ج 2 ، ص 161 و اسد الغابه ، ج 3 ، ص 10 و اصابه ، ج 2 ، ص 150 .\r\n( 4 ) . رجوع شود به طبقات ابن سعد ، ج 3 / ق 1 / ص 156 و 159 و استيعاب و اسد الغابه ، ج 3 ، ص 59 و اصابه ، ج 3 ، ص 293 ، ق 1 از حرف - ط - و مسعودى در مروج الذهب ، ج 2 ، ص 11 و تهذيب ابن عساكر ، ج 7 ، ص 84 و تاريخ ابن كثير ، ج 7 ، ص 247 و انساب الاشراف بلاذرى ، ج 5 ، ص 44 - 90 و الرياض النضرة ، ج 2 ، ص 258 و العقد الفريد ، ج 3 ، ص 92 و 96 و 98 و 109 .\r\n","page_name":" 328 ","page_number":328},
  {"content":"\r\n\r\nموارد ، معاويه به رأى وى عمل مىكرد . در سال 34 ه - . در رمله در گذشت و بعضى گفتند كه تا سال 45 ه - . زنده بود . « 1 »\r\n20 . عبد الرحمن بن عوف : عبد الرحمن بن عوف قرشى زهرى ، مادرش شفا دختر عوف بن عبد بن حرث بن زهره بود . ده سال پس از عام الفيل متولّد شده ، نااش در دوران جاهليّت عبد عمرو و يا عبد الكعبه بود . رسول خدا ( ص ) وى را عبد الرحمن ناميد ، ابتدا به حبشه هجرت كرد و بعد به مدينه مهاجرت نمود . در غزوهء بدر و غزوات بعدى شركت داشت و يكى از شش نفرى است كه عمر براى عضويت در شوراى خلافت تعيين نمود . در سال 31 و يا 32 ه - . در مدينه در گذشت و در بقيع به خاك سپرده شد . « 2 »\r\n21 . عبد الله بن عباس : مشهور به ابن عبّاس است . كنيه‌اش ابو العبّاس بود ، پدرش عباس بن عبد المطلب عموى پيغمبر بود . سه سال قبل از هجرت متولّد گرديد و در جنگ جمل و نهروان و صفّين در ركاب على ( ع ) بود و از طرف آن حضرت فرمانرواى بصره شد . در اواخر خلافت حضرت على بن ابى طالب ( ع ) از كار كناره گرفت ، هنگام بيعت خلافت عبد الله بن زبير در مكّه بود . ابن زبير وى را به طائف تبعيد كرد و در سال 68 ه - . همان جا وفات كرد . « 3 »\r\n22 . عمرو بن قيس : همان ابن امّ مكتوم مؤذّن است ، مادرش به نام عاتكه دختر عبد الله بن عنتكة بن عائذ مخزومى است ، از طبقهء اوّل مهاجرين است و تا سيزده بار رسول خدا هنگامى كه مىخواست از مدينه به خارج تشريف بَرَد ، او را جانشين خود معرّفى كرد و گويند مراد از « اعمى » - در سورهء اعمى - همين ابن امّ مكتوم است . در جنگ قادسيه شركت نمود و شهيد شد و بعضى گفته‌اند پس از جنگ قادسيه در مدينه از دنيا رفت . « 4 »\r\n23 . عويمر : نام‌اش ابو الدرداء يا عامر است و نام پدرش ثعلبه و يا عبد الله و يا زيد و\r\n\r\n\r\n","description":"","footnote":"\r\n( 1 ) . استيعاب و اسد الغابه ، ج 3 ، ص 106 و اصابه ، ق 1 از حرف ع ، ج 4 ، ص 28 و طبقات ابن سعد ، ج 3 ، ق 2 ، ص 94 و مسند احمد ، ج 5 ، ص 329 .\r\n( 2 ) . استيعاب ، ج 2 ص 385 - 390 و اسد الغابه ، ج 3 ، ص 313 - 317 و اصابه ، ج 2 ، ص 408 - 410 .\r\n( 3 ) . استيعاب ، ج 2 ، ص 342 - 345 و اسد الغابه ، ج 3 ، ص 192 و اصابه ، ج 2 ، ص 22 .\r\n( 4 ) . استيعاب ، ج 2 ، ص 494 - 495 و اسد الغابه ، ج 4 ، ص 127 و اصابه ، ج 2 ، ص 516 .\r\n","page_name":" 329 ","page_number":329},
  {"content":"\r\n\r\nيا عامر فرزند قيس بن اميّة بن عامر بن عدى بن كعب بن خزرج انصارى بود ، در روز بدر ، اسلام آورد معاويه او را در زمان خلافت عمر قاضى دمشق نمود . وى در سال 32 ه - . وفات يافت . « 1 »\r\n24 . عويم بن ساعده : وى انصارى است و از قبيلهء اوس بود در بيعت عقبه و جنگ بدر و جنگ‌هاى بعدى حضور داشت . در ايّام خلافت عمر از دنيا رفت . عمر بر سر خاك‌اش نشست و گفت : هيچ كس از مردم روى زمين نمىتواند بگويد كه من از صاحب اين قبر بهتر مىباشم . « 2 »\r\n25 . فضل بن عبّاس : مادرش لبابهء صغرى دختر حرث بن حزن هلاليه بود ، وى از برادران خود بزرگ‌تر و از آنانى بود كه در غزوهء حنين حاضر گرديد و ثبات قدم زيادى از خود بروز داد . در زمان خلافت ابو بكر يا عمر از دنيا رفت . « 3 »\r\n26 . قثم بن عبّاس : از نظر قيافه ، شبيه به رسول خدا بود از جانب حضرت امير فرماندار مكّه شد و همچنان بود تا شهادت آن حضرت و در زمان معاويه در سمرقند شهيد شد . « 4 »\r\n27 . محمّد بن مسلمه : وى انصارى است و از قبيلهء اوس بود . در غزوهء بدر و غزوه‌هاى بعدى حضور داشت و از كسانى بود كه در خلافت على بن ابى طالب ( ع ) با او بيعت نكرد و در جنگ‌هاى على نيز شركت ننمود . در سال 43 يا 46 يا 47 وفات كرد . « 5 »\r\n28 . مغيرة بن شعبه : مغيرة بن شعبهء ثقفى ، مادرش زنى بود از خاندان نصر بن معاوية . سالى كه غزوهء خندق اتّفاق افتاد به دين اسلام گرويد و به مدينه آمد و در صلح حديبيه ثقيف روانه طائف كرد . در جنگ يرموك شركت نموده و چشم‌اش آسيب ديد . زمان خلافت عمر از جانب وى والى بصره شد و چون چند نفر نزد عمر گواهى دادند كه مغيره مرتكب عمل منافى عفت شده و زنا كرده است ، او را از ولايت بصره بر كنار نمود ، سپس\r\n\r\n\r\n","description":"","footnote":"\r\n( 1 ) . استيعاب ، ج 3 ، ص 170 و اسد الغابه ، ج 4 ، ص 159 و اصابه ، ج 5 ، ق 1 ، ص 46 .\r\n( 2 ) . استيعاب ، ج 3 ، ص 170 و اسد الغاله ، ج 4 ، ص 158 و اصابه ، ج 3 ، ص 45 .\r\n( 3 ) . استيعاب ، ج 3 ، ص 202 و اسد الغابه ، ج 4 ، ص 184 و اصابه ؟ ؟ ؟\r\n( 4 ) . استيعاب ، ج 2 ، ص 262 و اسد الغابه ، ج 4 ، ص 197 و اصابه ، ج 3 ، ص 218 .\r\n( 5 ) . استيعاب ، ج 3 ، ص 216 و اسد الغابه ، ج 4 ، ص 330 ، اصابه ، ج 3 ، ص 363 .\r\n","page_name":" 330 ","page_number":330},
  {"content":"\r\n\r\nاو را فرمانرواى كوفه نمود . در زمان معاويه نيز دوباره به فرمانروايى كوفه منصوب شد و در همان منصب بود تا سال 50 ه - . كه در گذشت ، گويند 300 و به قولى هزار زن گرفته بود . « 1 »\r\n29 . مقداد بن اسود : وى از قبيلهء كنده است و فرزند عمرو بن ثعلبهء بهرانى است . گويند در ميان قبيلهء خود متّهم به قتل شد و به قبيلهء كنده مهاجرت كرد و با آن قبيله هم‌پيمان شد . چيزى نگذشت كه نزاعى ميان او و يك نفر از قبيلهء كنده در گرفت . مقداد شمشيرى به پاى مرد كندى زد و به مكّه فرار كرد و با اسود بن عبد يغوث زهرى پيمان دوستى بست . اسود وى را به فرزندى قبول كرد ، از اين جهت او را مقداد بن اسود مىخواندند . مقداد از سابقين در اسلام بود نخست به حبشه هجرت نمود و پس از آن به مدينه رفت .\r\nدر مدينه چون آيه نازل شد كه هر كس را به نام پدرش بخوانند او را نيز ، مقداد بن عمرو خواندند . رسول خدا فرمود : خداوند مرا به دوستى چهار نفر از يارانم امر فرموده و خبر داده است كه آنان را دوست دارد .\r\nپرسيده شد : آن چهار نفر چه كسانى هستند ؟\r\nفرمود : على ، مقداد ، سلمان و ابوذر . مقداد در سال 33 ه - . وفات كرد و در بقيع دفن شد . « 2 »\r\n\r\n\r\n","description":"","footnote":"\r\n( 1 ) . رجوع شود به استيعاب ، ج 3 ، ص 368 و اسد الغابه ، ج 4 ، ص 409 و اصابه ، ج 3 ، ص 432 .\r\n( 2 ) . رجوع شود به استيعاب ، ج 3 ، ص 453 و اسد الغابه ، ج 4 ، ص 409 و اصابه ، ج 3 ، ص 433 - 434 .\r\n","page_name":" 331 ","page_number":331},
  {"content":"\r\n . \r\n","description":"","footnote":"","page_name":" 332 ","page_number":332},
  {"content":"\r\n . \r\n","description":"","footnote":"","page_name":" 333 ","page_number":333},
  {"content":"\r\n . \r\n\r\n","description":"","footnote":"","page_name":" 334 ","page_number":334}
  ]