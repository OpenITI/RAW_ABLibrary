[
  {"content":"\r\n\r\nبسم الله الرحمن الرحيم\r\nتفسير كاشف\r\n\r\n","description":"","footnote":"","page_name":" 1 ","page_number":1},
  {"content":"\r\n\r\nموضوع :\r\nتفسير 79 ( قرآن : 136 )\r\nگروه مخاطب :\r\n- تخصصى ( طلاب ، دانشجويان ، پژوهشگران واساتيد حوزه و دانشگاه )\r\nشماره انتشار كتاب ( چاپ اول ) : 1100\r\nمسلسل انتشار ( چاپ اول وبازچاپ ) 3229\r\nكتاب هاى دفتر تبليغات اسلامى شعبه خراسان رضوى / 22\r\nمغنيه ، محمد جواد ، 1904 - 1979 م .\r\n[ التفسير الكاشف . فارسى 
  ]\r\nتفسير كاشف / محمد جواد مغنيه ؛ ترجمه موسى دانش ؛ تهيه دفتر تبليغات اسلامى شعبه خراسان رضوى / . - قم : مؤسسه بوستان كتاب ( مركز چاپ و نشر دفتر تبليغات اسلامى حوزهء علميهء قم ) ، 1383 -\r\nج . - ( مؤسسه بوستان كتاب ؛ 110 - كتاب هاى دفتر تبليغات اسلامى شعبه خراسان رضوى ؛ 22 ) ( تفسير ؛ 79 . قرآن ؛ 136 )\r\n75000 ريال : ( ج . 1 ) 9 - 689 - 548 - 964 - 978 / ISBN\r\n( دوره ) ISBN 978 - 964 - 371 - 785 - 8\r\nفهرست نويسى براساس اطلاعات فيپا .\r\nص . ع . به انگليسى : alama mohammad javad moghniya musa danesh tafsire kashef\r\n[ the interpretation of quran 
  ]\r\nكتابنامه .\r\nچاپ دوم : 1386 .\r\nمندرجات : . . . . . . . . ج . 1 . فاتحه و حمد . -\r\n1 . تفاسير شيعه - قرن 14 . الف . دفتر تبليغات اسلامى حوزهء علميهء قم . شعبه خراسان رضوى . ب . دفتر تبليغات اسلامى حوزهء علميهء قم . مؤسسه بوستان كتاب . ج . عنوان . د . عنوان : التفسير الكاشف . فارسى .\r\n7041 ت 6 م / 98 bp\r\n179 / 297\r\n1386\r\n\r\n","description":"","footnote":"","page_name":" 2 ","page_number":2},
  {"content":"\r\n\r\nتفسير كاشف\r\nجلد اول\r\nسوره هاى فاتحه وبقره\r\nعلامه محمد جواد مغنيه\r\nترجمهء موسى دانش\r\nتهيه : دفتر تبليغات اسلامى شعبهء خراسان رضوى\r\nبوستان كتاب\r\n1386\r\n\r\n","description":"","footnote":"","page_name":" 3 ","page_number":3},
  {"content":"\r\n\r\nبوستان كتاب\r\nتفسير كاشف / ج 1\r\nنويسنده : علامه محمد جواد مغنيه * ترجمه : موسى دانش\r\nتهيه : دفتر تبليغات اسلامى شعبهء خراسان رضوى\r\nناشر : مؤسسه بوستان كتاب ( مركز چاپ و نشر دفتر تبليغات اسلامى حوزهء علميهء قم )\r\nچاپ و صحافى : چاپخانهء مؤسسه بوستان كتاب * نوبت چاپ : دوم / 1386\r\nشمارگان : 2000 * بها : 7500 تومان\r\nتمامى حقوق c محفوظ است\r\nprinted in the islamic republis of iran\r\nدفتر مركزى : قم خيابان شهدا ( صفائيه ) ، ص پ 917 ، تلفن : 7 - 7742155 ، نمابر : 7742154 ، تلفن پخش : 7743426\r\nفروشگاه مركزى : قم ، چهار راه شهدا ( عرضه 12000 عنوان كتاب با همكارى 170 ناشر )\r\nفروشگاه شمارهء 2 : تهران خيابان فلسطين جنوبى ، دست چپ كوچه دوم ( پشن ) ، تلفن : 66360735\r\nفروشگاه شمارهء 3 : مشهد ، چهار راه خسروى ، مجتمع ياس ، جنب دفتر تبليغات اسلامى شعبه خراسان رضوى ، تلفن : 2233672\r\nفروشگاه شمارهء 4 : اصفهان ، چهار راه كرمانى ، جنب دفتر تبليغات اسلامى شعبه اصفهان ، تلفن : 2220370\r\nفروشگاه شمارهء 5 : اصفهان ، ميدان انقلاب ، جنب سينما ساحل ، تلفن : 2221712\r\nنمايندگى هاى فروش كتاب مؤسسه در داخل وخارج كشور ( ضميمه برگه نظر خواهى آثار انتهاى كتاب )\r\nپست ال $ 152 $ تروني $ 152 $ : e - mail info @ bustaneketab . com\r\nدريافت پيام كوتاه ( sms ) فعلا با حروف لاتين : 10002155\r\nجديدترين آثار مؤسسه وآشنايى بيشتر با آن در وب سايت :\r\nhttp : / / www . bustaneketab . com\r\nباقدردانى از همكارانى كه در توليد اين اثر نقش داشته اند :\r\nاعضاى شوراى بررسى آثار * دبير شوراى كتاب : جواد آهنگر * ويراستار : محمد نقويان * كنترل ويرايش : بوذر ديلمى معزى *\r\nچكيدهء انگليسى : اصغر سلطانى ، عبدالمجيد مطوريان * چكيده عربى : سهيله خائفى * فيپا : مصطفى محفوظى * اصلاحات حروف نگارى : احمد محمدى فرد ، احمد اخلى و احمد مؤتمنى * صفحه آرا : حسين محمدى * نمونه خوانى : شكرالله آقا نژاد ، ابراهيم\r\nغلامين ، سيد محمد على حسينى ، حسن حسنى * كنترل فنى صفحه آرايى : سيد على قائمى * نظارت و كنترل : عبدالهاى اشرفى *\r\nطراح جلد : محمود هدايى * آماده سازى : حسين محمدى * سفارشات چاپ : على عليزاده و امير حسين مقدم مشن * امور چاپ : سيد رضا محمدى و ساير همكاران ليتوگرافى ، چاپ وصحافى .\r\nرئيس مؤسسه\r\nسيد محمد كاظم شمس\r\n\r\n","description":"","footnote":"","page_name":" 4 ","page_number":4},
  {"content":"\r\n\r\n\r\nجلد اول\r\n\r\nفهرست\r\nپيش‌گفتار 19\r\nعلامه مغنيه و تفسير الكاشف 22\r\nدوران كودكى 23\r\nمغنيه در نجف 23\r\nبازگشت به لبنان 25\r\nآثار 26\r\nتفسير الكاشف 30\r\nگرايش تفسيرى مغنيه 30\r\nويژگىهاى الكاشف 31\r\n1 . پيرايش تفسيرى 31\r\n2 . رودررويى با آراى مفسران 37\r\n3 . نوآورىها 41\r\nالف ) نوآورىها در دانش‌هاى قرآنى 42\r\nب ) نوآورىهاى تفسيرى 49\r\n4 . ساده‌نويسى و روان‌نگارى 51\r\n\r\n","description":"","footnote":"","page_name":" 5 ","page_number":5},
  {"content":"\r\n\r\n5 . فقه مقارن و كلام تطبيقى 52\r\n6 . راهنماى موضوعى آثار 53\r\n7 . راهنماى موضوعى تفسير 54\r\n8 . تفسير موضوعى 54\r\n9 . بهره‌گيرى از ساختار پرسش و پاسخ 55\r\nروش‌شناسى الكاشف 55\r\n1 . تفسير به مأثور 56\r\nالف ) تفسير قرآن به قرآن 56\r\nب ) تفسير قرآن به روايات 58\r\n2 . تفسير عقلى 60\r\n3 . موقعيت علمى 63\r\nمنابع و مآخذ الكاشف 65\r\n1 . منابع تفسيرى 66\r\n2 . منابع فقهى 67\r\nمراحل انجام كار 67\r\nسخن مترجم 71\r\nويژگىهاى الكاشف 72\r\nچند يادآورى لازم 73\r\nمقدّمهء مؤلّف 75\r\nنسل جديد 78\r\nراه‌حل مشكل جوانان 80\r\nمفسّر 81\r\nدعوت قرآن 84\r\n\r\n","description":"","footnote":"","page_name":" 6 ","page_number":6},
  {"content":"\r\n\r\nروش اين تفسير 87\r\nغلطهاى چاپى 92\r\nپيش‌درآمد 95\r\nاستعاذه هنگام قرائت قرآن 95\r\nمعناى استعاذه 95\r\nشيطان كيست ؟ 96\r\nحكم استعاذه 97\r\nمنطق ابليس 97\r\nبسم اللّه و تعريف اسلام با يك كلمه 103\r\nسورهء فاتحه نزول 111\r\nنام‌هاى سوره 112\r\nسورهء بقره آغاز برخى از سوره‌ها 121\r\nقرآن و علم جديد 122\r\nآن‌كه همه‌چيز را مىداند مكان ندارد 129\r\nشناخت 130\r\nغيب 132\r\nدين و علم 132\r\nآن‌جا كه بيم‌دادن و ندادن تفاوت ندارد ( آيه 6 - 7 ) 140\r\nشيوهء اسلام 140\r\n\r\n","description":"","footnote":"","page_name":" 7 ","page_number":7},
  {"content":"\r\n\r\nكسىكه به حق پاىبند است 142\r\nمنافقان ( آيه 8 - 20 ) 146\r\nمنافق كيست ؟ 148\r\nپرستش پروردگار ( آيه 21 - 22 ) 152\r\nتابعيت فرع از اصل 153\r\nتوحيد 154\r\nناتوان از آوردن حتّى يك سوره نظير قرآن ( آيه 23 - 25 ) 161\r\nراز اعجاز قرآن 163\r\nتحدّى 165\r\nآيا محمّد صلّى اللّه عليه و إله غير از قرآن معجزه‌اى دارد ؟ 165\r\nخدا از مثل زدن شرم ندارد ( آيه 26 - 27 ) 168\r\nحيا 168\r\nهدايت و گمراهى 170\r\nتكوين و تشريع 174\r\nانكار خداوند ( آيه 28 - 29 ) 177\r\nانسان به خودى خود دليل است 178\r\nدو مرگ و دو زندگى 180\r\nبرانگيخته‌شدن 181\r\nنعمت‌هاى زمين 182\r\nهفت آسمان 183\r\nسخن‌گفتن خدا با فرشتگان ( آيه 30 - 33 ) 184\r\nفرشتگان 185\r\nجانشين 186\r\n\r\n","description":"","footnote":"","page_name":" 8 ","page_number":8},
  {"content":"\r\n\r\nدرسى رسا 187\r\nسجدهء فرشتگان ( آيه 34 ) 189\r\nآدم و سكونت در بهشت ( آيه 35 - 39 ) 191\r\nحوّا و پهلوى آدم 193\r\nضعف اراده موجب محروميت است 193\r\nعصمت پيامبران 194\r\nاهل بيت 198\r\nبنى اسرائيل و يادآورى نعمت‌هاى خدا ( آيه 40 - 46 ) 199\r\nمظاهر زندگى 200\r\nاسرائيل 201\r\nتاريخ يهود 202\r\nحضرت محمّد صلّى اللّه عليه و إله و يهوديان مدينه 204\r\nبازهم دربارهء بنى اسرائيل ( آيه 47 - 48 ) 208\r\nتكرار در قرآن مجيد 210\r\nشفاعت 211\r\nرهايى بنى اسرائيل از چنگال فرعون ( آيه 49 - 50 ) 214\r\nوعدهء خداوند به موسى ( آيه 51 - 53 ) 218\r\nسخن موسى با قوم خود ( آيه 54 - 57 ) 222\r\nديدن خداى تعالى 228\r\nورود به قريه ( آيه 58 - 59 ) 230\r\nتقاضاى آب از طرف موسى ( آيه 60 ) 234\r\nسرمايه‌دارى و سوسياليزم 235\r\nامكان وجود شىء از عدم 237\r\n\r\n","description":"","footnote":"","page_name":" 9 ","page_number":9},
  {"content":"\r\n\r\nسخن بنى اسرائيل با موسى ( آيه 61 ) 240\r\nمؤمنان و يهوديان ( آيه 62 ) 243\r\nگرفتن پيمان از يهود ( آيه 63 - 66 ) 247\r\nقوم يهود ؛ تافته‌اى جدابافته و استثنايى 251\r\nذبح گاو ( آيه 67 - 73 ) 255\r\nخلاصهء داستان 257\r\nسنگدلى يهوديان ( آيه 74 ) 260\r\nاختلاف مزاج‌ها 262\r\nيهود ايمان نمىآورند ( آيه 75 ) 265\r\nوقتى با مؤمنان ديدار كنند ( آيه 76 - 77 ) 267\r\nبرخى از آنها بىسوادند ( آيه 78 - 79 ) 269\r\nتفسير ، اصول و قواعدى دارد 270\r\nعالم ، حكم به واقع نمىكند 271\r\nآتش ما را نخواهد سوزانيد ( آيه 80 - 82 ) 273\r\nمسلمان و مؤمن 276\r\nمرتكب‌شوندهء گناه كبيره 277\r\nباز هم دربارهء يهود 279\r\nپيمان‌گرفتن از بنى اسرائيل ( آيه 83 ) 280\r\nخون يكديگر را مريزيد ( آيه 84 - 86 ) 283\r\nمقدمه 284\r\nيهود ، كمونيزم و سرمايه‌دارى 289\r\nدادن كتاب به موسى ( آيه 78 - 88 ) 290\r\nمصلح راستين و دروغين 293\r\n\r\n","description":"","footnote":"","page_name":" 10 ","page_number":10},
  {"content":"\r\n\r\nوقتى كتاب خدا آمد ( آيه 89 - 91 ) 294\r\nكسانى كه همانند يهودند 299\r\nموسى و دليل‌هاى روشن او ( آيه 92 - 96 ) 301\r\nسبب اصلى منفعت است نه نژاد 303\r\nكسانى كه با جبرئيل دشمنى مىورزند ( آيه 97 - 100 ) 305\r\nهمزيستى مسالمت‌آميز و ايمان به خدا 308\r\nوقتى پيامبر خدا آمد ( آيه 101 ) 310\r\nپيروى از وسوسه‌هاى شياطين ( آيه 102 ) 312\r\nتوضيح بيشتر 316\r\nايمان به خدا پاداش دارد ( آيه 103 ) 318\r\nجادو و حكم آن 319\r\nايمان آورندگان ( آيه 104 - 105 ) 321\r\nتوجّه 322\r\nحسد و حسود 323\r\nنسخ آيه ( آيه 106 - 107 ) 325\r\nنسخ 326\r\nپرسش از پيامبر ( آيه 108 - 109 ) 330\r\nمخالفت با حق 333\r\nبه پاداشتن نماز و پرداخت زكات ( آيه 110 ) 335\r\nنماز و نسل جوان 336\r\nادّعاى خودخواهانهء يهود ( آيه 111 - 112 ) 338\r\nاحتكار بهشت 340\r\nدين از ديدگاه يهود و نصارا ، يعنى تأمين منافع 342\r\n\r\n","description":"","footnote":"","page_name":" 11 ","page_number":11},
  {"content":"\r\n\r\nبرخى از مسلمانان نيز برخى ديگر را تكفير مىكنند 343\r\nهركس دين خود را حق مىداند 344\r\nممانعت از مساجد خدا ( آيه 114 ) 346\r\nبرخى از احكام مساجد 349\r\nمشرق و مغرب از آن خداست ( آيه 115 - 117 ) 350\r\nچرا خدا با ما سخن نمىگويد ( آيه 118 - 120 ) 355\r\nمدلول و نوع دليل 357\r\nدشمنان دين و مبدأ 360\r\nكتاب را آن‌گونه كه شايسته است مىخوانند ( آيه 121 - 123 ) 362\r\nمجتهد و مقلّد 364\r\nعهد من به ستمكاران نمىرسد ( آيه 124 ) 365\r\nامامت و انديشهء عصمت 367\r\nكعبه ، محلّ اجتماع مردم ( آيه 125 - 126 ) 372\r\nپناه‌بردن جنايتكار به حرم 374\r\nابراهيم پايه‌هاى خانه را بالا برد ( آيه 127 - 129 ) 377\r\nتاريخ كعبه 377\r\nشيعه و اجداد پيامبر صلّى اللّه عليه و إله 380\r\nبشارت به مهدى منتظر 382\r\nچه‌كسى از كيش ابراهيم روى برمىتابد ؟ ( آيه 130 - 134 ) 384\r\nحقّ فرزند بر پدر 387\r\nگفتند يهودى يا نصرانى شويد ( آيه 135 - 138 ) 390\r\nمنطق جدل 392\r\nبگو : آيا دربارهء خدا با ما مجادله مىكنيد ؟ ( آيه 139 - 141 ) 397\r\n\r\n","description":"","footnote":"","page_name":" 12 ","page_number":12},
  {"content":"\r\n\r\nگواهىدادن 401\r\nاخلاصمندان و بس 402\r\nچه چيز آنها را از قبلهءشان برگردانيد ( آيه 142 ) 403\r\nچرا نماز به‌سوى جهتى خاص ؟ 405\r\nشما را بهترين امّت‌ها گردانيديم ( آيه 143 ) 407\r\nتكامل و تعادل در اسلام 409\r\nنگريستن پيامبر به اطراف آسمان ( آيه 144 - 145 ) 415\r\nچه‌وقت بايد رو به قبله ايستاد ؟ 418\r\nاهل قبله 419\r\nاسلام و پيروان متعصّب اديان 421\r\nكتاب را به‌سان فرزندان خود مىشناسند ( آيه 146 - 147 ) 423\r\nماجراى من و يك مبلغ مسيحى 425\r\nهركس رويكردى دارد ( آيه 148 - 152 ) 426\r\nپيوندهاى امّت اسلامى 430\r\nسپاس از نعمت‌دهنده 432\r\nمدد گرفتن از صبر و نماز ( آيه 153 - 157 ) 434\r\nصبر 435\r\nبهاى بهشت 438\r\nانواع پاداش صابران 440\r\nصفا و مروه ( آيه 158 ) 441\r\nكسانى كه دلايل روشن الهى را انكار مىكنند ( آيه 159 - 162 ) 444\r\nمجازات ، بدون ابلاغ ، زشت است 446\r\nحكم لعن‌كردن در شريعت 448\r\n\r\n","description":"","footnote":"","page_name":" 13 ","page_number":13},
  {"content":"\r\n\r\nخداى يكتا ( آيه 163 - 164 ) 450\r\nآسمان 451\r\nزمين 452\r\nوجود خدا 453\r\nشب جلوتر است يا روز ؟ 455\r\nبرگزيدن خدايانى غير از خدا ( آيه 165 - 167 ) 456\r\nتقليد و پيشوايان چهارگانه 460\r\nخوراكىهاى حلال و پاكيزه ( آيه 168 - 170 ) 462\r\nتقليد و اصول عقايد 465\r\nمثل كافران ( آيه 171 ) 470\r\nاز چيزهاى پاكيزه بخوريد ( آيه 172 - 173 ) 472\r\nحكم كسىكه ناچار است 474\r\nپنهان كردن كتاب خدا ( آيه 174 - 176 ) 476\r\nجذب و دفع متقابل ميان حق و باطل 479\r\nدادن مال به خاطر خدا ( آيه 177 ) 481\r\nنيكوكار از ديدگاه قرآن 487\r\nفرمان قصاص ( آيه 178 - 179 ) 488\r\nوصيّت براى پدر و مادر ( آيه 180 - 182 ) 493\r\nوصيّت براى وارث 495\r\nواجب‌شدن روزه ( آيه 183 - 185 ) 499\r\nاجابت دعا ( آيه 186 ) 507\r\nهمبسترى با زنان در ماه رمضان ( آيه 187 ) 511\r\nخوردن مال به باطل ( آيه 188 ) 516\r\n\r\n","description":"","footnote":"","page_name":" 14 ","page_number":14},
  {"content":"\r\n\r\nحكم قاضى فاسق 518\r\nحكم قاضى واقعيّت را تغيير نمىدهد 519\r\nپرسش دربارهء هلال‌ها ( آيه 189 ) 520\r\nجهاد در راه خدا ( آيه 190 - 193 ) 523\r\nاسلام با ظلم و فساد مىجنگد 525\r\nماه حرام ( آيه 194 - 195 ) 530\r\nحج و عمره ( آيه 196 - 203 ) 534\r\nدشمنان دوست‌نما ( آيه 204 - 207 ) 541\r\nهمگى اسلام آوريد ( آيه 208 - 210 ) 546\r\nحوادث پنهان و ناگهان 548\r\nپرسش از بنى اسرائيل ( آيه 211 - 212 ) 551\r\nايمان از تقوا جدانشدنى است 553\r\nتمام مردم يك امّت بودند ( آيه 213 ) 556\r\nاختلاف ميان مردم 559\r\nرفتن به بهشت ( آيه 214 ) 561\r\nچه مىبخشند ؟ ( آيه 215 ) 564\r\nواجب‌شدن جنگ ( آيه 216 - 218 ) 567\r\nعبادت مرتد پس از توبه 572\r\nباطل‌شدن عمل 573\r\nشراب و قمار ( آيه 219 - 220 ) 575\r\nبا زنان مشرك ازدواج نكنيد ( آيه 221 ) 582\r\nازدواج با زن كافر كتابى 585\r\n\r\n","description":"","footnote":"","page_name":" 15 ","page_number":15},
  {"content":"\r\n\r\nحيض ( آيه 222 - 223 ) 587\r\nقسم ( آيه 224 - 227 ) 591\r\nزنان طلاق داده شده ( آيه 228 ) 595\r\nمرد و زن در شريعت اسلامى 600\r\nطلاق دو بار است ( آيه 229 - 230 ) 603\r\nسه بار طلاق‌دادن 606\r\nزنان پس از طلاق ( آيه 231 - 232 ) 612\r\nمادرانى كه شير مىدهند ( آيه 233 ) 619\r\nعدّهء وفات ( آيه 234 - 235 ) 627\r\nازدواج در اثناى عدّه 632\r\nطلاق پيش از نزديكى ( آيه 236 - 237 ) 634\r\nنماز وسطى ( آيه 238 - 239 ) 637\r\nترك نماز به كفر منجر مىشود 640\r\nوصيت دربارهء زنان ( آيه 240 - 242 ) 643\r\nترس از مرگ ( آيه 243 - 244 ) 647\r\nقرض الحسنه دادن براى خدا ( آيه 245 ) 650\r\nداستان طالوت ( آيه 246 - 252 ) 653\r\nمشيّت خدا و سلطنت ستمگر 660\r\nبرترى پيامبران ( آيه 253 ) 665\r\nبخشش ( آيه 254 ) 670\r\nآية الكرسى ( آيه 255 ) 672\r\nخدا و سنّت‌هاى طبيعى 675\r\n\r\n","description":"","footnote":"","page_name":" 16 ","page_number":16},
  {"content":"\r\n\r\nشىء از لاشىء 678\r\nدر دين ، اجبارى نيست ( آيه 256 - 257 ) 680\r\nجاويد بودن در آتش 686\r\nجدال با ابراهيم ( آيه 258 ) 691\r\nمردى كه از دهكدهء خالى عبور كرد ( آيه 259 ) 695\r\nحساب قبر 698\r\nآرام گرفتن دل ( آيه 260 ) 702\r\nدانه‌اى كه هفت خوشه برآورد ( آيه 261 - 263 ) 705\r\nصدقه‌هاى خود را باطل نكنيد ( آيه 264 - 265 ) 709\r\nآتش‌گرفتن باغ ( آيه 266 ) 714\r\nانفاق از پاكيزه‌ها ( آيه 267 - 268 ) 717\r\nحكمت ( آيه 269 ) 722\r\nبخشش و نذر ( آيه 270 - 271 ) 725\r\nپيامبر و هدايت مردم ( آيه 272 - 274 ) 728\r\nاهل صفّه 731\r\nزكات 733\r\nربا ( آيه 275 - 281 ) 738\r\nوجه مناسبت صدقه و ربا 740\r\nتعريف ربا 740\r\nحرمت ربا 742\r\nسبب حرمت ربا 742\r\nدين ( آيه 282 - 283 ) 751\r\n\r\n","description":"","footnote":"","page_name":" 17 ","page_number":17},
  {"content":"\r\n\r\nتفاوت قرض و دين 754\r\nسپاس آفريننده و آفريده 757\r\nبا صوفيان 766\r\nخدا از شما بازخواست مىكند ( آيه 284 ) 769\r\nايمان پيامبر ( آيه 285 - 286 ) 771\r\n\r\n","description":"","footnote":"","page_name":" 18 ","page_number":18},
  {"content":"\r\n\r\n\r\nپيش‌گفتار\r\nقرآن كريم ، منشور نهايى و جاودانه آسمانى است كه براى هدايت انسان‌ها در همهء عصر و نسل‌ها فرود آمده است ، و مخاطب آن همهء انسان‌ها در هر مرتبه از دانش و كمال هستند كه در پرتو آموزه‌هاى بلند آن راه سير و سلوك و مدارج عبوديت و عرفان را به سوى مقصد و مقصود آفرينش مىپيمايند و روح خويش را در زلال جارى آيات نورانى آن شستشو مىدهند . چنان‌كه معجزهء راستين پيامبر گرامى اسلام صلّى اللّه عليه و إله ، آخرين سفير هدايتگر الهى ، نيز هست . جامعيت قرآن عزيز در همه زمينه‌هاى مرتبط با هدايت و تعالى و كمال و سلامت انسانى در جاى خود به اثبات رسيده است و همهء دانشى مردان عرصه‌هاى گوناگون انديشه و علم از رهگذر اشارات آن ره‌توشه برگرفته و مىگيرند .\r\nدر اين ميان بهره‌ورى از معارف و آموزه‌هاى ارزشمند قرآن ، نيازمند آشنايى با روش و سازوكار فهم و درك و شناخت درست آن است كه در اصطلاح ، علم تفسير ناميده مىشود .\r\nدانش تفسير به لحاظ موضوع و متن محورى آن ، يعنى قرآن ، و نيز ابعاد گونه‌گون كاربردىاى كه دارد و همه شئون فردى و اجتماعى انسان‌ها را دربرمىگيرد ، و همچنين هدف و فرايند آن ؛ يعنى هدايت و تعالى بشر ، بىترديد نقش و اهميت و\r\n\r\n","description":"","footnote":"","page_name":" 19 ","page_number":19},
  {"content":"\r\n\r\nارزش و منزلتى يگانه و بىبديل در ميان انبوه دانش‌ها و علوم و فنون دارد . نيز از آن جا كه قرآن به زمان و عصر و امتى اختصاص نداشته و طراوت و تازگى و خرمى آن همواره و هميشگى است ؛ روند فهم و تفسير و برداشت از آن هرگز ايستايى نداشته و ندارد ؛ بلكه در هر عصر و زمانى ، رهنمودهاى نو و پيام‌هاى تازه دارد و فهم‌ها و تفسيرهاى نو بر نو را برمىتابد .\r\nبارى در اين رهگذر هرگونه رويكرد تفريطى ، چون جمود و تحجّر و درجازدن ، يا رويكرد افراطى ، چونان تأويلات بىپايه و بىرويه و انحرافى و التقاطى ، مردود و نارواست . از نظر قرآن آشنايان و مفسران راستين قرآن ، تنها رويكرد ميانه را مىتوان پذيرفت كه همانا تدبّر و ژرفكارى در مفاهيم و معارف و اشارات و لطايف قرآن براساس روش‌شناسى بايستهء تفسير است كه در جاى خود به تفصيل ، تبيين شده است .\r\nدر طول تاريخ نگارش و تأليف و تدوين متون تفسيرى كه هزاران عنوان و اثر را شامل مىشود ؛ انديشورانى سترگ با چنين رويكردى گام در راه تفسير روز آمد و عصرى از قرآن عزيز نهاده‌اند و كاروان رهپويان فهم و تدبّر در كلام الهى را فراخور مبلغ و ميزان توان خويش منزلى به پيش برده‌اند . به‌ويژه در قرن چهاردهم هجرى ، اين كاروان ، هم‌نوا با رهسپاران ديگر رشته‌هاى علم بشرى ، شتابى چشمگير و پيشرفتى درخور داشته و آثار ارجمندى از اين رهگذر مجال بروز و ظهور يافته‌اند .\r\nاز اين شمار ، تفسير گران‌سنگ « الكاشف » نوشتهء علامه و انديشمند نوانديش شيعى ، مرحوم شيخ محمد جواد مغنيه را مىتوان برشمرد .\r\nمرحوم مغنيه كه در حوزه‌هاى نجف و لبنان علوم اسلامى را فراگرفت ، و سپس افزون بر فعاليت‌هاى علمى و درسى در عرصهء تبليغ و قضاوت و تأليف نيز تلاش چشمگيرى داشت و گسترهء مطالعات او مطبوعات خارجى را نيز فرا مىگرفت ، واقعيت‌هاى جامعه و جهان عصر خويش را از نزديك لمس كرد و با رويكردى\r\n\r\n","description":"","footnote":"","page_name":" 20 ","page_number":20},
  {"content":"\r\n\r\nپرسشگرانه و هدايت‌جويانه به قرآن نگريست ، بدين‌سان تفسيرى ممتاز و نسبتا متفاوت به جهان اسلام عرضه كرد .\r\nنظر به جايگاه ويژه اثر وى در ميان تفاسير قرآن ؛ دفتر تبليغات اسلامى خراسان ، ترجمهء اين تفسير را به زبان فارسى به منظور بهره‌مندى پارسىزبانان جهان اسلام ، وجههء همّت خويش گردانيد . روند انجام اين مهم و چند و چون مراحل كار در پايان پيش‌گفتار خواهد آمد . اكنون به دليل لزوم آشنايى بيشتر با مؤلف و اثر وى ؛ فصلى را بدين مهم اختصاص داده‌ايم و شرح‌حال علامه مغنيه و ويژگىهاى تفسير الكاشف را به تفصيل آورده‌ايم .\r\n\r\n","description":"","footnote":"","page_name":" 21 ","page_number":21},
  {"content":"\r\n\r\n\r\nعلامه مغنيه و تفسير الكاشف\r\nمحمّد جواد مغنيه در سال 1904 ميلادى در روستاى « طيردبا » از توابع شهر صور ديده به جهان گشود . پدر « 1 » و پدربزرگ « 2 » او از روحانيان سرشناس و متنفذ جبل عامل بودند . مادر وى نيز از سادات و از خانواده‌اى مشهور به‌نام آل شرف الدين بود « 3 » .\r\nبا درگذشت مادر مغنيه ، وى همراه خانواده‌اش و سرپرستى شيخ محمود مغنيه به نجف اشرف رهسپار شد و به مدّت چهار سال در آن‌جا مسكن گزيد . در اين مدّت ، محمّد جواد خواندن و نوشتن ، صرف ، نحو و زبان فارسى را آموخت .\r\nپس از چهار سال اقامت در نجف ، شيخ محمود مغنيه از سوى اهالى يكى از روستاهاى جبل عامل به آن‌جا دعوت شد و درنتيجه خانوادهء مغنيه به لبنان بازگشتند . يك سال پس از بازگشت مغنيه به لبنان پدر وى از دنيا رفت ، درحالىكه او بيش از ده سال نداشت .\r\n\r\n\r\n","description":"","footnote":"\r\n( 1 ) . پدر محمّد جواد مغنيه در روستاى طيردبا در جبل عامل به دنيا آمد و در نجف اشرف علوم حوزوى را تا بالاترين سطح فراگرفت و به بالاترين مقامات علمى دست يافت . شيخ محمود مغنيه افزون بر دانش‌هاى حوزوى ، در ادبيات و شعر نيز بسيار توانا بود ؛ امّا سوگمندانه از اشعار وى جز مجموعه‌اى كه در اعيان الشيعه آمده چيزى برجاى نمانده است .\r\n( 2 ) . شيخ محمّد بن شيخ مهدى بن محمّد بن على بن حسن بن حسين بن محمود بن محمّد بن على آل مغنيه ( متولد 1253 ق . ) از شخصيت‌هاى معروف سياسى ، دينى و اجتماعى عصر خود بود . وى در حكومت لبنان قرب و منزلت ويژه‌اى داشت .\r\n( 3 ) . او در سه يا چهار سالگى محمّد جواد مغنيه چشم از جهان فروبست .\r\n","page_name":" 22 ","page_number":22},
  {"content":"\r\n\r\n\r\nدوران كودكى\r\nپس از درگذشت پدر ، محمّد جواد مغنيه و برادر ديگرش احمد ، دوران كودكى بدون حضور پدر را با تمام مشكلات آن تجربه كردند . آنها نخست به منزل برادر بزرگ‌ترشان شيخ عبد الكريم مغنيه رفتند و آن‌جا به مدّت دو سال از زندگى نسبتا خوبى برخوردار بودند ؛ اما با رفتن شيخ عبد الكريم به نجف ، محمّد جواد دوازده ساله ، بىسرپرست شد او و برادرش احمد در روستاى « طيردبا » با تنگدستى بسيار و مشكلات فراوان دوران يتيمى را مىگذراندند . سختىها و مشكلات معيشتى بسيار ، محمّد جواد را ناگزيرساخت مانند ديگر جوانان روستا به بيروت سفر كند ؛ امّا او هزينه سفر به بيروت را نيز نداشت و به ناچار مسافت بين روستا و بيروت را در دو روز پياده طى كرد .\r\nدر بيروت براى تأمين مخارج زندگى و سفر به نجف بارها به‌دست‌فروشى پرداخت . او مدتى كتاب‌فروشى كرد و پس از آن ، بستنىفروشى و . . . پس از آن‌كه مغنيه هزينه‌هاى سفر به نجف را فراهم نمود براى گرفتن پاسپورت اقدام كرد ؛ امّا دولت به عللى از دادن پاسپورت به وى امتناع ورزيد ؛ درنتيجه او ناگزير شد پنهانى و غيرقانونى به عراق سفر كند .\r\n\r\nمغنيه در نجف\r\nمحمّد جواد مغنيه در نجف ، در منزل برادرش ( شيخ عبد الكريم مغنيه ) اقامت گزيد . او بخشى از كتاب قطرالندى را از شيخ عبد الكريم درس گرفت و كتاب اجروميّه را براى بار دوم از سيد محمّد سعيد فضل اللّه ، كه در بسيارى از دانش‌هاى حوزوى چون ادبيات عرب ، منطق ، معانى ، بيان ، اصول‌فقه و فقه صاحب‌نظر بود ، فراگرفت .\r\n\r\n","description":"","footnote":"","page_name":" 23 ","page_number":23},
  {"content":"\r\n\r\nدر دورهء مقدماتى افزون بر دو كتاب يادشده ، الفيه ابن ناظم ، مغنى اللبيب ، حاشيه ملّا عبد اللّه و مطول تفتازانى از ديگر كتاب‌هايى بود كه مغنيه درس گرفت و پس از آن خود به تدريس اين كتاب‌ها پرداخت . در تمامى اين دروس سيد محمّد سعيد فضل اللّه پاسخ‌گوى مشكلات و پرسش‌هاى مغنيه بود .\r\nمغنيه در دوره سطح ، معالم ، رسائل ، مكاسب و كفايه را فراگرفت . او مكاسب و كفايه را دوبار درس گرفت . كفايه را بار نخست از آية اللّه خوئى و بار دوم از شيخ محمّد حسين كربلايى آموخت . او قسمت‌هايى از مكاسب را نيز از آية اللّه خوئى فراگرفت و افزون براين ، يك دورهء كامل اصول را از آغاز تا پايان باب تعادل و تراجيح از استاد مسلّم فقه و اصول ، سيد حسين حمامى آموخت و از درس خارج اصول در فهم درست كفايه و رسائل سود مىبرد .\r\nمغنيه در مرحله بازخوانى كتاب‌هاى درسى روزانه بيش از يك درس نمىگرفت ؛ زيرا وى در مرحلهء اوّل به فهم درست مطالب نرسيده بود و ناگزير شد براى فهم كفايه ، مكاسب و . . . دوباره آنها را درس بگيرد . اهتمام او به فهم كفايه و رسائل او را وامىداشت از شروح كفايه استفاده كند و پرسش‌هاى خويش را با بزرگانى كه توانايى پاسخ گفتن به او را داشتند در ميان گذارد .\r\nدر اصول بيشتر توجه مغنيه به تقريرات درس مرحوم نائينى اثر آية اللّه خوئى و اثر مرحوم شيخ محمّد على كاظمينى خراسانى است و در فقه در مرحلهء نخست ، جواهر و مسالك و در مرحلهء بعد حدائق ، مفتاح الكرامه ، ملحقات عروه ، بلغة الفقيه و مستمسك بيشترين توجه مغنيه را به خود جلب كرده است .\r\nاز نگاه مغنيه ميرزاى نائينى در اصول در رتبهء شيخ انصارى است و پس از وى آخوند خراسانى در رتبهء بعدى قرار دارد ؛ امّا هنگام تحصيل و تدريس در نجف باور مغنيه آن بود كه شيخ انصارى در رتبهء اول و آخوند خراسانى در رتبهء دوم و ميرزاى نائينى در رتبهء سوم است .\r\n\r\n","description":"","footnote":"","page_name":" 24 ","page_number":24},
  {"content":"\r\n\r\n\r\nبازگشت به لبنان\r\nمغنيه در سال 1936 به جبل عامل بازگشت و در روستاى « معركه » فعاليت‌هاى تبليغى خويش را آغاز كرد . روستاى معركه ، يكى از روستاهاى محروم جبل‌عامل شناخته مىشد و هيچ‌گونه امكانات رفاهى و فرهنگى و . . . نداشت ، تا آن‌جا كه مغنيه در اين روستا از مجلاتى استفاده مىكرد كه تاريخ آن گذشته بود و از سوى يكى از دوستانش از بيروت براى او ارسال مىشد . از نظر معيشتى نيز خانوادهء مغنيه در نهايت تنگدستى زندگى مىگذراند .\r\nپس از دو سال و نيم فعاليت تبليغى در روستاى « معركه » ، مغنيه به همراه خانواده به روستاى « طيرحرفا » ، كه از مناطق بسيار خوش آب و هوا و در نزديكى مرز فلسطين اشغالى قرار داشت ، عزيمت كرد . روستاى « طيرحرفا » بر خلاف روستاى معركه مكان بسيار مناسبى براى پژوهش‌هاى گستردهء مغنيه در فقه ، ادب ، فلسفه ، اصول و . . . بود .\r\nدر اين روستا مغنيه كتاب‌هاى بسيار متنوعى از نويسندگان معروف مانند طه‌حسين ، عقاد ، تولستوى ، نيچه و . . . فراهم آورد .\r\nدر سال 1948 مغنيه براى احراز پست قضاوت در دادگاه عالى جعفرى عازم بيروت شد . در سال 1949 به عنوان مستشار اين دادگاه منصوب شد و از سال 1951 تا 1956 به عنوان رئيس دادگاه عالى جعفرى انجام وظيفه نمود . وى دوباره از سال 1956 تا 1967 به عنوان مستشار اين دادگاه خدمت كرد .\r\nمغنيه در تمام طول خدمتش در دادگاه عالى جعفرى ، چه به عنوان قاضى ، چه مستشار و حتى رياست ، به توصيه‌ها و اشاره‌هاى نخبگان سياسى و نظامى و حقوقى توجه نمىنمود و همين ويژگى او سبب شد كه از رياست عالى دادگاه به مقام مستشارى تنزل يابد .\r\nدر دوران رياست مغنيه بر دادگاه عالى جعفرى اصلاحات بسيارى در قوانين\r\n\r\n","description":"","footnote":"","page_name":" 25 ","page_number":25},
  {"content":"\r\n\r\nصورت گرفت و بخشى از قوانين به نفع شيعيان تغيير يافت . افزون براين در شيوهء گزينش قضات نيز تغييراتى صورت پذيرفت . پيش از اصلاحات مغنيه هيچ ضابطه و قانونى براى گزينش قضات جز سفارش صاحبان قدرت وجود نداشت . همين عامل سبب شد گروهى كه شايستگى علمى و اخلاقى نداشتند به مقام قضاوت برسند ؛ امّا مغنيه براى پذيرش قضات موادى را به عنوان مواد امتحانى تعيين نمود و شرط گزينش افراد را قبولى در امتحان اعلام كرد . امتحانات قضاوت سبب شد كه يكى از دوستان « عادل عسيران » ، رئيس مجلس نواب ، شايستگى رسيدن به مقام قضاوت را نيابد و مغنيه باوجود سفارش عادل عسيران از پذيرش او امتناع ورزد .\r\nيكى ديگر از شخصيت‌هاى لبنانى كه به‌همراهى عادل عسيران عليه مغنيه دسيسه‌چينى مىكرد ، كاظم خليل از وزراى دولت لبنان بود . او نيز به اين جهت كه مغنيه عليه او در دادگاه حكم كرده بود ، با مغنيه دشمنى مىورزيد .\r\n\r\nآثار\r\nمرحوم مغنيه يكى از پركارترين نويسندگان جهان اسلام است . او علاقهء بسيارى به نگارش داشت . عشق مغنيه به نوشتن تا آن‌جا بود كه آرزو داشت به هنگام نوشتن ، جان به جان آفرين تسليم كند و در بهشت نيز خواندن و نوشتن را پىگيرد .\r\nمجموعه آثار مغنيه را به دو دسته مىتوان تقسيم نمود :\r\n1 . برخى از آثار مغنيه نخست در قالب مقاله در مجلّات و روزنامه‌ها به چاپ مىرسيد و پس از آن به شكل كتاب به بازار عرضه مىشد ؛ از جمله كتاب مع الشيعة الامامية ابتدا مجموعه‌اى از مقالات بود ؛ چنان‌كه كتاب الاسلام مع الحياة و من هنا و هناك در مرحله نخست ، نيز چنين بود .\r\n2 . دستهء ديگرى از آثار مغنيه در قالب كتاب شكل گرفته و برخى از آنها چندين بار چاپ شده است .\r\n\r\n","description":"","footnote":"","page_name":" 26 ","page_number":26},
  {"content":"\r\n\r\nمجموعه آثار مغنيه عبارتند از :\r\n1 . الفصول الشرعية\r\n2 . مع الشيعة الامامية\r\n3 . الإثنا عشرية و اهل البيت عليهم السّلام\r\nاين سه كتاب از سوى مؤسسه دار التعارف در يك مجلد با عنوان الشيعة فى الميزان چاپ شده است .\r\n4 . اللّه و العقل\r\n5 . شبهات الملحدين و الاجابة عنها\r\n6 . النبوة و العقل\r\n7 . الآخرة و العقل\r\n8 . المهدى المنتظر عليه السّلام و العقل\r\n9 . إمامة على عليه السّلام و العقل\r\n10 . على عليه السّلام و القرآن\r\n11 . الحسين عليه السّلام و القرآن\r\n12 . مفاهيم إنسانية فى كلمات الامام الصادق عليه السّلام\r\n13 . بين اللّه و الإنسان\r\n14 . الإثنا عشرية\r\nمجموعهء اين يازده اثر نيز با عنوان عقليات اسلاميه از سوى مؤسسه دار التعارف به چاپ رسيده است .\r\n15 . الفقه على المذاهب الخمسة ، قسم العبادات\r\n16 . الحج على المذاهب الخمسة\r\n17 . الزواج و الطلاق على المذاهب الخمسة\r\n18 . الوصايا و المواريث على المذاهب الخمسة\r\n\r\n","description":"","footnote":"","page_name":" 27 ","page_number":27},
  {"content":"\r\n\r\n19 . الوقف على المذاهب الخمسة\r\nاين پنج اثر نيز در يك مجلد با نام الفقه على المذاهب الخمسة از سوى مؤسسه دار العلم للملايين منتشر شده است .\r\n20 . على و الفلسفة\r\n21 . معالم الفلسفة\r\n22 . نظرات فى التصوف\r\n23 . فلسفة المبدأ و المعاد\r\n24 . فلسفة التوحيد و الولايّه\r\n25 . الإسلام بنظرة عصرية\r\nمجموعه اين آثار نيز در يك مجلد با عنوان فلسفة اسلامية منتشر شده است .\r\n26 . المجالس الحسينية\r\n27 . مع بطلة كربلاء\r\nاين دو اثر نيز از سوى دار التعارف در يك مجلد با نام الحسين و بطلة كربلاء نشر يافته است .\r\n28 . المرأة\r\n29 . الكميت\r\n30 . الاحكام الشرعية للمحاكم الجعفرية\r\n31 . التضحية\r\n32 . من زوايا الأدب\r\n33 . الوضع الحاضر فى جبل عامل\r\n34 . اهل البيت عليهم السّلام\r\n35 . الشيعة و الحاكمون\r\n36 . الاسلام و الحياة\r\n\r\n","description":"","footnote":"","page_name":" 28 ","page_number":28},
  {"content":"\r\n\r\n37 . مذاهب و مصطلحات فلسفية\r\n38 . قيم اخلاقية فى فقه الامام الصادق عليه السّلام\r\n39 . دول الشيعة\r\n40 . فضائل الامام على عليه السّلام\r\n41 . مع علماء النجف\r\n42 . هذه هى الوهابية\r\n43 . من هنا و هناك\r\n44 . الوجودية و الغيثان\r\n45 . فقه الامام الصادق عليه السّلام\r\n46 . التفسير الكاشف\r\n47 . فى ظلال نهج البلاغة\r\n48 . فلسفة الاخلاق فى الاسلام\r\n49 . علم اصول الفقه فى ثوبه الجديد\r\n50 . اصول الاثبات فى الفقه الجعفرى\r\n51 . التفسير المبين على هامش القرآن الكريم\r\n52 . تفسير الصحيفة السجادية\r\n53 . من ذا و ذاك\r\n54 . صفحات لوقت الفراغ\r\n55 . تجارب محمّد جواد مغنية\r\n56 . نفحات محمّدية\r\n57 . من آثار اهل البيت عليهم السّلام\r\n58 . دليل الموالى للنبى و آله عليهم السّلام\r\n59 . من وحى الاسلام\r\n\r\n","description":"","footnote":"","page_name":" 29 ","page_number":29},
  {"content":"\r\n\r\n60 . اسرائيليات\r\n61 . المختصر الجامع فى فقه الامام الصادق عليه السّلام\r\n\r\nتفسير الكاشف\r\nاين تفسير يكى از بهترين آثار مغنيه است كه در آن به شيوهء تفسير ترتيبى آيات را از اوّل تا به آخر تفسير مىكند . نگارش اين تفسير در زمان جنگ‌هاى داخلى لبنان ، جنگ اعراب و اسرائيل و . . . صورت پذيرفته است و چنان‌كه خود مفسّر مىگويد :\r\nنگارش آخرين قسمت جلد ششم در سال 1390 در كربلا پايان پذيرفته است .\r\nتفسير الكاشف از آخرين آثار مغنيه به شمار مىآيد و مفسّر معتقد است مراحل تفكر و اسلوبش در آن بيش از هراثر ديگرش درخور رديابى است .\r\nاين تفسير در هفت مجلد به زيور طبع آراسته و تاكنون چندين بار تجديد چاپ شده است كه چاپ اوّل آن در سال 1968 انجام پذيرفته است .\r\nدر اين تفسير ، ذيل بسيارى از آيات ، مباحثى با عنوان « اللغة » ، « الاعراب » و « المعنى » و « وجه المناسبة » آمده است . در بحث « اللغة » واژه‌هاى غيرمأنوس آيه يا آيات را شرح مىدهد و از تفسير طبرسى ، طبرى و رازى سود مىجويد و از روايات نيز به عنوان مؤيد نظريه خويش بهره مىگيرد . در بحث « الاعراب » نقش نحوى برخى از واژه‌هاى مشكل قرآن را بيان مىكند و از تفاسيرى چون مجمع البيان ، كشاف و بحر المحيط نقل‌قول مىكند .\r\nدر بحث معنا نيز برداشت خود از آيه را خلاصه و مفيد طرح مىكند و بحث‌هاى تخصصى را با عنوانى مستقل ، جداگانه برمىرسد .\r\n\r\nگرايش تفسيرى مغنيه\r\nبسيارى از مفسّران قرآن تحت‌تأثير محيط و مسائل و پرسش‌هايى كه در هر عصر\r\n\r\n","description":"","footnote":"","page_name":" 30 ","page_number":30},
  {"content":"\r\n\r\nمطرح است در تفسير آيات قرآن گرايش خاصى يافته‌اند ؛ براى نمونه تفسير الكشاف گرايش ادبى و فخر رازى در تفسير الكبير گرايش كلامى و عقلى دارد و طنطاوى در تفسير الجواهر فى تفسير با گرايش علمى تفسير آيات را به پايان برده و بيشترين توجّه وى به انطباق آيات با دانسته‌ها و دستاوردهاى علمى است .\r\nمحمد جواد مغنيه نيز از اين قاعده مستثنا نيست . او در تفسير آيات قرآن بسيار تحت‌تأثير مسائل سياسى و اجتماعى است و در جاى جاى آيات قرآن بر طرح مسائل سياسى و جنايات و دسيسه‌هاى اسرائيل در تحريف اسلام و قرآن مىپردازد ، از كشتار كودكان و افراد ناتوان جامعه به‌دست يهوديان در جنگ 1967 سخن مىگويد ، اهداف اسرائيل و حاميان آن را افشا مىكند و عمليات شهادت‌طلبانه را براى دفاع از وطن بهتر از زندگى با خوارى مىداند .\r\nتوجه نويسنده الكاشف به مسائل سياسى و اجتماعى و آيات مربوط به بنى اسرائيل ، به‌گونه‌اى است كه تنها افشاگرىها و روشنگرىهاى مغنيه دربارهء بنى اسرائيل كتابى با عنوان اسرائيليات القرآن را شكل داده است .\r\n\r\nويژگىهاى الكاشف\r\n\r\n1 . پيرايش تفسيرى\r\nاز مهم‌ترين و برجسته‌ترين ويژگىهاى اين تفسير حذف نابايسته‌هاى تفسيرى است . نويسنده الكاشف در اين زمينه از ضوابط و قوانين خاصى پيروى مىكند و بر اساس همين قواعد ، بخش عمده‌اى از ديدگاه‌ها و نظريات مفسران را يادآور نمىشود .\r\nمهم‌ترين اين معيارها عبارتند از :\r\nالف ) حذف تفاسيرى كه برگرفته از اسرائيليات است . به باور مغنيه « اسرائيلياتى كه در برخى از تفاسير آمده ، خرافات و افسانه است و بزرگ‌ترين و درست‌ترين دليل\r\n\r\n","description":"","footnote":"","page_name":" 31 ","page_number":31},
  {"content":"\r\n\r\nبر اثبات دروغ بودن و باطل بودن آنها اين است كه به « اسرائيل » نسبت داده مىشود » .\r\nبراين اساس مغنيه از بيان ديدگاه‌هاى مفسرانى كه مستند آنها اسرائيليات است چشم مىپوشد . او در تفسير آيهء  وَ اتَّبَعُوا ما تَتْلُوا الشَّياطِينُ عَلى مُلْكِ سُلَيْمانَ وَ ما كَفَرَ سُلَيْمانُ وَ لكِنَّ الشَّياطِينَ كَفَرُوا . . .  « 1 » مىنويسد : « مفسّران در اين‌جا به درازا سخن گفته‌اند و بسيارى از اين سخنان مدركى ندارند جز اسرائيلياتى كه نه عقل آنها را تأييد مىكند و نه نقل . رازى حدود بيست صفحه در تفسير اين آيه نوشته است و درنتيجه معناى آيه را پيچيده‌تر و مشكل‌تر كرده است . صاحب مجمع البيان نيز همين كار را كرده است » .\r\nهمو در تفسير آيهء  وَ قُلْنا يا آدَمُ اسْكُنْ أَنْتَ وَ زَوْجُكَ الْجَنَّةَ . . .  « 2 » نظريات مفسّران را دربارهء جنت ، حقيقت آن ، مكان آن و . . . ، برگرفته از اسرائيليات مىخواند : « عدّه زيادى از مفسّران به بحث دربارهء بهشتى كه آدم از آن بيرون آمد پرداخته و اين پرسش‌ها را مطرح كرده‌اند : حقيقت اين بهشت چيست و در كجا بوده است ؟ همچنين دربارهء درختى كه از آن نهى شده است پرسيده‌اند ؛ آيا آن درخت انجير بوده است يا گندم ؟ نيز دربارهء مارى كه ابليس در شكم آن داخل شد و مكانى كه آدم در آن فرود آمد سخن گفته‌اند ؛ آيا اين مكان ، هند بوده است يا حجاز ؟ و مطالب ديگرى از اين قبيل كه در اسرائيليات آمده و قرآن كريم بدان اشاره نكرده و در سنت پيامبر نيز از طريق صحيح ثابت نگرديده است و همچنين عقل نمىتواند به آنها شناخت پيدا كند » .\r\nمغنيه در تفسير آيات  أَوْ كَالَّذِي مَرَّ عَلى قَرْيَةٍ وَ هِيَ خاوِيَةٌ عَلى عُرُوشِها . . .  « 3 » ،  وَ هَلْ أَتاكَ نَبَأُ الْخَصْمِ إِذْ تَسَوَّرُوا الْمِحْرابَ . . .  « 4 » ،  إِذْ نادى رَبَّهُ أَنِّي مَسَّنِيَ \r\n\r\n\r\n","description":"","footnote":"\r\n( 1 ) . بقره ( 2 ) آيهء 102 .\r\n( 2 ) . همان ، آيهء 35 .\r\n( 3 ) . همان ، آيهء 259 .\r\n( 4 ) . ص ( 38 ) آيه‌هاى 21 - 25 .\r\n","page_name":" 32 ","page_number":32},
  {"content":"\r\n\r\n الشَّيْطانُ . . .  « 1 » ،  راوَدَتْهُ الَّتِي هُوَ فِي بَيْتِها  « 2 » و آيات ديگرى نيز ، نظريات مفسّران را برخاسته از اسرائيليات معرفى مىكند و از ذكر آنها چشم مىپوشد .\r\nب ) حذف ديدگاه‌هاى تفسيرى كه علمى و مستند نيستند ؛ براى نمونه مغنيه در تفسير آيات  وَ اخْتارَ مُوسى قَوْمَهُ سَبْعِينَ رَجُلًا لِمِيقاتِنا . . .  « 3 » و  وَ جَعَلُوا لِلَّهِ شُرَكاءَ الْجِنَّ وَ خَلَقَهُمْ وَ خَرَقُوا لَهُ بَنِينَ وَ بَناتٍ . . .  « 4 » نظريات تفسيرى گروهى از مفسّران را غيرمستند معرفى مىكند . او در ذيل آيهء نخست مىنويسد : « مفسّران سخن را پيرامون اين آيه به درازا كشانده‌اند و نظريات آنها در تفسير آن مختلف است ؛ مثلا درمورد ميقات اختلاف كرده‌اند كه آيا مقصود ، ميعاد نزول تورات است و يا چيز ديگر ؟ و نيز اختلاف كرده‌اند كه چرا موسى عليه السّلام براى رفتن به ميقات از ميان قوم خود هفتاد مرد را برگزيد ؛ آيا بدين سبب بود كه آنها موسى را متهم مىكردند و به او مىگفتند : ما هرگز به تو ايمان نمىآوريم تا اين‌كه سخن خدا را همان‌گونه كه تو شنيدى ما هم بشنويم . ازاين‌رو آنها وى را همراهى كردند تا همان‌طور كه او شنيده ، آنها هم بشنوند ، يا اين‌كه رفتن آنها همراه موسى عليه السّلام دليل ديگرى داشت ؟\r\nهمچنين ، مفسّران دربارهء سبب مجازات آنها و نيز در اين خصوص اختلاف كرده‌اند كه آيا زلزله به مرگ آن هفتاد نفر انجاميد ، يا به‌گونه‌اى بود كه ستون فقرات آنها را شكست و مفصل‌هاى آنان‌را از يكديگر جدا كرد ؛ ولى به مرحلهء مرگ نرسيد .\r\nدر آيه ، نشانه‌اى وجود ندارد كه به ترجيح نظر گروهى از مفسران اشاره داشته باشد » .\r\nج ) حذف تفاسيرى كه در عقيده ، زندگى و آخرت كارآمد نيستند . بخش عمده‌اى از تفاسير به بحث دربارهء مسائلى مىپردازند كه نه تأثيرى در باورهاى دينى و مذهبى دارند و نه\r\n\r\n\r\n","description":"","footnote":"\r\n( 1 ) . همان ، آيهء 41 .\r\n( 2 ) . يوسف ( 12 ) آيهء 23 .\r\n( 3 ) . اعراف ( 7 ) آيهء 155 .\r\n( 4 ) . انعام ( 6 ) آيهء 100 .\r\n","page_name":" 33 ","page_number":33},
  {"content":"\r\n\r\nبراى دنيا و آخرت سودمندند . اين‌گونه تفاسير از نگاه مغنيه شايستهء طرح نيست و بايد از تفاسير برچيده شود . به همين جهت مغنيه در تفسير آيات  وَ أَبُونا شَيْخٌ كَبِيرٌ  « 1 » ،  إِنَّ أَوَّلَ بَيْتٍ وُضِعَ لِلنَّاسِ  « 2 » ،  وَ لَقَدْ كَرَّمْنا بَنِي آدَمَ . . .  « 3 » ،  وَ يَسْئَلُونَكَ عَنْ ذِي الْقَرْنَيْنِ  « 4 » ،  وَ إِذْ قالَ إِبْراهِيمُ لِأَبِيهِ آزَرَ  « 5 » ،  قاتِلُوا الَّذِينَ لا يُؤْمِنُونَ بِاللَّهِ وَ لا بِالْيَوْمِ الْآخِرِ . . .  « 6 » و . . . از طرح پاره‌اى از نظريات تفسيرى اجتناب مىكند ؛ براى نمونه ايشان در ذيل آيهء شريفهء  إِنَّ أَوَّلَ بَيْتٍ وُضِعَ لِلنَّاسِ  مىنويسد : « برخى از مفسران صفحات زيادى را به تحقيق و نقل اقوال دربارهء كعبه اختصاص داده‌اند ؛ آيا كعبه نخستين خانه‌اى بود ، كه در روى زمين بنا شد و يا خانه‌اى ديگر نيز پيش از آن ساخته شده است ؟ . . . ولى اين بحث هيچ ثمره‌اى ندارد ؛ زيرا نه به اصول دين ارتباط دارد و نه به فروع دين و اعتقاد به ثبوت و يا عدم آن ضرورتى ندارد » .\r\nد ) تفاوت افق‌ها . معيار ديگرى كه در تفسير الكاشف براى پيدايش برخى از ديدگاه‌هاى تفسيرى مورد استفاده قرار مىگيرد ، بىنيازى از تفاسيرى است كه در زمان‌هاى گذشته مورد توجه و نياز بوده است ؛ امّا امروزه موردنياز و قابل‌طرح نيست . مغنيه در مقدمه مىنويسد : « گروهى از مفسّران پيشين به واژه‌شناسى قرآن اهميت زياد داده‌اند . دربارهء رمز معجزه بودن واژه‌ها و اسلوب آن سخن را به درازا كشانده و پرسش‌هايى را مطرح كرده‌اند ؛ به عنوان مثال پرسيده‌اند : چرا « واو » آورده ، نه « فاء » و يا چرا « فاء » آورده نه « واو » ؟ چرا گفته است : « يفقون » و نگفته است « يظلمون » و . . . ، آن‌گاه پس از طرح اين پرسش‌ها پاسخ‌هايى داده‌اند كه نه فايده‌اى دارد و نه بر ضابطه‌اى استوار است . ازاين‌رو من اين‌گونه مباحث را مطرح نكردم . . . اگر مفسران\r\n\r\n\r\n","description":"","footnote":"\r\n( 1 ) . قصص ( 28 ) آيهء 23 .\r\n( 2 ) . آل عمران ( 3 ) آيهء 96 .\r\n( 3 ) . اسراء ( 17 ) آيهء 70 .\r\n( 4 ) . كهف ( 18 ) آيهء 84 .\r\n( 5 ) . انعام ( 6 ) آيهء 74 .\r\n( 6 ) . توبه ( 9 ) آيهء 29 .\r\n","page_name":" 34 ","page_number":34},
  {"content":"\r\n\r\nپيشين به ساختارهاى فصيح و معانى بليغ قرآن ، بيش از باوراندن ارزش‌هاى دينى به خواننده اهميت مىداده‌اند ، بدان سبب بود كه در عصر آنها به دين و قوانين و ارزش‌هاى آن ، چنان‌كه در عصر ما معمول است ، تحقير و توهين نمىشد . بنابراين طبيعى است كه زبان تفسير در آن زمان بايد غير از زبان تفسير در اين زمان بوده باشد . . . مسائل بديعى و بيانى و ذكر چگونگى اسلوب و نظام عبارت‌پردازى قرآن را براى تفاسيرى چون كشاف زمخشرى ، البحر المحيط اندلسى ، و كسان ديگرى كه اين مباحث را مطرح كرده‌اند واگذاشتم » .\r\nازاين‌رو نويسندهء الكاشف در ذيل آيهء  وَ إِذْ يَرْفَعُ إِبْراهِيمُ الْقَواعِدَ مِنَ الْبَيْتِ . . .  « 1 » مىنويسد : « در هر صورت ، ما در برابر شناخت تاريخ كعبه و تأسيس آن ، در پيشگاه خداوند ، نه مسئول هستيم و نه مكلف و نيز مأمور دانستن اين مطلب نيستيم كه ، آيا خانهء كعبه جزء بهشت است و يا قطعه‌اى از زمين ؟ آيا آدم و پيامبران پس از او در همين كعبه حج گزاردند يا نه ؟ آيا كعبه در هنگام طوفان [ نوح 
  ] به سوى آسمان بالا برده شد و پس از طوفان به زمين فرود آمد ؟ آيا حجر الاسود را جبرئيل از آسمان آورد يا آن را آدم با خود از بهشت آورده و يا اين‌كه از كوه ابوقبيس گرفته شد ؟ و آيا اين سنگ براثر لمس كه گناهكاران سياه شده است ؟ و مطالبى از اين قبيل كه جز خبر واحد و يا روايت داستان‌سرايان و خرافه‌گويان مدركى ندارد .\r\nما در برابر هيچ‌يك از مطالب گفته شده مسئوليت نداريم و شناخت آنها بر ما نه واجب است و نه مستحب نه عقلا و نه شرعا . و تحقيق دربارهء آنها براى ما نه سود دنيوى دارد و نه سود اخروى . اين‌گونه بحث‌ها ، زمانى به شدت مطرح بود ؛ لكن پس از مدتى باد آنها را برد و اگر كسى بخواهد آنها را بار ديگر زنده كند ، مانند كسى است كه سعى مىكند عقربهء ساعت را به عقب برگرداند » .\r\n\r\n\r\n","description":"","footnote":"\r\n( 1 ) . بقره ( 2 ) آيهء 127 .\r\n","page_name":" 35 ","page_number":35},
  {"content":"\r\n\r\nه ) عدم ارتباط با حوزهء تفسير . نويسندهء الكاشف در مواردى از طرح نظريات برخى مفسران به آن جهت كه آنها را تفسير نمىداند اجتناب مىورزد ؛ براى نمونه ايشان در بحث « المعنى » در ذيل آيات 84 - 90 انعام مىنويسد : « هدف خداوند از نام بردن اين پيامبران آن بوده است كه حضرت محمد صلّى اللّه عليه و إله بر عرب‌ها چنين استدلال كه جد آنها ابراهيم عليه السّلام و نيز بسيارى از فرزندان او يكتاپرست بودند . هدف ديگر اين بوده است كه پيامبر اسلام در دعوت به سوى خدا و تحمل آزار در اين راه از پيامبران پيشين سرمشق بگيرد . آنچه گفته شد ، خلاصه‌اى بود از مضمون آيات هفتگانه . اين مضمون بسيار روشن است و نياز به شرح و بسط ندارد . اما برخى از مفسران ، دربارهء اين آيات آن‌قدر سخن را به درازا كشاندند كه از مرحلهء تفسير فراتر رفته و مطالبى را بيان داشته‌اند كه نه به مضمون آيات ارتباط دارد و نه به زندگى » .\r\nو ) پرهيز از پرداختن به مباحث تخصصى . در تفسير الكاشف در مواردى نظريات تفسيرى مفسران به آن جهت كه در كتاب‌هاى تخصصى ديگرى چون فقه ، كلام ، حقوق و . . . آمده است عرضه نمىگردد ؛ براى نمونه در تفسير آيات  وَ لِلَّهِ عَلَى النَّاسِ حِجُّ الْبَيْتِ  « 1 » ،  وَ السَّارِقُ وَ السَّارِقَةُ فَاقْطَعُوا أَيْدِيَهُما جَزاءً . . .  « 2 » ،   يَسْئَلُونَكَ عَنِ الْأَنْفالِ قُلِ الْأَنْفالُ لِلَّهِ وَ الرَّسُولِ   « 3 » ،  وَ نَسُوا حَظًّا مِمَّا ذُكِّرُوا بِهِ  « 4 » و . . . نويسنده ، مخاطب را به كتاب‌هاى تخصصى فقه و كلام ارجاع مىدهد . او در تفسير آيهء  وَ لِلَّهِ عَلَى النَّاسِ حِجُّ الْبَيْتِ  پس از تقسيم استطاعت به عقلى و شرعى مىنويسد : « و التفصيل فى كتب الفقه » و در تفسير آيهء  وَ نَسُوا حَظًّا مِمَّا ذُكِّرُوا . . .  مسئلهء تحريف انجيل را به دائرة المعارف الفرنسية الكبرى و تفسير المنار ارجاع مىدهد : « مقصود از آن چيزى كه آنها بدان تذكر داده شدند انجيلى است كه خدا بر عيسى عليه السّلام فروفرستاد ؛ زيرا انجيل به‌طور\r\n\r\n\r\n","description":"","footnote":"\r\n( 1 ) . آل عمران ( 3 ) آيهء 96 .\r\n( 2 ) . مائده ( 25 ) آيهء 38 .\r\n( 3 ) . انفال ( 8 ) آيهء 1 .\r\n( 4 ) . مائده ( 5 ) آيهء 13 .\r\n","page_name":" 36 ","page_number":36},
  {"content":"\r\n\r\nآشكار ، يكتاپرستى و نبوت محمّد صلّى اللّه عليه و إله را به‌نام احمد بيان مىكند ؛ لكن نصارا آن را كاملا تحريف كردند ؛ چنان‌كه يهود تورات را تحريف نمودند . يكى از قوىترين دلايل تحريف انجيل آن است كه سران كليسا و مورخان در مورد اين‌كه چه‌كسى انجيل‌هاى چهارگانه را نوشت و در چه زمانى و با چه زبانى و نسخه‌هاى اصلى آن چگونه از بين رفت ، دچار اختلاف شده‌اند و اين اختلافات در كتاب دائرة المعارف الفرنسية الكبرى به تفصيل موجود است . صاحب تفسير المنار اين موضوع و مسائل زياد ديگرى را در اين زمينه يادآورى كرده است » .\r\nز ) اختلاف انديشه‌ها و باورها . برخى از نظريات تفسيرى در الكاشف مجال طرح نيافته است ؛ زيرا محمد جواد مغنيه از جهت مبنا با صاحبان نظريات مخالف است ؛ براى نمونه ايشان به جهت باور نداشتن ارتباط آيات با يكديگر از طرح اختلافات مفسران در ذيل آيهء  يا أَيُّهَا الَّذِينَ آمَنُوا لا تَأْكُلُوا الرِّبَوا أَضْعافاً مُضاعَفَةً . . .  « 1 » اجتناب مىكند : « مفسران براى ارتباط اين آيه با قبل آن ، چند وجه بيان كرده‌اند .\r\nپيش‌تر در چندين مورد اشاره كرديم كه سنت قرآن بر آن است كه برخى از احكام را با برخى ديگر درهم آميزد . به‌علاوه آيات قرآنى به تدريج و به مناسبت‌هاى مختلف نازل شده‌اند » .\r\nدر تفسير آيات  قالُوا إِنْ يَسْرِقْ فَقَدْ سَرَقَ أَخٌ لَهُ مِنْ قَبْلُ  « 2 » و  وَ إِذْ قالَ إِبْراهِيمُ رَبِّ أَرِنِي كَيْفَ تُحْيِ الْمَوْتى قالَ أَ وَ لَمْ تُؤْمِنْ . . .  « 3 » و . . . نيز مؤلّف الكاشف به جهت ناسازگارى با باورهاى بسيارى از مفسران از طرح ديدگاه‌هاى تفسيرى آنها خوددارى مىنمايد .\r\n\r\n2 . رودررويى با آراى مفسران\r\nدومين ويژگى تفسير الكاشف پاىبند نبودن نويسندهء آن به ديدگاه‌ها و باورهاى\r\n\r\n\r\n","description":"","footnote":"\r\n( 1 ) . آل عمران ( 3 ) آيهء 130 .\r\n( 2 ) . يوسف ( 12 ) آيهء 77 .\r\n( 3 ) . بقره ( 2 ) آيهء 260 .\r\n","page_name":" 37 ","page_number":37},
  {"content":"\r\n\r\nمفسران قرآن است . او در ذيل آيهء  يا أَيُّهَا الَّذِينَ آمَنُوا لا تَسْئَلُوا عَنْ أَشْياءَ إِنْ تُبْدَ لَكُمْ . . .  « 1 » مىنويسد : « البته ما به تعليلات نحوى اعتقادى نداريم و از گفته‌هاى مفسران نيز تقليد نمىكنيم » .\r\nدر اين راستا مغنيه در جاى جاى تفسير خويش كه بسيار زياد و درخور توجه است ، نظريات جمهور ، اكثر و بسيارى از مفسران را به نقد مىكشد . مهم‌ترين معيارهاى مغنيه در نقد و بررسى ديدگاه‌هاى تفسيرى عبارتند از :\r\nالف ) تعبّد به ظواهر . در نگاه نويسندهء الكاشف ، ظواهر آيات تا هنگامى كه دليل عقلى معتبر بر خلاف آنها وجود نداشته باشد حجت هستند و مفسران بايد براساس ظاهر آيات ، قرآن را تفسير نمايند . او در تفسير آيات  وَ يا آدَمُ اسْكُنْ أَنْتَ وَ زَوْجُكَ الْجَنَّةَ . . .  « 2 » با عنوان « قصه آدم كما هي في القرآن » مىنويسد : « ما حد وسط ميان دو گروه را اختيار مىكنيم . ازاين‌رو ، به‌طوركلى به آنچه ظاهر نص به ما الهام مىكند ايمان داريم ؛ بدين ترتيب كه درخت ، سوء و برگ درخت ، همگى به‌طور ملموس وجود داشتند ؛ زيرا همين‌ها معناى حقيقى لفظ مىباشند و هيچ نيازى به تأويل وجود ندارد ؛ زيرا عقل ، معناى ظاهر را مىپذيرد و آن را رد نمىكند » .\r\nبه باور مغنيه افزون بر سازگارى ظواهر آيات با عقل ، سازگارى ظاهر آيه با شرايط و مقتضيات رويدادى كه آيه حكايتگر آن است ، نيز ضرورى است .\r\n وَ قالَتِ اخْرُجْ عَلَيْهِنَّ فَلَمَّا رَأَيْنَهُ أَكْبَرْنَهُ وَ قَطَّعْنَ أَيْدِيَهُنَّ .  « 3 » زنان وقتى يوسف را ديدند ، آن‌چنان سرگشته و مبهوت شدند كه دست‌هايشان را بريدند . مفسّران گفته‌اند : « قطعن » ؛ يعنى دستان خود را زخمى كردند ؛ لكن از ظاهر آيه برمىآيد كه مراد بريدن است ، نه زخمى كردن . درهرحال ، رويدادهايى از اين دست را تنها\r\n\r\n\r\n","description":"","footnote":"\r\n( 1 ) . مائده ( 5 ) آيه‌هاى 101 - 102 .\r\n( 2 ) . اعراف ( 7 ) آيه‌هاى 19 - 25 .\r\n( 3 ) . يوسف ( 12 ) آيهء 31 .\r\n","page_name":" 38 ","page_number":38},
  {"content":"\r\n\r\nبا توجه به شرايط و مقتضيات آن مىتوان تفسير كرد ، نه با نص عبارت و دلالت لفظ » .\r\nبراين اساس نويسندهء الكاشف در نقد و بررسى برخى ديدگاه‌هاى تفسيرى از ظاهر آيات به عنوان معيار صحت و سقم نظريهء تفسيرى سود مىجويد ؛ براى نمونه او در تفسير آيهء  لَقَدْ كَفَرَ الَّذِينَ قالُوا إِنَّ اللَّهَ هُوَ الْمَسِيحُ  « 1 » مىنويسد : « با بيان فوق آشكار مىشود كه عقيده به الوهيت مسيح عليه السّلام در حدود سه قرن پيش از نزول قرآن وجود داشته است . بنابراين ، معناى مقصود از آيهء  لَقَدْ كَفَرَ الَّذِينَ قالُوا إِنَّ اللَّهَ هُوَ الْمَسِيحُ  همان معناى ظاهر لفظ است و نيازى نيست كه ما اين آيه را به « حلول و اتحاد » تأويل كنيم ؛ چنان‌كه بسيارى از مفسران پيشين اين كار را كرده‌اند ، با اين پندار كه بيشتر مسيحيان به ربوبيت عيسى عليه السّلام اعتقاد ندارند ، بلكه مىگويند :\r\nخداوند در عيسى حلول كرده و يا با او يكى شده است و در اين صورت تعددى وجود ندارد » .\r\nب ) ناسازگارى با فصاحت و بلاغت آيات . معيار ديگر نويسنده الكاشف در نقد نظريات تفسيرى ، سازگارى و ناسازگارى اين ديدگاه‌ها با فصاحت و بلاغت آيات است ؛ براى نمونه مغنيه در نقد ديدگاه بيشتر فقها و مفسران شيعه كه « طعام » را در آيهء  الْيَوْمَ أُحِلَّ لَكُمُ الطَّيِّباتُ وَ طَعامُ الَّذِينَ أُوتُوا الْكِتابَ حِلٌّ لَكُمْ وَ طَعامُكُمْ حِلٌّ لَهُمْ  « 2 » به حبوبات تفسير كرده‌اند مىنويسد : « امّا تفسير طعام به حبوبات ، كارى است كه از فصاحت و بلاغت قرآن بسيار دور است ؛ چراكه قرآن ، طعام را در شكار دريا به‌كار برده است ، و در دريا حبوباتى وجود ندارد . خداوند گفته است :  أُحِلَّ لَكُمْ صَيْدُ الْبَحْرِ وَ طَعامُهُ مَتاعاً لَكُمْ  « 3 » همچنين طعام را در آب به كار برده است و چه قدر تفاوت وجود دارد ميان آب و حبوبات ، يكى جسم مايع است و ديگرى جامد . خداوند فرموده است :  فَمَنْ \r\n\r\n\r\n","description":"","footnote":"\r\n( 1 ) . مائده ( 5 ) آيهء 17 .\r\n( 2 ) . همان ، آيهء 5 .\r\n( 3 ) . همان ، آيهء 96 .\r\n","page_name":" 39 ","page_number":39},
  {"content":"\r\n\r\n شَرِبَ مِنْهُ فَلَيْسَ مِنِّي وَ مَنْ لَمْ يَطْعَمْهُ فَإِنَّهُ مِنِّي .  « 1 » و نيز طعام را در انواع خوردنىها به كار برده است :  فَإِذا طَعِمْتُمْ فَانْتَشِرُوا .  « 2 » آيا كسى جرئت دارد كه اين آيه را بدين ترتيب تفسير كند : وقتى جو مىخوريد - مثلا - پراكنده شويد ؟ و اگر كسى براين تفسير جرئت كند ، اين پرسش مطرح مىشود كه اين تفسير چه نوع تفسير است ؟ حتى خداوند سبحان طعام را به معناى گوشت به كار برده است :  قُلْ لا أَجِدُ فِي ما أُوحِيَ إِلَيَّ مُحَرَّماً عَلى طاعِمٍ يَطْعَمُهُ إِلَّا أَنْ يَكُونَ مَيْتَةً أَوْ دَماً مَسْفُوحاً أَوْ لَحْمَ خِنزِيرٍ ؛  « 3 » بگو : در آنچه به من وحى شده حرام شده‌اى نمىيابم بر هيچ خورنده‌اى كه آن را بخورد و مگر آن‌كه مردارى باشد يا خون ريخته‌اى - جهنده‌اى - يا گوشت خوك .\r\nبرمبناى آيهء فوق است كه ما براين اعتقاديم كه ذبيحه‌هاى اهل كتاب حلال است ؛ البته مشروط براين‌كه بدانيم ساير شرايط ذبح از قبيل رو به قبله بودن ، نام خدا بردن و بريده شدن چهار رگ اصلى وجود دارد » .\r\nج ) ناسازگارى با آيات . سومين مبناى نويسنده الكاشف در نقد و بررسى نظريات تفسيرى سازگارى و ناسازگارى با آيات است ؛ براى نمونه در ذيل آيهء  وَ إِنَّ الَّذِينَ أُوتُوا الْكِتابَ لَيَعْلَمُونَ أَنَّهُ الْحَقُّ مِنْ رَبِّهِمْ  « 4 » ديدگاه مفسرانى كه اهل كتاب را يهوديان معرفى كرده‌اند به جهت ناسازگارى با عموم لفظ ، نادرست نشان داده شده است .\r\nافزون براين ، نظريهء مفسرانى را كه ضمير « انه » را به پيامبر بازمىگردانند ، نه به مسجد الحرام به آن جهت كه « المسجد الحرام » به ضمير نزديك‌تر است نپذيرفته است .\r\nدر مواردى نيز محمّد جواد مغنيه نادرستى ديدگاه مفسران را ناسازگارى با آيات\r\n\r\n\r\n","description":"","footnote":"\r\n( 1 ) . بقره ( 2 ) آيهء 149 .\r\n( 2 ) . احزاب ( 33 ) آيهء 53 .\r\n( 3 ) . انعام ( 6 ) آيهء 145 .\r\n( 4 ) . بقره ( 2 ) آيهء 144 .\r\n","page_name":" 40 ","page_number":40},
  {"content":"\r\n\r\nقرآن و سياق آيات دانسته است .\r\nد . كاستى در دليل . مانند نقد و بررسى باورهاى مفسران در ذيل آيات  وَ قُرْآنَ الْفَجْرِ إِنَّ قُرْآنَ الْفَجْرِ كانَ مَشْهُوداً  « 1 » ؛  أَوْ كَالَّذِي مَرَّ عَلى قَرْيَةٍ وَ هِيَ خاوِيَةٌ عَلى عُرُوشِها قالَ أَنَّى يُحْيِي هذِهِ اللَّهُ بَعْدَ مَوْتِها  « 2 » و  وَ راوَدَتْهُ الَّتِي هُوَ فِي بَيْتِها عَنْ نَفْسِهِ .  « 3 »\r\nاو در ذيل آيهء  إِنَّ قُرْآنَ الْفَجْرِ كانَ مَشْهُوداً  مىنويسد : « به گواهى طبرسى و رازى ، مفسران براين امر اجماع دارند كه مراد از «  مَشْهُوداً  » در آيهء شريفه آن است كه فرشتگان شب و روز گرد مىآيند تا به نماز صبح حاضر شوند و دليلشان روايتى است كه بخارى در ج 6 صحيح خويش ، آن را از ابوهريره در بخش سورهء بنى اسرائيل نقل كرده است . ما دربارهء اين روايت ترديد داريم و « مشهودا » را به‌حضور حواس تفسير مىكنيم ؛ زيرا انسان در هنگام صبح ، پس از آن‌كه مقدارى خوابيده و مدتى كار نكرده است حواس آماده دارد و به همين دليل گفته‌اند : چه قدر خواب ، موجب نقض تصميم‌هاى روز مىشود ! »\r\n\r\n3 . نوآورىها\r\nرودررويى نويسنده الكاشف با نظريات ديگر مفسران و روحيهء تقليدناپذيرى وى و به چالش كشيدن باورهاى تفسيرى ، از الكاشف تفسيرى نو با نوآورىهاى بسيار ساخته است . او در مقدمهء الكاشف مىنويسد : « همچنان‌كه به تفسير قرآن ادامه مىدادم بدين نكته يقين پيدا كردم كه اگر مفسرى چيز تازه و بىسابقه‌اى در تفسير نياورد ، هرچند اين چيز ادامهء تنها يك انديشه در تفسير باشد ، اين مفسر انديشه‌اى عالمانه و پويا ندارد ، بلكه صرفا انديشهء يك خواننده را دارد كه آنچه را براى ديگران مىخواند در آن نقش مىبندد ؛ مانند تصوير چيزى كه با همان رنگ و اندازه اصلى در\r\n\r\n\r\n","description":"","footnote":"\r\n( 1 ) . اسراء ( 17 ) آيهء 78 .\r\n( 2 ) . بقره ( 2 ) آيهء 259 .\r\n( 3 ) . يوسف ( 12 ) آيهء 23 .\r\n","page_name":" 41 ","page_number":41},
  {"content":"\r\n\r\nآينه نقش مىبندد . اين موضوع بدان جهت است كه معانى و مفاهيم قرآن بىنهايت ژرف است و هيچ‌كس - هرچند به مقام والايى از دانش و فهم رسيده باشد - نمىتواند به عمق آن برسد . هركسى تنها به ميزان معلومات و شايستگىهاى خود مىتواند معانى را كشف و استنباط كند . بنابراين ، اگر مفسر پيشين در مرزى معين باز ايستاده باشد و آن‌گاه مفسر بعدى بيايد و راه او را ترسيع كند و حتى يك گام هم فراتر نرود ، كاملا همانند نابينايى است كه به عصاكشى تكيه مىكند و هرگاه او را از دست دهد برجاى خود ميخ‌كوب مىشود » .\r\nنوآورىهاى الكاشف را به دو گروه مىتوان تقسيم كرد : الف ) نوآورى در دانش‌هاى قرآنى ؛ ب ) نوآورىهاى تفسيرى .\r\n\r\nالف ) نوآورىها در دانش‌هاى قرآنى\r\n1 . اعجاز قرآن : قرآن‌پژوهان و مفسران براى اعجاز قرآن وجوه بسيارى شمارش كرده‌اند كه برخى ، آنها را تا 28 وجه برشمرده‌اند . محمّد جواد مغنيه مدعى است افزون بر آنچه تاكنون در وجوه اعجاز قرآن گفته شده ، او به وجوه جديدى براى اعجاز قرآن دست يافته است كه تاكنون ديگر قرآن‌پژوهان و حتى آنان‌كه به صورت تخصصى در زمينهء اعجاز قرآن تحقيق كرده و كتاب نوشته‌اند از كشف آن ناتوان مانده‌اند . او در تفسير آيهء  أَ فَلا يَتَدَبَّرُونَ الْقُرْآنَ وَ لَوْ كانَ مِنْ عِنْدِ غَيْرِ اللَّهِ لَوَجَدُوا فِيهِ اخْتِلافاً كَثِيراً  « 1 » مىنويسد : « ما پس از آن‌كه مدتى در تفسير كار كرديم به رموزى از اعجاز قرآن كريم پىبرديم كه علماى مسلمان پيش از ما و حتى كسانى كه دربارهء اعجاز قرآن كتاب‌هاى ويژه‌اى تأليف كرده‌اند ، بدان‌ها توجه نكرده بودند . البته اين بىتوجّهى بر اثر كوتاهى آنان نبوده است ، حاشا و كلّا ، بلكه اين كتاب خداست كه اسرار و شگفتىهايش تمام نمىشود :  قُلْ لَوْ كانَ الْبَحْرُ مِداداً لِكَلِماتِ رَبِّي لَنَفِدَ \r\n\r\n\r\n","description":"","footnote":"\r\n( 1 ) . نساء ( 4 ) آيهء 82 .\r\n","page_name":" 42 ","page_number":42},
  {"content":"\r\n\r\n الْبَحْرُ قَبْلَ أَنْ تَنْفَدَ كَلِماتُ رَبِّي وَ لَوْ جِئْنا بِمِثْلِهِ مَدَداً ؛  « 1 » بگو : اگر دريا براى نوشتن كلمات پروردگارم مركب شود ، دريا به پايان مىرسد و كلمات پروردگار من به پايان نمىرسد ؛ هرچند درياى ديگرى به مدد آن بياوريم » .\r\nالف ) يكى از وجوه اعجاز قرآن در نگاه نويسندهء الكاشف عبارت است از « اقدام پيامبر صلّى اللّه عليه و إله بر مباهله ، درحالىكه به پيروزى خود ، كه قرآن بدان خبر داده بود ، اعتماد داشت و تحقق يافتن اين مباهله به همان ترتيبى كه قرآن خبر داده است .\r\nبزرگ‌ترين دليل بر اثبات راستگويى قرآن و كسىكه اين قرآن به او وحى شد به شمار مىرود » .\r\nب ) دومين وجه از وجوه اعجاز قرآن ، پيش‌گويى قرآن دربارهء شيوهء حكومت يهوديان است . در تفسير آيهء  أَ فَلا يَتَدَبَّرُونَ الْقُرْآنَ . . .  مىخوانيم : « ما در تفسير اين آيه و آيهء 46 سورهء نساء بيان كرديم كه چگونه قرآن از جنايات يهود در صورتى كه به حكومت برسند خبر داده است . اكنون اين پيش‌گويى قرآن پس از گذشت سيزده قرن و اندى تحقق پيدا كرده است و اين امر ، دليل قاطعى است بر راستگويى و رسالت محمّد صلّى اللّه عليه و إله ، و نيز اين پيش‌گويى ، همان اعجازى است كه پيش‌تر گفته شد : علما و مفسران سابق بدان توجه نكرده‌اند » .\r\nج ) سومين وجه از وجوه اعجاز قرآن در منظر محمّد جواد مغنيه عبارت است از بار معنايى الفاظ قرآن : « اكنون كه ما دربارهء تفسير اين آيه  وَعَدَ اللَّهُ الَّذِينَ آمَنُوا . . .  « 2 » مىانديشيم ، متوجه شكل ديگرى از اعجاز قرآن مىشويم و آن اين‌كه واژه‌هاى قرآن عربى است و مردم ، چه پيش از نزول قرآن و چه پس از آن ، اين واژه‌ها را در نوشتار و گفتارشان به كار مىبردند و مىبرند . همچنين اين واژه‌ها از لحاظ حروف و ساختار باديگر واژه‌ها هيچ تفاوتى ندارند . باوجود اين ، آن بار\r\n\r\n\r\n","description":"","footnote":"\r\n( 1 ) . كهف ( 18 ) آيهء 101 .\r\n( 2 ) . نور ( 24 ) آيهء 55 .\r\n","page_name":" 43 ","page_number":43},
  {"content":"\r\n\r\nمعانى فراوانى كه جملهء قرآنى با خود دارد ، جملهء غيرقرآنى ندارد و حتى حديث نبوى هم اين امتياز را ندارد و به همين دليل ، امام على عليه السّلام به ابن عبّاس گفت :\r\n« با قرآن با خوارج ستيز مكن ؛ زيرا قرآن داراى چندين معناست . تو مىگويى و آنها مىگويند ؛ لكن با سنت با آنان احتجاج كن كه هرگز از آن نمىتوانند رهايى يابند » .\r\nراز اين كار در توانايى گوينده نهفته است ، نه در توانايى سخن ، و گرنه سخن در قرآن و غيرقرآن از يك روش برخوردار است . سخن موجودى بىجان است و گوينده است كه ، به آن جان و تأثير مىبخشد . ازاين‌رو تأثير سخن با اختلاف گوينده اختلاف پيدا مىكند و تأثيرى كه سخن دانا دارد ، سخن نادان ندارد ؛ هرچند جمله‌ها و واژه‌ها همانند يكديگرند . حتى تأثير آيات با اختلاف قارى ، تفاوت مىيابد . همچنين است سخن اخلاصمند و انسانى منافق . بنابراين گستردگى و فراوانى معانى قرآن ، دليل قطعى بر اثبات اين مدعاست كه اين كتاب از سوى كسى نازل شده كه دانش او تمامى اشيا را فراگرفته است » .\r\n2 . اسباب نزول : محمّد جواد مغنيه بر خلاف بسيارى از مفسران كه بدون توجه به درستى و نادرستى روايات اسباب نزول از آنها در فهم آيات قرآن سود مىبرند ، تنها اسباب نزولى را معتبر مىداند كه يقين‌آور باشند . او در مقدمه مىنويسد : « از ذكر بسيارى از رواياتى كه دربارهء اسباب نزول آيات وارد شده ، خوددارى كردم ؛ زيرا علما دربارهء اسناد اين روايات تحقيقى نكرده‌اند و صحيح آنها را از ضعيف جدا ننموده‌اند ، چنان‌كه اين كار را در مورد روايات مربوط به احكام انجام نداده‌اند » .\r\nوى در نقد و بررسى سبب نزول آيهء  وَ ما كانَ اللَّهُ لِيُضِيعَ إِيمانَكُمْ إِنَّ اللَّهَ بِالنَّاسِ لَرَؤُفٌ رَحِيمٌ  « 1 » نيز مىنويسد : « ما به روايات اسباب نزول اعتماد نداريم جز به اندكى\r\n\r\n\r\n","description":"","footnote":"\r\n( 1 ) . بقره ( 2 ) آيهء 143 .\r\n","page_name":" 44 ","page_number":44},
  {"content":"\r\n\r\nاز آنها كه به حد يقين و اطمينان رسيده‌اند ؛ زيرا علما اين روايات را بررسى و موثق آنها را از غيرموثق جدا نكرده‌اند ؛ چنان‌كه در احاديث احكام اين كار را كرده‌اند . از اين‌رو روايات اسباب نزول ، با ضعف‌ها و معايب خود باقى مانده‌اند [ و درنتيجه نمىتوان به آنها اعتماد كرد 
  ] » .\r\nافزون بر اطمينان‌بخش بودن سبب نزول ، نويسندهء الكاشف سازگارى سبب نزول با آيات و روايات متواتر و تأييد سبب نزول با آيات و روايات را نيز از شرايط بهره‌ورى از اسباب نزول مىخواند . او دربارهء سبب نزول آيهء  يا أَيُّهَا الَّذِينَ آمَنُوا . . .  « 1 » مىنويسد : « ما به هيچ كدام از اسباب نزول [ كه در اين‌باره گفته شده 
  ] اطمينان نداريم مگر اين‌كه با نص قرآن و يا روايت متواتر ثابت شود . به‌علاوه گمان بد بردن وليد موجب فسق او نمىشود ، بلكه اين گمان وى نوعى خطا و اشتباه است و شخص خطاكار فاسق نيست ، و گرنه بايد استحقاق سرزنش و مجازات را حتى در صورت احتياط و تلاش پيدا مىكرد » .\r\nدر باور نويسنده الكاشف ، سبب نزول آيات مخصص عموم لفظ نيست ؛ براى نمونه وى سبب نزول آيات  إِنَّ الَّذِينَ يَكْتُمُونَ ما أَنْزَلْنا مِنَ الْبَيِّناتِ  « 2 » ،  إِنَّ الَّذِينَ يَكْتُمُونَ ما أَنْزَلَ اللَّهُ مِنَ الْكِتابِ  « 3 » ،  لَيْسَ الْبِرَّ أَنْ تُوَلُّوا وُجُوهَكُمْ قِبَلَ الْمَشْرِقِ وَ الْمَغْرِبِ  « 4 » ،  مَنْ كَفَرَ بِاللَّهِ مِنْ بَعْدِ إِيمانِهِ إِلَّا مَنْ أُكْرِهَ وَ قَلْبُهُ مُطْمَئِنٌّ بِالْإِيمانِ  « 5 » و  وَ يَوْمَ يَعَضُّ الظَّالِمُ عَلى يَدَيْهِ يَقُولُ يا لَيْتَنِي اتَّخَذْتُ مَعَ الرَّسُولِ سَبِيلًا  « 6 » سبب نزول را مخصص عموم آيه ندانسته و ملاك را در عمل به آيه ، عموم آيه معرفى كرده است .\r\n\r\n\r\n","description":"","footnote":"\r\n( 1 ) . حجرات ( 49 ) آيهء 6 .\r\n( 2 ) . بقره ( 2 ) آيهء 159 .\r\n( 3 ) . همان ، آيهء 174 .\r\n( 4 ) . همان ، آيهء 177 .\r\n( 5 ) . نحل ( 16 ) آيهء 106 .\r\n( 6 ) . فرقان ( 25 ) آيهء 27 .\r\n","page_name":" 45 ","page_number":45},
  {"content":"\r\n\r\n3 . نزول قرآن : در تفسير الكاشف ، براى قرآن ، تنها نزول تدريجى را باور دارد و نزول دفعى را نمىپذيرد . استاد مغنيه در جاى جاى اين تفسير نزول دفعى آيات قرآن را انكار مىكند و شب قدر را شب آغاز نزول تدريجى آيات قرآن نشان مىدهد ؛ براى نمونه مىتوان از تفسير آيات زير ياد كرد :  شَهْرُ رَمَضانَ الَّذِي أُنْزِلَ فِيهِ الْقُرْآنُ  « 1 » ،  وَ قُرْآناً فَرَقْناهُ لِتَقْرَأَهُ عَلَى النَّاسِ عَلى مُكْثٍ وَ نَزَّلْناهُ تَنْزِيلًا  « 2 » ،   إِنَّا أَنْزَلْناهُ فِي لَيْلَةِ الْقَدْرِ   « 3 » ،   وَ الْكِتابِ الْمُبِينِ * إِنَّا أَنْزَلْناهُ فِي لَيْلَةٍ مُبارَكَةٍ   « 4 » و  وَ قالَ الَّذِينَ كَفَرُوا لَوْ لا نُزِّلَ عَلَيْهِ الْقُرْآنُ جُمْلَةً واحِدَةً .  « 5 »\r\n4 . محكمات و متشابهات قرآن : براى آيات محكم و متشابه تعاريف گوناگونى بيان شده است . در اين ميان ، مغنيه آيات محكم را آياتى مىخواند كه نياز به تفسير ندارند و آيات متشابه را آياتى معرفى مىكند كه از تفسير بىنياز نيستند . به باور نويسنده آياتى كه دلالت آشكارى دارند و احتمال تأويل ، تخصيص و نسخ در آنها راه ندارد از محكمات شمرده مىشوند . دربرابر ، آيات متشابه آياتى هستند كه معناى تفصيلى آنها دانسته نمىشود ، ظاهر آنها ناسازگار با حكم عقل است ، بيش از چند معنا را در خود جاى مىدهند ، الفاظشان عامّ است ؛ ولى مراد خداوند از آنها خاص است و در بردارندهء حكم منسوخ باشد .\r\nدر تفسير آيهء  هُوَ الَّذِي أَنْزَلَ عَلَيْكَ الْكِتابَ مِنْهُ آياتٌ مُحْكَماتٌ هُنَّ أُمُّ الْكِتابِ وَ أُخَرُ مُتَشابِهاتٌ  « 6 » مىخوانيم : « آيات قرآنى از لحاظ وضوح يا پوشيدگى مفاهيم به دو نوع تقسيم مىشوند : محكم و متشابه .\r\n« محكم » آيه‌اى است كه نياز به تفسير ندارد و مقصود آن ، چنان روشن است كه\r\n\r\n\r\n","description":"","footnote":"\r\n( 1 ) . بقره ( 2 ) آيهء 185 .\r\n( 2 ) . اسراء ( 17 ) آيهء 106 .\r\n( 3 ) . قدر ( 97 ) آيهء 1 .\r\n( 4 ) . دخان ( 44 ) آيهء 2 .\r\n( 5 ) . فرقان ( 25 ) آيهء 32 .\r\n( 6 ) . آل عمران ( 3 ) آيهء 7 .\r\n","page_name":" 46 ","page_number":46},
  {"content":"\r\n\r\nاحتمال تأويل ، تخصيص و نسخ در آن نمىرود و ديگر براى كسانى كه دلشان بيمار است ، مجالى نمىماند تا ديگران را گمراه كنند و با تأويل و تحريف به فتنه‌جويى دست بزنند .\r\nاز جمله آيات محكم به عنوان نمونه مىتوان از اين آيات نام برد :   قُلْ هُوَ اللَّهُ أَحَدٌ ،    وَ اللَّهُ بِكُلِّ شَيْءٍ عَلِيمٌ ،   إِنَّ اللَّهَ لا يَظْلِمُ مِثْقالَ ذَرَّةٍ ،   إِنَّ اللَّهَ لا يَأْمُرُ بِالْفَحْشاءِ ،   وَ أَنَّ السَّاعَةَ آتِيَةٌ لا رَيْبَ فِيها ،  و از اين قبيل آياتى كه دانا و نادان در فهم آن يكسانند .\r\n« متشابه » در برابر « محكم » و بر چند نوع است :\r\nالف ) آيه‌اى كه مىتوان به اجمال و نه به تفصيل به معناى آن پىبرد ؛ مانند :  فَنَفَخْنا فِيها مِنْ رُوحِنا .  « 1 »\r\nب ) آيه‌اى كه ظاهر آن بر چيزى دلالت مىكند كه عقل آن را نمىپذيرد ؛ مانند :  ثُمَّ اسْتَوى عَلَى الْعَرْشِ .  « 2 »\r\nج ) لفظى است كه معمولا به دو معنا و يا بيشتر به كار مىرود ؛ مانند  وَ الْمُطَلَّقاتُ يَتَرَبَّصْنَ بِأَنْفُسِهِنَّ ثَلاثَةَ قُرُوءٍ .  « 3 »\r\nد ) لفظى است كه دلالت بر عموم كند و ظاهر آن تمامى مكلفان را شامل شود ؛ امّا مقصود تنها برخى از افراد آن باشد و نه تمام افراد آن ؛ مانند  وَ السَّارِقُ وَ السَّارِقَةُ فَاقْطَعُوا أَيْدِيَهُما . . .  « 4 » .\r\nه ) آيه‌اى كه مشتمل بر حكم منسوخ باشد ؛ نظير خواندن نماز به سوى بيت المقدس » .\r\n\r\n\r\n","description":"","footnote":"\r\n( 1 ) . انبياء ( 21 ) آيهء 91 .\r\n( 2 ) . يونس ( 10 ) آيهء 3 .\r\n( 3 ) . بقره ( 2 ) آيهء 228 .\r\n( 4 ) . مائده ( 5 ) آيهء 38 .\r\n","page_name":" 47 ","page_number":47},
  {"content":"\r\n\r\n5 . تفسير و شرايط آن : نوآورى ديگر شيخ محمّد جواد مغنيه در شرايط تفسير است .\r\nايشان در تفسير آيات  وَ مِنْهُمْ أُمِّيُّونَ لا يَعْلَمُونَ الْكِتابَ  « 1 » و  يَمْحُوا اللَّهُ ما يَشاءُ  « 2 » ، شرايطى را كه ديگر مفسران و قرآن‌پژوهان براى تفسير ياد كرده‌اند مىپذيرد و در مقدمه مىنويسد : « در اين‌جا چيز ديگرى نيز هست كه مفسر بدان نياز دارد و اين چيز از تمامى آنچه مفسران در مقدمهء تفاسيرشان ياد كرده‌اند ، مهم‌تر و باعظمت‌تر است ؛ زيرا پايه و محور فهم كلام خدا به شمار مىرود . من كسى را نديدم كه بدين امر مهم اشاره كرده باشد و خودم پس از آن‌كه مقدارى در تفسير كار كردم آن را كشف كردم و آن اين است : كسى معانى قرآن ، حقيقت و عظمت آن را درك نخواهد كرد و نخواهد شناخت ، مگر آن‌كه از ژرفاى دلش اين معانى را حس كند و قلب و انديشه‌اش با آنها هماهنگ شود و ايمان او به آنها با خون و گوشتش درآميزد . راز سخن امير مؤمنان عليه السّلام نيز در همين جا نهفته است كه مىفرمايد : « آن ، قرآن صامت است ، و من قرآن ناطقم » .\r\n6 . تحريف قرآن : بسيارى از مفسران قرآن ، تحريف را كاهش يا افزايش آيات قرآن دانسته‌اند ؛ امّا نويسندهء الكاشف تحريف آيات قرآن را به سه صورت تقسيم مىكند :\r\n1 . كاهش يا افزايش كلمات ، آيات يا سوره‌اى از سوره‌هاى قرآن .\r\n2 . تغيير حركات به‌گونه‌اى كه سبب دگرگونى معنا گردد ؛ مثلا فاعل را مفعول يا مفعول را فاعل نشان دهد .\r\n3 . تفسير ظاهرى آيات متشابه قرآن ، آن هم آياتى از قبيل  يَدُ اللَّهِ فَوْقَ أَيْدِيهِمْ . \r\nدر نگاه مغنيه اگر مفسرى « يد اللّه » را به « دست خدا » تفسير كند نه به « قدرت خدا » ، اين نوع از تفسير نيز اصطلاحا تحريف است .\r\n\r\n\r\n","description":"","footnote":"\r\n( 1 ) . بقره ( 2 ) آيهء 79 .\r\n( 2 ) . رعد ( 13 ) آيهء 39 .\r\n","page_name":" 48 ","page_number":48},
  {"content":"\r\n\r\n\r\nب ) نوآورىهاى تفسيرى\r\nبخش دوم از نوآورىهاى مغنيه در تفسير آيات قرآن است . وى از برخى آيات ، تفسيرى ارائه مىدهد كه با تفاسير تمامى مفسران ناهمخوان است ؛ براى نمونه در تفسير آيهء   اقْتَرَبَتِ السَّاعَةُ وَ انْشَقَّ الْقَمَرُ   « 1 » ، شق القمر را ممكن مىخواند ، امّا وقوع آن را در زمان پيامبر به‌گونه‌اى كه ديگر مفسران باور دارند نمىپذيرد :\r\n« مفسران گفته‌اند : مشركان از پيامبر صلّى اللّه عليه و إله خواستند كه اگر راست مىگويد ، ماه را دو نيم كند . او هم از خدايش تقاضا كرد و ماه دو نيم شد و سپس به حال نخست خود بازگشت .\r\nترديدى نيست كه اين كار ذاتا امكان‌پذير است ؛ ولى امكان ، چيزى است و به وقوع پيوستن چيزى ديگر ؛ چه ، به وقوع پيوستن نياز به دليل دارد و دليلى بر اثبات اين حادثه ، كه ماه در دوران پيامبر اعظم صلّى اللّه عليه و إله به دو نيم شده باشد ، وجود ندارد ، بلكه دليل‌هايى بر نفى آن وجود دارند كه عبارتند از :\r\nاوّلا ، اين حادثه با چندين آيه در تضاد است كه آشكارا بيان مىكند ، پيامبر صلّى اللّه عليه و إله به درخواست مشركان دربارهء امور خارق العاده و معجزات پاسخ نمىداده و تنها برطبق فرمان خداوند به آنها پاسخ مىداده است . . . .\r\nثانيا ، دو نيم شدن ماه حادثهء طبيعى مهمى است كه اگر اتفاق مىافتاد ، مردم شرق و غرب آن را مىديدند و دانشمندان و تاريخ‌نگاران بيگانه و ديگران اين حادثه را ثبت مىكردند ؛ چنان‌كه حوادث كوچك‌تر از آن را ثبت كرده‌اند .\r\nثالثا ، دو نيم شدن ماه از موضوعاتى است كه جز از طريق خبر متواتر به اثبات نمىرسد ، درحالىكه خبر دو نيم شدن ماه خبر واحد است و در اين‌باره نمىتوان بدان اعتماد كرد . . . .\r\n\r\n\r\n","description":"","footnote":"\r\n( 1 ) . قمر ( 54 ) آيهء 1 .\r\n","page_name":" 49 ","page_number":49},
  {"content":"\r\n\r\nرابعا ، جملهء   وَ انْشَقَّ الْقَمَرُ   پس از جملهء   اقْتَرَبَتِ السَّاعَةُ   آمده است و اين نشان مىدهد كه ماه در هنگامى كه قيامت برپا شود به دو نيم تقسيم مىشود و مراد از واژهء « انشقاق » در اين‌جا همان چيزى است كه در آيهء 1 از سورهء انشقاق ، از اين واژه اراده شده است :   إِذَا السَّماءُ انْشَقَّتْ ؛   يعنى در روز قيامت ، ستارگان آسمان پاره‌پاره مىشوند » .\r\nبخشى از نوآورىها در تفسير آيات الاحكام است . نويسندهء الكاشف در تفسير آيهء شريفهء  فَلَوْ لا نَفَرَ مِنْ كُلِّ فِرْقَةٍ مِنْهُمْ طائِفَةٌ  « 1 » ،  « لِيَتَفَقَّهُوا فِي الدِّينِ »  را بر خلاف بسيارى از مفسران صفت براى گروهى گرفته كه براى شناخت دين و حلال و حرام آن سفر مىكنند . و در تفسير آيات  يا أَيُّهَا الَّذِينَ آمَنُوا إِذا لَقِيتُمُ الَّذِينَ كَفَرُوا زَحْفاً  « 2 » و  الْآنَ خَفَّفَ اللَّهُ عَنْكُمْ وَ عَلِمَ أَنَّ فِيكُمْ ضَعْفاً فَإِنْ يَكُنْ مِنْكُمْ . . .  « 3 » مىنويسد : « فقها فتوا داده‌اند كه فرار از جنگ حرام است ، مگر آن‌كه تعداد ارتش دشمن بيش از دو برابر ارتش مسلمانان باشد . به نظر ما فقها در اين مورد نه مىتوانند به وجوب مقاومت در ميدان جنگ فتوا دهند و نه به روا بودن فرار از آن و اين امر ، بايد به‌دست فرمانده امين و آگاه سپرده شود ؛ زيرا او مسئول جنگ است و نه فقها . . . .\r\nبه‌علاوه فتواى فقها در وقتى نافذ بود كه معيار قدرت و نيروهاى رزمى ، كميت بود نه كيفيت و تعداد ارتش بود نه ساز و برگ‌هاى كشنده و جهنمى جديد و پيشرفته » .\r\nمؤلف الكاشف در ذيل آيهء  الْآنَ خَفَّفَ اللَّهُ . . .  نتيجه مىگيرد : « براين اساس ما ترجيح مىدهيم كه اين آيه و آيهء قبلى به‌طور كلى دربارهء بيان حكم فرار از جنگ نازل نشده‌اند ، بلكه اين دو آيه به پيامبر صلّى اللّه عليه و إله و اصحاب او اختصاص دارند و ديگران را در برنمىگيرند . البته خدا داناتر است » .\r\n\r\n\r\n","description":"","footnote":"\r\n( 1 ) . توبه ( 9 ) آيهء 122 .\r\n( 2 ) . انفال ( 8 ) آيه‌هاى 15 - 16 .\r\n( 3 ) . همان ، آيهء 66 .\r\n","page_name":" 50 ","page_number":50},
  {"content":"\r\n\r\nنمونه‌هاى ديگرى از نوآورىهاى الكاشف را در ذيل آيات زير مىتوان يافت :\r\n وَ ما مِنْ دَابَّةٍ فِي الْأَرْضِ وَ لا طائِرٍ  . . .  ثُمَّ إِلى رَبِّهِمْ يُحْشَرُونَ  « 1 » ،  وَ إِذا أَرَدْنا أَنْ نُهْلِكَ قَرْيَةً . . .  « 2 » ،  وَ أَنَّهُ كانَ رِجالٌ مِنَ الْإِنْسِ . . .  « 3 » ،  وَ قُرْآنَ الْفَجْرِ إِنَّ قُرْآنَ الْفَجْرِ كانَ مَشْهُوداً  « 4 » ،  مَنْ كانَ يَظُنُّ أَنْ لَنْ يَنْصُرَهُ . . .  « 5 » ،  يا أَيُّهَا الَّذِينَ آمَنُوا لا تَتَّخِذُوا الْيَهُودَ . . .  « 6 » ،  لَقَدْ كَفَرَ الَّذِينَ قالُوا إِنَّ اللَّهَ هُوَ الْمَسِيحُ  « 7 » ،  فِيهِ رِجالٌ يُحِبُّونَ أَنْ يَتَطَهَّرُوا . . .  « 8 » و  وَ قَطَّعْنَ أَيْدِيَهُنَّ . . .  « 9 » .\r\n\r\n4 . ساده‌نويسى و روان‌نگارى\r\nتفسير الكاشف از آن جهت كه با هدف آشنا ساختن نسلى جوان و جوياى واقعيت شكل گرفته است ، بر خلاف بسيارى از تفاسير ، بسيار روان و درخور فهم است . نويسندهء اين تفسير با مسائل جوانان بسيار آشناست . او عامل بىتوجهى نسل جديد را به باورهاى دينى و مسائل اخلاقى ، هجوم فرهنگى غرب مىداند و راه رهايى از اين بن‌بست را در امور زير مىجويد : تبليغ دين در مدارس به‌خصوص آموزش قرائت ، حفظ و تفسير قرآن ؛ ارتباط روحانيون با جوانان و نشان دادن دين به عنوان سرچشمهء سعادت ؛ تبيين روشن و دقيق حقايق دينى با كتاب‌ها ، سخنرانىها ، مقالات و . . . .\r\nدر اين راستا مغنيه كتاب‌ها و مقالات بسيارى نوشته است . او در قالب تفسير\r\n\r\n\r\n","description":"","footnote":"\r\n( 1 ) . انعام ( 6 ) آيهء 38 .\r\n( 2 ) . اسراء ( 17 ) آيهء 16 .\r\n( 3 ) . جن ( 72 ) آيهء 6 .\r\n( 4 ) . اسراء ( 17 ) آيهء 78 .\r\n( 5 ) . حج ( 22 ) آيهء 15 .\r\n( 6 ) . مائده ( 5 ) آيهء 51 .\r\n( 7 ) . همان ، آيهء 17 .\r\n( 8 ) . توبه ( 9 ) آيهء 108 .\r\n( 9 ) . يوسف ( 12 ) آيهء 31 .\r\n","page_name":" 51 ","page_number":51},
  {"content":"\r\n\r\nالكاشف به صورتى ساده و شفاف ، سرچشمهء نيازهاى روحى و مادى انسان را باورهاى دينى و اخلاق اسلامى معرفى كند . او در زمينه راه‌هاى رهايى مىنويسد :\r\n« خواننده دليل اين ادعا را در همين تفسير خواهد يافت ؛ تفسيرى كه دين را به انواع مظاهر زندگى مرتبط مىسازد و به جنبهء انسانى قرآن بيش از جنبهء بلاغت كلمات آن اهميت مىدهد » .\r\n« خصوصيت بارز تفسير عبارت است از : « قانع كردن » . قانع كردن خواننده براين‌كه دين با تمام اصول و فروع و تعاليم خود ، خير و كرامت و سعادت انسان را طالب است ، و هركس از اين هدف منحرف شود از حقايق دين و راه استوار زندگى منحرف شده است . من براى اين‌كه به هدف مزبور برسم ، كوشيده‌ام تا شرح آيات قرآنى را ساده و روشن بياورم تا خواننده در هر سطحى كه باشد آن را بفهمد . . . از آن‌جا كه تفسير همانند هنر از شرايط محيطى سرچشمه مىگيرد ، اين جانب در تفسير خود ، به اين موضوع توجه كردم كه نسل جديد را به اصول و فروع دين قانع كنم و به آنها بنمايانم كه دين دوش‌به‌دوش زندگى حركت مىكند » .\r\n\r\n5 . فقه مقارن و كلام تطبيقى\r\nاز ديگر ويژگىهاى تفسير الكاشف ارائهء تفسير آيات فقهى و كلامى به صورت تطبيقى است ؛ براى نمونه مفسر در بحث تيمم در تفسير آيهء  يا أَيُّهَا الَّذِينَ آمَنُوا لا تَقْرَبُوا الصَّلاةَ وَ أَنْتُمْ سُكارى حَتَّى تَعْلَمُوا ما تَقُولُونَ وَ لا جُنُباً . . .  « 1 » به مقايسهء ميان ديدگاه‌هاى گوناگون فقهى شيعه و مذاهب چهارگانه اهل سنت مىپردازد و در تفسير آيهء  يا أَيُّهَا الَّذِينَ آمَنُوا أَطِيعُوا اللَّهَ وَ أَطِيعُوا الرَّسُولَ وَ أُولِي الْأَمْرِ مِنْكُمْ  « 2 » مذهب كلامى\r\n\r\n\r\n","description":"","footnote":"\r\n( 1 ) . نساء ( 4 ) آيهء 43 .\r\n( 2 ) . همان ، آيهء 59 .\r\n","page_name":" 52 ","page_number":52},
  {"content":"\r\n\r\nشيعه و ساير مذاهب كلامى را باهم مىسنجد و ناسازگارى ديدگاه‌هاى ايشان را برخاسته از مصداق مىداند .\r\nهمچنين در اين زمينه به تفسير آيات زير مىتوان نگريست :\r\n يا أَيُّهَا الَّذِينَ آمَنُوا إِذا قُمْتُمْ إِلَى الصَّلاةِ . . .  « 1 » ،  وَ أَتِمُّوا الْحَجَّ وَ الْعُمْرَةَ لِلَّهِ فَإِنْ أُحْصِرْتُمْ . . .  « 2 » ،  وَ مَنْ يَرْتَدِدْ مِنْكُمْ عَنْ دِينِهِ فَيَمُتْ وَ هُوَ كافِرٌ . . .  « 3 »\r\n\r\n6 . راهنماى موضوعى آثار\r\nدر تفسير الكاشف متناسب با هرموضوع تفسيرى ، آثار ديگر نويسنده ، كه موضوع آن همان موضوع تفسيرى و يا بخشى از اثر دربارهء آن موضوع است ، معرفى مىشود ؛ براى نمونه در ذيل آيهء  مَثَلُ الْجَنَّةِ الَّتِي وُعِدَ الْمُتَّقُونَ  « 4 » تحت عنوان « الشيعة الإمامية و الصحابه » چهار اثر خويش را ، كه در همين زمينه نگاشته است ، معرفى مىكند :\r\n1 . مع الشيعة الإماميه ؛ 2 . الشيعة و الحاكمون ؛ 3 . الإثنا عشرية و اهل البيت ؛ 4 . الشيعة و التشيع .\r\nاو در تفسير آيهء  يا أَيُّهَا الَّذِينَ آمَنُوا إِنَّ كَثِيراً مِنَ الْأَحْبارِ وَ الرُّهْبانِ . . .  « 5 » دو اثر خويش را به‌نام‌هاى مع الشيعة الإماميه و مع علماء النجف الأشرف هم موضوع با مسئلهء « أبوذر و الاشتراكيه » نشان مىدهد .\r\nدر تفسير آيهء  وَ أَتِمُّوا الْحَجَّ وَ الْعُمْرَةَ لِلَّهِ فَإِنْ أُحْصِرْتُمْ فَمَا اسْتَيْسَرَ مِنَ الْهَدْيِ . . .  « 6 » كتاب‌هاى الحج على المذاهب الخمسه ، الفقه على المذاهب الخمسه و فقه الامام جعفر\r\n\r\n\r\n","description":"","footnote":"\r\n( 1 ) . مائده ( 5 ) آيهء 6 .\r\n( 2 ) . بقره ( 2 ) آيهء 196 .\r\n( 3 ) . همان ، آيهء 217 .\r\n( 4 ) . رعد ( 13 ) آيهء 35 .\r\n( 5 ) . توبه ( 9 ) آيهء 34 .\r\n( 6 ) . بقره ( 2 ) آيه‌هاى 196 - 203 .\r\n","page_name":" 53 ","page_number":53},
  {"content":"\r\n\r\nالصادق عليه السّلام از جمله آثار خويش را معرفى مىكند كه دربارهء حج نوشته شده يا بخشى از آن دربارهء حج است .\r\n\r\n7 . راهنماى موضوعى تفسير\r\nويژگى ديگر تفسير الكاشف ارائهء فهرست موضوعى و جايگاه بحث آن در تفسير است . بر اثر همين رويكرد است كه در تفسير الكاشف تفسير آيات مشابه يا هم موضوع تكرار نشده ، يا اگر تكرار شده با اسلوب متفاوت است ؛ براى نمونه مغنيه در تفسير آيهء  خُذْ مِنْ أَمْوالِهِمْ صَدَقَةً  « 1 » و آيهء  وَ إِنَّهُ لَفِي زُبُرِ الْأَوَّلِينَ  « 2 » فهرستى از صفحاتى كه در تفسير الكاشف دربارهء اين دو آيه بحث كرده ، ارائه مىدهد . او در تفسير  وَ إِنَّهُ لَفِي زُبُرِ الْأَوَّلِينَ  مخاطب را براى آشنايى با دلايل عقلى و نقلى و حياتى بودن قرآن ، به موارد زير ارجاع مىدهد :\r\nالكاشف ، ج 1 ، ص 65 ، تفسير سورهء بقره ، آيهء 23 ؛ همان ، ج 2 ، ص 350 ، تفسير سورهء نساء ، آيهء 53 ؛ همان ، ج 2 ، ص 389 ، تفسير سورهء نساء ، آيهء 82 ؛ همان ، تفسير سورهء نور ، آيهء 55 با عنوان « وجه آخر لاعجاز القرآن » ؛ همان ، ج 1 ، ص 233 ، تفسير سورهء بقره ، آيهء 46 ؛ همان ، ج 2 ، ص 492 ، با عنوان « هل الأنبياء كلّهم شرقيون » .\r\n\r\n8 . تفسير موضوعى\r\nتفسير الكاشف ، در شمار تفاسيرى است كه به روش تفسير ترتيبى ، آيات قرآن را تفسير مىكند . باوجود اين ، نويسنده گاه از شيوهء تفسير موضوعى در كنار تفسير ترتيبى سود مىبرد . براى نمونه مسئلهء خلود را با عنوان « الخلود في النار » در ذيل آيهء\r\n\r\n\r\n","description":"","footnote":"\r\n( 1 ) . توبه ( 9 ) آيهء 103 .\r\n( 2 ) . شعراء ( 26 ) آيهء 196 .\r\n","page_name":" 54 ","page_number":54},
  {"content":"\r\n\r\n اللَّهُ وَلِيُّ الَّذِينَ آمَنُوا يُخْرِجُهُمْ مِنَ الظُّلُماتِ إِلَى النُّورِ . . .  « 1 » و بحث تقيه را در ذيل آيهء  لا يَتَّخِذِ الْمُؤْمِنُونَ الْكافِرِينَ أَوْلِياءَ مِنْ دُونِ الْمُؤْمِنِينَ وَ مَنْ يَفْعَلْ ذلِكَ فَلَيْسَ مِنَ اللَّهِ فِي شَيْءٍ إِلَّا أَنْ تَتَّقُوا مِنْهُمْ تُقاةً . . .  « 2 » به شيوهء تفسير موضوعى مورد بحث قرار مىدهد .\r\n\r\n9 . بهره‌گيرى از ساختار پرسش و پاسخ\r\nنويسندهء الكاشف براى تبيين بهتر مراد خداوند ، تفسير خويش را به شكل پرسش و پاسخ سامان داده است . او مىنويسد : « و لا يضاح المراد منها نورده بصيغة السؤال و الجواب » .\r\nبا اين رويكرد ، مفسر در تفسير بسيارى از آيات قرآن نخست پرسشى را مطرح مىكند و بعد به صورت كامل و روشن به پاسخ آن پرسش مىپردازد .\r\n\r\nروش‌شناسى الكاشف\r\nدر طول تاريخ تفسير ، برخى از مفسران ، با مبنا و معيار قرار دادن آيات ، انديشه‌هاى خويش را نظام و ساختار مىدهند و گروهى اندك با محور قرار دادن باورهاى خود ، آيات را بر ديدگاه‌هاى خويش تطبيق مىدهند . اين گروه بر خلاف گروه اوّل درپى يافتن مراد و مقصود خداوند نيستند ، بلكه به دنبال تأييد نظريات شخصى خود با آيات قرآن هستند .\r\nمفسر تفسير الكاشف در شمار مفسرانى است كه آيات قرآن را مبنا قرار مىدهد و انديشه‌هاى خويش را براساس آيات پالايش مىكند . او در مقدمهء تفسير مىنويسد : « در اثناى پرداختن به تفسير ، به نظريه‌ها و باورهاى فراوان ديگرى نيز\r\n\r\n\r\n","description":"","footnote":"\r\n( 1 ) . بقره ( 2 ) آيهء 257 .\r\n( 2 ) . آل عمران ( 3 ) آيهء 28 .\r\n","page_name":" 55 ","page_number":55},
  {"content":"\r\n\r\nدست‌يافتم ؛ به عبارت درست‌تر تفسير ، بسيارى از برداشت‌ها و افكار پيشينم را تصحيح كرد » .\r\nروش تفسيرى مغنيه را در چند روش كلى مىتوان خلاصه نمود :\r\n1 . تفسير به مأثور ؛ 2 . تفسير عقلى ؛ 3 . تفسير علمى .\r\n\r\n1 . تفسير به مأثور\r\nتفسير قرآن به كمك آيات قرآن ، روايات پيامبر صلّى اللّه عليه و إله و اهل بيت عليهم السّلام يا سخن صحابه و تابعان ، آن‌گونه كه اهل سنت مدعى هستند ، تفسير مأثور ناميده مىشود .\r\n\r\nالف ) تفسير قرآن به قرآن\r\nدر الكاشف ، تفسير قرآن به قرآن از بهترين شيوه‌هاى تفسير قرآن معرفى شده است . در جاى جاى اين تفسير مصدر قرآن ، واحد خوانده و آيات مفسير يكديگر نمايانده شده است . در ذيل آيات  وَ تَرَى الْجِبالَ تَحْسَبُها جامِدَةً وَ هِيَ تَمُرُّ مَرَّ السَّحابِ  « 1 » ،  وَ لكِنْ رَحْمَةً مِنْ رَبِّكَ لِتُنْذِرَ  « 2 » ،  وَ يُرْسِلُ الصَّواعِقَ فَيُصِيبُ بِها مَنْ يَشاءُ  « 3 » ،  وَ لِتُنْذِرَ أُمَّ الْقُرى وَ مَنْ حَوْلَها  « 4 » آيات قرآن به آن جهت كه مصدر واحدى دارند ، مفسر يكديگر خوانده شده‌اند .\r\nمغنيه در اين شيوهء تفسيرى ، از مبينات براى تفسير مجملات ، از خاص در تفسير عام ، از محكمات در تبيين متشابهات و از سياق در فهم بهتر آيات سود مىبرد :\r\nيك . تبيين مجملات به وسيله مبينات ؛ براى نمونه در آيهء شريفهء   يا أَيُّهَا الَّذِينَ آمَنُوا أَوْفُوا بِالْعُقُودِ أُحِلَّتْ لَكُمْ بَهِيمَةُ الْأَنْعامِ إِلَّا ما يُتْلى عَلَيْكُمْ غَيْرَ مُحِلِّي الصَّيْدِ وَ أَنْتُمْ حُرُمٌ إِنَّ  \r\n\r\n\r\n","description":"","footnote":"\r\n( 1 ) . نمل ( 27 ) آيهء 88 .\r\n( 2 ) . قصص ( 28 ) آيهء 46 .\r\n( 3 ) . رعد ( 13 ) آيهء 13 .\r\n( 4 ) . انعام ( 6 ) آيهء 92 .\r\n","page_name":" 56 ","page_number":56},
  {"content":"\r\n\r\n  اللَّهَ يَحْكُمُ ما يُرِيدُ   « 1 » جملهء   إِلَّا ما يُتْلى عَلَيْكُمْ   مجمل است و مغنيه در تفسير آن از   غَيْرَ مُحِلِّي الصَّيْدِ وَ أَنْتُمْ حُرُمٌ   و آيهء  حُرِّمَتْ عَلَيْكُمُ الْمَيْتَةُ وَ الدَّمُ وَ لَحْمُ الْخِنْزِيرِ وَ ما أُهِلَّ لِغَيْرِ اللَّهِ بِهِ وَ الْمُنْخَنِقَةُ وَ الْمَوْقُوذَةُ وَ الْمُتَرَدِّيَةُ وَ النَّطِيحَةُ وَ ما أَكَلَ السَّبُعُ إِلَّا ما ذَكَّيْتُمْ . . .  « 2 » سود مىبرد .\r\nدو . تفسير عام به خاص . در تفسير الكاشف از آيات خاص در تفسير آيات عام بهره گرفته شده است ؛ براى نمونه آيهء شريفهء  وَ الَّذِينَ يُتَوَفَّوْنَ مِنْكُمْ وَ يَذَرُونَ أَزْواجاً يَتَرَبَّصْنَ بِأَنْفُسِهِنَّ أَرْبَعَةَ أَشْهُرٍ وَ عَشْراً  « 3 » از آيات عام قرآن شناخته مىشود ؛ چه اين‌كه اين آيه دربارهء عدهء وفات است و عدهء وفات زن باردار در آن بيان نشده است . مغنيه براى تفسير اين آيه از آيهء  وَ أُولاتُ الْأَحْمالِ أَجَلُهُنَّ أَنْ يَضَعْنَ حَمْلَهُنَّ  « 4 » ، كه از آيات خاص قرآن به شمار مىآيد ، سود مىبرد .\r\nسه . تفسير در پرتو سياق آيات . سياق آيات قرآن يكى از عناصر مهم تفسيرى است و مفسران بسيارى براساس سياق آيات در فهم بهتر آيات مىكوشند .\r\nنويسندهء تفسير الكاشف نيز بارها از سايق آيات سود مىبرد ؛ براى نمونه وى در تفسير آيات  بَلى مَنْ كَسَبَ سَيِّئَةً وَ أَحاطَتْ بِهِ خَطِيئَتُهُ فَأُولئِكَ أَصْحابُ النَّارِ هُمْ فِيها خالِدُونَ  « 5 » ،  لا إِكْراهَ فِي الدِّينِ  « 6 » و  أَمْ يَقُولُونَ افْتَراهُ قُلْ إِنِ افْتَرَيْتُهُ فَعَلَيَّ إِجْرامِي  « 7 » از سياق سود مىبرد . امّا يك تفاوت اساسى ميان مغنيه و ديگر مفسران وجود دارد و آن است كه ايشان اعتماد به سياق آيات را همچون قاعده‌اى كلى ، نادرست مىداند :\r\n« سؤال : سياق آيات نشان مىدهد كه مراد از آيهء تطهير ( احزاب / 33 ) زنان پيامبر صلّى اللّه عليه و اله‌اند .\r\n\r\n\r\n","description":"","footnote":"\r\n( 1 ) . مائده ( 5 ) آيهء 1 .\r\n( 2 ) . همان ، آيهء 3 .\r\n( 3 ) . بقره ( 2 ) آيهء 234 .\r\n( 4 ) . طلاق ( 65 ) آيهء 4 .\r\n( 5 ) . بقره ( 2 ) آيهء 81 .\r\n( 6 ) . همان ، آيهء 257 .\r\n( 7 ) . هود ( 11 ) آيهء 35 .\r\n","page_name":" 57 ","page_number":57},
  {"content":"\r\n\r\nبنابراين ، چگونه عده‌اى از مفسران و محدثانى كه از آنان روايت نقل كرده‌ايد ، آنها را از مصاديق اين آيه ندانسته‌اند ؟\r\nپاسخ : اولا ، صاحب تفسير المنار از استادش شيخ محمّد عبده ( ج 2 ، ص 451 ، چاپ دوم ) نقل كرده است : روش قرآن چنين است كه انسان را از يك حالت به حالتى ديگر منتقل مىكند و آن‌گاه يكى پس از ديگرى به مباحث موردنظر بازمىگردد .\r\nامام جعفر صادق عليه السّلام مىگويد : \" آيهء قرآن ، آغازش دربارهء چيزى و فرجامش دربارهء چيزى ديگر است \" . بنابراين درست نيست كه به سياق آيات قرآن حكيم چونان قاعده‌اى فراگير تكيه كنيم » .\r\n\r\nب ) تفسير قرآن به روايات\r\nروايات معصومين در تفسير الكاشف جايگاه بسيار بلندى دارد و نخستين تكيه‌گاه مفسر در فهم آيات سنت پيامبر صلّى اللّه عليه و إله است . در مقدمهء تفسير مىخوانيم :\r\n« در تفسير آيه و بيان مقصود آن ، قبل از هرچيز بر حديثى تكيه كردم كه در سنت پيامبر صلّى اللّه عليه و إله به اثبات رسيده باشد ؛ زيرا سنت ، ترجمان قرآن و راه شناخت معانى آن است . خداوند متعال مىفرمايد : \" هرچه پيامبر به شما داد بستانيد و از هرچه شما را منع كرد اجتناب كنيد \" » .\r\nمحمّد جواد مغنيه در جاى جاى تفسير خويش از روايات معصومين در جهت فهم آيات سود مىبرد و مجملات ، عمومات ، مطلقات آيات را تفسير مىكند ؛ براى نمونه در تفسير آيات زير از روايات بهره گرفته است :\r\n وَ مِنَ النَّاسِ مَنْ يَتَّخِذُ مِنْ دُونِ اللَّهِ أَنْداداً . . .  « 1 » ،  إِنَّ الَّذِينَ آمَنُوا وَ الَّذِينَ هادُوا وَ النَّصارى وَ الصَّابِئِينَ . . .  « 2 » ،  فَلَوْ لا نَفَرَ مِنْ كُلِّ فِرْقَةٍ مِنْهُمْ طائِفَةٌ لِيَتَفَقَّهُوا فِي \r\n\r\n\r\n","description":"","footnote":"\r\n( 1 ) . بقره ( 2 ) آيهء 165 .\r\n( 2 ) . همان ، آيهء 62 .\r\n","page_name":" 58 ","page_number":58},
  {"content":"\r\n\r\n الدِّينِ . . .  « 1 » ،  يا أَيُّهَا الَّذِينَ آمَنُوا لا تَقْرَبُوا الصَّلاةَ وَ أَنْتُمْ سُكارى . . .  « 2 » و  وَ كُنْتُمْ عَلى شَفا حُفْرَةٍ مِنَ النَّارِ  « 3 » .\r\nهرچند نويسندهء الكاشف مانند بسيارى ديگر از مفسران از شيوهء تفسير روايى در فهم آيات وحى سود مىبرد ؛ يك تفاوت اساسى ميان نظرگاه ايشان با ساير مفسران وجود دارد و آن اين‌كه ، مغنيه روايات تفسيرى را كه بيشتر در حد خبر واحد هستند تنها در احكام شرعى و موضوعات آنها حجت مىداند و از بهره‌ورى از اين‌گونه اخبار در باورهاى دينى و مباحث و مسائل تاريخى و موضوعات خارجى اجتناب مىكند . اگر هم در مواردى ايشان از اين‌گونه روايات سود مىبرد ، آن روايات با خود قرينه‌اى دارند كه سبب اطمينان مفسر مىگردد و به منزلهء سنت قطعى مىشود .\r\nدر تفسير آيهء  وَ إِذْ يَرْفَعُ إِبْراهِيمُ الْقَواعِدَ مِنَ الْبَيْتِ وَ إِسْماعِيلُ . . .  « 4 » مىخوانيم :\r\n« اين جانب ، در ميان سخنان باستان‌شناسان ، در اين‌باره چيزى نيافتم و قرآن نيز به‌طور آشكار تاريخ تأسيس خانه كعبه را بيان نكرده و تنها به اين مقدار بسنده كرده است كه ابراهيم و اسماعيل به ساختن خانه پرداختند و در اين‌باره با يكديگر همكارى كردند و اين سخن مشخص نمىكند كه آيا خانه پيش از ابراهيم وجود داشته و لكن خراب شده و آن‌گاه ابراهيم و فرزندش اسماعيل ، آن را تجديدبنا كرده‌اند و يا اين‌كه پيش از ابراهيم ابدا وجود نداشته است . سنت قطعى [ يا خبر متواتر 
  ] نيز در اين‌باره وجود ندارد و رواياتى كه در اين موضوع آمده ، همگى خبر واحدند و خبر واحد تنها در احكام شرعى و يا بنا به قولى در احكام شرعى و موضوع آنها - چنان‌كه برخى گفته‌اند - حجت است ؛ امّا در عقايد ، مسائل تاريخى و موضوعات خارجى محض حجيت ندارد مگر اين‌كه قرينه‌اى وجود داشته باشد كه موجب\r\n\r\n\r\n","description":"","footnote":"\r\n( 1 ) . توبه ( 9 ) آيهء 122 .\r\n( 2 ) . نساء ( 4 ) آيهء 43 .\r\n( 3 ) . آل عمران ( 3 ) آيهء 13 .\r\n( 4 ) . بقره ( 2 ) آيهء 127 .\r\n","page_name":" 59 ","page_number":59},
  {"content":"\r\n\r\nاطمينان و اعتماد انسان بدان شود و در اين صورت ، خبر واحد به منزلهء خبر متواتر خواهد بود » .\r\nافزون براين ، در نگاه مغنيه رواياتى به عنوان روايت تفسيرى درخور بهره‌بردارى هستند كه با آيات قرآن ناسازگارى نداشته باشند ؛ براى نمونه وى در تفسير آيهء  صِراطَ الَّذِينَ أَنْعَمْتَ عَلَيْهِمْ غَيْرِ الْمَغْضُوبِ عَلَيْهِمْ وَ لَا الضَّالِّينَ  روايتى را كه مراد از « مغضوب عليهم » را يهود و مراد از « ظالين » را نصارا معرفى مىكند ، ناسازگار با عموم آيه مىخواند : « در برخى از روايات آمده است كه مراد از « مغضوب عليهم » يهود و مراد از « ظالين » نصاراست ؛ لكن لفظ آيه عام مىباشد ، نه تخصيص در آن وجود دارد و نه استثنا . بنابراين ، هركس كه فرمان‌بردار باشد نعمت و رحمت خدا شامل حال او خواهد شد و هركس كه گناهكار باشد گمراه و مورد خشم است » .\r\n\r\n2 . تفسير عقلى\r\nدر طول تاريخ تفسير ، عقل يكى از مهم‌ترين ابزارهاى فهم آيات وحى بوده است .\r\nمفسران بسيارى در شناخت متشابهات از محكمات ، زدودن ناسازگارى آيات با يكديگر و فهم درست‌تر آيات از عقل سود برده‌اند و از جملهء اين مفسران محمّد جواد مغنيه است . در نگاه وى عقل موهبتى الهى است كه به انسان توانايى رسيدن به انديشه‌هاى دينى را ارزانى مىدارد ، وجوب عمل به آيات و روايات را دليل‌مند مىسازد ، ناسازگارى آيات را از ميان مىبرد ، تأويل برخى از آيات را ضرورى نشان مىدهد و . . .\r\nدر يك جمع‌بندى كوتاه ، عقل در تفسير الكاشف در زمينه‌هاى زير مبناى فهم آيات قرار مىگيرد :\r\nيك . تأويل برخى از مفاهيم قرآنى . در منظر نويسندهء الكاشف ، هر آيه‌اى از آيات قرآن\r\n\r\n","description":"","footnote":"","page_name":" 60 ","page_number":60},
  {"content":"\r\n\r\nكه با حكم بديهى عقل ناسازگار افتد بايد تأويل گردد و اين تأويل بايد به‌گونه‌اى باشد كه با حكم عقل سازگار نمايد . او در مقدمه مىنويسد : « هرگاه ظاهر لفظ با حكم بديهى عقل تعارض داشت لفظ را به‌گونه‌اى تأويل كردم كه با عقل هماهنگى پيدا كند ؛ زيرا عقل دليل و حجت بر وجوب عمل كردن به نقل و روايت است » .\r\nبراين اساس ، در تفسير وى براى جلوگيرى از تحريف قرآن ضرورى است ؛ چه اين‌كه فهم ظاهرى تعدادى از آيات قرآن بدون جريان تفسير عقلى تحريف قرآن را درپى دارد . مغنيه در تفسير آيهء  وَ إِنَّ مِنْهُمْ لَفَرِيقاً يَلْوُونَ أَلْسِنَتَهُمْ بِالْكِتابِ . . .  « 1 » مىنويسد : « تحريف به چند صورت تحقق مىيابد . گاهى تحريف به افزودن و گاهى به كاستن است ؛ يعنى چيزى به كتاب خدا افزوده و يا از آن حذف شود . گاهى با تحريف حركات ، به‌گونه‌اى كه معنا را تغيير دهد ، صورت مىگيرد ؛ مثلا فاعل را مفعول و مفعول را فاعل قرار دهند . همچنين ممكن است تحريف با تفسير تحقق پذيرد ؛ به عنوان مثال : « يد اللّه » به معناى حقيقى دست تفسير شود و نه به‌دست مجازى ، كه مراد قدرت خداوند است » .\r\nدر اين راستا مغنيه در تفسير آيهء  حَتَّى نَرَى اللَّهَ جَهْرَةً  « 2 » نخست اثبات مىكند خدا از جهت عقلى قابل رؤيت نيست و پس از آن آيه را تأويل مىكند . او مىنويسد :\r\n« اماميه و معتزله مىگويند : ديدن خدا با چشم ظاهرى محال است ، هم در دنيا و هم در آخرت ؛ چراكه خدا نه جسم است و نه در جسمى حلول كرده و نه چيزى كه در مكانى قرار دارد . چون اين دو طايفه ، ديدن خدا را از لحاظ عقلانى محال مىدانند . آياتى كه در ظاهر بر امكان رؤيت خدا دلالت دارند ، بر رؤيت او با عقل و بصيرت حمل كرده‌اند و نه بر ديدن او با چشم سر ، و به تعبير فيلسوف بزرگ محمّد بن ابراهيم شيرازى ، معروف به ملاصدرا يا صدر المتألهين ، ديدن خدا\r\n\r\n\r\n","description":"","footnote":"\r\n( 1 ) . آل عمران ( 3 ) آيهء 78 .\r\n( 2 ) . بقره ( 2 ) آيهء 55 .\r\n","page_name":" 61 ","page_number":61},
  {"content":"\r\n\r\nبا حقايق ايمان امكان‌پذير است نه با اعضاى بدن . و در تفسير آيات  وَ قُلْنا يا آدَمُ اسْكُنْ أَنْتَ وَ زَوْجُكَ الْجَنَّةَ . . .  « 1 » نيز ، نويسندهء الكاشف نخست عصمت انبيا را از راه عقل اثبات مىكند و سپس آياتى كه به ظاهر با عصمت انبيا ناسازگار است ، تأويل مىنمايد .\r\nدو . رفع ناسازگارى آيات . نويسندهء الكاشف ناسازگارى و تناقض حقيقى ميان آيات با يكديگر را امكان‌ناپذير مىخواند ، چنان‌كه ناسازگارى واقعى آيات با عقل را محال مىنامد ؛ اما وى تناقض ظاهرى آيات را جايز مىشمرد و در رفع اين ناسازگارى از عقل به عنوان يكى از راه‌هاى زدودن تناقض بهره مىگيرد . او نخست آيات هم‌موضوع را در كنار هم قرار مىدهد و سپس با مبنا قرار دادن آيات سازگار با عقل ، آياتى را كه ناسازگار با آيات مورد تأييد عقل و حكم عقلى است تأويل مىكند ؛ مانند آياتى كه موضوع آنها عصمت انبياست .\r\nمغنيه در تفسير آيهء  ما أَصابَ مِنْ مُصِيبَةٍ فِي الْأَرْضِ وَ لا فِي أَنْفُسِكُمْ  « 2 » با عنوان « المصائب و صاحب الضلال » در نقد ديدگاه سيد قطب مىنويسد : « تناقض حقيقى و واقعى ميان آيات و برخورد يكى از آنها با حكم عقل ، بر قرآن و در قرآن محال است . چگونه محال نباشد ، درحالىكه اين كتاب از سوى خداى حكيم و داناست ! بنابراين ، هرگاه ظاهر آيه‌اى با آيه‌اى ديگر و يا با حكم عقل برخورد داشته باشد ، مىفهميم كه اين ظاهر و اطلاق آن ، مراد خداوند تعالى نيست و اگر لفظ مطلق آورده شده برطبق روش معمول قرآن در بيان مطالب است ، چونان كه از يهود و نصارا به اهل كتاب تعبير كند و يا اين‌كه اين اطلاق براساس آن ، چيزى است كه به حكم عقل شناخته شده است ؛ نظير اين‌كه از قدرت خداوند به « يد » تعبير مىكند » .\r\n\r\n\r\n","description":"","footnote":"\r\n( 1 ) . همان ، آيات 35 - 39 .\r\n( 2 ) . حديد ( 57 ) آيهء 22 .\r\n","page_name":" 62 ","page_number":62},
  {"content":"\r\n\r\n\r\n3 . موقعيت علمى\r\nمحمّد جواد مغنيه بر خلاف گروهى از قرآن‌پژوهان و مفسران ، به جامعيت قرآن براى تمام نيازمندىهاى بشر در زمينه‌هاى مختلف تجربى و انسانى معتقد نيست . او در تفسير «  هُدىً لِلْمُتَّقِينَ  » مىنويسد : « اين جمله آشكارا دلالت دارد بر اين‌كه در قرآن نبايد به دنبال علم تاريخ ، فلسفه ، علوم‌طبيعى و رياضى و امثال آن رفت ، بلكه تنها هدايت انسان ، ارشاد ، اصلاح و خوشبختى دو جهان او را بايد در قرآن جستجو كرد ؛ به بيانى ديگر قرآن ، كتاب دين ، اخلاق ، عقيده و شريعت است و اگر در آيات قرآن آياتى دربارهء جهان هستى آمده ، مقصود خداوند از اين آيات بيان حقايق علمى نيست ، بلكه هدف آن است كه ما با جهان هستى و نظام حاكم بر آن به وجود خداى سبحان هدايت شويم و پىببريم كه هيچ موجودى از موجودات به‌طور تصادفى و بدون قصد ، چنان‌كه ماديون مىگويند ، آفريده نشده است » .\r\nبر اثر همين رويكرد ، مغنيه بر مفسران و قرآن‌پژوهانى كه در پى جمع ميان آيات و دانسته‌هاى علمى هستند دو اشكال مىكند :\r\n1 . دانش بشر به تناسب انديشه محدود او محدود است ؛ اما قرآن كه خاستگاه آن علم الهى است نامحدود است و نمىتوان ميان محدود و نامحدود گردآورد ؛\r\n2 . علم انسان مجموعه‌اى است از فرضيه‌ها و تئورىهاى درست و نادرست و در عين حال خطاپذير . در زمانى دانسته‌اى قطعى و يقينى و در زمانى ديگر خرافه ناميده مىشود . بنابراين چگونه مىتوان ميان آنچه خطاپذير است با قرآنى كه خطاناپذير است جمع نمود .\r\nهرچند نويسندهء الكاشف جامعيت قرآن را ، به معنايى كه ياد شد ، منكر است و بر مفسران و قرآن‌پژوهان علم‌گرا خدشه مىكند ؛ تأثير دانسته‌هاى علمى قطعى در فهم\r\n\r\n","description":"","footnote":"","page_name":" 63 ","page_number":63},
  {"content":"\r\n\r\nبهتر آيات و شناخت اسرار و فلسفه احكام را مىپذيرد و از بهره‌ورى از يافته‌هاى غيرقطعى و يا ملاك قرار دادن مطلق دستاوردهاى علمى در راستى و درستى آيات ، پرهيز مىدهد .\r\nاو مىنويسد : « اشكالى ندارد كه ما از حقايقى كه علم آنها را كشف كرده براى درك برخى از آيات كمك بگيريم ، لكن مشروط به اين‌كه اين حقايق را معيار راستى و درستى قرآن قرار ندهيم ، بلكه از آنها به عنوان ابزارى براى شناخت اسرار و حكمت برخى از احكام آن بهره گيريم » .\r\nبا اين باور كه محمّد جواد مغنيه در تفسير برخى از آيات قرآن از دستاوردهاى علمى سود مىبرد و در تفسير برخى از آيات قرآن نظريات مفسران علم‌گرا را به نقد مىكشد ؛ براى نمونه او در تفسير آيات زير از يافته‌هاى قطعى علمى سود برده است :\r\n إِنَّ فِي خَلْقِ السَّماواتِ وَ الْأَرْضِ وَ اخْتِلافِ اللَّيْلِ وَ النَّهارِ . . .  « 1 » ،  الَّذِينَ يَأْكُلُونَ الرِّبا لا يَقُومُونَ إِلَّا كَما يَقُومُ الَّذِي يَتَخَبَّطُهُ الشَّيْطانُ  « 2 » ،  وَ مِنْ كُلِّ الثَّمَراتِ جَعَلَ فِيها زَوْجَيْنِ اثْنَيْنِ .  « 3 »\r\nدر تفسير آيه  وَ مِنْ كُلِّ الثَّمَراتِ . . .  مىخوانيم : يعنى در گياه هر نوع ميوه جفت وجود دارد : نر و ماده كه به‌سان نر و ماده نخل‌ها آشكارند و يا همانند ديگر گياهان پنهانند .\r\nشيخ مراغى در تفسيرش مىگويد : « دانش جديد ثابت كرده است كه ميوهء درخت و دانهء كشت از نر و ماده توليد مىشود . اين جفت گاهى در يك درخت قرار دارند ؛ همانند بيشتر درختان و گاهى در دو درخت قرار دارند ؛ مانند نخل‌ها » . در مجلهء لبنانى العلوم ، شمارهء اوت 1967 مقاله‌اى است زير عنوان : « چگونه زندگى موجودات\r\n\r\n\r\n","description":"","footnote":"\r\n( 1 ) . بقره ( 2 ) آيهء 164 .\r\n( 2 ) . همان ، آيهء 275 .\r\n( 3 ) . رعد ( 13 ) آيهء 3 .\r\n","page_name":" 64 ","page_number":64},
  {"content":"\r\n\r\nبرانگيخته مىشود » . در اين مقاله آمده است : حشرات روى بدن‌هاى خود لقاح لازم را برمىدارند و بدون كوچك‌ترين خطا آن را به غلاف‌هاى شكوفهء گل‌ها منتقل مىكنند .\r\nپرنده بامنقارش شكوفهء زنبق را تلقيح مىكند و اين گويى معجزه است . در جنگ جهانى دوم ، نيروهاى متفقين وارد كورسيكا [ - جزيرهء فرانسوى 
  ] شدند . پس از ورود آنان ، درختان زيتون دچار آفت و ميوه‌هايش كم شد . آمريكا خواست به اهالى اين منطقه كمك كند . ازاين‌رو مادهء « د . د . ت » ، را به روى درختان زيتون پاشيد و حشرهء زيان‌رسان از بين رفت ؛ لكن به همراه آن ، ديگر حشرات نيز نابود شدند .\r\nدرنتيجه ، در سال آينده هيچ‌يك از درختان زيتون ، ليمو و بادام ، ميوه ندادند .\r\nبدين ترتيب آشكار شد كه ميوه جز از طريق تلقيح مادهء نرينه به مادينه به وجود نمىآيد » .\r\nو در تفسير آيهء  وَ لَقَدْ خَلَقْناكُمْ ثُمَّ صَوَّرْناكُمْ ثُمَّ قُلْنا لِلْمَلائِكَةِ . . .  « 1 » نظريهء داروين را به جهت علمى و قطعى نبودن نمىپذيرد : « ما پيرو آن دليلى هستيم كه ترديد و احتمال مخالف را نپذيرد ؛ زيرا وقتى احتمال بيايد ، استدلال باطل مىشود و اين حقيقتى عينى و بديهى است كه حتى تجربه‌گرايان ، كه منبع شناخت را به آزمايش حسى منحصر مىدانند ، نيز آن را انكار نمىكنند » .\r\nوى تفسير شياطين به ميكروب‌ها را در ذيل آيهء  يا بَنِي آدَمَ لا يَفْتِنَنَّكُمُ الشَّيْطانُ كَما أَخْرَجَ أَبَوَيْكُمْ مِنَ الْجَنَّةِ . . .  « 2 » تفسير به حدس و گمان دانسته نكوهش مىكند .\r\n\r\nمنابع و مآخذ الكاشف\r\nمحمّد جواد مغنيه از منابع بسيارى در تفسير آيات قرآن سود برده است كه برخى از اين منابع در يك دسته‌بندى كلى عبارتند از :\r\n\r\n\r\n","description":"","footnote":"\r\n( 1 ) . اعراف ( 7 ) آيهء 11 .\r\n( 2 ) . همان ، آيهء 27 .\r\n","page_name":" 65 ","page_number":65},
  {"content":"\r\n\r\n\r\n1 . منابع تفسيرى\r\nنويسندهء الكاشف در تفسير آيات با ديدگاه‌هاى بسيارى از مفسران بزرگ قرآن آشناست به‌گونه‌اى كه در تفسير برخى از آيات ده‌ها تفسير را مطالعه مىكند . منابع تفسيرى الكاشف عبارتند از :\r\n1 . مجمع البيان\r\n2 . مفاتيح الغيب\r\n3 . البحر المحيط\r\n4 . المنار\r\n5 . تفسير القرآن كريم ، ملاصدرا\r\n6 . الكشاف\r\n7 . تفسير بيضاوى\r\n8 . غرائب القرآن ، نيشابورى\r\n9 . تفسير مراغى\r\n10 . التسهيل لعلوم التنزيل\r\n11 . تفسير طبرى\r\n12 . آلاء الرحمن\r\n13 . روح البيان\r\n14 . بيان السعادة\r\n15 . الدّر المنثور\r\n16 . روح المعانى\r\n17 . فى ظلال القرآن\r\nدر ميان اين تفاسير ، بيشترين نقل قول را از تفسيرهاى مجمع البيان ، مفاتيح الغيب\r\n\r\n","description":"","footnote":"","page_name":" 66 ","page_number":66},
  {"content":"\r\n\r\nو المنار دارد و بيشترين عنايت او به تفسير المنار است ؛ هرچند در جاىجاى تفسير ، نظريات عبده و رشيد رضا را نقد مىكند .\r\n\r\n2 . منابع فقهى\r\nبهره‌ورى محمّد جواد مغنيه از منابع فقهى در تفسير آيات الاحكام بسيار گسترده است . مهم‌ترين منابع فقهى الكاشف عبارتند از :\r\n1 . مسالك الأفهام ، شهيد ثانى\r\n2 . احكام القرآن ، جصاص\r\n3 . تذكره ، علامه حلى\r\n4 . جواهر الكلام ، نجفى\r\n5 . احكام القرآن ، ابى بكر معافرى اندلسى\r\n6 . الروضة البهيّه ، شهيد ثانى\r\n7 . المغنى ، ابن قدامه\r\n8 . بداية المجتهد ، ابن رشد\r\n9 . الفقه الاسلامى فى ثوبه الجديد ، شيخ مصطفى زرقا\r\nافزون بر منابع يادشده ، مغنيه از منابع اصول ، تاريخ ، علوم تجربى و انسانى نيز در تفسير سود مىبرد ؛ از آن جمله در دانش اصول از رسائل شيخ انصارى و . . . و در تاريخ از مروج الذهب و محمّد رسول اللّه و الاخبار المصريه و . . . و در بخش روايات از سنن ترمذى ، وسائل الشيعه ، كافى و . . . سود مىبرد و در كنار تمام اين كتاب‌ها از مجلات و روزنامه‌ها نيز در تبيين هرچه بهتر آيات بهره مىگيرد .\r\n\r\nمراحل انجام كار\r\nدفتر تبليغات اسلامى خراسان ، كه پيشبرد دانش قرآنى جامعه و اشاعه و تعميم و\r\n\r\n","description":"","footnote":"","page_name":" 67 ","page_number":67},
  {"content":"\r\n\r\nتعميق فرهنگ قرآنى را از رسالت‌هاى اصلى خويش مىشناسد ، در كنار طرح‌هاى گستردهء پژوهشى ديگر ، كه در گروه‌هاى پژوهشى و بويژه گروه قرآن اين دفتر سامان مىيابند ، برگردان التفسير الكاشف را به زبان فارسى در دستور كار خويش قرار داد .\r\nاين مهم از حدود ده سال پيش آغاز شد و بنا به دلايلى ترجيح داده شد پس از اتمام كار ترجمه و آماده‌سازى ، مراحل انتشار آغاز گردد . در ابتدا با همكارى چند مترجم ، كار ترجمهء آن به پيش رفت ، اما در ادامه به لحاظ يكدست شدن اثر ، با يك مترجم كار به سامان رسيد و مقدار ترجمه شده به‌دست مترجمان ديگر نيز دوباره از سوى مترجم انجام يافت . در مدت ياد شده كار ترجمه و حروف‌نگارى و ويرايش و صفحه‌بندى اثر با دشوارىها و فراز و نشيب‌هايى همراه گرديد و تلاش‌هاى بسيارى در راه ارائه منقّح و پيراسته اثر به كار رفت . هرچند كارى اين‌چنين گسترده شامل حدود پنج‌هزار صفحه بويژه در مقوله ترجمه هرگز خالى از كاستى و اشكال نخواهد بود ، اما تلاش بر اين بوده كه با كمترين ميزان اشكال همراه باشد .\r\nدوستان بسيارى در طول مسير به‌گونه‌هاى مختلف با ما همكارى و هميارى داشته‌اند كه از همهء ايشان تشكر مىكنيم :\r\nنخست ، حجة الاسلام موسى دانش كه با حوصلهء فراوان و تلاش پىگير ، ترجمهء تمام كتاب را به پايان بردند .\r\nآن‌گاه حجج اسلام و آقايان : سيد عباس صالحى ، محمد مهدى مسعودى ، جهانگير مسعودى و حسن حكيم‌باشى ، كه به ترتيب ، مسئوليت دفتر خراسان ، معاونت پژوهش و مديريّت گروه قرآن را برعهده داشته و دارند و در طول مدت يادشده حمايت و اشراف و نظارت و پىگيرى اثر را به خوبى به انجام رساندند .\r\nنيز از پژوهشگر ارجمند ، جناب آقاى محمد بهرامى تشكر مىكنيم كه تحقيق و نگارش فصل « علامه مغنيه و تفسير الكاشف » را با هدف آشنايى با مؤلف و اثر وى برعهده داشته‌اند و نيز فاضل گرامى جناب آقاى على شكوهى كه پىگيرى امور فنى و\r\n\r\n","description":"","footnote":"","page_name":" 68 ","page_number":68},
  {"content":"\r\n\r\nنظارت بر تصحيح و آماده‌سازى آن را عهده‌دار بوده‌اند و برادر ارجمند جناب آقاى سيد مهدى محمدزاده ، كه حروف‌چينى ترجمه را به پايان بردند .\r\nسپس از جناب آقاى دكتر عباس عرب ، كه ويرايش تطبيقى متن با ترجمه را در برخى از جلدهاى آن برعهده داشتند .\r\nدر پايان از مسئولان گرامى بوستان كتاب ، كه انتشار اين اثر را وجههء همت خويش قرار دادند و نيز دوستان عزيز واحد آماده‌سازى بوستان كتاب قم ، كه ويرايش دستورى و كنترل و صفحه‌آرايى نهايى را به انجام رساندند بسيار سپاسگزاريم .\r\nبىگمان انجام اين مهم جز با هميارى عزيزان نام برده و نيز دوستانى كه همكارىهاى گوناگونى كم‌وبيش داشته‌اند ميّسر و مقدور نبوده است . اميد آن‌كه تلاش همهء اين عزيزان ، گامى در جهت انجام وظيفهء دينى و گزاردن رسالت قرآنى بوده باشد و در پيشگاه حضرت احديّت - جلّ و علا - مقبول افتد . بمنّه و كرمه .\r\nدفتر تبليغات اسلامى شعبهء خراسان\r\nپاييز 83\r\n\r\n","description":"","footnote":"","page_name":" 69 ","page_number":69},
  {"content":"\r\n . \r\n","description":"","footnote":"","page_name":" 70 ","page_number":70},
  {"content":"\r\n\r\n\r\nسخن مترجم\r\nقرآن درياى بيكران معارف الهى است كه مىتواند پاسخ‌گوى تمامى نيازهاى معنوى ، فرهنگى ، اخلاقى و اجتماعى انسان‌ها در هر زمان و مكان باشد و تشنگان معرفت را سيراب كند . ليكن فهم و درك مفاهيم بلند قرآنى و گرفتن پيام‌هاى سعادت‌بخش اين كتاب آسمانى ، كار ساده‌اى نيست ؛ چراكه آيه‌آيه قرآن نياز به شرح و تفسير دارد و حتى برخى از مفاهيم آن ، تنها با گذشت زمان قابل درك است و به بيانى ديگر : زمان ، قرآن را تفسير مىكند . چنان‌كه ابن عباس از مفسر حقيقى قرآن كريم ، يعنى\r\nامير مؤمنان على بن ابيطالب عليه السّلام نقل مىكند كه فرمود : « انّ للقرآن معانى سوف يفسّره الزمن ؛\r\nقرآن مفاهيمى دارد كه زمان آن را تفسير مىكند » . بنابراين ، يك مفسّر ، افزون بر دانستن دانش‌هايى كه براى آمادگى در جهت انجام اين كار بزرگ ، مورد نياز اوست ، بايد به شرايط زمان خود نيز آشنا باشد . اما بيش از همهء اينها ، مفسّر بايد به قرآن ايمان داشته باشد ، زيرا بزرگ‌ترين نشانه و كليد فهم قرآن ، ايمان به اين كتاب است و هركس كه به آن ايمان داشته باشد مىتواند آن را درست تفسير كند .\r\nنويسندهء تفسير الكاشف مرحوم علامه محمّد جواد مغنيه ، افزون بر اين‌كه يك متفكر و انديشمند برجستهء اسلامى و در علوم مختلف اسلامى همچون ادبيات\r\n\r\n","description":"","footnote":"","page_name":" 71 ","page_number":71},
  {"content":"\r\n\r\nعرب ، فقه ، اصول ، حديث ، كلام ، فلسفه و . . . صاحب‌نظر و متخصص است ، از جمله افرادى مىباشد كه از سويداى دل به قرآن كريم ايمان دارد . او خود نيز در مقدمهء تفسيرش ( الكاشف ) بدين نكته اشاره مىكند : « مفسر بيش از آنچه مفسران در مقدمهء تفاسير خود بيان كرده‌اند به يك چيز نياز دارد و آن اين‌كه مفاهيم قرآنى در ژرفاى دل او نفوذ كرده و او بدان‌ها باور كامل داشته باشد ؛ زيرا اين ، اساس فهم سخن خداست » .\r\n\r\nويژگىهاى الكاشف\r\nاين تفسير ، علاوه بر آنچه تفاسير كهن دارند ؛ نظير پرداختن به شرح كردن واژه‌ها ، تجزيه و تركيب و . . . از ويژگىهاى ديگرى نيز برخوردار است كه بر جذابيت و ارزش آن مىافزايد و خواننده را به مطالعه تشويق مىكند . برخى از اين ويژگىها از اين قرار است :\r\n1 . تفسير الكاشف ، يك تفسير علمى و تحقيقى است كه نويسنده ، با تكيه به معيارها و دلايل نيرومند و استوار ، به تفسير و ابراز نظر دربارهء آيهء مورد بحث مىپردازد .\r\n2 . از آن‌جا كه علامه مغنيه ، فردى آشنا به شرايط زمان و آگاه از مسائل اجتماعى و سياسى جهان اسلام بوده ، در ضمن تفسير آيات قرآنى ، به بيان مشكلات و گرفتارىهاى اجتماعى و سياسى مسلمانان ، به‌ويژه نسل جوان پرداخته است ، مشكلاتى كه دقيقا امروز ، جهان اسلام و به‌خصوص دنياى عرب با آن روبه‌رو است . او تلاش مىكند با بهره‌گيرى از مفاهيم و پيام‌هاى قرآنى ، راه‌حلى براى از ميان بردن اين مشكلات ارائه دهد . بنابراين ، مطالعهء اين تفسير براى جوانان اسلامى و سياستمداران و دست‌اندركاران اداره امور جهان اسلام بسيار سودمند خواهد بود .\r\n\r\n","description":"","footnote":"","page_name":" 72 ","page_number":72},
  {"content":"\r\n\r\n3 . نويسنده ، بر چند نكته تكيه مىكند كه ارزش تفسير او را دوچندان كرده است :\r\nالف ) او مىگويد : من با اين ديد به قرآن نگاه كردم كه كتاب دين ، هدايت ، اصلاح و قانون است و نخستين هدفش اين است كه بشريت در صلح زندگى كند و بر فضاى اين زندگى ، امنيت و صلح ، توأم با فراوانى و آسايش حاكم باشد .\r\nب ) او كوشش مىكند ، خواننده را قانع كند كه دين اسلام با تمام اصول و فروع خود ، خير ، كرامت و سعادت انسان را مدنظر دارد .\r\nج ) اسرائيليات و يا مطالب و داستان‌هاى افسانه و خرافى را كه در برخى از تفاسير آمده ، حذف كرده است .\r\n\r\nچند يادآورى لازم\r\n1 . منظور از واژه اعراب « تجزيه و تركيب » است كه مترجم به خاطر رعايت اختصار ، همان واژه‌اى را به كار برده كه در متن عربى به كار رفته است .\r\n2 . نويسنده ، آدرس روايات و برخى از مطالبى را كه نقل قول كرده ، متأسفانه ياد نكرده است و مترجم به دليل نداشتن فرصت كافى به انجام اين كار موفق نگرديد و اميد است در چاپ‌هاى بعدى ، اين كار صورت گيرد . همچنين در بخش « اعراب » صرفا به ترجمه بسنده و از نقد و تفصيل خوددارى شده است .\r\n3 . مطالبى كه در داخل [ 
  ] قرار دارد ، توضيحى است از سوى مترجم كه بر متن اصلى افزوده شده است .\r\n4 . از آن‌جا كه در متن عربى ، عنوان آيات ، قسمتى از يك آيه بوده و اين عنوان در فارسى مناسب نبوده است ، مترجم ، با توجه به مضمون آيه ، عنوانى را برگزيده است كه با زبان فارسى همخوانى داشته باشد .\r\n5 . از مسئولان و دست‌اندركاران محترم دفتر تبليغات اسلامى خراسان ، كه\r\n\r\n","description":"","footnote":"","page_name":" 73 ","page_number":73},
  {"content":"\r\n\r\nبرنامه‌ريزى و اجراى اين پروژه بزرگ را به عهده داشته و اين جانب را مورد لطف و تشويق قرار داده‌اند و نيز ديگر دوستان و همكاران در اين نهاد مقدس كه به نحوى در به سامان رسيدن اين اثر نقش ايفا كردند ، صميمانه سپاسگزارم .\r\nباشد كه اين خدمت ناچيز ، در پيشگاه حضرت ولى عصر ( عج ) پذيرفته شود .\r\nموسى دانش\r\n\r\n","description":"","footnote":"","page_name":" 74 ","page_number":74},
  {"content":"\r\n\r\n\r\nمقدّمهء مؤلّف\r\nبه نام خداوند بخشايندهء مهربان سپاس خداوندى را سزد كه پروردگار جهانيان است و درود او بر محمّد و خاندان پاك و پاكيزه‌اش .\r\nاين جانب دربارهء عقيده و اصول آن ، هشت جلد كتاب كوچك « 1 » تأليف كردم . در اين كتاب‌ها مخاطب من ، نسل جوان است و با شيوه و زبان خودشان با آنها سخن گفته‌ام ؛ نسلى كه تنها چيزى را باور مىكنند كه با خواسته‌ها ، تربيت و فرهنگ آنان همخوانى داشته باشد .\r\nخداوند چنين مقدّر كرد كه تأليف اين سلسله از كتاب‌هايم موفقيت‌آميز باشد و به حمد اللّه چند بار تجديد چاپ شود . بديهى است ، هركارى كه بر وفق حكمت و آرمان الهى باشد ، خدا هم پيروزى و موفقيت را براى آن مقرّر مىدارد ؛ زيرا توفيق از سوى خداست و در اين ، ترديدى وجود ندارد . ولى ذات مقدّس او كارها را جز از طريق عوامل و سنّت‌هاى آن به اجرا درنمىآورد .\r\nالبته ، صرف قرار دادن قلم بر روى كاغذ ، سنّت و راه پيروزى محسوب نمىشود ،\r\n\r\n\r\n","description":"","footnote":"\r\n( 1 ) . اين كتاب‌ها عبارتند از : اللّه و العقل ، النبوة و العقل ، الآخرة و العقل ، إمامة عليّ و العقل ، المهدي المنتظر و العقل ، عليّ و القرآن ، مفاهيم إنسانية في كلمات الإمام جعفر الصادق ، و فلسفة المبدأ و المعاد .\r\n","page_name":" 75 ","page_number":75},
  {"content":"\r\n\r\nبلكه تنها راه موفقيت‌آميز بودن و مورد توجّه واقع شدن يك اثر آن است كه خواننده از آنچه مىخواند خشنود باشد و آن را بپسندد ، درحالىكه خواننده از هر نوشته‌اى احساس رضايت نمىكند ، مگر آن‌كه نوشته براى او باشد نه براى نويسندهء آن . پسند خواننده به نوبهء خود ، نويسنده را تشويق مىكند تا كارش را ادامه دهد و بدين ترتيب ، خواننده و نويسنده بر يكديگر تأثير متقابل مىگذارند .\r\nدرهرحال ، انتشار زنجيره‌اى كتاب‌هاى مزبور ، تشويقم كرد تا به تأليف كتاب‌هايى قطورتر و گسترده‌تر اقدام كنم كه برخى از آن‌ها عبارتند از : معالم الفلسفة الإسلاميه ، الفقه على مذاهب الخمسه ، الشيعة و الحاكمون ، الشيعة و التشيّع ، فضائل الإمام علي و . . . .\r\nخوشبختانه ، اين كتاب‌ها نيز همانند كتاب‌هاى يادشده در قبل ، با استقبال زيادى روبه‌رو شد . درنتيجه ، مشيّت الهى و توفيق خداوند وادارم كرد تا به تأليف كتاب موسوعة فقه الإمام جعفر الصادق در شش جلد بزرگ بپردازم . اين كتاب نيز همچون تأليفات گذشته‌ام مورد توجّه و استقبال خوانندگان قرار گرفت و همان‌گونه كه خداى بزرگ با حكمت و عنايت خود ، كتاب‌هاى قبلى را با موفقيت توأم ساخت ، اين اثر را نيز چنين كرد . همچنين ، توفيق و ارادهء خداوندى و مورد استقبال واقع شدن كتاب موسوعه وادارم كرد تا به تأليف كتابى دست بزنم كه به مراتب قطورتر و بزرگ‌تر از آن است ؛ يعنى تفسير قرآن كريم ، كه آن را تفسير كاشف ناميدم .\r\nبه حول و قوّهء خدا و توفيق و بخشش او ، اين جزء كه تفسير دو سورهء حمد و بقره را دربر دارد به پايان رسيد . نمىدانم آيا زندگىام آن‌قدر ادامه پيدا خواهد كرد كه اين كار را به آخر برسانم و نتيجهء فداكارىها و زحمات خود را ببينم يا روزگار برعكس آنچه من مجسّم نموده و اراده كرده‌ام عمل خواهد كرد ! وانگهى وقتى تفسير كاشف همان‌گونه كه من مىخواهم به پايان برسد ، آيا همانند ديگر تأليفات و كتاب‌هاى منتشر شده‌ام مورد استقبال قرار خواهد گرفت ؟ بر فرض اين‌كه به اتمام برسد و مورد\r\n\r\n","description":"","footnote":"","page_name":" 76 ","page_number":76},
  {"content":"\r\n\r\nتوجّه خوانندگان هم قرار گيرد ، آيا همچون كتاب موسوعة الفقه كتاب ديگرى به دنبال خواهد داشت ؟\r\nاينها پرسش‌هايى است كه جز خدا كسى پاسخ آنها را نمىداند :  « وَ ما تَدْرِي نَفْسٌ ما ذا تَكْسِبُ غَداً وَ ما تَدْرِي نَفْسٌ بِأَيِّ أَرْضٍ تَمُوتُ ؛  « 1 » انسان نمىداند كه فردا چه چيز به‌دست خواهد آورد و نمىداند در كدامين سرزمين مىميرد » . ايمانى كه به اين حقيقت دارم ، به هيچ روى ، مانع از تصميم و ادامهء تلاش و كار مداوم نمىشود ؛ زيرا من علاوه بر حقيقت يادشده ، به موضوع ديگرى نيز ايمان دارم و آن اين‌كه عزم راسخم ، اثر فوق العادهء خود را در تحقّق بخشيدن به آنچه نظر دارم خواهد گذارد و همين ايمان است كه وادارم مىسازد تا به سبب ترس از فوت شدن فرصت ، نهايت درجهء تلاشم را مبذول دارم . ازاين‌رو ، همچنان مىنويسم و مىنويسم و اميدوارم تا فرارسيدن مرگ موفق شوم ، كار را به پايان رسانم ، زيرا تنها مرگ است كه جلو فعاليتم را مىگيرد . ازاين‌رو ، مادام كه مرگ من فرانرسيده ، همچنان به تلاشم ادامه مىدهم .\r\nبالاترين آرزويم آن است كه مرگم فرارسد و من در حال نوشتن چيزى باشم كه مردم را به سوى خدا ، حقّ و عدالت فرامىخواند و حتّى بالاترين خواسته‌ام آن است كه وارد بهشت شوم و در آن‌جا فارغ البال و دور از گرفتارىها و رنج خانواده ، بخوانم و بنويسم ! چه بسيار اين پرسش در ذهنم خلجان مىكند كه اگر خدا نعمت بهشت را به من عطا فرمايد آيا در آن‌جا بىكار خواهم بود ؟ و يا به من امكان داده خواهد شد كه در آن‌جا هم بخوانم و بنويسم ؟ به خودم پاسخ مىدهم : بله ، زيرا در بهشت هرآنچه چشم‌ها از ديدنش لذت ببرند و دل‌ها بدان ميل كنند موجود است ، حتّى خواندن و نوشتن . سپس اين پرسش به صورت ديگرى به ذهنم بازمىگردد : درحالىكه بهشتيان ، همگى در نهايت درجهء كمال قرار دارند ، من براى چه كسى بنويسم ؟\r\nاز اين بىپروايى با قلم ، معذرت مىخواهم ؛ به بيانى درست‌تر مگرنه اين است كه\r\n\r\n\r\n","description":"","footnote":"\r\n( 1 ) . لقمان ( 31 ) آيهء 34 .\r\n","page_name":" 77 ","page_number":77},
  {"content":"\r\n\r\nمن هم آدمى هستم و مشكل است كه آدمى بتواند از نيّت‌هاى خويش رهايى يابد و چه دشوار است كه انسان ما فى الضمير خود را هنگامى كه فرصت ابراز آن را مىيابد ، بيان نكند .\r\n\r\nنسل جديد\r\nهرچيزى تابع اسباب و عوامل واقعى خودش است ، خواه اين چيز پديده‌اى طبيعى باشد نظير طوفان و زلزله ، يا پديده‌اى اجتماعى باشد همچون بىسوادى و نادارى ، يا از امور مربوط به قلب باشد همانند ايمان و كفر . هيچ‌چيز بدون سبب و تدبير و به‌طور تصادفى وجود نمىيابد . اين مطلب ، مقدّمه‌اى است براى پرسش و پاسخ زير :\r\nسؤال : چرا نسل جديد به ارزش‌هاى دينى ، آن‌گونه كه نسل‌هاى گذشته اهمّيت مىدادند اهمّيت نمىدهد ؟ براى نمونه ، بيشتر جوانان اين نسل از عبادات و مراسم دينى روگردان شده‌اند ، حتّى گوش‌دادن به موعظه و اندرزى كه به نحوى با دين ارتباط پيدا مىكند براى ايشان سنگين است ، نيز ارزش‌هاى انسانى نظير برادرى ، برابرى ، صلح ، هميارى ، راستى و عدالت در دل‌هاى آنان طنينى ندارد و اگر دربارهء آنها و قداست آنها سخن بگويند ، تنها به مقدارى كه منفعت شخصى آنها ايجاب كند ، با زبان آن را مقدّس مىشمارند و نه با دل ، با گفتارشان و نه با كردارشان ؟\r\nپاسخ : ملت‌هاى اسلامى اعم از عرب و غيرعرب ، تنها به اصل و ارزشى تكيه مىكردند كه از كتاب خدا و سنّت پيامبرش سرچشمه مىگرفت . ازاين‌رو ، براى آنان نه سوسياليزم ارزشى داشت ، نه اگزيستانسياليسم ، نه دموكراسى ، نه ملىگرايى و نه هيچ‌چيز ديگرى ، مگر وحى آسمانى كه اصول عقيده و شيوهء رفتارى خود را از آن مىگرفتند ، روش‌هاى آموزشى آنان برطبق وحى بود ، قوانين و احكام لازم الاجراى\r\n\r\n","description":"","footnote":"","page_name":" 78 ","page_number":78},
  {"content":"\r\n\r\nدر دادگاه‌ها و ادارات و نيز ساير احكام فردى و اجتماعى از وحى [ قرآن كريم 
  ] استنباط مىشد .\r\nازاين‌رو ، تعاليم دين در اذهان بسيارى از مردم روشن بود . مردم ، آنچه را شريعت مىپذيرفت و بدان دستور مىداد و يا از آن نهى مىكرد ، به خوبى مىشناختند . همهء مسلمانان به كسىكه متديّن بود و براساس دين زندگى مىكرد ، اعتماد مىكردند و امانت خود را به دو مىسپردند و اگر كسى از دين منحرف مىشد ، او را بر هيچ چيزى امين نمىدانستند و به او اعتماد نمىكردند . اين سخن بدان معناست كه درواقع ارزش‌هاى اجتماعى ، درست همان ارزش‌هاى دينى بود و اگر احيانا فردى از اين ارزش‌ها تخلّف مىكرد و به مخالفت با آنها برمىخاست ، به منزلهء كسى بود كه بر ضدّ يك نظام سالم و استوار جامعه بشورد و آن را برهم زند .\r\nآن‌گاه ، روزگار دگرگون شد و با نفوذ و تسلّط غرب بر كشورهاى اسلامى ، دگرگونى بزرگى روى داد . استعمار غرب ، نخست احكام قرآن را هدف قرار داد و آثار آن را از دادگاه‌ها محو كرد و قانون عرفى و مدنى فرانسوى و انگليسى را جاىگزين آن ساخت . آموزش عقايد و اخلاق دينى را از نظام آموزشى حذف نمود و زمينه را براى رواج قمار ، گناه ، ميخوارگى و هركارى كه موجب فساد عقيده و اخلاق مسلمانان مىشد ، آماده كرد . درنتيجه ، ويژگىهاى قرآن و سنت پيامبر صلّى اللّه عليه و إله از زندگى اجتماعى رخت بربست و ناپديد شد ، حتّى بر سر زبان عربى همان آمد كه بر سر عقيده و اخلاق دينى آمد . ازاين‌رو ، نسل جديدى كه به عقيده و اخلاق اهمّيت نمىدهد ، درواقع نتيجهء اوضاع آلوده‌اى است كه اين نسل در آن به‌وجود آمده و تربيت يافته است . بنابراين ، طبيعى است كه اين نسل ، سايه و انعكاسى از اين اوضاع اجتماعى باشد و اگر ما به نسلى ، جدا از جامعه و محيطش بنگريم ، راه خطا پيموده‌ايم . واقعيّت همان است كه فلاسفه گفته‌اند : معلول ، نتيجه و محصول علت خود مىباشد .\r\n\r\n","description":"","footnote":"","page_name":" 79 ","page_number":79},
  {"content":"\r\n\r\n\r\nراه‌حل مشكل جوانان\r\nسؤال : شما درد را بيان كرديد ، امّا درمان آن چيست ؟\r\nپاسخ : حقيقت آن است كه پاسخ به اين سؤال تنها كار يك روشنفكر نيست ، بلكه بايد انديشه‌هاى بزرگ و اخلاصمند دربارهء آن تأمّل كنند و به تبادل‌نظر بپردازند ؛ چرا كه هرگاه اخلاق و آداب و رسوم مختلف در محيط جامعه‌اى پديد آيد و مدت زيادى در آن حاكم شود ، به صورت حقيقت و واقعيّتى ماندگار درمىآيد كه از بين بردن آن ، كار ساده‌اى نيست ؛ زيرا همان‌گونه كه عوامل طبيعى در عالم طبيعت اثر دارد ، اخلاق و آداب و رسوم نيز بر روان‌ها اثر مىگذارد و تغيير اين عادت‌ها نيازمند تلاش و كوشش طولانى و سخت است ، همان‌گونه كه پيامبر بزرگ اسلام صلّى اللّه عليه و إله براى دگرگون كردن عقايد و عادت‌هاى مردم دوران جاهليت كوشش‌هاى طاقت‌فرسايى به عمل آورد .\r\nدر احاديث نيز بدين نكته اشاره شده كه از جملهء آنها اين حديث است : « اسلام با غربت آغاز گرديد و بار ديگر همچون دوران آغازين خود غريب خواهد شد » .\r\nبنابراين ، غبار غربت از چهرهء اسلام زدوده نمىشود و چشمان پيامبر با بازگشت اسلام روشن نمىگردد ، مگر به وسيلهء رهبرى كه همانند محمّد صلّى اللّه عليه و إله باشد و اصحابى كه همچون مهاجران و انصار [ صدر اسلام 
  ] باشند . البتّه ، براى خدا مشكل نيست كه روزى وضعى را به وجود آورد كه در آن ، بار ديگر حكومت قرآن ، آيين قرآن و اخلاق قرآن بازگردد ؛ ولى وظيفهء ما آن است كه به اندازهء توان خود تلاش كنيم و منتظر معجزهء آسمانى نباشيم . كارهايى كه ما هم‌اكنون مىتوانيم انجام دهيم از اين قرار است :\r\n1 . در مدارس جايگاه بلندى براى دين قائل شويم ، به‌ويژه براى قرائت قرآن ، حفظ و تفسير آن ؛ زيرا قرآن به مثابهء سنگ پايه است . چنانچه دست‌اندركاران و\r\n\r\n","description":"","footnote":"","page_name":" 80 ","page_number":80},
  {"content":"\r\n\r\nمسئولان آموزش در مدارس دولتى از اين كار جلوگيرى كنند - كه به يقين چنين خواهند كرد - ما بايد به منظور رسيدن به اين هدف ، در كنار مدارس علوم جديد و رايج امروز ، مدارس ملى تأسيس كنيم . بودجهء اين مدارس را مىتوان از ميليون‌ها پولى كه به‌نام حقوق الهى به مراجع تقليد و ديگران پرداخت مىشود ، تأمين كرد و من موردى را براى هزينه كردن اين پول‌ها بهتر از صرف آنها در راه احياى تعاليم دينى و انتشار آن و تربيت نسل جوان برطبق اين تعاليم نمىبينم .\r\n2 . هريك از روحانيان وظيفهء خود را با كمال اخلاص انجام دهد و خود را آماده كند كه رهبرى آگاه باشد و نيز بشناسد كه از كجا مىتواند در دل‌هاى جوانان نفوذ كند و چگونه مىتواند به آنها بباوراند كه دين منبع و سرچشمهء ارزش‌هايى است كه مىتواند زندگى بهترى را براى آنها فراهم سازد .\r\n3 . حقايق دينى را به صورت روشن و قابل فهم ، براى مردم بيان كنيم و آن را به وسيلهء كتاب‌ها ، سخنرانىها ، مقاله‌ها و نشريه‌ها منتشر سازيم و نيز براى بىخبران و شك‌آورندگان اثبات كنيم كه اسلام با عقيده ، آيين و اخلاقش از نيازهاى روحى و مادى انسان سرچشمه مىگيرد و براى حلّ مشكلات انسان ، راه‌هاى مناسب ارائه مىدهد و مىخواهد سعادت اين جهان و آن جهان او را تأمين كند .\r\nخواننده ، دليل اين ادّعا را در همين تفسير خواهد يافت ؛ تفسيرى كه دين را به انواع مظاهر زندگى مرتبط مىسازد و به جنبهء انسانى قرآن بيش از جنبهء بلاغت كلمات آن اهمّيت مىدهد .\r\n\r\nمفسّر\r\nواژهء « تفسير » در لغت به معناى آشكار كردن و در اصطلاح ، علمى است كه در آن از معانى الفاظ قرآن و ويژگىهاى آن بحث مىشود .\r\nآشنايى با اين علم ، نياز به يك سلسله مقدّمات و آمادگىهايى دارد كه برخى از آنها\r\n\r\n","description":"","footnote":"","page_name":" 81 ","page_number":81},
  {"content":"\r\n\r\nعبارتند از : آشنايى با انواع علوم عربى ، « 1 » علم فقه و اصول آن ، علم حديث و علم كلام ، تا مفسّر از روى دليل بداند كه چه چيزى بر خدا و پيامبران جايز است و چه چيزى بر او و آنان محال . برخى مىگويند : علاوه بر علوم پيش‌گفته ، دانستن علم تجويد و قرائت نيز بر مفسّر لازم است .\r\nدر اين‌جا ، چيز ديگرى نيز هست كه مفسّر بدان نياز دارد و اين چيز از تمام آنچه مفسّران در مقدّمهء تفاسيرشان ياد كرده‌اند ، مهم‌تر و باعظمت‌تر است ؛ زيرا پايه و محور فهم كلام خدا به شمار مىرود . من كسى را نديدم كه بدين امر مهم اشاره كرده باشد و خودم پس از آن‌كه مقدارى در تفسير كار كردم ، آن را كشف كردم و آن اين است : كسى معانى قرآن ، حقيقت و عظمت آن را هرگز درك نخواهد كرد و نخواهد شناخت ، مگر آن‌كه از ژرفاى دلش اين معانى را حس كند و قلب و انديشه‌اش با آنها هماهنگ شود و ايمان او به آنها با خون و گوشتش درآميزد . راز سخن امام امير مؤمنان عليه السّلام نيز در همين‌جا نهفته است كه مىفرمايد : « آن ، قرآن صامت است ، و من قرآن ناطقم » .\r\nهمچنان‌كه به تفسير قرآن ادامه مىدادم ، بدين نكته يقين پيدا كردم كه اگر مفسّرى چيز تازه و بىسابقه‌اى در تفسير نياورد ، هرچند اين چيز ارائهء يك انديشه در تفسير باشد ، اين مفسّر انديشه‌اى عالمانه و پويا ندارد ، بلكه صرفا انديشهء يك خواننده را دارد كه آنچه را براى ديگران مىخواند در انديشهء او نقش مىبندد ؛ نظير صورت چيزى كه با همان رنگ و اندازه خود در آينه نقش مىبندد . اين موضوع بدان جهت است كه معانى و مفاهيم قرآن بىنهايت ژرف است و هيچ‌كس - هرچند به مقام والايى از دانش و فهم رسيده باشد - نمىتواند به عمق آن برسد ؛ هركسى تنها به ميزان معلومات و شايستگىهاى خود مىتواند معانى را كشف و استنباط كند . بنابراين ، اگر\r\n\r\n\r\n","description":"","footnote":"\r\n( 1 ) . مجموعهء علوم مربوط به زبان و ادبيات عربى را « علوم عربى » مىگويند ؛ همچون صرف ، نحو ، لغت ، اشتقاق ، علوم بلاغت و . . . - م .\r\n","page_name":" 82 ","page_number":82},
  {"content":"\r\n\r\nمفسّر پيشين در مرزى معيّن بازايستاده باشد و آن‌گاه مفسّر بعدى بيايد و راه او را ترسيم كند و حتّى يك قدم هم فراتر نرود ، كاملا همانند نابينايى است كه به عصاكشى تكيه مىكند و هرگاه او را از دست دهد برجاى خود ميخ‌كوب مىشود .\r\nجز اينها ، در اثناى پرداختن به تفسير ، به نظريّه‌ها و باورهاى فراوان ديگرى نيز دست يافتم ، به عبارت درست‌تر تفسير ، بسيارى از برداشت‌ها و افكار پيشينم را تصحيح كرد . برخى از نظريّاتى كه من درحالىكه به سخنان خدا مىانديشيدم به آنها يقين پيدا كردم ، از اين قرارند :\r\n1 . ايمان بدون تقوا وجود ندارد .\r\n2 . بهشت جز بر كسىكه در راه حق ، جهاد و فداكارى كند ، حرام است .\r\n3 . تمام اصول و فروع دين اسلام ، از ايمان به خدا گرفته تا كوچك‌ترين حكمى كه در شريعت است ، همگى بدون استثنا پيوند استوار و محكم با زندگى دارند .\r\n4 . ايمان و يقين پيدا كردم كه ناآگاه‌ترين مردم به حقيقت اسلام و هدف‌هايش ، كسانىاند كه به اسلام نسبت داده مىشوند [ يعنى كسانى كه نام مسلمان را به خود گرفته‌اند 
  ] . و نيز نظريّات ديگرى كه خواننده در لابه‌لاى صفحات اين تفسير مىتواند آنها را بيابد و بسيارى از اين نظريّات را تحت عنوان‌هايى كه بيانگر آنها مىباشند ، در بندهايى جداگانه و مستقل مطرح نموده‌ام .\r\nازاين‌رو ، من وظيفه‌اى سنگين‌تر و دشوارتر از وظيفهء كسىكه سخنان خدا را تفسير مىكند نمىشناسم ؛ زيرا او مىخواهد مقصود خدا را از اين سخنان به‌دست آورد و اين ، كار ساده‌اى نيست ؛ ولى آنچه مشكل را آسان مىسازد آن است كه مفسّر ، فهم و تصور خودش از معانى و مقاصد قرآن را آن‌گونه كه در ذهن وى مىگذرد بيان كند ، نه آنچه را در جهان خارج و واقع وجود دارد ، نظير مجتهدى كه اگر حكم خدا را درست تشخيص دهد پاداش داده مىشود و اگر خطا كند معذور است و حتّى ممكن است به سبب نيّت ، اجتهاد و عدم تقصيرش پاداش هم داده شود .\r\n\r\n","description":"","footnote":"","page_name":" 83 ","page_number":83},
  {"content":"\r\n\r\n\r\nدعوت قرآن\r\nاگر كسى آيات قرآن را بررسى نمايد و دربارهء معانى آن بينديشد ، درمىيابد كه در وراى اين آيات ، يك مقسم مشترك و يك چارچوب كلى وجود دارد كه تمام قواعد ، اصول ، سوره‌ها و آيات قرآن را به يكديگر پيوند مىدهد و اين رابط يا مقسم مشترك ، عبارت است از : فراخواندن مردم به يك زندگى پاك و پاكيزه كه امنيّت و عدالت در آن حاكم باشد و فراوانى و صلح ، آن را فراگيرد : « اى كسانى كه ايمان آورده‌ايد ، چون خدا و پيامبرش شما را به چيزى فراخوانند كه زندگىتان مىبخشد دعوتشان را اجابت كنيد » . « 1 »\r\nفراخواندن خدا و پيامبر به سوى زندگى ، شيوه خاصى دارد و برپايه‌هايى چند استوار است . امّا شيوهء فراخوانى را خداوند در سخن خود ، خطاب به پيامبر اكرم صلّى اللّه عليه و إله مشخص مىكند : « مردم را با حكمت و اندرز نيكو به راه پروردگارت بخوان و با بهترين شيوه با آنان مجادله كن » . « 2 » مراد از حكمت و اندرز نيكو آن است كه پيامبر ، دل و عقل [ مردم 
  ] را مخاطب خود قرار دهد و در دعوت خود به سوى خدا ، زيبايى آفريدگان و شگفتىهاى موجودات را به نمايش بگذارد : « به زودى آيات قدرت خود را در آفاق و در وجود خودشان به آنها نشان خواهيم داد تا برايشان آشكار شود كه او حق است » . « 3 »\r\nهمچنين آشوبگران و كينه‌توزان را از سرنوشت و پايان بد ، بترساند و براى آنان مثال‌هايى از امت‌هاى گذشته بزند ، همان‌گونه كه شعيب چنين كرد ، آن‌جا كه به قومش گفت : « اى قوم من ، مخالفت با من شما را به كارى واندارد تا آنچه بر قوم نوح يا قوم هود يا قوم صالح يا در همين نزديكى به قوم لوط رسيد ، به شما نيز\r\n\r\n\r\n","description":"","footnote":"\r\n( 1 ) . انفال ( 8 ) آيهء 24 .\r\n( 2 ) . نحل ( 16 ) آيهء 125 .\r\n( 3 ) . فصلت ( 41 ) آيهء 53 .\r\n","page_name":" 84 ","page_number":84},
  {"content":"\r\n\r\nبرسد » . « 1 » امّا اگر اين كينه‌توزان ، همچنان بر دشمنى و كينه‌توزى پاىفشارند ، آنها را به حال خود رها سازد ، زيرا دلايل و براهين زياد به حال آنان سودى ندارد : « اگر با تو به جدال برخيزند ، بگوى : من و پيروانم در دين خويش به خدا اخلاص ورزيديم » . « 2 »\r\n« همانا بر توست رساندن و بر ماست بازخواست كردن » . « 3 »\r\nامّا برخى پايه‌هاى فراخواندن به زندگى خوش را به ترتيب زير يادآور مىشويم :\r\n1 . انسان در اين زندگى ، تصادفى و بدون هدف آفريده نشده است : « خدا شما را آفريد ، آن‌گاه مىميراند » . « 4 »\r\n2 . خداى متعال انسان را به حال خود رها نكرده است تا هوس‌ها و شهوت‌ها بر او حكومت كند ، بلكه راه ميانه‌اى را براى او ترسيم كرده كه اجازه ندارد از آن تخطّى و تجاوز كند : « آيا انسان مىپندارد كه او را به حال خود واگذاشته‌اند ؟ » ، « 5 » « به پروردگارت سوگند ! كه همه را بازخواست كنيم . به سبب كارهايى كه مىكرده‌اند » . « 6 »\r\n3 . ايجاد امنيّت و حفظ نظم [ بدين معنا كه 
  ] هركس در اين نظم اخلال كند و به منظور ايجاد فساد در زمين تلاش نمايد در دنيا به اشدّ مجازات گرفتار مىشود و در آخرت نيز برايش عذابى دردناك خواهد بود : « جزاى كسانى كه با خدا و پيامبرش جنگ مىكنند و در زمين به فساد مىكوشند ، آن است كه كشته شوند ، يا بردار گردند ، يا دست‌ها و پاهاىشان يكى از چپ و يكى از راست بريده شود ، يا از سرزمين خود تبعيد شوند . اينها رسوايىشان در اين جهان است و در آخرت نيز به عذابى بزرگ گرفتار آيند » . « 7 »\r\n\r\n\r\n","description":"","footnote":"\r\n( 1 ) . هود ( 11 ) آيهء 89 .\r\n( 2 ) . آل عمران ( 3 ) آيهء 20 .\r\n( 3 ) . رعد ( 13 ) آيهء 40 .\r\n( 4 ) . نحل ( 16 ) آيهء 70 .\r\n( 5 ) . قيامت ( 75 ) آيهء 36 .\r\n( 6 ) . حجر ( 15 ) آيهء 92 .\r\n( 7 ) . مائده ( 5 ) آيهء 33 .\r\n","page_name":" 85 ","page_number":85},
  {"content":"\r\n\r\n4 . حفظ امنيّت و برقرارى نظم هرگز تحقّق پيدا نمىكند ، مگر آن‌كه هر انسانى امين نفس خود و كرامت ذاتى خويشتن باشد ، زيرا براساس منطق قرآن ، جامعهء صالح ، جامعه‌اى است كه حتّى يك فرد فاسد هم در آن پيدا نشود : « . . . هركس ، كس ديگر را ، نه به قصاص قتل كسى يا ارتكاب فسادى بر روى زمين بكشد ، چنان است كه همه مردم را كشته باشد و هركس كه به او حيات بخشد ، چون كسى است كه همه مردم را حيات بخشيده باشد . . . » . « 1 » البته ، اين امر بدان سبب است كه حقيقت انسانيت ، همان گونه كه وابسته به تمام افراد است ، به تك‌تك افراد نيز وابسته مىباشد . ازاين‌رو ، اگر كسى در حقّ يكى از افراد جنايتى مرتكب شود ، مانند اين است كه به همهء انسان‌ها جنايت كرده و اگر كسى به فردى احسان كند ، مانند اين است كه به همهء انسان‌ها احسان كرده است . جملهء  « قَتَلَ نَفْساً بِغَيْرِ نَفْسٍ أَوْ فَسادٍ فِي الْأَرْضِ »  در آيهء شريفه اشاره به اين نكته دارد كه هر فردى تقدّس انسانى خود را دارد و او هميشه در حريمى قرار دارد كه شكستن آن حرام است ، مگر اين‌كه وى خودش اين حرمت را بشكند و با ارتكاب جنايت ، آن تقدّس و حرمت انسانى را از خود سلب كند .\r\n5 . روابط ميان مردم براساس حفظ كرامت انسانى براى هر فرد استوار است و تفاوتى نمىكند كه اين فرد ، مرد باشد يا زن ، سياه باشد يا سفيد ، دارا باشد يا نادار ، و پيرو هر دين و آيينى باشد . خدا با كوتاه‌ترين و رساترين عبارت اين حقيقت را بيان كرده است : « ما فرزندان آدم را گرامى داشتيم » . « 2 » هركس به كسىكه خدا او را گرامى داشته ، بىاحترامى كند ، به خدا و آيين او بىاحترامى كرده است .\r\n6 . ايمان به خدا و نبوت حضرت محمّد صلّى اللّه عليه و إله و روز قيامت و ديگر اصول و فروع دين ، صرفا يك شعار دينى نيست كه قرآن كريم آن را سرمىدهد ، بلكه هريك از اصول اسلام و احكام آن ، داراى ثمره‌هايى است كه با اخلاق نيكو و عمل مفيد\r\n\r\n\r\n","description":"","footnote":"\r\n( 1 ) . همان ، آيهء 32 .\r\n( 2 ) . اسراء ( 17 ) آيهء 70 .\r\n","page_name":" 86 ","page_number":86},
  {"content":"\r\n\r\nمىتوان آنها را به‌دست آورد . ازاين‌رو ، خداوند در چندين آيه ، ايمان به خودش را با عمل صالح توأم دانسته است . ايمان به نبوت حضرت محمّد صلّى اللّه عليه و إله نيز همان ايمان به انسانيت و آسايش اوست : « نفرستاديم تو را ، جز آن‌كه مىخواستيم به مردم جهان رحمتى ارزانى داريم » . « 1 »\r\nامّا داخل شدن در بهشت ، رابطهء محكمى با تلاش و عمل صالح در اين زندگى دارد : « آيا مىپنداريد كه به بهشت خواهيد رفت و حال آن‌كه هنوز براى خدا معلوم نشده است كه از ميان شما چه كسانى جهاد مىكنند و چه كسانى پايدارى مىكنند » . « 2 »\r\nبدين‌ترتيب ، قرآن كريم براى رسيدن به اهداف خود و پذيرفته شدن دعوتش به زندگى از سوى انسان‌ها ، راه مثبت و درست را مشخص مىكند ، دعوتى كه با جملهء  « اسْتَجِيبُوا لِلَّهِ وَ لِلرَّسُولِ إِذا دَعاكُمْ لِما يُحْيِيكُمْ »  بدان اشاره كرده است .\r\nاين آيه دليل روشنى است براين‌كه نمىتوان هر دعوتى را كه مربوط به زندگى نباشد دعوت دينى ناميد و هركس چنين دعوتى را به خدا و پيامبرش نسبت دهد بر دين دروغ بسته است . و من سعى كرده‌ام آيات قرآن را برهمين اساس تفسير كنم .\r\nجزئيات بيشتر روش اين تفسير به شرح زير است :\r\n\r\nروش اين تفسير\r\nمنظور از روش در اين‌جا چارچوبى است كه از چند ضابطهء كلى تشكيل يافته است و مؤلّف در پرتو اين چارچوب حركت مىكند و از آن منحرف نمىشود ؛ زيرا هركارى كه برطبق روش [ و ضابطه 
  ] انجام نشود ، كارى است بىهدف كه تضاد و بىبرنامگى بر آن حاكم است . روشى كه من در اين تفسير از آن پيروى كردم از ضوابط زير برخوردار مىباشد :\r\n\r\n\r\n","description":"","footnote":"\r\n( 1 ) . انبياء ( 21 ) آيهء 107 .\r\n( 2 ) . آل عمران ( 3 ) آيهء 142 .\r\n","page_name":" 87 ","page_number":87},
  {"content":"\r\n\r\n1 . به قرآن از اين ديد نگريستم كه اين كتاب در حقيقت و سرشت خود ، كتاب دين ، هدايت ، اصلاح و قانون است ، هدفش پيش از هرچيز ، آن است كه به همهء انسان‌ها زندگى بخشد . زندگىاى كه برپايه‌هاى درست و سالم استوار باشد ، امنيّت و عدالت بر آن حكومت كند و فراوانى و رفاه سراسر آن را فراگيرد . پيش‌تر نيز بدين موضوع اشاره كردم .\r\n2 . گروهى از مفسّران پيشين به واژه‌شناسى قرآن ، زياد اهمّيت داده‌اند ، دربارهء رمز معجزه بودن واژه‌ها و اسلوب آن ، سخن را به درازا كشانده و پرسش‌هايى را مطرح كرده‌اند ؛ به عنوان مثال پرسيده‌اند : « چرا « واو » آورده ، نه « فاء » يا چرا « فاء » آورده نه « واو » ؟ چرا گفته است : « يفسقون » و نگفته است : « يظلمون » و . . . آن‌گاه پس از طرح اين پرسش‌ها پاسخ‌هايى داده‌اند كه نه فايده‌اى دارد و نه بر ضابطه‌اى استوار است . از اين رو ، من اين‌گونه مباحث را مطرح نكردم .\r\nمىدانيم كه هر تفسيرى داراى خصوصيتى است كه بر ديگر ويژگىهاى آن غلبه دارد . خصوصيت بارز تفسير من عبارت است از : « قانع كردن » . قانع كردن خواننده به اين‌كه دين با تمام اصول و فروع و تعاليم خود ، خير و كرامت و سعادت انسان را طالب است و هركس از اين هدف منحرف شود از حقايق دين و راه استوار زندگى منحرف شده است . من براى اين‌كه به هدف مزبور برسم ، كوشيده‌ام تا شرح آيات قرآنى را به صورتى ساده ، آسان و روشن بياورم ، تا خواننده در هر سطحى كه باشد آن را بفهمد .\r\nاگر مفسّران پيشين به ساختارهاى فصيح و معانى بليغ قرآن ، بيش از باوراندن ارزش‌هاى دينى به خواننده ، اهمّيت مىداده‌اند ، بدان سبب بود كه در عصر آنها دين و قوانين و ارزش‌هاى آن‌چنان‌كه در عصر ما معمول است ، تحقير و توهين نمىشد ، بنابراين ، طبيعى است كه زبان تفسير در آن زمان بايد غير از زبان تفسير در اين زمان بوده باشد .\r\n\r\n","description":"","footnote":"","page_name":" 88 ","page_number":88},
  {"content":"\r\n\r\nاز آن‌جا كه تفسير همانند هنر از شرايط محيطى سرچشمه مىگيرد ، اين جانب در تفسير خود ، اين موضوع را مورد توجّه قرار دادم كه نسل جديد را به اصول و فروع دين قانع كنم و به آنها بنمايانم كه دين دوش‌به‌دوش زندگى حركت مىكند . البتّه ، اين كار بدان معنا نيست كه من جهات سودمندى را كه مفسّران بزرگ متذكر شده‌اند ، ناديده انگاشتم . ابدا چنين نيست ، زيرا من اين جهات را تلخيص و با عبارتى روشن‌تر بيان كردم و حتّى دربارهء آنها اظهارنظر كردم ، به‌ويژه دربارهء مسائل مشكل فلسفى از قبيل جبر و اختيار ، هدايت و گمراهى ، امامت ، عصمت پيامبران ، شفاعت ، باطل شدن عمل كسىكه مرتكب گناه كبيره مىشود ، حساب قبر و . . . همچنين غالبا براى هر آيه بخشى را تحت عنوان « واژگان » ، به منظور شرح واژه‌هاى غيرمأنوس و بخش ديگرى را تحت عنوان « اعراب » ، به منظور بيان نقش نحوى برخى از واژه‌هاى مشكل اختصاص دادم . با اين‌كه مىدانستم تفسيرهاى جديد به اين مسائل نپرداخته‌اند ؛ ولى من به دليل علاقهء برخى از خوانندگان - هرچند تعدادشان اندك است - آنها را مطرح كردم . امّا مسائل بديعى و بيانى و ذكر چگونگى اسلوب و نظام عبارت‌پردازى قرآن را براى تفاسيرى چون كشّاف زمخشرى ، البحر المحيط اندلسى غرناطى ، و كسان ديگرى كه اين مباحث را مطرح كرده‌اند واگذاشتم .\r\nدر اين‌جا به مناسبت اشاره به اين نكته كه با اختلاف دوران‌ها ، زبان تفسير هم اختلاف پيدا مىكند ؛ بد نيست سخنى را از محيى الدين بن عربى كه در جلد چهارم كتاب الفتوحات المكيه « باب حضرة الحكمه » آورده است نقل كنم . او در هنگام سخن گفتن دربارهء تلاوت قرآن كه ژرف‌ترين معانى را دربر دارد و اين معانى با جديدترين نظريات علمى و مهم‌ترين آنها همچون نظريّهء نسبيت « انشتين » - كه زمان و مكان را از ابعاد مقوّم شىء مىداند - مطابقت دارد ، مىگويد : « . . . وقتى انسان قرآن را تلاوت مىكند ، در هر تلاوتى معناى خاصى را مىيابد كه در تلاوت نخست ، اين معنا را نيافته بود . با اين‌كه حروف تلاوت شده ، درست همان حروف قبلى است و تنها محيط و\r\n\r\n","description":"","footnote":"","page_name":" 89 ","page_number":89},
  {"content":"\r\n\r\nشرايط است كه تحوّل پيدا مىكند و بايد هم معناى قرآن تحوّل پيدا كند ؛ زيرا زمان تلاوت نخستين ، غير از زمان تلاوت بعدى است » . اين سخن ابن عربى كه « بايد تحوّل پيدا كند » نشان مىدهد كه وى معتقد بود هرچيزى با تحوّل زمان ، متحوّل و متعدّد مىشود و چه راست گفته است فيلسوف معاصر ، « راسل » آن‌جا كه مىگويد :\r\n« پيشينيان ، با اجتهاد و انديشه‌هاى خود ، نظريّاتى را استنباط كردند كه [ امروز 
  ] درستى و علمى بودن آنها را علم ثابت كرده است و حال آن‌كه در روزگار خود ، بيش از فرضيه و استنباط پيشنهادى نبودند » .\r\n3 . از ديدگاه من ، اسرائيلياتى كه در برخى از تفاسير آمده ، خرافات و افسانه‌اند و بزرگ‌ترين و درست‌ترين دليل بر اثبات دروغ بودن و باطل بودن آنها اين است كه به « اسرائيل » نسبت داده مىشود .\r\nهمچنين ، از ذكر بسيارى از رواياتى كه دربارهء اسباب نزول آيات وارد شده ، خوددارى كردم ؛ زيرا علما دربارهء اسناد اين روايات تحقيق نكرده‌اند و صحيح آنها را از ضعيف جدا ننموده‌اند ، كما اين‌كه اين كار را در مورد روايات مربوط به احكام انجام داده‌اند . حتّى علما در سند روايات احكام مستحب سهل‌انگارى به خرج داده و دربارهء آن تحقيق نكرده‌اند و تنها در سند روايات احكام واجب و حرام دقّت و تأمّل نموده‌اند ، تا آن‌جا كه در كتاب‌هاى اصول ، بحث مستقلى را با عنوان « تسامح در ادلّهء سنن و مستحبات » اختصاص داده‌اند .\r\nهمچنين نخواستم خود و خواننده را به بيان وجود رابطه و مناسبت ميان آيات و پيوستگى برخى از آنها با برخى ديگر - چنان‌كه مفسّران اين كار را كرده‌اند - مشغول كنم ؛ زيرا قرآن يكباره به پيامبر وحى نشد ، بلكه به تدريج نازل شد و نيز ترتيب سوره‌ها و آيات قرآنى - كه ما هم‌اكنون آن را قرائت مىكنيم - برحسب نزول نيست .\r\nيكى از كارشناسان دربارهء ترتيب آيات قرآن و بلاغت آن ، مىگويد :\r\nسوره‌هاى قرآن ، به ترتيبى كه هم‌اكنون در دسترس ماست ، از زمان پيامبر صلّى اللّه عليه و إله\r\n\r\n","description":"","footnote":"","page_name":" 90 ","page_number":90},
  {"content":"\r\n\r\nمرتّب گرديد : در مصحف ، سوره‌هاى طولانى بر سوره‌هاى وسط مقدّم شد و سوره‌هاى وسط بر سوره‌هاى كوتاه . در اين ترتيب و تنظيم نه نزول سوره‌ها و آيات در مكه يا مدينه رعايت شده است و نه تاريخ نزول آيات . از اين‌روى ، مىبينيم كه سوره‌هاى « بقره » ، « آل عمران » و « مائده » در اوّل قرآن ، پس از سورهء فاتحه آمده است ، با اين‌كه اين سوره‌ها مدنى است . در برخى از موارد در يك سورهء مدنى آياتى را مىيابيم كه در مكه نازل شده و يا در سوره‌اى مكى آياتى را مشاهده مىكنيم كه در مدينه نازل شده است .\r\nصاحب تفسير المنار به نقل از استادش ، شيخ محمّد عبده در جلد دوم ، ص 451 ، چاپ دوم اين كتاب مىگويد : « قرآن صرفا يك كتاب هنرى نيست تا هر موضوعى از آن به باب ويژه‌اى اختصاص يافته باشد ، بلكه قرآن كتاب هدايت و اندرز است و مباحث يك مقصد با شگرد ادبى و تنوّع بيانى مختلف چند بار تكرار شده است تا خواننده و شنوندهء آن ، از پىگيرى طريق هدايت خسته نشوند » .\r\n4 . در تفسير آيه و بيان مقصود آن ، پيش از هرچيز بر حديثى تكيه كردم كه در سنّت پيامبر صلّى اللّه عليه و إله به اثبات رسيده باشد ؛ زيرا سنّت ، ترجمان قرآن و راه شناخت معانى آن است . خداوند متعال مىفرمايد : « هرچه پيامبر به شما داد بستانيد و از هرچه شما را منع كرد اجتناب كنيد » . « 1 » امّا اگر حديثى از سنّت نيافته باشم ، بر ظاهر آيه و سياق آن تكيه كردم ؛ زيرا گويندهء حكيم در بيان مراد خودش بر چيزى تكيه مىكند كه مخاطب آن را بفهمد و اين چيز ، مفهوم ظاهرى سخن مىباشد ؛ چراكه مخاطب نيز به نوبهء خود همين ظاهر را مىگيرد ، مگر آن‌كه خلاف آن ثابت شود .\r\nهرگاه آيهء دوم ، همان معناى آيهء اوّل را داشت و آيهء دوم آشكارتر و روشن‌تر از آيهء اوّل بود ، هر دو آيه را باهم آوردم تا مقصود بيشتر روشن شود ؛ زيرا منبع قرآن يكى است و برخى از آن برخى ديگر را بيان مىكند و بعضى شاهد است بر ديگرى .\r\n\r\n\r\n","description":"","footnote":"\r\n( 1 ) . حشر ( 59 ) آيهء 7 .\r\n","page_name":" 91 ","page_number":91},
  {"content":"\r\n\r\nهرگاه ظاهر لفظ با حكم بديهى عقل تعارض داشت ، لفظ را به‌گونه‌اى تأويل بردم كه با عقل هماهنگى پيدا كند ؛ زيرا عقل دليل و حجّت بر وجوب عمل كردن به نقل و روايت است .\r\nچنانچه در باب يك مسئلهء فقهى ، ظاهر لفظ ، با اجماع مسلمانان در تمام دوران‌ها و مكان‌ها تعارض داشت ، اجماع را بر ظاهر ترجيح دادم ؛ نظير آيهء  « إِذا تَدايَنْتُمْ بِدَيْنٍ إِلى أَجَلٍ مُسَمًّى فَاكْتُبُوهُ »  « 1 » كه ظاهر « اكتبوه » بر وجوب دلالت دارد ؛ امّا بنابر اجماع مسلمانان كتابت دين ، مستحب است . ازاين‌رو ، ظاهر را حمل بر استحباب كردند ، نه بر وجوب .\r\nامّا نظريّات مفسّران را به عنوان يك حجّت قطعى و دليلى مستقل مطرح نكردم ، بلكه در جايى كه احتمال چند معنا براى لفظ وجود داشت سخن آنان‌را به عنوان مؤيّد و مرجّح آوردم ؛ چراكه مفسّران براى كشف معانى و اسرار قرآن و آشكار ساختن ويژگىهاى آن تلاش‌هاى چشم‌گيرى كرده‌اند و در تأويل كتاب خدا چنان اهتمام ورزيده‌اند كه هيچ كتابى - نه در ميان ملّت‌هاى كهن و نه در ميان ملّت‌هاى جديد - به اين اندازه مورد توجّه و اهتمام نبوده است . وانگهى در رشته‌هاى مختلف علوم مختلف قرآنى كه مسلمانان در طول تاريخ به آنها اشتغال داشته‌اند ، در ميان مفسّران ، پيشوايان بزرگى وجود دارند كه اگرچه نظريّات آنها همانند سخن معصوم عليه السّلام حجّيت ندارد ، امّا دست‌كم پرتوهايى بر معناى موردنظر مىاندازد و راه را براى فهميدن آن هموار مىسازد .\r\n\r\nغلطهاى چاپى\r\nنمىگويم كتابى را خوانده‌ام كه چاپخانه‌هاى قديم يا جديد ، آن را بدون غلط چاپى بيرون داده است و نيز گمان مىكنم هرگز كتابى را نخواهم خواند كه در آن غلط چاپى\r\n\r\n\r\n","description":"","footnote":"\r\n( 1 ) . بقره ( 2 ) آيهء 282 .\r\n","page_name":" 92 ","page_number":92},
  {"content":"\r\n\r\nوجود نداشته باشد . اين جانب تلاش فراوانى كردم كه كتاب‌هايم عارى از غلط چاپى باشد ، ولى موفق نشدم . من قبلا تحمّل ديدن يك غلط چاپى را در كتاب و يا مقاله‌اى نداشتم ، لكن به تدريج با آن مأنوس شدم . تنها چيزى كه با آن انس نگرفتم و باورم نمىشد اين است كه اين‌گونه غلطها را در مصحف شريف ببينم ، براى نمونه در برخى از چاپ‌ها ديدم كه به جاى « يبسط » با سين ، « يبصط » با صاد آمده است . در قرآنى كه به عنوان متن تفسير رازى در سال 1935 در مصر چاپ شد ، آيهء 146 از سورهء بقره چنين آمده است : « و إن فريقا منهم ليكتمون الحق و هم لا يعلمون » ، درحالىكه  « وَ هُمْ يَعْلَمُونَ »  درست است . از چنين غلطى نمىتوان چشم‌پوشى كرد . همچنين در تفسير المنار ، چاپ دوم ، آيهء 212 از سورهء بقره چنين نوشته شده است : « و الذين اتقوا فوقهم إلى يوم القيامة » درحالىكه  « فَوْقَهُمْ يَوْمَ الْقِيامَةِ »  درست است . گناه اين اشتباه كمتر از اشتباه قبلى نيست . در منطقهء ما ، « جبل عامل » اگر كسى دچار اشتباهى شود ، براى توجيه اشتباه خود به اين ضرب المثل معروف تمسّك مىكند كه : « در نگارش قرآن هم اشتباه وجود دارد » . در تفسير مجمع البيان ، چاپ عرفان ، آيهء پانزدهم از سورهء احقاف ، چنين نوشته شده است : « حتى إذا بلغ أربعين سنة » ، درحالىكه  « حَتَّى إِذا بَلَغَ أَشُدَّهُ وَ بَلَغَ أَرْبَعِينَ سَنَةً »  درست است .\r\nغرض از اشاره به مطلب بالا آن نيست كه من به جهت وجود اشتباه چاپى در اين كتاب ، پيشاپيش از خواننده معذرت بخواهم ، هرچند اين اشاره خواهى نخواهى ، در واقع نوعى معذرت‌خواهى نيز هست ، بلكه هدفم آن است كه به كسانى كه تنها به اشتباه لفظى توجّه مىكنند و از بيان معنا و دانستن آن چشم مىپوشند و نيز به شخصى كه روزى به من گفت : « در كتاب تو غلطهاى چاپى زيادى وجود دارد » و دربارهء مطالب سودمند ديگرش چيزى نگفت ، آن‌سان كه گويى در كتاب‌هاى من جز اشتباه چاپى ، مطلب ديگرى نيست ، بگويم : خدا تو را ببخشد و من و تو را هدايت كند .\r\nدرهرحال ، من از وجود خطاهاى فكرى و نيز چاپى در اين كتاب معذرت\r\n\r\n","description":"","footnote":"","page_name":" 93 ","page_number":93},
  {"content":"\r\n\r\nمىخواهم و همان‌گونه كه امام على عليه السّلام مىفرمايد : « مردم همگى ناقص و تباهكارند ، مگر اين‌كه خدا آنها را نگاه دارد » از خداى سبحان مىخواهم كه اگر درست فهميدم از من بپذيرد و اگر خطا كردم به حقّ پيامبر و خاندانش عليه السّلام از من درگذرد . بهترين درودها و پاك‌ترين سلام‌ها بر ايشان باد .\r\n\r\n","description":"","footnote":"","page_name":" 94 ","page_number":94},
  {"content":"\r\n\r\n\r\nپيش درآمد\r\n\r\nاستعاذه هنگام قرائت قرآن\r\nخداوند مىگويد : « و چون قرآن بخوانى ، از شيطان رجيم به خدا پناه ببر » « 1 » و نيز مىفرمايد : « و اگر از جانب شيطان در تو وسوسه‌اى پديد آمد به خدا پناه ببر ؛ زيرا او شنوا و داناست » . « 2 »\r\n\r\nمعناى استعاذه\r\nاستعاذه تنها بدين معنا نيست كه بگويى : أعوذ باللّه من الشيطان الرجيم ؛ [ پناه مىبرم به خدا از شيطان رانده شده 
  ] بلكه معناى گسترده‌ترى دارد كه اعتماد به خدا ، توكل بر او و ترس از او را نيز دربرمىگيرد ، هرچند با لفظ و سخن هم توأم نباشد . بنابراين ، كسىكه مىخواهد كارى را انجام دهد و اعتقاد دارد كه فوق او نيرويى هست كه در انجام دادن كار نيك ، به وى يارى مىرساند ، كسىكه به انجام دادن كار حرام تمايل پيدا مىكند و آن را براى خدا ترك مىكند ، كسىكه چيزى به ذهنش راه مىيابد و نمىداند آيا اين چيز ربّانى است يا شيطانى ، امّا پيش از آن‌كه انديشهء ذهنىاش را اجرا كند ، آن را\r\n\r\n\r\n","description":"","footnote":"\r\n( 1 ) . نحل ( 16 ) آيهء 98 .\r\n( 2 ) . اعراف ( 7 ) آيهء 200 .\r\n","page_name":" 95 ","page_number":95},
  {"content":"\r\n\r\nبر شريعت خداوند عرضه مىدارد و معيار فعل و ترك را مبتنى بر آن مىداند ، همهء اين افراد درحقيقت و درواقع از شيطان رجيم به خدا پناه برده‌اند .\r\nنيرومندترين و روشن‌ترين چيزى كه پناه‌بردن به خدا را نشان مىدهد آن است كه انسان به آفريدگار خود اعتماد كند و يقين داشته باشد كه بندهء خدا نه زيانى مىتواند برساند و نه سودى و به‌طور كلى چيزى وجود ندارد كه انسان را از عنايت و مواظبت خداوند بىنياز سازد ؛ زيرا تجربه‌ها به ما نشان داده است كه هركس از غيرخدا عزّت بخواهد ذليل مىشود و كسىكه به غير او پناه برد نااميد مىگردد و نيز با پناه‌بردن به حاكمان ، يا گروه يا خزانه‌هاى ثروتمندان نمىتوان به آرزوها دست يافت ، بلكه تنها خداى يكتا و بىهمتاست كه مىتواند آرزوهاى آدمى را برآورده سازد .\r\n\r\nشيطان كيست ؟\r\nما شيطان را رودرروى خود نديده‌ايم ؛ ولى چون وحى از او خبر داده است بايد وجودش را باور كنيم . البته ما وظيفه نداريم كه دربارهء هويّت ، شكل ، طول و عرض او جستجو و پرسش كنيم . آرى ، خدا او را در كتاب عزيز خود ، چنين وصف مىكند :\r\n« شيطان مردم را گمراه مىسازد و آنان‌را از اطاعت خدا و انجام‌دادن كار نيك منصرف مىكند » . بنابراين ، هر وسوسه‌اى يا انسانى كه ميان تو و فرمان‌بردارى از خدا و كار نيك حايل شود و تو را با گناه و كار زشت فريب دهد و نيز چهرهء باطل و گمراهى را زيبا جلوه دهد و به ظاهر لباس هدايت و حقيقت بر آن بپوشاند ، همو شيطان مرئى يا نامرئى است .\r\nخنده‌آور است كه آدميان شيطان سيرت از شرّ شيطان به خدا پناه مىبرند و بدين‌ترتيب به‌طور ناخودآگاه به خودشان پناه مىبرند ؛ نظير كسىكه قرآن مىخواند حال آن‌كه قرآن او را لعنت مىكند ، چنان‌كه در حديث آمده است . توضيح مطلب اين كه قرآن فرد دروغگو و خيانتكار را لعنت مىكند و از آن‌جا كه او اين سخن را در قرآن\r\n\r\n","description":"","footnote":"","page_name":" 96 ","page_number":96},
  {"content":"\r\n\r\nمىخواند ، گويى خود ، لعنت خدا را براى خود مىخواند . خدا مىگويد : « لعنت خدا ، ملايكه و تمام مردم بر آنان باد » . « 1 »\r\n\r\nحكم استعاذه\r\nپيش از قرائت قرآن ، گفتن استعاذه عملى مستحب است نه واجب ؛ امّا امر به استعاذه همانند امر به شستن دست و گفتن « بسم اللّه » پيش از صرف غذاست . اگر استعاذه واجب مىبود ، بايد در نماز واجب بود همچنان‌كه قرائت حمد و سوره واجب است ؛ ولى اجماع بر عدم وجوب آن است . صاحب مفتاح الكرامه مىگويد :\r\n« هيچ‌كس با استحباب استعاذه مخالفت نكرده ، جز ابن جنيد . فقها نظريّهء او را شاذ و غريب دانسته‌اند » .\r\n\r\nمنطق ابليس\r\nبه مناسبت استعاذه و پناه‌بردن از شرّ شيطان به خدا ، به افسانه‌هايى كه به ابليس نسبت داده مىشود اشاره مىكنيم ؛ زيرا اين افسانه‌ها تصوير روشنى است از بسيارى از مردم عصر حاضر ، به‌ويژه فرصت‌طلبان - از هر صنفى كه باشند - در مغالطه‌ها و بازىهايشان با كلمات ، تا ايجاد شبهه كنند و حقايق را پنهان سازند . ما در نقل اين افسانه‌ها ، تنها در انشاى كلمات دخل و تصرّف كرديم ؛ امّا مضمون و محتوا را حفظ نموديم .\r\nگفته مىشود كه ابليس به خدا گفت : روا نيست كه مرا به سبب سجده‌نكردن به آدم مجازات كنى .\r\nخدا : براى چه ؟\r\nابليس : اگر حقيقتا از من سجده مىخواستى ، مرا به آن مجبور مىكردى .\r\n\r\n\r\n","description":"","footnote":"\r\n( 1 ) . آل عمران ( 3 ) آيهء 87 .\r\n","page_name":" 97 ","page_number":97},
  {"content":"\r\n\r\nخدا : كى فهميدى كه من سجده كردن به آدم را از تو نخواستم ؟ آيا آن را پس از فرمان من و مخالفت خودت دانستى ، يا پيش از آن‌كه تو را به سجده كردن دستور دهم ؟\r\nابليس : پس از آن‌كه به من دستور دادى .\r\nخدا : در اين صورت ، حجّت بر تو تمام است ؛ زيرا تو پيش از آن‌كه بدانى من چيزى را كه اظهار كرده‌ام اراده نكرده‌ام ، به مخالفت با من برخاستى و از اجراى فرمانم خوددارى كردى . . . به‌علاوه ، اگر من تو را به سجده كردن مجبور مىكردم ، ديگر انگيزه‌اى براى امر كردن باقى نمىماند .\r\nدر اين منطق ابليس ، تصوير روشن كسى را مىبينيد كه همهء پيامدها و مسئوليت‌ها را برعهدهء خداوند مىگذارد . خداى سبحان با ارادهء تكوينى و از طريق  « كُنْ فَيَكُونُ ،  موجود باش ، پس موجود مىشود » با مكلّفان برخورد نمىكند ، بلكه از طريق ارشاد و ارادهء طلب و تشريع - كه از آن به امر و نهى تعبير مىشود - با آنان رفتار مىكند .\r\nمىگويند : روزى ابليس با حضرت محمّد صلّى اللّه عليه و إله ديدار كرد و به او گفت : خدا تو را مرشد و راهنما و مرا گمراه‌كننده و اغواگر برشمرده است ، درحالىكه هدايت و گمراهى ، هر دو در دست خداست ، نه در دست تو چيزى است و نه در دست من .\r\nپيامبر بزرگوار فرمود : هرگز چنين نيست . بيان باطل و ممانعت از آن و بيم‌دادن مردم براى ارتكاب آن ، در دست من و نفاق و فريب‌دادن به باطل ، در دست تو و قدرت تشخيص و حقّ انتخاب ، در دست انسان است . بنابراين ، هركسىكه بهترين نوع عمل را برگزيند به نفع خود عمل كرده و هركس كه بد كند به زيان خود كرده است .\r\nمىگويند : ابليس نزد عيسى عليه السّلام رفت و به او گفت : مگر تو تصور نمىكنى كه در نزد خدا جايگاهى بلند دارى ؟ اگر چنين است ، پس خود را از بلنداى كوه فروافكن تا\r\n\r\n","description":"","footnote":"","page_name":" 98 ","page_number":98},
  {"content":"\r\n\r\nببينم آيا خدا تو را نجات خواهد داد ؟\r\nحضرت مسيح عليه السّلام گفت : خدا مىتواند بنده‌اش را امتحان كند ، امّا بنده نمىتواند پروردگارش را آزمايش بنمايد .\r\nمىگويند : پس از آن‌كه [ در عصر نوح ، پيغمبر خدا 
  ] مردم در آب غرق شدند و آب فرونشست ، ابليس نزد نوح رفت و گفت : اى پيامبر خدا ، تو به من احسان كردى من نيز مىخواهم به تو پاداش دهم .\r\nنوح گفت : از خدا آمرزش مىطلبم اگر چنانچه من به كسى همچون تو احسان كرده باشم . « 1 »\r\nابليس گفت : هم‌اكنون خواهم گفت چه احسانى به من كردى .\r\nنوح گفت : چه احسانى به تو كردم ؟\r\nابليس گفت : بر قومت نفرين كردى تا هلاك شوند و هلاك شدند . من پيش از اين شب و روز مىكوشيدم تا آنان‌را گمراه سازم و فريب دهم ، امّا پس از هلاك شدن آنان ، اكنون در مرخصى هستم ! و كسى را پيدا نمىكنم كه گمراه سازم .\r\nنوح گفت : حال چگونه به من پاداش مىدهى ؟\r\nابليس : تو را اندرز مىدهم كه خشمگين نشوى ؛ زيرا هيچ آدمى خشمناك نگردد ، مگر آن‌كه من به سادگى بر او مسلّط گردم . ميان دو نفر قضاوت نكن ، كه اگر چنين كردى من سومين نفرى هستم كه در كنار شما دو تن مىباشم و نيز با زن خلوت نكن ، و گرنه تو را به وسيلهء او و او را به واسطهء تو گمراه مىكنم .\r\nاين منطق نشان مىدهد كه شيطان از طرفداران جنگ است و سلاح‌هاى جهنّمى را به دارندگانش ارزانى مىبخشد .\r\nگويند : رسول خدا صلّى اللّه عليه و إله و اصحابش از كنار مردى گذر كردند كه به ركوع مىرفت و\r\n\r\n\r\n","description":"","footnote":"\r\n( 1 ) . به عالم شايسته‌اى گفتند : فلانى خوبى شما را مىگويد و آن شخص به گناه و خلافكارى معروف بود . آن بندهء صالح گفت : بايد من گناهى را مرتكب شده باشم ، و گرنه فردى همانند او نبايد از فردى همچون من ستايش كند .\r\n","page_name":" 99 ","page_number":99},
  {"content":"\r\n\r\nسجده مىكرد و به زارى مىپرداخت . اصحاب حضرت رسول صلّى اللّه عليه و إله گفتند : اى پيامبر خدا ، اين عابد چه‌قدر خوب نماز مىخواند ! پيامبر فرمود : اين همان كسى است كه پدر شما را از بهشت بيرون كرد .\r\nهدف از اين لطيفه يا افسانه آن است كه انسان نبايد از ظاهر زهد و عبادت فريب بخورد .\r\nمىگويند : يك‌بار وقتى حضرت موسى عليه السّلام براى مناجات با پروردگارش به سوى طور روانه شد ، ناگهان به ابليس برخورد . ابليس گفت : اى كليم اللّه ، به كجا مىروى ؟\r\nموسى : به سوى پروردگارم مىروم تا از او دستورهايى بگيرم و من مىتوانم در پيشگاه خدا واسطه شوم تا تو را ببخشد ، امّا شرطش اين است كه از گمراه كردن ديگران دست بردارى .\r\nابليس : من نه از تو درخواست شفاعت مىكنم و نه از كسى ديگر ، بلكه برخداست كه از من رضايت بخواهد [ نعوذ باللّه 
  ] .\r\nموسى : اى كافر ملعون ، سخن زشتى گفتى .\r\nابليس : چرا اى كليم اللّه ؟ من چه گناهى دارم ؟ خدا از من خواسته تا آدم را سجده كنم و من از شدّت اخلاصى كه به او دارم ، به جز او ديگرى را سجده نمىكنم ، مگر اين اخلاص من گناه است ؟\r\nموسى : اين سخنان كه تو مىگويى مغالطه و بازى با كلمات است و به دردت نمىخورد و فردا خواهى ديد كه چه بر سرت مىآيد .\r\nابليس : تو نيز فردا ( قيامت ) خواهى ديد كه من چه خواهم كرد .\r\nموسى : چه كار مىكنى ؟\r\nابليس : از خدا مىخواهم كه به وعده‌اش وفا كند و اين سخن او را هم دليل مىآورم : « رحمت من همه چيز را فراگرفته است » . « 1 » من نيز « چيزى » هستم ، پس بايد\r\n\r\n\r\n","description":"","footnote":"\r\n( 1 ) . اعراف ( 7 ) آيهء 156 .\r\n","page_name":" 100 ","page_number":100},
  {"content":"\r\n\r\nرحمت او مرا نيز شامل شود و اگر من چيزى نباشم ، در اين صورت نبايد مورد بازپرسى و مجازات قرار گيرم .\r\nموسى : رحمت خدا كسانى را دربرمىگيرد كه اهليت و شايستگى داشته باشند و تو اين شايستگى را ندارى .\r\nابليس : در اين صورت ، راه ديگرى را درپيش مىگيرم .\r\nموسى : چه راهى ؟\r\nابليس : گمراهانى را كه از من پيروى كردند فرامىخوانم و از خدا نيز مىخواهم تا مؤمنانى را كه از او پيروى كرده‌اند فراخواند و قانون رأىگيرى و انتخابات را اجرا مىكنيم . در آن‌جا روشن خواهد شد كه چه كسى بيشترين رأى را به‌دست مىآورد و پيروز مىشود . امّا اگر انتخابات لغو گردد ، من با گروه خودم دست به راه‌پيمايى و تظاهرات مىزنم تا اين‌كه به خواسته‌ام برسم .\r\nاين افسانه نشان مىدهد كه تعداد پيروان باطل بيش از پيروان حق است ؛ زيرا همان‌گونه كه على عليه السّلام مىگويد : « حق سنگين و باطل سبك است » . ازاين‌رو ، بر انسان خردمند است كه به‌سان قانون و يك اصل كلى ، اكثريت را معيار حق و اقلّيت را ميزان باطل به‌شمار نياورد . در نهج البلاغه آمده است : « اختلاف ، نشانهء پيروان باطل است هرچند تعدادشان زياد باشد و همبستگى ، نشان پيروان حقّ است ، اگرچه تعدادشان كم باشد » .\r\nدر قرآن كريم اين آيات آمده است : « بيشتر آنان از حقّ نفرت دارند » . « 1 »\r\nدر آيهء ديگرى آمده است كه « بسيارى از مردم نمىدانند » . « 2 »\r\nهمچنين است در آيات ديگر بيان اين‌كه « سپاسگزار نيستند » ، « 3 » « نمىانديشند » ، « 4 »\r\n\r\n\r\n","description":"","footnote":"\r\n( 1 ) . مؤمنون ( 23 ) آيهء 70 .\r\n( 2 ) . اعراف ( 7 ) آيهء 187 .\r\n( 3 ) . يونس ( 10 ) آيهء 60 .\r\n( 4 ) . مائده ( 5 ) آيهء 103 .\r\n","page_name":" 101 ","page_number":101},
  {"content":"\r\n\r\n« ايمان نمىآورند » . « 1 »\r\nدر روايتى آمده است : « هرگاه طرفداران ابليس گردهم آيند ، خاور و باختر را پر كنند » .\r\nاز اين قبيل نصوص بسيار زياد است . شيعه مىگويد : جانشين پيامبر كاملا همانند پيامبر است ؛ يعنى خدا او را برمىگزيند و او را در ميان بندگانش جانشين خود قرار مىدهد ، نه اين‌كه مردم او را برگزينند و با او بيعت كنند و او را به نفع يا به ضرر خود بر ديگران مقدّم بدارند ؛ چه ، اگر مردم چنين كنند ، او پادشاه مردم است ، نه جانشين پيامبر خدا . امّا رهبر طراز اوّل دينى ( مرجع تقليد ) از ديدگاه شيعه كسى است كه از ويژگىهايى كه صاحب شريعت آنها را بيان كرده ، برخوردار باشد ، نه اين‌كه مردم او را انتخاب كنند يا حاكمى از حكّام دنيوى او را برگزيند . اين امر اصلا امكان ندارد ، مگر مىتوان شهوت‌پرستان و هوس‌بازان را امين دين خدا قرار داد ؟ و اگر چنين باشد ، پس پيامبران و فرستادگان الهى را نيز آنها بايد برگزينند و براى خدا حكم صادر كنند و او را مجبور سازند كه آنان‌را به رسميّت بشناسد . . . خدا بسيار بالاتر از آن چيزهايى است كه ستمكاران به او نسبت مىدهند .\r\nاز سخنان فوق ، چنين نتيجه مىگيريم كه جانشين پيامبر ، تنها كسى است كه از سوى پيامبر دربارهء او نص وارد شده باشد . همچنين ، مرجع عالى دينى كسى است كه داراى خصوصياتى باشد كه در دين بدان‌ها تصريح شده باشد . بنابراين ، اگر كسى مقام خلافت را برعهده گيرد ، بدون آن‌كه نصى دربارهء نام او وارد شده باشد يا آن‌كه مقام مرجعيّت را در دست بگيرد ، بدون آن‌كه نصى دربارهء خصوصيات و ويژگىهاى او آمده باشد ، بر خدا و پيامبرش دروغ بسته است و هركس دروغ بگويد زيان خواهد ديد .\r\nوانگهى ، هر قضيّه‌اى ، خواه دربارهء خلافت ، خواه دربارهء مرجعيّت و خواه دربارهء\r\n\r\n\r\n","description":"","footnote":"\r\n( 1 ) . يس ( 36 ) آيهء 7 .\r\n","page_name":" 102 ","page_number":102},
  {"content":"\r\n\r\nموضوعى ديگر ، در صورتى راست است كه واقعيّت را منعكس كند و بازى با كلمات ، نه باطل را حق قرار مىدهد ، نه حق را باطل و نه نامعقول را معقول . اگر قرار باشد كه توجيه خلافى با سخنان و الفاظ زيبا ، قدرت انسان را بر اثبات مطالب ناحق ثابت كند ، بايد گفت كه اين را نيز ثابت مىكند كه گويندهء چنين سخنانى شاگرد موفق شيطان در وارونه جلوه دادن حقايق و پوشاندن آنها با پوشش زيباى دروغ و تزوير است .\r\n\r\nباسم اللّه و تعريف اسلام با يك كلمه\r\nبسم الله الرحمن الرحيم ؛ اين كلمهء مقدّس ، شعارى است كه به مسلمانان اختصاص دارد . آنان سخنان و كارهاى خود را با اين شعار آغاز مىكنند . اين كلمه از لحاظ نشان‌دادن اسلام ، پس از شهادتين ( لا إله إلّا اللّه ، محمّد رسول اللّه ) در درجهء دوم قرار دارد .\r\nامّا غيرمسلمانان ، كارهاى خود را با اين كلمات آغاز مىكنند : باسمك اللّهم ، باسمه تعالى ، باسم المبدئ المعيد و يا باسم الأب و الابن و روح القدس « 1 » و امثال آن .\r\nهمزه از لفظ « اسم » در « بسم اللّه » ، هم در تلفظ و هم در نوشتن ، به سبب كثرت استعمال حذف و چنين نوشته مىشود : « بسم اللّه الرحمن الرحيم » . در غير « بسم اللّه » ، همزه تنها به هنگام گفتن حذف مىشود نه در نوشتن نظير : « سبّح باسم ربك الأعلى » ، « و أقسم باسم اللّه » .\r\nلفظ جلاله ( اللّه ) علم است براى معبود بر حقّى كه به تمام صفات جلال و كمال وصف مىشود و چيزى از آنها به او وصف نمىشود . برخى مىگويند : خداوند اسمى دارد كه آن را « اسم اعظم » مىنامند و اگر كسى آن را بداند ، چشمه‌هاى خير بر او جارى مىشود و با دست او معجزه‌ها انجام مىگيرد ؛ ولى ما عقيده داريم كه هر نامى از\r\n\r\n\r\n","description":"","footnote":"\r\n( 1 ) . ترجمهء اين عبارات به ترتيب چنين است : بارخدايا به‌نام تو ، به‌نام او كه بزرگ است ، به‌نام آغازكننده و بازگرداننده ، به‌نام پدر و پسر و روح القدس - م .\r\n","page_name":" 103 ","page_number":103},
  {"content":"\r\n\r\nنام‌هاى خدا اسم اعظم ، يعنى عظيم است و در اين مورد به كار بردن اسم تفضيل مطلقا درست نيست ؛ زيرا طرف ديگرى كه در اين صفت با خدا شريك باشد وجود ندارد ؛ به بيانى ديگر برتر بودن يك چيز بر چيزى ديگر ، ايجاب مىكند كه آن دو با يكديگر شريك باشند و يكى از آنها بر ديگرى اندكى برترى داشته باشد ، درحالىكه خداوند همتا ندارد و هيچ‌كس در هيچ‌چيزى با او شريك نيست .\r\n« رحمن » در اصل ، صفتى است كه از « رحمت » مشتق شده است . اين صفت وقتى به خدا نسبت داده مىشود ، به معناى احسان است و هرگاه به غير او نسبت داده شود به معناى نازك‌دلى مىباشد . آن‌گاه به‌كار بردن صفت « رحمن » در ذات مقدّس الهى آن‌قدر شيوع پيدا كرده كه از نام‌هاى نيكوى او شده است . خداوند مىفرمايد : « بگو : اللّه را بخوانيد يا رحمن را ، هركدام را بخوانيد ، براى او نام‌هاى نيكوست » . « 1 » بنابراين ، شما مىتوانيد « رحمن » را ، صفت « اللّه » بگيريد به اعتبار معناى اصلى آن و مىتوانيد آن را بدل از كلمهء « اللّه » قرار دهيد ، بنابراين‌كه از معناى اصلىاش منتقل گرديده و به صورت اسم ذات مقدّس قرار گرفته است .\r\n« رحيم » نيز صفتى است كه از « رحمت » مشتق شده و هرگاه به خدا نسبت داده شود ، به معناى احسان است . شمار زيادى از مفسّران ، تفاوت ميان دو واژهء « رحمن » و « رحيم » را چنين بيان كرده‌اند : « رحمن » از رحمتى مشتق شده است كه معنايش عام است ، هم مؤمن را دربرمىگيرد و هم كافر را ؛ امّا « رحيم » از رحمتى مشتق شده كه معنايش خاص است و تنها شامل حال مؤمن مىشود . برهمين اساس است كه مىگويى : يا رحمن الدنيا و الآخرة و مىگويى : يا رحيم الآخرة فقط دون الدنيا . امّا من مىگويم : يا رحمن يا رحيم في الدنيا و الآخرة : « آيا آنان رحمت پروردگارت را قسمت مىكنند ؟ » . « 2 »\r\n\r\n\r\n","description":"","footnote":"\r\n( 1 ) . اسراء ( 17 ) آيهء 110 .\r\n( 2 ) . زخرف ( 43 ) آيهء 32 .\r\n","page_name":" 104 ","page_number":104},
  {"content":"\r\n\r\nمعناى « بسم اللّه الرحمن الرحيم » به‌طور كلى اين است كه كارت را با كمك گرفتن از خداوندى آغاز كردى كه رحمتش همه‌چيز را فراگرفته است و نيز در ذهنت چنين ثبت مىكنى كه آنچه انجام مىدهى به‌نام خداست ، نه به‌نام خودت يا كسى ديگر ، چنان‌كه كارمند دولت به مردم مىگويد : برشماست كه به‌نام دولت ، چنين و چنان كنيد . نيز معناى « بسم اللّه » اين است كه عملى را كه انجام مىدهى حلال است و شايبه‌اى از چيزهايى كه خدا حرام كرده است ، در آن وجود ندارد . بنابراين ، اگر عمل انسان حرام باشد و آن را به‌نام خدا انجام دهد ، در آن واحد و در عمل واحد دو معصيت كرده است : يكى آن‌كه او كارى را انجام داده كه ذاتا حرام است و ديگر آن‌كه اين عمل را به دروغ به خدا نسبت داده است ، درحالىكه شأن خدا اجلّ از آن است .\r\nاز ديدگاه شيعهء اماميه « بسم اللّه » جزء سوره است و نيز در نمازهايى كه قرائت با صداى بلند در آنها واجب مىباشد ، واجب است « بسم اللّه » هم با صداى بلند خوانده شود ؛ نظير نماز صبح و دو ركعت اوّل مغرب و عشا و امّا در آن‌جا كه نماز بايد آهسته خوانده شود ، همانند نمازهاى ظهر و عصر بلند خواندن « بسم اللّه » مستحب است ؛ بدين معنا كه آهسته خواندن آن نيز جايز است .\r\nحنفيه و مالكيه مىگويند : ترك « بسم اللّه » به‌طور كلى در نماز جايز است ؛ زيرا جزء سوره نيست . شافعيه و حنبليه مىگويند : « بسم اللّه » جزئى از سوره است كه در هيچ حالتى ترك نمىشود . البته تفاوت اين دو گروه در آن است كه حنبلىها مىگويند :\r\n« بسم اللّه » مطلقا آهسته [ اخفات 
  ] خوانده مىشود و شافعىها مىگويند : در نماز صبح و نمازهاى مغرب و عشا بلند [ جهر 
  ] خوانده مىشود و در بقيه آهسته . بنابراين ، نظريّهء حنبليه و شافعيه با نظريّهء اماميه سازگارى ندارد .\r\nخوب است بدين نكته اشاره شود كه نام و صفات خدا از همين حروف [ معمولى 
  ] تركيب يافته است و مانند ساير كلمات ، تلفظ و نوشته مىشود . با اين بيان ، نام خدا مقدّس است و احكام ويژه‌اى دارد ؛ براى نمونه ، جايز نيست كه نام يا صفت خدا روى\r\n\r\n","description":"","footnote":"","page_name":" 105 ","page_number":105},
  {"content":"\r\n\r\nبرگه يا چيز ديگرى نوشته شود كه نجس و آلوده است يا آن‌كه با مداد و قلم نجس نوشته شود . همچنين ، لمس كردن آن به جز براى كسانى كه پاكند [ با وضويند 
  ] جايز نيست .\r\nفقهاى اماميه فتوا داده‌اند : « هركس از روى قصد و آگاهى ، قرآن را در ميان زباله‌ها و آشغال‌هاى آلوده بيندازد ، يا آن را لگد كند ، يا از روى توهين و روگردانيدن ، آن را پاره پاره كند و يا كارهايى از اين نوع كه نشان‌دهندهء اهانت به شارع و شريعت مىباشد ، [ انجام دهد 
  ] كافر و مرتد است » .\r\nبرخى مىگويند : سورهء فاتحه ، تمام معانى قرآن را - بدون استثنا - دربر دارد و « بسم اللّه » تمام معانى سورهء فاتحه را دربردارد و باء « بسم اللّه » تمام معانى « بسم اللّه » را دربردارد . درنتيجه ، تمام معانى قرآن كريم ، در « باء » « بسم اللّه الرحمن الرحيم » گردآمده است .\r\nاين گوينده به‌سان كسى است كه تلاش مىكند تا جهان هستى را با تمام آسمان‌ها و زمينش در داخل يك تخم‌مرغ جاى دهد ، بدون آن‌كه تخم‌مرغ ، بزرگ يا جهان ، كوچك شود .\r\nدر 21 آوريل 1967 در روزنامهء مصرى الجمهوريه مطلبى را خواندم كه « ضياء الريس » ، نويسندهء آن گفته بود ، او مقاله‌اى در مجلّه‌اى ادبى از يك نويسندهء مشهور عرب خوانده است . اين نويسنده نقل مىكند : هنگامى كه عضو هيئت علمى اعزامى در انگلستان بوده ، با يك خانم انگليسى روشنفكر ، دربارهء اسلام و مسيحيت به بحث و جدال مىپردازد . آن خانم انگليسى درحالىكه همهء مسلمانان و از جمله شخص نويسنده را به مبارزه مىطلبد ، مىگويد : من تمام اصول مسيحيت را در يك كلمه خلاصه مىكنم و آن عبارت است از : كلمهء « محبت » ، آيا تو - اى مسلمان - مىتوانى كلمه‌اى بياورى كه تمام اسلام را در خود داشته باشد ؟ نويسنده جواب مىدهد : آرى ، و آن عبارت است از : كلمهء « توحيد » .\r\n\r\n","description":"","footnote":"","page_name":" 106 ","page_number":106},
  {"content":"\r\n\r\n« ريس » پس از آن‌كه اين گفتگو را نقل مىكند ، مىگويد : اين پاسخ البته موفقيت‌آميز نبوده است و دلايل خوب و درستى را هم براى اثبات عدم موفقيت پاسخ نويسنده ارائه مىدهد .\r\nسپس « ريس » خود مىگويد : اگر اين سؤال از من مىشد ، پاسخ مىدادم : آن كلمه ، عبارت است از : كلمهء « رحمت » . او براى اثبات درستى پاسخ خود به چند آيه و روايت استدلال مىنمايد و از آيهء «  بِسْمِ اللَّهِ الرَّحْمنِ الرَّحِيمِ *  » شروع مىكند و نيز به آيهء  « وَ ما أَرْسَلْناكَ إِلَّا رَحْمَةً لِلْعالَمِينَ »  « 1 » و . . . تمسّك مىجويد .\r\nالبته « ريس » در اين سخنش كه پاسخ نويسندهء مزبور موفقيت‌آميز نبوده ، حق به جانب است ؛ ولى خود « ريس » هم در گزينش كلمهء « رحمت » موفق نبوده است ؛ زيرا او بر آنچه آن زن انگليسى گفته ، چيزى را نيفزوده ؛ چراكه كلمهء « محبت » را از او اخذ كرده و به كلمهء « رحمت » برگردانده است . بنابراين ، اسلام هيچ مزيّتى بر مسيحيت ندارد .\r\nاگر من همراه هيئت علمى اعزامى در انگلستان بودم ، پاسخ مىدادم كه آن كلمه « استقامت » است ؛ زيرا اين ، يك كلمهء جامع و مانع است ؛ چراكه هم استقامت در عقيده را - با توجّه به اين‌كه در آن ، توحيد و دورى جستن از شرك است - در برمىگيرد و هم استقامت در اعمال ، اخلاق ، احكام و تمام تعاليم اسلامى را ، كه رحمت ، محبت و هميارى نيز از جملهء آنهاست . رحمت از اصول اسلام است ؛ امّا تمام اسلام نيست ، چنان‌كه توحيد نيز يكى از اصول اسلام است و نه تمام اصول آن .\r\nاز آن‌جا كه واژهء « استقامت » ، « محبت » ، « رحمت » ، « توحيد » و ساير اصول حق و اعمال و اخلاق نيكو و درست را دربرمىگيرد و نيز از آن‌جا كه استقامت ، معيار درست فضيلت و كمالى است كه انسان را به سعادت دنيا و آخرت مىرساند ، خداوند\r\n\r\n\r\n","description":"","footnote":"\r\n( 1 ) . انبياء ( 21 ) آيهء 107 .\r\n","page_name":" 107 ","page_number":107},
  {"content":"\r\n\r\nبه ما دستور داده است كه هر روز چندبار ، صبح و شام آن را در نماز خود تكرار كنيم :\r\n « اهْدِنَا الصِّراطَ الْمُسْتَقِيمَ »  « 1 » . همچنين خداوند خطاب به پيامبرش فرموده است :\r\n « فَاسْتَقِمْ كَما أُمِرْتَ وَ مَنْ تابَ مَعَكَ وَ لا تَطْغَوْا إِنَّهُ بِما تَعْمَلُونَ بَصِيرٌ » ؛  « 2 » همراه با آنان‌كه با تو رو به خدا كرده‌اند ، همچنان‌كه مأمور شده‌اى ثابت‌قدم باش و طغيان مكنيد كه او به هركارى كه مىكنيد بيناست . و نيز فرموده است :  « إِنَّ الَّذِينَ قالُوا رَبُّنَا اللَّهُ ثُمَّ اسْتَقامُوا تَتَنَزَّلُ عَلَيْهِمُ الْمَلائِكَةُ أَلَّا تَخافُوا وَ لا تَحْزَنُوا وَ أَبْشِرُوا بِالْجَنَّةِ الَّتِي كُنْتُمْ تُوعَدُونَ » ؛  « 3 » بر آنان كه گفتند : پروردگار ما اللّه است و پايدارى ورزيدند ، فرشتگان فرود مىآيند كه مترسيد و غمگين مباشيد ، شما را به بهشتى كه وعده داده بودند بشارت است .\r\nبراى اثبات اين موضوع كه « استقامت » دربرگيرندهء تمام ارزش‌هاى اسلام است ، هيچ‌چيزى گوياتر از اين سخن ابليس ملعون نيست كه  « لَأَقْعُدَنَّ لَهُمْ صِراطَكَ الْمُسْتَقِيمَ » .  « 4 »\r\nدر حديث آمده است كه سفيان ثقفى گفت : اى پيامبر خدا ، دربارهء اسلام ، برايم سخنى بگو كه پس از تو دربارهء آن از كسى نپرسم . پيامبر خدا صلّى اللّه عليه و إله فرمود : بگو : به خدا ايمان آوردم و آن‌گاه استقامت كن .\r\nخلاصهء مطلب آن‌كه معناى استقامت آن است كه پاى از حدود الهى بيرون ننهيم و از حق به باطل و از هدايت به گمراهى گرايش پيدا نكنيم و نيز در عقيده ، احساسات و همهء گفته‌ها و كرده‌هامان بر راه راست باشيم ، راه كسانى كه خدا برايشان نعمت داده است ، نه خشم گرفتگان بر آنها و نه گمراهان .\r\n\r\n\r\n","description":"","footnote":"\r\n( 1 ) . فاتحة الكتاب ( 1 ) آيهء 6 .\r\n( 2 ) . هود ( 11 ) آيهء 112 .\r\n( 3 ) . فصّلت ( 41 ) آيهء 30 .\r\n( 4 ) . اعراف ( 7 ) آيهء 16 .\r\n","page_name":" 108 ","page_number":108},
  {"content":"\r\n\r\n\r\nسورهء فاتحه\r\n\r\n","description":"","footnote":"","page_name":" 109 ","page_number":109},
  {"content":"\r\n . \r\n","description":"","footnote":"","page_name":" 110 ","page_number":110},
  {"content":"\r\n\r\n\r\n[ سوره الفاتحة ( 1 ) : آيات 1 تا 7 
  ]\r\nبِسْمِ اللَّهِ الرَّحْمنِ الرَّحِيمِ ( 1 )\r\nالْحَمْدُ لِلَّهِ رَبِّ الْعالَمِينَ ( 2 ) الرَّحْمنِ الرَّحِيمِ ( 3 ) مالِكِ يَوْمِ الدِّينِ ( 4 ) إِيَّاكَ نَعْبُدُ وَ إِيَّاكَ نَسْتَعِينُ ( 5 )\r\nاهْدِنَا الصِّراطَ الْمُسْتَقِيمَ ( 6 ) صِراطَ الَّذِينَ أَنْعَمْتَ عَلَيْهِمْ غَيْرِ الْمَغْضُوبِ عَلَيْهِمْ وَ لا الضَّالِّينَ ( 7 )\r\nبه‌نام خداى بخشايندهء مهربان ( 1 )\r\nستايش خدايى را كه پروردگار جهانيان است . ( 2 )\r\nآن بخشايندهء مهربان ( 3 )\r\nآن فرمان‌رواى روز جزا ( 4 )\r\nتو را مىپرستيم و از تو يارى مىجوييم ( 5 )\r\nما را به راه راست هدايت كن ( 6 )\r\nراه آنان‌كه ايشان را نعمت داده‌اى ، نه خشم گرفتگان بر آنها و نه گمراهان ( 7 )\r\n\r\nنزول\r\nمفسّران دربارهء مكان نزول سورهء فاتحه اختلاف‌نظر دارند : برخى مىگويند : در مكّهء مكرّمه نازل شده است . برخى مىگويند : در مدينه نازل شده است . قول سوم آن است كه اين سوره به سبب اهمّيتى كه داشته است دوبار نازل گرديده : نخست ، در مكّه و ديگربار در مدينه ، ولى بيشتر مفسّران برآنند كه اين سوره در مكّه نازل شده است .\r\nاين اختلاف ، نتيجه و فايده‌اى ندارد ؛ زيرا اين سورهء كريمه آيه‌اى ندارد كه با اختلاف نزول ، معناى آن اختلاف پيدا كند .\r\n\r\n","description":"","footnote":"","page_name":" 111 ","page_number":111},
  {"content":"\r\n\r\n\r\nنام‌هاى سوره\r\nبراى اين سوره نام‌هايى ذكر كرده‌اند كه مشهورترين آنها از اين قرار است :\r\n1 . فاتحه ؛ بدين سبب كه نخستين سوره در كتابت مصحف‌هاست و نيز به سبب اين‌كه قرائت آن در اوّل نماز واجب مىباشد . به‌علاوه ، تعليم قرآن مدت‌ها با اين سوره آغاز مىشده است .\r\n2 . الحمد ؛ زيرا نخستين لفظ اين سوره است .\r\n3 . امّ الكتاب و امّ القرآن ؛ زيرا اين سوره بر سوره‌هاى ديگر مقدّم است هرچند به جهت كتابتش باشد ؛ مانند مقدّم بودن مادر بر فرزندان خود و ديگر اين‌كه مشتمل بر دو اصل ربوبيّت و عبوديّت است و تعاليم قرآن براين دو اصل بنا نهاده شده است .\r\n4 . سبع المثانى ؛ زيرا اين سوره مشتمل بر هفت آيه است و قرائت آن در نماز دوبار تكرار مىشود ، نيز ممكن است از اين جهت « سبع المثانى » ناميده شده كه ميان ذكر « ربوبيّت » و « عبوديّت » جمع كرده است . درهرحال ، نام‌گذارى با اندك شباهتى درست است .\r\n\r\nتفسير\r\n الْحَمْدُ لِلَّهِ رَبِّ الْعالَمِينَ .  اين جمله ، خبريه است و به معناى انشا ؛ زيرا شخص گوينده ، قصد ايجاد  « الْحَمْدُ لِلَّهِ »  را دارد ، نه قصد خبر دادن از ثبوت  « الْحَمْدُ لِلَّهِ »  . جملهء مذكور نوعى تعليم و تلقين است از سوى خدا براى بندگانش كه چگونه او را سپاس گويند ؛ بدين معنا كه خدا مىگويد : اى بندگان من ، بگوييد :  « الْحَمْدُ لِلَّهِ »  .\r\n « الْحَمْدُ لِلَّهِ »  به معناى ثنا گفتن خداست به قصد تعظيم او درهرحال ، حتّى در حالى كه آدمى با مشكلى روبه‌رو مىشود . امير مؤمنان على عليه السّلام در يكى از خطبه‌هاى\r\n\r\n","description":"","footnote":"","page_name":" 112 ","page_number":112},
  {"content":"\r\n\r\nنهج البلاغه مىفرمايد : او را بر نعمت‌هايش سپاس مىگزاريم ، همان‌گونه كه بر بلاهايش سپاس مىگزاريم .\r\n« محمّد » ، « احمد » ، « محمود » ، « حامد » ، « حميد » و « حمدان » ، نام‌هايى است كه از حمد گرفته شده است . گاهى « حمد » به معناى چيزى مىآيد كه انسان از آن خشنود است . خدا مىگويد : « . . . باشد كه پروردگارت تو را به مقامى پسنديده برساند » . « 1 » مىگويند : خوبى بازار از سود است . « 2 » در بامدادان ، شبروان مورد ستايش قرار مىگيرند . « 3 »\r\nواژهء « ربّ » ، هم به معناى سيّد است ؛ يعنى آن‌كه مقامى بلند دارد و هم به معناى مالك . در اين‌جا هركدام از اين دو معنا اراده شود درست است ؛ ولى آنچه از لفظ اين آيهء كريمه تبادر مىكند ، معناى آفريننده است .\r\n« العالمين » ، جمع « عالم » به فتح لام مىباشد و عالم بر نوع خاصى از موجودات به كار مىرود . ازاين‌رو ، گفته مىشود : عالم جماد ، عالم گياهان ، عالم حيوان و عالم انسان . واژهء « عالم » براى مفرد به كار نمىرود ؛ زيرا اسم جمع است . مراد از « عالمين » در اين‌جا ، ماسوى اللّه است . بنابراين ، تمام موجودات را دربرمىگيرد . گاهى بر تمام اصناف مردم به كار مىرود ؛ نظير آيهء  « . . . هُدىً لِلْعالَمِينَ » .  « 4 » اگر جمع « عالمين » ، در حالت جرّ و نصب با « ياء » درست باشد ، جمع آن در حالت رفع با « واو » نيز درست خواهد بود و براين اساس گفته مىشود : « عالمون » . ابو حيّان اندلسى در تفسير البحر المحيط گفته است : جمع « عالمون » با « واو » شاذّ است .\r\n « رَبِّ الْعالَمِينَ »  ؛ آفرينندهء هرچيز و تدبير كنندهء آن . لفظ « ربّ » بدل كل است از لفظ جلاله و بر علّت حمد دلالت مىكند ؛ يعنى سپاس مىگزاريم خداى را ؛ زيرا او پروردگار جهانيان است .\r\n\r\n\r\n","description":"","footnote":"\r\n( 1 ) . اسراء ( 17 ) آيهء 79 .\r\n( 2 ) . حمد السوق من ربح . . . .\r\n( 3 ) . عند الصباح يحمد القوم السري [ اين ضرب المثل را وقتى به كار مىبرند كه پس از دشوارى اميد آسانى باشد 
  ] .\r\n( 4 ) . آل عمران ( 3 ) آيهء 96 .\r\n","page_name":" 113 ","page_number":113},
  {"content":"\r\n\r\n الرَّحْمنِ الرَّحِيمِ .  در بخش بسم اللّه ، دربارهء لفظ « رحمن » و « رحيم » سخن گفته شد .\r\nاز سخنان امير مؤمنان على عليه السّلام در وصف خداى - عزّ و جلّ - آمده است : هيچ خشمى او را از رحمت بازنمىدارد و هيچ رحمتى او را از مجازات غافل نمىسازد .\r\nآنچه را من از اين دو جمله فهميدم آن است كه خشم خدا بر گناه‌كاران و مجازات آنان در روز قيامت ، مانع از شمول رحمت خدا بر آنان در اين دنيا نمىشود ؛ دنيايى كه آنها از نعمت‌هايش برخوردار و در ميان لذت‌هاى آن غرقند . همچنين رحمت او در فرداى قيامت بر مؤمنان ، باعث دفع مشكلات و مصيبت‌ها از آنان در اين دنيا نمىشود .\r\n مالِكِ يَوْمِ الدِّينِ .  واژهء « دين » معانى مختلفى دارد و از جملهء آنها مقابله به مثل و پاداش است ؛ نظير جملهء « كما تدين تدان » « 1 » و همين معنا در اين‌جا تناسب دارد ؛ زيرا در روز قيامت هركس برطبق آنچه كار كرده ، پاداش داده مىشود .  « مالِكِ يَوْمِ الدِّينِ » ،  با « الف » خوانده شده ، چنان‌كه مىگويى : فلان مالك هذا البستان ؛ اين باغ از آن فلان كس است و نيز « ملك يوم الدين » به كسر « لام » خوانده شده است ، چنان‌كه مىگويى :\r\nملك اليونان ؛ حاكم و سلطان يونان . هر دو قرائت متواتر است ، ولى اولى بيشتر به كار مىرود .\r\nدر هر دو قرائت ، يك معنا در ذهن تبادر مىكند و آن اين‌كه هرچيزى در دست خداست ، هم امروز و هم فرداى قيامت ؛ زيرا او پروردگار جهانيان و صاحب روز جزاست . هدف آيه آن است كه مردم را از گناه بترساند و به اطاعت خدا تشويق كند . بنا بر قرائت اوّل ، « مالك » صفت و بنابر قرائت دوم ، « ملك » بدل است .\r\nدر نهج البلاغه آمده است :\r\nما ، باوجود ذات خداوند چيزى را مالك نمىباشيم و اصولا چيزى نيستيم ، جز آنچه را\r\n\r\n\r\n","description":"","footnote":"\r\n( 1 ) . همان‌گونه كه جزا مىدهى جزا داده مىشوى .\r\n","page_name":" 114 ","page_number":114},
  {"content":"\r\n\r\nكه خدا ما را مالك آن قرار داده است . وقتى خداوند ما را مالك چيزى قرار دهد ؛ يعنى خودش مالك‌تر است ، ما را مكلّف ساخته و هر زمان كه آن چيز را از ما بستاند ، تكليف آن را از ما برداشته است .\r\n إِيَّاكَ نَعْبُدُ وَ إِيَّاكَ نَسْتَعِينُ .  «  إِيَّاكَ  » ضمير منفصل است و محلّ آن منصوب مىباشد ؛ زيرا مفعول است براى فعلى كه پس از آن آمده و بر فعل مقدّم شده است تا افادهء حصر و اختصاص كند . معناى آيه اين است : تو را عبادت مىكنيم و غير تو را عبادت نمىكنيم و از تو يارى مىطلبيم و از غير تو يارى نمىجوييم . در اين‌جا ، بنده پروردگارش را با ضمير مفرد مخاطب قرار داده است تا در توحيد اخلاص ورزد و از شرك دورى جويد و به همين دليل است كه نمىتوان خدا را با صيغهء جمع مورد خطاب قرار داد . امّا ضمير « نحن » كه در «  نَعْبُدُ  » و «  نَسْتَعِينُ  » مستتر است ، براى گوينده و كسانى است كه به همراه او هستند و نه براى تعظيم .\r\nعبادت با روزه ، نماز ، حج و زكاتى كه به قصد نزديك شدن به خدا انجام شود و نيز با هركارى انسانى كه يكى از نيازهاى مردم را بر طرف سازد ، محقّق مىشود . از اين جهت ، در حديث آمده است : « نيكان دنيا ، همان نيكان آخرتند » و « بهترين مردم كسى است كه بيش از همه سودش به مردم برسد » .\r\nمعناى  « إِيَّاكَ نَعْبُدُ وَ إِيَّاكَ نَسْتَعِينُ » ،  تنها اين نيست كه خدا شايسته عبادت است ، بلكه علاوه براين ، دلالت دارد كه انسان آفريدهء بزرگوارى است كه خدا او را از هرگونه پرستش و كرنش است ، جز براى حق كه برهمه چيز تسلّط دارد و چيزى بر او تسلّط ندارد آزاد ساخته . بديهى است كه اگر آزادى با حق محدود نشود به هرج‌ومرج منجر خواهد شد . از چيزهايى كه در اين‌باره خواندم ، سخنى است از ژان پل سارتر :\r\n« آزادى حقيقى آن است كه انسان خود و آزادىاش را در خدمت ديگران قرار دهد » . « 1 »\r\n\r\n\r\n","description":"","footnote":"\r\n( 1 ) . معناى « اصالت وجود يا وجودگرايى » كه سارتر بدان قائل بود آن است كه هر فردى از افراد انسان ، مستقل و دور از ديگران است و تنها چيزى كه براى او مطرح است ، همانا وجودش مىباشد . وجود او هم تنها در صورتى تحقّق پيدا -\r\n","page_name":" 115 ","page_number":115},
  {"content":"\r\n\r\nمىگويند : دو نفر در باغى گردش مىكردند . يكى از آنها عصايى در دست داشت و با آن بازى مىكرد . ناگهان يك سر اين عصا به بينى دوستش اصابت كرد . وقتى وى اعتراض كرد ، صاحب عصا گفت : من آزادم . رفيقش گفت : آزادى تو تا حدّ بينى من است ؟\r\nاگر انسان آزادى را به ايمان به خدا و تنها پرستش او محدود كند ، هرگز از حقيقت فراتر نمىرود ؛ زيرا هركس كه تنها حق را بپرستد از باطل آزاد شده و هركس كه خود را از پرستش حق آزاد بداند ، يقينا باطل را پرستش كرده است و جدايى ميان اين دو محال است ، مگر از نظرگاه كسىكه طرفدار هرج‌ومرج است و به حلال و حرام و به هيچ چيزى ايمان ندارد ، جز به خود ، و شريكى براى آن قائل نيست .\r\n اهْدِنَا الصِّراطَ الْمُسْتَقِيمَ .  « صراط » در لغت به معناى طريق محسوس است .\r\nدربارهء « صراط » دو نوع قرائت آمده است : با « سين » و با « صاد » . اصل ، همان قرائت با « سين » است . « مستقيم » به معناى معتدل است كه در آن كژى وجود ندارد . « مستقيم » صفت « صراط » است و مراد از صفت و موصوف در اين‌جا ، حق است .\r\nمقصود از هدايت ، صرفا آگاهى نيست ، بلكه آگاهى توأم با عمل است . از اين روى ، اگر كسى براى انسان دعا كند كه خدا تو را هدايت كند ، تمام نيكى را براى او خواسته است و اگر دعا كند كه خدا به تو آگاهى دهد ، مقدارى از نيكى را براى او خواسته است .\r\n\r\n\r\n","description":"","footnote":"\r\nمىكند كه همراه با آزادىاش باشد و هيچ قيد و شرطى آن را محدود نكند . امّا دين ، قوانين ، معيارها و مقياس‌ها ، سخنى است توخالى ؛ زيرا نيكى جز نيكى فرد و بدى جز بدى خود فرد ، وجود ندارد . سارتر براى اثبات مدّعاى خود ، چنين استدلال مىكند : انسان از جهانى ناشناخته آمده است و به سوى جهانى ناشناخته مىرود . او پيش از قوانين عقلى و دينى بوده است . بنابراين ، هركس كه تسليم دين يا قانونى شود ، خود را به زنجير بسته ، از آزادىاش دست برداشته و درنتيجه ، از وجود خود صرف‌نظر كرده است .\r\nآن‌گاه سارتر از اين فلسفهء خود عدول كرده و به يك آزادى بزرگ‌ترى گردن نهاده است و آن عبارت است از : آزادى براى انسان‌ها و اين‌كه انسان زمانى وجود خود را درمىيابد كه آن را در خدمت ديگران قرار دهد و انسان حقيقى كسى است كه به اين اصل ، پاىبند باشد . سارتر پس از آن‌كه فردگرا بود و از آن دفاع مىكرد ، ملّىگرا شد و به دفاع از ملّت‌ها پرداخت .\r\n","page_name":" 116 ","page_number":116},
  {"content":"\r\n\r\nشگفت‌آور است كه بسيارى از مردم دعاى به هدايت را دوست ندارند ، مخصوصا علما و بزرگان ، با اين‌كه پيامبر صلّى اللّه عليه و إله دعاى به هدايت را شب و روز ، در نماز خود و در غير آن تكرار مىكرد .\r\nمن هدايت و توفيقى را بهتر و بالاتر از اين نمىدانم كه خود انسان ، عيب‌هاى خودش را دريابد و به سبب اين عيب‌ها احساس پشيمانى و ناراحتى كند . با اين احساس است كه ممكن است رهايى يابد و از غرور و خودخواهى به خدا پناه برد .\r\n صِراطَ الَّذِينَ .  در برخى از روايات آمده است كه مراد از  « الْمَغْضُوبِ عَلَيْهِمْ » ،  يهود و مراد از  « الضَّالِّينَ »  نصاراست ، لكن لفظ آيه عام مىباشد ، نه تخصيص در آن وجود دارد و نه استثنا . بنابراين ، هركس كه فرمان‌بردار باشد نعمت و رحمت خدا شامل حال او خواهد شد و هركس كه گناهكار باشد گمراه و مورد خشم است .\r\nدرهرحال ، هدف اين آيه و هدف تمام سورهء فاتحه آن است كه بنده بايد در پيشگاه مولاى خود بايستد و مؤمن ، موحّد ، شكرگزار ، سپاسگزار و اهل اخلاص باشد و نيز دعا كند كه خداوند او را به علم و عملى توفيق دهد كه مورد خشنودى اوست .\r\nهر انسانى هركارى را كه از پيش فرستاده است ، در نزد آفرينندهء خود خواهد يافت ، امّا سخن به تنهايى اثرى ندارد ، مگر اين‌كه طاعتى را نزديك و گناهى را دور سازد .\r\n\r\n","description":"","footnote":"","page_name":" 117 ","page_number":117},
  {"content":"\r\n . \r\n","description":"","footnote":"","page_name":" 118 ","page_number":118},
  {"content":"\r\n\r\n\r\nسورهء بقره\r\n\r\n","description":"","footnote":"","page_name":" 119 ","page_number":119},
  {"content":"\r\n . \r\n","description":"","footnote":"","page_name":" 120 ","page_number":120},
  {"content":"\r\n\r\n\r\n[ آغاز برخى از سوره‌ها 
  ]\r\n\r\n[ سوره البقرة ( 2 ) : آيات 1 تا 2 
  ]\r\nبِسْمِ اللَّهِ الرَّحْمنِ الرَّحِيمِ\r\nالم ( 1 ) ذلِكَ الْكِتابُ لا رَيْبَ فِيهِ هُدىً لِلْمُتَّقِينَ ( 2 )\r\nبه‌نام خداوند بخشاينده مهربان .\r\nالف . لام . ميم ( 1 )\r\nاين است همان كتابى كه در آن هيچ شكى نيست . پرهيزگاران را راهنماست ( 2 )\r\nآغاز برخى از سوره‌ها صاحب مجمع البيان مىگويد : تمام آيات سورهء بقره مدنى است ، جز آيهء  « وَ اتَّقُوا يَوْماً تُرْجَعُونَ فِيهِ إِلَى اللَّهِ » .  « 1 »\r\n  الم .   در اين‌كه مراد از اين حروف و نيز مقصود از حروفى كه برخى از سوره‌ها با آن آغاز شده ، همانند « الر » ، « كهيعص » ، « حم » و امثال آن چيست ، مفسّران اختلاف نظر دارند :\r\nبرخى مىگويند : دانستن معناى اين حروف از مصاديق علم غيب خداوند است ؛ علمى كه خداوند هيچ‌كس را از آن آگاه نساخته است .\r\nاين نظريّه را نمىتوان پذيرفت ؛ زيرا خداوند مردم را با چيزهايى كه نمىخواهد آنان اين چيزها را بشناسند و از آن آگاهى يابند ، خطاب نمىكند . چگونه اين كار را\r\n\r\n\r\n","description":"","footnote":"\r\n( 1 ) . بقره ( 2 ) آيهء 281 .\r\n","page_name":" 121 ","page_number":121},
  {"content":"\r\n\r\nبكند ، درحالىكه علم غيب راز نهفتهء اوست ؟ به‌علاوه ، خداوند كسانى را كه دربارهء قرآن نمىانديشند نكوهش مىكند و مىفرمايد :  « أَ فَلا يَتَدَبَّرُونَ الْقُرْآنَ أَمْ عَلى قُلُوبٍ أَقْفالُها ؛  « 1 » آيا در قرآن نمىانديشند يا بر دل‌هايشان قفل‌هاست ؟ »\r\nبرخى مىگويند : فواتح السور ، نام سوره است . برخى مىگويند : نام‌هاى خداوند است . برخى مىگويند : نام‌هاى محمّد صلّى اللّه عليه و إله است . برخى ، نظريّات ديگرى را ابراز داشته‌اند .\r\nنظريّه‌اى كه به واقعيّت و فهم نزديك‌تر مىباشد ، اين است : خداوند پس از آن‌كه كافران و دشمنان را به مبارزه با قرآن فراخواند و آنان از آوردن سخنى همانند قرآن ، يا همانند ده سورهء آن و يا همانند يك سورهء آن ناتوان ماندند ، با ذكر اين حروف ( الم ) و نظاير آن ، بدين مطلب اشاره كرد كه اين كتاب اعجازآميز ( قرآن ) از همين حروفى كه در دسترس كودكان و بىسوادان قرار دارد تأليف شده است . در اين صورت ، ناتوانى شما دليل قاطعى است بر وجود يك رمز و اين رمز ، تفسير ديگرى ندارد ، جز اين‌كه بگوييم اين قرآن وحى آسمانى است و نه ساخته و پرداختهء دست بشر .\r\n ذلِكَ الْكِتابُ .  « ذلك » اسم اشاره و محلّ آن رفع است بنابراين‌كه مبتداست .\r\n« كاف » براى تعظيم مىباشد و نه براى دور ؛ نظير اين سخن : « أنا ذلك الرجل ؛ من همان مردم » . مراد از « كتاب » ، قرآن است . نفى ترديد از قرآن بدين معناست كه اين كتاب ، راست و برحق مىباشد . ناتوانى كافران از ساختن همانند قرآن ، ايجاب مىكند كه اگر آنان طالب حقند نبايد دربارهء آن هيچ‌گونه ترديدى به خود راه دهند .\r\n\r\nقرآن و علم جديد\r\nجملهء  « هُدىً لِلْمُتَّقِينَ » ،  آشكارا دلالت دارد براين‌كه در قرآن نبايد به دنبال علم تاريخ ، فلسفه ، علوم‌طبيعى و رياضى و امثال آنها رفت ، بلكه تنها هدايت انسان ،\r\n\r\n\r\n","description":"","footnote":"\r\n( 1 ) . محمّد ( 47 ) آيهء 24 .\r\n","page_name":" 122 ","page_number":122},
  {"content":"\r\n\r\nارشاد ، اصلاح و خوشبختى دو جهان او را در قرآن بايد جستجو كرد ؛ به بيانى ديگر قرآن ، كتاب دين ، اخلاق ، عقيده و شريعت است .\r\nسؤال : شما دربارهء آيات مربوط به نشانه‌هاى جهان هستى چه مىگوييد :  « وَ الشَّمْسُ تَجْرِي لِمُسْتَقَرٍّ لَها » ،  « 1 »  « وَ الْقَمَرَ قَدَّرْناهُ مَنازِلَ . . . »  « 2 » و ده‌ها آيهء ديگر ؟\r\nپاسخ : غرض از اين آيات آن نيست كه خدا حقايق علمى را كه در طبيعت وجود دارد براى ما بيان كند . هرگز چنين نيست ؛ زيرا اين حقايق به خرد انسان و تجربيات او واگذار شده است . هدف اصلى از ذكر اين آيات آن است كه ما از راه جهان هستى و نظام حاكم بر آن به وجود خداى سبحان هدايت شويم و پىببريم كه هيچ موجودى از موجودات به‌طور تصادفى و بدون قصد - چنان‌كه مادىها عقيده دارند - وجود نيافته ، بلكه باارادهء آفرينندهء دانا و حكيم وجود پيدا كرده است . خداوند اين موضوع را آشكارا بيان كرده است :  « سَنُرِيهِمْ آياتِنا فِي الْآفاقِ وَ فِي أَنْفُسِهِمْ حَتَّى يَتَبَيَّنَ لَهُمْ أَنَّهُ الْحَقُّ » ؛  « 3 » به همين زودى براى كسانى كه به خدا كافرند و تدبير جهان و قوانين آن را از خدا نمىدانند ، چيزى را آشكار خواهيم كرد كه آنان با آن به گمراهى خود پىببرند » .\r\nوقتى كه قرآن آدمى را به انديشيدن در جهان هستى فرامىخواند ، به زبانى آشكار مىگويد : دلايل جهان هستى بر وجود خداوند از هر دليلى درست‌تر و نيرومندتر است ، حتّى از دليل دور و تسلسل . برخى از حكما مىگويند : خدا دو كتاب دارد : كتابى كه زبان آن را تلاوت مىكند و كتابى كه عقل آن را تلاوت مىكند و آن عبارت است از :\r\nجهان هستى .\r\nشايان ذكر است كه قرآن به پژوهش علوم طبيعى و هر علمى كه نيكى و آسايش را براى انسان بياورد تشويق كرده است ؛ ولى تشويق كردن به علم ، يك چيز است و اين كه قرآن ، كتابى در علوم مختلف باشد چيزى ديگر است .\r\n\r\n\r\n","description":"","footnote":"\r\n( 1 ) . يس ( 36 ) آيهء 38 .\r\n( 2 ) . همان ، آيهء 39 .\r\n( 3 ) . فصّلت ( 41 ) آيهء 53 .\r\n","page_name":" 123 ","page_number":123},
  {"content":"\r\n\r\nهمچنين ، كسىكه به قرآن و آيات آن آشناست ، شك نمىكند كه معانى اين كتاب را هيچ گروهى ، هرچند فراوان ، نمىتوانند بشمارند و هيچ انديشه‌اى نمىتواند بدان تسلّط پيدا كند ، هرچند انديشهء بزرگى باشد . تنها هر دانشمندى به اندازهء شايستگىها و استعداد خود مىتواند چيزهايى از قرآن درك كند . معانى قرآن بسيار ژرف است و اگر دانشمندى يكى از اين معانى را كشف كند ، تنها يك گوشه از گوشه‌هاى آن و يك جهت از جهات آن را كشف كرده است و از آن براى شناخت موجودات عالم هستى كمك مىگيرد ؛ ولى اين موضوع چيزى است و حقايق علمى كه متخصّصان در آزمايشگاه‌هاى خود ، آنها را به‌دست مىآورند چيزى ديگر .\r\nيادآورى اين نكته ضرورى است كه اين جانب پس از آن‌كه مدت كوتاهى كار تفسيرى كردم ، براين باور رسيدم كه هر مفسّرى كه چيز جديد و بىسابقه‌اى در تفسير نياورد ، هرچند اين چيز ، انديشه و نظريّه‌اى باشد كه بر خلاف نظريّهء مفسّران پيش از خود ابراز داشته است ، اين مفسّر انديشهء پويا و عالمانه ندارد و تنها انديشهء خواننده‌اى را دارد كه آنچه را براى ديگران مىخواند در ذهنش ترسيم مىكند ، بدون آن‌كه درباره‌اش قضاوت كند و يا مورد بررسى و تحليل قرار دهد ، چنان‌كه يك چيز در آيينه با همان رنگ و اندازهء خود نقش مىبندد . همچنين با تفسير خود از قرآن ، اين نكته را كشف كردم كه معانى قرآن را - آن‌گونه كه هست - هرگز كسى نمىتواند درك كند ، مگر اين‌كه به درستى مؤمن باشد و ايمان با گوشت و خونش درآميخته باشد و با اهداف قرآن هماهنگى كامل پيدا كرده باشد . رمز سخن امير مؤمنان عليه السّلام نيز در همين‌جا نهفته است كه فرمود : « آن ، قرآن صامت است و من قرآن ناطق » .\r\nاز جمله دلايلى كه تأييد مىكند ، قرآن قبل از هرچيزى ، كتاب هدايت ، دين ، شريعت و اخلاق است و براى بيان همين هدف نازل شده است ، اين آيه است : « كتابى كه ما آن را به سوى تو فروفرستاديم ، براى آن است كه مردم را از تاريكىها به\r\n\r\n","description":"","footnote":"","page_name":" 124 ","page_number":124},
  {"content":"\r\n\r\nروشنايى بياورى » « 1 » و نيز آيهء  « هذا بَصائِرُ مِنْ رَبِّكُمْ وَ هُدىً وَ رَحْمَةٌ » .  « 2 » براى اثبات مدّعاى مزبور ، همين بس كه پيامبر بزرگ اسلام صلّى اللّه عليه و إله فرمود : « من برانگيخته شدم تا مكارم اخلاق را به پايان برسانم » و امير مؤمنان فرمود : « در قرآن دواى بزرگ‌ترين دردها ، كه كفر و نفاق و گمراهى است ، وجود دارد » . با اين بيان ، تفسير اين آيه روشن مىشود كه مىفرمايد : « و با اين قرآن چيزى را كه براى مؤمنان شفا و رحمت است نازل مىكنيم ؛ ولى ظالمان را جز زيان نيفزايد » . « 3 »\r\nاميد است كسىكه شفاى دردهاى جسمانىاش را با تلاوت اين آيه مىجويد ، از سخن امام عليه السّلام پند گيرد ؛ البته همراه تلاوت به نسخهء طبيب هم عمل نمايد .\r\nسؤال دوم : چه مىگوييد دربارهء اين آيه : « . . . ما در اين كتاب هيچ‌چيزى را فروگذار نكرده‌ايم . . . » ؛ « 4 » زيرا ظاهر آن دلالت دارد كه تمام علوم در قرآن است ؟\r\nپاسخ : عموميت هرچيزى ، متناسب با همان‌چيز است ؛ براى نمونه وقتى مىگويى :\r\nدر اين خانه همه‌چيز هست ؛ بدين معناست كه در آن خانه لوازم موردنياز صاحب‌خانه از قبيل خرج زندگى و اثاث وجود دارد . وقتى دربارهء يك كتاب فقهى مىگويى : در اين كتاب همه‌چيز هست ؛ معنايش آن است كه تمام مسائل فقهى در آن كتاب است . قرآن يك كتاب دينى است . بنابراين ، معناى جملهء  « ما فَرَّطْنا فِي الْكِتابِ مِنْ شَيْءٍ »  « 5 » آن است كه تمام آنچه به نيكى و هدايت بشر مربوط مىشود در قرآن وجود دارد .\r\nسؤال سوم : نظريّهء شما دربارهء كتاب‌هايى كه به‌نام‌هاى قرآن و دانش جديد ، اسلام و طب جديد و . . . منتشر مىشود چيست ؟\r\n\r\n\r\n","description":"","footnote":"\r\n( 1 ) . ابراهيم ( 14 ) آيهء 1 .\r\n( 2 ) . اعراف ( 7 ) آيهء 203 .\r\n( 3 ) . اسراء ( 17 ) آيهء 82 .\r\n( 4 ) . انعام ( 6 ) آيهء 38 .\r\n( 5 ) . همان .\r\n","page_name":" 125 ","page_number":125},
  {"content":"\r\n\r\nپاسخ : اوّلا ، هركس كه تلاش كند تا ميان اكتشافات علمى ، خواه قديم و خواه جديد ، و قرآن كريم جمع كند ، محال است كه اين تلاش تحقّق پيدا كند ؛ زيرا دانش انسان به اندازهء نيروى انديشه‌اى كه دارد ، محدود مىشود ، درحالىكه قرآن از دانش نامحدود خدا نشئت گرفته است . بنابراين ، چگونه مىتوان ميان محدود و نامحدود جمع كرد ؟\r\nثانيا ، دانش انسان در معرض خطاست ؛ زيرا عبارت است از : يك سلسله نظريّات و فرضيّه‌هايى كه برخى درست و برخى نادرست مىباشد . چه بسيار دانشمندانى را مىبينيم كه بر درست بودن نظريّه‌اى صددرصد اجماع مىكنند و آن‌گاه خود آنان و يا دانشمندانى كه پس از آنها مىآيند درمىيابند كه نظريّهء مزبور صددرصد اشتباه بوده است و حال آن‌كه قرآن معصوم از خطاست . پس چگونه مىتواند چيزى كه در معرض خطا قرار دارد با چيزى كه مصون از خطاست سازگارى داشته باشد ؟ وانگهى در صورتى كه فرضيّه‌ها و نظريّات علمى باطل شود و يا تغيير كند ، آيا ما حق داريم كه نصوص قرآنى را تأويل كنيم و چيزى را بر آن باركنيم كه تاب برداشتنش را ندارد ؟\r\nالبته ، اشكالى ندارد كه ما از حقايقى كه علم آنها را كشف كرده ، براى درك برخى از آيات كمك بگيريم ؛ لكن مشروط به اين‌كه اين حقايق را معيار راستى و درستى قرآن قرار ندهيم ، بلكه از آنها به عنوان ابزارى براى شناخت اسرار و حكمت برخى از احكام آن بهره گيريم . شايد مقصود كسانى كه دربارهء قرآن و علم جديد ، كتاب نوشته‌اند و تأليف كرده‌اند ، نيز همين باشد .\r\nدر هرصورت ، ما اعتقاد راسخ داريم كه در دين خود نيرومند هستيم و براى اثبات درستى آن دلايل كافى داريم و به آنچه ديگران دارند نه نيازى داريم و نه اعتقادى ، بلكه ديگران در اين ابواب به ما نياز دارند ؛ زيرا بشر در تاريخ خود ، دينى شايسته‌تر از اسلام و كتابى سودمندتر از كتاب اسلام و پيامبرى بزرگوارتر از پيامبر اسلام سراغ نداشته و نخواهد داشت و كسىكه با دلايل قرآن و دعوت او به زندگى سعادتمندانه ،\r\n\r\n","description":"","footnote":"","page_name":" 126 ","page_number":126},
  {"content":"\r\n\r\nهدايت نشود ، اكتشافات علمى ، خواه قديم باشد و خواه جديد ، نمىتواند او را قانع كند . هم‌اكنون در ذهنم چيزى خطور كرد كه مىتواند خستگى خواننده را تا حدودى تخفيف دهد و نيز پاسخى باشد به كسانى كه تلاش مىكنند تا قرآن را با علم جديد تطبيق دهند . خاطره اين است :\r\nگذر عزير ، با الاغ و خوراك و نوشيدنىاش بر دهكدهء خالى مىافتد : او از ديدن آن دهكدهء خالى شگفت‌زده مىشود و با خود مىگويد : كجا خداوند اهالى اين دهكده را پس از مردن زنده مىگرداند ؟ ! خدا خواست كه شگفت‌زدگى او را بر طرف سازد از اين‌رو ، او را صد سال ميراند و خوراك و نوشيدنىاش را در طول اين مدت بر حال خود ، بدون آن‌كه دگرگون و فاسد شود برجاى گذارد . وقتى خدا عزير را زنده كرد و خواست كه آيات شگفت‌انگيز خود را به او بنماياند ، به وى گفت : به خوراك و نوشيدنىات نگاه كن كه تغيير نكرده است .\r\nآيا شما تصوّر مىكنيد كه خوراك و نوشيدنى عزير در يخچال بوده است ؟ اين سؤال را از صاحب « قرآن و علم جديد » مىپرسيم . ترديدى نيست كه يخچالى كه خوراك و نوشيدنى را صد سال نگه داشته ، از گونه و ساخت سال دو هزار بوده است نه از نمونهء سال شصت و هفت [ ميلادى 
  ] .\r\nآرى ، درك معانى قرآن را مىتوان بر علم جديد و به‌ويژه بر نظريّهء نسبيّت تطبيق كرد ؛ زيرا فهميدن يكى از ابعاد يك معناى ژرف و دقيق قرآن با اختلاف زمان و مكان تلاوت و نيز با اختلاف وضعيّت تلاوت‌كننده و يا شنونده ، تفاوت پيدا مىكند .\r\nسؤال : اين اختلاف ، تنها به فهم تلاوت قرآن اختصاص ندارد ؛ زيرا نظريّهء نسبيّت يك نظريّهء فراگير است و تخصيص‌پذير نيست .\r\nپاسخ : اين سخن درست است ؛ ولى آن استعدادى كه براى اختلاف در معانى قرآن وجود دارد ، در غير قرآن يافت نمىشود . اين مطلب ، گفته‌اى را كه پيش‌تر بدان اشاره\r\n\r\n","description":"","footnote":"","page_name":" 127 ","page_number":127},
  {"content":"\r\n\r\nكرديم تأييد مىكند و آن اين است كه هركس به نظريّهء مفسّران بسنده كند و از آن حتّى در تفسير يك آيه ، فراتر نرود ، كوتاهى كرده و او كسى است كه انديشهء خواننده‌اى را دارد و انديشهء عالمانه و پويا ندارد . از خداى پاك مىخواهيم كه برداشت ما را از قرآن برداشتى آگاهانه و عالمانه قرار دهد و نه برداشتى نقلى و روايت‌گونه .\r\nاول « المتّقين » ، « واو » است ؛ زيرا از « وقى وقاية » گرفته و آن‌گاه « واو » به « تاء » قلب گرديده است . واژهء « وقايه » در لغت به معناى مطلق حفظ و نگه‌دارى است و در اصطلاح شرع ، به معناى نگه‌دارى از خشم و مجازات خدا بر اثر ترك واجب و يا فعل حرام است . امير مؤمنان عليه السّلام مىفرمايد : « تقوا ، در رأس اخلاق است » .\r\nبرخى مىگويند : تقوا آن است كه خدا تو را در جايى كه نهى كرده نبيند و در جايى كه امر كرده ، ببيند و تنها باتقواست كه مقام انسان در پيشگاه خدا بالا مىرود :  « إِنَّ أَكْرَمَكُمْ عِنْدَ اللَّهِ أَتْقاكُمْ ؛  « 1 » گرامىترين شما در نزد خدا باتقواترين شماست » .\r\nسؤال : پرهيزگاران ، خود هدايت يافته‌اند و نياز به كسىكه آنان‌را هدايت كند ندارند ، چنان‌كه دانشمند به معلم نياز ندارد ؟\r\nپاسخ : معلم يا آموزگار ، درس‌هايش را براى تمام دانش‌آموزان ايراد مىكند ، خواه آنان ، باهوش باشند و خواه كودن ؛ ولى كسانى كه از آموزگار سود مىبرند ، دانش‌آموزانى هستند كه باهوش و كوشايند و هم آنانند كه سرانجام قبول خواهند شد .\r\nبراين اساس ، مىتوان گفت : آموزگار ، آموزگار قبول‌شدگان است . همچنين است قرآن كريم كه تمام مردم را ، بدون استثنا مورد خطاب قرار مىدهد ؛ امّا تنها مؤمنان و پرهيزگاران از آن سود مىبرند . ازاين‌رو ، خداوند تنها آنان‌را ياد كرده است . به‌علاوه ، انسان پرهيزگار ، با خواندن قرآن بر تقوايش افزوده مىشود : « كسانى كه هدايت يافته‌اند ، خداوند بر هدايت ايشان مىافزايد » . « 2 »\r\n\r\n\r\n","description":"","footnote":"\r\n( 1 ) . حجرات ( 49 ) آيهء 13 .\r\n( 2 ) . محمّد ( 47 ) آيهء 17 .\r\n","page_name":" 128 ","page_number":128},
  {"content":"\r\n\r\n\r\n[ آن‌كه همه‌چيز را مىداند ، مكان ندارد 
  ]\r\n\r\n[ سوره البقرة ( 2 ) : آيات 3 تا 5 
  ]\r\nالَّذِينَ يُؤْمِنُونَ بِالْغَيْبِ وَ يُقِيمُونَ الصَّلاةَ وَ مِمَّا رَزَقْناهُمْ يُنْفِقُونَ ( 3 ) وَ الَّذِينَ يُؤْمِنُونَ بِما أُنْزِلَ إِلَيْكَ وَ ما أُنْزِلَ مِنْ قَبْلِكَ وَ بِالْآخِرَةِ هُمْ يُوقِنُونَ ( 4 ) أُولئِكَ عَلى هُدىً مِنْ رَبِّهِمْ وَ أُولئِكَ هُمُ الْمُفْلِحُونَ ( 5 )\r\nآنان‌كه به غيب ايمان مىآورند و نماز مىگزارند و از آنچه روزىشان داده‌ايم انفاق مىكنند ( 3 )\r\nو آنان‌كه به آنچه بر تو و بر پيامبران پيش از تو نازل شده است ايمان مىآورند و به آخرت يقين دارند ( 4 )\r\nايشان از سوى پروردگارشان قرين هدايتند و خود رستگارانند ( 5 )\r\n\r\nآن‌كه همه‌چيز را مىداند ، مكان ندارد\r\nمىگويند : دانشمندى درصدر مجلس نشسته بود و مردم پيرامون او حلقه زده بودند و به سخنانش گوش مىدادند و در برابرش كرنش مىكردند .\r\nفردى به مقام وى حسد برد و در محضر همگان به او گفت : نظريّه‌ات دربارهء فلان چيز چيست ؟ و از وى مسأله‌اى را پرسيد كه به طلسم شباهت داشت . دانشمند گفت :\r\nنمىدانم .\r\nسائل [ در پاسخ گفت 
  ] : جايى كه تو در آن نشسته‌اى خاص كسى است كه مىداند و نه كسىكه نمىداند .\r\nدانشمند گفت : واى بر تو ! اين مكان براى كسى است كه ، چيزى را مىداند و نه همهء چيز را و آن‌كه همه‌چيز را مىداند ، مكان ندارد .\r\n\r\n","description":"","footnote":"","page_name":" 129 ","page_number":129},
  {"content":"\r\n\r\nالبته ، براى انسان محال است كه به همه‌چيز احاطهء علمى پيدا كند : « و شما را از دانش ، جز اندكى نداده‌اند » . « 1 »\r\n\r\nشناخت\r\nهيچ‌كس نيست كه به چيزى دانا آفريده شود ، بلكه وى شناخت و دانايى را از طريق يكى از عوامل آن ، لحظه به لحظه به‌دست مىآورد . حتّى انسان نام خودش را هم نمىداند ، مگر پس از آن‌كه چندين بار ، وى را با اين نام بخوانند . دانشمندان و صاحب‌نظران ، براى شناخت عواملى را ياد كرده‌اند كه برخى از آنها به شرح زير است :\r\n1 . انسان معلومات خود را از طريق يكى از حواس پنجگانهء خود به‌دست مىآورد ؛ نظير اين‌كه رنگ‌ها را با چشم ، صداها را با گوش ، بوها را با بينى ، مزه‌ها را با چشيدن و سختى و مانند آن را با لمس كردن مىشناسد . از اين قبيل است آنچه انسان آن را از طريق حواس درونىاش به تصوير مىكشد ؛ همانند گرسنگى ، سيرى ، دوستى و دشمنى .\r\n2 . انسان معلومات خود را از راه مراقبت و تجربه به‌دست مىآورد .\r\n3 . آگاهىهاى خود را با امور بديهى به‌دست مىآورد ؛ يعنى امورى كه همهء عقلا در شناخت آنها شريكند ؛ مانند 2 1 + 1 ؛ اشيايى كه با چيز ديگرى برابرند با همديگر مساوىاند ؛ چيز سودمند بهتر از چيز زيان‌آور است . يا اين‌كه معلوماتش را از به كار گرفتن انديشه و اجتهاد عقل به‌دست مىآورد ؛ عقلى كه به نوبهء خود ، اين معلومات را از طريق حواس ، يا تجربه و يا امور بديهى دريافت مىكند ؛ نظير حكم به اين‌كه هر تكه از تكه‌هاى آهن ، جسم سخت است . اين حكم بر هر تكه آهن ، خواه با حس آزمايش شده باشد يا نشده باشد ، بر آزمايش تمام قطعات آهن متكى نيست ، بلكه بر\r\n\r\n\r\n","description":"","footnote":"\r\n( 1 ) . اسراء ( 17 ) آيهء 85 .\r\n","page_name":" 130 ","page_number":130},
  {"content":"\r\n\r\nاين اتّكا دارد كه عقل يك نقطهء مشترك براى تمام تكه‌هاى آهن تصوّر كرده است . از اين‌رو ، حكم مزبور از ديدگاه عقلى حكمى فراگير است ؛ ولى همين حكم از شناختى استنباط مىشود كه متّكى بر تجربه است .\r\n4 . انسان معلوماتش را از طريق حس ، يا تجربه و يا نيروى عقل به‌دست نياورده ، بلكه مستقيم و بىواسطه آن را دريافت مىكند . اين‌كار - چنان‌كه صوفىها مىگويند - زمانى براى شخص امكان‌پذير است كه با نفس خود به مبارزه برخيزد تا آن را از تمام آلودگىها پاك سازد ، به بيانى روشن‌تر همان‌گونه كه عقل ، برخى اشيا را به‌طور بديهى و بدون دليل درك مىكند و برخى را با كوشش و استدلال ، قلب نيز برخى از چيزها را بدون مبارزه با نفس درك مىكند ؛ نظير دوستى و دشمنى و برخى چيزها را پس از مبارزه با نفس درك مىكند ؛ از قبيل وجود بارىتعالى و صفات او . بنابراين ، جهاد با نفس از ديدگاه صوفيه همانند اجتهاد عقلى است از ديدگاه ما .\r\nهيچ‌كس نمىتواند با صوفى دربارهء نظريّات و عقايدش جدال كند ؛ زيرا وقتى از وى دليل بخواهى پاسخ مىدهد : ايمانم و شناختم از ذاتم سرچشمه مىگيرد . اگر از او بپرسى : چرا اين ايمان و شناخت از ذات همهء مردم نمىجوشد ؟ مىگويد : زيرا آن تجربهء روحانىاى كه من دارم ، آنان ندارند .\r\nما در برابراين تصوّف ، موضعى بىطرفانه و محتاطانه داريم . بنابراين ، نه آن را ثابت مىكنيم ؛ زيرا از حدّ آنچه ما به آن شناخت و آشنايى داريم به دور است و نه آن را نفى مىكنيم ؛ زيرا صدها تن از علما در هر دورانى حتّى در دوران ما - علىرغم اختلاف آنان در نژاد ، دين ، وطن و زبان - به تصوّف ايمان دارند و ما هيچ‌گونه دليلى بر نفى تجربه‌هاى شخصى نداريم . ممكن است تجربهء صوفى همچون لحظاتى باشد كه شاعر و هنرمند در اين لحظات الهام مىگيرد ؛ ولى اين چيزى است كه تنها صوفى بدان توجّه پيدا كرده است و دليلى هم كه براى ديگران اقامه كند ، ندارد ؛ زيرا نه ضابطه‌اى دارد و نه رابطه‌اى .\r\n\r\n","description":"","footnote":"","page_name":" 131 ","page_number":131},
  {"content":"\r\n\r\n\r\nغيب\r\nموجوداتى هستند كه نه با حس و تجربه مىتوان آنها را شناخت و نه با نيروى عقل . برخى از آنها عبارتند از : لوح محفوظ ، فرشتگان ، ابليس ، حساب قبر ، بهشت و دوزخ ، تبديل عصا به مار ، زنده كردن مردگان و امثال آن ؛ يعنى چيزهايى كه پيامبر بدان خبر داده و عقل نمىتواند آنها را به‌طور مستقل درك كند و ما هم آنها را به چشم نديده‌ايم . تمام اين امور از مصاديق غيب است كه در آيهء  « يُؤْمِنُونَ بِالْغَيْبِ »  آمده است .\r\nبراين اساس ، غيب عبارت از چيزى است كه شناخت آن امكان‌پذير نباشد ، مگر از طريق وحى آسمانى و از زبان كسىكه نبوتش ثابت شده باشد و عقل سخن او را تصديق كند : « كليدهاى غيب در نزد اوست و آنها را جز او نمىداند » . « 1 » بدين ترتيب ، معلوم مىشود كه ايمان به غيب جزئى از اسلام است و كسىكه به غيب ايمان ندارد مسلمان نيست . همچنين روشن مىشود كه چيزى كه با رؤيت و تجربه و يا عقل كشف نشود و نيز آيه‌اى از قرآن و يا روايتى از پيامبر صلّى اللّه عليه و إله دربارهء آن نيامده باشد ، افسانه و خرافه است ؛ نظير بسيارى از چيزهايى كه راويان آن را روايت مىكنند ؛ همچون اسرائيليات و نظاير آن .\r\n\r\nدين و علم\r\nشگفت‌آور است كه طبيعت‌گرايان به غيب ايمان دارند ؛ زيرا آنان اعتقاد و يقين دارند كه جهان هستى ، تصادفى و ناگهانى پديد آمده است و ترديدى نيست كه ايمان به تصادف همان ايمان به غيب است ؛ چراكه طبيعت‌گرايان با چشم خود شاهد پديد آمدن جهان نبوده‌اند ؛ چون فرض بر آن است كه آنها پس از خلقت جهان ، صورت هستى پيدا كرده‌اند . همچنين آنان تصادف را با عقل درك نكرده‌اند ؛ زيرا عقل تصادف\r\n\r\n\r\n","description":"","footnote":"\r\n( 1 ) . انعام ( 6 ) آيهء 59 .\r\n","page_name":" 132 ","page_number":132},
  {"content":"\r\n\r\nرا باطل مىداند و يا دست‌كم نمىتواند تصادف را مورد آزمايش قرار دهد تا وجود آن را اثبات يا نفى كند .\r\nشگفت‌انگيزتر آن‌كه اينها به خود اجازه مىدهند تا مادهء لطيفى را فرض كنند و نام آن را « اتر » [ ماده‌اى بىوزن كه در همهء اجسام نافذ است 
  ] بگذارند و مىگويند : جهان از همين ماده پديد آمده است و حتّى به اين سخن خود ، يقين هم دارند . آن‌گاه براى ديگران جايز نمىدانند كه وجود نيروى حكيم و مدبّرى را در وراى اين جهان فرض كنند و به آن ايمان بياورند ، با اين‌كه مىدانيم فرض اخير از فرض وجود يك ماده‌اى كور و كر به عقل و قلب نزديك‌تر است .\r\nبه‌هرحال ، غيب ، همان‌گونه كه از نامش پيداست ، تنها از راه وحى درك مىشود و نه عقل و تجربه . البتّه يك شرط دارد و آن اين‌كه با عقل تضاد نداشته باشد ، نه اين‌كه عقل آن را به‌طور مستقل درك كند . دراين‌صورت ، براى هرگونه تلاشى كه بخواهد وحى و نصوص آن را تابع علوم تجربى بسازد ، مجالى باقى نمىماند ؛ چراكه وظيفهء دانش تجربى تنها بدين منحصر مىشود كه انسان را براى درك طبيعت و تسلّط برآن آماده سازد و به اين پرسش‌ها پاسخ دهد : نيروهايى كه طبيعت اشيايى همچون جمادات ، نباتات و حيوانات از آن تشكيل مىشود ، كدامند ؟ چگونه هواپيمايى را ترسيم كنيم كه سرعت آن بيش از سرعت صوت است ؟ علم تجربى نمىتواند كسى را كه طبيعت و نظام حاكم بر آن را ، آفريده درك كند .\r\nامّا دين ، عوامل وجود را براى ما معرّفى مىكند و كليدهاى اصلى شناخت خالق جهان را به‌دست ما مىدهد و ما را به چيزى هدايت مىكند كه شايسته است آن را در اين زندگى انجام دهيم تا به اهداف معنوى و مادى خود دست يابيم .\r\nصنعت و كشاورزى به تنهايى و يا هر دو باهم تمام مقاصد و اهداف انسان را برآورده نمىسازد ؛ زيرا انسان تنها جسم و ماده نيست ، بلكه ماده و روح و عاطفه و انديشه است . در درون انسان رحمت گسترده‌اى است به‌نام « انسانيت »\r\n\r\n","description":"","footnote":"","page_name":" 133 ","page_number":133},
  {"content":"\r\n\r\nو نور درخشنده‌اى است به‌نام « عقل » كه جهان بزرگ در برابر آن كوچك و ناچيز مىنمايد .\r\nخواسته‌هاى محسوس جسم ما از قبيل خوردن ، آشاميدن و خوابيدن ، خود را بر ما تحميل كرده و ما نمىتوانيم اين خواسته‌ها را ناديده انگاريم ، بلكه ناچاريم آنها را برآورده سازيم ، و در اين جهت هيچ فردى با فردى ديگر تفاوتى ندارد ، چه آن دانشمند باشد و يا نادان ، پيامبر باشد يا غيرپيامبر ؛ امّا استعدادهاى روحى و خواسته‌هاى آن با اختلاف افراد ، تفاوت پيدا مىكند . انسان در بسيارى از موارد ، احساسات و خواسته‌هاى خويش را سركوب مىكند ، خشمش را فرومىنشاند و از روى اختيار ، نه از روى اجبار ، آن را اندك‌اندك مهار مىكند و كمال سعادت او نيز در همين سركوب كردن خواسته‌هاى نفسانى و ردّ آنهاست . بر خلاف جسم كه اگر خواسته‌هايش را برآورده نسازيم ، به آن زيان مىرسد .\r\nاگر وجود انسان به جسم خلاصه مىشد ، دانشمندان طبيعى مىتوانستند دربارهء آن قضاوت كنند ، چنان‌كه دربارهء ماده قضاوت مىكنند و نيز آنان مىتوانستند ، رمزها و نهفته‌هاى نفس را بشناسند و كفر آن را به ايمان و ايمانش را به كفر ، خوشحالى آن را به اندوه و اندوهش را به خوشحالى ، دوستىاش را به دشمنى و دشمنىاش را به دوستى ، شناخت آن را به ديوانگى و ديوانگىاش را به شناخت ، پيرىاش را به جوانى و جوانىاش را به پيرى و . . . تبديل كنند . اگر من بخواهم در اين‌باره قلم‌فرسايى كنم ، چندين صفحه را پر خواهم كرد . اميدوارم به مناسبت‌هاى آينده بتوانم به صورتى كامل‌تر و روشن‌تر اين مسئله را بيان كنم .\r\nهدف از اين سخنان آن است كه موضوع علم تجربى ، يك چيز و موضوع دين و وحى چيزى ديگر است ؛ چراكه موضوع علم تجربى ماده است ، خواه جامد باشد و خواه بالنده . هدف اين علم ، كشف نيروهاى نهفته در درون اين ماده است . موضوع دين ، حيات انسان است ، خواه مادى و خواه معنوى و به بيانى ديگر زندگى عملى و\r\n\r\n","description":"","footnote":"","page_name":" 134 ","page_number":134},
  {"content":"\r\n\r\nمعنوى انسان . امّا هدف آن عبارت از اين است كه انسان ، به‌گونه‌اى زندگى كند كه هم خود راضى باشد و هم مورد رضايت ديگران باشد .\r\nگفتنى است كه اسلام براى عقل و دانش سودمند ، احترام قائل است و بر فراگيرى آن تشويق مىكند و آن را بر هر مرد و زن مسلمان امرى لازم مىداند و مقام اهل دانش را بالا مىبرد . ازاين‌رو ، مسلمان بايد اعتقاد داشته باشد كه دانش درست و عقل سالم ، هيچ‌گونه تضادى با اسلام ندارد و در احكام اسلامى با آن منافاتى نيست . عدم تضاد و منافات با عقل سالم شرط اساسى براى اسلامى بودن حكم است . امّا اين‌كه عقل و يا علم تجربى بتواند به‌طور مستقل حكم اسلامى را به‌دست آورد ، جزء شرطهاى احكام اسلامى نخواهد بود .\r\nسؤال : از پيامبر صلّى اللّه عليه و إله روايت شده كه فرمود : « اصل دين من ، عقل است » . اين روايت در ظاهر دلالت دارد كه عقل ، تمام احكام دينى و اسلامى را مىشناسد ؟\r\nپاسخ : محور اصلى اسلام عبارت است از : الوهيّت و نبوت . و تمام معارف و احكام اسلام از اين دو اصل سرچشمه مىگيرند . راه شناخت اين دو نيز عقل است . « 1 »\r\nبنابراين ، معناى حديث شريف اين است : اسلامى كه بر دو محور الوهيّت و نبوت مىچرخد ، در اثبات اين دو محور بر عقل تكيه كرده است ، نه بر تقليد و پيروى كوركورانه و نه بر خرافات و افسانه‌ها .\r\n وَ يُقِيمُونَ الصَّلاةَ .  گاهى يك مقام دولتى شخصى را مجبور مىسازد كه در يك شهر معيّن اقامت كند و او را از رفتن به جاى ديگر منع مىكند و نيز وى را ملزم مىنمايد كه هرروز در ادارهء مخصوص حاضر شود تاوجودش در آن شهر را ثابت كند و اگر اين شخص تخلّف كند مسئول خواهد بود .\r\nاسلام براى مؤمن طرح ويژه‌اى ريخته كه با آن روزى پنج‌بار ، ايمانش به آفرينندهء\r\n\r\n\r\n","description":"","footnote":"\r\n( 1 ) . خداوند با عقل ، از طريق جهان هستى شناخته مىشود و پيامبر با عقل از طريق معجزه .\r\n","page_name":" 135 ","page_number":135},
  {"content":"\r\n\r\nآسمان‌ها و زمين و نيز اخلاص او در تمام كارهايش را تقويت كند :  « وَجَّهْتُ وَجْهِيَ لِلَّذِي فَطَرَ السَّماواتِ وَ الْأَرْضَ حَنِيفاً وَ ما أَنَا مِنَ الْمُشْرِكِينَ » .  « 1 »\r\nهركس نماز را ترك كند ، درحالىكه منكر آن باشد ، مرتد است ؛ يعنى از اسلام برگشته است و اگر نماز را به سبب اهمّيت ندادن به آن ترك كند ، فاسق است و مستحقّ مجازات . با اين بيان ، معناى سخن امير مؤمنان عليه السّلام در نهج البلاغه را به‌دست مىآوريم :\r\n« پيامبر خدا نماز را به حمّه ( چشمهء آب گرم ) تشبيه كرد كه بر در خانهء شخص باشد و وى در شبانه‌روز ، پنج‌بار خود را در اين چشمه بشويد . در اين صورت ، هيچ چركى بر تن باقى نمىماند » ؛ بدين معنا كه مواظبت بر نماز ، دل را از آلودگى ارتداد و فسق پاك مىكند ، چنان‌كه شستشو دادن ، جسم را از آلودگىها پاك مىسازد . به راستى كه چه چيزى از كفر و فسق آلوده‌تر است ؟ !\r\n وَ مِمَّا رَزَقْناهُمْ يُنْفِقُونَ .  واژهء « انفاق » در اين‌جا تمامت آنچه را انسان در راه خير مىبخشد دربرمىگيرد ، خواه زكات باشد و يا چيزى ديگر . ترديدى نيست كه بخشش در راه خير ، ذاتا امرى است پسنديده ؛ ولى سؤال اين است كه آيا غير از زكات و خمس ، چيز ديگرى هم [ به عنوان انفاق 
  ] در اموال واجب است يا نه ؟\r\nدر طريق اهل سنّت از « ترمذى » و در طريق شيعه از كافى نقل شده كه در اموال ، حقّ ديگرى نيز تعلّق مىگيرد . امام صادق عليه السّلام اين حق را چنين تفسير كرده است :\r\nحقّ يادشده چيزى است كه شخص آن را به اندازه‌اى كه مالك است ، كم يا زياد ، از مال خود مىپردازد و براى اثبات اين موضوع به آيهء نوزدهم از سورهء ذاريات استدلال مىكند : « در اموالشان براى سائل و محروم حقّى است » و نيز به آيهء 24 سورهء معارج : « و آنان‌كه در اموالشان حقّى است معيّن براى گدا و محروم » .\r\nجز اين‌كه بيشتر علما اين آيات را بر استحباب حمل كرده‌اند نه بر وجوب ، مگر\r\n\r\n\r\n","description":"","footnote":"\r\n( 1 ) . انعام ( 6 ) آيهء 79 .\r\n","page_name":" 136 ","page_number":136},
  {"content":"\r\n\r\nشيخ صدوق ، از علماى شيعه ، كه از وى اين نظريّه نقل شده است : در اموال حقّ واجبى است غير از خمس و زكات كه مالك به اندازهء آنچه مالك است ، زياد يا كم ، از اموال خود بيرون مىآورد .\r\nدر هرحال ، آنچه در آن ترديدى وجود ندارد ، اين است كه بخشش مال در راه خير ، آلودگىها را پاك مىكند و فرد را از عذاب آتش رهايى مىبخشد . خدا مىفرمايد : « از دارايىهايشان صدقه بستان تا آنان‌را پاك و منزّه سازى . . . » « 1 » .\r\n يُؤْمِنُونَ بِما أُنْزِلَ إِلَيْكَ .  خطاب متوجّه حضرت محمّد صلّى اللّه عليه و إله است و مراد از « ما أنزل إليك » قرآن است و سنّت ؛ زيرا او از روى هواى نفس سخن نمىگويد و اين سخن نيست جز آنچه به دو وحى مىشود : « آنچه پيامبر براى شما آورد بستانيد و از آنچه شما را نهى كرد ، خوددارى كنيد » . « 2 »\r\nمراد از « ما أنزل من قبلك » كتاب‌هايى است كه بر پيامبران سابق نازل شدند ؛ نظير زبور داوود ، تورات موسى و انجيل عيسى عليه السّلام . البته ، امروز هيچ‌گونه اثر عملى براى ايمان به اين كتاب‌ها وجود ندارد ؛ چراكه به اعتقاد مسلمانان ، آنها يا وجود ندارد و يا تحريف شده‌اند . اكنون سخن دربارهء انجيل‌ها را به خود مسيحيان واگذار مىكنيم . در كتاب ولتر تأليف گستان لانسن ، ترجمهء محمّد غنيمى هلال ، صفحه 193 ، چاپ 1962 ، عينا اين مطلب را خواندم : « تعداد انجيل‌هاى معروف ، به 54 انجيل مىرسيد و انجيل‌هاى چهارگانه ، پس از اين انجيل‌ها بوده است و چهارمين انجيل ( لوقا ) جديدترين انجيل‌هاست » .\r\nالياس نجمه در كتاب يسوع المسيح ، صفحهء 11 ، چاپ 1962 ، مىگويد : « وقتى رسولان ( يعنى شاگردان مسيح ) و شاگردان آنها ديدند كه نوشتن برخى از تعاليم پروردگار و برخى از اعمال و معجزات او ضرورى است ، مقدارى از اين دستورها ،\r\n\r\n\r\n","description":"","footnote":"\r\n( 1 ) . توبه ( 9 ) آيهء 103 .\r\n( 2 ) . حشر ( 59 ) آيهء 7 .\r\n","page_name":" 137 ","page_number":137},
  {"content":"\r\n\r\nاعمال و معجزات را نوشتند و اين ، همان چيزى است كه دقيقا آن را انجيل مكتوب مىناميم . ازاين‌رو ، انجيل مكتوب به چهار صورت عرضه شد و يا داراى چهار نص گرديد » .\r\nسخنان فوق ، اعترافى است براين‌كه نص و حروف انجيل‌هاى چهارگانه ، وحى نمىباشد ، بر خلاف قرآن كه تمامش وحى مىباشد ، بلكه اين انجيل‌ها روايتى است از حضرت مسيح عليه السّلام ؛ نظير كتاب‌هاى حديث كه مسلمانان سخنان حضرت محمّد صلّى اللّه عليه و إله ، كردارها و معجزات او را ثبت كرده‌اند . تنها فرقى كه ميان قرآن و انجيل وجود دارد آن است كه راويان انجيل‌هاى چهارگانه كه عبارتند از : متى ، يوحنّا ، مرقس و لوقا ، از ديدگاه مسيحيان ، معصوم از خطا هستند و ايرادگرفتن بر روايات آنان جايز نيست ؛ « 1 » امّا راويان حديث از پيامبر صلّى اللّه عليه و إله ، از ديدگاه مسلمانان معصوم نمىباشند ، بلكه عمل كردن به اخبار آنان جايز نيست ، مگر پس از تحقيق و جستجو . در منطق عقل هيچ تفاوتى ميان انجيل‌هاى چهارگانه و كتاب‌هاى حديث ، از اين لحاظ كه ايرادگرفتن بر هر دو جايز است ، وجود ندارد ، درحالىكه هردو ، صرفا روايتى است كه از صاحب رسالت نقل شده است . تفاوت ميان قرآن و انجيل‌ها روشن است ؛ زيرا قرآن تمام نسل‌ها را به مبارزه مىطلبد تا يك سوره همانند آن بياورند ؛ امّا كتاب‌هاى آسمانى ديگر چنين نيست .\r\nالياس نجمه خواسته است با سخنان خود در صفحهء 12 [ از كتاب نام‌برده 
  ] اين اشكال را دفع كند : « كليسا براى انجيل و انجيل براى كليسا گواهى مىدهد و هريك ديگرى را اثبات مىكند » .\r\nبديهى است كه اين سخن ، در حكم اثبات مدّعا با خود مدّعاست ؛ زيرا همانند\r\n\r\n\r\n","description":"","footnote":"\r\n( 1 ) . در پيوست روزنامهء النهار ، چاپ بيروت ، به تاريخ 12 / 7 / 1964 ، مقالهء مفصّلى را خواندم كه در آن آمده بود :\r\nكارشناسان و نيز مسيحيان ، از طريق آزمايش و عقل الكترونيكى ثابت كرده‌اند كه بيشتر رساله‌هايى كه به پولس رسول ، بنيان‌گذار بزرگ مسيحيت ، نسبت داده شده ، جعلى و دروغ است . بدين مناسبت ، خوب است كه تعليقهء آيهء 79 از همين سوره را بخوانيد .\r\n","page_name":" 138 ","page_number":138},
  {"content":"\r\n\r\nسخن كسى است كه مىگويد : من در ادّعاى خود راستگو هستم ؛ چراكه فلانى به راستگويىام گواهى مىدهد . وقتى از او پرسيده شود : چه كسى به راستگويى فلانى شهادت مىدهد ؟ او مىگويد : من شهادت مىدهم . معناى اين سخنان آن است كه شاهد همان مدّعى است . در اصطلاح فلاسفه ، اين نوع استدلال را « دور » مىنامند كه عقل آن را محال مىداند . برخى از شعرا دور را به نظم درآورده است :\r\n مسألة الدور جرت * بيني و بين من أحبّ\r\nلو لا مشيبي ما جفا * لو لا جفاه لم أشب ؛ \r\n- ميان من و دوستم مسئلهء دور مطرح شده است .\r\n- اگر پيرىام نمىبود ، او ستم نمىكرد و اگر او ستم نمىكرد من پير نمىشدم .\r\nشعر فوق - چنان‌كه مىبينيد - به ياوه‌گويىهايى مىماند كه ديوانگان بر زبان مىآورند ؛ زيرا معناى مصراع دوم آن است كه پيرى شاعر پس از دورى دوست حاصل شده و سبب پيرى ، دورى از محبوب است ، درحالىكه معناى مصراع نخست ، آن است كه دورى ، پس از پيرى اتفاق افتاده و سبب دورى هم ، پيرى شاعر است . بنابراين ، بايد پيرى و دورى در آن واحد ، سبب و مسبّب و دليل و مدلول و علّت و معلول باشد ؛ نظير سخن گوينده‌اى كه مىگويد : اين لباس را بريدم تا بپوشم و پوشيدم تا ببرم .\r\n\r\n","description":"","footnote":"","page_name":" 139 ","page_number":139},
  {"content":"\r\n\r\n\r\nآن‌جا كه بيم دادن و ندادن تفاوت ندارد\r\n\r\n[ سوره البقرة ( 2 ) : آيات 6 تا 7 
  ]\r\nإِنَّ الَّذِينَ كَفَرُوا سَواءٌ عَلَيْهِمْ أَ أَنْذَرْتَهُمْ أَمْ لَمْ تُنْذِرْهُمْ لا يُؤْمِنُونَ ( 6 ) خَتَمَ اللَّهُ عَلى قُلُوبِهِمْ وَ عَلى سَمْعِهِمْ وَ عَلى أَبْصارِهِمْ غِشاوَةٌ وَ لَهُمْ عَذابٌ عَظِيمٌ ( 7 )\r\nكافران را خواه بترسانى يا نترسانى تفاوتشان نكند ، ايمان نمىآورند ( 6 )\r\nخدا بر دل‌هايشان و گوششان مهر نهاده و بر روى چشمانشان پرده‌اى است و برايشان عذابى است بزرگ ( 7 )\r\n\r\nاعراب\r\n « سَواءٌ »  اسم است به معناى استواء و فعل آن « استوى » و اسم فاعلش « مستو » است .\r\nجملهء  « لا يُؤْمِنُونَ »  خبر  « إِنَّ »  و  « سَواءٌ »  مبتدا ،  « أَنْذَرْتَهُمْ »  خبر آن ، و اين مبتدا و خبر ، جملهء معترضه كه ميان  « إِنَّ »  و خبرش فاصله شده است . بنابراين ، تقدير كلام بدين ترتيب است : « إنّ الذين كفروا لا يؤمنون حتى و لو أنذرتهم » . همزه در اين‌جا به معناى برابرى است و نه به معناى استفهام .\r\n\r\nشيوهء اسلام\r\nقبلا گفته شد كه معارف و اصول اسلامى بر دو نوعند : عقيدتى و عملى ؛ يعنى اصول و فروع ، يا عقيده و شريعت ، هرگونه كه مىخواهيد تعبير كنيد . موضوع عقيده ،\r\n\r\n","description":"","footnote":"","page_name":" 140 ","page_number":140},
  {"content":"\r\n\r\nنفس انسان و احساسات اوست و موضوع شريعت ، اعمال و كردارهاى او . اسلام به سوى ايمان به خويش هم از جهت عقيده و هم از لحاظ شريعت فراخوانده است .\r\nروشى كه اسلام در دعوت خود دربارهء عقيده درپيش گرفته ، در آيهء 125 از سورهء نحل بيان شده است : « مردم را با حكمت و اندرز نيكو به راه پروردگارت بخوان و با بهترين شيوه با آنان مجادله كن ؛ زيرا پروردگار تو به كسانى كه از راه منحرف شده‌اند آگاه‌تر است . . . » .\r\nمراد از حكمت و اندرز نيكو ، آن است كه در اثبات اصولى كه عقل مستقلا مىتواند آنها را درك كند بايد به عقل تكيه كرد ؛ مانند « الوهيّت » كه انسان از طريق انديشه و دقّت كردن دربارهء آفرينش خود و آفرينش آسمان‌ها و زمين به شناخت او دست مىيابد و نيز مانند نبوت محمّد صلّى اللّه عليه و إله كه محقّقان آن را از طريق سيره و طبيعت رسالت او مىشناسند .\r\nامّا شيوهء اسلام در شناخت اصول عقيده‌اى كه عقل به‌طور مستقل نمىتواند آنها را درك كند ؛ نظير برخى امور غيبى ، آن است كه به آنچه از سوى خدا به پيامبر وحى شده ، تكيه مىكند ؛ آن هم بدين سبب كه نبوت اين پيامبر و راستگويى او در آنچه از سوى خدا به او خبر داده مىشود ، از طريق عقل ثابت شده است .\r\nشيوهء اسلام براى اثبات شريعت ( احكام ) عبارت است از : تكيه كردن به كتاب ، سنّت و عقل . احكامى كه از اين اصول سه‌گانه به‌دست مىآيد براساس مصالح و مفاسد ، پاكيزگىها و ناپاكىها و عدالت و ستم است : « . . . چيزهاى پاكيزه را بر آنها حلال مىكند و چيزهاى ناپاك را حرام ، و بار گرانشان را از دوششان برمىدارد و بند و زنجيرشان را مىگشايد » . « 1 » « از تو مىپرسند كه چه چيزى براى آنان حلال شده ؟ بگو :\r\nچيزهاى پاكيزه براى شما حلال شده است » . « 2 » « و انجام دادن كارهاى نيك را به آنان\r\n\r\n\r\n","description":"","footnote":"\r\n( 1 ) . اعراف ( 7 ) آيهء 156 .\r\n( 2 ) . مائده ( 5 ) آيهء 5 .\r\n","page_name":" 141 ","page_number":141},
  {"content":"\r\n\r\nوحى كرديم . . . » . « 1 » « خدا به عدل و احسان و بخشش به خويشاوندان فرمان مىدهد و از فحشا و زشتكارى و ستم نهى مىكند » . « 2 »\r\nخلاصه ، برخى از مسائل عقيدتى بر عقل استوار است و برخى ديگر بر وحى ، و احكام شريعت تابع مصالح و مفاسد است . به دعوت اسلام ، كسانى پاسخ مثبت دادند كه به غيب ، ايمان آوردند ، نماز را برپا داشتند و زكات دادند ، درحالىكه كافران و منافقان از اين امور روى برتافتند . خدا در ابتدا ، در آيات پيشين ، مؤمنان و آن‌گاه در مرحلهء دوم ، كافران را ياد كرده و در مرحلهء سوم ، به ذكر منافقان و خصوصيات آنان پرداخته است .\r\n\r\nكسىكه به حق پاىبند است\r\nمردم از لحاظ پاىبند بودن به حق و نبودن آن بر دو دسته‌اند : نخست كسىكه براى حق پاىبند به حق است و براى او فرق نمىكند كه حق با غرض شخصىاش سازگارى داشته باشد و يا نداشته باشد و حتّى چنين كسى هدفى كه با حق تضاد داشته باشد ندارد ، و گرنه التزام به حق نداشت . او براى حق ، ايثار مىكند ، سختىها را بر دوش مىكشد ، همچون بيمارى كه تندرستى را در نوشيدن داروى تلخ و درد چاقوى جرّاحى جستجو مىكند . ديگر كسىكه به هيچ‌چيزى پاىبند نيست و هيچ‌چيز براى او ارزشى ندارد ، مگر اين‌كه با غرض و هواى نفسانى او سازگارى داشته باشد و از انتقاد هم باكى ندارد . چنين فردى از دو حالت بيرون نيست : يا حق را در ظاهر و باطن تكذيب مىكند و يا تنها در باطن ، و نه در ظاهر . در اصطلاح قرآنى اوّلى را كافر و دومى را منافق مىنامند . فرد پاىبند به حق با تكذيب‌كنندهء آن ، چه منافق و چه كافر ، تفاوت دارد :\r\n\r\n\r\n","description":"","footnote":"\r\n( 1 ) . انبياء ( 21 ) آيهء 73 .\r\n( 2 ) . نحل ( 16 ) آيهء 90 .\r\n","page_name":" 142 ","page_number":142},
  {"content":"\r\n\r\n1 . پاىبند به حق ، احساس مسئوليت مىكند بر خلاف كسىكه به حق التزام ندارد هيچ‌گونه احساس مسئوليتى در او نيست .\r\n2 . پاىبند به حق ، به چيزى ايمان نمىآورد مگر با دليل قانع‌كننده ؛ امّا كسىكه به حق التزام ندارد ، به چيزى از روى دليل ، حجّت و منطق ايمان نمىآورد ؛ زيرا او جز به خواسته‌هاى خود ، به هيچ‌چيزى ديگر اعتقاد ندارد و اگر گه‌گاه به توجيه ظاهر خواستهء خود مىپردازد صرفا براى پنهان كردن از مردم و حفظ موقعيّت خود نزد آنان است .\r\n3 . پاىبند به حق ، جا را براى انتقاد باز مىكند و به آن خوشامد مىگويد و با كمال دقّت به سخنان ناقد گوش فرامىدهد و چنانچه برايش روشن گردد كه اشتباه كرده ، از نظريّه‌اش دست برمىدارد . معناى آيهء هيجدهم از سورهء زمر نيز همين است : « آن كسانى كه به سخن تو گوش مىدهند و از بهترين آن پيروى مىكنند » .\r\nكسىكه در برابر حق بىپرواست [ برحسب مثل معروف 
  ] « ماده بز است هرچند پرواز كند » . « 1 »\r\nخدا كسانى را كه در گمراهى خود پافشارى مىكنند ، در چند آيه با بيانى ژرف و رسا به تصوير مىكشد : « گفتند : دل‌هاى ما از آنچه ما را بدان دعوت مىكنى در پرده است . گوش‌هايمان سنگين است و ميان ما و تو حجابى است . تو به كار خود پرداز و ما نيز به كار خود مىپردازيم » . « 2 » « اگر آنان‌را دعوت كنيد ، دعوت شما را نمىشنوند و اگر بشنوند اجابت نمىكنند » . « 3 »\r\n4 . حق پاىبند ، چنانچه پس از تحقيق و جستجو ، گرفتار خطايى بشود ، بخشوده\r\n\r\n\r\n","description":"","footnote":"\r\n( 1 ) . گويند : دو نفر از دور سياهىاى را ديدند . يكى گفت : آن بز است . ديگرى گفت : كلاغ است . هركدام بر گفتهء خويش پاى مىفشرد . پس از چند لحظه ، كلاغ پرواز كرد . آن‌كه سخنش درست از كار درآمده بود به دوستش گفت : ديدى ؟\r\nرفيقش گفت : ماده بز است هرچند پرواز كرد ! و ضرب المثل شد .\r\n( 2 ) . فصّلت ( 41 ) آيهء 5 .\r\n( 3 ) . فاطر ( 35 ) آيهء 14 .\r\n","page_name":" 143 ","page_number":143},
  {"content":"\r\n\r\nمىشود ، امّا آنان‌كه التزام به حق ندارند ، در صورتى كه خطا كنند ، جز لعنت و عذاب ، چيزى نصيب ايشان نخواهد شد .\r\nبسيارى از مردم ، دانسته يا نادانسته ، تنها به منافع خود ، ايمان و اعتقاد دارند . آرى ، چگونه آن نادانى كه به نسب [ و نژاد 
  ] خود مىنازد و بر ديگران برترى مىجويد بايد باور كند كه گرامىترين مردم در نزد خدا باتقواترين آنهاست ؟ چگونه حاكمى كه حكومت و سلطنتش بر ستم و تجاوز به ديگران استوار است ، عدالت را باور مىكند ؟\r\nو يا آن محتكرى كه مهم‌ترين منبع ثروت او احتكار است ، چگونه مىتواند به حرمت احتكار و ترك آن ايمان بياورد ؟\r\nاين گروه و امثال آنها ، يعنى كسانى كه حق را تكذيب و از آن سرپيچى مىكنند ، مصداق اين آيه مىباشند :  « سَواءٌ عَلَيْهِمْ أَ أَنْذَرْتَهُمْ أَمْ لَمْ تُنْذِرْهُمْ لا يُؤْمِنُونَ » . \r\nسؤال : دربارهء كسانى كه نه پاىبند حق هستند و نه مخالف آن ؛ نظير افراد نادان و ساده‌لوح كه از روى شتاب و بدون دليل ، و حتّى صرفا به سبب داشتن وجدان سالم چيزى را تأييد مىكنند ، چه مىگوييد ؟\r\nپاسخ : اين گروه همچون ديوانگان و مستضعفانند : « اميد است خدا از آنان بگذرد و او بخشاينده و آمرزنده است » . « 1 »\r\nسؤال دوم : ظاهر آيهء  « خَتَمَ اللَّهُ عَلى قُلُوبِهِمْ »  آن است كه خدا مانع ايمان آوردن و پيروى كردن كافران از حق مىشود . بنابراين ، كافر در كفر خودش مجبور است نه مختار و درنتيجه ، مستحقّ مذمّت و مجازات نيست ؟\r\nپاسخ : هرچيزى كه سودمند نباشد و هدفى بر آن مترتب نگردد ، وجود و عدمش يكسان است . هدف از وجود « قلب » آن است كه انسان با آن از دلايل و براهين درست بهره گيرد ، چنان‌كه هدف از « گوش » آن است كه انسان از طريق آن ، صداها را بشنود و هدف از « چشم » آن است كه چيزهاى قابل ديدن را ، خواه از لحاظ كيفيت و خواه از\r\n\r\n\r\n","description":"","footnote":"\r\n( 1 ) . نساء ( 4 ) آيهء 99 .\r\n","page_name":" 144 ","page_number":144},
  {"content":"\r\n\r\nلحاظ كمّيت ، ببيند . بنابراين ، وقتى دلايل قطعى بر اثبات حق اقامه مىشود و انسان از اين دلايل روى برمىگرداند و همچنان بر گمراهىاش پاى مىفشارد ، اين بدان معناست كه او از « دل » خود بهره نگرفته و قلب او نيز از چيزى كه بايد سود مىجست ، سود نجسته ، گويى خدا او را بدون قلب آفريده است و يا با قلب بسته‌اى كه ، هرگز براى حق باز نمىشود . براين‌اساس ، اگر انسانى كه قلبش پذيراى حق نيست به انسانى بىقلب وصف شود جايز است . خدا مىگويد : « در اين سخن براى صاحب‌دلان يا آنان‌كه با حضور گوش فرامىدارند اندرزى است » . « 1 »\r\nعلىرغم اين‌كه مىدانيم « قلب » موجود و ثابت است ؛ لكن مادام كه از هدايت دور است گويى وجود ندارد . پس اين‌كه خداوند مهرزدن را به قلب افراد نسبت داده ، از باب مجاز است نه حقيقت .\r\nآنچه اين مطلب را تأييد مىكند آن است كه همان‌گونه كه پردهء محسوس جلو گوش و چشم كافران را نگرفته ، بر دل‌هاى آنان نيز حقيقتا مهر زده نشده است ؛ امّا راجع به مسئلهء جبر و اختيار و اين‌كه آيا انسان مجبور است يا خير ، در آينده به تفصيل سخن خواهيم گفت .\r\n\r\n\r\n","description":"","footnote":"\r\n( 1 ) . ق ( 50 ) آيهء 37 .\r\n","page_name":" 145 ","page_number":145},
  {"content":"\r\n\r\n\r\nمنافقان\r\n\r\n[ سوره البقرة ( 2 ) : آيات 8 تا 20 
  ]\r\nوَ مِنَ النَّاسِ مَنْ يَقُولُ آمَنَّا بِاللَّهِ وَ بِالْيَوْمِ الْآخِرِ وَ ما هُمْ بِمُؤْمِنِينَ ( 8 ) يُخادِعُونَ اللَّهَ وَ الَّذِينَ آمَنُوا وَ ما يَخْدَعُونَ إِلاَّ أَنْفُسَهُمْ وَ ما يَشْعُرُونَ ( 9 ) فِي قُلُوبِهِمْ مَرَضٌ فَزادَهُمُ اللَّهُ مَرَضاً وَ لَهُمْ عَذابٌ أَلِيمٌ بِما كانُوا يَكْذِبُونَ ( 10 ) وَ إِذا قِيلَ لَهُمْ لا تُفْسِدُوا فِي الْأَرْضِ قالُوا إِنَّما نَحْنُ مُصْلِحُونَ ( 11 ) أَلا إِنَّهُمْ هُمُ الْمُفْسِدُونَ وَ لكِنْ لا يَشْعُرُونَ ( 12 )\r\nوَ إِذا قِيلَ لَهُمْ آمِنُوا كَما آمَنَ النَّاسُ قالُوا أَ نُؤْمِنُ كَما آمَنَ السُّفَهاءُ أَلا إِنَّهُمْ هُمُ السُّفَهاءُ وَ لكِنْ لا يَعْلَمُونَ ( 13 ) وَ إِذا لَقُوا الَّذِينَ آمَنُوا قالُوا آمَنَّا وَ إِذا خَلَوْا إِلى شَياطِينِهِمْ قالُوا إِنَّا مَعَكُمْ إِنَّما نَحْنُ مُسْتَهْزِؤُنَ ( 14 ) اللَّهُ يَسْتَهْزِئُ بِهِمْ وَ يَمُدُّهُمْ فِي طُغْيانِهِمْ يَعْمَهُونَ ( 15 ) أُولئِكَ الَّذِينَ اشْتَرَوُا الضَّلالَةَ بِالْهُدى فَما رَبِحَتْ تِجارَتُهُمْ وَ ما كانُوا مُهْتَدِينَ ( 16 ) مَثَلُهُمْ كَمَثَلِ الَّذِي اسْتَوْقَدَ ناراً فَلَمَّا أَضاءَتْ ما حَوْلَهُ ذَهَبَ اللَّهُ بِنُورِهِمْ وَ تَرَكَهُمْ فِي ظُلُماتٍ لا يُبْصِرُونَ ( 17 )\r\nصُمٌّ بُكْمٌ عُمْيٌ فَهُمْ لا يَرْجِعُونَ ( 18 ) أَوْ كَصَيِّبٍ مِنَ السَّماءِ فِيهِ ظُلُماتٌ وَ رَعْدٌ وَ بَرْقٌ يَجْعَلُونَ أَصابِعَهُمْ فِي آذانِهِمْ مِنَ الصَّواعِقِ حَذَرَ الْمَوْتِ وَ اللَّهُ مُحِيطٌ بِالْكافِرِينَ ( 19 ) يَكادُ الْبَرْقُ يَخْطَفُ أَبْصارَهُمْ كُلَّما أَضاءَ لَهُمْ مَشَوْا فِيهِ وَ إِذا أَظْلَمَ عَلَيْهِمْ قامُوا وَ لَوْ شاءَ اللَّهُ لَذَهَبَ بِسَمْعِهِمْ وَ أَبْصارِهِمْ إِنَّ اللَّهَ عَلى كُلِّ شَيْءٍ قَدِيرٌ ( 20 )\r\nپاره‌اى از مردم مىگويند : به خدا و روز قيامت ايمان آورده‌ايم ، حال آن‌كه ايمان\r\n\r\n","description":"","footnote":"","page_name":" 146 ","page_number":146},
  {"content":"\r\n\r\nنياورده‌اند ( 8 )\r\nاينان خدا و مؤمنان را مىفريبند و نمىدانند كه تنها خود را فريب مىدهند ( 9 )\r\nدر دل‌هايشان بيمارى است و خدا نيز بر مرضشان بيفزوده است و به كيفر دروغى كه گفته‌اند براى ايشان عذابى است دردآور ( 10 )\r\nچون به آنان گفته شود كه در زمين فساد نكنيد ، مىگويند : ما نيكوكاريم ( 11 )\r\nآگاه باشيد كه اينان خود تبهكارانند و نمىدانند ( 12 )\r\nو چون به آنان گفته شود كه شما نيز همانند ديگر مردمان ايمان بياوريد ، مىگويند : آيا ما نيز همانند بىخردان ايمان بياوريم ؟ آگاه باشيد كه اينان خود بىخردانند و نمىدانند ( 13 )\r\nو چون به مؤمنان مىرسند مىگويند : ايمان آورده‌ايم و چون با شيطان‌هاى خويش خلوت مىكنند ، مىگويند : ما با شما هستيم ، ما استهزايشان مىكنيم ( 14 )\r\nخداست كه آنها را استهزاء مىكند و وامىگذاردشان تا همچنان در خودسرى خويش سرگردان بمانند ( 15 )\r\nاينان گمراهى را به هدايت خريدند ، پس تجارتشان سود نكرد و در شمار هدايت‌يافتگان درنيامدند ( 16 )\r\nمثلشان ، مثل آن كسانى است كه آتش افروختند ، چون پيرامونش را روشن ساخت ، خدا روشنايى از آنان بازگرفت و نابينا در تاريكى رهايشان كرد ( 17 )\r\nكرانند ، لالانند ، كورانند ، و بازنمىگردند ( 18 )\r\nيا چون بارانى سخت در ظلمت همراه با رعد و برق از آسمان فرود آيد ، تا مباد كه از بانگ صاعقه بميرند ، انگشتان خويش در گوش‌ها كنند . و خداست كه بر كافران احاطه دارد ( 19 )\r\nنزديك باشد كه برق ، ديدگانشان را نابينا سازد . هرگاه كه بردمد چند گامى برمىدارند و چون خاموش شود از رفتن باز ايستند . اگر خدا مىخواست گوش‌هاشان را كر و چشمانشان را كور مىساخت كه او بر هر كارى تواناست ( 20 )\r\nخداوند ، نخست مؤمنان را ياد كرد و آنها كسانى هستند كه در ظاهر و باطن به حق اخلاص دارند . بار دوم از كافرانى ياد كرد كه هم در ظاهر كافرند و هم در باطن . اكنون ، در مرحلهء سوم نوبت به منافقان مىرسد ؛ يعنى كسانى كه وانمود مىكنند مؤمن هستند ، درحالىكه نيستند . بدترين و منفورترين كفر در نزد خدا ، كفر منافقان است .\r\nازاين‌رو ، خداوند دربارهء آنها به تفصيل سخن گفته و ويژگىها و حالات آنان‌را در\r\n\r\n","description":"","footnote":"","page_name":" 147 ","page_number":147},
  {"content":"\r\n\r\nطى سيزده آيه بيان نموده ، درحالىكه در وصف كافران ، به دو آيه بسنده كرده است و حتّى دربارهء منافقان يك سورهء كامل فروفرستاده است . آيات مذكور همانند آيهء  « وَ اللَّهُ بِكُلِّ شَيْءٍ عَلِيمٌ »  « 1 » كاملا روشن است و نياز به تأويل و تفسير ندارد . ازاين‌رو ، به بيان بخش ذيل بسنده مىكنيم :\r\n\r\nمنافق كيست ؟\r\nهر فردى خواهان اين است كه مورد توجّه و احترام مردم باشد و دست‌كم [ آن‌كه مردم 
  ] از كارهاى او خرده نگيرند و او را مذمّت نكنند ، به‌ويژه اگر موفّقيت او در زندگى و شغلش به اعتماد مردم به او بستگى داشته باشد . ازاين‌رو ، سزاوار است كه به ضمير هر انسانى كه خصوصيت يادشده را دارا باشد ، شك و ترديد كرد ، هرچند در كارهايش چيزى كه موجب ترديد شود ، آشكار نگردد ؛ زيرا انسانى كه شيفتهء تأمين منافع خود مىباشد ، هميشه در معرض نيرنگ و ريا قرار دارد . اگر دليل ، اطلاق نمىداشت ، اين مورد را از قاعدهء « حمل فعل و كار مسلمان بر صحّت » استثنا مىكردم . « 2 »\r\nدر هرصورت ، هركس كه كار خود را از مردم پنهان نمايد و به چيزى تظاهر كند كه در او نباشد و از كنار رفتن پرده از روى حقيقت خود ، بيم داشته باشد ، دروغگو ، منافق ، رياكار و نيرنگ‌باز خواهد بود ، حتّى اگر اعتماد همهء مردم را به خود جلب كند ، بلكه اگر روزى پرده نيرنگ از او برداشته شود ، گناهش دوچندان مىگردد ، و اين اعتماد در نزد خدا و مردم ، وبالى برعهدهء او خواهد بود .\r\n\r\n\r\n","description":"","footnote":"\r\n( 1 ) . بقره ( 2 ) آيهء 282 .\r\n( 2 ) . فقها بر قاعده‌اى وحدت‌نظر دارند كه نام آن را « حمل فعل مسلمان بر صحّت » گذارده‌اند . مثالى كه مىتوان براى اين قاعده ارائه داد اين است : اگر فردى را ببينيد كه مايعى را مىنوشد و شما نمىدانيد كه آيا آن مايع حلال است يا حرام و يا اين‌كه مىدانيد كه حرام است ؛ ولى شك مىكنيد كه آيا اين مايع را به سبب معالجه مىنوشد ، يا حرمت آن را نمىداند و يا به بهانهء ديگرى آن را مىنوشد ، وظيفهء شما اين است كه اين عمل را بر صحّت حمل كنيد ، مگر اين‌كه عكس آن ثابت شود .\r\n","page_name":" 148 ","page_number":148},
  {"content":"\r\n\r\nسؤال : اگر مردم ، عملى را حرام بدانند ، و نيز شخصى ميان خود و خدا براين عقيده باشد كه اين عمل مباح است و هيچ ضررى ندارد و به سبب ترس از سخن مردم ، مخفيانه آن را انجام دهد ، آيا چنين شخصى منافق و رياكار است ؟ وانگهى آيا بر او واجب است كه عقيده‌اش را براى مردم بيان كند ؟ آيا وى چنانچه در برابر خطايى كه مردم مرتكب مىشوند ساكت بماند مسئول است ؟\r\nپاسخ : اگر اين شخص عملى را كه به مباح بودن آن اعتقاد دارد انجام دهد ، اشكالى ندارد و مادام كه وجدانش از انجام دادن اين عمل راحت باشد ، از زمرهء منافقان و رياكاران محسوب نمىشود ؛ زيرا تكليف شخصى او به وجدانش مربوط مىشود نه به وجدان مردم و حتّى اگر درواقع خطا هم بكند معذور خواهد بود ؛ چراكه در خطا ، گناه و ايرادى وجود ندارد . امّا بيان حقيقت از باب امر به معروف و نهى از منكر برايش واجب است ؛ زيرا فرض بر آن است كه خطاى مردم ، خطا در شناخت حكم است و نه خطا در تشخيص موضوع . « 1 »\r\nآياتى كه ما درصدد تفسير آن هستيم دربارهء منافقانى سخن مىگويد كه دليل اثبات نبوت محمّد صلّى اللّه عليه و إله و اثبات حق بر آنان اقامه شده است ؛ ولى باوجود اين آنها به سبب دشمنى و سركشى ، همچنان بر انكار حق پاى مىفشارند ، چنان‌كه اين دليل ، بر مشركانى كه با پيامبر دشمنى ورزيدند و جنگيدند نيز اقامه شد . تفاوتى كه ميان مشركان و منافقان وجود داشت ، اين بود كه مشركان ، دشمنى خود را با حق اعلان كردند و با كمال جرئت و آشكار گفتند :\r\nما از حق پيروى نمىكنيم ؛ زيرا نادارها از آن پيروى مىكنند و بدان ايمان آورده‌اند : « گفتند : آيا به تو ايمان بياوريم و حال آن‌كه فرومايگان پيرو تو\r\n\r\n\r\n","description":"","footnote":"\r\n( 1 ) . براى نمونه ، اگر انسانى را ببيند كه گوشت خوك مىخورد و مىداند كه آن گوشت خوك است ؛ ولى نمىداند كه خوردن آن حرام است ، بر شما واجب است كه او را به حكم خدا ارشاد كنيد و بيان نماييد كه آن حرام است ؛ امّا اگر آن شخص حكم را مىداند ، ولى معتقد است كه اين گوشت ، گوشت گوسفند است . در اين صورت ، بر شما واجب نيست كه موضوع را بيان كنيد ؛ زيرا او معذور است . شخص اوّل را جاهل به حكم و دوم را جاهل به موضوع مىنامند .\r\n","page_name":" 149 ","page_number":149},
  {"content":"\r\n\r\nهستند » . « 1 » امّا منافقان گرچه به همين دليل و يا همانند آن ، حق را انكار كردند ؛ ولى به سبب بيم و نيرنگى كه داشتند ، در ظاهر ، خودشان را تسليم حق وانمود مىكردند و در باطن ، دشمن آن بودند . ازاين‌رو ، آنها بدتر از كافران بودند ؛ زيرا ظاهر كافران با باطنشان سازگارى داشت و در اعلان كفر و دشمنى راستگو بودند ؛ نظير كسىكه آشكارا در راه عمومى و ملأعام شراب مىنوشد ؛ ولى ظاهر منافقان با باطن آنها تضاد دارد همانند شخص خونخوارى كه چون قدّيسان پشمينه دربركند .\r\nمفهوم اين نيرنگ آن است كه نه دين مىتواند جلو انسان منافق را بگيرد ، نه عقل ، نه حق و نه عدالت و مادام كه دور از چشمان مردم قرار داشته باشد ، هيچ‌چيز وجدان او را بيدار نمىكند ، و كسىكه چنين باشد دشوار است كه به كار نيك بازگردد . ازاين رو ، خدا منافقان را در اين آيات به نيرنگ ، غفلت ، بيمارى قلب ، كم‌خردى ، غرور ، پيروى از هواىنفس ، ناپاكى و پافشارى در گمراهى وصف مىكند ، و نيز [ امروزه 
  ] مردم آنها را به‌نام ستون پنجم ، مزدوران پست ، فسادكنندگان و رياكاران ياد مىكنند .\r\nمنافقان ، همان‌گونه كه در عصر پيامبر صلّى اللّه عليه و إله و پيش از آن وجود داشتند ، در عصر حاضر نيز وجود دارند و در ميان نسل‌هاى آينده نيز خواهند بود ، ولى در هرجا كه باشند ، حتّى در قبرهايشان ملعون هستند و چنانچه پيروزى نصيب آنها شود موقّتى است ؛ امّا پيروزى راستگويان و اخلاص‌ورزان پايدار است .\r\nاز چيزهاى شگفت‌آورى كه دربارهء منافقان خواندم ، سخنى از محيى الدين ، معروف به ابن عربى است كه ، در جزء چهارم كتاب فتوحات مكيه آمده است : « چه‌قدر خداوند زيبا سخن گفته است :  \" يَسْتَخْفُونَ مِنَ النَّاسِ ؛  « 2 » آنان از مردم پنهان مىكنند \" ؛ زيرا مردم به‌طور فطرى فراموش‌كارند و از خداوندى كه نه گمراه مىشود و نه فراموش مىكند ، [ كارهايشان را 
  ] پنهان نمىدارند ، درحالىكه بهتر است ، قضيّه بر\r\n\r\n\r\n","description":"","footnote":"\r\n( 1 ) . شعراء ( 26 ) آيهء 111 .\r\n( 2 ) . نساء ( 4 ) آيهء 108 .\r\n","page_name":" 150 ","page_number":150},
  {"content":"\r\n\r\nعكس باشد » .\r\nمعناى اين سخن آن است كه اگر منافق دربارهء كارش بينديشد و از اندكى انديشه و خرد برخوردار باشد ، بايد گناهان و نقص‌هاى خود را - اگر امكان‌پذير باشد - از خداوند پنهان كند و نه از مردم ؛ زيرا مردم نمىتوانند به وى سود و زيانى برسانند تنها خداست كه سود و زيان در دست اوست .\r\nبه‌علاوه ، مردم گناهان و خلافكارىهايى را كه مىبينند به‌تدريج فراموش مىكنند ، مدتى دربارهء گناهكار سخن مىگويند و گاهى سخن نمىگويند و آن‌گاه فراموش مىكنند و سكوت در پيش مىگيرند ، گويى چيزى نبوده است . ما افرادى را ديده‌ايم كه گناهان بزرگى را مرتكب شده‌اند و در ميان مردم رسوا گرديده‌اند ، تا آن‌جا كه مدتى متوارى و پس از مدتى در ميان مردم ظاهر شده‌اند و آنان هم با وى همچون انسانى پاك و بيگناه به مجالست و معامله پرداختند و چه‌بسا به او اعتماد كردند و او را براى مقام‌هاى دولتى برگزيدند و حتّى مقام دينى مقدّسى را به او سپردند كه آن را جز پيامبر و يا وصى او برعهده نمىگيرد . افزون براين‌كه مردم فراموش مىكنند ، برطبق هواوهوس نيز كسى را ثنا مىگويند و فردى را نكوهش مىكنند . بنابراين ، انسان خردمند بايد از خدا بترسد نه از مردم ، و بايد مراقب نفس خويش باشد و آن را از آنچه شرم‌آور است و پسنديده نيست كه بدان شهرت يابد دور سازد ، و نفس خود را مؤاخذه كند . هيچ‌كس ترسوتر از كسى نيست كه در خلوت كارى كند كه در جلوت از آن شرم دارد .\r\n\r\n","description":"","footnote":"","page_name":" 151 ","page_number":151},
  {"content":"\r\n\r\n\r\nپرستش پروردگار\r\n\r\n[ سوره البقرة ( 2 ) : آيات 21 تا 22 
  ]\r\nيا أَيُّهَا النَّاسُ اعْبُدُوا رَبَّكُمُ الَّذِي خَلَقَكُمْ وَ الَّذِينَ مِنْ قَبْلِكُمْ لَعَلَّكُمْ تَتَّقُونَ ( 21 ) الَّذِي جَعَلَ لَكُمُ الْأَرْضَ فِراشاً وَ السَّماءَ بِناءً وَ أَنْزَلَ مِنَ السَّماءِ ماءً فَأَخْرَجَ بِهِ مِنَ الثَّمَراتِ رِزْقاً لَكُمْ فَلا تَجْعَلُوا لِلَّهِ أَنْداداً وَ أَنْتُمْ تَعْلَمُونَ ( 22 )\r\nاى مردم ، پروردگارتان را بپرستيد كه شما و پيشينيانتان را آفريده است ، باشد كه پرهيزگار شويد ( 21 )\r\nآن خداوندى كه زمين را چون فرشى بگسترد و آسمان را چون بنايى بيفراشت و از آسمان آبى فرستاد و بدان آب براى روزى شما از زمين هرگونه ثمره‌اى برويانيد و خود مىدانيد كه نبايد براى خدا همتايانى قرار دهيد ( 22 )\r\nپس از آن‌كه خداوند خصوصيات و احوال مؤمنان ، كافران و منافقان را بيان مىكند ، بالغان و عاقلان را مورد خطاب قرار مىدهد - خواه آنان مؤمن باشند و خواه غيرمؤمن ، در زمان خطاب موجود باشند يا در آينده وجود پيدا كنند - و به آنان دستور مىدهد كه خداى يكتا را پرستش كنند . اين امر دربارهء مؤمنان بدين معناست كه آنان به ايمان و فرمان‌بردارى ادامه دهند و دربارهء كافران ، منافقان و فاسقان بدين معناست كه آنها راه توبه و بازگشت را در پيش گيرند .\r\nسؤال : چگونه اين خطاب كسانى را كه هنوز وجود پيدا نكرده‌اند دربرمىگيرد ، با اين‌كه مىدانيم كه خطاب  « يا أَيُّهَا النَّاسُ » ،  خطاب روياروى است و آن خطاب با كسى\r\n\r\n","description":"","footnote":"","page_name":" 152 ","page_number":152},
  {"content":"\r\n\r\nكه وجود ندارد جايز نيست ؟\r\nپاسخ : قضايا بر دو قسمند : خارجى و حقيقى . اوّلى به كسانى اختصاص دارد كه در حال حاضر وجود دارند و آيندگان را شامل نمىشود ؛ نظير « غرق من في السفينه ؛ كسانى كه در كشتى بودند غرق شدند » . دومى ( قضيّهء حقيقى ) ، هم كسانى را كه در زمان خطاب وجود دارند شامل مىشود و هم كسانى را كه بعدها وجود پيدا خواهند كرد ؛ همانند : « اعدلوا أيها الحكّام ؛ اى حاكمان ، به عدالت رفتار كنيد » . اين قضيّه بر هر حاكمى تطبيق مىشود ، خواه آن‌كه در حال حاضر هست ، خواه آن‌كه در آينده خواهد بود . آيهء  « يا أَيُّهَا النَّاسُ اعْبُدُوا رَبَّكُمُ »  از همين باب است .\r\n\r\nتابعيت فرع از اصل\r\n[ سؤال : 
  ] اگر كسى آيات را بررسى كند و دربارهء آنها بادقّت بينديشد ، درمىيابد كه قرآن وقتى كه يكى از اصول عقيده نظير « توحيد » ، « نبوت » و « قيامت » را مطرح مىكند ، آن را توأم با دليل و برهان مىآورد ، و هرگاه يك حكم شرعى مانند « حرمت زنا » را بيان مىكند ، دليلى براى آن نمىآورد ، رمز اين مطلب چيست ؟\r\nپاسخ : هرگاه وجود خدا و نيز نبوت محمّد صلّى اللّه عليه و إله با دليل عقلى ثابت شود ، خود سخن خدا و پيامبر حجت است و به هيچ‌وجه مخالفت با آن جايز نيست ؛ زيرا مخالفت با سخن خدا و پيامبرش نقض دليل قاطع عقلى است كه بر اثبات توحيد و نبوت اقامه شده است . بنابراين ، كسىكه ايمان بياورد و به اين دو اصل تسليم شود ، بايد به تمامت آنچه در كتاب و سنّت آمده همچون احكام شرعى و فروع آن ، بدون پرسش و پاسخ تسليم گردد و اگر كسى اين دو اصل را انكار كند ، ديگر سخن گفتن با او دربارهء احكام شرعى و فروع آن فايده‌اى ندارد . برهمين اساس است كه قرآن به آوردن دلايل و براهين بر اثبات « توحيد » ، « نبوت » و « قيامت » اهمّيت ويژه‌اى داده است . مطالب قرآنى از توحيد آغاز مىگردد ؛ زيرا اين مطلب به مثابهء پايهء ديگر اصول است .\r\n\r\n","description":"","footnote":"","page_name":" 153 ","page_number":153},
  {"content":"\r\n\r\n\r\nتوحيد\r\nتمام اديان آسمانى بر سه اصل تأكيد دارند : « توحيد » ، « نبوت » و « قيامت » . هيچ پيامبرى از آدم تا محمّد صلّى اللّه عليه و إله نبوده ، مگر اين‌كه دعوتش براساس همين سه اصل استوار بوده است و بقيّهء موارد به‌سان فروع اين دعوت به شمار مىرفته است ؛ مثلا عدالت ، قدرت و حكمت خدا از فروع توحيد است و امامت و قرآن از فروع نبوت ، و حساب ، بهشت و دوزخ از فروع قيامت .\r\nقرآن كريم از اصل اوّل ، يعنى توحيد شروع مىشود و به بيان دلايل آن مىپردازد ؛ زيرا توحيد به منزلهء پايه است . قرآن در خطاب به مردم چنين گفته است : « بپرستيد پروردگارتان را كه شما را آفريده است . . . » . بديهى است كه عبادت خدا ايجاب مىكند كه در آغاز بايد او را از طريق يقين شناخت ، نه از طريق حدس و گمان ؛ « 1 » زيرا به شهادت خود قرآن گمان ، چيزى را از حق بىنياز نمىكند . بنابراين ، سؤال مىشود كه راه درست خداشناسى چيست ؟\r\nعلما در اين‌كه راه شناخت خدا به چه روشى بايد باشد اختلاف كرده‌اند و هركس آن را برطبق نظريّه‌اى كه درست مىداند مشخص كرده است : برخى از آنها جهان هستى را طريق شناخت خداوند مىدانند و آن را بدين ترتيب بيان مىكنند كه طبيعت و رخدادهاى آن ، كه تكرار مىشود و تحوّل پيدا مىكند ، نياز به وجود يك علت دارد .\r\nاگر بگوييم اين علت ، خود طبيعت است ، درست نيست ؛ زيرا لازمهء اين سخن ، آن است كه يك چيز در آن واحد ، هم علت باشد و هم معلول ، و اين ، همان دور باطلى\r\n\r\n\r\n","description":"","footnote":"\r\n( 1 ) . اسلام عبارت است از : عقيده و شريعت . عقيده همانند ايمان به خدا و صفات او ، به پيامبر و عصمت او ، به روز قيامت و ديگر امور غيبى است . مسائل عقيده جز از راه يقين ثابت نمىشود و از همين جهت ، جايى براى اجتهاد نيست و شريعت نظير عبادات ، معاملات و جنايات . مسائل شريعت را مىتوان از طريق ظن و اجتهاد ثابت كرد ، مشروط به اين‌كه دليل قطعى بر صحّت عمل به اين ظن خاص وجود داشته باشد ، به قسمى كه يقين و قطع منبع عمل به ظن باشد .\r\n","page_name":" 154 ","page_number":154},
  {"content":"\r\n\r\nاست كه در بخش سابق ، يعنى در تفسير آيهء چهارم سورهء مورد بحث :  « يُؤْمِنُونَ بِما أُنْزِلَ إِلَيْكَ »  توضيح داديم . امّا اگر علت طبيعت ، چيزى خارج از طبيعت باشد . در اين صورت مىپرسيم : آيا آن چيز ، علتى داشته يا بدون علت يافت شده است ؟ در صورت اوّل ، باز هم دربارهء آن چيزى كه علت واقع شده مىپرسيم : آيا آن هم علتى داشته است ؟ به فرض اين‌كه آن هم پيش‌تر از خود علتى داشته ، بازهم دربارهء آن مىپرسيم و به همين ترتيب سؤال را ادامه مىدهيم تا مرز بىنهايت ، و اين نيز همان تسلسل است كه محال مىباشد .\r\nبنابراين ، مشخص است كه فرض دوم درست است : طبيعت علتى دارد كه اين علت نياز به علت ديگر ندارد و آن علت علت‌هاست و به چيز ديگرى منتهى نمىشود جز كلمهء اللّه و سخن او كه به هرچيزى كه بگويد : « باش ، پس موجود مىشود » .\r\nشايان ذكر است كه دليل فوق در صورتى درست است كه ما نظريّهء علّيت را قبول داشته باشيم . نظريّهء علّيت آن است كه هر اثرى مستلزم يك مؤثّر و هر معلولى ناگزير از داشتن يك علت است ، درست مانند دانش كه نيازمند وجود دانشمند است و مثل نوشته‌اى كه به وجود نويسنده نياز دارد . « 1 »\r\nبراى اين‌كه انديشهء دور و تسلسل و باطل بودن آن و نيز لزوم منتهى شدن به علتى كه علت ندارد ، روشن شود به نقشه‌هايى كه مهندسان براى هواپيماها و ماشين‌ها و ساختمان‌ها و ديگر وسايل طرّاحى مىكنند ، مثال مىزنيم ؛ چراكه همهء اين نقشه‌ها بايد به نخستين اختراع‌كننده‌اش كه آن را با انديشهء خود ساخته است و ديگران از او\r\n\r\n\r\n","description":"","footnote":"\r\n( 1 ) . هيوم ، فيلسوف انگليسى منكر اصل « علّيت » است . او مىگويد : دليلى براين مطلب نداريم كه وجود يك چيز مستلزم وجود چيزى ديگر باشد و تنها عادت جارى شده است كه اين دو چيز باهم وجود پيدا كنند ، و گرنه هيچ‌گونه ملازمه‌اى ميان آنها وجود ندارد .\r\nالبتّه ، تنها دليلى كه ما براى ردّ اين نظريّه داريم آن است كه باطل كردن اصل « علّيت » به معناى باطل كردن ضرورت عقلى در نزد تمام مردم است ؛ زيرا هيچ‌كس نيست كه وجودى را بدون علت تصور كند . به‌علاوه تكرار شدن همزمان دو وجود و عدم تخلّف يكى از آنها از ديگرى - هرچند برحسب عادت باشد - عادت را آن‌قدر نيرومند مىسازد كه تجربه ، آن را ندارد ؛ تجربه‌اى كه تنها وسيلهء شناخت به‌شمار مىرود .\r\n","page_name":" 155 ","page_number":155},
  {"content":"\r\n\r\nاقتباس كرده‌اند ، امّا خود او از هيچ‌كس نگرفته است ، منتهى شود . و اگر فرض شود كه براى آن نقشه ، اختراع‌كنندهء اوّليه‌اى وجود ندارد ، لازم مىآيد كه نه اختراعى وجود داشته باشد و نه چيزى كه بتوان اختراع را بدان نسبت داد .\r\nبراين‌اساس ، روا نيست كه كسى بگويد و بپرسد : نخستين اختراع‌كننده ، اين نقشه را از چه كسى گرفته است ؟ زيرا معناى اختراع‌كننده آن است كه او اين نقشه را از فرد ديگرى نگرفته است و اين حقيقت ، خود بر درستى خودش دلالت دارد ، چنان‌كه خورشيد بر روشنايىاش دليل مىباشد . وضعيّت در مورد آفريننده و روزىدهنده نيز از همين قرار است ؛ زيرا معنايش اين است كه او مىآفريند و آفريده نشده است ، روزى مىدهد و كسى او را روزى نمىدهد . ازاين‌رو لايپ نيتز خدا را « مهندس » مىناميد ؛ يعنى اختراع‌كننده و افلاطون او را « صانع » مىناميد كه اشاره به اين نكته دارد كه او آفريننده است و نه آفريده شده .\r\nبرخى براى اثبات وجود خداوند به نظم و هماهنگى موجود در جهان و فراگير بودن اين نظم و هماهنگى استدلال مىكنند و اين دليل را « دليل غايى » مىنامند .\r\nالبتّه ، ناگفته نماند كه بسيارى از دانشمندان جديد علوم طبيعى براين باورند كه پديده‌هاى طبيعى را نمىتوان با علّت غايى تفسير و توجيه كرد ، بلكه بايد آنها را با علّت فاعلى توجيه كرد .\r\nپاسخ : ما وجود علّت فاعلى را از وجود علّت غايى به‌دست مىآوريم ، همان‌گونه كه از وجود يك تناسب هندسى در تخت به وجود نجّار ماهر پىمىبريم . پاسخ اشكال پيش گفته از طريق بيان فرضيهء بديهى بدين ترتيب و به شرح زير روشن مىشود :\r\nبرخى [ براى اثبات وجود خدا 
  ] به فرضيه‌اى بديهى كه دانشمندان طبيعى و ديگران در كشف بسيارى از حقايق بر آن تكيه مىكنند اعتماد كرده‌اند . يكى از مصاديق اين فرضيهء بديهى ، نظريّهء وجود نيروى جاذبه است كه نيوتن آن را از افتادن سيب بر زمين\r\n\r\n","description":"","footnote":"","page_name":" 156 ","page_number":156},
  {"content":"\r\n\r\nكشف كرد ؛ زيرا تمام فرضيه‌هاى غيرجاذبه نادرست مىباشد و تنها فرضيهء وجود جاذبه درست است و از همين‌جا بود كه نيوتن به وجود آن يقين پيدا كرد .\r\nامّا تطبيق اين دليل بر آنچه ما هم‌اكنون درباره‌اش تحقيق مىكنيم ، بدين ترتيب است كه ما نظام و پيوستگى جهان و نيز فراگير بودن اين نظام را مىبينيم . اگر وجود اين نظام را بدون آفرينندهء حكيم فرض كنيم ، اين فرض باطل و از نظر عقل مردود است . نيروى عقل ، تنها آفرينندهء حكيمى را مىپذيرد كه به جهان نظم و انسجام بخشيده است . اينك به مثال زير توجّه كنيد :\r\nاگر نامت را ببينى كه در هوا با حروفى از نور نوشته شده است ، آن‌گاه هر طرف را كه جستجو كنى ، كسى را نبينى ، به ناچار بايد انسان خردمندى را فرض كنى كه در جايى وجود دارد و او ابزارى در اختيار دارد كه مىتواند با آن ، حروفى را از نور در هوا پيوسته و منسجم بنويسد . غير از اين فرض ، فرض ديگرى همچون تصادف ، يا برخورد دو ستاره و يا وجود آتش‌فشان و حوادثى از اين قبيل را انسان خطا مىداند ، و دست‌كم ، عقل آدمى بدان اطمينان ندارد ، مگر آن‌كه وجود شخصى را فرض كنيم كه براى ايجاد آن ، ابزار خاصى را در اختيار داشته باشد . وضعيّت نظام موجود در جهان هستى نيز چيزى شبيه همين وضعيّت است .\r\nمهم‌ترين و روشن‌ترين سخن در اين‌باره ، سخن ولتر است كه مىگويد : « انديشهء وجود خدا يك فرضيهء بديهى است و هر انديشهء متضاد اين فرضيه ، نادانى است » . در كتاب الظاهرة القرآنيه ، صفحهء 91 ، چاپ 1958 خواندم : « در آمريكا نوعى مورچه وجود دارد كه لانهء خود را يك شب پيش از آتش‌سوزى در آن ترك مىكند » . حال ، دربارهء اين مورچه هرگونه فرض و توجيهى غيرقابل‌قبول است ، جز اين‌كه وجود يك تدبيركنندهء دانايى را فرض كنيم كه او هرچيزى را هدايت كرده است .\r\nبرخى براى اثبات وجود خدا به « برهان اخلاقى » استدلال مىكنند و مىگويند : اگر ايمان به وجود خدا نباشد ، تمام معيارهاى اخلاقى از بين مىرود ، و در اين‌صورت\r\n\r\n","description":"","footnote":"","page_name":" 157 ","page_number":157},
  {"content":"\r\n\r\nمانعى كه مردم را از ارتكاب كار بد بازدارد و يا انگيزه‌اى كه آنان‌را بر كار نيك وادارد ، وجود نخواهد داشت .\r\nاين دليل درواقع ، به انكار خدا نزديك‌تر است تا به اعتراف به وجود او ؛ زيرا در اين فرض ، ايمان به خدا وسيله است نه هدف ؛ به‌گونه‌اى كه اگر وجود انسانى را فرض كنيم كه خودش برطبق انديشهء خودش كارهاى شايسته‌اى انجام مىدهد و كارهاى ناشايسته را ترك مىكند ، بر وى واجب نيست كه به خدا ايمان بياورد . ترديدى نيست كه خدا را وسيله قرار دادن به مراتب بدتر از منكرشدن وجود اوست .\r\nبعضى به دليل لدنّى اتّكا مىكنند . اين دليل عبارت است از : آگاهى و احساس مستقيم قلبى . اين گروه مىگويند : قلب انسان به‌طور مستقيم و بىدليل و مقدّمه ، وجود خدا را درمىيابد ، درست همان‌گونه كه دوستى و دشمنى را درك مىكند . قبلا در تفسير آيهء  « الَّذِينَ يُؤْمِنُونَ بِالْغَيْبِ »  در بخش « شناخت » در اين‌باره به تفصيل سخن گفته شد .\r\nبهترين روش براى اثبات وجود خدا ، روشى است كه خود او بدان استدلال كرده است . اين روش عبارت است از : نگريستن و انديشيدن در آفرينش آسمان‌ها و زمين و نيز در انسان و مرگ و زندگى و نعمت‌هاى آشكار و ديگر پديده‌هايى كه در قرآن كريم ، سنّت پيامبر و نهج البلاغه آمده است .\r\nاين روش ، هرچند به دليل كونى و غايى برمىگردد ، ولى بيان آن با شيوهء مذكور موجب مىشود كه از پيچيدگى و انحراف دور بماند و درك مطلب به اذهان خاص و عام نزديك شود . اگر كسى به دلايلى كه خداى - عزّ و جلّ - بر اثبات وجود خدا آورده قانع نشود ، آيا به دلايل آدمى مثل خود قانع خواهد شد ! ؟\r\nاز همه شگفت‌آورتر اين است كه شخص كافر ايمان و اعتقاد دارد كه مثلا پيراهنى را كه وى مىپوشد ، كشاورز بانظم خاصى بذرش را كاشته ، آن‌گاه كارگر بافنده آن را رشته و به خوبى بافته است سپس تاجر با كمال شناخت ، آن را فروخته و خياط به\r\n\r\n","description":"","footnote":"","page_name":" 158 ","page_number":158},
  {"content":"\r\n\r\nزيبايى آن را بريده و دوخته است . او به همهء اينها اعتقاد دارد ، امّا به وجود آن‌كه همه چيز را به خوبى و استوارى آفريده است ايمان ندارد .\r\nعلاوه‌بر دلايل اثبات وجود خداوند كه تحت ضابطه‌اى همگانى و قانون كلى قرار دارند ، خداى سبحان در وجود هر انسان دليلى قرار داده كه او را به وجود يگانهء الهى هدايت مىكند و اين دليل ، ويژهء همان انسان است و كسى با او شركت ندارد ، و آن اين است كه هر انسانى اگر به رويدادها و تجربه‌هاى گذشته خود رجوع كند و دربارهء آنها عميقا بينديشد ، در زندگىاش به چيزهايى برمىخورد كه جز اراده و مشيّت الهى ، نمىتواند تفسير ديگرى براى آنها پيدا كند .\r\nمن كاملا بعيد مىدانم كه يك انسان - هرچند كافر باشد - مدتى در دنيا زندگى كند و در اين مدت حتّى يك لحظه هم برايش اتفاق نيفتد كه بدون قصد و به‌طور ناخودآگاه به خدا رجوع نكند . او در سخت‌ترين لحظات به چه كسى روى مىآورد ؟ بىترديد ، او به فطرت الهى كه خدا انسان‌ها را بر آن فطرت آفريده است بازمىگردد ؛ فطرتى كه هر نوزادى با آن سرشته مىشود . آنچه نه پدر به وى آموزش داده ، نه مادر به او تلقين داده و نه محيط او را چنين ساخته است .\r\nمردى كه منكر وجود خدا بود ، از امام جعفر صادق عليه السّلام پرسيد : دليل بر وجود خدا چيست ؟ امام عليه السّلام فرمود : اگر بر كشتى سوار شوى و باد به وزيدن آغاز كند و كشتى و ناخدايان آن غرق گردند و تنها تو زنده بمانى ، آيا بازهم اميد رهايى دارى ؟\r\nمرد كافر گفت : بله .\r\nامام فرمود : خدا همان است كه در آن لحظه ، اميد دارى تا تو را رهايى بخشد .\r\nمن به كسىكه در وجود خدا ترديد دارد نصيحت مىكنم كه دلايل منكران وجود خدا و ماديون را بخواند در اين‌صورت ، يقينا به خدا ايمان خواهد آورد ؛ زيرا دليلى بر انكار آنان نمىيابد جز آن‌كه آنها مىخواهند خدا را با چشم ببينند و با دست لمس كنند و با بينى ببويند !\r\n\r\n","description":"","footnote":"","page_name":" 159 ","page_number":159},
  {"content":"\r\n\r\nدربارهء خداشناسى ، من دلايل زيادى را در كتاب اللّه و العقل ، فلسفة المبدأ و المعاد - كتابى كه آن را به منظور ردّ فلسفهء مادى نوشتم - بين اللّه و الانسان ، معالم الفلسفه ، الاسلام مع الحياة و إمامة عليّ و العقل « 1 » و ديگر تأليفات و مقالاتم يادآور شده‌ام . از خدا مسئلت دارم كه دل‌هاى ما را از شك و ترديد پاك سازد و ما را مشمول توفيق و رضوان خود گرداند .\r\nدر اصل اوّل ، يعنى « توحيد » سخن را به درازا كشاندم ، تا همانند قاعده‌اى كلى باشد و بتوان در تمام آياتى كه به توحيد ارتباط دارد ، بدان رجوع كرد .\r\n\r\n\r\n","description":"","footnote":"\r\n( 1 ) . من اين مطلب را در هفتمين روز از سومين ماه سال 1967 مىنگارم . در اين روز انتشارات « دار العلم للملايين » پنج كتاب مرا تحت يك عنوان الاسلام و العقل براى تجديد چاپ به چاپخانه فرستاده است . اين كتاب‌ها عبارتند از :\r\nاللّه و العقل ، النبوة و العقل ، الآخرة و العقل ، إمامة عليّ و العقل ، المهدي المنتظر و العقل .\r\n","page_name":" 160 ","page_number":160},
  {"content":"\r\n\r\n\r\nناتوان از آوردن حتّى يك سوره نظير قرآن\r\n\r\n[ سوره البقرة ( 2 ) : آيات 23 تا 25 
  ]\r\nوَ إِنْ كُنْتُمْ فِي رَيْبٍ مِمَّا نَزَّلْنا عَلى عَبْدِنا فَأْتُوا بِسُورَةٍ مِنْ مِثْلِهِ وَ ادْعُوا شُهَداءَكُمْ مِنْ دُونِ اللَّهِ إِنْ كُنْتُمْ صادِقِينَ ( 23 ) فَإِنْ لَمْ تَفْعَلُوا وَ لَنْ تَفْعَلُوا فَاتَّقُوا النَّارَ الَّتِي وَقُودُهَا النَّاسُ وَ الْحِجارَةُ أُعِدَّتْ لِلْكافِرِينَ ( 24 ) وَ بَشِّرِ الَّذِينَ آمَنُوا وَ عَمِلُوا الصَّالِحاتِ أَنَّ لَهُمْ جَنَّاتٍ تَجْرِي مِنْ تَحْتِهَا الْأَنْهارُ كُلَّما رُزِقُوا مِنْها مِنْ ثَمَرَةٍ رِزْقاً قالُوا هذَا الَّذِي رُزِقْنا مِنْ قَبْلُ وَ أُتُوا بِهِ مُتَشابِهاً وَ لَهُمْ فِيها أَزْواجٌ مُطَهَّرَةٌ وَ هُمْ فِيها خالِدُونَ ( 25 )\r\nو اگر در آنچه بر بنده خويش نازل كرده‌ايم در ترديد هستيد ، سوره‌اى همانند آن بياوريد و جز خدا همهء حاضرانتان را فراخوانيد اگر راست مىگوييد ( 23 )\r\nو هرگاه چنين نكنيد - كه هرگز نتوانيد كرد - پس بترسيد از آتشى كه براى كافران مهيّا شده و هيزم آن مردمان و سنگ‌ها هستند ( 24 )\r\nبه آنان‌كه ايمان آورده‌اند و كارهاى شايسته كرده‌اند ، بشارت‌ده كه براى ايشان بهشت‌هايى است كه در آن نهرها جارى است . و هرگاه كه از ميوه‌هاى آن برخوردار شوند گويند : پيش از اين ، در دنيا ، از چنين ميوه‌هايى برخوردار شده بوديم ، كه اين ميوه‌ها شبيه به يكديگرند . و نيز در آن‌جا همسرانى پاكيزه دارند و در آن‌جا جاودانه باشند ( 25 )\r\nقرآن همان‌گونه كه انسان را به طريق علم به وجود خدا راهنمايى كرده ، به طريق\r\n\r\n","description":"","footnote":"","page_name":" 161 ","page_number":161},
  {"content":"\r\n\r\nعلم به نبوت محمّد صلّى اللّه عليه و إله نيز ارشاد نموده است . از اين قبيل است آيهء  « وَ إِنْ كُنْتُمْ فِي رَيْبٍ مِمَّا نَزَّلْنا عَلى عَبْدِنا . . . » .  منظور از  « عَبْدِنا »  در اين‌جا محمّد صلّى اللّه عليه و إله و مقصود آيه ، تحدّى است ؛ بدين معنا كه قرآن ، مشركان را به مبارزه مىطلبد ، به‌رغم اين‌كه آنان اهل سخن و حتّى در اين كار ، سرآمد ديگرانند ، پس بايد سخنى چون قرآن بياورند . البتّه ، لازم نيست سخنانى را كه به منظور مبارزه با قرآن مىآورند از لحاظ كمّيت و حجم نيز به اندازهء قرآن باشد ، بلكه آنها در اين جهت مختارند : مىخواهند به اندازهء قرآن بياورند ، مىخواهند به مقدار ده سوره بياورند ، مىخواهند به اندازه يك سوره بياورند و يا . . .\r\nهمچنين لازم نيست كه آنان سخنانى بياورند كه معانى قرآن را شامل شود ؛ يعنى مشتمل بر قوانين اخلاقى ، اصول قانونگذارى ، اخبار به غيب و امثال آن باشد ، بلكه با هر معنا و مقصدى مىتوانند سخنى بياورند ، لكن بيان آنها بايد از همان ويژگىهايى برخوردار باشد كه قرآن دارد .\r\nاين خواستهء قرآن - چنان‌كه مىبينيد - چيزى نيست كه از حدّ توان آنها بيرون باشد ، زيرا قرآن از آنها نخواسته است كه كوه‌ها را بر دوش خود حمل كنند و يا درياها را بخشكانند ، بلكه از آنان خواسته است تا سخنى بياورند و براى آنان ، كارى آسان‌تر از اين وجود نداشت . باوجوداين ، وقتى ثابت شد كه آنها از آوردن سخنى در برابر قرآن ناتوان هستند ، اين مطلب نيز ثابت مىشود كه بايد در اين‌جا رمزى وجود داشته باشد ، و اين رمز و راز ، چيزى جز وحى و نبوت نيست . همچنين ، هرچيزى را كه علم توان تفسير و توجيه آن را نداشته باشد ، بايد به وسيلهء چيزى تفسير شود كه ما فوق طبيعت است .\r\nنيرومندترين دليل بر راستگويى قرآن ، يقين و اعتمادى است كه در آيهء  « وَ لَنْ تَفْعَلُوا »  وجود دارد ؛ چراكه پس از مشركان عرب نيز ، تا امروز كسى نتوانسته سخنى همچون قرآن بياورد و اين در تا روز قيامت به روى همگان همچنان باز است .\r\nخدا پس از آن‌كه كافران و جهنّم و عذابى را كه براى آنان است يادآور شد ، از\r\n\r\n","description":"","footnote":"","page_name":" 162 ","page_number":162},
  {"content":"\r\n\r\nمؤمنان و نعمت‌ها و پاداش‌هايى كه در انتظار ايشان است ياد مىكند ، زيرا شيوهء قرآن چنين است كه به منظور تأثير ارشاد و اندرز ، تشويق را در كنار بيم دادن و وعده را در كنار تهديد مىآورد .\r\nبسيارى از مفسّران براين عقيده‌اند كه ضمير در  « مِثْلِهِ »  به قرآن برمىگردد و معناى آن اين است كه سوره‌اى بياوريد كه اسلوب و ويژگىها و خصوصيات قرآن را داشته باشد . برخى مىگويند : ضمير  « مِثْلِهِ »  به  « عَبْدِنا »  يعنى محمّد صلّى اللّه عليه و إله برمىگردد و معنايش اين است كه فردى بياوريد كه همانند محمّد صلّى اللّه عليه و إله بىسواد باشد و بتواند همانند قرآنى كه او نقل مىكند بياورد .\r\nدر هر دو نظريّه ، معناى آيه درست و روشن است ؛ ولى نظريّهء اوّل مشهورتر و آشكارتر مىباشد ؛ زيرا خدا فرموده است :  « إِنْ كُنْتُمْ فِي رَيْبٍ مِمَّا نَزَّلْنا »  و نگفته : « إن ارتبتم فى محمّد » . باوجود اين ، نظريّهء دوم ، دليل نيرومندى دارد ، زيرا اگر فرض كنيم كه دانشمند توانايى بتواند سخنى به اسلوب قرآن بياورد ، اين عمل او نقض تحدّى محسوب نمىشود ؛ چراكه تحدّى به موردى اختصاص دارد كه فردى بىسواد بتواند همانند قرآن بياورد نه دانشمندى توانا .\r\nمراد از « وقود » ، هرچيزى است كه به وسيلهء آن آتش برافروخته مىشود ، و مراد از « ناس » گناهكاران مىباشند و مقصود از « حجارة » بت‌هايى است كه مشركان آنها را مىپرستيدند .\r\n\r\nراز اعجاز قرآن\r\nنبوت ، نوعى نمايندگى است ميان خدا و خلق او ، و خدا اين سمت را به هريك از بندگانش كه صلاح بداند عطا مىكند تا او آن چيزهايى را كه آنان به دانستن آنها نياز دارند از سوى پروردگار به آنان برساند . خدا هر پيامبرى را با بيّنهء آشكار و روشن بر اثبات راستگويى در ادّعاى نبوتش تقويت كرده است ، تا اين بيّنه حجّتى باشد عليه\r\n\r\n","description":"","footnote":"","page_name":" 163 ","page_number":163},
  {"content":"\r\n\r\nكسانى كه پيامبر مزبور به سوى آنان فرستاده شده است . شرط اساسى اين بيّنه آن است كه از نوع ويژه‌اى باشد كه تنها با دست پيامبران به منصّهء ظهور مىرسد ، نه با دست ديگران . و اين شرط بدان جهت منظور شده است كه ميان پيامبر و ديگران اشتباهى پيش نيايد .\r\nحضرت محمّد صلّى اللّه عليه و إله دلايل و بيّنه‌هايى بر اثبات نبوت خود دارد كه از آن جمله قرآن است كه نسخه‌هايش در همه‌جا وجود دارد . سوره‌ها و آياتش از بلندگوها و ايستگاه‌هاى راديويى در شرق و غرب و حتى از راديو اسرائيل پخش مىشود . قرآن از آن جهت دليل بر نبوت محمّد صلّى اللّه عليه و إله است كه هر منكرى را به مبارزه فرامىخواند و همچنان از او مىخواهد تا وى يا ديگرى همانند وى سوره‌اى مثل قرآن بياورد . چه در زمان ما و چه در گذشته شنيده نشده است كه علىرغم كثرت منكران قرآن و دشمنى آنها با اسلام و مسلمانان ، فردى توانسته باشد اين تحدّى را بشكند . بنابراين ، وقتى ناتوانى آنها ثابت شد ، به‌طور بديهى نبوت حضرت محمّد صلّى اللّه عليه و إله نيز ثابت مىشود .\r\nبا اين‌كه علما در اعجاز قرآن وحدت‌نظر دارند ، امّا در اين باب دچار اختلاف شده‌اند كه آيا رمز اعجاز قرآن ، اسلوب و زيبايى و تازگى شكل آن است و يا مضمون و محتواى آن ؛ يعنى علم ، قوانين ، اخبار به غيب و امثال آنها و يا هر دوى آنها ؟\r\nعلما دربارهء بيان سبب اعجاز قرآن سخن را به درازا كشانده و در اين مورد كتاب‌هاى ويژه‌اى نوشته‌اند . من در بيان آنچه آنان گفته‌اند زياد سخن نمىگويم و تنها به بيان آنچه از نظر خودم ، سبب اعجاز قرآن است بسنده مىكنم . خلاصهء سخن اين‌كه انسان مىتواند در سخن و يا عمل از انسان ديگرى همانند خود تقليد كند ، امّا از آفرينندهء خود در هيچ‌يك از آثارش نمىتواند تقليد كند . تقليد از او امرى است محال ؛ زيرا انسان آفريده است و به هر درجه‌اى از قدرت و عظمت كه برسد نمىتواند از حدود خود فراتر برود . در اين‌جا خوب است به مطالب زير اشاره كنيم :\r\n\r\n","description":"","footnote":"","page_name":" 164 ","page_number":164},
  {"content":"\r\n\r\n\r\nتحدّى\r\nپيش‌تر گفتيم كه محمّد صلّى اللّه عليه و إله با قرآن ، دشمنان خود را به مبارزه فراخواند . ترديدى نيست كه به مبارزه طلبيدن در صورتى درست است كه شخص موردنظرى كه به تحدّى فراخوانده مىشود ، توان انجام آن كار را داشته باشد . نظير اين‌كه از كسىكه دست سالم دارد بخواهى تا آن را روى سرش بگذارد و يا پرى را از روى زمين بردارد . امّا اگر از شخص بىسواد بخواهى كه بخواند و از غيرپزشك بخواهى تا بيمار را مداوا كند و يا از فردى كه شاعر نيست بخواهى تا شعرى بسرايد ، اين كار تحدّى نخواهد بود . محمّد صلّى اللّه عليه و إله دشمنان را دربارهء چيزى به تحدّى فراخواند كه در توانشان بود و آن عبارت بود از : سخن ؛ ولى آنان در اين تحدّى ناتوان ماندند و همين ناتوانى موجب شد تا معجزه بودن قرآن ثابت شود .\r\nسؤال : شايسته است قرآن دربارهء كسىكه در زبان عربى بلاغت دارد معجزه باشد ، نه دربارهء كسىكه اين زبان را نمىداند و يا اين‌كه مىداند ؛ ولى ناآشنا به قوانين بلاغت است ؟\r\nپاسخ : قرآن به سبب اين‌كه سخن خداست معجزه مىباشد ، هم براى عرب‌زبان و هم براى غيرعرب‌زبان . و ما اين اعجاز را تنها از راه ناتوانى عرب‌زبان بليغ به‌دست مىآوريم و مىشناسيم . چنان‌كه از ناتوانى قهرمان شناى جهان در درياى طوفانى ، به ناتوانى ديگران نيز پىمىبريم البتّه ، با فرض اين‌كه وى قهرمان اوّل شنا در جهان باشد . به تعبير ما فقها : ناتوانى عرب‌زبان بليغ ، سبب شناخت معجزه بودن قرآن است ، و اين ، نه جزء آن است و نه شرط آن .\r\n\r\nآيا محمّد صلّى اللّه عليه و إله غير از قرآن معجزه‌اى دارد ؟\r\nبرخى براين باورند كه محمّد صلّى اللّه عليه و إله جز قرآن معجزه‌اى ندارد ؛ امّا من موافق با كسانى\r\n\r\n","description":"","footnote":"","page_name":" 165 ","page_number":165},
  {"content":"\r\n\r\nهستم كه عقيده دارند معجزات پيامبر قابل شمارش نيست ؛ زيرا حكمت الهى اقتضا مىكند كه برحسب اختلاف موارد و اشخاص ، معجزه نيز متنوّع و گوناگون باشد .\r\nچنان‌كه حكمت او ايجاب كرد كه پيامبرش با نصاراى نجران مباهله كند . البتّه ، تنوّع معجزات در صورتى است كه طالب معجزه از روى راستى آن را درخواست كند ؛ امّا اگر فردى دروغگو مطالبهء معجزه كند ، در اين صورت ، تنها به قرآن بسنده مىشود ؛ زيرا اعجاز قرآن ، اصلى كلى است كه تنها به زمان ، گروه و يا فرد خاصى منحصر نمىشود .\r\nگاهى حكمت اقتضا مىكند كه مطلقا معجزه‌اى بر شخص ارائه نشود و اين در جايى است كه [ براى اثبات نبوت 
  ] به آگاهى و احساس آن شخص و يا سوگند پيامبر اكتفا گردد . در خبر آمده است كه مردى به پيامبر گفت : من به معجزات چه كار دارم ؟ به خدا سوگند ياد كن كه تو فرستادهء خدا هستى ، من به تو ايمان مىآورم . پيامبر گفت : به خدا سوگند كه من فرستادهء خدايم ! آن مرد گفت : گواهى مىدهم كه معبودى جز خدا نيست و محمّد پيامبر خداست .\r\nيكى از دلايلى كه نشان مىدهد معجزات محمّد صلّى اللّه عليه و إله شمردنى نيست ، آن است كه در گذشته مبلّغ دينى براى اثبات نبوت محمّد صلّى اللّه عليه و إله به مواردى كه در روايات آمده استدلال مىكرده است ؛ از قبيل سخن‌گفتن سنگ‌ريزه با او ، آمدن درخت به سوى او و جوشش آب از ميان انگشتان او . مردم نيز در آن روزگار ، اين سخنان را از او مىپذيرفتند . امّا امروز كه مردم به زندگى برتر دست‌يافته‌اند ، ما براى اثبات نبوت پيامبر اسلام صلّى اللّه عليه و إله بدين ترتيب استدلال مىكنيم كه او در كنار مستضعفان قرار داشت ، با ستمكاران جنگيد و به بركت او و بركت آيين وى ، تاج ظالمان از سر آنها برگرفته و در زير قدم ساربانان انداخته شد و گنج‌هاى پادشاهان در ميان تهىدستان و بيچارگان توزيع گرديد . به‌هرحال ، تمام معجزات پيامبر صلّى اللّه عليه و إله بزرگ و مهم است ؛ ولى به نظر من مهم‌ترين آنها دو چيز است :\r\n\r\n","description":"","footnote":"","page_name":" 166 ","page_number":166},
  {"content":"\r\n\r\n1 . شريعت قرآن كه حقوق انسان و روابط مردم را با يكديگر براساس عدالت و تعاون تنظيم كرده است و ما به زودى همهء اين احكام و حقوق را در جاى خود بيان خواهيم كرد .\r\n2 . مباهلهء پيامبر صلّى اللّه عليه و إله با هيئت نجران كه خداى سبحان داستان آن را در سورهء آل عمران ثبت كرده است . اين مباهله ، دليل قاطع و حدّ فاصلى است كه شخص معاند و منكر نبوت را رودرروى هلاكت و عذاب قرار مىدهد ؛ هلاكت و عذابى كه با خارج‌شدن يك كلمه از دهان پاك حضرت محمّد صلّى اللّه عليه و إله از آسمان نازل مىشود . آرى ، اين مبارزه‌طلبى در طول تاريخ بشرى همانندى ندارد . شرح و تفصيل اين واقعه در جاى خود خواهد آمد .\r\nما سخن را دربارهء اصل دوم ، يعنى « نبوت » به درازا كشانديم تا به‌سان قاعده‌اى كلى باشد كه در تمام آيات مربوط به نبوت بتوان بدان رجوع كرد . البته من كتابى خاص به‌نام النبوة و العقل دراين‌باره تأليف كرده‌ام كه چهاربار به چاپ رسيده است .\r\n\r\n","description":"","footnote":"","page_name":" 167 ","page_number":167},
  {"content":"\r\n\r\n\r\nخدا از مثل زدن شرم ندارد\r\n\r\n[ سوره البقرة ( 2 ) : آيات 26 تا 27 
  ]\r\nإِنَّ اللَّهَ لا يَسْتَحْيِي أَنْ يَضْرِبَ مَثَلاً ما بَعُوضَةً فَما فَوْقَها فَأَمَّا الَّذِينَ آمَنُوا فَيَعْلَمُونَ أَنَّهُ الْحَقُّ مِنْ رَبِّهِمْ وَ أَمَّا الَّذِينَ كَفَرُوا فَيَقُولُونَ ما ذا أَرادَ اللَّهُ بِهذا مَثَلاً يُضِلُّ بِهِ كَثِيراً وَ يَهْدِي بِهِ كَثِيراً وَ ما يُضِلُّ بِهِ إِلاَّ الْفاسِقِينَ ( 26 ) الَّذِينَ يَنْقُضُونَ عَهْدَ اللَّهِ مِنْ بَعْدِ مِيثاقِهِ وَ يَقْطَعُونَ ما أَمَرَ اللَّهُ بِهِ أَنْ يُوصَلَ وَ يُفْسِدُونَ فِي الْأَرْضِ أُولئِكَ هُمُ الْخاسِرُونَ ( 27 )\r\nخدا ابايى ندارد كه به پشه و كمتر از آن مثل بزند . آنان‌كه ايمان آورده‌اند مىدانند كه آن مثل درست و از جانب پروردگار آنهاست . و امّا كافران مىگويند كه خدا از اين مثل چه مىخواسته است ؟ بسيارى را بدان گمراه مىكند و بسيارى را هدايت . امّا تنها فاسقان را گمراه مىكند ( 26 )\r\n( و آنها ) كسانى ( هستند ) كه پيمان خدا را پس از بستن آن مىشكنند و آنچه را خدا به پيوستن آن فرمان داده مىگسلند و در زمين فساد مىكنند . آنها زيانكارانند ( 27 )\r\n\r\nحيا\r\nوقتى كه حيا به انسان نسبت داده مىشود ، به معناى دگرگونى حالت طبيعى او به حالتى ديگر ، براثر يكى از عوامل است . حياى انسان گاهى نيكوست و گاهى زشت .\r\n\r\n","description":"","footnote":"","page_name":" 168 ","page_number":168},
  {"content":"\r\n\r\nحياى نيكو آن است كه انسان از انجام دادن كارهاى زشت و پست شرم كند . ازاين‌رو ، به كسىكه بىپروا اين‌گونه كارها را انجام دهد گفته مىشود : اگر حيا ندارى ، هركارى خواهى بكن . امام صادق عليه السّلام فرمود : « كسىكه حيا ندارد ايمان ندارد » .\r\nامّا حياى زشت آن است كه انسان كار شايسته‌اى را به سبب بيم و هراس ترك كند ؛ نظير اين‌كه از آموختن و جستجوى دانش و امثال آن خجالت بكشد . امير مؤمنان عليه السّلام فرمود : « ترس با نااميدى همراه است و حيا با محروميت ، و فرصت‌ها همچون ابرها مىگذرد » . از قديم گفته‌اند : در دين حيا نيست .\r\nاين معناى حياست هرگاه به انسان نسبت داده شود ؛ امّا اگر به خدا نسبت داده شود مقصود از آن ترك فعل است و از اين قبيل است آنچه در روايت آمده است : خدا از پيرمرد كهن‌سال حيا مىكند ؛ يعنى او را مجازات نمىكند .\r\nمراد از « مثل » شبيه و نظير است . مثل ، به قصد توضيح انديشه و بر طرف كردن اشتباه از آن ، آورده مىشود .\r\nمقصود از عهد خدا ، حجّتى است كه از سوى او بر بندگانش اقامه شده است ، خواه منبع اين حجّت ، فطرت و عقل باشد و خواه نقلى باشد كه به وسيلهء كتاب آسمانى ثابت شده و يا بر زبان پيامبر مرسل جارى گشته باشد . مراد از ميثاق ، استحكام و استوارى است . بزرگ‌ترين پيمان محكم و استوار خداوند ، اعتقاد به يگانگى و اخلاص در پرستش اوست كه از طريق عقل و شرع ثابت شده است . مراد از قطع آنچه خداوند به وصل آنها دستور داده است ، اوامر و نواهى خداست .\r\n\r\nاعراب\r\n « ما »  در جملهء  « مَثَلًا ما »  مىتواند زايد و براى تأكيد باشد و  « بَعُوضَةً »  مفعول اوّل و  « مَثَلًا »  مفعول دوم كه بر مفعول اوّل مقدّم شده ، و كلام در تقدير اين است كه « إنّ اللّه لا يترك جعل البعوضة مثلا » . برخى مىگويند : ممكن است  « مَثَلًا »  حال از\r\n\r\n","description":"","footnote":"","page_name":" 169 ","page_number":169},
  {"content":"\r\n\r\n « بَعُوضَةً »  باشد . و نيز ممكن است  « ما »  اسم مبهم و به معناى شىء باشد و در اين صورت ، مفعول است براى  « يَضْرِبَ »  و  « بَعُوضَةً »  بدل آن و  « مَثَلًا »  مفعول دوم كه بر مفعول اوّل مقدّم شده است و تقدير اين است : « إنّ اللّه لايترك جعل شيء من الأشياء مثلا حتّى و لو كان هذا الشيء بعوضه » . مصدر مؤوّل از  « أَنْ يُوصَلَ »  بدل از ضمير « به » و به معناى « يقطعون ما أمر اللّه بصلته » است .\r\n\r\nهدايت و گمراهى\r\nواژهء « هدايت » به چند معنا به كار مىرود :\r\n1 . بيان و ارشاد : بسيارى از آيات هدايت در قرآن به همين معناست ؛ نظير آيهء  « وَ ما مَنَعَ النَّاسَ أَنْ يُؤْمِنُوا إِذْ جاءَهُمُ الْهُدى ؛  « 1 » و چه‌چيز مردم را از ايمان آوردن منع كند زمانى كه آنها را هدايت آيد » . در اين آيات ، هدايت به معناى بيان است و بيان خدا نيز به آنچه پيامبران آورده‌اند و يا آنچه خداوند بدان آشكارا دستور داده ، به‌گونه‌اى كه ترديدى در آن راه نداشته باشد ، منحصر مىشود .\r\n2 . پذيرفتن اندرز و بهره‌گيرى از آن : از اين قبيل است آيهء 108 سورهء يونس :  « قُلْ يا أَيُّهَا النَّاسُ قَدْ جاءَكُمُ الْحَقُّ مِنْ رَبِّكُمْ فَمَنِ اهْتَدى فَإِنَّما يَهْتَدِي لِنَفْسِهِ وَ مَنْ ضَلَّ فَإِنَّما يَضِلُّ عَلَيْها ؛  بگو : اى مردم ، شما را حق از جانب پروردگارتان آمده است ، پس كسىكه هدايت را بپذيرد پس همانا به نفع خويش پذيرفته است ، و كسىكه گمراه شود پس همانا بر ضرر خويش گمراه شده است » .\r\n3 . توفيق و عنايت ويژه خداوند : نظير آيهء  « وَ لكِنَّ اللَّهَ يَهْدِي مَنْ يَشاءُ »  « 2 » و آيهء  « وَ أَنَّ اللَّهَ يَهْدِي مَنْ يُرِيدُ »  « 3 » كه در اين دو آيه معناى هدايت اين است كه خدا او را توفيق مىدهد تا به هدايت عمل كند و راه به سوى آن را برايش آماده سازد .\r\n\r\n\r\n","description":"","footnote":"\r\n( 1 ) . اسراء ( 17 ) آيهء 94 .\r\n( 2 ) . بقره ( 2 ) آيهء 272 .\r\n( 3 ) . حج ( 22 ) آيهء 16 .\r\n","page_name":" 170 ","page_number":170},
  {"content":"\r\n\r\nبديهى است كه هدايت به مجرّد بيان ، مستلزم توفيق در عمل نيست ، بلكه گاهى ممكن است شخصى بر عمل به هدايت توفيق پيدا نكند . از اين قبيل است سخن خدا كه مىفرمايد :  « لَيْسَ عَلَيْكَ هُداهُمْ » ؛  « 1 » يعنى تنها به عهدهء تو بيان است ، خواه آنان به هدايت تو عمل كنند و يا نكنند .\r\n4 . پاداش : همانند آيهء  « إِنَّ الَّذِينَ آمَنُوا وَ عَمِلُوا الصَّالِحاتِ يَهْدِيهِمْ رَبُّهُمْ بِإِيمانِهِمْ تَجْرِي مِنْ تَحْتِهِمُ الْأَنْهارُ فِي جَنَّاتِ النَّعِيمِ »  « 2 » كه بدين معناست : آنان‌را به سبب ايمانشان پاداش مىدهد . و همچنين است آيهء  « يَهْدِي إِلَيْهِ مَنْ أَنابَ ؛  « 3 » خدا كسى را كه به سوى او برگردد به سوى خويش هدايت مىكند » .\r\n5 . از هدايت ، ارشادكننده و بيان‌كنندهء اراده مىشود ؛ زيرا هدايت به وسيلهء او حاصل شده است و در آيهء  « يَهْدِي بِهِ كَثِيراً » ؛  خدا گروه كثيرى را با قرآن هدايت مىكند ، نيز همين معنا مراد است . صاحب مجمع البيان مىگويد : « معناى  « يَهْدِي بِهِ كَثِيراً »  اين است : به وسيلهء آن ، كسانى را كه ايمان آورده‌اند و گفته‌اند اين در جاى خودش است هدايت مىكند ، و از آن‌جا كه خدا هدايت كرده ، به او نسبت داده شده است » .\r\n6 . حكم به هدايت يافتن كسىكه هدايت شده و نام‌گذارى او به « مهتدى » ، چنان‌كه مىگويند : « عدّله القاضى ؛ قاضى به عدالت او حكم كرده است » . اين معنا را مىتوان به خدا نسبت داد .\r\nگمراهى نيز معانى متعدّدى دارد :\r\n1 . به اشتباه انداختن ، ايجاد ترديد ، به فساد انداختن و جلوگيرى از دين و حق : اين معنا به هيچ روى به خدا نسبت داده نمىشود ، بلكه به ابليس و پيروانش نسبت داده مىشود و از اين قبيل است سخن خداى تعالى كه به نقل از ابليس مىگويد :  « وَ لَأُضِلَّنَّهُمْ \r\n\r\n\r\n","description":"","footnote":"\r\n( 1 ) . بقره ( 2 ) آيهء 272 .\r\n( 2 ) . يونس ( 10 ) آيهء 9 .\r\n( 3 ) . رعد ( 13 ) آيهء 27 .\r\n","page_name":" 171 ","page_number":171},
  {"content":"\r\n\r\n وَ لَأُمَنِّيَنَّهُمْ ؛  « 1 » هرآينه آنها را گمراه مىكنم و با آرزوها سرگرم مىنمايم » . و نيز مانند آيهء  « وَ أَضَلَّ فِرْعَوْنُ قَوْمَهُ ؛  « 2 » فرعون قومش را گمراه كرد » . و آيهء  « وَ أَضَلَّهُمُ السَّامِرِيُّ ؛  « 3 » سامرى - رئيس گوساله‌پرستان - آنها را گمراه كرد » .\r\n2 . مجازات : در قرآن آيات زيادى است كه به همين معنا مىباشد . برخى از اين آيات عبارتند از :  « يُضِلُّ اللَّهُ الْكافِرِينَ » ،  « 4 »  « وَ يُضِلُّ اللَّهُ الظَّالِمِينَ »  « 5 » و  « كَذلِكَ يُضِلُّ اللَّهُ مَنْ هُوَ مُسْرِفٌ مُرْتابٌ » .  « 6 »\r\nمعناى اين آيات اين است كه خداوند كافران ، ظالمان و دروغگويان را مجازات مىكند .\r\n3 . حكم به گمراهى شخص و گذاشتن نام گمراه بر او ؛ نظير اين‌كه بگويى : او را فلانى گمراه كرده است . اين سخن وقتى گفته مىشود كه شخص ، ديگرى را به گمراهى نسبت داده و از زمرهء گمراهان به حسابش آورده باشد . اين معنا بر خداوند نيز جايز است .\r\n4 . انسان را به خود واگذاشتن : براى نمونه اگر كسى فرزندش را مورد عنايت قرار ندهد و او را تربيت نكند ، درست است كه گفته شود : « أضلّه أبوه ؛ او را پدرش گمراه كرده است » .\r\n5 . گم كردن : چنان‌كه مىگويى : « أضلّ فلان ناقته ؛ فلانى شترش را گم كرده است » .\r\nاين معنا نيز به خدا نسبت داده نمىشود .\r\n6 . آزمايش كردن ، به نحوى كه هنگام بيان ، كه خداوند بندگانش را با آن آزمايش مىكند ، گمراهى حاصل مىشود . صاحب مجمع البيان مىگويد : « مقصود آن است كه\r\n\r\n\r\n","description":"","footnote":"\r\n( 1 ) . نساء ( 4 ) آيهء 116 .\r\n( 2 ) . طه ( 20 ) آيهء 79 .\r\n( 3 ) . همان ، آيهء 85 .\r\n( 4 ) . غافر ( 40 ) آيهء 74 .\r\n( 5 ) . ابراهيم ( 14 ) آيهء 27 .\r\n( 6 ) . غافر ( 40 ) آيهء 34 .\r\n","page_name":" 172 ","page_number":172},
  {"content":"\r\n\r\nخدا با اين مثل‌ها بندگانش را آزمايش مىكند . ازاين‌رو ، بسيارى بدان‌ها گمراه و بسيارى بدان‌ها هدايت مىشوند » .\r\n\r\nتفسير\r\nخلاصهء معناى اين دو آيه آن است كه خداوند از مثل زدن به چيزهايى كه نادانان و كم‌خردان آنها را حقير مىشمارند ؛ نظير عنكبوت ، پشه ، مگس و . . . خوددارى نمىكند ؛ زيرا او آفرينندهء هرچيز و پروردگار آنهاست و در نزد او بال يك پشه با تمام جهان برابر است .\r\nبه‌علاوه ، ضرب المثل‌ها در تمام زبان‌ها وجود دارند و مقصود از آنها آن است كه انديشه‌هاى مجرّد ، از طريق مقايسه با اشياى محسوس آشكار گردد و هرچيزى كه اين هدف را تحقّق بخشد ، مىتوان به آن مثل زد ، خواه كوچك باشد خواه بزرگ ، چرا كه از اين طريق بر تمام مخالفان و دشمنان ، حجّت تمام مىشود .\r\nخدا با اين مثل‌ها مردم را امتحان مىكند ، چنان‌كه با دلايل و آيات ديگر آنها را مورد آزمايش قرار مىدهد . بسيارى از آنان بدان‌ها عمل مىكنند و بسيارى نيز از آنها روى برمىتابند . كسانى كه بدان‌ها عمل مىكنند مؤمنان و پاكان هستند و كسانى كه از آنها روى برمىتابند ، گناهكاران و گمراهان مىباشند . اگر هدايت و گمراهى به خدا نسبت داده شود درست خواهد بود ؛ زيرا اوست كه مثل‌ها را زده است ؛ مثل‌هايى كه براى آنان‌كه از آنها پند مىگيرند رحمت است و براى كسانى كه پند نمىگيرند نقمت محسوب مىشود .\r\nخوب است براى توضيح اين مطلب مثالى را بياوريم : فردى به دانشمندى كه به سبب دانش خود به بالاترين مقام رسيده است حسد مىورزد و حسد او به مرحله‌اى مىرسد كه موجب بيمارى جسمى و روانى وى مىشود - امير مؤمنان عليه السّلام مىگويد :\r\n« سلامت بدن از كمى حسد است » - در اين‌جا درست است كه از باب مجاز بگوييم : آن\r\n\r\n","description":"","footnote":"","page_name":" 173 ","page_number":173},
  {"content":"\r\n\r\nدانشمند كسى است كه اين فرد حسود را به چنين سرنوشت بدى گرفتار ساخته است .\r\nچنان‌كه مىگويى : فلان زن زيبا ، فلانى را تباه كرده و عقلش را از بين برده است ، به‌رغم آن‌كه اين خانم با وى هيچ‌كارى انجام نداده و حتّى شايد هيچ‌چيز درباره‌اش نداند ؛ ولى وقتى به جهت او عقلش را از دست بدهد ، درست است كه فساد عقل به او نسبت داده شود . به همين دليل ، جايز است كه از باب مجاز ، گمراهى به خدا نسبت داده شود ؛ زيرا اوست كه حجّت كوبنده را آشكار ساخته و آن را اعلان كرده ، و براثر اين اعلان ، مخالفت و گمراهى باطل‌گرايان را موجب گشته است و اگر او از بيان حجّت خوددارى مىكرد ، ديگر اطاعت و عصيان مطرح نبود و در آن صورت گمراه و هدايت‌يافته‌اى وجود نداشت .\r\nخداوند كسانى را كه از مثل‌ها پند نمىگيرند به فاسق ، پيمان‌شكن و سرپيچىكننده از همراهى با نيكان و پيروى از آنها ، ناميده است .\r\n\r\nتكوين و تشريع\r\nخداى سبحان دو نوع اراده دارد : اوّل ، ارادهء خلق و تكوين كه از آن به « كن فيكون » تعبير مىشود و با همين اراده است كه « شىء » را از « لا شىء » به وجود مىآورد . دوم ، ارادهء دستور دادن و قانونگذارى كه از آن به امر و نهى و نيز فراخوانى به انجام دادن كار نيك و روى گرداندن از كار بد تعبير مىشود . اگر بنده كارى نيك انجام دهد ، آن را با اراده و اختيارش و بدون اجبار و اكراه انجام داده و اگر كار بدى را انجام دهد و كار نيكى را ترك كند ، باز هم با اختيار خود چنين كرده است .\r\nوقتى اجراى احكام دينى به ارادهء مكلّفان و اختيار آنان بستگى داشته باشد و مراقبى بر ايشان جز خودشان نباشد ، در اين صورت اشتباه خواهد بود اگر گفته شود :\r\nدين سبب عقب‌ماندگى پيروان و طرفداران خود شده است ، به‌گونه‌اى كه ما از عقب‌افتادگى آنان به عدم صلاحيت دين براى ادارهء زندگى پىببريم . آرى ، اگر آنان به\r\n\r\n","description":"","footnote":"","page_name":" 174 ","page_number":174},
  {"content":"\r\n\r\nدين عمل مىكردند و آن را كاملا بر كارهاى خود تطبيق مىدادند ، درست بود كه دين را معيار پيشرفت و پسرفت آنها قرار مىداديم [ درحالىكه چنين نيست 
  ] .\r\nبا اين بيان ، كينه و نيرنگ دشمنان مخالف اسلام در اين گفته آشكار مىشود :\r\n« ضعف مسلمانان دليل روشنى است بر ضعف اسلام و تعاليم آن » .\r\nبنابر منطق اين گويندهء بىشرم ، بايد تمام گناهان و جنايت‌هايى را كه در آمريكا و اروپا صورت مىگيرد به دين مسيحيت نسبت دهيم و همچنين تمام ويرانگرىها ، خرابىها و آتش جنگ‌هايى را كه دولت‌هاى مسيحى در شرق و غرب عالم برمىافروزند ، حتّى افكندن بمب اتم بر هيروشيما و بمب‌هاى ناپالم در ويتنام و حتّى سقوط اخلاقى و بالا رفتن روزمرّهء جرايم در آمريكا و اروپا و حتّى مجاز بودن همجنس‌بازى در انگلستان ، هم از لحاظ قانون و هم از ديدگاه كليسا و امثال اين چيزها را به گردن دين مسيحيت بيندازيم و حتّى شايسته است به خود مسيح عليه السّلام نسبت دهيم . حاشا و كلّا كه دامن پاكان از چنين آلودگىهايى پاك است !\r\nاگر ما سخن دروغ چنين دروغگويى را قبول كنيم ، بايد يهودىاى كه در يمن زندگى مىكند از لحاظ تمدّن و پيشرفت كاملا همانند يهودىاى باشد كه در نيويورك زندگى مىكند و نيز مسيحى ساكن مصر بايد همانند مسيحى مقيم پاريس باشد .\r\nعقب‌ماندگى كشورها ، عوامل زيادى غير از دين دارد كه مهم‌ترين آنها بىسوادى ، رسوب‌هاى تاريخى و شرايط محيط و نيز نبودن رابطهء ميان كشور عقب‌افتاده و كشور پيشرفته است . « 1 » اگر مسلمانان صدراسلام با ملّت‌ها و امّت‌هاى متمدّن ديگر ،\r\n\r\n\r\n","description":"","footnote":"\r\n( 1 ) . دين كاملا همانند قوّهء مقنّنه است ؛ امّا اجراى قانون به عهدهء ديگران است . سازمان ملل متحد در بسيارى از وظايف خود شكست‌خورده و همچنين كنفرانس‌هاى صلح در تحقّق بخشيدن صلح با شكست روبه‌رو شده و نيز ديدارهاى حاكمان و سران كشورهاى غيرمتعهّد . چه‌قدر زيادند شكست‌خوردگان ، درحالىكه هيچ‌گونه مسئوليتى به عهدهء آنها نيست ، آن‌وقت چگونه مسئوليت كسانى كه تنها به‌نام مسلمان ياد مىشوند به گردن اسلام انداخته مىشود !\r\n","page_name":" 175 ","page_number":175},
  {"content":"\r\n\r\nرابطه و آميزش نمىداشتند ، از تمدّن مسلمانان اثر و خبرى نبود . البتّه ، اسلام زمينه‌ساز اين رابطه و آميزش بود .\r\nخلاصهء سخن آن‌كه ، عوامل پيشرفت و يا عقب‌ماندگى نه در سرشت مسلمانان نهفته است ، نه در سرشت مسيحيان و نه در سرشت بىدينان ، بلكه اوضاع و شرايط اجتماعى تأثير به‌سزايى دارد . وقتى در آينده به آيات مربوط به جبر و تفويض رسيديم ، بار ديگر دراين‌باره به تفصيل سخن خواهيم گفت . ما اين موضوع را در كتاب معالم الفلسفة الاسلاميه و مع الشيعة الإماميه نيز به تفصيل شرح داديم .\r\n\r\n","description":"","footnote":"","page_name":" 176 ","page_number":176},
  {"content":"\r\n\r\n\r\nانكار خداوند\r\n\r\n[ سوره البقرة ( 2 ) : آيات 28 تا 29 
  ]\r\nكَيْفَ تَكْفُرُونَ بِاللَّهِ وَ كُنْتُمْ أَمْواتاً فَأَحْياكُمْ ثُمَّ يُمِيتُكُمْ ثُمَّ يُحْيِيكُمْ ثُمَّ إِلَيْهِ تُرْجَعُونَ ( 28 ) هُوَ الَّذِي خَلَقَ لَكُمْ ما فِي الْأَرْضِ جَمِيعاً ثُمَّ اسْتَوى إِلَى السَّماءِ فَسَوَّاهُنَّ سَبْعَ سَماواتٍ وَ هُوَ بِكُلِّ شَيْءٍ عَلِيمٌ ( 29 )\r\nچگونه خدا را انكار مىكنيد ، درحالىكه مرده بوديد و او شما را زنده ساخت ، باز مىميراند و زنده مىكند و آن‌گاه به نزد خود بازمىگرداند ؟ ( 28 )\r\nاوست كه همهء چيزهايى را كه در روى زمين است برايتان بيافريد ، آن‌گاه به آسمان پرداخت و هر هفت آسمان را برافراشت و خود از هرچيزى آگاه است ( 29 )\r\n\r\nاعراب\r\n « كَيْفَ »  اسم استفهام است كه با آن از كيفيّت ، يعنى حالت مىپرسند ، چنان‌كه به وسيلهء « كم » از كمّيت ، يعنى عدد سؤال مىكنند و با « أين » از مكان و با « متى » از زمان .\r\nمحلّ  « كَيْفَ »  منصوب است بنابراين‌كه حال از  « تَكْفُرُونَ »  باشد .  « كَيْفَ »  در اين‌جا به معناى انكار و تعجّب است . ضمير  « فَسَوَّاهُنَّ »  به « سماء » برمىگردد ؛ زيرا اسم جنس است ، هم بر كم اطلاق مىشود و هم بر زياد .  « سَبْعَ سَماواتٍ »  بدل از « هنّ » است . برخى مىگويند : تميز براى اين ضمير و مفسّر آن است . برخى مىگويند :  « سَبْعَ سَماواتٍ » \r\n\r\n","description":"","footnote":"","page_name":" 177 ","page_number":177},
  {"content":"\r\n\r\nمفعول دوم براى « سوّاهنّ » است ؛ زيرا اين جمله به معناى « صيّرهنّ » است .  « جَمِيعاً »  حال از  « ما فِي الْأَرْضِ »  است .\r\n\r\nانسان به خودى خود دليل است\r\nاز سياق سخن چنين برمىآيد كه خطاب در اين دو آيه متوجّه كسى است كه ضرب المثل‌ها براى او فايده ندارد ؛ ولى درواقع اين خطاب تمام كسانى را كه به‌رغم اين براهين و دلايل بىشمار خدا را انكار مىكنند ، دربرمىگيرد . از جملهء اين دلايل ، وجود خود شخص كافر و منكر خداست كه دليلى روشن بر وجود آفريننده‌اش مىباشد ، و گرنه چه كسى او را با اين نظام دقيق آفريده و هر عضو او از سلّول‌هاى مغز و قلب گرفته تا معده و روده و جگر و گوش و چشم و دست‌ها و رگ‌ها و غيره را در جاى مناسب خود قرار داده است و هركدام با دقّت كامل و بدون آن‌كه مخلوقى بر آنها اشراف داشته باشد انجام وظيفه مىكند . وانگهى اين درك و انديشهء انسان از كجا آمده كه به وسيلهء آن دور را نزديك ، مشكل را آسان و تمام آنچه را در كره زمين وجود دارد در يك خانه گردآورده است . آن‌گاه ، اين انسان آن قدر پيشرفت كرده كه آثار و نشانه‌هاى انديشهء او در سطح كره ماه نيز به چشم مىخورد . آيا اين پديده‌ها و آثار ، تصادفا به وجود آمده‌اند ؟ يا اين‌كه در درون اشياء ويژگىهايى وجود دارد كه به اين نظم و هماهنگى منجر مىشود ؟ آيا علم مىتواند به اين پرسش‌ها پاسخ دهد و به عبارت درست‌تر آيا دانش تجربى توان پاسخ‌گويى به پرسش‌ها را دارد ؟\r\nبرخى تلاش كرده‌اند تا به اين سؤال‌ها پاسخ دهند ؛ ولى از پاسخ آنها هزاران سؤال ديگر به وجود آمده است . البتّه ما منكر آن نيستيم كه دانشمندان طبيعى در علوم پزشكى ، كشاورزى و صنعت به حقايقى روشن و حيرت‌انگيز دست يافته‌اند ؛ لكن دانشمندان زيست‌شناسى همچنان به فضاى لايتناهى مىنگرند و در جستجوى رمز و ريشهء آن هستند و جز حدس و گمان‌هايى كه انسان را از حق بىنياز نمىكند ، چيز\r\n\r\n","description":"","footnote":"","page_name":" 178 ","page_number":178},
  {"content":"\r\n\r\nديگرى با خود ندارند . بديهى است ، هرچيزى كه طبيعت از تفسير آن ناتوان باشد بايد از طريق ماوراى طبيعت تفسير شود .\r\nوقتى وجود انسان خود برهان قاطع بر وجود خدا باشد ، چگونه ممكن است اين برهان دلالت التزامى خودش را انكار كند ؟ چگونه ممكن است شخص فصيح و بليغ ، انديشهء فصاحت و بلاغت را از اساس منكر شود ؟ راز اين شگفتى در سخن خدا در همين نكته نهفته است : « چگونه خدا را انكار مىكنيد ، درحالىكه مرده بوديد و او شما را زنده ساخت » ؛ يعنى چه‌قدر كار شما دربارهء خدا و كفر شما به او شگفت‌انگيز است ، درحالىكه شما خود ، دليلى قاطع و روشن بروجود او هستيد . و هرگاه [ همه چيز را 
  ] انكار كنيد و خودخواهى در پيش گيريد ، آيا مىتوانيد اين موضوع را نيز انكار كنيد كه شما در قبل چيزى نبوديد ، آن‌گاه موجودى گشتيد كه مىشنويد ، مىبينيد ، حس مىكنيد ، مىفهميد ، سخن مىگوييد و انجام مىدهيد ؟ آيا اين ، دليلى گويا بر وجود نيروى آفريننده نيست ؟ واقعا كه انسان بسيار ستمگر و كفرورزنده است و كفر او به وجود خدا تنها به سبب كفر و نادانى او به وجود خودش مىباشد . « 1 »\r\nكسىكه خود را نشناسد ، سزاوارتر است كه ديگران را نشناسد . با اين بيان ، تفسير اين حديث شريف را درمىيابيم كه مىفرمايد : « خودشناس‌ترين شما ، خداشناس‌ترين شماست » .\r\nممكن است بگوييد : كدام خردمند وجود خود را انكار مىكند ؟\r\nدر پاسخ مىگوييم : دليل ، مستلزم مدلول است و انكار لازم ، يقينا انكار ملزوم را در پى دارد ؛ براى نمونه ، كسىكه دلالت الفاظ را بر معانى موضوع‌له آنها انكار كند ، چه بخواهد و چه نخواهد وجود الفاظ را انكار كرده است و اعتراف به الفاظ ، درحالىكه دلالت آنها را انكار مىكند ، فايده‌اى ندارد .\r\n\r\n\r\n","description":"","footnote":"\r\n( 1 ) . چارلى چاپلين ، هنرپيشهء جهانى سينما كه شهرت او از گاندى هم بالاتر رفت مىگويد : « در عالم ناشناخته ، نيروى خبرى وجود دارد كه حدّ و مرزى ندارد » . كاير كجارد مىگويد : « خداوند براى روح مأيوس ، در مشكل‌ترين لحظات نااميدى و در پايين‌ترين حدّ درماندگى تجلّى مىكند » .\r\n","page_name":" 179 ","page_number":179},
  {"content":"\r\n\r\nمنكر وجود خدا نيز از همين قبيل است ؛ چراكه وجود او ، دليل وجود آفريننده ، است و وجود آفريننده ، مدلول وجود او مىباشد . بنابراين ، وقتى كه وى وجود اين مدلول را منكر شود ، وجود دليل را منكر شده است . پس او به‌طور ناخودآگاه ، وجود خدا را انكار كرده است .\r\nبدين‌ترتيب ، نادانى با صاحب خود [ نادان 
  ] چنين مىكند ، او را از خود و از سرشتى كه با آن زندگى مىكند دور مىسازد و به‌طور ناخودآگاه ، او را وامىدارد تا روشن‌ترين چيزها را انكار كند و به افسانه‌ها و نابخردىها ايمان بياورد .\r\n\r\nدو مرگ و دو زندگى\r\nمراد از مرگ نخست كه به وسيلهء جملهء  « كُنْتُمْ أَمْواتاً »  بدان اشاره شده عدم سابق است و مراد از زندگى نخست كه با جملهء  « فَأَحْياكُمْ »  بدان اشاره گرديده ، آفرينش پس از عدم است .\r\nمقصود از مرگ دوم  « ثُمَّ يُمِيتُكُمْ »  همين مرگ معهود و متعارف ، و مقصود از زندگى دوم ، دوباره زنده شدن براى حساب و پاداش است :  « ثُمَّ يُحْيِيكُمْ ثُمَّ إِلَيْهِ تُرْجَعُونَ » . \r\nسؤال : آيا پس از آن‌كه نيروهايى كه موجب حيات مىشود به اتمام برسد ، روح از تن جدا مىگردد ، به صورتى كه اگر اين نيروها صدها سال باقى بماند ، بازهم انسان با آنها زنده خواهد ماند ؟ يا نه ، ممكن است روح از بدن جدا شود ، حتّى اگر تمام اين نيروها باقى بماند و هيچ خللى هم بر بدن عارض نشود ؟\r\nپاسخ : مادىها نظريّهء اوّل را پذيرفته‌اند و ديگران نظريّهء دوم را برگزيده‌اند ؛ امّا آيهء 34 سورهء اعراف كه مىفرمايد : « . . . چون اجلشان فراز آيد ، يك ساعت پيش و پس نشوند » ، هر دو احتمال را مىدهد ؛ زيرا اين آيه سبب اجل را بيان نكرده كه آيا آن فاسد شدن بدن است و يا چيزى ديگر ؟ امّا آيهء 243 سورهء بقره : « آيا آن هزاران تن را نديده‌اى كه از بيم مرگ از خانه‌هاى خويش بيرون رفتند ؟ سپس خدا به آنها گفت : بميريد . . . » و\r\n\r\n","description":"","footnote":"","page_name":" 180 ","page_number":180},
  {"content":"\r\n\r\nنيز آيهء 259 همين سوره : « گفت : از كجا خدا اين مردگان را زنده كند ؟ خدا او را به مدت صد سال ميراند » ، اين دو آيه ، دو قضيّه است كه در دو مورد خاص اتفاق افتاده‌اند و به سان قواعد فراگير و اصول كلى ، ساير وقايع را دربرنمىگيرند .\r\nدرهرحال ، ما اكنون چيزى نداريم كه باعث قطع و يقين ما به اين موضوع شود ؛ ولى آنچه را بالعيان مىبينيم آن است كه برخى از مردم را در زمانى مرگ فرامىگيرد كه در عنفوان جوانى و در اوج صحّت و سلامت به سر مىبرند و بسيارى از آنان مشغول گردش و تفريحند ، درحالىكه داراى سنّ و سال بالايى هستند و به چندين بيمارى گرفتار مىباشند . چه‌بسيار پزشك ماهرى كه به بيمارش گفته است : تو پس از چند ساعت خواهى مرد ، درحالىكه وى سال‌ها زندگى كرده و گاهى برعكس اين هم اتفاق افتاده است .\r\n\r\nبرانگيخته شدن\r\nبرانگيخته شدن ( زنده شدن در قيامت ) پس از توحيد و نبوت ، سومين اصل از اصول دين اسلام است . خداوند در اين آيه از معاد خبر داده است :  « ثُمَّ يُحْيِيكُمْ ثُمَّ إِلَيْهِ تُرْجَعُونَ » .  خداى سبحان امكان‌پذير بودن « بعث » را در چند آيه با دليل بيان فرموده است : « آيا آنها نمىبينند خداوندى كه آسمان‌ها و زمين را آفريده و در آفريدن آنها ناتوان نشده است ، مىتواند مردگان را زنده كند . . . » « 1 » و نيز اين آيهء  « يا أَيُّهَا النَّاسُ إِنْ كُنْتُمْ فِي رَيْبٍ مِنَ الْبَعْثِ فَإِنَّا خَلَقْناكُمْ مِنْ تُرابٍ ثُمَّ مِنْ نُطْفَةٍ ثُمَّ مِنْ عَلَقَةٍ ؛  « 2 » اى مردمان ، اگر شما از برانگيخته شدن در شك هستيد پس به درستى كه ما شما را از خاك خلق كرديم ، بعد از نطفه سپس از خون بسته شده » . و آيات ديگرى كه به زودى بيان خواهيم كرد .\r\n\r\n\r\n","description":"","footnote":"\r\n( 1 ) . احقاف ( 46 ) آيهء 33 .\r\n( 2 ) . حج ( 22 ) آيهء 5 .\r\n","page_name":" 181 ","page_number":181},
  {"content":"\r\n\r\nترديدى نيست كه اگر كسى چيزى را از نيستى بيافريند ، مىتواند اجزاى آن چيز را پس از نابود شدن و پراكندگى بار ديگر گردآورد ، حتّى گردآوردن از آفريدن و به وجود آوردن آسان‌تر است . كسىكه كاخ بسازد ، ساختن كوخ برايش آسان‌تر است . « 1 »\r\nمن در اين زمينه كتاب ويژه‌اى دارم به‌نام الآخرة و العقل كه چندبار چاپ شده است . سپس اين كتاب در كتاب الاسلام و العقل گنجانيده شده است .\r\n\r\nنعمت‌هاى زمين\r\nپس از آن‌كه خداوند نعمت وجود را به انسان يادآور شد ، فراوانى نعمت را نيز به او گوشزد كرد ؛ اين نعمت‌ها عبارتند از : خوردنىها ، آشاميدنىها ، پوشيدنىها ، مركب‌ها ، ديدنىها و ديگر نعمت‌هاى بىشمار موجود در زمين .\r\nفقها به آيهء  « هُوَ الَّذِي خَلَقَ لَكُمْ ما فِي الْأَرْضِ جَمِيعاً »  استدلال مىكنند براين‌كه پيش از آمدن شريعت تمام اشيا مباح بود . از اين‌روى ، هيچ‌كس نمىتواند چيزى را تحريم كند ، مگر با دليل : « بگو : آيا به رزقى كه خدا برايتان نازل كرده است نگريسته‌ايد ؟\r\nبعضى را حرام شمرديد و بعضى را حلال . بگو : خدا به شما اجازه داده است يا به او دروغ مىبنديد ؟ » . « 2 »\r\nگاهى به اين آيه استدلال مىكنند براين‌كه زمين قابل تملّك نيست و تنها محصولاتى كه از زمين به‌دست مىآيد قابل تملّك است ؛ زيرا خدا فرموده :  « خَلَقَ لَكُمْ ما فِي الْأَرْضِ »  و نفرموده است : « خلق لكم الأرض » ؛ يعنى آنچه را در زمين است براى شما خلق كرده نه زمين را .\r\n\r\n\r\n","description":"","footnote":"\r\n( 1 ) . در سال 1959 ، مصطفى محمود مصرى كتاب اللّه و الانسان را تأليف كرد و در آن خدا و قيامت را منكر شد . من در ردّ اين كتاب ، كتاب اللّه و العقل را تأليف كردم كه تاكنون پنج‌بار چاپ شده است . در تاريخ 10 / 4 / 1967 ، مقاله‌اى را از مصطفى محمود در مجلهء روز اليوسف خواندم . او در اين مقاله عينا چنين نوشت : « ايمانم دايما به من مىگويد كه پيش از اين زندگىام به‌نام ديگرى وجود داشتم و پس از مرگم هرگز فانى نمىشوم و به زودى به‌گونه‌اى به زندگى بازخواهم گشت و زندگى هميشه هست » .\r\n( 2 ) . يونس ( 10 ) آيهء 59 .\r\n","page_name":" 182 ","page_number":182},
  {"content":"\r\n\r\n\r\nهفت آسمان\r\n اسْتَوى إِلَى السَّماءِ ؛  يعنى قصد آسمان كرد .\r\n فَسَوَّاهُنَّ ؛  آفريد آنها را . ذكر عدد هفت ، دلالت بر حصر ندارد و هرگز وجود غير آن را نفى نمىكند ؛ زيرا علما در علم اصول و لغت ثابت كرده‌اند كه عدد مفهوم ندارد ؛ مثلا اگر كسى بگويد : من هفت كتاب دارم ؛ بدين معنا نيست كه جز اينها كتاب ديگرى ندارد . مؤيّد اين مدّعا آن است كه خدا در خطاب به پيامبرش مىگويد : « اگر هفتادبار براى آنان آمرزش بخواهى ، خدا هرگز آنان‌را نمىآمرزد » . « 1 » پيامبر گفت : « اگر مىدانستم كه اگر بر هفتاد مىافزودم ، خدا آنان‌را مىآمرزيد ، هرآينه اين كار را مىكردم » . ممكن است سبب آوردن عدد هفت اين باشد كه اين آسمان‌ها ، ويژگىهايى دارند كه در ساير آسمان‌ها يافت نمىشوند .\r\n\r\n\r\n","description":"","footnote":"\r\n( 1 ) . توبه ( 9 ) آيهء 80 .\r\n","page_name":" 183 ","page_number":183},
  {"content":"\r\n\r\n\r\nسخن گفتن خدا با فرشتگان\r\n\r\n[ سوره البقرة ( 2 ) : آيات 30 تا 33 
  ]\r\nوَ إِذْ قالَ رَبُّكَ لِلْمَلائِكَةِ إِنِّي جاعِلٌ فِي الْأَرْضِ خَلِيفَةً قالُوا أَ تَجْعَلُ فِيها مَنْ يُفْسِدُ فِيها وَ يَسْفِكُ الدِّماءَ وَ نَحْنُ نُسَبِّحُ بِحَمْدِكَ وَ نُقَدِّسُ لَكَ قالَ إِنِّي أَعْلَمُ ما لا تَعْلَمُونَ ( 30 ) وَ عَلَّمَ آدَمَ الْأَسْماءَ كُلَّها ثُمَّ عَرَضَهُمْ عَلَى الْمَلائِكَةِ فَقالَ أَنْبِئُونِي بِأَسْماءِ هؤُلاءِ إِنْ كُنْتُمْ صادِقِينَ ( 31 ) قالُوا سُبْحانَكَ لا عِلْمَ لَنا إِلاَّ ما عَلَّمْتَنا إِنَّكَ أَنْتَ الْعَلِيمُ الْحَكِيمُ ( 32 ) قالَ يا آدَمُ أَنْبِئْهُمْ بِأَسْمائِهِمْ فَلَمَّا أَنْبَأَهُمْ بِأَسْمائِهِمْ قالَ أَ لَمْ أَقُلْ لَكُمْ إِنِّي أَعْلَمُ غَيْبَ السَّماواتِ وَ الْأَرْضِ وَ أَعْلَمُ ما تُبْدُونَ وَ ما كُنْتُمْ تَكْتُمُونَ ( 33 )\r\nو چون پروردگارت به فرشتگان گفت : من در زمين خليفه‌اى مىآفرينم ، گفتند : آيا كسى را مىآفرينى كه در آن‌جا فساد كند و خون‌ها بريزد ، و حال آن‌كه ما به ستايش تو تسبيح مىگوييم و تو را تقديس مىكنيم ؟ گفت : آنچه من مىدانم شما نمىدانيد ( 30 )\r\nو نام‌هاى چيزها را به آدم بياموخت سپس آنها را به فرشتگان عرضه كرد . و گفت : اگر راست مىگوييد مرا به‌نام‌هاى اين چيزها خبر دهيد ( 31 )\r\nگفتند : منزّهى تو . ما را جز آنچه خود به ما آموخته‌اى دانشى نيست . تويى داناى حكيم ( 32 )\r\nگفت : اى آدم ، آنها را از نام‌هاى چيزها آگاه كن . چون از آن نام‌ها آگاهشان كرد ، خدا گفت : آيا به شما نگفتم كه من نهان آسمان‌ها و زمين را مىدانم و برآنچه آشكار مىكنيد و پنهان مىداشتيد آگاهم ؟ ( 33 )\r\nمراد از « اسماء » در جملهء  « وَ عَلَّمَ آدَمَ الْأَسْماءَ كُلَّها »  معانى اسماء است و اين معانى\r\n\r\n","description":"","footnote":"","page_name":" 184 ","page_number":184},
  {"content":"\r\n\r\nعبارتند از : موجودات جهان و خواص و ويژگىهاى آنها . صاحب مجمع البيان مىگويد : « اسماء بدون معانى فايده‌اى ندارد و دليلى وجود ندارد كه به برترى آنها اشاره شود » . از امام صادق عليه السّلام دربارهء « اسماء » سؤال شد . امام فرمود : « مقصود كوه‌ها و درّه‌هاست » . آن‌گاه به فرشى كه زيرپايش بود اشاره كرد و فرمود : « اين هم از مصاديق « اسماء » است » ؛ يعنى « اسماء » همه‌چيز و حتّى اين فرش را شامل مىشود .\r\n\r\nفرشتگان\r\nفرشتگان را نه از طريق حسّ و تجربه مىتوان شناخت ، نه از طريق عقل و قياس و نه باهيچ وسيلهء ديگر ، مگر از طريق وحى الهى كه بر زبان پيامبران و فرستادگانش جارى مىشود . بنابراين ، كسىكه به وحى ايمان دارد ، بايد به وجود فرشتگان ايمان داشته باشد ؛ زيرا وحى آشكارا از وجود آنان خبر مىدهد به‌گونه‌اى كه قابل تأويل و توجيه نمىباشد ، و با كسىكه از اساس ، منكر وحى است ، نمىتوان دربارهء وجود فرشتگان سخن گفت ؛ چراكه وجود آنان فرع است و وحى اصل . اگر بخواهيم با چنين كسى سخن بگوييم و وارد جدال شويم ، سزاوار است كه تنها دربارهء انديشهء وحى و درستى آن باشد .\r\nدر اين‌جا نمىخواهيم با كسىكه منكر وحى است وارد مجادله شويم ؛ زيرا در اين‌باره ، پيش‌تر به تفصيل سخن گفتيم ، بلكه فقط به وى گوييم : تو حق ندارى نظريّه‌ات را بر كسىكه به وحى ايمان دارد تحميل كنى ، و گرنه براى او هم جايز خواهد بود كه نظر خويش را بر تو تحميل كند . اگر فردى كه منكر وحى است به كسىكه وحى را قبول دارد بگويد : ايمانت باطل است ؛ زيرا مستند به تجربه نمىباشد ، او هم پاسخ خواهد داد : اى كسىكه وحى را انكار مىكنى ، ايمان و يقين تو به اين‌كه وحى باطل است نيز مستند به تجربه نيست ؛ زيرا موضوع نفى تو و اثبات شخص مؤمن يك چيز است ؛ يعنى وحى . اگر تجربه نمىتواند وحى را ثابت كند ، آن را نفى نيز نمىكند و\r\n\r\n","description":"","footnote":"","page_name":" 185 ","page_number":185},
  {"content":"\r\n\r\nتفكيك ميان اين دو محال است ؛ به بيانى ديگر ايمان به عدم صحّت غيب كاملا همانند ايمان به صحّت آن است و هر دو غيبند . بديهى است كه نمىتوان غيب را با غيبى كه همانند آن است نقد كرد . سارتر ، اديب و فيلسوف مشهور فرانسوى در ردّ مادّه‌گرايان و ماترياليست‌ها مىگويد :\r\n« شما وقتى وجود خدا را انكار مىكنيد ، كاملا همچون ايدئاليست‌هايى كه به وجود خدا اعتقاد دارند غيب را دنبال مىكنيد ؛ زيرا يقين مادىها به نفى غيب به همان دليلى اتّكا دارد كه يقين مؤمنان به ثبوت غيب بر آن متّكى است . به همين سبب آشكار مىشود كه مادى خود ، خويشتن را نقض مىكند » . « 1 »\r\n\r\nجانشين\r\nمراد از واژهء « خليفه » ( جانشين ) در آيهء  « إِنِّي جاعِلٌ فِي الْأَرْضِ خَلِيفَةً »  آدم ابو البشر و هر انسانى است كه در هرزمان و مكان از نسل آدم به دنيا آمده يا به دنيا خواهد آمد . « 2 » خداوند از آن جهت آدم را خليفه ناميد كه زمام زمين و كشف نيروها و ثروت‌هاى موجود در آن و نيز بهره‌گرفتن از اين ثروت‌ها را به او واگذار كرد .\r\nاز سخن فرشتگان :  « أَ تَجْعَلُ فِيها مَنْ يُفْسِدُ فِيها وَ يَسْفِكُ الدِّماءَ »  چنين برمىآيد كه خداوند پيش از آفرينش آدم ، به‌گونه‌اى فرشتگان را آگاه كرد كه هرگاه انسان در اين زمين به وجود آيد با ايجاد فساد و ريختن خود ، معصيت خواهد كرد .\r\nازاين‌رو ، اين امر بر آنان دشوار آمد و تعجّب كردند كه خدا چگونه كسى را مىآفريند كه از فرمان خدا سرپيچى مىكند ، درحالىكه فرشتگان او را تسبيح مىگويند و تقديس مىكنند . ازاين‌رو ، خداى سبحان ، حكمت آفرينش انسان را براى\r\n\r\n\r\n","description":"","footnote":"\r\n( 1 ) . به بخش « سارتر و مكتب ماترياليسم » از كتاب ما به‌نام فلسفة المبدأ و المعاد كه آن را به منظور ردّ و باطل كردن فلسفهء مادى تأليف كرده‌ام ، رجوع كنيد .\r\n( 2 ) . گفته مىشود پيش از حضرت آدم ، انسان‌هاى زيادى در زمين بودند ؛ آنها نيز مانند ما در زمين فساد كردند سپس منقرض شدند و . . . و فرشتگان آن را مىدانستند .\r\n","page_name":" 186 ","page_number":186},
  {"content":"\r\n\r\nآنان آشكار ساخت ، و آن اين‌كه انسان استعداد يادگرفتن چيزى را دارد كه فرشتگان آن را نمىدانند ، و فساد او در زمين ، فايدهء وجود او را از بين نمىبرد . در اين‌جا ، فرشتگان قانع شدند و به فايدهء وجود آدم اذعان كردند .\r\nبه‌علاوه ، خداوند انسان را بدين منظور نيافريد كه معصيت كند و كارهاى زشت انجام دهد ، بلكه او را آفريد تا بياموزد و كار سودمند انجام دهد و نيز او را از ايجاد فساد و زيانكارى نهى كرد و اگر وى مخالفت كند ، مجازات خواهد شد .\r\nاين آيه نشان مىدهد كه علم و دستاوردهاى آن در پيشگاه خداوند بسيار ارزشمند است ؛ زيرا خدا آفرينش انسان را چنين توجيه مىكند كه او استعداد فراگيرى علم و دانش را دارد . وقتى فرشتگان از اين قابليت انسان آگاهى يافتند از خدا پوزش خواستند و گفتند :  « سُبْحانَكَ لا عِلْمَ لَنا إِلَّا ما عَلَّمْتَنا » .  بنابراين ، وقتى هدف از آفرينش انسان ، دانش و عمل بدان باشد ، كسىكه آن را رها كند و راه سهل‌انگارى در پيش گيرد ، حكمت وجود خويش را نقض و با فطرتى كه خدا او را بر آن آفريده مخالفت كرده است .\r\nمن مىترسم كه بگويم : اگر فرشتگان در آن زمان از آثار بمب هسته‌اى و هيدروژنى و بمب‌هاى ناپالمى كه آمريكا آنها را در ويتنام به كار برد آگاهى مىداشتند ، هيچ‌چيزى آنان‌را قانع نمىكرد . از خداوند آمرزش مىخواهم كه دربارهء ما چيزى مىداند كه خودمان نمىدانيم .\r\n\r\nدرسى رسا\r\nدرس رسايى كه مىتوانيم آن را از اين گفتگوى ميان خدا و فرشتگانش بگيريم آن است كه انسان هرقدرهم از لحاظ علم ، پاكى نيّت و قدرت و حكومت بالا برود ، باز هم نمىتواند از مرحله‌اى كه نتوان با او جدال و مناقشه كرد و انگشت اعتراض به سويش دراز نمود فراتر برود ؛ چراكه خدا با آن عظمت و جلالش ، به فرشتگان اجازه\r\n\r\n","description":"","footnote":"","page_name":" 187 ","page_number":187},
  {"content":"\r\n\r\nداد تا با او گفتگو كنند و سخنانى بگويند كه شباهت به اعتراض دارد و آنها نيز به نوبهء خود از اين كار خوددارى نكردند ، بلكه به‌رغم آگاهى از عظمت و حكمت خدا با او به گفتگو پرداختند . خدا نيز با كمال مهربانى به آنان پاسخ داد و با آوردن دليل محسوس و ملموس و با ملايمت ، و نه با قهر و غلبه آنان‌را راضى و قانع ساخت ، حتّى خدا در گفتگو با خودش را بر ابليس ملعون نيز باز كرد ، ابليسى كه به او گفت : مرا از آتش آفريدى و آدم را از گل .\r\nبراين‌اساس ، كسانى كه شأن خود را فراتر از اشكال و اعتراض مىدانند ، بايد از اين درس رسا ، پند و بهره گيرند ؛ امّا آنها از آن‌جا كه خودشان را از هرگونه ردّ و تجديدنظر مبرّا مىدانند ، ناخودآگاه مقامشان را از خداى عزيز و جبّار هم بالاتر برده‌اند .\r\nامير مؤمنان عليه السّلام در خطبهء 214 [ از نهج البلاغه 
  ] مىفرمايد : « با من از روى چاپلوسى برخورد نكنيد و گمان مبريد دربارهء حقّى كه به من گفته مىشود احساس سنگينى مىكنم و درصدد به‌دست آوردن مقام بزرگى براى خود هستم ؛ زيرا براى اگر براى كسى بيان حق و يا عرضهء عدالت سنگين باشد ، عمل بدان برايش سنگين‌تر خواهد بود . بنابراين ، از گفتن سخن حق و همراهى با عدالت خوددارى نكنيد » .\r\n\r\n","description":"","footnote":"","page_name":" 188 ","page_number":188},
  {"content":"\r\n\r\n\r\nسجدهء فرشتگان\r\n\r\n[ سوره البقرة ( 2 ) : آيه 34 
  ]\r\nوَ إِذْ قُلْنا لِلْمَلائِكَةِ اسْجُدُوا لِآدَمَ فَسَجَدُوا إِلاَّ إِبْلِيسَ أَبى وَ اسْتَكْبَرَ وَ كانَ مِنَ الْكافِرِينَ ( 34 )\r\nو به فرشتگان گفتيم : آدم را سجده كنيد . همه سجده كردند ، جز ابليس ، كه سرباز زد و برترى جست و او از كافران بود .\r\n« ابليس » غيرمنصرف است به علت داشتن [ دو سبب از اسباب منع صرف 
  ] يكى علميّت و ديگرى عجميّت .\r\nخداوند به فرشتگان دستور داد تا به آدم سجده كنند ، زيرا او بر آنان و بر تمام مخلوقات برترى داشت . اين برترى در ظاهر هيچ توجيهى ندارد ، جز برترى دانش و دانشمند ؛ چراكه عملا ثابت شده است كه هرگامى كه انسان به سوى پيشرفت و آسايش و كمال برمىدارد با دانش است . چنان‌كه نادانى ، اساس و پايهء نيازمندى و عقب‌افتادگى است و هيچ‌كس بر ديگران برترى نيافت ، مگر از طريق دانش . ازاين‌رو ، دانشمند هميشه فرمان‌روا و نادان فرمان‌بردار است ، و از همين جهت اسلام فراگيرى دانش را بر مرد و زن مسلمان واجب شمرده است .\r\nبسيارى از مفسّران مىگويند : سجده بر آدم ، صرفا براى تحيّت بوده است ؛ نظير خم شدن و بلند كردن دست ؛ زيرا سجده بر غيرخدا حرام است . اين نظريّه ، چنان‌كه\r\n\r\n","description":"","footnote":"","page_name":" 189 ","page_number":189},
  {"content":"\r\n\r\nصاحب مجمع البيان مىگويد ، نادرست است ، چراكه اگر چنين مىبود ابليس از سجده كردن خوددارى نمىكرد . بديهى است كه سجده كردن برطبق فرمان خدا ، اطاعت از خداست و نه اطاعت از آدم .\r\nفرمان سجده بدون ، استثنا ، براى تمام فرشتگان بوده است ، حتّى براى جبرئيل و ميكائيل . به دليل اين‌كه خدا مىگويد : « فرشتگان همگى سجده كردند ، مگر ابليس كه سر باز زد كه با سجده‌كنندگان باشد » . « 1 »\r\nدربارهء حقيقت ابليس اختلاف است كه آيا او از فرشتگان است و يا از جنّ ؟\r\nدرست آن است كه وى از جن است . بنابراين ، استثنا [ در آيه 
  ] منقطع است . دليل براين مطلب ، آيهء 51 سورهء كهف است كه مىفرمايد : « به فرشتگان گفتيم آدم را سجده كنيد .\r\nپس آنان سجده كردند ، جز ابليس كه از جن بود و از فرمان پروردگارش سر باز زد » .\r\nراهى براى شناخت ابليس ، شياطين و جن جز وحى نيست ، چنان‌كه راه شناخت فرشتگان نيز تنها وحى مىباشد . در آيهء پيشين دراين‌باره سخن گفته شد .\r\nدر اين‌جا مفسّران بحث‌هايى دارند كه ثمره‌اى ندارد ، ازاين‌رو ، ما از آنها صرف‌نظر مىكنيم و تنها به ظاهر لفظ بسنده مىنماييم . در صفحات گذشته به برخى افسانه‌ها كه به ابليس نسبت داده مىشود اشاره كرديم ، بدين‌سبب كه اين افسانه‌ها تصوير روشنى است از بسيارى از مردم زمان ما در مغالطه‌ها و بازى كردن با الفاظ ؛ الفاظى كه جز سفسطه و شعبده هيچ‌گونه پشتوانهء علمى يا هنرى و يا . . . ندارد .\r\n\r\n\r\n","description":"","footnote":"\r\n( 1 ) . حجر ( 15 ) آيهء 31 .\r\n","page_name":" 190 ","page_number":190},
  {"content":"\r\n\r\n\r\nآدم و سكونت در بهشت\r\n\r\n[ سوره البقرة ( 2 ) : آيات 35 تا 39 
  ]\r\nوَ قُلْنا يا آدَمُ اسْكُنْ أَنْتَ وَ زَوْجُكَ الْجَنَّةَ وَ كُلا مِنْها رَغَداً حَيْثُ شِئْتُما وَ لا تَقْرَبا هذِهِ الشَّجَرَةَ فَتَكُونا مِنَ الظَّالِمِينَ ( 35 ) فَأَزَلَّهُمَا الشَّيْطانُ عَنْها فَأَخْرَجَهُما مِمَّا كانا فِيهِ وَ قُلْنَا اهْبِطُوا بَعْضُكُمْ لِبَعْضٍ عَدُوٌّ وَ لَكُمْ فِي الْأَرْضِ مُسْتَقَرٌّ وَ مَتاعٌ إِلى حِينٍ ( 36 ) فَتَلَقَّى آدَمُ مِنْ رَبِّهِ كَلِماتٍ فَتابَ عَلَيْهِ إِنَّهُ هُوَ التَّوَّابُ الرَّحِيمُ ( 37 ) قُلْنَا اهْبِطُوا مِنْها جَمِيعاً فَإِمَّا يَأْتِيَنَّكُمْ مِنِّي هُدىً فَمَنْ تَبِعَ هُدايَ فَلا خَوْفٌ عَلَيْهِمْ وَ لا هُمْ يَحْزَنُونَ ( 38 ) وَ الَّذِينَ كَفَرُوا وَ كَذَّبُوا بِآياتِنا أُولئِكَ أَصْحابُ النَّارِ هُمْ فِيها خالِدُونَ ( 39 )\r\nو گفتيم : اى آدم ، خود و زنت در بهشت جاى گيريد . و هرچه خواهيد و هرجا كه خواهيد از ثمرات آن به خوشى بخوريد . و به اين درخت نزديك مشويد كه به زمرهء ستمكاران درآييد ( 35 )\r\nپس شيطان آن دو را به خطا واداشت و از بهشتى كه در آن بودند بيرون راند . و گفتيم : پايين رويد ، برخى دشمن برخى ديگر ، و قرارگاه و جاى برخوردارى شما تا روز قيامت در زمين باشد ( 36 )\r\nآدم از پروردگارش كلمه‌اى چند فراگرفت . پس خدا توبه او را پذيرفت ؛ زيرا توبه‌پذير و مهربان است ( 37 )\r\nگفتيم : همه از بهشت فروشويد ، پس اگر از جانب من راهنمايى برايتان آمد ، بر آنها كه از راهنمايى من پيروى كنند بيمى نخواهد بود و خود اندوهناك نمىشوند ( 38 )\r\nكسانى كه كافر شوند و آيات خدا را تكذيب كنند خود اهل جهنّمند و جاودانه در آن‌جا خواهند بود ( 39 )\r\n\r\n","description":"","footnote":"","page_name":" 191 ","page_number":191},
  {"content":"\r\n\r\n\r\nاعراب\r\n « زَوْجُكَ »  عطف است بر فاعل و يا مفعول معه مىباشد .  « رَغَداً »  قائم‌مقام مفعول مطلق و در تقدير « أكلا رغدا » مىباشد . واژهء « رغد » به معناى فراخى و گستردگى است .  « الشَّجَرَةَ »  بدل از  « هذِهِ »  و  « فَتَكُونا »  منصوب است به « أن » كه پس از « فاء » در تقدير است .  « بَعْضُكُمْ »  مبتدا و  « عَدُوٌّ »  خبر و  « لِبَعْضٍ »  متعلّق به  « عَدُوٌّ » ،  « إما » از دو واژهء « إن » و « ما » ى زايد تركيب شده است . « ما » براى تأكيد زياد شده و اين « ما » ى زايده علت جواز دخول « نون » تأكيد بر « يأتينّكم » شده است ؛ نظير آيهء  « فَإِمَّا تَرَيِنَّ »  و آيهء  « وَ إِمَّا يَنْزَغَنَّكَ » . \r\n\r\nتفسير\r\nخدا به آدم و حوّا دستور داد تا در بهشت سكونت گزينند و به استثناى يك درخت ، تمام آنچه را در بهشت وجود دارد براى آن دو مباح كرد ؛ ولى شيطان آنها را با خوردن از [ محصول 
  ] آن درخت فريب داد . وقتى آدم و همسرش خواستهء شيطان را اجابت كردند ، حكمت خدا ايجاب كرد تا آنها را از بهشت بيرون كند و به وسيلهء تكليف و عمل ، سلامت و بيمارى ، سختى و آسايش و آن‌گاه مردن در وقتى كه اجل فرارسد ، مورد آزمايش قرار دهد . آدم [ پس از خوردن از ميوهء درخت 
  ] احساس گناه كرد و پشيمان شد و از پروردگارش مخلصانه تقاضا كرد تا توبهء او را بپذيرد و خدا نيز توبهء او را پذيرفت و وى را بخشيد ؛ زيرا او توبه‌پذير و مهربان است . به نظر من ، حوّا نيز به همراه آدم عليه السّلام توبه كرد ؛ لكن خداوند به توبهء او اشاره نكرده است . در نزد خدا ميان مرد و زن تفاوتى وجود ندارد . بنابراين ، هركس خدا را اطاعت كند و عمل شايسته انجام دهد ، خدا نيز او را در بهشت جاى مىدهد و خشنودش مىسازد ، و هر كس از فرمان او سرپيچى و عصيان كند ، وى را وارد جهنّم مىكند و ذليلش مىسازد ،\r\n\r\n","description":"","footnote":"","page_name":" 192 ","page_number":192},
  {"content":"\r\n\r\nخواه مرد باشد خواه زن .\r\nعدّهء زيادى از مفسّران به بحث دربارهء بهشتى كه آدم از آن بيرون آمد پرداخته و اين پرسش‌ها را مطرح كرده‌اند : حقيقت اين بهشت چيست و در كجا بوده است ؟\r\nهمچنين دربارهء درختى كه از آن نهى شده است پرسيده‌اند : آيا آن درخت انجير بوده است يا گندم ؟ و نيز دربارهء مارى كه ابليس در شكم آن داخل شد و مكانى كه آدم در آن فرود آمد سخن گفته‌اند : آيا اين مكان ، هند بوده است يا حجاز ؟ و مطالب ديگرى از اين قبيل كه در اسرائيليات آمده و قرآن كريم بدان اشاره نكرده و در سنت پيامبر صلّى اللّه عليه و إله نيز از طريق صحيح ، ثابت نگرديده است و همچنين ، عقل نمىتواند به آنها شناخت پيدا كند و هيچ ارتباط دور يا نزديكى با زندگى ما ندارد . البته در اين‌جا بايد به مطالب زير اشاره كرد :\r\n\r\nحوّا و پهلوى آدم\r\nشايع است كه حوّا از پهلوى آدم آفريده شده است ، درحالىكه اين شايعه هيچ منبع درستى ندارد و روايتى هم كه در اين‌باره آمده است قابل اعتماد نيست و بر فرض اين‌كه درست باشد ، مرادش آن است كه مرد و زن باهم برابرند و هيچ تفاوتى ميان آنها وجود ندارد .\r\nمرد از زن است و زن از مرد ، حتى در كتاب من لا يحضره الفقيه آمده است كه دربارهء صحّت اين شايعه از امام صادق عليه السّلام سؤال شد . امام عليه السّلام منكر آن شد و فرمود : « مقام خداوند بسيار بالاتر از اين سخنان است . آيا خدا نمىتوانست براى آدم همسرى از غيرپهلوى او بيافريند تا نكاح ميان بعضى از بدن او و بعض ديگر انجام نگيرد ؟ »\r\n\r\nضعف اراده موجب محروميت است\r\nحكمت خدا اقتضا كرد كه آدم و همسرش مدتى در بهشت سكونت كنند و آن‌گاه\r\n\r\n","description":"","footnote":"","page_name":" 193 ","page_number":193},
  {"content":"\r\n\r\nبه سببى كه خودشان آن را به وجود آورده و با كمال اراده و اختيار آن را انجام داده‌اند از آن بيرون آيند و اگر چنين نمىكردند تا ابد در بهشت مىماندند و بدون زحمت از نعمت‌هاى آن برخوردار مىشدند . و نيز حكمت الهى اقتضا كرد كه آدم و حوّا تا زمانى كه نسلى از آنها به وجود آيد به تلاش و فعّاليت مشغول شوند و همچنين نسل و اولاد آنها در زمين مستقر گردند . در همين حال ، آدمى در برابر تمام گفتار و كردار خود مسئول باشد ، چنان‌كه حكمت او ايجاب كرد كه آدم و حوّا پس از مرگ بار ديگر به بهشت بازگردند و در آن‌جا جاودان باشند . « 1 »\r\nسؤال : حكمت داخل شدن آدم به بهشت و آن‌گاه بيرون آمدنش از آن به سوى زمين و سپس بيرون آمدنش از زمين و بازگشت دوبارهء او پس از مرگ به بهشت چيست ؟\r\nپاسخ : ممكن است حكمت اين باشد كه آدم به تجربه‌اى دست يازد كه او و فرزندانش يكى پس از ديگرى از اين تجربه سود ببرند و بهره گيرند و آن‌گاه او با اين تجربهء مفيد و سودمند به زمين بازگردد . منظور از تجربه اين است كه انسان بدون برنامه ، هرگونه كه دلش مىخواهد و بدون در نظر گرفتن مقياس و معيارى نمىتواند زندگى كند و كسىكه اين معيارها را رعايت كند ، درحالىكه به اراده‌اش تسلط داشته باشد و به دنبال هوس‌هاى نفسانى خود نرود ، در كمال آسايش و خوشى زندگى خواهد كرد و هركس كه ارزش‌ها را سبك بشمارد و در برابر خواسته‌هاى درونىاش ناتوان باشد ، گرفتار همان رنج و پشيمانى آدم خواهد گرديد و سختىها و دشوارىها به سراغش خواهد آمد .\r\n\r\nعصمت پيامبران\r\nمسلمانان در اين خصوص وحدت‌نظر دارند كه آدم عليه السّلام از پيامبران بوده است و\r\n\r\n\r\n","description":"","footnote":"\r\n( 1 ) . در روايت آمده است كه به منظور احترام و تعظيم به مقام آدم عليه السّلام كنيهء او در بهشت « ابو محمّد » است و در بهشت ، هيچ انسانى جز او كينه ندارد .\r\n","page_name":" 194 ","page_number":194},
  {"content":"\r\n\r\nپيامبران - چنان‌كه در ذهن ثابت و ريشه‌دار است - از لغزش‌ها پاكند . بنابراين ، معناى سخن خداوند كه  « فَأَزَلَّهُمَا الشَّيْطانُ »  چيست ؟ به همين دليل علما متوجّه شدند كه عملا نيازمند تحقيق دربارهء عصمت انبيا هستند و آن‌گاه اين آيه و آيات همانند آن را در پرتو نتايجى كه به‌دست مىآورند توجيه كنند . ما ، در اين‌باره ، به‌طور اجمال سخن مىگوييم تا سخن ما نسبت به تمام آنچه با اين موضوع ارتباط پيدا مىكند ، حكم اصلى كلى داشته باشد . معناى عصمت پيامبراين است كه او به حكم عقل ، از هرگونه خطا و گناه در تمام آنچه به دين و احكام آن مربوط مىشود پاك است و پيامبر از لحاظ پاكى و قداست و نيز آگاهى و شناخت به خدا و بندگان او به مقامى نايل مىشود كه با وجود آن ، مخالفت با دستور الهى از روى عمد يا سهو محال است . براين‌اساس ، هر كس كه عصمت را با اين معنا و با انواع گوناگونش كه در آينده خواهد آمد ، براى پيامبران ثابت مىكند ، آياتى را كه ظاهرشان با اين اصل تضاد دارد توجيه مىكند ؛ زيرا قاعدهء كلى اين است كه نقل را بايد برطبق آنچه عقل بدان آشكارا حكم مىكند تأويل كرد و هركس كه عصمت پيامبران را نفى مىكند ظاهر آيات را به حال خود باقى مىگذارد . علماى مذاهب دربارهء عصمت انبيا نظريّاتى دارند كه با اختلاف در اقسام زير ، تفاوت دارند :\r\n1 . عصمت در عقيده و اصول دين ، يعنى منزّه دانستن پيامبر از كفر و الحاد و امثال آن . اين نوع عصمت براى هر پيامبرى به اجماع و به‌طور بديهى ثابت است ؛ زيرا معقول نيست كه پيامبر به خدايى كه او را براى پيامبرى برگزيده ، كفر بورزد .\r\n2 . عصمت در تبليغ و رساندن پيام از سوى خدا ؛ براى نمونه ، وقتى پيامبر بگويد :\r\nخدا به اين چيز دستور داده و از فلان چيز نهى كرده ، فرمان خدا مطابق با گفتهء اوست .\r\nشيعهء اماميه در ثبوت اين نوع عصمت براى هر پيامبر وحدت‌نظر دارند ؛ زيرا هدف از تبليغ ، واداشتن مكلّفان به حق است و اگر مبلّغ خطا كند ، نقض غرض\r\n\r\n","description":"","footnote":"","page_name":" 195 ","page_number":195},
  {"content":"\r\n\r\nمىشود . مؤيّد اين ادّعا ، سخن خداوند است كه مىفرمايد : « او از روى هوس سخن نمىگويد . نيست اين سخن ، جز آنچه به دو وحى مىشود » . « 1 » و نيز اين سخن خداوند :\r\n« آنچه پيامبر براى شما مىآورد بگيريد و از آنچه شما را نهى مىكند خوددارى كنيد » ؛ « 2 » به بيانى ديگر اعتقاد به عصمت پيامبران ، هيچ‌وقت جدا از اين نيست كه سخن و عمل و تقرير آنان ، حجّت و دليل است .\r\nرازى پس از آن‌كه در تفسير خود مىگويد : « مسلمانان اجماع دارند براين‌كه خطا كردن در تبليغ ، نه به صورت عمدى جايز است و نه از روى سهو » گفته است : « برخى از مردم اين خطا را سهوا جايز مىدانند » . و من نمىدانم كه منظور او از اين مردم ، چه كسانى هستند ؟\r\n3 . عصمت در فتوا . معناى فتوا اين است كه پيامبر دربارهء يك چيز كلى فتوا صادر كند ؛ همانند حرام كردن ربا و حلال كردن خريد و فروش . رازى اين نوع عصمت را در تفسير خود متذكر شده ، مىگويد : « مسلمانان اجماع دارند كه خطاى پيامبران عمدا جايز نيست ؛ امّا سهوا برخى آن را جايز دانسته و برخى جايز ندانسته‌اند » .\r\nقابل توجّه است كه اين قسم به قسم دوم ، يعنى به عصمت در تبليغ برمىگردد و شايسته است كه قسم سوم به عنوان عصمت در حكم قرار داده شود ، نه در فتوا . « 3 »\r\nاماميه اتفاق‌نظر دارند كه پيامبر در صدور حكم معصوم است ، همان‌طور كه در تبليغ دين معصوم مىباشد . آنان از پيامبر اسلام صلّى اللّه عليه و إله نقل مىكنند كه فرمود : « من در ميان شما تنها از طريق بيّنه و سوگند قضاوت مىكنم . من يك انسان هستم و شما به قصد طرح دعواى خود نزد من مىآييد و شايد برخى از شما دليلش را بهتر از برخى ديگر بيان كنند - زيرك‌تر از طرف مقابل خود باشد - من هم همان‌طور كه از او مىشنوم به\r\n\r\n\r\n","description":"","footnote":"\r\n( 1 ) . نجم ( 53 ) آيه‌هاى 3 - 4 .\r\n( 2 ) . حشر ( 59 ) آيهء 7 .\r\n( 3 ) . تفاوت ميان حكم و فتوا آن است كه موضوع حكم ، خاص است ؛ نظير حكم قاضى به اين‌كه مثلا فلان قراردادى كه ميان زيد و بكر منعقد شده ، باطل است . امّا موضوع فتوا عام است ؛ همانند حلال بودن بيع و حرام بودن ربا .\r\n","page_name":" 196 ","page_number":196},
  {"content":"\r\n\r\nنفع او حكم مىكنم . بنابراين ، كسىكه من به نفع او حكم مىكنم و حقّ برادرش را به او مىدهم ، نبايد از او چيزى بستاند و اگر چنين كند تنها پاره‌اى آتش نصيب او خواهد شد » . باوجود اين ، پيامبر در حكم خطا نمىكند ، مگر اين‌كه خطا - برفرض اين‌كه صورت بگيرد - به سبب خطاى در بيّنه ، يا در سوگند سوگند خورنده و يا در امثال آن باشد ؛ يعنى خطا از ناحيهء مستند حكم واقع بشود و نه از ناحيهء حاكم .\r\n4 . عصمت در افعال پيامبران و سيرهء خاص آنان . ايجى در جزء هشتم كتاب المواقف مىگويد :\r\n« حشويه ، ارتكاب گناهان كبيره نظير دروغ گفتن عمدى يا سهوى را براى پيامبران جايز دانسته‌اند . جمهور اشاعره - اهل سنّت - ارتكاب گناهان كبيره را در حال سهو جايز مىدانند و نه در حال عمد ؛ امّا گناهان صغيره حتّى در حالت عمد بر پيامبران جايز است چه رسد به حالت سهو » .\r\nاماميه مىگويند : پيامبران در تمام اقوال و افعال خود معصوم هستند ، چنان‌كه در عقيده و تبليغ معصوم مىباشند . برآنان حتّى ارتكاب گناهان صغيره محال است ، تا چه رسد به گناهان كبيره ، و گناه اعم از گناه سهوى يا عمدى مطلقا از پيامبران سر نمىزند ، چه پيش از دوران نبوت و چه پس از آن .\r\nاماميه هر آيه‌اى را كه ظاهرش با اين اصل موافق نباشد تأويل مىكنند . آنها دربارهء خوردن آدم از درخت بهشتى مىگويند : اين نهى از نوع تحريمى و تعبّدى نيست ، چنان‌كه در « لا تزن » و « لا تسرق » چنين مىباشد ، بلكه اين نهى براى ارشاد و نصيحت است ، همانند اين‌كه به كسىكه مىخواهى درباره‌اش احسان كنى ، مىگويى : اين لباس را نخر ؛ زيرا كيفيّت خوبى ندارد . اگر وى سخن شما را گوش نكرد ، حرامى مرتكب نشده و به كسى ستم نكرده و تنها به خودش ستم كرده و كارى را كه بهتر بود انجام مىداد انجام نداده است . بديهى است كه خوردن از آن درخت باعث ستم بر هيچ انسانى ، جز بر خورنده نبوده است ، بنابراين ، توبهء آدم توبه‌اى است از انجام دادن يك\r\n\r\n","description":"","footnote":"","page_name":" 197 ","page_number":197},
  {"content":"\r\n\r\nكار مرجوح و مفضول و ترك يك عمل برتر و راجح‌تر . وانگهى ، مسئلهء توبه امرى آسان است ؛ زيرا پيامبران و پاكان ، هميشه اين سخن را تكرار مىكنند كه « أستغفر اللّه و أتوب إليه » .\r\nبراى اثبات اين موضوع ، همين بس كه امام زين العابدين عليه السّلام در صحيفهء سجاديه در دعايى معروف به دعاى توبه چنين مىگويد :\r\n« اللّهم إنّي أعتذر إليك من جهلي و استوهبك سوء فعلي ؛\r\nبارخدايا ، به دليل نادانىام از تو عذر مىخواهم و به سبب عمل زشتم از تو آمرزش مىطلبم » .\r\n\r\nاهل بيت\r\nمحيى الدين ، معروف به ابن عربى در كتاب بزرگ خود به‌نام الفتوحات المكيه جلد 1 ، صفحهء 196 ، چاپ قديم گفته است : « خداى سبحان ، پيامبر خود و اهل بيت او را پاكيزه ساخته است ، به اين دليل كه خدا مىگويد : \" . . . اى اهل بيت ، خدا مىخواهد پليدى را از شما دور كند و شما را چنان‌كه بايد پاك دارد \" » . « 1 »\r\n« رجس » در لغت به معناى پليدى است ، و چيزى از گناهان پليدتر نيست . از اين رو ، جز هرچيز پاك و صاحب قداستى به اهل بيت نسبت داده نمىشود ، بلكه آنها در عين پاكى هستند . سپس ابن عربى مىافزايد : « سلمان فارسى هم معصوم است ؛ زيرا اهل بيت به گواهى خدا معصومند و از پيامبر نقل شده است كه فرمود : \" سلمان از ما اهل بيت است \" . درنتيجه ، سلمان معصوم است به گواهى خدا و پيامبرش » .\r\nاو در جزء دوم كتاب نام‌برده ، صفحهء 127 مىگويد : « از تمام كسانى كه پيامبر خدا به سوى آنان مبعوث گرديده ، هيچ يكتاپرستى در آتش باقى نمىماند ؛ زيرا آتش بر تمام يكتاپرستان ، به بركت اهل بيت ، در آخرت سرد و سلامت مىشود ، و چه فراوان و بزرگ است بركت اهل بيت ! » .\r\n\r\n\r\n","description":"","footnote":"\r\n( 1 ) . احزاب ( 33 ) آيهء 33 .\r\n","page_name":" 198 ","page_number":198},
  {"content":"\r\n\r\n\r\nبنى اسرائيل و يادآورى نعمت‌هاى خدا\r\n\r\n[ سوره البقرة ( 2 ) : آيات 40 تا 46 
  ]\r\nيا بَنِي إِسْرائِيلَ اذْكُرُوا نِعْمَتِيَ الَّتِي أَنْعَمْتُ عَلَيْكُمْ وَ أَوْفُوا بِعَهْدِي أُوفِ بِعَهْدِكُمْ وَ إِيَّايَ فَارْهَبُونِ ( 40 ) وَ آمِنُوا بِما أَنْزَلْتُ مُصَدِّقاً لِما مَعَكُمْ وَ لا تَكُونُوا أَوَّلَ كافِرٍ بِهِ وَ لا تَشْتَرُوا بِآياتِي ثَمَناً قَلِيلاً وَ إِيَّايَ فَاتَّقُونِ ( 41 ) وَ لا تَلْبِسُوا الْحَقَّ بِالْباطِلِ وَ تَكْتُمُوا الْحَقَّ وَ أَنْتُمْ تَعْلَمُونَ ( 42 ) وَ أَقِيمُوا الصَّلاةَ وَ آتُوا الزَّكاةَ وَ ارْكَعُوا مَعَ الرَّاكِعِينَ ( 43 ) أَ تَأْمُرُونَ النَّاسَ بِالْبِرِّ وَ تَنْسَوْنَ أَنْفُسَكُمْ وَ أَنْتُمْ تَتْلُونَ الْكِتابَ أَ فَلا تَعْقِلُونَ ( 44 )\r\nوَ اسْتَعِينُوا بِالصَّبْرِ وَ الصَّلاةِ وَ إِنَّها لَكَبِيرَةٌ إِلاَّ عَلَى الْخاشِعِينَ ( 45 ) الَّذِينَ يَظُنُّونَ أَنَّهُمْ مُلاقُوا رَبِّهِمْ وَ أَنَّهُمْ إِلَيْهِ راجِعُونَ ( 46 )\r\nاى بنى اسرائيل ، نعمتى را كه بر شما ارزانى داشتم به ياد بياوريد و به عهد من وفا كنيد تا به عهدتان وفا كنم و از من بترسيد ( 40 )\r\nو به آنچه نازل كرده‌ام و كتاب شما را تصديق مىكند ايمان بياوريد و از نخستين كسانى كه انكارش مىكنند مباشيد . و آيات مرا به بهاى اندك مفروشيد و از من بيمناك باشيد ( 41 )\r\nحق را به باطل مياميزيد و با آن‌كه حقيقت را مىدانيد كتمانش مكنيد ( 42 )\r\nو نماز را برپاى داريد و زكات بدهيد و با ركوع‌كنندگان ركوع كنيد ( 43 )\r\nآيا درحالىكه كتاب را مىخوانيد ، مردم را به نيكى فرمان مىدهيد و خود را فراموش مىكنيد ؟ آيا به عقل درنمىيابيد ؟ ( 44 )\r\nاز شكيبايى و نماز يارى جوييد و اين دو ، كارى دشوارند جز براى اهل خشوع ( 45 )\r\n\r\n","description":"","footnote":"","page_name":" 199 ","page_number":199},
  {"content":"\r\n\r\nآنان‌كه بىگمان مىدانند كه با پروردگار خود ديدار خواهند كرد و نزد او بازمىگردند ( 46 )\r\nخداوند - سبحانه و تعالى - قوم يهود را در چند آيه از قرآن حكيم ياد كرده است .\r\nاين آيات نعمت‌هاى خدا بر قوم يهود و انكار اين نعمت‌ها توسط آنان همچون :\r\nبه ناحق كشته شدن پيامبران به‌دست آنها ، دشمنى ايشان با موسى و هارون ، پرستش گوساله به وسيلهء آنان و به بردگى گرفتن آنها از سوى فراعنه را بيان كرده است ، آن‌گاه آزادى آنها از بردگى و ستم ، رهايىشان از غرق شدن ، فروفرستادن « منّ » و « سلوى » بر آنان و توطئه‌هاى آنان عليه حضرت محمّد صلّى اللّه عليه و إله و دشمنى شديد آنها با مسلمانان و طرفداران حقيقت و ديگر موضع‌گيرىها و ديدگاه‌هاى آنان‌را - كه تفصيل آن خواهد آمد - متذكر شده است . سورهء بقره ، بسيارى از خصوصيات و رفتار آنان‌را دربردارد .\r\n\r\nاعراب\r\nكلمهء  « إِسْرائِيلَ »  مجرور به اضافه است و غيرمنصرف ؛ زيرا هم‌عجمى است و هم علم .  « إِيَّايَ »  ضميرى است منصوب و مفعول براى فعل محذوف كه به قرينهء فعل موجود ، حذف شده است و تقديرش اين است : « ارهبوا إيّاى » ، و جايز نيست كه مفعول براى فعل پس از « فاء » باشد ؛ زيرا ما بعد « فاء » در ماقبلش عمل نمىكند .\r\n« ارهبون » در تقدير : « ارهبونى » است و « ياء » به سبب تخفيف و نيز به دليل هماهنگى با پايان آيات ، حذف شده است و از اين قبيل است  « فَاتَّقُونِ » .  مفعول  « أَنْزَلْتُ »  محذوف است و تقدير اين است : « أنزلته » و  « مُصَدِّقاً »  حال از اين مفعول محذوف است .\r\n\r\nمظاهر زندگى\r\nبسيارى از مظاهر زندگى انسانى نتيجهء حتمى تاريخى طولانى است ؛ مثلا\r\n\r\n","description":"","footnote":"","page_name":" 200 ","page_number":200},
  {"content":"\r\n\r\nچگونگى لباسى كه مىپوشيم ، غذايى كه مىخوريم ، نقشهء خانه‌اى كه در آن زندگى مىكنيم و . . . همگى نتيجهء طرح و تصميمى است كه قبلا گرفته شده است و حتّى كشتى بخار امروزى ، ادامه و شكل تكامل‌يافتهء كشتى بادبانى است كه پس از طى مراحلى بدين‌صورت درآمده است . سنّت‌هاى تاريخى كاملا همچون سنّت‌هاى طبيعى ، عمل مىكنند ؛ نظير امواج دريا كه در نتيجهء جزر و مد ، بر سطح دريا حركت مىكنند . ازاين رو ، حوادث جزئى كه در زندگى روزمرّهء ما روى مىدهد و نيز نوع روابطى كه با ديگران برقرار مىكنيم ، اعم از خوب و بد ، تمام و يا بيشتر آنها در امتداد گذشتهء دور يا نزديك هستند . ازاين‌رو ، برخى از فلاسفه به حق گفته‌اند : تاريخ يكى از راه‌ها و اشكال شناخت است .\r\nاين آيات نيز كه خداوند تعالى با آنها يهود را مورد خطاب قرار داده ، ارتباطى محكم با تاريخ آنان دارد .\r\n\r\nاسرائيل\r\nاسرائيل نام دوم يعقوب بن اسحاق بن ابراهيم خليل الرحمن است ؛ زيرا اسحاق برادر اسماعيل ، جدّ پيامبر ما حضرت محمّد صلّى اللّه عليه و إله است . يهود و اعراب در ابراهيم عليه السّلام با هم تلاقى مىكنند . خداوند مىفرمايد :  « مِلَّةَ أَبِيكُمْ إِبْراهِيمَ »  « 1 » . در مجمع البيان آمده است : تمام اعراب از فرزندان اسماعيلند و بيشتر غيرعرب‌ها از نسل اسحاق به وجود آمده‌اند .\r\nاسرائيل در زبان عبرى به معناى « عبد اللّه » است ؛ زيرا « اسرا » به معناى « عبد » و « ايل » به معناى « اللّه » است . خدا در خطاب خود با يهود به نرمى سخن گفته است ؛ چرا كه آنان‌را به پيامبر بزرگوار ، يعنى اسرائيل نسبت داده است تا اين نسبت شريف را به آنها يادآورى كند شايد كه احساس كرامت در آنان برانگيخته شود ، البتّه اگر چيزى از\r\n\r\n\r\n","description":"","footnote":"\r\n( 1 ) . حج ( 2 ) آيهء 78 .\r\n","page_name":" 201 ","page_number":201},
  {"content":"\r\n\r\nاين احساس در دل‌هاى آنان وجود داشته باشد ؛ همانند اين‌كه مىگويى : اى فرزند نسل پاك ، همچون پدران و نياكانت باش . خويشاوندان مريم ، مادر عيسى عليه السّلام نيز خاندان و بستگانش را به يادش آورده بودند . سبب اين‌كه آنان‌را يهود مىنامند ، آن است كه يك تيره از آنها به « يهودا » نسبت داده مىشود و او چهارمين پسر يعقوب پيامبر است . از آن‌جا كه تاريخ يهود با آيات موردبحث ارتباط دارد ، در بخش زير به اختصار به بيان آن مىپردازيم .\r\n\r\nتاريخ يهود\r\nچنان‌كه در سورهء يوسف خواهد آمد ، يعقوب پيامبر عليه السّلام به همراه فرزندان خود از فلسطين به مصر هجرت كرد ؛ زيرا در آن دوران فرزندش يوسف عليه السّلام وزير فرعون بود .\r\nفرعون به احترام يوسف ، زمين حاصل‌خيزى را به يعقوب و پسرانش بخشيد .\r\nفرزندان يعقوب مدت زيادى در مصر اقامت گزيدند ؛ لكن فرعون‌هايى كه بعدها بر سركار آمدند ، به يهود ستم كردند و آنان‌را تحت‌فشار قرار دادند ، پسرانشان را كشتند و زنانشان را زنده نگه داشتند و آنان‌را خدمت‌گزار و بردهء خود قرار دادند . آن‌گاه خداوند از ميان آنها پيامبرى برايشان فرستاد و او موسى بن عمران عليه السّلام بود . او يهوديان را از ستم و بردگى نجات داد و از ايشان خواست تا به فلسطين بازگردند و با مردمى كه در اين سرزمين هستند بجنگند و حتّى به آنها وعدهء پيروزى داد ؛ امّا يهوديان به سبب ترس و تنبلى از اين كار خوددارى كردند . درنتيجه ، خداوند مقرّر فرمود كه آنان مدت چهل سال در صحراى سينا سرگردان شوند . تفصيل اين مطلب در صفحات آينده نقل خواهد شد .\r\nدر همين برهه از زمان بود كه هارون از دنيا رفت و آن‌گاه موسى برادر او نيز چشم از اين جهان فروبست و پسر خواهرش يوشع بن نون جانشين او شد . در حدود قرن سيزدهم پيش از ميلاد ، يوشع به همراه بنى اسرائيل به سرزمين فلسطين حمله آورد و\r\n\r\n","description":"","footnote":"","page_name":" 202 ","page_number":202},
  {"content":"\r\n\r\nآن‌جا را تصرّف كرد و بيشتر اهالى اين سرزمين را نابود و بقيّه را آواره ساخت درست همانند كارى كه صهيونيست‌ها در سال 1948 در حقّ مردم فلسطين كردند . « 1 »\r\nپس از يوشع خداوند پيامبران زيادى از آنان مبعوث گردانيد . در سال 596 قبل از ميلاد بختنصّر پادشاه بابل به فلسطين حمله كرد و حكومت يهوديان را از بين برد و بسيارى را نيز به اسارت گرفت . يهوديان تا سال 538 پيش از ميلاد ، تحت حكومت به بختنصّر سر بردند تا اين‌كه پادشاه ايران بر او غلبه كرد و يهوديان نفس راحتى كشيدند . آنان همچنان در حدود دويست سال ، زير سلطهء ايرانيان قرار داشتند . پس از آن تحت حكومت جانشينان اسكندر بزرگ و آن‌گاه تحت سيطرهء رومىها قرار گرفتند . در سال 935 پيش از ميلاد ، يهود عليه روميان قيام كردند ، ولى روميان بر يهوديان غلبه و شورش يهود را سركوب كردند و سپس ايشان را از سرزمين فلسطين بيرون راندند . درنتيجه ، يهوديان در نقاط مختلف جهان - در شرق و غرب - آواره شدند ؛ تعدادى در مصر ، اندكى در لبنان و سوريه ، عدّه‌اى در عراق و مقدارى در حجاز زندگى مىكردند . يهوديان در دوران سليمان كه باملكهء يمن بلقيس ازدواج كرده بود با اين كشور آشنا شدند و به منظور تجارت به آن‌جا عزيمت كردند .\r\nامّا نعمت‌هايى كه خداوند به قوم يهود عنايت فرمود و در آيهء  « اذْكُرُوا نِعْمَتِيَ الَّتِي أَنْعَمْتُ عَلَيْكُمْ »  بدان اشاره نمود ، زياد است . برخى از اين نعمت‌ها عبارت است از : برگزيدن پيامبران از ميان آنها نظير موسى ، هارون ، يوشع ، داوود ، سليمان ، ايوب ، عزير ، زكريا ، يحيى و ديگران . مريم مادر عيسى نيز اسرائيلى است و نسب او به حضرت داوود منتهى مىشود ؛ لكن يهود ، مسيح بن مريم عليه السّلام را قبول ندارند و معتقدند كه مسيحى كه در تورات از او نام برده شده هنوز به وجود نيامده است .\r\n\r\n\r\n","description":"","footnote":"\r\n( 1 ) . در اين‌جا دو نمونه از اين جنايت را يادآور مىشويم : اوّل آن‌كه صهيونيست‌ها بيست زن باردار فلسطينى را در روستاى « ديرياسين » گردآوردند و شكم‌هاى آنان‌را با سرنيزه پاره كردند . دوم اين‌كه اهالى روستاى « زيتونه » را در مسجد گردآوردند و سپس مسجد را با ديناميت منفجر و بر سر آنها خراب نمودند .\r\n","page_name":" 203 ","page_number":203},
  {"content":"\r\n\r\n\r\nحضرت محمّد صلّى اللّه عليه و إله و يهوديان مدينه\r\nهنگامى كه پيامبر اسلام صلّى اللّه عليه و إله از مكه به مدينه هجرت كرد ، سه قبيله از يهوديان در مدينه زندگى مىكردند : بنى قينقاع ، بنى قريظه و بنى نضير . آنان در مدينه كارگاه‌هاى شراب‌سازى ، مراكز فحشا و چراگاه‌هاى خوك تأسيس كرده بودند . همچنين ، آنها زرگرى طلا و نقره و اسلحه‌سازى را در انحصار خود گرفته و به رباخوارى مشغول بودند و در يك كلام ، نبض اقتصاد مدينه در دست آنان بود ؛ درست مانند زمان ما كه هر جا باشند نبض اقتصاد آن‌جا را در دست مىگيرند .\r\nپس از استقرار رسول اكرم صلّى اللّه عليه و إله در مدينه ، يهوديان منافع و امتيازات خود را به‌طور مستقيم در خطر ديدند ؛ زيرا پس از آمدن پيامبر صلّى اللّه عليه و إله جوانان مدينه به ميكده‌ها و مراكز فساد آنها رفت‌وآمد نمىكردند و اهالى ، گوشت خوك نمىخوردند و اين‌كار ، بدين معنا بود كه يهوديان تمام منابع درآمد و ثروت خود را از دست مىدادند . ازاين‌رو ، عليه پيامبر صلّى اللّه عليه و إله دست به نيرنگ زدند و به همراه مشركان بر ضدّ مسلمانان توطئه كردند ، همچنان‌كه امروز نيروهاى ارتجاعى براى حفظ منافع خود دست به توطئه مىزنند . گويى پيامبر صلّى اللّه عليه و إله روزى كه وارد مدينه شد و اوضاع آن‌جا را شناخت ، نيرنگ يهوديان را نيز پيش‌بينى و براى آن حساب بازكرد ؛ امّا خواست تا حجّتى عليه آنان اقامه كند و آنها را با سخنان خودشان محكوم سازد . ازاين‌رو ، در برخورد با آنان‌راه مدارا و مهربانى را درپيش گرفت ازاين‌رو عهدنامه‌اى ميان آن حضرت و يهوديان امضا شد ، با اين مفاد كه يهوديان در دين خود آزادى كامل داشته باشند ، اموال ، عبادتگاه‌ها و جان آنها در امان باشد ، مشروط براين‌كه دشمنان پيامبر را يارى ندهند و نيز اگر آنها در كنار پيامبر در جنگ شركت كنند ، در غنايم جنگ سهيم خواهند بود . همچنين ، بر آنان است كه با مسلمانان در دفاع از مدينه شركت كنند تا وحدت ملّى حفظ شود ؛\r\n\r\n","description":"","footnote":"","page_name":" 204 ","page_number":204},
  {"content":"\r\n\r\nزيرا شهر متعلّق است به همگان و نه به گروهى خاص ؛ ولى يهوديان به زودى پيمان‌شكنى كردند .\r\nپيمان‌ها و عهدنامه‌ها تا كى مىتواند در برابر به خطر افتادن منافع ثابت بماند ؟ آيا معقول است كه نيرنگ و دغل‌بازى و قانون\r\n« لا ضرر و لا ضرار »\r\nيك‌جا جمع شود ؟\r\nچگونه گرگ مىتواند با گوسفند زندگى مسالمت‌آميز داشته باشد ! يادآورى نعمت‌ها ، هشدارها و اندرزها وقتى كه با منافع شخصى و معاملات تجارى برخورد داشته باشد ، چه فايده‌اى دربر خواهد داشت ! ؟\r\nدر كتاب محمّد رسول الحرّيه آمده است : پيامبر صلّى اللّه عليه و إله به بازرگانان مسلمان دستور داد تا در مدينه بازار جديدى احداث كنند . آنان اين بازار را احداث كردند و به معامله در آن پرداختند . بازرگانان غيرمحلّى نيز به اين بازار روى آوردند و آن را بر بازار يهودىها ترجيح دادند ؛ زيرا مقرّرات حاكم در آن عادلانه‌تر بود و منافع فروشنده و خريدار را بيشتر تضمين مىكرد .\r\nاين‌كار ، به تنهايى كافى بود تا سينهء يهوديان را از خشم و كينه به محمّد صلّى اللّه عليه و إله پركند و آنان‌را به شكستن پيمان ، انتقام از او و اسلام - از هر راهى كه امكان‌پذير باشد - وادار سازد .\r\n\r\nتفسير\r\nخدا خطابش را به يهود همراه يادآورى نعمت‌هايش به آنها آغاز كرده است .\r\nبرخى از اين نعمت‌ها عبارت بودند از : كثرت پيامبران در ميان آنان ، نازل شدن تورات و زبور بر آنها ، آزاد شدن آنها از قيد فرعون ، رهايى ايشان از غرق شدن ، فرود آمدن « منّ » و « سلوى » بر آنان ، بخشيدن قدرت و سلطنت در دوران سليمان به آنان و ديگر نعمت‌هايى كه همه موجب ايمان و سپاس مىشود و نه باعث انكار و كفر .\r\n\r\n","description":"","footnote":"","page_name":" 205 ","page_number":205},
  {"content":"\r\n\r\nسؤال : ظاهر خطاب ، متوجّه يهوديان مدينه است ، درحالىكه مىدانيم خداوند ، نعمت‌هايى را كه بدان‌ها اشاره شده ، به پدران آنها بخشيد و نه به خود آنها ؟\r\nپاسخ : نعمت بر پدران ، نعمت بر فرزندان نيز محسوب مىشود ؛ زيرا پسر شرافت و بزرگى را از پدرش به‌دست مىآورد . به‌علاوه ، همهء يهوديان ، يك امّتند . درهرحال ، خداوند پس از آن‌كه نعمت‌هاى خود را به يادشان آورد بااين سخن خود ، مورد خطابشان قرار مىدهد كه « به پيمان من وفا كنيد تا به پيمان شما وفا كنم » . پيمان خدا اين است كه آنان بايد برطبق آنچه فطرت اقتضا مىكند و كتاب‌هاى آسمانى دربارهء آن نازل شده است رفتار كنند ، يعنى به خدا و پيامبرانش ايمان بياورند و به احكام او عمل نمايند . صاحب مجمع البيان مىگويد : « خدا در تورات با آنان پيمان بست كه او پيامبرى را به‌نام محمّد مبعوث مىكند . . . . بيشتر مفسّران برهمين نظريّه‌اند و قرآن نيز بدان گواهى مىدهد » .\r\nامّا پيمان يهود اين بود كه خدا با آنان و نيز با هركس كه كار شايسته‌اى انجام‌دهد پيمان بسته است كه در روز قيامت به آنها پاداش دهد . برخى مىگويند :\r\nخدا به آنان وعده داد كه اگر پرهيزگار باشند ، در همين دنيا مقام آنها را بالا ببرد . ما ، در جاى مناسب - اگر خدا بخواهد - انديشهء پاداش در دنيا را نيز مطرح خواهيم كرد .\r\nآن‌گاه خداوند به يهوديان فرمان مىدهد تا به قرآن ايمان بياورند و شتابى در كفر به آن و به محمّد صلّى اللّه عليه و إله نكنند و به سبب منافع ويژهء خودشان ، حقايق را به ساده‌لوحان ، دگرگون جلوه ندهند . همچنين ، برآنان است كه نماز برپاى دارند و زكات بدهند تا مال و جانشان پاكيزه گردد . امّا سخن حق‌تعالى كه مىفرمايد :\r\n « أَ تَأْمُرُونَ النَّاسَ بِالْبِرِّ وَ تَنْسَوْنَ أَنْفُسَكُمْ وَ أَنْتُمْ تَتْلُونَ الْكِتابَ »  خطاب به دانشمندان و رهبران يهود است و نه به مردم عادّى ؛ زيرا اينان پيرو دانشمندان مىباشند و همين دانشمندانند كه\r\n\r\n","description":"","footnote":"","page_name":" 206 ","page_number":206},
  {"content":"\r\n\r\nحق را پنهان مىكنند تا شناخته نشود ، و نيز ديگران را اندرز مىدهند ؛ ولى خود اندرز نمىپذيرند .\r\nبار ديگر تكرار مىكنيم كه اندرزها و نصيحت‌ها هرگز نمىتوانند در برابر تهديد منافع مقاومت كنند و محال است كه اين امر مؤثّر واقع شود ، مگر بركسىكه منفعتى و هدفى جز حق نداشته باشد . امّا آيه\r\n « وَ اسْتَعِينُوا بِالصَّبْرِ وَ الصَّلاةِ »  در آيهء 153 از همين سوره تكرار شده و تفصيل و شرحش در آن‌جا بيان خواهد شد .\r\n\r\n","description":"","footnote":"","page_name":" 207 ","page_number":207},
  {"content":"\r\n\r\n\r\nبازهم دربارهء بنى اسرائيل\r\n\r\n[ سوره البقرة ( 2 ) : آيات 47 تا 48 
  ]\r\nيا بَنِي إِسْرائِيلَ اذْكُرُوا نِعْمَتِيَ الَّتِي أَنْعَمْتُ عَلَيْكُمْ وَ أَنِّي فَضَّلْتُكُمْ عَلَى الْعالَمِينَ ( 47 ) وَ اتَّقُوا يَوْماً لا تَجْزِي نَفْسٌ عَنْ نَفْسٍ شَيْئاً وَ لا يُقْبَلُ مِنْها شَفاعَةٌ وَ لا يُؤْخَذُ مِنْها عَدْلٌ وَ لا هُمْ يُنْصَرُونَ ( 48 )\r\nاى بنى اسرائيل ، نعمتى را كه برشما ارزانى داشتم و شما را بر جهانيان برترى دادم به ياد بياوريد ( 47 )\r\nو بترسيد از روزى كه هيچ‌كس ، ديگرى را به كار نيايد و هيچ شفاعتى از كسى پذيرفته نگردد و از كسى عوضى نستانند و كسى را يارى نكنند ( 48 )\r\n\r\nواژگان\r\nتفاضل و برترى جز ميان دو طرف و چربيدن يكى بر ديگرى از لحاظ نيكى ، نيست .\r\nامّا « وقايه » به معناى نگه‌دارى و احتياط است و مراد از آن در آيه ، بيم‌داشتن از خداست .\r\nالجزاء : پاداش ، و مراد از آن در آيه ، كفايت و بىنيازى است .\r\nشفاعة : مأخوذ از « شفع » است كه متضاد « وتر » مىباشد و مراد از آن در اين‌جا وسيلهء نزديكى به خداست . از آن‌جا كه موضوع شفاعت از اهمّيت خاصى برخوردار است ، به زودى در يك بخش مستقل دربارهء آن سخن خواهيم گفت .\r\n\r\n","description":"","footnote":"","page_name":" 208 ","page_number":208},
  {"content":"\r\n\r\nالعدل : به فتح « عين » متضاد ستم است و مراد از آن در اين‌جا ، فديه مىباشد ؛ امّا العدل : به كسر « لام » به معناى برابر است .\r\n\r\nاعراب\r\n « يَوْماً »  جانشين مفعول‌به است كه حذف شده و در تقدير عبارت چنين است :\r\n« اتقوا عذاب يوم » و يا « شرّ يوم » .\r\n « شَيْئاً »  نيز مفعول‌به است و برخى مىگويند : جايز است كه مفعول مطلق باشد ؛ زيرا « شىء » در اين‌جا به معناى جزاست .\r\n\r\nتفسير\r\n يا بَنِي إِسْرائِيلَ اذْكُرُوا نِعْمَتِيَ .  اين آيه تأكيدى است بر آيهء پيشين و مقدّمه‌اى است براى آيات بعدى . در بخش بعدى ، به حكمت تكرار اشاره خواهيم كرد . مراد از « ذكر » در اين‌جا ، سپاسگزارى است ؛ يعنى نعمت مرا با كمال فرمان‌بردارى سپاس بگزاريد .\r\n وَ أَنِّي فَضَّلْتُكُمْ عَلَى الْعالَمِينَ .  مقصود آن است كه خداوند بنى اسرائيل را بر ديگر مردم همان عصر فضيلت داده بود . الف و لام در «  الْعالَمِينَ  » به معناى عموم عرفى است و نه عموم حقيقى . براى اثبات صحّت برترى بنى اسرائيل بر ديگران برترى از يك جهت كافى است نه از تمام جهات و اين جهتى كه موجب برترى بنى اسرائيل شده بود عبارت است از : فرستاده شدن پيامبران زياد از ميان آنان از جانب خداوند ؛ چراكه پيامبرانى چون موسى ، هارون ، يوشع ، عزير ، زكريا ، يحيى و . . . همگى از بنى اسرائيل بودند .\r\nدر هر صورت ، برترى بنى اسرائيل بر مردم زمانشان از يك جهت ، دليل برترى آنان بر ديگر مردم آن زمان از جنبه‌هاى ديگر نيست و نيز اين موضوع دليل برآن\r\n\r\n","description":"","footnote":"","page_name":" 209 ","page_number":209},
  {"content":"\r\n\r\nنمىشود كه هرفردى از بنى اسرائيل بر هركسىكه از آنان نيست برترى دارد ، بلكه كثرت پيامبران در بين آنها و براى آنها ، دليلى است عليه آنان ، و نه به نفع ايشان ؛ زيرا كثرت انبيا نشان‌دهندهء شدّت گمراهى آنان و نيازشان به انذار و بيم‌دادن بيشتر است .\r\n وَ اتَّقُوا يَوْماً لا تَجْزِي نَفْسٌ عَنْ نَفْسٍ .  يعنى هر انسانى در گرو عمل خودش مىباشد . ازاين‌رو ، نه ظاهرى وجود دارد و نه باطنى ، نه هميارى است و نه احساس دلسوزى : « روزى كه آدمى از برادرش مىگريزد و از مادرش و پدرش و از زنش و فرزندانش هركس را در آن روز كارى است به خودش مشغولش دارد » . « 1 »\r\n وَ لا يُقْبَلُ مِنْها شَفاعَةٌ وَ لا يُؤْخَذُ مِنْها عَدْلٌ وَ لا هُمْ يُنْصَرُونَ .  يعنى مقام و منزلت هر كس در روز قيامت كاملا همانند مرگ است كه هيچ واسطه‌اى باوجود آن سودى ندارد و فديه نيز هرچند زياد و ارزشمند باشد ، مفيد نيست و هيچ نيرويى جلو آن را نمىتواند بگيرد . به‌طوركلى ، چيزى جز رحمت خدا وجود ندارد .  « لَئِنْ لَمْ يَرْحَمْنا رَبُّنا وَ يَغْفِرْ لَنا لَنَكُونَنَّ مِنَ الْخاسِرِينَ ؛  « 2 » هرآينه اگر پروردگارمان ، به ما رحم نكند و ما را نيامرزد ، يقينا از زيانكاران خواهيم بود » .\r\n\r\nتكرار در قرآن مجيد\r\nبار ديگر خداوند نعمتش را خطاب به قوم بنى اسرائيل يادآورى مىكند . اين آيه پس از پنج آيهء ديگر عينا تكرار شده است . البتّه ، اين تنها آيه‌اى نيست كه قرآن آن را تكرار كرده است ، بلكه چندين آيهء ديگر را در چند سوره - به‌ويژه آنها كه دربارهء بنى اسرائيل و رفتارشان با موسى عليه السّلام نازل شده‌اند - به صورت مكرّر آورده است . افراد زيادى دربارهء حكمت تكرار آيات مىپرسند و مفسّران در اين‌كه هدف از تكرار ، تأكيد مطلب است ، اتفاق‌نظر دارند .\r\n\r\n\r\n","description":"","footnote":"\r\n( 1 ) . عبس ( 80 ) آيه‌هاى 34 - 37 .\r\n( 2 ) . اعراف ( 7 ) آيهء 149 .\r\n","page_name":" 210 ","page_number":210},
  {"content":"\r\n\r\nباگذشت زمان ، احزاب ، سياستمداران ، بازرگانان و صاحبان شركت‌ها ، دريافتند كه تكرار از سودمندترين وسايل تبليغ و باوراندن و ترويج كالا و نظريّات است ، از اين‌روست كه آنان در امر تبليغات مهارت پيدا كرده و مبالغ هنگفتى را بدان اختصاص مىدهند .\r\nگوستاولوبون در كتاب الآراء و المعتقدات مىگويد : « كسىكه واژه و يا جمله‌اى را پياپى تكرار كند ، بدان اعتقاد پيدا مىكند » . دكتر گيبسون در كتاب كيف تفكّر مىگويد :\r\n« وقتى كه عبارات مختلف در مقابل چشم و گوش ما مرتّب تكرار مىشود ، خاصيت مغناطيسى پيدا مىكند چندان‌كه گويى ذهن ما را به خواب فرومىبرد » .\r\nبه منظور رسيدن به همين هدف ، قرآن با شيوه‌اى ديگر و باافزودن وعده و وعيد و امثال آن و برحسب آنچه حكمت اقتضا كند ، آيات را تكرار مىكند .\r\n\r\nشفاعت\r\nشفاعت سه طرف دارد : كسىكه در پيشگاه او شفاعت مىشود ( خدا ) ، شفاعت شونده ( بنده ) و شفاعت‌كننده كه واسطه‌اى است ميان آن دو و براى كمك به دومى به اوّلى متوسل مىشود ، خواه اوّلى اجازهء شفاعت داده باشد و يا نداده باشد . اين است معناى شفاعت در ميان خلق خدا . امّا معناى شفاعت در پيشگاه آفريننده آن است كه او فرد گناهكار را ببخشد و بيامرزد و البتّه هيچ‌گاه در پيشگاه خدا صورت نمىگيرد مگر آن‌كه او خود اجازه داده باشد .\r\nصاحب مجمع البيان مىگويد : « شفاعت از ديدگاه ما ، اختصاص دارد به دفع ضرر و رفع مجازات از گناهكاران مؤمن » .\r\nمعتزله و خوارج ، منكر شفاعت حضرت محمّد صلّى اللّه عليه و إله ، به معنايى كه از صاحب مجمع البيان نقل كرديم ، در حقّ كسانى هستند كه از زمرهء امّت آن حضرت مىباشند و مرتكب گناهان كبيره مىشوند ؛ امّا اماميه و اشاعره به اين شفاعت اعتقاد دارند .\r\n\r\n","description":"","footnote":"","page_name":" 211 ","page_number":211},
  {"content":"\r\n\r\nالبتّه ، عقل دربارهء وقوع شفاعت هيچ حكمى ندارد ، نه منفى و نه مثبت ؛ امّا از لحاظ امكان ، هيچ مانعى براى آن نمىبيند . ازاين‌رو ، وقوع و ثبوت شفاعت بستگى به اين دارد كه به‌طور صحيح از خدا و پيامبرش نقل شده باشد . بنابراين ، كسىكه اين نقل برايش ثابت شود بايد به وجود شفاعت ايمان بياورد و در غير اين‌صورت ، معذور خواهد بود . بااين بيان ، معناى اين سخن كه شفاعت از اصول دين نيست روشن مىشود ، و نيز اين‌كه اگر كسى به خدا و پيامبر و روز قيامت ايمان داشته باشد ، و در عين‌حال شفاعت را انكار كند ، بىترديد مسلمان است .\r\nوقتى به آيات قرآنى رجوع مىكنيم ، درمىيابيم كه برخى از آن آيات شفاعت را به طوركلى نفى مىكند ؛ نظير آيهء 254 سورهء بقره : « . . . روزى فرارسد كه نه در آن خريد و فروشى باشد و نه دوستى و شفاعتى » و نكرهء در سياق نفى مفيد عموم است . [ يعنى هيچ نوع شفاعتى وجود ندارد 
  ] .\r\nبرخى از آيات ، شفاعت را به‌طور مشروط ثابت مىكند ؛ نظير آيهء 26 سورهء نجم كه مىفرمايد : « . . . شفاعتشان هيچ سود ندهد ، مگر از آن پس كه خدا براى هركه خواهد رخصت دهد و خشنود باشد » .\r\nوقتى اين آيه را بر آيهء پيشين عطف كنيم و آن دو را در يك جمله قرار دهيم ، نتيجهء آن چنين مىشود كه خدا پس از آن‌كه اجازهء شفاعت داد ، آن را مىپذيرد . البتّه لازم نيست كه خداوند براى هركدام از پيامبران خود ، به‌نام يكايك افرادى كه شفاعت دربارهء آنان‌را مىپسندد اجازهء ويژه‌اى صادر كند ، بلكه همين اندازه كافى است كه پيامبر بداند كه شفاعت جايز است و نه حرام . البتّه ، در صورتى كه شفاعت‌شونده از اهل كفر و الحاد به خدا نباشد و نه از برافروزندگان آتش جنگ‌ها و از كسانى كه خون‌هاى بيگناهان را مىريزند و از آنان‌كه به بندگان خدا ستم مىكنند و ثروت و روزى آنها را به يغما مىبرند ، بلكه شفاعت تنها در مورد كسانى صادق است كه گناهان عادى و متداول را مرتكب مىشوند ؛ به بيانى ديگر مقصود از اين‌كه خدا اجازهء\r\n\r\n","description":"","footnote":"","page_name":" 212 ","page_number":212},
  {"content":"\r\n\r\nشفاعت داده ، آن است كه به پيامبرش وحى كند من به تو اجازه دادم كه براى هركدام از افراد امّت خودت كه بخواهى و او نوع خاصى از گناهان را مرتكب شده باشد ، شفاعت كنى . در اين‌صورت ، كار اين گروه در دست پيامبر صلّى اللّه عليه و إله است ، و اين كمترين چيزى است كه در فرداى قيامت خداوند به حضرت محمّد صلّى اللّه عليه و إله عطا مىكند و او هم به نوبهء خود براى هركس كه شايستگى شفاعت را داشته باشد انجام خواهد داد . از پيامبر صلّى اللّه عليه و إله نقل شده است كه فرمود : « من شفاعتم را براى كسانى از امّت خود ذخيره كردم كه مرتكب گناهان كبيره شده باشند » .\r\nما يقين داريم كه شفاعت در اسلام ثابت شده است ؛ ولى جزئيات آن را نمىدانيم و به هيچ نظريّه‌اى در اين‌باره يقين نداريم . درعين‌حال ، ايمان قاطع داريم كه بهترين شفاعت‌كنندهء انسان عمل اوست و بهترين وسيله‌اى كه گناهكاران بدان متوسّل مىگردند توبه است ؛ زيرا خداى تعالى كسى را كه مخلصانه به رحمت او اميدوار باشد و شكسته‌بال به جود و بخشش او روى آورد ، نااميد نمىكند .\r\n\r\n","description":"","footnote":"","page_name":" 213 ","page_number":213},
  {"content":"\r\n\r\n\r\nرهايى بنى اسرائيل از چنگال فرعون\r\n\r\n[ سوره البقرة ( 2 ) : آيات 49 تا 50 
  ]\r\nوَ إِذْ نَجَّيْناكُمْ مِنْ آلِ فِرْعَوْنَ يَسُومُونَكُمْ سُوءَ الْعَذابِ يُذَبِّحُونَ أَبْناءَكُمْ وَ يَسْتَحْيُونَ نِساءَكُمْ وَ فِي ذلِكُمْ بَلاءٌ مِنْ رَبِّكُمْ عَظِيمٌ ( 49 ) وَ إِذْ فَرَقْنا بِكُمُ الْبَحْرَ فَأَنْجَيْناكُمْ وَ أَغْرَقْنا آلَ فِرْعَوْنَ وَ أَنْتُمْ تَنْظُرُونَ ( 50 )\r\nو به ياد آريد آن‌گاه كه شما را از فرعونيان رهانيديم . شما را شكنجه‌هاى سخت مىكردند ، پسرانتان را مىكشتند و زنانتان را زنده مىگذاشتند . و در اين آزمونى بزرگ از سوى پروردگارتان بود ( 49 )\r\nو آن هنگام كه دريا را برايتان شكافتيم و شما را رهانيديم و فرعونيان را در برابر چشمانتان غرقه ساختيم ( 50 )\r\n\r\nواژگان\r\nالآل : برگرفته از واژهء « آل » به معناى رجوع است . بنابراين ، كسىكه از طريق نسب ، يا رأى و عقيده‌اى به ديگرى رجوع كند ، از آل او محسوب مىشود . آن‌گاه استعمال اين واژه به معناى اعضاى خانوادهء شخصى چنان فراوان شد كه در عرف به اين معنا اختصاص پيدا كرده است ؛ حتّى « آل فلان » تنها در صورتى گفته مىشود كه براى اين فلان ، جايگاه و موقعيّت خاصى وجود داشته باشد ، بر خلاف « اهل » كه اعم از « آل » است .\r\n\r\n","description":"","footnote":"","page_name":" 214 ","page_number":214},
  {"content":"\r\n\r\nآل فرعون : در اين‌جا مراد از آل فرعون ، پيروان فرعون هستند كه به‌طور مستند به دستور او قوم بنى اسرائيل را شكنجه مىكردند . ابو حيّان اندلسى در تفسير بزرگ خود ، البحر المحيط مىگويد : « فرعون پسر و دختر و عمو و دايى و خويشاوندى از ناحيهء پدر نداشت » . من دليلى كه وى در اثبات اين ادّعاى خود بدان تكيه كرده باشد نمىشناسم .\r\nفرعون : لقب پادشاه مصر در آن زمان است ؛ نظير كسراى ايران ، قيصر روم ، نجاشى حبشه ، تبّع يمن و خاقان ترك . خدا را شكر كه اين القاب ملوكانه اكنون از بين رفته است .\r\nالبلاء : امتحان و آزمايش با آنچه سودمند و يا زيان‌آور است . خداى تعالى مىگويد :\r\n « وَ بَلَوْناهُمْ بِالْحَسَناتِ وَ السَّيِّئاتِ لَعَلَّهُمْ يَرْجِعُونَ ؛  « 1 » آنان‌را به نيكىها و بدىها آزمايش كرديم ، شايد بازگردند » .\r\n\r\nاعراب\r\n « فِرْعَوْنَ »  غيرمنصرف است به سبب علميّت و عجميّت .  « سُوءَ الْعَذابِ »  مفعول مطلق است ؛ زيرا  « يَسُومُونَكُمْ »  به معناى « يعذبونكم » است .\r\n\r\nتفسير\r\nخداوند پس از آن‌كه نعمت‌هايش را به‌طور اجمال به بنى اسرائيل يادآورى مىكند ، اين نعمت‌ها را به تفصيل تذكر مىدهد . در ميان اين نعمت‌ها نخستين نعمتى كه خداوند بدان اشاره كرده عبارت است از : رهايى آنان از چنگال فرعون و پيروان او كه قوم يهود را به سختى آزار دادند . خدا با اين سخن خود ، عذاب مزبور را بيان مىكند : « پسرانتان را مىكشتند و زنانتان را زنده نگاه مىداشتند » ؛ يعنى فرزندان\r\n\r\n\r\n","description":"","footnote":"\r\n( 1 ) . اعراف ( 7 ) آيهء 168 .\r\n","page_name":" 215 ","page_number":215},
  {"content":"\r\n\r\nپسرتان را مىكشتند و فرزندان دخترتان را زنده مىگذاشتند تا آنان‌را به عنوان خدمتكار خود برگزينند . « 1 »\r\nهمچنين ، مصرىها اسرائيليان را در انجام دادن كارهاى دشوارى چون كندن سنگ از كوه و انتقال آنها ، كندن چاه‌ها و . . . به استخدام خود درمىآوردند .\r\nآيه در خطاب به يهوديان معاصر حضرت محمّد صلّى اللّه عليه و إله است ، زيرا آنان بر دين پيشينيان خود بودند و از عملكرد آنها رضايت داشتند ، و هركس كه به عملكرد قومى راضى باشد با آنان در اين عمل شريك است .\r\n « وَ فِي ذلِكُمْ بَلاءٌ مِنْ رَبِّكُمْ عَظِيمٌ » .  خداوند شما را - اى بنى اسرائيل - در راحتى و سختى باهم آزمايش مىكند تا شناخته شويد كه آيا جهاد مىكنيد و به‌سان افرادى بزرگوار در جهاد و سختى صبر پيشه مىسازيد و در راحتى خدا را سپاس مىگزاريد و يا اين‌كه همچون انسان‌هاى ترسو و پست در سختى تسليم مىشويد و در راحتى و نعمت طغيان مىكنيد .\r\nشايان ذكر است كه خداى سبحان ، بندهء خود را بدين منظور كه از حال او آگاهى يابد ، آزمايش نمىكند ، هرگز چنين نيست ؛ زيرا او حال هرموجودى را پيش از آن‌كه وجود پيدا كند مىداند ؛ ولى او انسان را آزمايش مىكند تا عليه او حجّتى داشته باشد ؛ زيرا كسىكه حجّت نداشته باشد نمىتواند ادّعاى چيزى بكند ، هرچند شىء مورد ادّعا در علم خدا ثابت باشد .\r\nخدا به دومين نعمتى كه به بنى اسرائيل داده چنين اشاره مىكند :\r\n « وَ إِذْ فَرَقْنا بِكُمُ الْبَحْرَ فَأَنْجَيْناكُمْ وَ أَغْرَقْنا آلَ فِرْعَوْنَ » .  ما دريا را شكافتيم و دوازده راه ، به تعداد قبايل موجود در بنى اسرائيل در آن قرار داديم . « باء » در  « بِكُمُ »  به معناى\r\n\r\n\r\n","description":"","footnote":"\r\n( 1 ) . صاحب مجمع البيان مىگويد : فرعون خوابى وحشتناك ديد . ساحران اين خواب را براى او چنين تعبير كردند كه جوانى از بنى اسرائيل او را مىكشد . ازاين‌رو ، فرعون آن جنايت‌ها را دربارهء اسرائيليان مرتكب شد . البتّه ، اين سخن ذاتا امكان‌پذير است ؛ ولى دليلى كه بتوان بر آن تكيه كرد وجود ندارد .\r\n","page_name":" 216 ","page_number":216},
  {"content":"\r\n\r\nسببيّت است ؛ يعنى به سبب شما . « سبط » به معناى نوهء پسرى است و مراد از اسباط بنى اسرائيل ، عشايرى هستند از نسل يعقوب .\r\nخلاصه اين‌كه يهود در نهايت ضعف و خوارى و دشمنشان در نهايت قدرت و عزّت بودند ؛ امّا خدا به‌دست پيامبر خود موسى عليه السّلام وضعيّت را دگرگون ساخت و در نتيجه ، يهوديان ، عزيز و دشمن ايشان خوار شدند . نگاه كنيد  وَ أَنْتُمْ تَنْظُرُونَ  ذلّت كسى را كه مىخواست آنان‌را ذليل كند و هلاك شدن كسى را كه مىكوشيد آنان‌را به هلاكت برساند . خدا با بخشيدن اين نعمت به بنى اسرائيل ، حجّت را بر آنان تمام كرد و آنها را ملزم ساخت كه پند و اندرز گيرند و برخوردى كه دشمنانشان با آنها مىكردند ، با ديگران نكنند .\r\nچه‌قدر همانند است برخورد يهود امروز با عرب‌هاى فلسطينى با برخورد فرعونيان با يهود در آن روزگار . آرى ، همان‌گونه كه چرخ‌زمانه به ضرر فرعون چرخيد و با دست بختنصّر و روميان برضرر يهوديان به گردش درآمد ، به زودى نشانه‌ها معكوس مىشود و چرخ زمانه بار ديگر عليه آنان به گردش درمىآيد و اين ، امرى حتمى است ؛ چراكه باطل جولانى مىدهد و آن‌گاه نابود مىشود . شگفت‌آورترين چيز در انسان ، اين است كه در دام بلا گرفتار مىشود ؛ امّا وقتى رهايى يافت ، سركشى و ستم مىكند و همه‌چيز را به فراموشى مىسپارد .\r\nبسيارى از مفسّران مىگويند : دريايى كه فرعون در آن غرق گرديد ، درياى قلزم ، يعنى درياى سرخ است .\r\n\r\n","description":"","footnote":"","page_name":" 217 ","page_number":217},
  {"content":"\r\n\r\n\r\nوعدهء خداوند به موسى\r\n\r\n[ سوره البقرة ( 2 ) : آيات 51 تا 53 
  ]\r\nوَ إِذْ واعَدْنا مُوسى أَرْبَعِينَ لَيْلَةً ثُمَّ اتَّخَذْتُمُ الْعِجْلَ مِنْ بَعْدِهِ وَ أَنْتُمْ ظالِمُونَ ( 51 ) ثُمَّ عَفَوْنا عَنْكُمْ مِنْ بَعْدِ ذلِكَ لَعَلَّكُمْ تَشْكُرُونَ ( 52 ) وَ إِذْ آتَيْنا مُوسَى الْكِتابَ وَ الْفُرْقانَ لَعَلَّكُمْ تَهْتَدُونَ ( 53 )\r\nو يادآريد آن هنگام را كه چهل شب با موسى وعده نهاديم و شما كه ستمكاران بوديد ، بعد از او گوساله را پرستيديد ( 51 )\r\nپس گناهانتان را عفو كرديم ، باشد كه سپاسگزار باشيد ( 52 )\r\nو به يادآريد آن هنگام را كه به موسى كتاب و فرقان داديم ، باشد كه هدايت شويد ( 53 )\r\n\r\nواژگان\r\nمصدر  « واعَدْنا »  مواعده است ؛ يعنى از باب مفاعله كه نشان مىدهد كارى با شركت دو نفر انجام مىشود ؛ نظير اين‌كه دو نفر وعده بگذارند كه در مكان معيّنى با يكديگر ديدار كنند ؛ امّا معناى « مفاعله » در اين‌جا آن است كه خداوند به موسى وعدهء وحى داد ، و موسى عليه السّلام هم به خداوند وعدهء آمدن ؛ امّا واژهء « وعد » مصدر « وعد » است و از يك‌طرف صورت مىگيرد ، البتّه به كار رفتن  « واعَدْنا »  به معناى « وعدنا » نيز درست است .\r\nامّا واژهء  « مُوسى »  به ابزار فولادينى اطلاق مىشود كه با آن مو را مىتراشند ( تيغ ) و\r\n\r\n","description":"","footnote":"","page_name":" 218 ","page_number":218},
  {"content":"\r\n\r\nمذكر و مؤنّث در آن يكسان است . جمع اين واژه « مواس » و « مواسيات » است .\r\nبنابراين ، موسى به اين معنا ، واژه‌اى عربى است و نه عجمى . امّا واژه‌اى كه مقصود از آن ، پسر عمران عليه السّلام مىباشد ، عجمى است و نه عربى ، و در زبان قبطى اين كلمه مركّب است از دو جزء « مو » كه به معناى آب است و « سى » كه نام درخت است و در زبان عبرى بدان « شى » گفته مىشود . بنابراين ، موسى به معناى « آب درخت » است . امّا سبب اين‌كه موسى را « آب درخت » ناميدند ، آن است كه وقتى كنيزان آسيه ، همسر فرعون به منظور شستشوى خويش در آب كنار درخت بيرون رفتند ناگهان تابوتى را كه موسى در داخل آن قرار داشت بر سطح آب ديدند . ازاين‌رو ، آن را گرفتند و با خود بردند .\r\nامّا « فرقان » عبارت است از : چيزى كه دو چيز را از يكديگر جدا مىكند ، و مقصود از آن در اين‌جا چيزى است كه حق را از باطل جدا مىسازد .\r\n\r\nاعراب\r\nآنچه نخستين‌بار به ذهن تبادر مىكند ، آن است كه  « أَرْبَعِينَ »  ظرف و مفعول‌فيه باشد ، درحالىكه چنين نيست ؛ زيرا تركيب تابع صحّت معناست و اگر  « أَرْبَعِينَ »  مفعول‌فيه باشد ، لازم مىآيد كه وعدهء خدا به موسى ، به تعداد شب‌ها افزايش پيدا كند ، زيرا « وعد » در ليالى عمل كرده است و حال آن‌كه مىدانيم خداى سبحان تنها يك وعده به موسى داد و آن هم پس از سپرى شدن چهل شب . بنابراين ، كلمهء محذوف « انقضاء » ، مفعول‌به دوم براى  « واعَدْنا »  مىباشد .\r\nپس از حذف اين كلمه ،  « أَرْبَعِينَ »  جانشين آن شده و اعراب آن را گرفته است ، چنان‌كه مىگويى : اليوم ثلاثة من الشهر ؛ يعنى « تمام الثلاثة » ؛ امروز پايان سه روز است ؛ چراكه عدد يك ، غير از سه است [ و نمىتوان گفت امروز سه‌تاست 
  ] .\r\n « لَيْلَةً »  تميز است .\r\n\r\n","description":"","footnote":"","page_name":" 219 ","page_number":219},
  {"content":"\r\n\r\n\r\nتفسير\r\nپس از آن‌كه خدا فرعون و همراهانش را به هلاكت رسانيد ، اسرائيلىها نفس راحتى كشيدند و با كمال امنيّت به مصر بازگشتند ، چنان‌كه در مجمع البيان آمده است :\r\nاين درحالى بود كه هنوز تورات بر موسى عليه السّلام نازل نشده بود . ازاين‌رو ، بنى اسرائيل از موسى خواستند كه از سوى پروردگارشان كتابى براى آنان بياورد . خدا وعده داد كه تورات را بر آنان فروبفرستد و براى آن وقتى را مشخص كرد . موسى عليه السّلام به آنان گفت :\r\nپروردگارم به من كتابى را داده است آنچه بايد انجام دهيد يا ترك كنيد در آن بيان شده است . او مدت مشخصى را كه چهل شب بود براى آنان تعيين كرد . اين شب‌ها - چنان كه گفته‌اند - عبارت بود از : ماه ذو القعده و ده روز از ذو الحجه .\r\nموسى به سوى پروردگارش رفت تا براى قومش كتابى بياورد و برادر خود هارون را جانشين قرار داد . پيش از آن‌كه مدت موعود سپرى گردد ، بنى اسرائيل در غياب موسى به جاى خدا به پرستش گوساله پرداختند و بدين‌وسيله ، به خود ستم كردند .\r\nظاهر آيهء\r\n « وَ إِذْ واعَدْنا مُوسى أَرْبَعِينَ لَيْلَةً ثُمَّ اتَّخَذْتُمُ الْعِجْلَ مِنْ بَعْدِهِ وَ أَنْتُمْ ظالِمُونَ »  به همين معنا مىباشد .\r\nپس از آن‌كه موسى به سوى قوم خود بازگشت ، آنها از شرك توبه كردند و به سوى پروردگارشان بازگشتند . خدا هم توبهء آنها را پذيرفت ، و اين سومين نعمتى است كه خداوند به آنان ارزانى داشت . آيهء\r\n ثُمَّ عَفَوْنا عَنْكُمْ مِنْ بَعْدِ ذلِكَ  بدين معنا اشاره مىكند . امّا چهارمين نعمت ، كتاب خداست :\r\n وَ إِذْ آتَيْنا مُوسَى الْكِتابَ وَ الْفُرْقانَ لَعَلَّكُمْ تَهْتَدُونَ .  اين كتاب ، همان تورات است كه به بيان حق و باطل ، و حلال و حرام مىپردازد . عطف « فرقان » بر « كتاب » از باب عطف صفت است بر موصوف ؛ نظير آيهء 48 سورهء انبيا :  « وَ لَقَدْ آتَيْنا مُوسى وَ هارُونَ الْفُرْقانَ وَ ضِياءً وَ ذِكْراً لِلْمُتَّقِينَ » . \r\nخلاصهء سخن آن‌كه خداى - عزّ و جل - در آيات پيشين ، اسرائيليان را به چهار\r\n\r\n","description":"","footnote":"","page_name":" 220 ","page_number":220},
  {"content":"\r\n\r\nنعمت تذكر داد بدين شرح : رهانيدن آنان از كشته شدن پسران و زنده ماندن زنانشان ، هلاك شدن فرعون ، آمرزيدن آنان و آوردن موسى كتاب تورات را براى آنها . من با اين‌كه هفده تفسير در دسترس خويش را به دقّت مطالعه كردم ، بهترين مطلبى كه در اين‌باره خواندم ، سخن ابو حيّان اندلسى بود كه در تفسيرش البحر المحيط گفته است :\r\n« به زيبايى اين بخش‌ها نگاه كنيد كه همچون مرواريد به رشته كشيده و همچون ستارگان آسمانى تنظيم يافته است . هربخشى از اين نعمت‌ها به مناسبتى پايان گرفته است و از لحاظ فصاحت از بالاترين درجه برخوردار است كه از سوى خدا بر زبان محمّد ، امين او جارى شده است ، درحالىكه او قبلا نه كتابى خوانده و نه مطلبى نوشته بود » .\r\nابو حيّان با اين بيان اشاره مىكند كه اين تصويرهاى به هم‌پيوسته و سازمان‌يافته از معجزات حضرت محمّد به شمار مىرود ؛ زيرا بدون آن‌كه آموزش ببيند بدان‌ها خبر داده است . خداوند ، پيشينيان را رحمت كند و آنان‌را بيامرزد و از نعمت‌ها و بخشش‌هاى خود به آنها پاداش دهد ؛ زيرا آنان هر پديده‌اى را مىديدند كه از آن بوى تأييد دين اسلام و تعظيم پيامبر بزرگوار مىآيد ، با شور و شوق خاصى به سوى آن مىگرويدند و به شرح و تفصيل و استنباط آن مىپرداختند و بدان استدلال مىكردند .\r\nآرى ، آنان كجا و علماى اين زمان ما كجا ؟ ما كه خود را آلودهء دنيا مىكنيم و اندوهى جز اندوه خودمان و مشكلى جز مشكل فرزندانمان نداريم . ما كجا و آن بزرگان كجا كه همه‌چيز را براى اسلام و پيامبر اسلام فدا كردند ؟ خداوند آنان‌را بيامرزد و مقام ايشان و هركسى را كه به دين خدمت مىكند به بالاترين درجه برساند .\r\n\r\n","description":"","footnote":"","page_name":" 221 ","page_number":221},
  {"content":"\r\n\r\n\r\nسخن موسى با قوم خود\r\n\r\n[ سوره البقرة ( 2 ) : آيات 54 تا 57 
  ]\r\nوَ إِذْ قالَ مُوسى لِقَوْمِهِ يا قَوْمِ إِنَّكُمْ ظَلَمْتُمْ أَنْفُسَكُمْ بِاتِّخاذِكُمُ الْعِجْلَ فَتُوبُوا إِلى بارِئِكُمْ فَاقْتُلُوا أَنْفُسَكُمْ ذلِكُمْ خَيْرٌ لَكُمْ عِنْدَ بارِئِكُمْ فَتابَ عَلَيْكُمْ إِنَّهُ هُوَ التَّوَّابُ الرَّحِيمُ ( 54 ) وَ إِذْ قُلْتُمْ يا مُوسى لَنْ نُؤْمِنَ لَكَ حَتَّى نَرَى اللَّهَ جَهْرَةً فَأَخَذَتْكُمُ الصَّاعِقَةُ وَ أَنْتُمْ تَنْظُرُونَ ( 55 ) ثُمَّ بَعَثْناكُمْ مِنْ بَعْدِ مَوْتِكُمْ لَعَلَّكُمْ تَشْكُرُونَ ( 56 ) وَ ظَلَّلْنا عَلَيْكُمُ الْغَمامَ وَ أَنْزَلْنا عَلَيْكُمُ الْمَنَّ وَ السَّلْوى كُلُوا مِنْ طَيِّباتِ ما رَزَقْناكُمْ وَ ما ظَلَمُونا وَ لكِنْ كانُوا أَنْفُسَهُمْ يَظْلِمُونَ ( 57 )\r\nو آن هنگام را كه موسى به قوم خود گفت : اى قوم من ، شما بدان سبب كه گوساله را پرستيديد برخود ستم روا داشتيد ؛ اينك به درگاه آفريدگارتان توبه كنيد و يكديگر را بكشيد كه چنين كارى در نزد آفريدگارتان ستوده‌تر است . پس خدا توبهء شما را بپذيرفت ؛ زيرا توبه‌پذير و مهربان است ( 54 )\r\nو آن هنگام را كه گفتيد : اى موسى ، ما تا خدا را به آشكارا نبينيم به تو ايمان نمىآوريم . و همچنان‌كه مىنگريستيد صاعقه شما را فروگرفت ( 55 )\r\nو شما را پس از مردن زنده ساختيم ، شايد سپاسگزار شويد ( 56 )\r\nو ابر را سايبانتان گردانيديم و برايتان « منّ » و « سلوى » فرستاديم : بخوريد از اين چيزهاى پاكيزه كه شما را روزى داده‌ايم و آنان بر ما ستم نكردند ، بلكه بر خود ستم مىكردند ( 57 )\r\n\r\n","description":"","footnote":"","page_name":" 222 ","page_number":222},
  {"content":"\r\n\r\n\r\nواژگان\r\nالبارئ : آفريننده . المنّ : ماده‌اى چسبنده كه به عسل شباهت دارد . السلوى : پرنده‌اى است معروف ( بلدرچين ) . الغمام : اسم جنس و مفرد آن غمامة ( ابر ) است و « تاء » نشانهء مفرد بودن مىباشد و نه براى تأنيث ؛ نظير حمام و حمامة .\r\n\r\nاعراب\r\n « يا قَوْمِ » ،  مناداى مضاف به « ياء » متكلّم است [ كه در اصل قومى بوده ، 
  ] آن‌گاه « ياء » حذف شده و كسره ماقبل آن باقى مانده است تا دلالت بر ياء محذوف كند .  « جَهْرَةً »  جانشين مفعول مطلق است .  « كُلُوا »  فعل امر و جمله در محلّ نصب و مفعول براى فعل محذوف و تقدير آن : « قلنا كلوا » است .\r\n\r\nتفسير\r\n وَ إِذْ قالَ مُوسى لِقَوْمِهِ يا قَوْمِ إِنَّكُمْ ظَلَمْتُمْ أَنْفُسَكُمْ بِاتِّخاذِكُمُ الْعِجْلَ فَتُوبُوا إِلى بارِئِكُمْ .  هر معنايى كه به صرف شنيدن لفظ درك شود ، نيازى به تفسير ندارد و شرح و تفسير آن بىجاست . اين آيه نيز از همين قبيل است .\r\n فَاقْتُلُوا أَنْفُسَكُمْ .  ظاهر معناى « قتل » ، همانا از ميان بردن جان است و دليلى هم وجود ندارد كه آن را توجيه كنيم و بگوييم : مقصود از آن مخالفت با هواىنفس و خواركردن نفس از طريق اعتراف به گناه و يا - چنان‌كه گفته‌اند - زياده‌روى در طاعت خداست . مراد از « انفس » در اين‌جا برخى از آنهاست ؛ يعنى برخى از افراد برخى ديگر را بكشند و كسىكه از ميان شما ، با پرستيدن گوساله از دين خود برنگشته ، كشتن كسى را كه از دينش برگشته است به عهده بگيرد ؛ درست مانند آيهء  « فَإِذا دَخَلْتُمْ بُيُوتاً فَسَلِّمُوا عَلى أَنْفُسِكُمْ » ؛  برخى از شما بر بعضى ديگر سلام\r\n\r\n","description":"","footnote":"","page_name":" 223 ","page_number":223},
  {"content":"\r\n\r\nكنند و نيز همانند اين آيه است :  « وَ لا تَلْمِزُوا أَنْفُسَكُمْ ؛  برخى از شما برخى ديگر را غيبت نكنند .\r\nاز علماى اماميه ، طبرسى در كتاب مجمع البيان و از ميان علماى اهل سنّت ، رازى در تفسير كبير خود گفته‌اند : خدا توبه آنان‌را تنها به كشتن منوط كرده به‌گونه‌اى كه توبه آنها جز با كشتن نفس پذيرفته نمىشد ، نه اين‌كه آنها در ابتدا توبه كنند و پس از توبه همديگر را بكشند .\r\nاين حكم در شريعت اسلام نيز نظايرى دارد ؛ مثلا اسلام كشتن را به عنوان حد و مجازات گناه ارتداد معيّن و مقرّر كرده است .\r\nآيات موردنظر به بيان برخى از امور زشت مربوط به قوم بنى اسرائيل مىپردازد و مىگويد :  وَ إِذْ قُلْتُمْ يا مُوسى لَنْ نُؤْمِنَ لَكَ حَتَّى نَرَى اللَّهَ جَهْرَةً .  وقتى موسى عليه السّلام كتاب تورات را براى بنى اسرائيل آورد ، گروهى از آنان گفتند : ما تو را در اين‌كه اين كتاب از نزد خداست تصديق نمىكنيم ، مگر اين‌كه خدا را به چشم سر ببينيم ، بىآن‌كه ميان ما و او حجابى قرار داشته باشد و نيز بايد خدا روياروى به ما خبر دهد كه تو را با اين كتاب فرستاده است .\r\nمن نمىدانم آيا كسانى كه در عصر حاضر منكر وجود خدا هستند - آن‌هم تنها به اين دليل كه او را آشكارا نمىبينند - به كفر و دشمنى همان اسرائيليان استناد مىكنند ؟\r\nيهوديان به موسى گفتند : ما هرگز به تو ايمان نمىآوريم ، مگر اين‌كه خدا را آشكارا ببينيم . در اين عصر نيز برخى مىگويند : چيزى خارج از آنچه به چشم آن را مىبينيم و با دست لمس مىكنيم و با بينى مىبوييم و با دهان مىخوريم ، وجود ندارد . آرى ، تاريخ تصوير زورگويى و دشمنى با حق را در هر نسلى اين‌چنين تكرار مىكند .\r\n فَأَخَذَتْكُمُ الصَّاعِقَةُ وَ أَنْتُمْ تَنْظُرُونَ .  يعنى عذاب آسمانى كسانى را دربرگرفت كه به موسى عليه السّلام گفتند : ما هرگز ايمان نمىآوريم ، مگر اين‌كه خدا را آشكارا ببينيم . اين\r\n\r\n","description":"","footnote":"","page_name":" 224 ","page_number":224},
  {"content":"\r\n\r\nعذاب آنان‌را در مقابل چشم يارانشان كه چنين دشمنى و تقاضايى نداشتند ، به هلاكت رسانيد .\r\n ثُمَّ بَعَثْناكُمْ مِنْ بَعْدِ مَوْتِكُمْ لَعَلَّكُمْ تَشْكُرُونَ .  برخى از مفسّران از جمله شيخ محمّد عبده - چنان‌كه در تفسير المنار آمده - مىگويند : خداى سبحان پس از آن‌كه بنى اسرائيل را صاعقه گرفت ، آنان‌را بار ديگر به دنيا بازنگردانيد ، بلكه مراد از زنده كردن و بعث دوبارهء آنها زياد شدن نسل ايشان است .\r\nبرخى ديگر از مفسّران مىگويند : هرگز چنين نيست و مقصود ، همان معناى ظاهر آيه است ؛ يعنى كسانى كه دوباره زنده شدند ، عينا همان كسانى بودند كه دچار صاعقه گرديده بودند و حق هم با اينان است ؛ زيرا واجب است به ظاهر آيه استناد كنيم ، مگر آن‌كه سببى وجود داشته باشد كه موجب تأويل شود . بديهى است كه وقتى از ديدگاه عقل ، زنده كردن دوبارهء آدمى امكان‌پذير باشد ، سببى براى تأويل وجود ندارد و ما مىدانيم كه نظير اين قضيّه دربارهء عزير نيز اتفاق افتاد ، همان‌گونه كه آيهء 259 سورهء بقره براين مطلب دلالت دارد ؛ آن‌جا كه مىفرمايد : « خدا او [ عزير 
  ] را به مدت صدسال بميراند و آن‌گاه زنده‌اش كرد » . بديهى است ، آنچه به وقوع پيوسته است ، محال نيست .\r\nخوب است بدين نكته اشاره كنيم كه مراد از سخن حق تعالى :  فَأَخَذَتْكُمُ الصَّاعِقَةُ  و  بَعَثْناكُمْ ،  كسانى هستند كه در عصر موسى عليه السّلام بودند ؛ يعنى همان كسانى كه گفتند :  حَتَّى نَرَى اللَّهَ جَهْرَةً .  بنابراين ، خطاب شامل حال موسى و كسانى كه سخن فوق را نگفتند و نيز به طريق اولى شامل يهوديان عصر حضرت محمّد صلّى اللّه عليه و إله نمىشود . امّا اين‌كه خطاب متوجّه اين يهوديان است ، از باب مجاز و وسعت در كاربرد لفظ است ، و بدان سبب كه آنان از نسل كسانى هستند كه گفتند :  « حَتَّى نَرَى اللَّهَ جَهْرَةً » . \r\n وَ ظَلَّلْنا عَلَيْكُمُ الْغَمامَ وَ أَنْزَلْنا عَلَيْكُمُ الْمَنَّ وَ السَّلْوى .  نزول « منّ » و « سلوى » زمانى اتفاق افتاد كه اسرائيليان از مصر بيرون آمدند و در صحراى سينا سرگردان\r\n\r\n","description":"","footnote":"","page_name":" 225 ","page_number":225},
  {"content":"\r\n\r\nشدند ؛ يعنى آن‌جا كه در آن اثرى از عمران و آبادانى نبود . بنى اسرائيل از شدّت گرما به موسى عليه السّلام شكايت بردند . خداوند نيز ابرى را مأمور كرد تا بالاى سرشان سايه افكند و آنها را از گرماى سوزان حفظ كند و همچنين ، خداوند « منّ » و « سلوى » به آنان ارزانى داشت تا علاوه بر غذاهايى كه خودشان داشتند از اين دو نعمت نيز برخوردار شوند .\r\nدر تفسير آيهء 60 همين سوره خواهد آمد كه موسى عليه السّلام با عصاى خود به سنگ زد و آب از آن سنگ براى آنان جارى شد .\r\nشگفت‌آور است كه برخى از مفسّران به دلخواه خود ، دست به تفسير مطلبى مىزنند كه خداى تعالى در باب آن سكونت اختيار كرده است ؛ از جمله آن‌كه تعداد كسانى را كه خودشان را به سبب توبه كردن از پرستش گوساله كشتند برمىشمارند و تعداد آنها را هفتاد هزار نفر مىدانند ، چنان‌كه عدد كسانى را كه صاعقه آنها را فراگرفت ، هفتاد نفر شمرده‌اند . امّا « منّ » براى هر نفر به مقدار يك صاع ( سه كيلو ) بود ، و « سلوى » نيز وقتى از آسمان نازل مىشد داغ بود به‌طورى كه بخار از آن متصاعد مىشد . اين مفسّران مطالبى از اين قبيل را بيان مىكنند كه نه نص قطعى دربارهء آن وارد شده است و نه نص ظنّى ، تا آن را به ذهن نزديك كند و يا از ذهن دور سازد . از پيامبر صلّى اللّه عليه و إله روايت شده كه فرمود : « خداوند دربارهء چيزهايى سكوت اختيار كرده است و سكوت او به سبب فراموشى نيست . پس در اين مورد خودتان را به زحمت نيندازيد ؛ زيرا اين كار رحمتى است از سوى خدا براى شما » .\r\nدر نهج البلاغه آمده است : « خداوند چيزهايى را بر شما واجب قرار داد . پس آنها را از دست ندهيد و حدودى را براى شما تعيين كرد كه نبايد از آن فراتر رويد و شما را از چيزهايى نهى كرده است ، آنها را انجام ندهيد و دربارهء چيزهايى نيز سكوت اختيار كرده و البتّه آنها را به سبب فراموشى رها نكرده است پس خود را دربارهء آنها به زحمت نيندازيد » .\r\n وَ ما ظَلَمُونا وَ لكِنْ كانُوا أَنْفُسَهُمْ يَظْلِمُونَ .  نفى ستمديدگى از خداى تعالى كاملا\r\n\r\n","description":"","footnote":"","page_name":" 226 ","page_number":226},
  {"content":"\r\n\r\nهمانند نفى فرزند و شريك از اوست ؛ بدين معنا كه به تعبير اهل منطق : « سالبه به انتفاى موضوع است » ؛ زيرا ثبوت آن عقلا محال است . بنابراين ، نفى داشتن فرزند از خدا نظير آن است كه دربارهء شخص ازدواج نكرده گفته شود : او فرزند ندارد ، و يا دربارهء كسىكه زبان عربى نمىداند گفته شود : او فرهنگى دربارهء زبان عربى تأليف نكرده است . امّا ستم يهود بر خودشان به جهت نابخردى آنها و انكار نعمت‌هاى الهى توسط آنان است ؛ خدايى كه طاعتش او را سود نمىبخشد و گناه گناهكاران زيانى به دو نمىرساند ، بلكه سود طاعت تنها متوجّه فرمان‌بردار مىشود و زيان گناه تنها به گناهكار بازمىگردد . امير مؤمنان على عليه السّلام مىفرمايد : « اى فرزند آدم ، وقتى ديدى خدا نعمت‌هايش را پياپى به تو مىدهد و تو او را معصيت مىكنى ، پس بترس از او » .\r\nبه‌طور خلاصه ، اين آيات به مطالب زير اشاره دارد :\r\n1 . پرستش گوساله توسط اسرائيليان .\r\n2 . توبهء آنها از طريق كشتن يكديگر .\r\n3 . تقاضاى آنها براى ديدن خداوند .\r\n4 . هلاك شدن و دوباره زنده شدن اسرائيليان .\r\n5 . سايه افكندن ابرها بر سر آنان .\r\n6 . نزول « منّ » و « سلوى » .\r\nما داستان موسى و اسرائيليان را - اگر خدا بخواهد - در سورهء مائده بيان خواهيم كرد ، آن‌جا كه خداوند سخن قوم بنى اسرائيل را خطاب به كليمش [ موسى 
  ] نقل مىكند : « تو با پروردگارت برو ، كه ما در اين‌جا نشسته‌ايم » . اين سخن پستى يهود را در قالب دقيق‌ترين عبارت بيان مىكند ، و نخستين كسانى كه اين خباثت و پستى را كشف كردند ، فرعونيان بودند كه پسران بنى اسرائيل را كشتند و زنانشان را زنده رها كردند .\r\n\r\n","description":"","footnote":"","page_name":" 227 ","page_number":227},
  {"content":"\r\n\r\n\r\nديدن خداى تعالى\r\nاز آن‌جا كه در اين آيه آمده است :  « حَتَّى نَرَى اللَّهَ جَهْرَةً » ،  به كشمكشى اشاره مىكنيم كه ميان پيروان مذاهب و فرقه‌هاى اسلامى جريان دارد و آن اين‌كه آيا عقل ، ديدن خدا را با چشم ظاهرى امكان‌پذير مىداند و يا محال ؟\r\nاشاعره - اهل سنّت - مىگويند : ديدن خدا با چشم از ديدگاه عقل امكان‌پذير است ؛ زيرا خدا موجود است و هرموجودى ديدنش ممكن مىباشد .\r\nاماميه و معتزله مىگويند : ديدن خدا با چشم ظاهرى محال است ، هم در دنيا و هم در آخرت ؛ چراكه خدا نه جسم است و نه در جسمى حلول كرده و نه چيزى است كه در مكانى قرار دارد .\r\nچون اين دو طايفه ديدن خدا را از لحاظ عقلانى محال مىدانند ، آياتى را كه در ظاهر بر امكان رؤيت خدا دلالت دارند ، بر رؤيت او با عقل و بصيرت حمل كرده‌اند و نه بر ديدن او با چشم سر و به تعبير فيلسوف بزرگ ، محمّد بن ابراهيم شيرازى ، معروف به ملّاصدرا و صدر المتألّهين : ديدن خدا با حقايق ايمان امكان‌پذير است نه با اعضاى بدن .\r\nاز جمله دلايل ملّاصدرا بر محال بودن ديدن خدا اين است كه « احساس شىء يك نوع حالت وضعى است براى جوهرى كه بتواند احساس كند ، در مقايسه با شيئى كه به‌طور وضعى محسوس است . بنابراين ، اگر شيئى را كه فاقد اين وضعيّت است ، محسوس فرض كنيم درست همانند اين است كه شيئى را كه جهت ندارد ، فرض كنيم در جهتى قرار دارد » .\r\nبه‌نظر من ، مقصود ملّاصدرا اين است كه چشم چيزى را نمىبيند ، مگر به دو شرط : نخست آن‌كه چشم قابليت ديدن را داشته باشد ، و ديگر آن‌كه خود آن چيز قابليت اين را داشته باشد كه با چشم رؤيت شود و اين امرى بديهى است ؛ زيرا اگر\r\n\r\n","description":"","footnote":"","page_name":" 228 ","page_number":228},
  {"content":"\r\n\r\nچشم قابليت ديدن را از دست بدهد و يا آن چيز قابليت اين را نداشته باشد كه چشم آن را ببيند ، قهرا رؤيت حاصل نمىشود . در اين مورد خاص ( يعنى رؤيت حق‌تعالى ) چشم حقيرتر و ناتوان‌تر از آن است كه ذات يگانهء خداوند را ببيند ، چنان‌كه ذات اقدس او نيز بزرگ‌تر از آن است كه با چشم ديده شود . وقتى عبارت اين فيلسوف بزرگ را مىخواندم ، ذهنم متوجّه جان لاك فيلسوف انگليسى شد كه طرفدار « رئاليسم نقدى » است . خلاصهء نظريّهء او اين است كه شىء ، خصوصيات اوّليه‌اى دارد كه واقعا براى آن ثابت است و به هيچ روى از آن جدا نمىشود ، خواه كسى باشد كه اين خصوصيات را درك كند و خواه كسى نباشد ؛ نظير عناصرى كه اجزاى تشكيل‌دهندهء شىء به شمار مىروند و نيز هر شىء داراى خصوصيات ثانوى و نسبى است كه مستقل از ذاتى كه بتواند آن را حس و درك كند وجود ندارد ؛ همانند رنگ ، صدا و مزه ؛ مثلا رنگ آن‌گونه كه ديده مىشود ، صفت شىء نيست ، بلكه از ديدگاه دانشمندان ، يك سلسله امواج نورى ويژه‌اى است كه ميان شىء و چشم انسان قرار دارد . همچنين ، صدا عبارت است از : امواج هوا . مزه ، اگر دهان نباشد وجود ندارد و به همين دليل است كه با سلامت و بيمارى ، حس چشايى تفاوت پيدا مىكند . خلاصهء سخن ، رنگى بدون چشم و صدايى بدون گوش و مزه‌اى بدون دهان وجود ندارد .\r\nترديدى نيست كه نور خدا بر تمام امواج نورى و غيرنورى غالب است و بديهى است وقتى كه اين امواج نباشد ، رؤيت هم نخواهد بود .\r\n\r\n","description":"","footnote":"","page_name":" 229 ","page_number":229},
  {"content":"\r\n\r\n\r\nورود به قريه\r\n\r\n[ سوره البقرة ( 2 ) : آيات 58 تا 59 
  ]\r\nوَ إِذْ قُلْنَا ادْخُلُوا هذِهِ الْقَرْيَةَ فَكُلُوا مِنْها حَيْثُ شِئْتُمْ رَغَداً وَ ادْخُلُوا الْبابَ سُجَّداً وَ قُولُوا حِطَّةٌ نَغْفِرْ لَكُمْ خَطاياكُمْ وَ سَنَزِيدُ الْمُحْسِنِينَ ( 58 ) فَبَدَّلَ الَّذِينَ ظَلَمُوا قَوْلاً غَيْرَ الَّذِي قِيلَ لَهُمْ فَأَنْزَلْنا عَلَى الَّذِينَ ظَلَمُوا رِجْزاً مِنَ السَّماءِ بِما كانُوا يَفْسُقُونَ ( 59 )\r\nو به ياد آريد آن زمان را كه به شما گفتيم : به آن قريه درآييد و از نعمت‌هاى آن هرچه و هرجا كه خواسته باشيد به فراوانى بخوريد ؛ ولى سجده‌كنان بر دروازه داخل شويد و بگوييد : بار گناه از ما فرو نه ، تا خطاهاى شما را بيامرزيم و به پاداش نيكوكاران بيفزاييم ( 58 )\r\nامّا ستمكاران آن سخن را ديگر كردند و برآنان به جزاى عصيانى كه كرده بودند عذابى آسمانى فرود آورديم ( 59 )\r\n\r\nواژگان\r\nقرية : در لغت دو معنا دارد : نخست مكانى كه مردم در آن گرد مىآيند ؛ يعنى مكانى كه نه اختصاص به خشكى دارد و نه اختصاص به دريا و ديگر عبارت است از : لانهء مورچه . بنابراين ، يكى از معانى حقيقى « قريه » شهر است ؛ ولى اين واژه بيشتر در مورد شهر كوچك به كار مىرود و اين معنا بر ساير معانى آن غلبه پيدا كرده است\r\n\r\n","description":"","footnote":"","page_name":" 230 ","page_number":230},
  {"content":"\r\n\r\nبه‌گونه‌اى كه هرگاه واژهء « قريه » به كار رود در عرف معمول ، جز شهر كوچك ، چيز ديگرى از آن درك نمىشود .\r\nحطّ : نازل شدن و فرود آمدن است .\r\nسجود : گذاشتن پيشانى بر زمين و مراد از آن در اين‌جا معناى مجازىاش خضوع و فروتنى است ؛ زيرا وارد شدن بنى اسرائيل از دروازه درحالىكه پيشانى آنها بر زمين باشد امكان‌پذير نيست . بنابراين ، بايد اين واژه را بر فروتنى حمل كرد .\r\nالرجز : به كسر راء ، يعنى چيز آلوده و مراد از آن در اين‌جا عذاب است .\r\n\r\nاعراب\r\n« قرية » عطف بيان است از  « هذِهِ »  و  « رَغَداً »  نايب مفعول مطلق يعنى « أكلا رغدا » .\r\n « سُجَّداً »  حال است از « واو » جمع در  « ادْخُلُوا » .  اين كلمه مصدر است ؛ امّا به معناى اسم فاعل مىباشد ؛ نظير « عدل » كه به معناى عادل است .  « حِطَّةٌ »  خبر مبتداى محذوف و تقديرش اين است : « مسئلتنا أو أمرنا حطّة » ، درست همانند  « فَصَبْرٌ جَمِيلٌ »  كه به معناى « حالنا صبر جميل » مىباشد . البته در اين‌جا نصب آن نيز جايز است .\r\n\r\nتفسير\r\n وَ إِذْ قُلْنَا ادْخُلُوا هذِهِ الْقَرْيَةَ فَكُلُوا مِنْها حَيْثُ شِئْتُمْ رَغَداً .  صاحب مجمع البيان مىگويد : « مفسّران اجماع دارند كه مراد از « قريه » در اين‌جا بيت المقدس است و اين نظريّه را سخن خداوند در جاى ديگر تأييد مىكند :  « ادْخُلُوا الْأَرْضَ الْمُقَدَّسَةَ » ؛  وارد سرزمين مقدّس شويد .\r\n « وَ ادْخُلُوا الْبابَ سُجَّداً » ؛  وارد شويد درحالىكه سرهايتان را با خضوع و فروتنى در برابر خداوند پايين مىاندازيد . ابو حيّان اندلسى در البحر المحيط مىگويد : « مراد از\r\n\r\n","description":"","footnote":"","page_name":" 231 ","page_number":231},
  {"content":"\r\n\r\n« باب » ، يكى از دروازه‌هاى بيت المقدّس است كه از آن به‌نام « باب حطّه » ياد مىشود » .\r\n( اين دانشمند اندلسى در سال 754 هجرى وفات كرد ) .\r\n وَ قُولُوا حِطَّةٌ .  پس از آن‌كه خدا دستور داد بنى اسرائيل با خضوع و فروتنى وارد شوند ، همچنين به آنان دستور داد كه اين حالت فروتنى را با سخنان خاضعانه و ذليلانه توأم سازند ؛ نظير نستغفر اللّه و نسأله التوبه ، تا بدين‌وسيله ميان گفتار و كردار آنان هماهنگى ايجاد شود ، چنان‌كه ما در ركوع مىگوييم : « سبحان ربي العظيم » و در سجده مىگوييم : « سبحان ربي الأعلى » . لازم نيست كه آنان عينا واژهء  « حِطَّةٌ »  را تعبّدا بر زبان آورند - چنان‌كه بسيارى از مفسّران گفته‌اند - و نيز ضرورتى ندارد كه مراد از  « حِطَّةٌ »  عملى باشد كه گناهان را از بين ببرد ، چنان‌كه در تفسير المنار از محمّد عبده نقل شده است ؛ زيرا وى گفته است : خداى تعالى آنان‌را به تلفظ ( به زبان آوردن ) مأمور نكرد ؛ چراكه براى انسان چيزى از تلفظ آسان‌تر نيست .\r\nايرادى كه بر نظريّهء فوق وارد مىباشد اين است كه خدا بندگانش را به سخن‌گفتن و تلفظ در نماز ، اعمال حج ، امر به معروف ، پاسخ سلام و اداى شهادت و حتى در پاره‌اى از موارد به اداى حروف از مخارج صوتى مكلّف ساخته است .\r\n فَبَدَّلَ الَّذِينَ ظَلَمُوا قَوْلًا غَيْرَ الَّذِي قِيلَ لَهُمْ .  بنى اسرائيل مأمور شدند سخنى را بگويند كه با آن استحقاق آمرزش ، بخشش و پاداش را پيدا كنند ؛ امّا آنان از اين دستور سر باز زدند و سخنى گفتند كه موجب مؤاخذه و مجازات آنان گرديد .\r\nتوجّه من بدين نكته جلب شد كه برخى از مفسّران بزرگ از جمله دو فيلسوف مسلمان : رازى و ملّاصدرا در اين‌جا اين بحث را مطرح كرده‌اند كه آيا واجب است كه بر لفظ ادعيه و اذكار وارد شده ، عينا بسنده شود ، و يا آن‌كه با حفظ محتوا ، تبديل لفظ به لفظى ديگر جايز است ؟ امّا اين بزرگان در ضمن تفسير آيهء  « فَبَدَّلَ الَّذِينَ ظَلَمُوا » ،  به كسانى كه دين را همچون كالايى براى درآمد و سودجويى خود قرار داده ، اشاره نكرده‌اند ؛ به‌رغم اين‌كه مىدانيم آنها امانت‌داران\r\n\r\n","description":"","footnote":"","page_name":" 232 ","page_number":232},
  {"content":"\r\n\r\nدين خدا بودند ؛ امّا به امانت خيانت كردند و آيات و روايات را كاملا همانند اسرائيليان تحريف نمودند .\r\n فَأَنْزَلْنا عَلَى الَّذِينَ ظَلَمُوا رِجْزاً مِنَ السَّماءِ .  پيش‌تر گفته شد كه مراد از « رجز » عذاب است . خداوند دربارهء نوع اين عذاب و حقيقت آن سكوت اختيار نموده و براى ما بيان نكرده است كه آيا اين عذاب و با بوده ، چنان‌كه برخى گفته‌اند و يا تگرگ بوده ، آن‌طورى كه برخى ديگر گفته‌اند . همچنين خداوند دربارهء تعداد كسانى كه به سبب اين عذاب به هلاكت رسيدند سكوت اختيار كرده و بيان نفرموده است كه آيا هفتاد هزار بودند يا بيشتر و يا كمتر ؟ و نيز مدت عذاب را بيان نكرده كه آيا يك ساعت بوده است يا يك روز ؟ ازاين‌رو ، ما نيز دربارهء آن سكوت اختيار مىكنيم و براى بيان اين معنا خود را به زحمت نمىاندازيم ؛ مانند برخى از افراد كه باتكيه بر سخنى ضعيف و يا روايتى متروك ، خود را به زحمت انداخته‌اند .\r\n\r\n","description":"","footnote":"","page_name":" 233 ","page_number":233},
  {"content":"\r\n\r\n\r\nتقاضاى آب از طرف موسى\r\n\r\n[ سوره البقرة ( 2 ) : آيه 60 
  ]\r\nوَ إِذِ اسْتَسْقى مُوسى لِقَوْمِهِ فَقُلْنَا اضْرِبْ بِعَصاكَ الْحَجَرَ فَانْفَجَرَتْ مِنْهُ اثْنَتا عَشْرَةَ عَيْناً قَدْ عَلِمَ كُلُّ أُناسٍ مَشْرَبَهُمْ كُلُوا وَ اشْرَبُوا مِنْ رِزْقِ اللَّهِ وَ لا تَعْثَوْا فِي الْأَرْضِ مُفْسِدِينَ ( 60 )\r\nو به ياد آريد آن‌گاه را كه موسى براى قوم خود آب خواست . گفتيم : عصايت را بر آن سنگ بزن . پس دوازده چشمه از آن بگشاد . هرگروهى آبشخور خود را بدانست . از روزى خدا بخوريد و بياشاميد و در روى زمين به فساد سركشى مكنيد ( 60 )\r\n\r\nواژگان\r\nالاستسقاء : درخواست آب .\r\nالانفجار : « انفجار » و « انجباس » يك معنا دارد ؛ زيرا خداوند اين دو را در يك داستان به كار برده است .\r\nالمشرب : مكان نوشيدن آب ، « آبشخور » ، نظير « مأكل » كه محلّ خوردن و « مسكن » كه محلّ سكونت است .\r\nالعثى : برخى گفته‌اند : معناى آن فراتر شدن از حدّ است در هرچيزى و آن‌گاه در فساد ، زياد به كار رفته ، و درنتيجه بر ساير معانىاش غلبه يافته است .\r\n\r\n","description":"","footnote":"","page_name":" 234 ","page_number":234},
  {"content":"\r\n\r\n\r\nاعراب\r\n « اثْنَتا عَشْرَةَ » ،  دو كلمه است كه به منزلهء يك كلمه محسوب مىشود . قسمت نخست اين كلمه ، معرب است و « الف » به جاى رفع و « ياء » به جاى نصب و جر مىباشد . قسمت دوم آن مبنى است ؛ زيرا به منزلهء « نون » مثنّا مىباشد ؛ نحويان چنين گفته‌اند .  « عَيْناً »  تميز است .\r\n\r\nتفسير\r\n وَ إِذِ اسْتَسْقى مُوسى لِقَوْمِهِ .  اين آيه هيچ‌گونه تأويلى ندارد ؛ زيرا مراد از آن همان معنايى است كه از ظاهر آن به ذهن متبادر مىشود . رازى مىگويد : « جمهور مفسّران اتفاق‌نظر دارند براين‌كه درخواست آب در « تيه » بوده است » ؛ يعنى در صحراى سينا .\r\nدرهرحال ، پس از آن‌كه خداوند با ابرها بر سر بنى اسرائيل سايه افكند و از « منّ » و « سلوى » اطعامشان كرد ، از آب هم سيرابشان نمود . ازاين‌رو ، به تعداد تيره‌هاى موجود در ميان آنان ، دوازده چشمه جارى ساخت و هر تيره‌اى از آنان يك چشمه را به خود اختصاص داد تا هيچ‌گونه جدال و نزاعى بر سر آب ، ميان آنها رخ ندهد .\r\n\r\nسرمايه‌دارى و سوسياليزم\r\nاسرائيليان به سايه ، غذا و نوشيدنى بدون زحمت و دشوارى دست يافتند .\r\nدرنتيجه ، ثروتمند و فقير ، گرسنه و سير ، زحمتكش و برخوردار در ميان آنان وجود نداشت . نه كسى مالك ابزار توليد بود و نه بىعدالتى در توزيع كالاها وجود داشت . از هر فردى به اندازهء توانش كار كشيده نمىشد و هركس به اندازهء كارش مزد نمىگرفت و خلاصه آن‌كه ، جز مساوات و برابرى در زندگى چيز ديگرى\r\n\r\n","description":"","footnote":"","page_name":" 235 ","page_number":235},
  {"content":"\r\n\r\nمطلقا ميان آنها وجود نداشت ، و اين زندگى نيز در برابر مال ، يا كار و يا چيزى ديگر نبود . « 1 »\r\nبنى اسرائيل نخستين و آخرين ملّتى است كه از اين‌گونه زندگى برخوردار مىشد .\r\nوانگهى آنها از وحدت زبانى ، فرهنگى و تاريخى نيز برخوردار بودند . ما به زودى ثابت خواهيم كرد كه خداى تعالى با اين ملّت رفتار ويژه‌اى داشته كه با ديگر ملّت‌ها نداشته است . بنابراين ، وقتى كه براى گناه و فساد و جنگ و نزاع ، عامل اقتصادى و يا قومى وجود نداشته باشد ، چه عاملى سبب شد كه بنى اسرائيل فساد كنند و عليه پيامبر خيرخواه و امين خود ، موسى بن عمران عليه السّلام بشورند و با او به مخالفت برخيزند ؟\r\nچگونه آنها از اين زندگى برابر و ثروت برابر خسته شدند و گفتند : ما هرگز بر آن طاقت نمىآوريم و مىخواهيم برخى به برخى ديگر كمك كنيم ، و چگونه آنها با كفر و عصيان درصدد مقابله با نعمت‌ها برآمدند ؟\r\nتمام سوسياليست‌ها و يا بسيارى از آنها مىگويند : منبع تمام پستىها و بدبختىها سرمايه‌دارى است و منبع تمام فضيلت‌ها و خوشبختىها سوسياليزم است .\r\nكاپيتاليست‌ها [ سرمايه‌داران 
  ] نيز مىگويند : مهم ، هماهنگى در انديشه و خصوصيات روحى است .\r\nهيتلر مىگفت : جز نژاد آريايى چيزى مطلقا وجود ندارد ؛ لكن بسيارى از مخالفان هيتلر همانند او آريايىنژاد بودند ، و درنتيجه نظريّهء او موجب نابودى خود او شد ، ملّت آلمان را ذليل و ميليون‌ها انسان از ديگر ملّت‌ها را هلاك كرد و شهرها و پايتخت‌ها و مؤسسه‌هاى فرهنگى و باستانى را ويران ساخت .\r\nالبته رقابت ميان كشورهاى سوسياليستى به اوج خود رسيد و برخورد ميان مسكو و پكن و از همه مهم‌تر اختلاف استالين و تيتو ، هرگونه آرزوى توافق و سازش را از ميان برد .\r\n\r\n\r\n","description":"","footnote":"\r\n( 1 ) . آنچه در برخى از تفاسير آمده ، خنده‌آور است و آن اين‌كه كودك اسرائيلى به اندازهء اندامش لباس مىپوشيد و به هر اندازه كه كودك رشد مىكرد ، لباس او هم خود به خود ، از لحاظ درازا و پهنا پابه‌پاى او ، بدون كم و زياد ، افزايش پيدا مىكرد . اين سخن هرچند ذاتا امكان‌پذير است ؛ ولى هيچ دليلى بر اثبات آن وجود ندارد .\r\n","page_name":" 236 ","page_number":236},
  {"content":"\r\n\r\nبه راستى ، در نهاد انسان نيروهاى شگفت‌انگيز و پيچيده‌اى نهفته است كه از دايرهء محاسبه و پيش‌بينى بيرون است و امّا شرايطى كه از بيرون او را احاطه كرده‌اند ، بسيار بيشتر و فراوان‌تر هستند به‌گونه‌اى كه هركس درصدد شمارش نيروى درونى و يا شرايط محيط بيرونى زندگى آدمى برآيد ، به جستجوى محال پرداخته است . البتّه ، هر كدام از آنها تأثير و كاربرد خود را دارد و انسان با اين نيروها و شرايط در اوج و فرود قرار مىگيرد . بنابراين ، منحصر كردن عوامل تأثيرگذار به عوامل مادى كاملا همانند منحصر ساختن اين عوامل است به نيروهاى معنوى و يا عوامل نژادى كه همگى باطل و نادرستند . لازم به ذكر است كه فقر انگيزهء نيرومندى است براى ارتكاب جرايم و گناهان و شايد هم نيرومندترين انگيزه . ازاين‌رو ، امير مؤمنان على عليه السّلام فرمود :\r\n« فقر انسان را به كفر نزديك مىكند » .\r\nلكن هرگاه نيازهاى انسان در زندگى تأمين شد هرگز موجب آرامش او نمىشود ، بلكه تنها چيزى كه او را به آرامش‌خاطر مىرساند ، همانا ايمان به اصول انسانى و ايجاد هماهنگى ميان اين اصول و رفتار و تكيهء او به دين پايدار و استوار است كه وى را از خطاها و گناهان نگاه مىدارد . « 1 »\r\n\r\nامكان وجود شىء از عدم\r\nسؤال : چگونه مىشود از يك قطعه سنگ كه انسان آن را با دست خود برمىدارد چشمه‌ها جارى شود ؟ آيا محال به ممكن تبديل مىشود ؟ آيا « شىء » از « لاشىء » و يا زياد از كم به وجود مىآيد ؟ انسان زمين را هزاران متر حفر مىكند ، باوجود اين ، اگر\r\n\r\n\r\n","description":"","footnote":"\r\n( 1 ) . در سال 1936 ، ادوارد هشتم از امپراتورى انگليس كه در آن زمان ، خورشيد در قلمرو حكومت آن غروب نمىكرد كناره گرفت و اين كناره‌گيرى به خاطر يك زن به‌نام « واليس » بود . اين زن پيش از ادوارد ، دوبار ازدواج كرده و طلاق گرفته بود . او ترجيح داد كه [ دست از سلطنت بريتانيا بردارد 
  ] در حال هجرت با آن زن زندگى كند و از اين شهر بدان شهر برود و جوياى كار باشد . دليلى نيرومندتر از اين حادثه ، بر بطلان منحصر كردن تمام انگيزه‌ها به انگيزهء مادى وجود ندارد .\r\n","page_name":" 237 ","page_number":237},
  {"content":"\r\n\r\nآب در آن‌جا نباشد ، آب بيرون نخواهد آمد . پس چگونه ممكن است از سنگى كه هيچ اثرى از آب در آن وجود ندارد ، آب بجوشد ؟\r\nپاسخ : علم و طبيعت ، مطلقا نمىتواند اين حادثه را تفسير كند . معجزه و خرق عادت و جز سخن خداى توانا كه به هرچيز مىگويد : « موجود شو ، پس موجود مىشود » « 1 » هيچ توجيه ديگرى براى آن وجود ندارد . كاملا همانند شكافته شدن دريا و ايستادن آب آن همچون كوه ، نازل شدن « منّ » و « سلوى » از آسمان ، سرد و سلامت شدن آتش بر ابراهيم عليه السّلام ، زاده شدن عيسى عليه السّلام بدون پدر ، زنده كردن مردگان به‌دست او ، آفريدن او پرنده را از گل و حوادثى از اين قبيل . بنابراين ، كسىكه به خدا و قدرت او ايمان دارد ، به همان بسنده مىكند ، و كسىكه منكر قدرت اوست و لجاجت مىكند نمىتوان پس از انكار اصل ، دربارهء فرع با او گفتگو كرد . من يقين دارم ، كسانى كه در جستجوى تفسير علمى و دقيق براى هرچيزى هستند ، در زندگى خود به رويدادهاى متعدّدى برمىخورند كه جز غيب و ارادهء الهى ، هيچ تفسيرى نمىتوانند براى آنها پيدا كنند ؛ ولى خودشان به اين امر توجّه ندارند . در اين‌جا شايسته است به ملّاصدرا اشاره كنيم ، فيلسوف بزرگى كه صدها سال پيش از ما زندگى مىكرد ؛ زمانى كه نه ابزارهاى علمى وجود داشت و نه آزمايشگاه‌ها . او در تفسير اين آيه عينا چنين مىگويد : « مادهء عناصر ، قابليت دارد كه تا بىنهايت به صورت‌هاى مختلف و پىدرپى درآيد .\r\nبنابراين ، ممكن است كه برخى از اجزاى سنگ به آب تحوّل پيدا كند » .\r\nنمونهء بارز شاهدى كه بايد دربارهء آن غور كرد اين جمله از سخن اوست : « ممكن است برخى از اجزاى سنگ به آب ، تحوّل پيدا كند » . ملّاصدرا با اين سخن خود « نظريّهء تكامل » را تأييد مىكند كه وى سه قرن پيش از داروين ، « 2 » آن را كشف كرد و بدان راه يافت . به‌علاوه ، داروين نظريّهء تكامل را تنها به اعضاى زنده اختصاص\r\n\r\n\r\n","description":"","footnote":"\r\n( 1 ) . انعام ( 6 ) آيهء 73 .\r\n( 2 ) . ملّاصدرا از بزرگان قرن شانزدهم ميلادى است ، درحالىكه داروين در اواخر قرن نوزدهم بوده است .\r\n","page_name":" 238 ","page_number":238},
  {"content":"\r\n\r\nمىداد ؛ امّا ملّاصدرا اين نظريّهء را به تمام موجودات و حتّى به جمادات تعميم داد و چنان‌كه ملاحظه كرديد وى تحوّل سنگ را به آب امكان‌پذير دانست . چه‌قدر اين مرد بزرگ صاحب اكتشافات بود ! اگر او غربى مىبود ، مشهورتر و معروف‌تر از انيشتاين بود ؛ لكن انيشتاين ، غربى و حتى يهودى بود و ملّاصدرا شرقى و نيز متفكرى شيعى .\r\nاين شخصيّت بزرگ در كشف نظريّهء تكامل ، با گسترده‌ترين معنايش ، گوى سبقت را از همگان ربود . كشف اين نظريّه ، موجب افزايش ايمان او به خدا و روز قيامت گرديد . او با كشف اين نظريّه ، دلايل تازه‌اى بر اثبات وجود خدا ارائه كرد كه هيچ‌يك از صاحبان انديشهء فلسفهء الهى ، چنين دلايلى را پيش از او ارائه نكرده بودند . به همين دليل ، به حق به‌نام صدر المتألّهين ناميده شد . او دليل قاطعى بر اثبات نادانى گلادستون و ميليون‌ها تن از پيروان وى مىآورد كه برآنند : « با كشف نظريّهء تكامل ، وجود خدا به عنوان آفرينندهء اين جهان از بين رفته است » . امّا ملّاصدرا ثابت كرد كه خلاف گفتهء گلادستون ، درست و صحيح است .\r\n\r\n","description":"","footnote":"","page_name":" 239 ","page_number":239},
  {"content":"\r\n\r\n\r\nسخن بنى اسرائيل با موسى\r\n\r\n[ سوره البقرة ( 2 ) : آيه 61 
  ]\r\nوَ إِذْ قُلْتُمْ يا مُوسى لَنْ نَصْبِرَ عَلى طَعامٍ واحِدٍ فَادْعُ لَنا رَبَّكَ يُخْرِجْ لَنا مِمَّا تُنْبِتُ الْأَرْضُ مِنْ بَقْلِها وَ قِثَّائِها وَ فُومِها وَ عَدَسِها وَ بَصَلِها قالَ أَ تَسْتَبْدِلُونَ الَّذِي هُوَ أَدْنى بِالَّذِي هُوَ خَيْرٌ اهْبِطُوا مِصْراً فَإِنَّ لَكُمْ ما سَأَلْتُمْ وَ ضُرِبَتْ عَلَيْهِمُ الذِّلَّةُ وَ الْمَسْكَنَةُ وَ باؤُ بِغَضَبٍ مِنَ اللَّهِ ذلِكَ بِأَنَّهُمْ كانُوا يَكْفُرُونَ بِآياتِ اللَّهِ وَ يَقْتُلُونَ النَّبِيِّينَ بِغَيْرِ الْحَقِّ ذلِكَ بِما عَصَوْا وَ كانُوا يَعْتَدُونَ ( 61 )\r\nو آن‌گاه كه گفتيد : اى موسى ، ما بر يك طعام نتوانيم ساخت ، از پروردگارت بخواه تا براى ما از آنچه از زمين مىرويد چون سبزى و خيار و سير و عدس و پياز بروياند . موسى گفت : آيا مىخواهيد آنچه را برتر است به آنچه فروتر است بدل كنيد ؟ به شهرى بازگرديد كه در آن‌جا هرچه خواهيد به شما بدهند . مقرّر شد بر آنها خوارى و بيچارگى ، و خشم خدا را برخود هموار ساختند و اين بدان سبب بود كه به آيات خدا كافر شدند و پيامبران را به ناحق كشتند و نافرمانى كردند و تجاوز ورزيدند ( 61 )\r\n\r\nواژگان\r\nالبقل : گياهى كه ساقه ندارد ؛ همانند نعناع و تره [ سبزى 
  ] .\r\nالقثّاء : به كسر قاف ، نوعى خيار كه معروف است .\r\n\r\n","description":"","footnote":"","page_name":" 240 ","page_number":240},
  {"content":"\r\n\r\nالفوم : سير .\r\nالأدنى : نزديك‌تر كه در اين‌جا به معناى خسيس و پست است و از « دنائت » گرفته شده است .\r\nالمصر : شهر بزرگ .\r\nضربت : واجب شد ، مقرّر شد .\r\n\r\nاعراب\r\n « يُخْرِجْ »  مضارع مجزوم در جواب فعل امر ؛ يعنى  « فَادْعُ »  و  « ذلِكَ »  مبتدا و  « بِأَنَّهُمْ كانُوا »  خبر آن و همچنين است :  « ذلِكَ بِما عَصَوْا » . \r\n\r\nتفسير\r\n وَ إِذْ قُلْتُمْ يا مُوسى لَنْ نَصْبِرَ عَلى طَعامٍ واحِدٍ .  يعنى اى يهوديان ، پيشينيان شما به موسى گفتند : بر يك غذا صبر نخواهيم كرد و اين در زمانى بود كه آنان در صحراى سينا سرگردان بودند و از خوردن دايم « منّ » و « سلوى » خسته و به زندگى نخست خويش در مصر مشتاق شده بودند .\r\nالبتّه در اين خواسته گناهى مشاهده نمىشود ؛ زيرا هر انسانى طالب تنوّع در غذا است ؛ چراكه تنوّع غذايى ، اشتها را باز و تمايل به خوردن غذا را بيشتر مىكند .\r\nخداوند نيز روزىهاى پاكيزه را براى بندگانش حلال كرده است . بنابراين ، آيه براى ابراز مذمّت آنان نيامده است ، بلكه مراد اظهار و ابراز شگفتى است ؛ تعجّب از اين‌كه آنها زندگى راحت و آسوده را رها كردند و در جستجوى زندگىاى برآمدند كه جز از راه كوشش و زحمت نمىتوان آن را به‌دست آورد .\r\n قالَ أَ تَسْتَبْدِلُونَ الَّذِي هُوَ أَدْنى بِالَّذِي هُوَ خَيْرٌ .  « باء » در اين مورد بر اسمى داخل مىشود كه برتر است ؛ چنان‌كه گويى : « لا تبدل النحاس بالذهب ؛ مس را به طلا تبديل\r\n\r\n","description":"","footnote":"","page_name":" 241 ","page_number":241},
  {"content":"\r\n\r\nنكن » و جايز نيست كه بگويى : « لا تبدل الذهب بالنحاس » و دليل آن هم همين آيهء مباركه است ؛ ولى مردم به عكس رفتار مىكنند . به‌هرحال ، مهم شناخت مراد و روشن شدن مقصود است .\r\n اهْبِطُوا مِصْراً فَإِنَّ لَكُمْ ما سَأَلْتُمْ .  يعنى موسى اين سخن را به بنى اسرائيل گفت .\r\nچنين برمىآيد كه مقصود از مصر يكى از شهرهايى است كه آرزوى آنان‌را برآورده سازد ؛ زيرا خداوند شهر خاصى را نام نبرده است و تفسير قرآن هم غير از تعليل‌هاى نحوى است كه از طريق آنها سخن سيبويه و نفطويه درست مىشود .\r\n وَ ضُرِبَتْ عَلَيْهِمُ الذِّلَّةُ وَ الْمَسْكَنَةُ .  بنى اسرائيل ، عزيز و مستقل بودند و تافته‌اى جدابافته ، و روزى آنان فراوان و فراخ بود ؛ امّا آنها جز سه شغل را نپذيرفتند كه عبارت بودند از : « كشاورزى » ، « صنعت » و « تجارت » كه هريك از اينها رقابت‌ها و جنگ‌ها را ايجاب مىكند و جنگ و رقابت هم ، شكست و خوارى را به دنبال دارد .\r\n يَقْتُلُونَ النَّبِيِّينَ بِغَيْرِ الْحَقِّ .  بديهى است كه كشتن پيامبران ، چيزى جز به ناحق نمىتواند باشد ؛ گويا خداوند با آوردن اين قيد ، خواسته است جنايت آنها را زشت‌تر جلوه دهد و بفهماند كه كشتن پيامبران به‌دست بنى اسرائيل از روى خطا و اشتباه نبوده ، بلكه از روى عمد و پافشارى بر باطل و گمراهى بوده است . بنابراين ، اگر يهوديان مدينه نيز عليه حضرت محمّد صلّى اللّه عليه و إله دست به جنايت بزنند ، هيچ شگفتى ندارد ؛ زيرا اينان از همان رگ و ريشه‌اند .\r\n\r\n","description":"","footnote":"","page_name":" 242 ","page_number":242},
  {"content":"\r\n\r\n\r\nمؤمنان و يهوديان\r\n\r\n[ سوره البقرة ( 2 ) : آيه 62 
  ]\r\nإِنَّ الَّذِينَ آمَنُوا وَ الَّذِينَ هادُوا وَ النَّصارى وَ الصَّابِئِينَ مَنْ آمَنَ بِاللَّهِ وَ الْيَوْمِ الْآخِرِ وَ عَمِلَ صالِحاً فَلَهُمْ أَجْرُهُمْ عِنْدَ رَبِّهِمْ وَ لا خَوْفٌ عَلَيْهِمْ وَ لا هُمْ يَحْزَنُونَ ( 62 )\r\nكسانى كه ايمان آوردند و كسانى كه آيين يهوديان و ترسايان و صابئان را برگزيدند ، اگر به خدا و روز بازپسين ايمان داشته باشند و كارى شايسته كنند ، خدا به آنها پاداش نيك مىدهد و نه بيمناك مىشوند و نه محزون ( 62 )\r\n\r\nواژگان\r\nمراد از « هادوا » قوم يهود است كه به « يهودا » بزرگ‌ترين پسران يعقوب منتسب هستند و اسرائيل هم نام يعقوب است ، چنان‌كه پيش‌تر گفته شد .\r\nالنصارى : جمع است و مفرد مذكرش « نصران » و مفرد مؤنّث آن « نصرانة » است ؛ نظير « سكارى » كه جمع « سكران » و « سكرانة » است . از سيبويه نقل شده كه مفرد « نصارى » به كار برده نمىشود ، مگر با « ياى » نسبت ، يعنى به اين صورت : نصرانىّ و نصرانيه . امّا محلّى كه نصارا بدان نسبت داده مىشوند ، شهرى است به‌نام « ناصره » در سرزمين فلسطين . از امام رضا عليه السّلام نقل شده كه فرمود : « نصارا بدان سبب به اين نام خوانده شده‌اند كه عيسى و مادرش مريم عليها السّلام از روستايى بودند به‌نام « ناصره » واقع در\r\n\r\n","description":"","footnote":"","page_name":" 243 ","page_number":243},
  {"content":"\r\n\r\nسرزمين شام » و واژهء « ناصرى » در مورد حضرت عيسى مسيح عليه السّلام زياد به كار مىرود .\r\nصاحب كشّاف مىگويد : « يا » ى نصرانى و نصرانيّه براى مبالغه است . البتّه نظريّهء اوّل ( نظر سيبويه ) به صواب نزديك‌تر است .\r\nامّا « صابئون » قومىاند كه به خدا ، معاد و برخى از پيامبران ايمان و اقرار دارند ؛ ولى براين باورند كه برخى از ستارگان در خير و شر و سلامت و بيمارى تأثير دارند . يك طايفه از آنان ، در حال حاضر در عراق اقامت دارند . واژهء « صابئه » از « صبأت النجوم ؛ ستارگان طلوع كردند » گرفته شده است . اوّلين كسانى كه ستارگان را پرستيدند ، قوم نمرود بودند ؛ همان‌ها كه ابراهيم خليل عليه السّلام به سوى آنان فرستاده شده بود . بنابراين ، دين قوم نمرود ، كهن‌ترين اديان در تاريخ به شمار مىآيد .\r\n\r\nاعراب\r\n « مَنْ »  در آيهء  « مَنْ آمَنَ بِاللَّهِ وَ الْيَوْمِ الْآخِرِ »  بدل بعض است از هريك از اصناف سه‌گانهء يهود ، صابئان و نصارى . جملهء  « فَلَهُمْ أَجْرُهُمْ »  مبتدا و خبر و جمله ، خبر براى « ان » ، و « فاء » بر سر خبر داخل شده ؛ زيرا موصول متضمّن معناى شرط است .  « خَوْفٌ »  مبتدا و  « عَلَيْهِمْ »  خبر آن مىباشد .  « لا »  عمل نمىكند ؛ زيرا تكرار شده است .\r\n\r\nتفسير\r\nدر تفسير اين آيه چندين قول وجود دارد كه برخى از مفسّران تعداد آن را به هشت قول رسانده‌اند . صحيح‌ترين آنها دو قول است :\r\n1 . هدف آيه آن است كه خداوند مىخواهد بيان كند به‌طور كلى اسم‌ها اهمّيتى ندارد ؛ مسلمان باشد يا مؤمن ، يا يهودى ، يا صابئى و يا نصرانى ؛ زيرا الفاظ به تنهايى نه زيانى دارد و نه سودى ، نه چيزى را بالا مىبرد و نه پايين مىآورد . آنچه در نزد خدا\r\n\r\n","description":"","footnote":"","page_name":" 244 ","page_number":244},
  {"content":"\r\n\r\nاهمّيت دارد ، همانا عقيدهء درست و عمل شايسته است . براين‌اساس ، مفاد آيه همان چيزى مىباشد كه در روايات آمده است : خدا به صورت‌ها و ظواهر نگاه نمىكند ، بلكه به عملكردها مىنگرد .\r\nترديدى نيست كه اين معنا ذاتا درست است ؛ ولى لفظ آيه آشكارا آن را نمىرساند .\r\nبرخى عادت كرده‌اند كه به منظور ابراز چاپلوسى دربارهء پيروان ديگر اديان به اين آيه استدلال كنند كه ميان مسلمانان و پيروان اديان ديگر در نزد خدا تفاوتى وجود ندارد ، درحالىكه اين چاپلوس‌ها خود مىدانند كه آنها منكر نبوت محمّد صلّى اللّه عليه و إله هستند و حتّى به آن حضرت دروغ مىبندند و چيزهايى را به او نسبت مىدهند كه عرش را به لرزه مىآورد .\r\n2 . افرادى هستند كه زمان حضرت محمّد صلّى اللّه عليه و إله را درك نكردند ، باوجوداين ، به سبب صفاى فطرىاى كه داشتند به سوى ايمان به خدا هدايت شدند و محرّمات را از قبيل دروغ ، شرابخوارى و زنا ترك كردند . از اين قبيلند افرادى چون قسّ بن ساعده ، زيد بن عمرو ، ورقة بن نوفل و ديگران كه آنها را « حنيف » مىناميدند . گويى پرسش‌كننده‌اى - به عنوان سؤال مقدّر - از حكم اين گروه در پيشگاه خداى مىپرسد ، و اين آيه به آنها پاسخ مىدهد كه اشكالى بر آنان نيست . همچنين ، يهوديان ، صابئان و نصرانىهايى كه حضرت محمّد صلّى اللّه عليه و إله را درك نكردند تا از او جزئيات را بپرسند . تمام اين گروه‌ها مادام كه به خدا و روز قيامت ايمان داشته و كارى شايسته انجام داده باشند ، هيچ باكى برايشان نيست . ما نيز همين معنا را تأييد مىكنيم .\r\nسؤال : معناى ظاهر اين آيه شبيه به تحصيل حاصل است ؛ زيرا جملهء\r\n « مَنْ آمَنَ بِاللَّهِ وَ الْيَوْمِ الْآخِرِ »  پس از جملهء  « إِنَّ الَّذِينَ آمَنُوا »  چنين مىشود : « إن الذين آمنوا من آمن منهم » و اين سخن كاملا همانند سخن گوينده‌اى است كه بگويد : « إن المسلمين من أسلم منهم و القائمين من قام منهم . . . » ، بنابراين ، پاسخ چيست ؟\r\n\r\n","description":"","footnote":"","page_name":" 245 ","page_number":245},
  {"content":"\r\n\r\nپاسخ : اين سؤال وقتى وارد است كه  « مَنْ »  در جملهء  « مَنْ آمَنَ بِاللَّهِ وَ الْيَوْمِ الْآخِرِ »  را مبتدا بگيريم ؛ امّا اگر آن را تنها بدل از اصناف سه‌گانهء يهود ، صابئان و نصارا قرار دهيم ، در اين صورت ، سؤال مزبور از اساس بىمورد مىگردد ؛ زيرا معناى آن اين‌گونه مىشود : كسانى كه به خدا ايمان آوردند ، غير از يهود ، صابئان و نصارا ، بيمى برايشان نيست ، و همچنين كسانى كه از اين اصناف سه‌گانه ايمان آوردند ، بيمى برايشان نيست . پس حكم همگى يكسان است .\r\n\r\n","description":"","footnote":"","page_name":" 246 ","page_number":246},
  {"content":"\r\n\r\n\r\nگرفتن پيمان از يهود\r\n\r\n[ سوره البقرة ( 2 ) : آيات 63 تا 66 
  ]\r\nوَ إِذْ أَخَذْنا مِيثاقَكُمْ وَ رَفَعْنا فَوْقَكُمُ الطُّورَ خُذُوا ما آتَيْناكُمْ بِقُوَّةٍ وَ اذْكُرُوا ما فِيهِ لَعَلَّكُمْ تَتَّقُونَ ( 63 ) ثُمَّ تَوَلَّيْتُمْ مِنْ بَعْدِ ذلِكَ فَلَوْ لا فَضْلُ اللَّهِ عَلَيْكُمْ وَ رَحْمَتُهُ لَكُنْتُمْ مِنَ الْخاسِرِينَ ( 64 ) وَ لَقَدْ عَلِمْتُمُ الَّذِينَ اعْتَدَوْا مِنْكُمْ فِي السَّبْتِ فَقُلْنا لَهُمْ كُونُوا قِرَدَةً خاسِئِينَ ( 65 ) فَجَعَلْناها نَكالاً لِما بَيْنَ يَدَيْها وَ ما خَلْفَها وَ مَوْعِظَةً لِلْمُتَّقِينَ ( 66 )\r\nو به يادآريد آن‌زمان را كه با شما پيمان بستيم و كوه طور را برفراز سرتان افراشتيم . آنچه را به شما داده‌ايم با اطمينان بگيريد و آنچه را در آن است به خاطر بسپاريد ، باشد كه پرهيزگار شويد ( 63 )\r\nولى از فرمان سر باز زديد و اگر فضل و رحمت خدا نبود از زيانكاران مىبوديد ( 64 )\r\nو شناخته‌ايد آن گروه را كه در آن روز شنبه از حدّ خود تجاوز كردند ، پس به آنها خطاب كرديم : بوزينگانى خوار و خاموش گرديد ( 65 )\r\nو آنها را عبرت معاصران و آيندگان و اندرزى براى پرهيزگاران گردانيديم ( 66 )\r\n\r\nواژگان\r\nالميثاق : در اين‌جا مراد از آن پيمان است ؛ بدين‌ترتيب كه يهوديان بايد ملتزم شوند به احكام تورات عمل مىكنند .\r\n\r\n","description":"","footnote":"","page_name":" 247 ","page_number":247},
  {"content":"\r\n\r\nالقوّة : تصميم جدّى .\r\nالطور : كوهى كه موسى بر آن رفت تا با خدايش راز و نياز كند .\r\nالخاسئ : مطرود .\r\nالنكال : ترسانيدن ، مجازات .\r\n\r\nاعراب\r\n « خاسِئِينَ »  صفت است براى  « قِرَدَةً » ،  برخى گفته‌اند : خبر ديگرى است پس از خبر  « كُونُوا »  و برخى هم گفته‌اند : حال است . « لام » در  « لَقَدْ »  براى تأكيد است كه آن را « لام ابتدا » نيز گويند . « هاء » در  « فَجَعَلْناها »  به امّت مسخ شده برمىگردد ؛ زيرا تقدير عبارت « كونوا أمّة » است .  « نَكالًا »  مفعول دوم براى « جعل » است .\r\n\r\nتفسير\r\n وَ إِذْ أَخَذْنا مِيثاقَكُمْ ؛  از پيشينيانتان پيمان گرفتيم كه به تورات عمل كنند . وقتى آنان اين پيمان را شكستند ، كوه را بالاى سرشان نگه داشتيم . خدا به يهوديان گفت : به احكام تورات عمل كنيد و در غير اين صورت ، آن كوه بر سر شما فرود خواهد آمد .\r\nآنها اين اخطار خداوند را جدّى گرفتند و توبه كردند . درنتيجه ، كوه در جاى خود قرار گرفت ؛ ولى آنان بار ديگر بناى مخالفت و عصيان نهادند .\r\nوقتى وضعيّت يهود در دورهء موسى كليم عليه السّلام چنين باشد ، درحالىكه با چشم خود آن همه معجزات و خوارق عادات را ديدند - و هيچ دليلى نيرومندتر و رساتر از ديدن نيست - هيچ‌جاى شگفتى نيست كه يهود مدينه ، نبوت حضرت محمّد صلّى اللّه عليه و إله را انكار كنند و آن پيمان استوار ميان خود و خدا را بشكنند . به بخش « محمّد و يهود مدينه » در تفسير آيهء  « يا بَنِي إِسْرائِيلَ اذْكُرُوا نِعْمَتِيَ . . . »  رجوع نماييد .\r\n « فَلَوْ لا فَضْلُ اللَّهِ عَلَيْكُمْ وَ رَحْمَتُهُ » ؛  اگر لطف و بخشش و آسان‌گيرى خدا به شما\r\n\r\n","description":"","footnote":"","page_name":" 248 ","page_number":248},
  {"content":"\r\n\r\nنبود ، پيش از آخرت و در همين دنيا عذاب به سراغ شما مىآمد . ملّاصدرا مىگويد :\r\n« اين آيه از اميدوار كننده‌ترين آيات و نيرومندترين آنهاست كه بر رحمت و گذشت خدا از گناهان بندگان گناهكارش دلالت مىكند ؛ زيرا جملهء  فَلَوْ لا فَضْلُ اللَّهِ عَلَيْكُمْ  پس از آن‌كه خدا گناهان آنان‌را برمىشمارد ؛ از قبيل پرستش گوساله ، كفران نعمت‌ها ، انكار و كشتن پيامبران ، شكستن پيمان و . . . ، بر كمال رأفت و آمرزش خداوند دلالت دارد » .\r\nآن‌گاه ملّاصدرا از « قفال » مطلبى نقل كرده كه خلاصه‌اش اين است : پس از آن‌كه خداوند عذاب فروريختن كوه را بر سر بنى اسرائيل برداشت ، آنان تورات را تحريف كردند و آشكارا مرتكب گناه شدند و به مخالفت با موسى عليه السّلام برخاستند ، و چه اذيّت و آزارى كه موسى از دست آنها نديد . آن‌گاه خداى تعالى آنها را در دنيا مجازات كرد تا عبرت و پند گيرند و حتّى برخى از آنها را زمين در خود فروبرد و برخى در آتش سوختند و عدّه‌اى ديگر به علّت بيمارى طاعون از بين رفتند . تمام اين مطالب در توراتى كه آنها قبول دارند و در دسترس همگان قرار دارد موجود است . آن‌گاه نسل بعدى همان گناهانى را مرتكب شدند كه نسل قبلى مرتكب شده بودند . ازاين‌رو ، به حضرت مسيح عليه السّلام كافر شدند و تصميم گرفتند او را بكشند . بنابراين ، هيچ شگفتى ندارد كه آنها آنچه را حضرت محمّد صلّى اللّه عليه و إله آورده است ، انكار كنند و حقّانيت او را منكر شوند .\r\n وَ لَقَدْ عَلِمْتُمُ الَّذِينَ اعْتَدَوْا مِنْكُمْ فِي السَّبْتِ .  خدا به بنى اسرائيل دستور داد كه در روز شنبه كار نكنند و صيدماهى را در اين روز بر آنان حرام كرد . ازاين‌رو ، ماهىها در اين روز با كمال امنيّت و آرامش گرد مىآمدند ؛ ولى عدّه‌اى از يهوديان با نيرنگ ، حكم الهى را تأويل كردند ؛ بدين‌ترتيب كه ماهىها را در روز شنبه در مكانى محصور مىكردند تا نتوانند از آن‌جا بيرون بروند و در روز يكشنبه آنها را صيد مىكردند .\r\nبنى اسرائيل مىگفتند : خدا در اين روز ما را از صيد ماهى نهى كرده است نه از\r\n\r\n","description":"","footnote":"","page_name":" 249 ","page_number":249},
  {"content":"\r\n\r\nحبس كردن آنها ، و ميان حبس و صيد تفاوت زيادى وجود دارد . اين دغل‌بازى و نيرنگ ، مرا به ياد كسانى مىاندازد كه منافقانه دين و ملّيت را تحريف مىكنند و از طريق بازى با الفاظ ، حقايق را وارونه جلوه مىدهند ، تا برخى از افراد ساده‌لوح را به دام خود بيندازند . خنده‌آور است كه برخى از شيوخ كتاب ويژه‌اى دربارهء حيله‌هاى شرعى تأليف كرده‌اند ، گويى خدا كودكى است كه چيزهاى مخفى بر او پوشيده مىماند و راستگويان را از دروغگويان تشخيص نمىدهد . اگر خداوند اين نيرنگ‌بازان را به بوزينگان پست در همين دنيا مسخ نكند - چنان‌كه يهود را مسخ كرد - به زودى در روز قيامت آنها را به صورت سگ‌ها ، بوزينه‌ها و خوك‌ها محشور خواهد كرد . هرچند اين دروغگويان هم‌اكنون و در ظاهر مسخ نشده‌اند ؛ امّا در باطن مسخ گرديده‌اند و نيرومندترين دليل بر مسخ دل‌هاى آنان ، اعمال آنهاست .\r\n فَقُلْنا لَهُمْ كُونُوا قِرَدَةً خاسِئِينَ .  مفسّران اختلاف‌نظر دارند كه آيا مسخ آن عده از يهوديان كه حرمت روز شنبه را شكستند ، مسخ حقيقى بود ، طورىكه بدن‌ها و صورت‌هاى آنان به شكل ميمون‌ها درآمد يا اين‌كه طبع آنها مسخ شد نه جسم ايشان ؛ نظير اين‌كه خداوند مىگويد :  « خَتَمَ اللَّهُ عَلى قُلُوبِهِمْ »  « 1 » و نيز همانند آيهء ديگر  « كَمَثَلِ الْحِمارِ يَحْمِلُ أَسْفاراً » ؟  « 2 »\r\nبسيارى از مفسّران نظريّهء اوّل را پذيرفتند و مىگويند : مسخ حقيقى بود ، زيرا آنان به ظاهر آيه عمل مىكنند و داعيه‌اى براى تأويل اين ظاهر و صرف‌نظر از دلالت آن وجود ندارد ؛ چراكه تغيير صورتى به يك صورت ديگر از لحاظ عقلى امكان پذير است . بنابراين ، وقتى آيه يا روايت صحيح وارد شده باشد كه دلالت بر وقوع مسخ كند ، ما به ظاهر آن عمل مىكنيم ؛ زيرا نيازى به تأويل آن وجود ندارد .\r\nپاره‌اى از مفسّران از جمله مجاهد در قديم و شيخ محمّد عبده در زمان معاصر\r\n\r\n\r\n","description":"","footnote":"\r\n( 1 ) . بقره ( 2 ) آيهء 7 .\r\n( 2 ) . جمعه ( 62 ) آيهء 5 .\r\n","page_name":" 250 ","page_number":250},
  {"content":"\r\n\r\nنظريّهء دوم را برگزيده‌اند و اين‌كه مسخ در نفس بود نه در جسم ؛ چنان‌كه در تفسير مراغى از قول شيخ محمّد عبده آمده است : « خدا هر گناهكارى را مسخ نمىكند تا او را از شكل انسانىاش خارج كند ؛ زيرا اين كار مطابق سنّت او در نظام آفرينش نيست .\r\nسنّت خدا يكى است و او با قرن‌هاى حاضر همان برخورد را مىكند كه با قرن‌هاى گذشته داشته است » .\r\nما نظريّه‌اى را تأييد مىكنيم كه جمهور علما و مفسّران برآنند و آن اين‌كه مسخ ، حقيقى بوده و نه مجازى . البتّه نظريّهء عبده نيز به‌سان يك اصل فراگير و قاعدهء كلى درست است ؛ امّا اين قاعده هم استثناهايى دارد كه حكمت الهى اقتضاى آن را دارد ؛ نظير معجزات و كرامات . برخورد با بنى اسرائيل در آن دوران - چنان‌كه در بخش ذيل روشن خواهد شد - از جملهء همين استثناهاست .\r\n\r\nقوم يهود تافته‌اى جدا بافته و استثنايى\r\nهركس دربارهء آيات قرآن حكيم كه دربارهء بنى اسرائيل و به‌ويژه در مورد آن عده از اسرائيليانى كه در دوران موسى عليه السّلام زندگى مىكردند نازل شده است دقّت كند ، به نتيجهء روشنى همچون خورشيد دست مىيابد و آن اين‌كه خداوند با آنها به‌گونه‌اى رفتار كرد كه نمىتوان براى آن نظيرى پيدا كرد ؛ رفتارى كه خارج از حدّ معمول و متعارف بود . دور نيست كه آيهء  « وَ أَنِّي فَضَّلْتُكُمْ عَلَى الْعالَمِينَ »  نيز اشاره‌اى به همين رفتار ويژه داشته باشد ؛ براى نمونه بايد يادآور شد كه خداوند قوم بنى اسرائيل را از ستم فرعون رهانيد ؛ امّا با شكافتن دريا و نه با جهاد و فداكارى . آنها را با نعمت « منّ » و « سلوى » اطعام كرد ، با معجزه سيرابشان كرد ، نه با زحمت و كار . كوه را بالاى سرشان نگه داشت تا خدا را اطاعت كنند و به فرمان او گوش فرادهند . كشتهء ايشان را زنده كرد تا قاتل پيدا شود . تمام اين امور و امثال آن ، نشان مىدهد كه مشكلات يهود ، در آن دوران از طريق طبيعى و معمولى حل نمىشد و حتّى آنان در عمل براى حلّ اين\r\n\r\n","description":"","footnote":"","page_name":" 251 ","page_number":251},
  {"content":"\r\n\r\nمشكلات ، فكرى هم نمىكردند و هروقت به مشكلى برمىخوردند ، مىگفتند : اى موسى ، از خدايت بخواه كه براى ما فلان كار را بكند و فلان كار را نكند . . . . موسى عليه السّلام هم دعا مىكرد و خداوند نيز دعايش را مستجاب مىكرد .\r\nبااين بيان روشن مىشود كه نسل بنى اسرائيل در آن زمان تافته‌اى بوده است جدا بافته كه نمىتوان ديگر نسل‌ها را با آنان مقايسه كرد . امّا سخن شيخ محمّد عبده كه مىگويد : « خدا با نسل‌هاى قرن‌هاى حاضر همان برخوردى را مىكند كه با نسل‌هاى قرن‌هاى گذشته داشته است » دربارهء تمام مردم صحّت دارد ، جز دربارهء اين مردم . « 1 »\r\nهمچنين ، روشن مىشود كه خدا اراده كرد تا با نگه داشتن كوه بر بالاى سر بنى اسرائيل ، آنها را مجبور كند كه به تورات عمل كنند و سخن آقاى [ علّامه 
  ] طباطبائى در كتاب الميزان كه « نگه داشتن كوه بر بالاى سر بنى اسرائيل بر اجبار و اكراه دلالت ندارد ؛ زيرا اكراهى در دين نيست » دور از واقعيّت است ؛ چراكه خداوند خارج از چارچوب سنن و ضوابط با آنها رفتار كرد .\r\nامّا دربارهء حكمت الهى براى اين نوع رفتار بايد بگويم كه من منبعى در دست ندارم تا به اين حكمت پىببرم . ممكن است رازش اين باشد كه خدا خواسته است تا بدين‌وسيله مثلى بزند كه زندگى خوش و شيرين نمىشود مگر از طريق مبارزه با طبيعت ، و تنها با همين وسيله است كه حقايق كشف و رازها شناخته مىشود و انسان از پله‌هاى پيشرفت و تمدّن بالا مىرود . و اگر انسان بدون زحمت ، زندگى كند و تكيه‌اش بر سفره‌اى باشد كه از آسمان فرود مىآيد ، با حيوانى كه در كنار آخور پر از علف بسته شده است هيچ تفاوتى ندارد و ديگر نيازى به عقل و ادراك ندارد . اساسا وابستگى ، خاموشى و مرگ است و جهاد ، زندگى و تلاش . درهرحال ، تاريخ يهود به\r\n\r\n\r\n","description":"","footnote":"\r\n( 1 ) . قرآن و انجيل ، يهود را به عنوان دشمن انسانيت معرّفى كرده‌اند و تاريخ به اين حقيقت گواهى مىدهد . به همين دليل است كه آنان مىخواهند براين موضوع تأكيد كنند كه ميان نژادها و اديان تفاوتى وجود ندارد و به همين منظور ، كتاب‌ها تأليف كرده ، مؤسسه‌ها ساخته ، تبليغات به راه انداخته و انجمن‌ها تشكيل داده‌اند كه از جملهء آنها انجمن ماسونى جهانى است كه جامهء انسان‌دوستى برآن پوشانيده‌اند .\r\n","page_name":" 252 ","page_number":252},
  {"content":"\r\n\r\nطور كلى پيوند استوارى با اسرائيليان دارد كه در دوران موسى عليه السّلام مىزيستند و اين قوم نخستين عنصر و ريشهء مستقيم نسل يهودىهايى هستند كه از آن پس به وجود آمدند .\r\nبه مناسبت اين‌كه سخن دربارهء قوم يهود است ، به گروهى از صهيونيست‌ها كه در آمريكا اقامت دارند اشاره مىكنيم . در محلّه‌اى به‌نام « بروكلين » ، واقع در نيويورك ، گروهى است به‌نام « گروه شاهدان يهوه » . هدف اصلى اين گروه گسترش دادن هرج و مرج و برانگيختن آشوب‌هاى دينى در سراسر جهان ، به‌ويژه در دنياى عرب است و نيز پيش‌گويى دربارهء اين‌كه جهان رو به نابودى است . اين گروه ، نشريه‌ها و كتاب‌هاى زيادى را به زبان‌هاى مختلف و با جلدهاى رنگى منتشر مىكند . بسيارى از اين نشريه‌ها به كشورهاى ما نيز سرايت كرده است . اين گروه همچنين مجلّه‌اى به‌نام برج المراقبه هم‌اكنون منتشر مىكند . از كتاب‌هايى كه گروه نام‌برده منتشر كرده ، كتابى است در اهانت به حضرت محمّد صلّى اللّه عليه و إله و قرآن به‌نام هل خدم الدين الانسانية . همچنين كتاب‌هاى ليكن اللّه صادقا ، نظام الدهور الإلهي ، الحق يحرّركم ، المصالحة ، و ملايين من الذين هم أحياء لن يموتوا أبدا را منتشر كرده است كتاب اخير در بيروت چاپ شده است .\r\nحكومت قاهره برخى از اعضاى « گروه شاهدان يهوه » را كشف كرد . اين افراد جلسه‌هاى پنهانى تشكيل مىدادند . به همين دليل ، دولت آنها را دستگير نمود و در چهارمين ماه از سال 1967 محاكمهء آنها را آغاز كرد .\r\nيكى از تعاليم اين گروه اين است كه جدالى طولانى ، كه شصت قرن طول كشيد .\r\nميان خدا و شيطان درگرفت ، آن‌گاه خدا عقب‌نشينى كرد و دفتر حكومت و اداره را به دست شيطان سپرد تا هرگونه مىخواهد عمل كند ؛ زيرا شيطان خدا را منزوى و تنها باقى گذارد و كسى جز امّت اسرائيل با او نبود . ازاين‌رو ، خدا به شيطان گفت : تمام مردم را بگير و تنها اين امّت ( اسرائيل ) را براى من واگذار . قرارداد ميان خدا و شيطان\r\n\r\n","description":"","footnote":"","page_name":" 253 ","page_number":253},
  {"content":"\r\n\r\nاين‌چنين انجام شد ؛ لكن اين قرارداد سرانجام نتيجهء معكوس خواهد داد ؛ زيرا امّت اسرائيل به زودى از نيل تا فرات را مالك خواهد شد و پيامبران از قبرهايشان بيرون مىآيند و بالاترين مقام‌ها را در دولت اسرائيل تصاحب مىكنند ، و درنتيجه تمام جهان از اين دولت فرمان مىبرند و شيطان شكست مىخورد و رحمان پيروز مىگردد . اين گروه در بيروت ، عمان ، بغداد ، دمشق ، قاهره ، سعودى و مغرب ، طرفداران و مزدورانى دارد . « 1 »\r\nهدف از اشاره به مطلب فوق اين بود كه سير اين مار زهراگين را به همه نشان دهم و نيز انگشتانى را كه مخفيانه برخى از مؤلّفان و روزنامه‌نگاران را تحريك مىكنند و به آنان خط مىدهند تا هرج‌ومرج و تباهى را گسترش دهند و نعره‌هاى مذهبى و آشوب‌هاى دينى را در كشورهاى ما برانگيزند ، به همه معرّفى كنم .\r\n\r\n\r\n","description":"","footnote":"\r\n( 1 ) . اين قسمتى از اطلاعاتى است كه من دربارهء گروه شاهدان يهوه از روزنامه‌هاى مختلف به‌دست آورده‌ام كه آخرين آنها عبارت بود از : روزنامه‌هاى مصرى صباح الخير ، تاريخ 13 / 4 / 1967 المصور ، تاريخ 14 / 4 / 1967 .\r\n","page_name":" 254 ","page_number":254},
  {"content":"\r\n\r\n\r\nذبح گاو\r\n\r\n[ سوره البقرة ( 2 ) : آيات 67 تا 73 
  ]\r\nوَ إِذْ قالَ مُوسى لِقَوْمِهِ إِنَّ اللَّهَ يَأْمُرُكُمْ أَنْ تَذْبَحُوا بَقَرَةً قالُوا أَ تَتَّخِذُنا هُزُواً قالَ أَعُوذُ بِاللَّهِ أَنْ أَكُونَ مِنَ الْجاهِلِينَ ( 67 ) قالُوا ادْعُ لَنا رَبَّكَ يُبَيِّنْ لَنا ما هِيَ قالَ إِنَّهُ يَقُولُ إِنَّها بَقَرَةٌ لا فارِضٌ وَ لا بِكْرٌ عَوانٌ بَيْنَ ذلِكَ فَافْعَلُوا ما تُؤْمَرُونَ ( 68 ) قالُوا ادْعُ لَنا رَبَّكَ يُبَيِّنْ لَنا ما لَوْنُها قالَ إِنَّهُ يَقُولُ إِنَّها بَقَرَةٌ صَفْراءُ فاقِعٌ لَوْنُها تَسُرُّ النَّاظِرِينَ ( 69 ) قالُوا ادْعُ لَنا رَبَّكَ يُبَيِّنْ لَنا ما هِيَ إِنَّ الْبَقَرَ تَشابَهَ عَلَيْنا وَ إِنَّا إِنْ شاءَ اللَّهُ لَمُهْتَدُونَ ( 70 ) قالَ إِنَّهُ يَقُولُ إِنَّها بَقَرَةٌ لا ذَلُولٌ تُثِيرُ الْأَرْضَ وَ لا تَسْقِي الْحَرْثَ مُسَلَّمَةٌ لا شِيَةَ فِيها قالُوا الْآنَ جِئْتَ بِالْحَقِّ فَذَبَحُوها وَ ما كادُوا يَفْعَلُونَ ( 71 )\r\nوَ إِذْ قَتَلْتُمْ نَفْساً فَادَّارَأْتُمْ فِيها وَ اللَّهُ مُخْرِجٌ ما كُنْتُمْ تَكْتُمُونَ ( 72 ) فَقُلْنا اضْرِبُوهُ بِبَعْضِها كَذلِكَ يُحْيِ اللَّهُ الْمَوْتى وَ يُرِيكُمْ آياتِهِ لَعَلَّكُمْ تَعْقِلُونَ ( 73 )\r\nو به يادآريد آن‌هنگام را كه موسى به قوم خود گفت : خدا فرمان مىدهد كه گاوى را بكشيد .\r\nگفتند : آيا ما را به ريشخندى مىگيرى ؟ گفت : به خدا پناه مىبرم اگر از نادانان باشم ( 67 )\r\nگفتند : براى ما پروردگارت را بخوان تا بيان كند كه آن چگونه گاوى است ؟ گفت : وى مىفرمايد : آن ماده گاوى است نه سخت‌پير و از كارافتاده ، نه جوان و كارناكرده ، ميان‌سال ، اكنون بكنيد آنچه شما را مىفرمايند ( 68 )\r\nگفتند : براى ما پروردگارت را بخوان تا بگويد كه رنگ آن چيست ؟ گفت : مىگويد : گاوى است به زرد تند كه رنگش بينندگان را شادمان\r\n\r\n","description":"","footnote":"","page_name":" 255 ","page_number":255},
  {"content":"\r\n\r\nمىسازد ( 69 )\r\nگفتند : براى ما پروردگارت را بخوان تا بگويد آن چگونه گاوى است ؟ كه چنين گاوانى بر ما مشتبه شده‌اند و اگر خدا بخواهد ما بدان راه مىيابيم ( 70 )\r\nگفت : وى مىفرمايد : درحقيقت آن ماده گاوى است كه نه رام است تا زمين را شخم زند و نه كشتزار را آبيارى كند . بىعيب است و يك‌رنگ . گفتند : اكنون حقيقت را گفتى . پس آن را كشتند ، هر چند كه نزديك بود از آن كار سر باز زنند ( 71 )\r\nو به يادآريد آن هنگام را كه كسى را كشتيد و بر يكديگر بهتان زديد و پيكار درگرفتيد و خدا آنچه را پنهان مىكرديد آشكار ساخت ( 72 )\r\nسپس گفتيم : پاره‌اى از آن را برآن كشته بزنيد . خدا مردگان را اين‌چنين زنده مىسازد و نشانه‌هاى قدرت خويش را اين‌چنين به شما مىنماياند ، باشد كه به عقل درآييد ( 73 )\r\n\r\nواژگان\r\nالفارض : حيوان سالخورده‌اى كه از زايش افتاده باشد .\r\nالبكر : جوانى كه هنوز باردار نشده باشد .\r\nالعوان : حدّ وسط اين دو ؛ نه سالخورده و نه جوان .\r\nالفاقع : زرد پررنگ ، چنان‌كه گفته مىشود : اصفر فاقع ، اخضر ناضر ، احمر قانئ ، ابيض ناصع و يقق ، اسود حالك . تمامى اين موارد صفاتى است كه بر مبالغه و تندى رنگ دلالت دارد ، چنان‌كه در مجمع البيان آمده است .\r\nالذلول : چهارپاى ناآرامى كه رام شده باشد و مراد از « ذلول » در اين‌جا گاوى است كه به كار بردن در زمين عادت نكرده باشد .\r\nالمسلّمة : به تشديد « لام » سالم از عيب‌ها .\r\nالشية : به كسر « شين » نشانى و مراد از آن در اين‌جا آن است كه گاو يك رنگ باشد و رنگى جز زردى نداشته باشد . اين واژه از « وشى الثوب » گرفته شده ؛ يعنى لباسى كه به خطهاى گوناگون تزيين گرديده باشد .\r\nادّارأتم : در اصل « تدارأتم » بر وزن تفاعلتم بوده و « تدارو » به معناى تدافع است ؛\r\n\r\n","description":"","footnote":"","page_name":" 256 ","page_number":256},
  {"content":"\r\n\r\nيعنى يكى دشمنش را با دست خود دفع مىكرد ، و در مقابل دشمن او نيز چنين مىكرد ، و يا اين‌كه هركدام ديگرى را به ريختن خون مقتول متّهم مىكرد .\r\n\r\nاعراب\r\n « ما هِيَ »  مبتدا و خبر و جمله مفعول براى  « يُبَيِّنْ »  و  « لا فارِضٌ »  صفت براى  « بَقَرَةٌ » .  هرگاه صفت ، منفى به « لا » باشد ، واجب است تكرار شود ، مثلا جايز نيست كه بگويى : « مررت برجل لا كريم » ، و سكوت اختيار كنى ، بلكه لازم است كلمه‌اى چون لا شجاع ، و صفاتى از اين قبيل را بر آن عطف كنى .  « عَوانٌ »  خبر مبتداى محذوف است ؛ يعنى « هى  عَوانٌ »  و  « فاقِعٌ »  صفت براى  « بَقَرَةٌ »  و  « لَوْنُها »  فاعل براى  « فاقِعٌ »  است .\r\n\r\nخلاصهء داستان\r\nفهم آيات مذكور ، به شناخت حادثه‌اى بستگى دارد كه اين آيات به سبب آن نازل شده است . خلاصه اين حادثه از اين قرار مىباشد :\r\nپيرمرد ثروتمندى از بنى اسرائيل به‌دست پسرعموهايش كشته مىشود بدين اميد كه از ثروت او ارث ببرند . آن‌گاه عليه چند نفر بيگناه مدّعى مىشوند كه آنها اين پيرمرد را كشته‌اند و از آنان طلب ديه مىكنند تا از اين طريق اتّهام كشتن را از خود دور سازند . درنتيجه ، ميان آنان اختلاف و بگومگو درمىگيرد . آنان به نزد موسى عليه السّلام رفتند و دعوايشان را مطرح كردند . از آن‌جا كه بيّنه‌اى وجود نداشت تا واقعيّت را روشن كند ، از موسى عليه السّلام - طبق معمول - [ خواستند 
  ] كه خدا را بخواند تا قاتل را براى آنها آشكار سازد . ازاين‌رو ، خدا به موسى عليه السّلام وحى كرد كه به بنى اسرائيل بگويد تا گاوى را بكشند و پاره‌اى از اين گاو را به آن‌كه كشته شده بزنند تا وى زنده شود و قاتل خود را معرّفى كند . پس از بحث و جدال زياد و اين‌كه آيا موضوع شوخى است يا جدّى و نيز\r\n\r\n","description":"","footnote":"","page_name":" 257 ","page_number":257},
  {"content":"\r\n\r\nپس از آن‌كه سه‌بار از خصوصيات گاو پرسيدند ، اين كار را انجام دادند و مقتول زنده شد و دربارهء آنچه اتفاق افتاده بود خبر داد .\r\n\r\nتفسير\r\n قالُوا أَ تَتَّخِذُنا هُزُواً .  يعنى اى موسى ، ما از تو دربارهء مقتول مىپرسيم و تو ما را به كشتن گاو دستور مىدهى ؟ اين كار ، شوخى است نه جدّى .\r\n قالَ أَعُوذُ بِاللَّهِ أَنْ أَكُونَ مِنَ الْجاهِلِينَ .  يعنى من در غيرپيام خدا شوخى و تمسخر نمىكنم تا چه رسد در مورد پيام خدا .\r\nموسى به بنى اسرائيل گفت : گاوى را بكشيد ، هرنوع گاوى مىخواهد باشد ؛ زيرا مأموربه ، تنها گاو است به‌طور مطلق ، و اطلاق ، عموم را مىرساند ؛ ولى بنى اسرائيل گفتند : براى ما پروردگارت را بخوان تا بگويد آن چگونه گاوى است ؟ او گفت : گاوى است كه از لحاظ سن ، ميان‌سال باشد ، نه بزرگ و نه كوچك . پس برويد و از اين دستور اطاعت كنيد و در كشتن اين گاو كوتاهى نكنيد ؛ لكن آنان بار ديگر به سؤال پرداختند و گفتند : براى ما پروردگارت را بخوان تا بگويد رنگ آن گاو چيست ؟\r\nگفت : گاوى زرد . . . ؛ ولى آنان لجاجت كردند و براى سومين‌بار سؤال را تكرار نمودند ؛ زيرا گاو در اين سن و با اين رنگ زياد است . گفت : از كار نكرده ، سالم و بىعيب باشد . بنى اسرائيل در جستجوى اين گاو برآمدند و آن را با همان خصوصيات يافتند و ذبح كردند و پاره‌اى از آن را به مرده زدند و او زنده شد ، و پس از آن‌كه وى دربارهء قاتل خود خبر داد ، راز حادثه آشكار گرديد .\r\n كَذلِكَ يُحْيِ اللَّهُ الْمَوْتى وَ يُرِيكُمْ آياتِهِ لَعَلَّكُمْ تَعْقِلُونَ .  يعنى زنده‌كردن اين كشته توسط ما ، گواهى روشن و دليلى عينى بر زنده شدن پس از مرگ است ؛ زيرا وقتى كسى بر زنده كردن يك تن توانا باشد ، بر زنده كردن تمام مردم هم توانا خواهد بود ؛ چون دليلى بر اختصاص وجود ندارد . آيا با اين گواه روشن و عينى بازهم قيامت را\r\n\r\n","description":"","footnote":"","page_name":" 258 ","page_number":258},
  {"content":"\r\n\r\nانكار مىكنيد و دربارهء آن ترديد مىنماييد و معصيت خدا را مرتكب مىشويد ؟ آرى ، به‌رغم اين دليل و دلايلى ديگر ، دل‌هاى آنان سخت و حتّى از سنگ هم سخت‌تر است ، چنان‌كه در آيهء بعدى خواهد آمد .\r\nپس از آن‌كه در تفسير آيهء  « وَ إِذْ أَخَذْنا مِيثاقَكُمْ »  و در بخش « يهود تافته‌اى جدابافته و استثنايى » مطالبى را بيان كرديم ، ديگر جايى براى سؤال‌هاى زير باقى نمىماند :\r\n1 . چرا خدا در ابتدا آن مقتول را زنده نكرد ، درحالىكه او بر هرچيزى تواناست ؟\r\n2 . چگونه وقتى پاره‌اى از گاو به مرده زده شود ، او زنده مىگردد ؟\r\n3 . چرا اين گاو را با اين خصوصيت ذبح كردند و نه گاوى ديگر را ؟\r\n4 . وانگهى ، زدن مقتول با پاره‌اى از گاو ، چه سودى دارد ؟\r\nپس از آن‌كه ثابت كرديم خداوند با اسرائيليان آن زمان رفتار ويژه‌اى كرد كه با ديگران چنين رفتارى نكرده بود و از اين جهت آنها را بر تمام مردم برترى داد ، ديگر جايى براى اين پرسش‌ها باقى نمىماند .\r\n\r\n","description":"","footnote":"","page_name":" 259 ","page_number":259},
  {"content":"\r\n\r\n\r\nسنگدلى يهوديان\r\n\r\n[ سوره البقرة ( 2 ) : آيه 74 
  ]\r\nثُمَّ قَسَتْ قُلُوبُكُمْ مِنْ بَعْدِ ذلِكَ فَهِيَ كَالْحِجارَةِ أَوْ أَشَدُّ قَسْوَةً وَ إِنَّ مِنَ الْحِجارَةِ لَما يَتَفَجَّرُ مِنْهُ الْأَنْهارُ وَ إِنَّ مِنْها لَما يَشَّقَّقُ فَيَخْرُجُ مِنْهُ الْماءُ وَ إِنَّ مِنْها لَما يَهْبِطُ مِنْ خَشْيَةِ اللَّهِ وَ مَا اللَّهُ بِغافِلٍ عَمَّا تَعْمَلُونَ ( 74 )\r\nپس از آن دل‌هاى شما چون سنگ ، سخت گرديد ، حتّى سخت‌تر از سنگ كه از سنگ ، گاه جوىها روان شود و چون شكافته شود آب از آن بيرون جهد و گاه از ترس خدا از فراز به نشيب فروغلتد و خدا از آنچه مىكنيد غافل نيست ( 74 )\r\n\r\nاعراب\r\n « أَوْ »  در اين‌جا براى تقسيم است ؛ يعنى برخى دل‌هايشان همانند سنگ است و برخى از سنگ هم سخت‌تر .  « أَشَدُّ »  خبر مبتداى محذوف و  « قَسْوَةً »  تميز . ضمير  « مِنْهُ »  به « ما » برمىگردد و ضمير  « مِنْها »  به « حجارة » .\r\n\r\nتفسير\r\n ثُمَّ قَسَتْ قُلُوبُكُمْ مِنْ بَعْدِ ذلِكَ .  يعنى اى يهود مدينه ، بر پيشينيان شما واجب بود كه پس از مشاهدهء آن همه خوارق عادات و معجزات و از جمله زنده‌شدن آن\r\n\r\n","description":"","footnote":"","page_name":" 260 ","page_number":260},
  {"content":"\r\n\r\nمقتول اندرز گيرند و دل‌هايشان نرم گردد ؛ ولى آنان به سبب اين‌كه ناپاك بودند بر خلاف آنچه اين معجزات اقتضا مىكرد رفتار و فساد كردند و دل‌هايشان سخت گرديد تا آن‌جا كه گويى از سنگ ساخته شده‌اند و حتّى از سنگ هم سخت‌ترند ؛ زيرا « . . . از سنگ ، گاه جوىها روان شود و چون شكافته شود آب از آن بيرون جهد » .\r\nسؤال : « جوىها » بدون ترديد آب است ، بنابراين چگونه مىتوان آب را به جوىها و آب تقسيم كرد ؟ آيا اين تقسيم ، از قبيل تقسيم ساختمان به خانه و ساختمان نيست ؟\r\nپاسخ : آيهء كريمه آب را به دو قسمت تقسيم كرده است : آب زياد كه عبارت است از :\r\nجوىها و كم كه عبارت باشد از : چشمه‌ها و چاه‌ها ، و از اين قسمت كم به لفظ « ماء » يعنى آب تعبير كرده است . ازاين‌رو ، « تفجير ؛ جارى شدن » به زياد نسبت داده شده ؛ زيرا دلالت بر كثرت دارد و « تشقق » ( شكافتن ) به آب نسبت داده شده است ؛ زيرا بر اندك دلالت دارد .\r\nدر هرحال ، غرض اين است كه خداوند انواع و اقسام صخره‌ها و سنگ‌ها را بر دل‌هاى يهوديان برترى داده است ؛ زيرا صخره گاهى شكافته مىشود و از آن آب بيرون مىآيد و سنگ هم گاهى جابه‌جا مىشود ؛ امّا دل‌هاى يهوديان به نيكى تمايل پيدا نمىكند ، هيچ زيبايى آن را به حركت درنمىآورد و به هدايت روى نمىكند .\r\nسؤال : سنگ ، درك و زندگى ندارد تا از خدا بترسد . پس معناى اين سخن خدا چيست كه مىفرمايد : « و گاه از ترس خدا از فراز به نشيب فروغلتد » ؟\r\nبه اين سؤال پاسخ‌هاى متعدّدى داده شده است كه بهترين آنها دو پاسخ زير است :\r\n1 . اين سخن مبتنى بر فرض است ؛ بدين معنا كه اگر سنگ همانند يهود عقل و فهم مىداشت ، از ترس خدا فرو مىغلتيد ، و همانند اين سخن در كلام عرب زياد است .\r\n2 . سنگ استعداد اين را دارد كه در برابر خداوندى كه تمام سبب‌ها ، خواه طبيعى و خواه غيرطبيعى ، به او منتهى مىشود ، خشوع و فروتنى كند . خداوند مىگويد : « هفت آسمان و زمين و هرچه در آنهاست تسبيحش مىكنند و هيچ موجودى نيست جز آن\r\n\r\n","description":"","footnote":"","page_name":" 261 ","page_number":261},
  {"content":"\r\n\r\nكه او را به پاكى مىستايد » . « 1 » وقتى به اين آيه برسيم ، درباره‌اش بيشتر توضيح خواهيم داد .\r\n\r\nاختلاف مزاج‌ها\r\nسؤال : آيا در درون انسان نيرويى وجود دارد كه او را تحريك كند و در امورش دخالت داشته باشد يا اين‌كه محرّك اصلى انسان ، پديده‌ها و موجودات برونى است و اگر انگيزهء درونى هم باشد اين انگيزه از برون سرچشمه مىگيرد و زاييده مىشود ، به‌گونه‌اى كه انگيزهء درونى فرع و انگيزهء برونى اصل است ، يا آن‌كه هردو انگيزه اصل و مستقل از ديگرى مىباشد ، هرچند انسان گاه با اين انگيزه و گاه با آن و نيز گاه با هر دو تحريك مىشود ؟ برفرض اين‌كه در درون انسان نيرويى مستقل باشد كه او را تحريك كند و برانگيزد ، آيا تمام انسان‌ها در اين نيروى روحى باهم شريكند ، به گونه‌اى كه فردى با فردى ديگر هيچ تفاوتى ندارد و يا هر فردى داراى نيروى خاص و مزاج ويژه‌اى است كه ديگرى با او شركت ندارد ؟\r\nپاسخ : در جواب نخستين پرسش بايد گفت : انسانيت انسان به غريزه‌ها و نيروهاى روحىاش مىباشد ، به‌گونه‌اى كه اگر او را از اين نيروهاى روحى جدا سازيم و يا عمل و تأثير آنها را نفى كنيم ، انسان به صورت يك برگ و يا پرى درمىآيد كه در معرض وزيدن باد قرار گيرد [ و باد آن را به اين و آن‌سو ببرد 
  ] . لازم به گفتن است كه نيروهاى درونى انسان با امواج و رويدادهاى برونى واكنش متقابل دارد ؛ بدين‌معنا كه هم در آنها اثر مىگذارد و هم از آنها اثر مىپذيرد ؛ ولى واكنش متقابل يك چيز است و استقلال در تأثيرگذارى چيزى ديگر ؛ براى نمونه ، غريزهء كنجكاوى و جستجوگرى به همراه انسان آفريده مىشود و به همين دليل ، كودك فطرتا كنجكاو است و حتّى اين غريزه از ويژگىهاى انسان به شمار مىرود . آن‌گاه اين غريزه با ديدن پديده‌ها و\r\n\r\n\r\n","description":"","footnote":"\r\n( 1 ) . اسراء ( 17 ) آيهء 44 .\r\n","page_name":" 262 ","page_number":262},
  {"content":"\r\n\r\nرويدادهاى برونى و تحقيق و كاوش دربارهء آنها رشد مىكند و با رشد آن ، انسان مىتواند بر اشياى خارجى تأثير بگذارد و آنها را برطبق نيازمندىها و خواسته‌هاى خودش متحوّل سازد ، با اين‌كه مىدانيم اين اشيا در وجود خود مستقل و جدا از انديشه و ادراك انسان هستند . بنابراين ، بايد گفت : حركات انسان هم از درون نشئت مىگيرد و هم از برون ؛ يعنى هم از خود اوست و هم از رويدادهاى خارجى .\r\nدر اين‌جا نوع سومى هم وجود دارد كه من آن را از طريق تجربيات شخصىام به دست آوردم و نام آن را « توفيق در نيكى و رستگارى » گذاشتم . اين قسم از عمل ، نه از درون انسان سرچشمه مىگيرد و نه از رويدادهاى برونى ، بلكه از يك نيروى مخفى و از يك قدرت نيكوكارانه نشئت مىگيرد ؛ نيرويى كه بىنهايت است و در جهان ناشناخته و پنهان مىباشد ؛ ولى اين نيرو راه نيكى را براى برخى از افراد آماده مىسازد و به‌طور مستقيم آنان‌را به چيزى راهنمايى مىكند كه خدا را خشنود مىسازد آن هم از جايى كه خود هم نمىدانند .\r\nبالطبع در اين قسم ، تنها كسانى با من موافقند كه به وجود خدا و حكمت او ايمان دارند و او را آن‌گونه كه شايسته است مىشناسند . من اعتراف مىكنم كه براى اين قسم ، يك ضابطهء كلى ندارم [ تا آن را ارائه دهم 
  ] ؛ زيرا همان‌طور كه پيش‌تر گفتم ، از طريق تجربه‌هاى شخصىام به آن راه يافتم . « 1 »\r\nامّا پاسخ دومين سؤال و اين‌كه آيا مردم در غرايز و خصوصيات روحى همگى با يكديگر شريكند يا نه ، نياز به شرح و تفصيل دارد ؛ بدين‌ترتيب كه خصوصيات روحى بر دوگونه‌اند :\r\n\r\n\r\n","description":"","footnote":"\r\n( 1 ) . از حوادث عجيب و شگفت‌آور روزگار اين‌كه پس از نوشتن سخنان يادشده در جايى خواندم كه مارشال مشهور انگليسى ، مونتگمرى ، خودش را چنين وصف كرده است : او سرباز كوچكى است تحت فرمان يك نيروى غالب ، و او در جنگ پيروز نشد ، بلكه دست تقدير خواست تا پيروز گردد . و بدون ايمان به اين نيروى بزرگ و خردمند ، در هيچ ميدانى ، پيروزى برايش امكان‌پذير نخواهد بود . او به پيروزىاش در جنگ جهانى دوم و در جنگ « العلمين » اشاره مىكند . اين فرمانده ايمان دارد كه كمك نيروى مخفى زمينهء پيروزى او را بر « رومل » فراهم كرد ؛ مردى كه روباه صحرا ناميده مىشد و بزرگ‌ترين فرمانده نظامى آن زمان بود .\r\n","page_name":" 263 ","page_number":263},
  {"content":"\r\n\r\n1 . خصوصيات روحىاى كه عموميّت دارد ؛ نظير وجدان و ادراك كه با آن مىتوان حق را از باطل ، نيكى را از بدى و زشتى را از زيبايى جدا كرد و اگر اين خصوصيات مشترك و همگانى نمىبود ، فضيلت و رذيلتى وجود نداشت و نيز نمىتوانستيم فردى را به سبب انجام دادن يا ترك كارى نكوهش يا ستايش نماييم و يا منكر حقّى را با دليل قانع كنيم . همچنين غرايز خودخواهى ، عاطفهء پدرى و فرزندى و مانند آن ، ميان تمام مردم مشتركند ، هرچند از لحاظ شدّت و ضعف متفاوت هستند .\r\n2 . برخى از خصوصيات روحى نيز در ميان مردم مختلف است ؛ مانند شجاعت و ترس ، بخشندگى و بخل ، بىرحمى و مهربانى ، ارادهء ضعيف و ارادهء قوى ، تمايل به كار نيك و تمايل به كار بد . در اين خصوصيات آدميان با يكديگر مختلف و متفاوتند ؛ براى نمونه ، همهء انسان‌ها بخشنده ، يا بخيل ، يا ترسو و يا شرارت‌پيشه نيستند .\r\nسؤال : اين سخن شما بر خلاف آن چيزى است كه شايع است و آن اين‌كه « هر فردى دو جنبه دارد : خوبى و بدى » ؛ امّا شما بر يك جنبه تأكيد و از جنبهء ديگر چشم‌پوشى كرديد ؟\r\nپاسخ : اگر گاهى از فرد شرارت‌پيشه‌اى بوى نيكى مىآيد ، اين امر به‌طور تصادفى و بدون ارادهء قبلى است . به‌علاوه ، سخن مشهور پيش گفت ( هر فردى دو جنبه دارد ) دربارهء غيريهود درست است ؛ امّا دربارهء يهود صحّت ندارد ؛ زيرا هرآنچه در آنان است بدى و زشتى است و جنبهء خوبى مطلقا در ميان آنها وجود ندارد و دليل براين موضوع ، تورات خود آنها ، قرآن كريم و تاريخ درست و عملكرد آنان در فلسطين است ؛ عملكردى كه آشكارا نشان مىدهد دين ، اخلاق و تمام روابط بشرى ، از ديدگاه آنان ، جز معامله‌اى تجارتى به منظور تأمين منافع شخصى نيست . ما بار ديگر ، هر وقت مناسبتى پيش آيد ، به اين موضوع خواهيم پرداخت .\r\n\r\n","description":"","footnote":"","page_name":" 264 ","page_number":264},
  {"content":"\r\n\r\n\r\nيهود ايمان نمىآورند\r\n\r\n[ سوره البقرة ( 2 ) : آيه 75 
  ]\r\nأَ فَتَطْمَعُونَ أَنْ يُؤْمِنُوا لَكُمْ وَ قَدْ كانَ فَرِيقٌ مِنْهُمْ يَسْمَعُونَ كَلامَ اللَّهِ ثُمَّ يُحَرِّفُونَهُ مِنْ بَعْدِ ما عَقَلُوهُ وَ هُمْ يَعْلَمُونَ ( 75 )\r\nآيا طمع مىداريد كه به شما ايمان بياورند و حال آن‌كه گروهى از ايشان كلام خدا را مىشنيدند و با آن‌كه حقيقت آن را مىيافتند تحريفش مىكردند و از كار خويش آگاه بودند ؟ ( 75 )\r\n\r\nتفسير\r\nهر صاحب رسالتى كاملا شيفتهء آن است كه مردم به رسالت او ايمان بياورند .\r\nازاين‌رو ، دعوت به آن را در ميان اقوام مختلف منتشر مىكند ، تا شايد پيروان و ياران آن دعوت افزايش يابند و در اين راه زحمت‌ها و دشوارىهاى فراوانى را تحمّل مىكند . پيامبر خدا صلّى اللّه عليه و إله و اصحابش نيز چنين كردند . دعوت به اسلام را در ميان هر قومى منتشر كردند ، به اين اميد كه پيروان و يارانى را در آن‌جا بيابند ؛ مثلا ميان انصار و يهوديان مدينه ، روابط همسايگى ، رضاعى [ شيرخوارى 
  ] و تجارى وجود داشت . از اين‌رو ، انصار به فرمان پيامبر يهوديان را به اسلام فراخواندند و با دليل محكم و منطق درست با آنها به جدال پرداختند . انصار آرزو داشتند كه عاطفهء انسانى يهوديان\r\n\r\n","description":"","footnote":"","page_name":" 265 ","page_number":265},
  {"content":"\r\n\r\nتحريك شود ، به‌ويژه كه آنان اهل كتابند و بالاخص كه اوصاف حضرت محمّد صلّى اللّه عليه و إله در تورات آنها آشكارا و يا تلويحى آمده است .\r\nوقتى كه يهوديان دعوت به اسلام را رد كردند و به دشمنى با حق و ادامهء كفر پاىفشردند ، خدا به پيامبر و اصحابش چنين خطاب كرد :\r\n أَ فَتَطْمَعُونَ أَنْ يُؤْمِنُوا لَكُمْ ؛  آيا طمع مىداريد كه به شما ايمان بياورند ، درحالىكه پيشينيان همين يهوديان سخن خدا را همراه با نشانه‌ها و معجزات از موسى عليه السّلام شنيدند و آن را تحريف و بروفق خواسته‌هاى خود تأويل كردند و به‌رغم اين‌كه حق را مىشناختند ، تصميم گرفتند با آن مخالفت كنند . وضعيّت يهود مدينه نيز همانند پيشينيان آنهاست .\r\nپيشينيان اين قوم سخن خدا را تحريف كردند و مطابق ميل خود ، حلال را حرام و حرام را حلال قرار دادند . پسينيان نيز اوصاف محمّد صلّى اللّه عليه و إله را كه در تورات آمده است تحريف كردند ، تا حجّتى عليه آنان وجود نداشته باشد .\r\nصاحب مجمع البيان مىگويد : « اين آيه نشان مىدهد كه گناه تحريف كردن شريعت چه‌قدر بزرگ است و نيز دلالت بر عموم دارد ، و بدعت در فتواها و قضاوت‌ها و كليهء امور دين را دربرمىگيرد » .\r\nما بر سخن صاحب مجمع اين نكته را اضافه مىكنيم كه آيهء موردنظر علاوه‌بر مطلب فوق ، بر اين معنا نيز دلالت دارد كه هركس از گمراهى پيروى كند ، تنها به خود جنايت نكرده ، بلكه اثر اين كار او در تمام نسل‌ها امتداد پيدا مىيابد و گناه عمل خود او و عمل كسىكه از گمراهى او پيروى مىكند - چنان‌كه در حديث شريف آمده است - به گردن اوست .\r\n\r\n","description":"","footnote":"","page_name":" 266 ","page_number":266},
  {"content":"\r\n\r\n\r\nوقتى با مؤمنان ديدار كنند\r\n\r\n[ سوره البقرة ( 2 ) : آيات 76 تا 77 
  ]\r\nوَ إِذا لَقُوا الَّذِينَ آمَنُوا قالُوا آمَنَّا وَ إِذا خَلا بَعْضُهُمْ إِلى بَعْضٍ قالُوا أَ تُحَدِّثُونَهُمْ بِما فَتَحَ اللَّهُ عَلَيْكُمْ لِيُحَاجُّوكُمْ بِهِ عِنْدَ رَبِّكُمْ أَ فَلا تَعْقِلُونَ ( 76 ) أَ وَ لا يَعْلَمُونَ أَنَّ اللَّهَ يَعْلَمُ ما يُسِرُّونَ وَ ما يُعْلِنُونَ ( 77 )\r\nو چون با مؤمنان ديدار كنند ، گويند : ما هم ايمان آورده‌ايم و چون با يكديگر خلوت كنند ، گويند : آيا با آنان از دانشى كه خدا به شما ارزانى داشته سخن مىگوييد ، تا به يارى آن در نزد پروردگارتان بر شما حجّت آرند ؟ آيا به عقل درنمىآييد ؟ ( 76 )\r\nآيا نمىدانند كه هرچه را كه پنهان مىدارند و هرچه را كه آشكار مىسازند ، خدا مىداند ؟ ( 77 )\r\n\r\nواژگان\r\nالفتح : در اصل براى چيزى كه بسته باشد به كار مىرود و مراد از آن در اين‌جا حكم است . گفته مىشود : « اللهم افتح بيني و بين فلان ؛ خدايا ، ميان من و او حكم كن » .\r\n\r\nاعراب\r\n « لِيُحَاجُّوكُمْ »  مضارع منصوب به « أن » كه پس از « لام » در تقدير است .\r\n\r\n","description":"","footnote":"","page_name":" 267 ","page_number":267},
  {"content":"\r\n\r\n\r\nتفسير\r\nبرخى از يهوديان مدينه نفاق مىكردند و به مسلمانان دروغ مىگفتند . آنها به مسلمانان مىگفتند : ما به آنچه شما ايمان آورده‌ايد ايمان داريم و گواهى مىدهيم كه محمّد صلّى اللّه عليه و إله در سخن خود راستگوست ، زيرا ما اوصاف و خصوصيات او را در تورات ديده‌ايم . وقتى همين گروه منافق با سركرده‌هاى خود ديدار مىكردند ، اين سركرده‌ها آنها را سرزنش مىنمودند و به آنان مىگفتند : چگونه آنچه را خدا عليه شما حكم كرده با مسلمانان و پيروان محمّد صلّى اللّه عليه و إله صحبت مىكنيد ؟ آيا نمىدانيد كه اين كار اقرارى است از خودتان عليه خودتان مبنى بر اين‌كه شما بر باطليد و آنان برحق ؟\r\n أَ وَ لا يَعْلَمُونَ أَنَّ اللَّهَ يَعْلَمُ ما يُسِرُّونَ وَ ما يُعْلِنُونَ ؛  يعنى هرقدر منافقان بخواهند ، نفاقشان را پنهان سازند و سركردگان گمراه ، پيروان خود را توجيه كنند ، خدا همه‌چيز را مىداند و چيزى بر او پوشيده نيست . بنابراين ، هرآنچه را شما يهوديان در نيرنگ‌ها و توطئه‌هاى خود پنهان مىداريد ، خدا پيامبرش را از آن باخبر مىكند و توطئه شما بر باد مىرود .\r\n\r\n","description":"","footnote":"","page_name":" 268 ","page_number":268},
  {"content":"\r\n\r\n\r\nبرخى از آنها بىسوادند\r\n\r\n[ سوره البقرة ( 2 ) : آيات 78 تا 79 
  ]\r\nوَ مِنْهُمْ أُمِّيُّونَ لا يَعْلَمُونَ الْكِتابَ إِلاَّ أَمانِيَّ وَ إِنْ هُمْ إِلاَّ يَظُنُّونَ ( 78 ) فَوَيْلٌ لِلَّذِينَ يَكْتُبُونَ الْكِتابَ بِأَيْدِيهِمْ ثُمَّ يَقُولُونَ هذا مِنْ عِنْدِ اللَّهِ لِيَشْتَرُوا بِهِ ثَمَناً قَلِيلاً فَوَيْلٌ لَهُمْ مِمَّا كَتَبَتْ أَيْدِيهِمْ وَ وَيْلٌ لَهُمْ مِمَّا يَكْسِبُونَ ( 79 )\r\nبرخى از ايشان بىسوادانى هستند كه نمىدانند در آن كتاب چيست ، جز سخنانى كه شنيده‌اند و مىخوانند . اينان تنها پاىبند گمان خويشند ( 78 )\r\nپس واى بر آنهايى كه كتاب را خود به‌دست خود مىنويسند و تا سودى اندك برند ، مىگويند كه از جانب خدا نازل شده است . پس واى بر آنها بدانچه نوشتند و واى بر آنها از سودى كه مىبرند ( 79 )\r\n\r\nواژگان\r\nالامّيّون : مفرد آن « امّى » و معنايش نيز روشن است . امّى كسى است كه خواندن و نوشتن نمىداند . سبب اين‌كه به امّ ( مادر ) نسبت داده شده ، آن است كه فرد بىسواد در نادانى به‌سان كسى است كه تازه از مادر متولد شده باشد .\r\nالامانى : مفرد آن « امنيّة » است و يكى از معانى اين واژه ، آرزوى قلبى است كه در اين معنا از ديگر معانى بيشتر به كار مىرود و در آن بيشتر ظهور دارد و به معناى خواندن نيز به كار مىرود و در اين‌جا مراد از آن ، گمان بىدليل است ، چنان‌كه جملهء  وَ إِنْ هُمْ إِلَّا \r\n\r\n","description":"","footnote":"","page_name":" 269 ","page_number":269},
  {"content":"\r\n\r\n يَظُنُّونَ »  اين معنا را تأييد مىكند .\r\nالويل : رسوايى ، اندوه ، ذلّت و خوارى ، از اين قبيل است : ويح ، ويس و ويب .\r\nالايدى : جمع و مفردش « يد » است و « الأيادى » جمع الجمع مىباشد . اين واژه به معناى نعمت‌ها ، زياد به كار مىرود .\r\n\r\nاعراب\r\n« ويل » مبتدا و خبر آن  « لِلَّذِينَ »  است ، و نيز جايز است منصوب خوانده شود بنابر اين‌كه در تقدير « جعل اللّه الويل للذين » باشد . تقدير گرفتن « جعل » بدان سبب است كه « ويل » از خود فعل ندارد . صاحب تفسير البحر المحيط ضمن بيان اين مطلب مىافزايد : هرگاه « ويل » اضافه شود ؛ نظير « ويل زيد » ، نصب از رفع بهتر است و هرگاه مفرد آورده شود ( اضافه نشود ) نظير « ويل لزيد » ، در اين صورت ، رفع بهتر است .\r\n\r\nتفسير\r\n وَ مِنْهُمْ أُمِّيُّونَ لا يَعْلَمُونَ الْكِتابَ ؛  يعنى گروهى از يهوديان بىسوادانى هستند كه چيزى از دين خدا نمىدانند و نهايت كار آنان حدس زدن و گمان است و بر علم اتّكا ندارند .\r\nبديهى است كه اين وصف هرچند دربارهء يهوديان آن روز است ، ولى اين نكوهش هر نادانى را دربرمىگيرد كه خود را به‌سان دانا جلوه مىدهد و كارى را كه شايستگى ندارد برعهده مىگيرد ؛ زيرا - به اصطلاح اصولىها - مورد مخصّص نيست .\r\n\r\nتفسير ، اصول و قواعدى دارد\r\nاين آيه آشكارا دلالت دارد بر اين‌كه تفسير كتاب و سنّت با حدس و گمان جايز\r\n\r\n","description":"","footnote":"","page_name":" 270 ","page_number":270},
  {"content":"\r\n\r\nنيست ، بلكه پيش از هرچيزى ديگر ، بايد انسان به قواعد و اصول تفسير آگاهى داشته باشد . رعايت اين قواعد در بيان مقصود خدا و رسول از آن جهت است كه كسى به اين دو دروغ نبندد و بدون دليل ، چيزى را به آنها نسبت ندهد .\r\nنخستين شروط صحّت تفسير ، خواندن و نوشتن است . آن‌گاه ، دانستن اقسام علوم عربى از قبيل مفردات لغت ، صرف ، نحو ، علم بيان ، فقه ، اصول ، علم كلام و آشنايى به برخى از علوم ديگر كه تفسير برخى از آيات بدان‌ها ارتباط پيدا مىكند . به‌علاوه ، اين كار به مفسّر امكان مىدهد كه در شناخت اين علوم به كارشناسان آنها رجوع كند .\r\n فَوَيْلٌ لِلَّذِينَ يَكْتُبُونَ الْكِتابَ بِأَيْدِيهِمْ ثُمَّ يَقُولُونَ هذا مِنْ عِنْدِ اللَّهِ  اين آيه تمام كسانى را كه به دروغ چيزى را به خدا نسبت مىدهند ، تهديد مىكند . آنها اين عمل زشت را تنها براى گرفتن بهاى آن از شيطان ، انجام مىدهند . البتّه لازم نيست اين قيمت ، تنها مال باشد ، بلكه ممكن است مقام يا شهوت‌رانىها و ديگر لذايذ دنيوى باشد . « 1 » خداوند سبحان در يك آيه سه مرتبه « ويل » را بر تقلّب‌كنندگان حيله‌گر تكرار كرده ، و سبب تأكيدش اين بوده كه بفهماند افترا بر او و پيغمبرش از بزرگ‌ترين معصيت‌ها و داراى شديدترين مجازات‌ها و عذاب‌هاست . « واى بر شما به دروغ بر خداوند افترا مىبنديد ! پس شما را به عذاب هلاك مىكند . و به تحقيق كسىكه افترا ببندد ناكام خواهد شد » . « 2 »\r\n\r\nعالم ، حكم به واقع نمىكند\r\nبدين مناسبت ، به اين نكته اشاره مىكنيم كه شخص عالم هرقدر مقام علمىاش\r\n\r\n\r\n","description":"","footnote":"\r\n( 1 ) . كارشناسان تاريخ زبان‌ها و آداب و رسوم ثابت كرده‌اند كه تورات فعلى كه يهوديان اعتقاد دارند از سوى خدا بر موسى عليه السّلام نازل شده ، در زمانى نه چندان كوتاه پس از موسى تأليف گرديده است . محقّقان اين حقيقت را از بررسى واژه‌ها و اسلوب‌ها ، از احكام و موضوعات و نيز از محيطهاى اجتماعى و سياسىاى كه در تورات منعكس است و به هيچ‌وجه به عصر موسى مربوط نمىشوند ، استنباط كرده‌اند . ما به خواست خدا ، بارديگر به اين موضوع به شكل گسترده‌ترى خواهيم پرداخت .\r\n( 2 ) . طه ( 20 ) آيهء 61 .\r\n","page_name":" 271 ","page_number":271},
  {"content":"\r\n\r\nو الا باشد نبايد چيزى را به اين عنوان به خدا و پيامبرش نسبت دهد كه مثلا اين چيز واقعيّتى است نوشته شده در لوح محفوظ . بنابراين ، وقتى به حلال و يا حرام بودن فتوا مىدهد ، يا حكم مىكند كه فلان چيز حقّ است و يا آيه و روايتى را تفسير مىكند ، بايد اين كار را در كمال احتياط انجام دهد و توجّه داشته باشد كه حكم ، يا فتوا و يا تفسير او صرفا يك رأى و نظريّه است كه ممكن است خطا باشد و يا صواب ، نه اين‌كه تصويرى است از واقعيّت و به همين دليل ، هرگاه تلاش و سعى كند در پيشگاه خدا معذور است و اگر در تلاش و تحقيق كوتاهى كند و يا در اين امر كوتاهى نكند ؛ لكن يقين پيدا كند كه سخن او عينا همان سخن خدا و پيامبر اوست و نه چيزى ديگر ، در اين صورت ، وى همانند كسانى است كه به خدا دروغ مىبندند ، حتّى اگر اعلم علما هم باشد ؛ زيرا عالم به عنوان واقع ، فتوا نمىدهد و به حق حكم نمىكند ، بلكه به اعتقاد اين‌كه حقّ است فتوا مىدهد و حكم صادر مىكند و اين امر نشان مىدهد كه او معصوم نيست .\r\n\r\n","description":"","footnote":"","page_name":" 272 ","page_number":272},
  {"content":"\r\n\r\n\r\nآتش ما را نخواهد سوزانيد\r\n\r\n[ سوره البقرة ( 2 ) : آيات 80 تا 82 
  ]\r\nوَ قالُوا لَنْ تَمَسَّنَا النَّارُ إِلاَّ أَيَّاماً مَعْدُودَةً قُلْ أَتَّخَذْتُمْ عِنْدَ اللَّهِ عَهْداً فَلَنْ يُخْلِفَ اللَّهُ عَهْدَهُ أَمْ تَقُولُونَ عَلَى اللَّهِ ما لا تَعْلَمُونَ ( 80 ) بَلى مَنْ كَسَبَ سَيِّئَةً وَ أَحاطَتْ بِهِ خَطِيئَتُهُ فَأُولئِكَ أَصْحابُ النَّارِ هُمْ فِيها خالِدُونَ ( 81 ) وَ الَّذِينَ آمَنُوا وَ عَمِلُوا الصَّالِحاتِ أُولئِكَ أَصْحابُ الْجَنَّةِ هُمْ فِيها خالِدُونَ ( 82 )\r\nو گفتند : آتش جز چند روزى ما را نسوزاند . بگو : آيا با خدا چنين پيمانى بسته‌ايد ، تا او خلاف پيمان خود نكند ؟ يا آن‌كه از روى نادانى چنين نسبتى به خدا مىدهيد ؟ ( 80 )\r\nآرى ، آنان‌كه مرتكب كار زشت مىشوند و در گناه غرقه مىگردند ، اهل جهنّمند و جاودانه در آن ( 81 )\r\nو آنان‌كه ايمان آورده‌اند و كارهاى شايسته كرده‌اند ، اهل بهشتند و در آن جاويدان ( 82 )\r\n\r\nواژگان\r\nالمس ، اللّمس و الجس ، هرچند در لفظ متعدّدند ؛ ولى در معنا يكى هستند . واژهء « لمس » بسيارى از اوقات در چيزى به كار مىرود كه احساس گرما و سرما و امثال آنها با آن همراه باشد .\r\n\r\n","description":"","footnote":"","page_name":" 273 ","page_number":273},
  {"content":"\r\n\r\n\r\nاعراب\r\n « بَلى »  حرف جواب و براى اثبات پس از نفى است . گفته مىشود : ما فعلت كذا ؟\r\nچنين كارى را نكردى ؟ شما در پاسخ مىگوييد . بلى ، فعلت ؛ ( بله ، چنين كردم . واژهء « نعم » پاسخ ايجاب است و گفته مىشود : فعلت كذا ؟ فلان كار را انجام دادى ؟ شما در پاسخ مىگوييد : نعم ؛ بله ، انجام دادم .\r\n\r\nتفسير\r\n وَ قالُوا لَنْ تَمَسَّنَا النَّارُ إِلَّا أَيَّاماً مَعْدُودَةً .  يهوديان گمان دارند كه آنان فرزندان خدا و ملّت برگزيدهء اويند و غير از آنها ، تمام مردم ، فرزندان شيطان و ملّت طردشدهء خدا مىباشند . ازاين‌رو ، خدا يهوديان را در آتش جاودانه قرار نمىدهد و به آنها بىرحمى نمىكند ، بلكه آنها را در مدتى كوتاه و بسيار اندك عذاب مىكند . آن‌گاه از آنان خشنود مىگردد ؛ يعنى خدا آنها را ناز و نوازش مىكند ، چنان‌كه امروز استعمار ، صهيونيست‌هايى را كه سرزمين فلسطين را اشغال كرده‌اند نوازش مىكند .\r\n قُلْ أَتَّخَذْتُمْ عِنْدَ اللَّهِ عَهْداً .  يعنى اى محمّد ، به آنان بگو : اين تصوّر شما نوعى جسارت در برابر خدا و فتواى بدون علم است ، و گرنه كجاست آن وعده و پيمانى كه شما از خداوند در اين‌باره گرفتيد ؟ اين تصوّر يهوديان ، تنها نشان‌دهندهء بىباكى آنها در برابر گناهان و كارهاى زشت و سبك شمردن آن است . پيامبر اسلام صلّى اللّه عليه و إله فرمود :\r\n« مؤمن گناه خود را به‌سان سنگ بزرگى مىبيند كه بيم دارد بر سرش فرود آيد ، و كافر گناهش را همانند مگسى مىبيند كه از جلو بينىاش عبور مىكند » . امير مؤمنان على عليه السّلام فرمود : « بدترين گناهان گناهى است كه شخص گناهكار آن را سبك بشمارد » . اين سخن پيامبر صلّى اللّه عليه و إله كه فرمود : « گويا گناه مگسى است كه از جلو بينى گناهكار مىگذرد » كاملا بر يهوديانى منطبق است كه گمان مىكنند آنان پسران خدا هستند كه مورد\r\n\r\n","description":"","footnote":"","page_name":" 274 ","page_number":274},
  {"content":"\r\n\r\nنوازش قرار مىگيرند . اميد است كسانى كه با اتّكال بر شرافت نسب ، گناهان خود را سبك مىشمارند از اين سخن پيامبر صلّى اللّه عليه و إله اندرز بگيرند . امّا آن‌كه به خود اعتماد داشته باشد و خطاهايش را احساس نكند و اندرز ديگران را هم نپذيرد ، محال است كه به كارهاى نيك راه يابد . انسان خردمند ، هيچ‌گاه از طريق خودبينىها و توهّمات نفسانى به خودش نگاه نمىكند ، بلكه همواره چون فردى منتقد ، كه از عيب‌ها و انحراف‌هاى خود انتقاد مىكند ، به خودش مىنگرد و ميان آن وضعيّتى كه بر آن است و وضعيّتى كه بايد بر آن باشد و او را از انديشه‌هاى كودكانه و القاآت شيطانى آزاد مىسازد ، تفاوت قائل شود . تنها در اين صورت است كه نام انسان به معناى واقعى و درست كلمه بر او انطباق مىيابد . در حديث شريف آمده است : « كسىكه خود را گناهكار انگارد ، نيكوكار است » .\r\n بَلى مَنْ كَسَبَ سَيِّئَةً وَ أَحاطَتْ بِهِ خَطِيئَتُهُ فَأُولئِكَ أَصْحابُ النَّارِ هُمْ فِيها خالِدُونَ . \r\n«  سَيِّئَةً  » واژه‌اى است كه هم شرك را دربرمىگيرد و هم ديگر گناهان را ؛ ولى مراد از آن در اين‌جا خصوص شرك است ، به قرينهء جملهء  « فَأُولئِكَ أَصْحابُ النَّارِ هُمْ فِيها خالِدُونَ » .  صاحب مجمع البيان مىگويد : ارادهء شرك از سيّئه با مذهب ما ( مذهب اماميه ) سازگارى دارد ؛ زيرا غير از شرك ، گناهى ديگر موجب جاودانگى در آتش نمىشود . توضيح اين موضوع در بخش : « مرتكب‌شوندهء گناه كبيره » آمده است .\r\n وَ الَّذِينَ آمَنُوا وَ عَمِلُوا الصَّالِحاتِ أُولئِكَ أَصْحابُ الْجَنَّةِ هُمْ فِيها خالِدُونَ .  اين آيه نشان مىدهد كه رهايى از عذاب خدا در قيامت ، به ايمان درست و عمل صالح ، هردو بستگى دارد . در حديث آمده است : سفيان ثقفى گفت : اى پيامبر خدا ، دربارهء اسلام ، سخنى به من بگو كه پس از تو دربارهء آن از هيچ‌كس سؤال نكنم . حضرت فرمود : بگو :\r\nبه خدا ايمان آوردم و آن‌گاه پايدارى كن .\r\nپيامبر بزرگ اسلام صلّى اللّه عليه و إله با اين سخن خود به آيهء سىام از سورهء « حم سجده » اشاره مىكند :  « إِنَّ الَّذِينَ قالُوا رَبُّنَا اللَّهُ ثُمَّ اسْتَقامُوا تَتَنَزَّلُ عَلَيْهِمُ الْمَلائِكَةُ أَلَّا تَخافُوا وَ لا تَحْزَنُوا \r\n\r\n","description":"","footnote":"","page_name":" 275 ","page_number":275},
  {"content":"\r\n\r\n وَ أَبْشِرُوا بِالْجَنَّةِ الَّتِي كُنْتُمْ تُوعَدُونَ ؛  به درستى و تحقيق آن‌چنان كسانى كه گفتند : پروردگار ما خداست ، سپس استقامت كردند ، ملايكه از پىهم بر آنها فرود مىآيند . اين‌كه نترسيد و ناراحت نباشيد . و بشارت باد شما را به بهشتى كه وعده شده بوديد » .\r\nمراد از استقامت ( پايدارى ) در آيه و حديث شريف ، عمل كردن به كتاب خدا و سنّت رسول اوست .\r\n\r\nمسلمان و مؤمن\r\nمسلمان از لحاظ رفتار و آثارى كه بر اسلام او مترتّب است به دو قسم تقسيم مىشود :\r\n1 . مسلمانى كه با صرف‌نظر از اعتقاد و كارهايش ، به وحدانيت خدا و رسالت حضرت محمّد صلّى اللّه عليه و إله اقرار دارد . البتّه ، مشروط به اين‌كه ضروريات دين نظير وجوب نماز ، حرمت زنا و شراب را منكر نباشد . چنين فردى از لحاظ ارث ، ازدواج ، پاكيزگى ، واجبات مرده همانند غسل دادن ، حنوط كردن ، كفن نمودن ، نماز خواندن بر او و دفن او در قبرستان مسلمانان ، حكم ديگر مسلمانان را دارد ؛ چراكه اين آثار به دنبال اقرار به شهادتين مىآيد و بر صرف اظهار اسلام ، مترتّب است ، خواه اين اقرار مطابق با واقع باشد خواه نباشد .\r\n2 . مسلمانى كه هم به اصول و هم به فروع دين اسلام مؤمن و متعهّد و پاىبند است و درنتيجه ، هيچ اصلى از اصول عقيدهء اسلامى را انكار نمىكند و با هيچ حكمى از احكام شريعت مخالفت نمىورزد . چنين فردى هم در نزد خدا و هم در نزد مردم ، حقيقتا و واقعا مسلمان است و حتّى او مسلمان عادلى است كه تمام آثار عدالت اسلامى در دنيا و آخرت بر اسلام او مترتّب است . برخى از آثار دنيوى عبارتند از :\r\nپذيرفته شدن شهادت او ، جايز بودن اقتدا به او در نماز ، نفوذ حكم او ، و نيز تقليد\r\n\r\n","description":"","footnote":"","page_name":" 276 ","page_number":276},
  {"content":"\r\n\r\nجاهل در احكام شرعى از او ، در صورتى كه وى مجتهد باشد ؛ امّا آثار اخروى عبارتند از : علو و والايى مقام و دريافت پاداش .\r\nمؤمن ، كسى است كه با زبان خود به شهادتين اقرار كند و در قلب خويش آن را تصديق نمايد و تنها به اقرار به زبان و يا تنها به تصديق به قلب بسنده نكند ، بلكه هر دو لازمند . بنابراين ، هر مؤمنى مسلمان است ، امّا هر مسلمانى لزوما مؤمن نيست .\r\nبا بيان فوق روشن گرديد كه عمل شايسته غير از ايمان است ؛ زيرا خداى سبحان ، « الذين عملوا الصالحات » را به  « الَّذِينَ آمَنُوا »  عطف كرده است و عطف ، تعدّد و مغايرت را اقتضا مىكند . لازم به ذكر است كه عمل شايسته ، تحت مفهوم عدالت داخل است ، چنان‌كه پيش‌تر اشاره كرديم و در آينده نيز وقتى مناسبتى پيش آيد در اين‌باره سخن خواهيم گفت .\r\nخوب است بدين نكته اشاره كنيم كه فقهاى اماميه در كتاب‌هاى فقهى واژهء « مؤمن » را تنها در مورد دوازده امامى به كار مىبرند ؛ مثلا وقتى مىگويند : زكات به مؤمن پرداخت مىشود ، در نماز به مؤمن اقتدا مىشود و . . . منظور ايشان از مؤمن تنها دوازده امامى است و اين اصطلاح ، مخصوص فقهاست . حتّى خود فقيه امامى وقتى در غير مسائل فقهى دربارهء مؤمن سخن بگويد ، از اين واژه كسى را اراده مىكند كه به شهادتين اقرار و آن را تصديق كند ، هرچند وى دوازده امامى نباشد .\r\nدر هرحال ، هيچ كدام از اسلام و ايمان به معنايى كه بيان كرديم مستلزم رهايى از عذاب خدا در فرداى قيامت نيست ، بلكه بايد علاوه بر اسلام و ايمان ، استقامت ، يعنى عمل به كتاب خدا و سنّت پيامبر او نيز وجود داشته باشد .\r\n\r\nمرتكب‌شوندهء گناه كبيره\r\nفقها گناهان را به دو قسم تقسيم كرده‌اند : كباير ، نظير نوشيدن شراب و صغاير ، همانند نشستن بر سفرهء شراب ، بدون نوشيدن . تعريف و تعيين شمارهء گناهان كبيره و\r\n\r\n","description":"","footnote":"","page_name":" 277 ","page_number":277},
  {"content":"\r\n\r\nصغيره ، ان شاء اللّه ، در هنگام تفسير آيهء 32 سورهء نجم به تفصيل خواهد آمد :  « الَّذِينَ يَجْتَنِبُونَ كَبائِرَ الْإِثْمِ وَ الْفَواحِشَ إِلَّا اللَّمَمَ » .  « 1 »\r\nاهل قبله دربارهء كسىكه اقرار به شهادتين مىكند و گناه كبيره انجام مىدهد ، اختلاف‌نظر دارند : آيا چنين شخصى كافر است و در آتش جاويدان مىماند يا اين‌كه مؤمن گناهكارى است كه به اندازهء استحقاق ، مجازات و سپس وارد بهشت مىشود ؟\r\nخوارج نظريّهء اوّل را انتخاب كرده‌اند . اماميه ، اشاعره و بيشتر اصحاب و تابعان ، قائل به نظريّهء دوم شده‌اند . معتزله نظريّهء سومى به وجود آورده و حدّ وسط را گرفته‌اند ؛ يعنى مىگويند : او نه كافر است و نه مؤمن .\r\nعلّامه حلّى در شرح تجريد بر درستى اين نظريّه كه مرتكب‌شوندهء گناه كبيره ، مؤمن گناهكار است و در آتش جاودان نمىماند ، چنين استدلال مىكند : « اگر اين فرد در آتش جاودانه بماند ، لازم مىآيد كه كسىكه در تمام مدت عمرش خدا را عبادت كرده و آن‌گاه در پايان عمرش تنها يك گناه انجام دهد به‌رغم اين‌كه بر ايمان خود باقى است ، جاودانه در آتش باشد ، كاملا همانند كسىكه در تمام مدت عمرش به خدا شرك آورده است و اين محال است ؛ زيرا عقلا آن را قبيح مىدانند » .\r\nترديدى نيست كه يك گناه نمىتواند تمام كارهاى نيك را باطل كند ، بلكه عكس آن درست است ؛ زيرا خداوند مىگويد : « . . . نيكىها ، بدىها را از ميان مىبرند . اين اندرزى است براى اندرزپذيران » . « 2 » دست‌كم هرچيزى بايد حساب خود را داشته باشد [ نه اين‌كه گناه ، همهء كارهاى نيك را از بين ببرد 
  ] .\r\nازاين‌رو ، بايد واژهء  « سَيِّئَةً »  در آيهء  « بَلى مَنْ كَسَبَ سَيِّئَةً وَ أَحاطَتْ بِهِ خَطِيئَتُهُ فَأُولئِكَ أَصْحابُ النَّارِ هُمْ فِيها خالِدُونَ »  به معناى شرك حمل شود . چنان كه آيهء بعدى  « وَ الَّذِينَ \r\n\r\n\r\n","description":"","footnote":"\r\n( 1 ) . اين آيهء كريمه مىتواند پاسخى باشد به كسىكه مىگويد : گناه ، كبيره و صغيره ندارد ، بلكه تمام گناهان كبيره‌اند و دليل اين رد ، آن است كه واژه « الّلمم » به معناى اندك است . چنان‌كه گفته مىشود : « ألمّ بالطّعام : اندكى از آن خورده است » .\r\n( 2 ) . هود ( 11 ) آيهء 114 .\r\n","page_name":" 278 ","page_number":278},
  {"content":"\r\n\r\n آمَنُوا وَ عَمِلُوا الصَّالِحاتِ أُولئِكَ أَصْحابُ الْجَنَّةِ هُمْ فِيها خالِدُونَ  دلالت دارد براين‌كه مرتكب‌شوندهء گناه كبيره وارد بهشت مىشود و در آتش جاودانه نمىماند ؛ زيرا اين آيه كسانى را كه ايمان و عمل شايسته انجام داده و آن‌گاه گناه كبيره مرتكب شده و توبه نكرده‌اند ، نيز دربرمىگيرد .\r\n\r\nباز هم دربارهء يهود\r\nاين تصوّر يهود كه آنان فرزندان خدا و ملّت برگزيدهء او هستند ، از اين عقيدهء آنها سرچشمه مىگيرد كه مىگويند : دين و اخلاق يك فرايند تجارى و تأمين منافع شخصى است و جز اين هرچه گفته مىشود ، چرند و بىفايده است .\r\nسؤال : اين عقيده را تنها يهود ندارند ، بلكه بسيارى از مردم چنين مىپندارند ؟\r\nپاسخ : بله ، همين‌طور است ؛ لكن تفاوت اين است كه يهود كينهء تمام بشر را در سينه دارند و هدف نهايى آنان نابود كردن تمام انسان‌ها - به جز يهود - است .\r\n\r\n","description":"","footnote":"","page_name":" 279 ","page_number":279},
  {"content":"\r\n\r\n\r\nپيمان گرفتن از بنى اسرائيل\r\n\r\n[ سوره البقرة ( 2 ) : آيه 83 
  ]\r\nوَ إِذْ أَخَذْنا مِيثاقَ بَنِي إِسْرائِيلَ لا تَعْبُدُونَ إِلاَّ اللَّهَ وَ بِالْوالِدَيْنِ إِحْساناً وَ ذِي الْقُرْبى وَ الْيَتامى وَ الْمَساكِينِ وَ قُولُوا لِلنَّاسِ حُسْناً وَ أَقِيمُوا الصَّلاةَ وَ آتُوا الزَّكاةَ ثُمَّ تَوَلَّيْتُمْ إِلاَّ قَلِيلاً مِنْكُمْ وَ أَنْتُمْ مُعْرِضُونَ ( 83 )\r\nبه ياد داريد آن هنگام كه از بنى اسرائيل پيمان گرفتيم كه جز خدا را نپرستيد و به پدر و مادر و خويشاوندان و يتيمان و درويشان نيكى كنيد و به مردمان سخن نيك گوييد و نماز را به‌پا داريد و زكات بدهيد ؛ ولى جز اندكى پشت كرديد و روىگردان شديد ( 83 )\r\n\r\nواژگان\r\nاليتيم : كسىكه پدرش مرده و هنوز به سن بلوغ نرسيده باشد . اصمعى مىگويد : به حيوانى كه مادر نداشته باشد و انسانى كه پدر نداشته باشد ، يتيم گفته مىشود .\r\n\r\nاعراب\r\n « لا تَعْبُدُونَ » ،  انشاست به صورت خبر ؛ يعنى « لا تعبدوا » . گاهى امر نيز به صورت خبر مىآيد ؛ نظير «  تُؤْمِنُونَ بِاللَّهِ *  » كه به معناى « آمنوا باللّه » است . صاحب مجمع البيان مىگويد : اين سخن را (  لا تَعْبُدُونَ  جملهء انشاييه است ) اين موضوع تأكيد مىكند كه بر\r\n\r\n","description":"","footnote":"","page_name":" 280 ","page_number":280},
  {"content":"\r\n\r\nجملهء مزبور ، امر عطف شده كه عبارت است از :  « وَ بِالْوالِدَيْنِ إِحْساناً » ؛  يعنى أحسنوا بالوالدين إحسانا و نيز جملهء  « وَ أَقِيمُوا الصَّلاةَ » . \r\n\r\nتفسير\r\nآيهء مورد بحث اين مسائل را دربردارد :\r\n1 . نيكى به پدر و مادر : خداوند سپاس از پدر و مادر را با سپاس از خود توأم ساخته و نيكى و احسان به اين دو را كاملا همانند عبادت خود ، واجب قرار داده است . از اين رو ، فقها اجماع كرده‌اند كه عاق والدين از بزرگ‌ترين گناهان كبيره است و كسىكه عاق والدين باشد فاسق است و شهادت او نيز پذيرفته نمىشود . در حديث شريف آمده است : « عاق والدين بوى بهشت را نمىيابد » . مراد از احسان به والدين ، فرمان‌بردارى از آنها و مدارا با آنها هم در سخن و هم در عمل است .\r\nمىگويند : زنى پدرش را درحالىكه بر پشت خود حمل مىكرد از يمن به مكه آورد و او را پيرامون خانهء خدا طواف داد . گوينده‌اى به اين زن گفت : خدا تو را پاداش نيك دهد كه به راستى حقّ پدرت را ادا كردى . او گفت : چنين نيست . من دربارهء او انصاف را رعايت نكردم ؛ زيرا وقتى او مرا بر پشت خود حمل مىكرد ، دوست داشت كه من زنده بمانم ، و اكنون كه من او را برمىدارم ، مرگ او را دوست دارم .\r\n2 . خويشاوندان و يتيمان و درويشان : آيهء شريفه صلهءرحم را واجب كرده است ؛ زيرا به پدر و مادر پيوند دارد . همچنين ، كوشش در مراقبت از يتيم و اموال او را بركسىكه سرپرست و يا وصى او مىباشد واجب قرار داده است . چنان‌كه براى تهىدستان نيز سهمى در اموال ثروتمندان قرار داده است .\r\n3 . اصل صحّت : وقتى از انسان عمل و يا سخنى سر بزند ، مىتوان آن را بر درستى يا بر فساد و بطلان حمل كرد . در اين‌جا اين سؤال پيش مىآيد كه آيا عمل و يا سخن انسان را بايد حمل بر صحّت و درستى كرد و يا بر فساد و بطلان و يا بر هيچ‌كدام بلكه\r\n\r\n","description":"","footnote":"","page_name":" 281 ","page_number":281},
  {"content":"\r\n\r\nبايد درنگ كرد ، مگر اين‌كه دليل قطعى بريك طرف وجود داشته باشد ؛ براى نمونه ، شما مردى را با زنى مىبينيد و نمىدانيد كه آيا اين زن همسر او و يا بيگانه است ؟ يا سخنى را مىشنويد و نمىدانيد كه آيا منظور گوينده اهانت به شماست يا خير ؟ فقها در اين‌گونه موارد اتفاق‌نظر دارند كه بايد حمل بر صحّت شود . از جمله دلايل آنها اين آيه است :\r\n « وَ قُولُوا لِلنَّاسِ حُسْناً »  و نيز به سخنى از امير مؤمنان عليه السّلام استدلال كرده‌اند كه مىفرمايد : « كار برادرت را بر بهترين آن بگذار » . و همچنين به سخنى از امام صادق عليه السّلام كه مىفرمايد : « دربارهء برادرت ، گوش و چشمت را تكذيب كن و اگر پنجاه نفر در نزدت شهادت دهند كه او چنين گفته است و او به تو بگويد : من آن را نگفته‌ام .\r\nاو را تصديق و ديگران را تكذيب كن » .\r\nاين اصل ، يك اصل انسانى خالص است ؛ زيرا كرامت انسان را حفظ و رابطهء همكارى و دوستى را در ميان مردم تقويت مىكند و انزجار و نفرت را از آنها دور مىسازد . از اين‌جا روشن مىشود كه اسلام تنها به عقيده و عبادت بسنده نمىكند ، بلكه به انسانيت و خوبى او اهمّيت مىدهد و براى او راه‌هايى را ترسيم مىكند كه او را به زندگى پربار و موفقيت‌آميز برساند .\r\nلكن كسانى كه دين خود را به شيطان فروخته‌اند از اين اصل انسانى سوءاستفاده كرده ، از هدف اصلى آن منحرف گشته و آن را وسيله‌اى براى توجيه كارهاى دزدان دريايى و رباخواران چپاولگر قرار داده‌اند . بديهى است كه اصل « حمل بر صحّت » بر چپاول و غارتگرى و نيرنگ و گمراهى و امثال آن‌كه مىدانيم از محرّمات هستند حمل نمىشود ، بلكه در جايى تطبيق مىشود كه در آن احتمال راستگويى و دروغگويى و احتمال صحّت و فساد وجود داشته باشد .\r\n\r\n","description":"","footnote":"","page_name":" 282 ","page_number":282},
  {"content":"\r\n\r\n\r\nخون يكديگر را مريزيد\r\n\r\n[ سوره البقرة ( 2 ) : آيات 84 تا 86 
  ]\r\nوَ إِذْ أَخَذْنا مِيثاقَكُمْ لا تَسْفِكُونَ دِماءَكُمْ وَ لا تُخْرِجُونَ أَنْفُسَكُمْ مِنْ دِيارِكُمْ ثُمَّ أَقْرَرْتُمْ وَ أَنْتُمْ تَشْهَدُونَ ( 84 ) ثُمَّ أَنْتُمْ هؤُلاءِ تَقْتُلُونَ أَنْفُسَكُمْ وَ تُخْرِجُونَ فَرِيقاً مِنْكُمْ مِنْ دِيارِهِمْ تَظاهَرُونَ عَلَيْهِمْ بِالْإِثْمِ وَ الْعُدْوانِ وَ إِنْ يَأْتُوكُمْ أُسارى تُفادُوهُمْ وَ هُوَ مُحَرَّمٌ عَلَيْكُمْ إِخْراجُهُمْ أَ فَتُؤْمِنُونَ بِبَعْضِ الْكِتابِ وَ تَكْفُرُونَ بِبَعْضٍ فَما جَزاءُ مَنْ يَفْعَلُ ذلِكَ مِنْكُمْ إِلاَّ خِزْيٌ فِي الْحَياةِ الدُّنْيا وَ يَوْمَ الْقِيامَةِ يُرَدُّونَ إِلى أَشَدِّ الْعَذابِ وَ مَا اللَّهُ بِغافِلٍ عَمَّا تَعْمَلُونَ ( 85 ) أُولئِكَ الَّذِينَ اشْتَرَوُا الْحَياةَ الدُّنْيا بِالْآخِرَةِ فَلا يُخَفَّفُ عَنْهُمُ الْعَذابُ وَ لا هُمْ يُنْصَرُونَ ( 86 )\r\nو آن‌هنگام را كه با شما پيمان نهاديم كه خون هم مريزيد و يكديگر را از خانمان آواره مسازيد و شما به پيمان گردن نهاديد و خود بر آن گواه هستيد ( 84 )\r\nپس شما چنين جماعتى هستيد كه يكديگر را مىكشيد و گروهى از خود را از خانمانشان آواره مىكنيد و برضد آنها به گناه و بيداد به همدستى يكديگر برمىخيزيد و اگر به اسارت شما درآيند در برابر آزاديشان فديه مىگيريد و حال آن‌كه بيرون راندنشان بر شما حرام بود . آيا به بعضى از كتاب ايمان مىآوريد و بعضى ديگر را انكار مىكنيد ؟ پاداش كسىكه چنين كند در دنيا جز خوارى نيست و در روز قيامت به سخت‌ترين وجهى شكنجه مىشود و خدا از آنچه مىكنيد غافل نيست ( 85 )\r\nاينان همان\r\n\r\n","description":"","footnote":"","page_name":" 283 ","page_number":283},
  {"content":"\r\n\r\nكسانند كه آخرت را دادند و زندگى دنيا را خريدند . از عذابشان كاسته نگردد و كس ياريشان نكند ( 86 )\r\n\r\nواژگان\r\nالتّظاهر : هميارى .\r\nفداء الاسير : گرفتن عوض در مقابل آزاد كردن او .\r\n\r\nاعراب\r\n « لا تَسْفِكُونَ » ،  انشاست به صورت خبر ؛ نظير  « لا تَعْبُدُونَ »  در آيهء پيشين .  « أَنْتُمْ »  مبتدا و جملهء  « تَقْتُلُونَ »  خبر .  « هؤُلاءِ »  منادا و نيز ممكن است تأكيد براى  « أَنْتُمْ »  باشد ، گويى خدا گفته است : أنتم أنتم ، چنان‌كه مىگويى : أنت أنت ؛ يعنى تأكيد مىكنى كه جز او كسى نيست .\r\n\r\nمقدّمه\r\nسخن دربارهء يهود و مشكلات آنها پايان نيافته و در آينده نيز زياد سخن گفته خواهد شد . آنچه را ما دربارهء يهود از آيات قرآن استنباط مىكنيم اين است :\r\nيهوديان براى گسترش فساد در زمين به شدّت فعاليت مىكنند . هرگاه دعوت‌كننده‌اى آنان‌را به سوى هدايت و استقامت فراخواند ، بر گمراهى اصرار مىورزند ، آن‌سان كه گويى براى نافرمانى خدا و مخالفت با حق آفريده شده‌اند .\r\nتورات آنان ، آنها را به پرستش خدا دستور مىدهد و آنها گوساله را مىپرستند .\r\nموسى عليه السّلام به آنها مىگويد : اين تورات از نزد خداست و آنها مىگويند : خدا را آشكارا به ما نشان بده . به آنان مىگويد : نعمت خدا را كه به شما داده است به ياد بياوريد و از او\r\n\r\n","description":"","footnote":"","page_name":" 284 ","page_number":284},
  {"content":"\r\n\r\nآمرزش بخواهيد و آنان ، وى را تمسخر و ريشخند مىكنند . وقتى رفتار يهوديان با موساىكليم ، كه از بنى اسرائيل است ، اين‌گونه باشد ، پس با ديگران چگونه خواهد بود ؟ ادوارد اوّل ، پادشاه انگلستان آنها را از اين كشور طرد كرد . هيتلر در آلمان ، پس از آزمايش و آگاهى از ماهيتشان آنها را چنان تنبيه كرد كه درس عبرت برايشان باشد .\r\nبنى اسرائيل بيش از اينها استحقاق عذاب دارند . ما قبلا اشاره كرديم كه فرعون ، بختنّصر و روميان نيز برسر آنها چه آوردند . در هرحال ، از جمله پيمان‌هايى كه خدا از يهود در تورات گرفته ، آن است كه يكديگر را نكشند و كسى را از خانه و شهرش آواره نسازند . يهود منكر اين پيمان‌ها نيستند و نمىتوانند آنها را انكار كنند ؛ زيرا در توراتى كه آنان بدان ايمان دارند و تصديق مىكنند كه از سوى خدا وحى شده است ، وجود دارند . با اين وجود ، آنها از روى عمد با اين پيمان‌ها مخالفت كردند . درنتيجه ، آنان عليه خود ، حجّت اقامه كردند و خود آن را نقض كردند . با اين مقدّمهء كوتاه هدف آيات فوق روشن مىشود .\r\n\r\nتفسير\r\n وَ إِذْ أَخَذْنا مِيثاقَكُمْ لا تَسْفِكُونَ دِماءَكُمْ وَ لا تُخْرِجُونَ أَنْفُسَكُمْ مِنْ دِيارِكُمْ .  خداى سبحان بار ديگر پيمان‌هايى را كه با زبان موسى و پيامبران پس از او قطعى شده بود ، به بنى اسرائيل يادآورى مىكند . يكى از اين پيمان‌ها اين بود كه برخى از آنان خون برخى ديگر را نريزند و برخى ، برخى ديگر را از خانمانشان بيرون نكنند . جملهء  « دِماءَكُمْ  و  دِيارِكُمْ »  كاملا همانند آيهء  « فَإِذا دَخَلْتُمْ بُيُوتاً فَسَلِّمُوا عَلى أَنْفُسِكُمْ »  « 1 » است ؛ يعنى برخى از شما به برخى ديگر سلام كنند .\r\n ثُمَّ أَقْرَرْتُمْ وَ أَنْتُمْ تَشْهَدُونَ ؛  شما به پيمان اعتراف كرديد و خودتان عليه خودتان شهادت داديد .\r\n\r\n\r\n","description":"","footnote":"\r\n( 1 ) . نور ( 24 ) آيهء 61 .\r\n","page_name":" 285 ","page_number":285},
  {"content":"\r\n\r\nسؤال : اقرار و شهادت عليه خود ، يك چيز است . بنابراين ، چگونه عطف شىء بر خودش درست است ؟\r\nپاسخ : از باب تأكيد اشكالى ندارد . و نيز ممكن است مراد از اقرار ، اقرار پيشينيان يهود و مراد از شهادت ، شهادت پسينيان آنها باشد مبنى براين‌كه پيشينيان به پيمان اقرار و اعتراف كرده‌اند .\r\n ثُمَّ أَنْتُمْ هؤُلاءِ تَقْتُلُونَ أَنْفُسَكُمْ وَ تُخْرِجُونَ فَرِيقاً مِنْكُمْ مِنْ دِيارِهِمْ ؛  يعنى شما پس از آن‌كه به پيمان اعتراف كرديد ، آن را شكستيد و نيرومند شما ضعيفتان را كشت و او را از سرزمينش بيرون كرد .\r\n تَظاهَرُونَ عَلَيْهِمْ بِالْإِثْمِ وَ الْعُدْوانِ ؛  يعنى « تتظاهرون » . تظاهر به معناى هميارى است . آيه به دو دستگى يهود اشاره مىكند كه هردسته برضد دسته‌اى ديگر با عرب‌ها همكارى مىكرد . خلاصهء اين حكايت از قرار زير است :\r\nاوس و خزرج دو قبيلهء عربى از يك ريشه بودند ؛ زيرا اوس و خزرج دو برادر بودند . اين دو قبيله پيش از اسلام با يكديگر نبرد و درگيرى داشتند . آنان مشرك بودند ، نه به بهشت و دوزخ اعتقاد داشتند و نه به قيامت و كتاب آسمانى . يهود نيز سه تيره بودند : بنى قينقاع ، بنى قريظه و بنى نضير . ميان اين قبايل دشمنى و جنگ جريان داشت ، چنان‌كه ميان اوس و خزرج بود . و اين در حالى بود كه همهء اين يهوديان داراى يك ريشه و يك دين بودند . و تيره‌هاى سه‌گانهء يهود و دو قبيلة اوس و خزرج ، همگى ساكنان مدينه بودند . يك گروه از يهود به‌نام بنى قينقاع با اوس عليه بنى قريظه و بنى نضير همكارى مىكرد ، با اين‌كه اين دو تيره ، برادران دينى آنها بودند . چنان‌كه بنى نضير و بنى قريظه برضد بنى قينقاع با خزرج همكارى مىكردند . بنابراين ، هر گروه يهودى با يك گروه عربى برضد گروه ديگر يهودى همكارى مىكرد . هرگاه آسياب جنگ به گردش درمىآمد ، يهودى برادر ديگر يهودى خود را مىكشت و اگر مىتوانست او را از خانه و شهرش آواره مىكرد ؛ ولى هرگاه عرب برخى از يهوديان را\r\n\r\n","description":"","footnote":"","page_name":" 286 ","page_number":286},
  {"content":"\r\n\r\nاسير مىكرد ، يهوديان ديگر به عرب فديه مىدادند [ و آنها را آزاد مىكردند 
  ] . اين در حالى بود كه يهوديان پرداخت‌كنندهء فديهء اسيران ، كسانى بودند كه در كنار عرب‌ها با همين اسيران مىجنگيدند . . . و اين عين تناقض است .\r\nخلاصه ، يهودى هيچ مانعى نمىديد كه يهودى ديگر را بكشد و حتّى براى كشتن او با عرب همكارى كند ؛ لكن وقتى عرب يك يهودى را اسير مىكرد ، عاطفهء يهودى ديگر برانگيخته مىشد و فديهء اسير را به عرب مىپرداخت و او را آزاد مىكرد ، در حالىكه اين اسير از سرسخت‌ترين دشمنان او بود . براين اساس ، يهودى كشتن و آواره كردن برادر يهودى ديگرش را حلال مىشمرد ؛ امّا اسارت او را حرام مىدانست . يهوديان از اين تناقض‌گويى ، چنين عذر مىآوردند كه تورات به آنان دستور داده است كه هرگاه يهوديان اسير شوند ، بايد فديهء اسيران را بپردازند . از اين‌رو ، خدا اين سخن آنها را رد مىكند و مىگويد ، تورات همچنين به آنها دستور داده است كه برخى از آنان برخى ديگر را نكشند و آواره نسازند . در اين صورت ، چگونه در كشتن ، با تورات مخالفت مىكنيد ؛ امّا در فديه دادن براى آزادى اسيران از آن اطاعت مىكنيد ؟\r\nبا بيان فوق ، تفسير اين آيه روشن مىشود :  وَ إِنْ يَأْتُوكُمْ أُسارى تُفادُوهُمْ وَ هُوَ مُحَرَّمٌ عَلَيْكُمْ إِخْراجُهُمْ أَ فَتُؤْمِنُونَ بِبَعْضِ الْكِتابِ وَ تَكْفُرُونَ بِبَعْضٍ .  يهوديان به حرمت قتل ، همكارى در گناه و دشمنى و آواره كردن از ديار كفر شدند و امّا به فديه دادن اسيران ايمان آوردند و اين كار ، يعنى بازيچه قرار دادن و ريشخند كردن دين .\r\nسؤال : كشتن ، همكارى در گناه و آواره كردن ، همگى بر يهوديان حرام بود . پس چرا خداوند تنها آواره كردن را در اين آيه يادآور شده است ؟\r\nپاسخ : بله ، همه آنها حرام بودند ؛ ولى خداوند براى دومين‌بار « آواره كردن » را ياد آورد تا بر حرمت آن تأكيد كند ؛ زيرا رنج آواره كردن از خانه و شهر - به تعبير برخى از\r\n\r\n","description":"","footnote":"","page_name":" 287 ","page_number":287},
  {"content":"\r\n\r\nمفسّران - طولانى است ، بر خلاف كشتن كه رنج آن كوتاه‌مدت است .\r\n فَما جَزاءُ مَنْ يَفْعَلُ ذلِكَ مِنْكُمْ إِلَّا خِزْيٌ فِي الْحَياةِ الدُّنْيا .  واژهء  « جَزاءُ »  هم براى خوبى و هم براى بدى به كار مىرود . مورد اوّل ، نظير آيهء  « وَ جَزاهُمْ بِما صَبَرُوا جَنَّةً وَ حَرِيراً » .  « 1 » مورد دوم ، همانند آيهء  « فَجَزاؤُهُ جَهَنَّمُ خالِداً فِيها » .  « 2 » خزى ، به معناى رسوايى و مجازات است .\r\n أُولئِكَ الَّذِينَ اشْتَرَوُا الْحَياةَ الدُّنْيا بِالْآخِرَةِ فَلا يُخَفَّفُ عَنْهُمُ الْعَذابُ وَ لا هُمْ يُنْصَرُونَ .  خداوند با اين آيه و ديگر آيات ، خوراك پاكيزه و لباس فاخر را تحريم نكرده ، بلكه به كسانى كه دين خود را به دنيا مىفروشند و براساس ستمكارى و استثمارگرى زندگى مىكنند ، هشدار داده است ؛ چراكه خدا از ايجاد فساد در زمين نهى مىكند و نه از زيور زندگى و نعمت‌هاى آن و حتّى خداى - عزّ و جلّ - كسانى را كه نعمت‌ها و لذت‌هاى دنيا را بر خود حرام مىكنند به شدّت محكوم كرده است :\r\n « قُلْ مَنْ حَرَّمَ زِينَةَ اللَّهِ الَّتِي أَخْرَجَ لِعِبادِهِ وَ الطَّيِّباتِ مِنَ الرِّزْقِ قُلْ هِيَ لِلَّذِينَ آمَنُوا » ؛  « 3 » يعنى زيور و روزى دنيا براى كسىكه آن را از طريق حلال به‌دست مىآورد حلال و براى كسىكه آن را از راه چپاول و غارت و غش و نيرنگ به‌دست مىآورد حرام است .\r\nكوتاه سخن آن‌كه ، اصل اسلامى و قرآنى آن است كه تمام مردم با يكديگر در زندگى و انجام كارهايى كه در آن سعادت همگان باشد همكارى كنند ؛ امّا اصل صهيونيستى و استعمارى اين است : « مادام كه من زنده هستم ، بگذارم تمام دنيا نابود شود » . هركس برطبق اين اصل زندگى كند ، يك صهيونيست نفرين شده خواهد بود ، خواه از اين موضوع آگاه باشد و يا نباشد و بايد عدالت آسمان و زمين به سراغ او بيايد و او را سركوب و خوار سازد .\r\n\r\n\r\n","description":"","footnote":"\r\n( 1 ) . انسان ( 76 ) آيهء 12 .\r\n( 2 ) . نساء ( 4 ) آيهء 93 .\r\n( 3 ) . اعراف ( 7 ) آيهء 32 .\r\n","page_name":" 288 ","page_number":288},
  {"content":"\r\n\r\n\r\nيهود ، كمونيزم و سرمايه‌دارى\r\nاز آيات قرآن چنين استنباط مىشود كه تقسيم شدن يهود به دو گروه و پيوستن هر كدام به يك هم‌پيمان ، يك طرح قديمى است كه از پدران و اجداد خود به ارث برده‌اند . هدف آنان از اين كار آن است كه از يك‌سو آتش افروزند و از سوى ديگر منافع خود را تأمين نمايند . چنان‌كه دورويى آنها نسبت به دو دشمن ، از جمله طرح‌هاى تاريخى و عادت‌هاى سنّتى آنهاست ؛ براى نمونه ، يهودىها نيم قرن پيش ، از مبلّغان كمونيزم بودند ، درحالىكه امروز به سرمايه‌دارى گرايش پيدا كرده‌اند . آنها از اين كار ، جز تقسيم جهان و افروختن شعلهء جنگ‌ها و آشوبگرىها ، هدف ديگرى ندارند ، تا سياست‌هاى جهنّمى خود را به اجرا گذارند و در مكيدن خون ملّت‌ها پيروز گردند .\r\n\r\n","description":"","footnote":"","page_name":" 289 ","page_number":289},
  {"content":"\r\n\r\n\r\nدادن كتاب به موسى\r\n\r\n[ سوره البقرة ( 2 ) : آيات 87 تا 88 
  ]\r\nوَ لَقَدْ آتَيْنا مُوسَى الْكِتابَ وَ قَفَّيْنا مِنْ بَعْدِهِ بِالرُّسُلِ وَ آتَيْنا عِيسَى ابْنَ مَرْيَمَ الْبَيِّناتِ وَ أَيَّدْناهُ بِرُوحِ الْقُدُسِ أَ فَكُلَّما جاءَكُمْ رَسُولٌ بِما لا تَهْوى أَنْفُسُكُمُ اسْتَكْبَرْتُمْ فَفَرِيقاً كَذَّبْتُمْ وَ فَرِيقاً تَقْتُلُونَ ( 87 ) وَ قالُوا قُلُوبُنا غُلْفٌ بَلْ لَعَنَهُمُ اللَّهُ بِكُفْرِهِمْ فَقَلِيلاً ما يُؤْمِنُونَ ( 88 )\r\nبه تحقيق موسى را كتاب داديم و از پى او پيامبران فرستاديم و به عيسى بن مريم دليل‌هاى روشن عنايت كرديم و او را به روح القدس تأييد نموديم ، و هرگاه پيامبرى آمد و چيزهايى آورد كه پسند نفس شما نبود ، سركشى كرديد و گروهى را دروغگو خوانديد و گروهى را كشتيد ( 87 )\r\nگفتند : دل‌هاى ما در حجاب است . نه ، خدا آنان‌را به سبب كفرى كه مىورزند مطرود ساخته و چه‌اندك ايمان مىآورند ( 88 )\r\n\r\nواژگان\r\nقفّينا : از ريشهء « قفا » گرفته شده است . گفته مىشود : قفوت فلانا ؛ يعنى پشت سر او راه رفتم . در اين‌جا مراد اين است كه خداوند پيامبران را يكى پس از ديگرى فرستاد .\r\nمريم : به زبان عبرى به معناى خدمت‌گزار است و اين نام بدان جهت بر حضرت مريم نهاده شده كه مادرش ، او را براى خدمت به بيت المقدّس نذر كرده بود .\r\n\r\n","description":"","footnote":"","page_name":" 290 ","page_number":290},
  {"content":"\r\n\r\nروح القدس : مراد جبرئيل است و او را روح الامين نيز مىگويند .\r\nغلف : جمع آن « أغلف » به معناى پرده است و در اين‌جا مراد اين است كه آنان نمىفهمند .\r\n\r\nاعراب\r\n« قليلا » قائم مقام مفعول‌مطلق و تقديرش : « ايمانا قليلا يؤمنون » است . ذكر  « ما »  پس از « قليلا » براى تأكيد است .\r\n\r\nتفسير\r\n وَ لَقَدْ آتَيْنا مُوسَى الْكِتابَ وَ قَفَّيْنا مِنْ بَعْدِهِ بِالرُّسُلِ ؛  يعنى موسى را تورات داديم ، آن‌گاه از پى او پيامبرانى يكى پس از ديگرى فرستاديم . برخى مىگويند : در فاصلهء ميان موسى و عيسى آخرين پيامبر بنى اسرائيل زمانى نمىگذشت ، مگر آن‌كه در آن پيامبر مرسل و يا پيامبران متعدّدى وجود داشتند كه امر به معروف و نهى از منكر مىكردند . در تفسير رازى و نيز در تفسير ابو حيّان اندلسى آمده است كه برخى از اين پيامبران عبارت بودند از : يوشع ، اشموئيل ، شمعون ، داوود ، سليمان ، شيعا ، ارميا ، عزير ، حزقيل ، اليسع ، يونس ، زكريا و يحيى .\r\n وَ آتَيْنا عِيسَى ابْنَ مَرْيَمَ الْبَيِّناتِ وَ أَيَّدْناهُ بِرُوحِ الْقُدُسِ .  عيسى عليه السّلام آخرين پيامبر بنى اسرائيل است و ميان او و موسى ، حدود چهارده قرن فاصلهء زمانى وجود داشت .\r\nمراد از بيّنات ، دلايل و معجزاتى است كه بر راستگويى و نبوت او دلالت دارد . امّا مراد از روح القدس ، به قول جمهور مفسّران جبرئيل است . درصورتىكه نصّى بر تعيين وجود نداشته باشد ، نظر ما اين است كه مراد از روح القدس ، روح مقدّس است .\r\nخداوند روحى پاك و نيرومند به عيسى داده بود تا او را براى بردوش گرفتن رسالت الهى و وساطت ميان خدا و بندگانش و رهبرى آنان در راه خير و هدايت آماده سازد .\r\n\r\n","description":"","footnote":"","page_name":" 291 ","page_number":291},
  {"content":"\r\n\r\n أَ فَكُلَّما جاءَكُمْ رَسُولٌ بِما لا تَهْوى أَنْفُسُكُمُ اسْتَكْبَرْتُمْ .  خطاب متوجّه تمام يهوديان است ؛ زيرا آنان يك امّتند و يك سرشت دارند و نيز بدين سبب كه هركس به عمل ستمگرى خشنود باشد ، در ستم با وى شريك است .\r\n فَفَرِيقاً كَذَّبْتُمْ ؛  گروهى [ از پيامبران را 
  ] تكذيب كرديد ؛ نظير عيسى و محمّد صلّى اللّه عليه و إله  وَ فَرِيقاً تَقْتُلُونَ ؛  گروهى را مىكشيد ؛ همانند زكريا و يحيى . . .\r\n وَ قالُوا قُلُوبُنا غُلْفٌ ؛  يعنى يهوديان به پيامبر گفتند : روى دل‌هاى ما پرده‌اى است كه مانع از فهميدن و شنيدن دعوت تو مىشود . اين جمله كاملا نظير اين آيه است :  « وَ قالُوا قُلُوبُنا فِي أَكِنَّةٍ مِمَّا تَدْعُونا إِلَيْهِ وَ فِي آذانِنا وَقْرٌ ؛  « 1 » و گفتند : قلب‌هاى ما از آنچه ما را به سوى آن مىخوانى در پوشش است و در گوش‌هاى ما سنگينى است » .\r\nدر برخى از روايات آمده است : « حكمت ، گم‌شدهء مؤمن است » . مراد از مؤمن در اين‌جا كسى است كه به‌حق ايمان بياورد و حق را براى حق جستجو كند . بديهى است كسىكه چنين باشد به صرف وجود حجّت و دليل قانع مىگردد . برعكس ، كسىكه نه به حق ايمان دارد ، نه به ارزش‌ها و نه به هيچ‌چيزى ، جز به خود و هواها و شهوت‌هاى خود ، هرگاه دليل و حجّت او را منكوب و وادار به سكوت كند ، جز زورگويى و دشمنى چيز ديگرى با خود ندارد . البتّه ، گاهى مىخواهد با تظاهر به بىتوجّهى و اهمّيت ندادن ، ناتوانىاش را پنهان كند و به طرفدار حق مىگويد : من سخن تو را نمىفهمم و من از تو و دلايل تو بيزارم ، درحالىكه او به دروغ اين سخن را مىگويد و هم در پيشگاه خدا و هم در نزد وجدان خود دروغگو و مستحقّ لعنت و عذاب است .\r\n فَقَلِيلًا ما يُؤْمِنُونَ .  يعنى از ميان يهوديان به حضرت محمّد صلّى اللّه عليه و إله ايمان نياوردند ، مگر اندكى نظير عبد اللّه بن سلام و ياران او . صاحب مجمع البيان مىگويد : معناى « قليلا ما يؤمنون » آن است كه هيچ‌كس از آنان مطلقا ايمان نياورد نه زياد و نه اندك .\r\nمىگويند : « قلّما يفعل » به معناى « لا يفعل البتّة » است . به عقيدة من نظريّهء اوّل درست‌تر\r\n\r\n\r\n","description":"","footnote":"\r\n( 1 ) . فصّلت ( 41 ) آيهء 5 .\r\n","page_name":" 292 ","page_number":292},
  {"content":"\r\n\r\nاست ؛ زيرا خداوند در آيه‌اى مىگويد :  « وَ قَوْلِهِمْ قُلُوبُنا غُلْفٌ بَلْ طَبَعَ اللَّهُ عَلَيْها بِكُفْرِهِمْ فَلا يُؤْمِنُونَ إِلَّا قَلِيلًا » .  « 1 »\r\n\r\nمصلح راستين و دروغين\r\nشايسته است اندكى در آيهء  « أَ فَكُلَّما جاءَكُمْ رَسُولٌ بِما لا تَهْوى أَنْفُسُكُمُ . . . »  تأمّل كرد ؛ زيرا اين آيه همان‌گونه كه كسانى را كه با پيامبران مخالفت مىورزند و در صورتى كه حق با خواسته‌هاى نفسانى آنان سازگار نباشد آن را نمىپذيرند ، سرزنش مىكند ، كسانى را كه با مردم مسامحه مىكنند و به خاطر مقرّب‌شدن و به‌دست آوردن موقعيّت در نزد آنان ، با سخن حق رودرروى آنها قرار نمىگيرند ، نيز سرزنش مىكند . مصلح راستين ، حق را مىگويد و در راه خدا از سرزنش ملامت‌كنندگان نمىترسد ؛ زيرا تنها هدف او رضاى خداست و براى آن شهيد مىشود و جانش را فدا مىكند و نمونهء عالى از پيروى حق را براى نسل‌هاى آينده ارائه مىدهد ؛ امّا مصلح دروغين و رياكار ، تنها هدفش به‌دست آوردن خشنودى مردم است تا متاع خود را در ميان آنها ترويج كند . امير مؤمنان عليه السّلام فرمود : « به خاطر خشنودى هيچ‌يك از آفريده‌هاى خداوند ، او را خشمگين مساز ؛ زيرا خدا جانشين ديگران است و هيچ‌كس جانشين او نيست » .\r\n\r\n\r\n","description":"","footnote":"\r\n( 1 ) . نساء ( 4 ) آيهء 155 .\r\n","page_name":" 293 ","page_number":293},
  {"content":"\r\n\r\n\r\nوقتى كتاب خدا آمد\r\n\r\n[ سوره البقرة ( 2 ) : آيات 89 تا 91 
  ]\r\nوَ لَمَّا جاءَهُمْ كِتابٌ مِنْ عِنْدِ اللَّهِ مُصَدِّقٌ لِما مَعَهُمْ وَ كانُوا مِنْ قَبْلُ يَسْتَفْتِحُونَ عَلَى الَّذِينَ كَفَرُوا فَلَمَّا جاءَهُمْ ما عَرَفُوا كَفَرُوا بِهِ فَلَعْنَةُ اللَّهِ عَلَى الْكافِرِينَ ( 89 ) بِئْسَمَا اشْتَرَوْا بِهِ أَنْفُسَهُمْ أَنْ يَكْفُرُوا بِما أَنْزَلَ اللَّهُ بَغْياً أَنْ يُنَزِّلَ اللَّهُ مِنْ فَضْلِهِ عَلى مَنْ يَشاءُ مِنْ عِبادِهِ فَباؤُ بِغَضَبٍ عَلى غَضَبٍ وَ لِلْكافِرِينَ عَذابٌ مُهِينٌ ( 90 ) وَ إِذا قِيلَ لَهُمْ آمِنُوا بِما أَنْزَلَ اللَّهُ قالُوا نُؤْمِنُ بِما أُنْزِلَ عَلَيْنا وَ يَكْفُرُونَ بِما وَراءَهُ وَ هُوَ الْحَقُّ مُصَدِّقاً لِما مَعَهُمْ قُلْ فَلِمَ تَقْتُلُونَ أَنْبِياءَ اللَّهِ مِنْ قَبْلُ إِنْ كُنْتُمْ مُؤْمِنِينَ ( 91 )\r\nو چون ايشان را از جانب خداوند كتابى آمد ، و او را شناختند ، هرچند كتابشان را هم تصديق كرده بود ، و با آن‌كه زان پيش خواستار پيروزى بر كافران بودند ، به او ايمان نياوردند كه لعنت خدا بر كافران باد ( 89 )\r\nبا خود ، بد معامله‌اى كردند آن‌گاه كه از حسد به كتاب خدا كافر شدند و از اين‌كه خدا فضل و كرم خويش را به هركس از بندگان خود كه بخواهد ارزانى مىدارد حسد بردند و خشم ديگرى بر خشم خدا افزودند ، و كافران را عذابى است خواركننده ( 90 )\r\nو چون به آنها گفته شود كه به آنچه خدا نازل كرده است ايمان بياوريد ، مىگويند : ما به آنچه بر خودمان نازل شده است ايمان آورده‌ايم . و به غير آن هرچند با حقيقت همراه باشد و كتابشان را هم تصديق كند ،\r\n\r\n","description":"","footnote":"","page_name":" 294 ","page_number":294},
  {"content":"\r\n\r\nايمان نمىآورند بگو : اگر شما ايمان آورده بوديد ، از چه روى پيامبران خدا را پيش از اين مىكشتيد ؟ ( 91 )\r\n\r\nواژگان\r\nيستفتحون : خواستار پيروزى مىشوند .\r\nاشتروا : معناى اين واژه روشن است ؛ يعنى پذيرفتن كالاى مورد معامله ؛ ولى در اين‌جا مقصود ايجاب است ؛ يعنى خودشان را با آن فروختند .\r\n\r\nاعراب\r\n«  مُصَدِّقٌ  » صفت «  كِتابٌ  » و جواب « لمّا » ى اوّل محذوف است كه جواب « لمّا » ى دوم بر آن دلالت دارد و آن عبارت است از : «  كَفَرُوا بِهِ  » . « بئس » براى مذمّت و « نعم » براى مدح است و هرگاه اسمى كه پس از اين دو مىآيد با الف و لام باشد ، هميشه فاعل است نظير : « نعم الرجل زيد » و « بئس الرجل زيد » . « زيد » مبتدا و جملهء « بئس الرجل » و يا « نعم الرجل » خبر آن است . هرگاه مابعد « نعم » و « بئس » اسم نكره باشد ، همانند : « نعم رجلا » و « بئس رجلا » ، هميشه منصوب است بنابر تميز بودن و فاعل « نعم » و « بئس » ضمير مستترى است كه تميز آن را تفسير مىكند . اگر به اين دو « ما » متّصل شود ، نظير : « نعمّا » و «  بِئْسَمَا  » ، در اين صورت ، اگر « ما » به معناى « الشىء » باشد فاعل و اگر به معناى « شيئا » باشد تميز خواهد بود .\r\nبنابراين ، ممكن است « ما » در «  بِئْسَمَا  » در آيه ، اسم موصول و مرفوع باشد بنابراين كه فاعل « بئس » است و جملهء «  اشْتَرَوْا  » صلهء آن باشد . و نيز ممكن است « ما » نكره و به معناى « شيئا » باشد و جملهء «  اشْتَرَوْا  » صفت آن . در هر دو صورت ، مصدر ريخته شده [ مؤوّل 
  ] از «  أَنْ يَكْفُرُوا  » در محلّ رفع و مبتداست و جملهء «  بِئْسَمَا  » خبر آن . « بغيا » مفعول لأجله و مصدرى كه از «  أَنْ يُنَزِّلَ  » به‌دست مىآيد ، منصوب به نزع خافض و تقدير آن : « لأن ينزّل » است .\r\n\r\n","description":"","footnote":"","page_name":" 295 ","page_number":295},
  {"content":"\r\n\r\n\r\nتفسير\r\nيهوديان مدينه به وسيلهء محمّد صلّى اللّه عليه و إله پيش از بعثت او ، خواستار پيروزى بر اوس و خزرج بودند و به آنان مىگفتند : فردا پيامبرى مىآيد كه ما صفات او را در تورات ديده‌ايم و او بر تمام عرب و مشركان پيروز مىشود . يهودىها عقيده داشتند كه اين پيامبر اسرائيلى است و نه عربى . ازاين‌رو ، وقتى خداوند ، محمّد صلّى اللّه عليه و إله را از ميان عرب مبعوث كرد و نه از ميان ملّت يهود ، آنان به سبب نژادپرستى و تعصّب قومى ، نبوت او را منكر شدند و نپذيرفتند و نيز آنچه را خود دربارهء او مىگفتند انكار كردند . برخى از افراد اوس و خزرج به آنها گفتند : اى يهوديان ، شما كه ديروز به وسيلهء محمّد صلّى اللّه عليه و إله ما را تهديد مىكرديد ، درحالىكه ما مشرك بوديم و اوصاف او را بيان مىكرديد و يادآور مىشديد كه او برانگيخته خواهد شد ، اينك ما به او ايمان آورديم و شما از گفتهء خود برگشتيد ؛ شما چرا از آنچه در آغاز مىگفتيد برگشتيد ؟ يهوديان پاسخ دادند : او براى ما چيزى نياورده كه ما او را بشناسيم و او همان پيامبرى كه ما براى شما مىگفتيم ، نيست . ازاين‌رو ، خدا آيهء زير را نازل كرد :\r\n وَ لَمَّا جاءَهُمْ كِتابٌ مِنْ عِنْدِ اللَّهِ مُصَدِّقٌ لِما مَعَهُمْ .  يعنى وقتى قرآن براى آنان آمد ، به آن كافر شدند . جملهء « كفروا به » كه جواب « لمّا » است حذف شده ؛ زيرا جواب « لمّا » ى دوم بر آن دلالت دارد . قرآنى كه يهوديان به آن كافر شدند ، تصديقى است بر آنچه تورات آنها دربردارد ؛ يعنى مژده‌دادن به آمدن حضرت محمّد صلّى اللّه عليه و إله . در اين صورت ، آنها با اين تكفير خود ، چيزى را تكذيب مىكنند كه آنان‌را تصديق مىكند و حتى آنها خودشان را به وسيلهء خودشان تكذيب مىكنند و اين ، شگفت‌آور نيست ؛ زيرا كسىكه خود و احساس خود را معيار حلال و حرام و دروغ و راست قرار مىدهد ، چنين‌كارى از او شگفت‌آور نيست و هركس چيزى را كه براى ديگران حرام\r\n\r\n","description":"","footnote":"","page_name":" 296 ","page_number":296},
  {"content":"\r\n\r\nمىپندارد ، براى خود حلال مىداند اين‌چنين است . خدايا ، ما را از شرّ نادانى به خودمان نگه‌دار .\r\n وَ كانُوا مِنْ قَبْلُ يَسْتَفْتِحُونَ عَلَى الَّذِينَ كَفَرُوا فَلَمَّا جاءَهُمْ ما عَرَفُوا كَفَرُوا بِهِ .  يهود پيش از بعثت ، خواستار پيروزى به وسيلهء محمّد صلّى اللّه عليه و إله بودند و اوس و خزرج را تهديد مىكردند ؛ امّا وقتى كه محمّد صلّى اللّه عليه و إله آمد ، قضيّه برعكس شد ؛ يعنى اوس و خزرج به او ايمان آوردند و آن حضرت را عليه دشمنانش يارى كردند ، تا آن‌جا كه نام انصار بر آنها نهاده شد و يهودىها به او كافر شدند و به واسطهء محمّد صلّى اللّه عليه و إله و به‌دست انصار ، نابود و يا آواره گرديدند و اين ، همان سرنوشتى بود كه يهودىها انتظار آن را براى انصار داشتند و به انصار هشدار مىدادند كه به‌دست آنها و به‌واسطهء محمّد صلّى اللّه عليه و إله اتفاق خواهد افتاد .\r\nآرى ، اين‌چنين نيرنگ بدكاران ، خودشان را فرامىگيرد و مصيبت‌ها بر سر كسى فرومىريزد كه آن را براى ديگران آرزو مىكند .\r\nسؤال : چرا يهود برگشتند و از ايمان‌آورندگان به محمّد صلّى اللّه عليه و إله پيش از بعثت ، به كافران به او پس از بعثت تبديل شدند ؟\r\nپاسخ : از آن‌جا كه پيامبران زيادى از اسرائيليان در گذشته مبعوث شده بودند ، آنها اعتقاد داشتند كه اين پيامبر نيز اسرائيلى و از نسل اسحاق خواهد بود ؛ امّا وقتى ديدند كه او عربى و از نسل اسماعيل است ، بر اثر حسد و تعصّب نژادى و يهوديت ، او را انكار كردند . هركس كه حق را به سبب تعصّب نژادى و يا به هر علّت ديگرى انكار كند ، كاملا همانند يهوديانى است كه اعتراف به محمّد صلّى اللّه عليه و إله را منكر شدند ، آن‌هم تنها بدين سبب كه او عرب است . « 1 »\r\n بِئْسَمَا اشْتَرَوْا بِهِ أَنْفُسَهُمْ أَنْ يَكْفُرُوا بِما أَنْزَلَ اللَّهُ .  قرآن كريم واژه‌هاى « بيع » و « شراء » ( خريد و فروش ) و « تجارت » را در عمل شايسته و ناشايسته ، فراوان به كار\r\n\r\n\r\n","description":"","footnote":"\r\n( 1 ) . آنچه دربارهء سبب كفر يهود به محمّد صلّى اللّه عليه و إله گفته شد ، سخن مفسّرانى است كه بر وفق ظاهر آيه آن را بيان كرده‌اند ؛ امّا به زودى در تفسير آيهء 96 خواهد آمد كه سبب حقيقى كفر يهود به محمّد صلّى اللّه عليه و إله عبارت بود از : منفعت شخصى و به‌دست آوردن ثروت از طريق فحشا ، تقلّب ، ربا و ديگر چيزهايى كه از ديدگاه اسلام حرامند .\r\n","page_name":" 297 ","page_number":297},
  {"content":"\r\n\r\nمىبرد و اين ، بدين سبب است كه انسان وقتى ايمان مىآورد و كار شايسته‌اى انجام مىدهد ، گويى قيمت رهايى و نجات خود را پرداخته است ؛ امّا وقتى كه به سبب منفعتى زودگذر كافر و منحرف مىشود ، گويى خودش را در برابر ناچيزترين قيمت‌ها ، به شيطان فروخته است . و  « اشْتَرَوْا »  در اين‌جا به معناى « باعوا » است ؛ يعنى يهود خودشان را به شيطان فروختند و بدين‌وسيله خود را به هلاكت انداختند و قيمت اين هلاكت نيز جز حسد و تعصّب نژادى و يهوديت چيزى نيست . ازاين‌رو ، خداى سبحان فرموده است :\r\n بَغْياً أَنْ يُنَزِّلَ اللَّهُ مِنْ فَضْلِهِ عَلى مَنْ يَشاءُ مِنْ عِبادِهِ .  يعنى آنان به محمّد صلّى اللّه عليه و إله كافر شدند تنها بدين سبب كه مىخواستند وحى و فضيلت را تنها به خودشان منحصر كنند و نه از خداوند و نه از هيچ‌كس ، چيزى را نپذيرند ، مگر آنچه را با خواسته‌هاى نفسانى و منافعشان سازگار باشد . در اين صورت ، يهوديان مستحقّ دو مجازات و دو خشم مىباشند : مجازاتى به سبب كفر آنان و مجازاتى ديگر بر اثر خودخواهى و تعصّب ايشان .\r\n وَ إِذا قِيلَ لَهُمْ آمِنُوا بِما أَنْزَلَ اللَّهُ .  يعنى ايمان بياوريد به وحى از اين جهت كه وحى است و با قطع‌نظر از شخصيّت و نسب مبلّغ ؛ زيرا پيامبر جز وسيله‌اى براى تبليغ نيست . امّا اين شرط شما براى وحى كه بايد تنها بر ملّت اسرائيل نازل شود و اگر بر ديگران نازل شود ايمان نمىآوريد ، حاكى از عدم ايمان شما به وحى به‌سان يك اصل است . به‌علاوه ، اين شرط زورگويى در برابر خدا و مقيّد كردن ارادهء او به هوس‌هاى خودتان است و معناى اين كار ، آن است كه شما مىخواهيد خدا از شما پيروى كند و نه شما از او .\r\n قالُوا نُؤْمِنُ بِما أُنْزِلَ عَلَيْنا .  اين جمله اعتراف آشكارى است به اين‌كه آنها هرگز به وحى ايمان نمىآورند ، مگر اين‌كه وحى بر خود آنان نازل شود و به وحىاى كه بر ديگران نازل شود ايمان نمىآورند ، هرچند هزار و يك دليل هم براى اثبات آن اقامه شود .\r\n\r\n","description":"","footnote":"","page_name":" 298 ","page_number":298},
  {"content":"\r\n\r\n قُلْ فَلِمَ تَقْتُلُونَ أَنْبِياءَ اللَّهِ مِنْ قَبْلُ إِنْ كُنْتُمْ مُؤْمِنِينَ .  براى مجاب كردن يهود ، دليلى نيرومندتر و رساتر از اين دليل نيست ؛ يعنى اى محمّد ، به يهود بگو : شما در پندار و ادّعايتان مبنى براين‌كه اگر وحى بر ملّت اسرائيل نازل شود ايمان مىآوريد ، دروغگو هستيد . شما به هيچ وحىاى ايمان نمىآوريد ، حتّى به آن وحىاى كه بر خود شما نازل شود و دليل براين مدّعا هم آن است كه خداوند از شما ، براى شما و در ميان شما پيامبرانى را فرستاد و تصديق و اطاعت آنان‌را بر شما واجب قرار داد با وجود اين ، گروهى را نظير عيسى ، تكذيب كرديد و گروهى را همچون زكريا و يحيى كشتيد و اين رفتار شما نشان مىدهد كه دروغ مىگوييد و گفتار و كردار شما با يكديگر تضاد دارد و خودتان ، خودتان را تكذيب مىكنيد . علىرغم اين‌كه پيامبران را پيشينيان يهود كشتند ، آيهء شريفه يهوديان مدينه را مخاطب قرار داده و آنان‌را قاتل دانسته است و اين خطاب درست است ؛ زيرا تمام يهود ، يك امّت هستند و كسانى كه به كشتن پيامبران خشنود مىباشند با كسانى كه آنان‌را كشته‌اند شريكند .\r\n\r\nكسانى كه همانند يهودند\r\nيهود ، حضرت محمّد صلّى اللّه عليه و إله را انكار كردند ، به اين دليل كه او غيراسرائيلى بود .\r\nابو سفيان نيز نبوت او را نپذيرفت و جنگ‌هايى را عليه او رهبرى كرد ؛ زيرا ابو سفيان نمىخواست بنى هاشم به نبوت دست يابند و بنى اميّه از آن محروم باشند . قريش هم خلافت على امير مؤمنان عليه السّلام [ را 
  ] منكر شدند ؛ زيرا نمىخواستند نبوت و خلافت در خانهء هاشم جمع شوند . امروز نيز براى برخى از غيرعرب‌ها سنگين است كه مرجع اعلاى دينى عرب باشد ، چنان‌كه براى برخى از عرب‌ها نيز سنگين است كه مرجع اعلاى دينى غيرعرب باشد و حتّى من افرادى را مىشناسم كه اگر مخيّر گذاشته شوند ميان اين‌كه هزاران نفر ، از طريق ديگران و نه خودشان به دين حق هدايت شوند و يا بر گمراهى باقى بمانند ، آنها گمراهى را بر هدايت و كفر را بر ايمان برمىگزينند و\r\n\r\n","description":"","footnote":"","page_name":" 299 ","page_number":299},
  {"content":"\r\n\r\nهمچنين اگر مخيّر گذاشته شوند ميان اين‌كه ثناى يزيد بن معاويه را بشنوند و يا ثناى يكى از افراد هم‌صنف خودشان را ، هرآينه هزار بار اوّلى را بر دومى ترجيح مىدهند .\r\nبه همين دليل ، برخى از اين نوع افراد مىكوشند كه عيبى براى برادرشان بيابند و اگر به اندازهء دانهء خردل ، نقصى پيدا كنند ، آن را به‌سان كوهى جلوه مىدهند و اگر پيدا نكنند ، جعل مىكنند و دروغ مىبندند .\r\nكسىكه فضيلت را چونان يك اصل ، بزرگ مىشمارد ، آن را در هرجا كه باشد بزرگ مىكند و نيز از هر راهى كه تحقّق پيدا كند . او فضيلت را در ديگران همان‌گونه مىبيند كه در خودش مىبيند و حتّى براى منتشر ساختن و گسترش دادن آن ، فعاليت و مبارزه مىكند ؛ امّا كسىكه فضيلت را براى خود ادّعا دارد و براى ديگران انكار مىكند ، درواقع همان شيوه‌اى را به كار مىگيرد كه يهود به سبب دشمنى با خدا و پيامبران او به كار گرفتند .\r\n\r\n","description":"","footnote":"","page_name":" 300 ","page_number":300},
  {"content":"\r\n\r\n\r\nموسى و دليل‌هاى روشن او\r\n\r\n[ سوره البقرة ( 2 ) : آيات 92 تا 96 
  ]\r\nوَ لَقَدْ جاءَكُمْ مُوسى بِالْبَيِّناتِ ثُمَّ اتَّخَذْتُمُ الْعِجْلَ مِنْ بَعْدِهِ وَ أَنْتُمْ ظالِمُونَ ( 92 ) وَ إِذْ أَخَذْنا مِيثاقَكُمْ وَ رَفَعْنا فَوْقَكُمُ الطُّورَ خُذُوا ما آتَيْناكُمْ بِقُوَّةٍ وَ اسْمَعُوا قالُوا سَمِعْنا وَ عَصَيْنا وَ أُشْرِبُوا فِي قُلُوبِهِمُ الْعِجْلَ بِكُفْرِهِمْ قُلْ بِئْسَما يَأْمُرُكُمْ بِهِ إِيمانُكُمْ إِنْ كُنْتُمْ مُؤْمِنِينَ ( 93 ) قُلْ إِنْ كانَتْ لَكُمُ الدَّارُ الْآخِرَةُ عِنْدَ اللَّهِ خالِصَةً مِنْ دُونِ النَّاسِ فَتَمَنَّوُا الْمَوْتَ إِنْ كُنْتُمْ صادِقِينَ ( 94 ) وَ لَنْ يَتَمَنَّوْهُ أَبَداً بِما قَدَّمَتْ أَيْدِيهِمْ وَ اللَّهُ عَلِيمٌ بِالظَّالِمِينَ ( 95 ) وَ لَتَجِدَنَّهُمْ أَحْرَصَ النَّاسِ عَلى حَياةٍ وَ مِنَ الَّذِينَ أَشْرَكُوا يَوَدُّ أَحَدُهُمْ لَوْ يُعَمَّرُ أَلْفَ سَنَةٍ وَ ما هُوَ بِمُزَحْزِحِهِ مِنَ الْعَذابِ أَنْ يُعَمَّرَ وَ اللَّهُ بَصِيرٌ بِما يَعْمَلُونَ ( 96 )\r\nموسى با دليل‌هاى روشن خويش به هدايت شما آمد و شما ستمكاران پس از او به گوساله گرويديد ( 92 )\r\nو با شما پيمان بستيم و كوه طور را بر فراز سرتان برديم . اكنون آنچه را برايتان فرستاده‌ايم با ايمان استوار بگيريد و كلام خدا را بشنويد . گفتند : شنيديم و به كار نخواهيم بست . عشق گوساله و كفر در دلشان باهم سرشته است . بگو : اگر بدانچه مىگوييد ، باور داريد ، باورتان شما را به بدكارى وامىدارد ( 93 )\r\nبگو : اگر راست مىگوييد كه سراى آخرت نزد خدا ويژهء شماست نه مردم ديگر ، پس آرزوى مرگ كنيد ( 94 )\r\nولى به سبب اعمالى كه مرتكب شده‌اند ، هرگز آرزوى مرگ نخواهند كرد . خدا ستمكاران را\r\n\r\n","description":"","footnote":"","page_name":" 301 ","page_number":301},
  {"content":"\r\n\r\nمىشناسد ( 95 )\r\nآنان‌را از مردم ديگر ، حتّى مشركان ، به زندگى اين جهانى حريص‌تر خواهى يافت و بعضى از كافران دوست دارند كه هزار سال در اين دنيا زيست كنند . و اين عمر دراز عذاب خدا را از آنان دور نخواهد ساخت كه خدا به اعمالشان بيناست ( 96 )\r\n\r\nتفسير\r\nدلالت و معناى اين آيات كاملا روشن و آشكار است و نيز در آيات مزبور ، آنچه قبلا گفته شد ، تكرار گرديده است . ازاين‌رو ، تنها به ذكر معناى كلى آنها بسنده مىكنيم .\r\nخداوند به پيامبرش دستور داد كه با مخالفان به نيكى مجادله كند ؛ يعنى دل و عقل آنها را مخاطب قرار دهد و تمام جدال‌هاى قرآنى از همين نوع است ؛ براى نمونه ، منكران حق را فرامىخواند تا دربارهء خودشان و نيز دربارهء آفرينش آسمان‌ها و زمين بينديشند . قرآن به كسانى كه حضرت مسيح عليه السّلام را خدا مىدانند مىگويد : عيسى و مادرش ، هردو غذا مىخوردند . همچنين دل‌هاى يهود را با آيات گفته شده مخاطب قرار مىدهد ؛ زيرا اين آيات نعمت خدا ، يعنى نزول تورات را به آنان يادآورى مىكند ؛ توراتى كه در آن هدايت و نور است . چنان‌كه آيات قبلى ، آنها را به رهايى و آزادىشان از چنگال فرعون تذكر داد . آن‌گاه خداوند بنى اسرائيل را به سبب پرستيدن گوساله و كفر ورزيدن و منكر شدن نعمت او سرزنش مىكند و نيز نگه‌داشتن كوه را بر فراز آنان ، به سبب مخالفت و سركشى ايشان ، بار ديگر يادآور مىشود و با منطق عقل ، ادّعاى آنها را مبنى براين‌كه فرزندان و دوستان خدا هستند و بهشت ويژهء آنان است و هيچ‌كس ديگر وارد آن نمىشود ، تكذيب مىكند و به آنها دستور مىدهد كه - اگر راست مىگويند - مرگ را آرزو كنند ؛ زيرا كسىكه اعتقاد دارد بهشت از آن اوست ، مرگ توأم با آسايش را بر زندگى پر از بلا و مشقّت ترجيح مىدهد .\r\nآن‌گاه قرآن خبر مىدهد كه يهود از تمام مردم ، به زندگى دنيا آزمندترند و حتّى از\r\n\r\n","description":"","footnote":"","page_name":" 302 ","page_number":302},
  {"content":"\r\n\r\nكسانى كه اصلا به بهشت و دوزخ ايمان ندارند آزمندترند و حتّى يك يهودى آرزو مىكند كه هزار سال در دنيا زندگى كند ؛ ولى اين عمر طولانى نيز براى او هيچ فايده‌اى ندارد و او را از عذاب رهايى نمىبخشد . هدف قرآن از جدال با اين منطق عقلانى و سالم آن است كه يهود را با دليل و حجّت به اين اعتراف وادارد كه در ادّعاى خود مبنى براين‌كه به تورات ايمان دارند و ملّت برگزيدهء خدا هستند ، دروغ مىگويند .\r\nشيخ مراغى در تفسير خود مىگويد : « عبد اللّه بن رواحه درحالىكه با روميان مىجنگيد ، اين شعر را زمزمه مىكرد :\r\n يا حبذا الجنة و اقترابها * طيبة باردة شرابها ؛ \r\nچه‌قدر نيكو و نزديك است بهشت و چه‌قدر پاكيزه و سرد است نوشيدنى آن .\r\nعمّار ياسر در جنگ صفّين اين رجز را مىخواند :\r\n غدا نلقى الأحبّة * محمّدا و صحبه ؛ \r\nفردا دوستان ، يعنى محمّد و يارانش را ديدار مىكنيم .\r\nبنابراين ، وقتى يهود آرزوى مرگ نمىكنند ، در ايمان خود نيز راستگو نيستند . اين دليل ، حجّتى است كه بر همهء مردم تطبيق مىشود . ازاين‌رو ، بر مسلمانان واجب است كه اين حجّت را معيارى قرار دهند براى تعيين مقدار يقين و ايمان خود و نيز به جاى آوردن حقوق خدا ؛ بدين ترتيب كه اگر در بذل جان خود در راه خدا احساس راحتى مىكنند ، حقيقتا به خدا ايمان دارند و اگر در هنگام نياز ، در بذل آن بخل مىورزند ، اعتقاد آنها برعكس ادّعايشان است .\r\n\r\nسبب اصلى ، منفعت است نه نژاد\r\nما ترديد نداريم كه مسئلهء تكذيب محمّد صلّى اللّه عليه و إله به وسيلهء يهوديان ، اين نيست كه آنها به سبب تعصّب نژادى تنها به چيزى كه بر خودشان وحى شده است ، ايمان دارند ،\r\n\r\n","description":"","footnote":"","page_name":" 303 ","page_number":303},
  {"content":"\r\n\r\nهرگز چنين نيست ؛ زيرا تنها انگيزهء آنها براى تكذيب حضرت محمّد صلّى اللّه عليه و إله منافع شخصى و منافع مادى آنان است ؛ چراكه اينان ملّتى هستند كه برمبناى تقلّب ، ربا و فحشا زندگى مىكنند و حضرت محمّد صلّى اللّه عليه و إله اين كارها را تحريم مىكند ، پس چه‌گونه به او ايمان بياورند ؟ و دليل اين‌كه آنها به توراتشان كافر شدند و پيامبران خود را كشتند ، نيز چيز ديگرى نبود ، جز اين‌كه آنان شيفتهء منافع شخصى خود بودند و هر كس چنين باشد ، جدال به نيكى با او سودى ندارد و آيهء  وَ لَتَجِدَنَّهُمْ أَحْرَصَ النَّاسِ عَلى حَياةٍ  اشاره به همين حقيقت دارد . غير از اين آيه ، مجادله‌اى كه با يهوديان انجام شده ، تنها به منظور مجادله و اتمام حجّت صورت گرفته است ؛ نظير اين‌كه مىگويى : بر فرض و از باب جدال اگر بپذيريم .\r\n\r\n","description":"","footnote":"","page_name":" 304 ","page_number":304},
  {"content":"\r\n\r\n\r\nكسانى كه با جبرئيل دشمنى مىورزند\r\n\r\n[ سوره البقرة ( 2 ) : آيات 97 تا 100 
  ]\r\nقُلْ مَنْ كانَ عَدُوًّا لِجِبْرِيلَ فَإِنَّهُ نَزَّلَهُ عَلى قَلْبِكَ بِإِذْنِ اللَّهِ مُصَدِّقاً لِما بَيْنَ يَدَيْهِ وَ هُدىً وَ بُشْرى لِلْمُؤْمِنِينَ ( 97 ) مَنْ كانَ عَدُوًّا لِلَّهِ وَ مَلائِكَتِهِ وَ رُسُلِهِ وَ جِبْرِيلَ وَ مِيكالَ فَإِنَّ اللَّهَ عَدُوٌّ لِلْكافِرِينَ ( 98 ) وَ لَقَدْ أَنْزَلْنا إِلَيْكَ آياتٍ بَيِّناتٍ وَ ما يَكْفُرُ بِها إِلاَّ الْفاسِقُونَ ( 99 ) أَ وَ كُلَّما عاهَدُوا عَهْداً نَبَذَهُ فَرِيقٌ مِنْهُمْ بَلْ أَكْثَرُهُمْ لا يُؤْمِنُونَ ( 100 )\r\nبه آنان‌كه با جبريل دشمنى مىورزند ، بگو : اوست كه اين آيات را به فرمان خدا بر تو نازل كرده است تا كتاب‌هاى ديگر آسمانى را تصديق كند و براى مؤمنان رهنمون و بشارت باشد ( 97 )\r\nهركه دشمن خدا و فرشتگان او و پيامبرانش و جبرئيل و ميكائيل باشد ، خدا هم دشمن كافران است ( 98 )\r\nهرآينه كه بر تو آياتى روشن نازل كرديم . و جز فاسقان كسى منكر آنها نخواهد شد ( 99 )\r\nآيا هربار كه با خدا پيمانى بستند گروهى از ايشان پيمان‌شكنى كردند ؟ آرى ، بيشترشان ايمان نخواهند آورد ؟ ( 100 )\r\n\r\nواژگان\r\nجبريل : برخى گفته‌اند : به معناى عبد اللّه است .\r\nميكال : عبيد اللّه .\r\nالنبذ : دور انداختن .\r\n\r\n","description":"","footnote":"","page_name":" 305 ","page_number":305},
  {"content":"\r\n\r\n\r\nاعراب\r\n« جبريل و ميكال » هردو غيرمنصرفند ، زيرا علميّت و عجميّت دارند . صاحب مجمع البيان و صاحب البحر المحيط مىگويند : جواب  « مَنْ كانَ عَدُوًّا لِجِبْرِيلَ »  محذوف و تقديرش : « فهو كافر » و يا همانند آن است و جملهء موجود ، براين جملهء محذوف دلالت دارد . حذف جواب را صاحب البحر المحيط چنين توجيه مىكند :\r\nجواب بايد داراى ضميرى باشد كه به « من » كه اسم شرط است برگردد ، حال آن‌كه جملهء  « فَإِنَّهُ نَزَّلَهُ عَلى قَلْبِكَ »  خالى از ضميرى است كه به « من » برگردد ؛ زيرا ضمير  « فَإِنَّهُ »  به « جبريل » برمىگردد و ضمير  « نَزَّلَهُ »  به قرآن .  « مُصَدِّقاً »  حال است از ضمير  « نَزَّلَهُ » .   « هُدىً »  و  « بُشْرى »  عطفند بر  « مُصَدِّقاً » .  همزهء  « أَ وَ كُلَّما »  براى سرزنش است و « واو » براى عطف و معطوف عليه محذوف مىباشد كه تقدير عبارت « أكفرتم بالبينات » است . برخى مىگويند : « واو » زايد است ؛ زيرا معناى جمله بدون آن‌هم درست است .  « كُلَّما »  منصوب است بنابر ظرفيّت و اين ظرفيّت را هم از « ما » كسب كرده كه اسم و به معناى وقت است ، چنان‌كه در كتاب مغنى اللبيب آمده است و در تقدير : « كل وقت عاهدوا فيه » مىباشد و ظرف متعلّق به  « نَبَذَهُ »  است .\r\n\r\nتفسير\r\n قُلْ مَنْ كانَ عَدُوًّا لِجِبْرِيلَ .  يعنى هركس با جبريل دشمنى كند ، كافر است و لعنت خدا بر او باد . مفسّران اجماع دارند كه سبب نزول اين آيه آن بوده است كه يهوديان از پيامبر صلّى اللّه عليه و إله دربارهء فرشته‌اى پرسيدند كه وحى را بر او فرود مىآورد ؟ پيامبر فرمود : او جبرئيل است . آنان گفتند : او دشمن ماست ؛ زيرا او سختى و جنگ را نازل مىكند و ميكائيل صلح و آسايش را فرود مىآورد و اگر ميكائيل وحى را براى تو مىآورد ، ما به تو ايمان مىآورديم .\r\n\r\n","description":"","footnote":"","page_name":" 306 ","page_number":306},
  {"content":"\r\n\r\nيهوديان در ابتدا ، جدال را دربارهء شخصيّت حضرت محمّد صلّى اللّه عليه و إله قرار دادند و اين‌كه آنها مىخواهند وحى بر يكى از افراد ملّت اسرائيل نازل شود و نه بر يكى از افراد ملّت عرب . وقتى خداوند و پيامبرش آنها را با دليل مجاب ساختند ، آنها مورد نزاع را تغيير دادند و آن را دربارهء شخصيّت جبرئيل قرار دادند ، نه محمّد صلّى اللّه عليه و إله . چنان‌كه پيش‌تر گفتيم ، درحقيقت ، جدال نه بر سر محمّد و جبرئيل است ، نه عرب و عربيت ، نه يهود و يهوديت و نه هيچ چيزى ديگر ، بلكه جدال تنها بر سر منافع شخصى آنها و بر سر فحشا ، ميگسارى ، ربا و احتكار است ؛ ولى آنها منافق هستند و اين نفاق را زير پوشش دروغ‌ها و ياوه‌گويىها پنهان مىكنند .\r\nاز باب نزاع و جدال با دليل ، خداوند فرمود :  فَإِنَّهُ نَزَّلَهُ عَلى قَلْبِكَ بِإِذْنِ اللَّهِ مُصَدِّقاً لِما بَيْنَ يَدَيْهِ .  دشمنى شما باجبرئيل هيچ دليلى ندارد ؛ زيرا او صرفا يك ابزار و واسطهء رساندن وحى از سوى خدا به محمّد صلّى اللّه عليه و إله است و اين وحى همان ويژگىهاى محمّد صلّى اللّه عليه و إله و علايم نبوت او را ، كه در تورات شما موجود است ، تصديق مىكند و در همين حال ، هدايت و مژده براى مؤمنان است . بنابراين ، دشمنى شما با جبرئيل ، دشمنى با خدا ، وحى ، تورات ، هدايت آفريده‌ها از سوى خداوند و مژده دادن او به مؤمنان ، محسوب مىشود .\r\n وَ لَقَدْ أَنْزَلْنا إِلَيْكَ آياتٍ بَيِّناتٍ وَ ما يَكْفُرُ بِها إِلَّا الْفاسِقُونَ .  يعنى آنچه را محمّد صلّى اللّه عليه و إله آورده است ، ترديدپذير نيست و جز كسىكه به خدا كافر است و با حق دشمنى مىكند ، آن را منكر نمىشود ؛ زيرا با دلايل و براهين همراه است . مراد از فسق در اين‌جا فسق عقيده است ؛ يعنى كفر و نه فسق افعال كه با ايمان جمع مىشود .\r\n أَ وَ كُلَّما عاهَدُوا عَهْداً نَبَذَهُ فَرِيقٌ مِنْهُمْ .  پيمان‌هايى را كه يهوديان نقض كردند زياد است . برخى از آنها عبارتند از : ايمان به محمّد صلّى اللّه عليه و إله ، كمك نكردن به مشركان عليه آن حضرت ، تصديق پيامبران و به قتل نرساندن آنان ، نپرستيدن معبودى جز خداوند و پيمان‌هاى ديگر . امّا آنها محمّد صلّى اللّه عليه و إله را تكذيب كردند ، و مشركان را كه هم دشمنان او و\r\n\r\n","description":"","footnote":"","page_name":" 307 ","page_number":307},
  {"content":"\r\n\r\nهم دشمنان آنها بودند عليه آن حضرت يارى نمودند ، پيامبران را تكذيب كردند ، مسيح را به دار آويختند ، گوساله را پرستيدند و جنايت‌هاى ديگرى را مرتكب شدند .\r\n بَلْ أَكْثَرُهُمْ لا يُؤْمِنُونَ .  يعنى گروهى از يهودىها گوساله‌پرست شدند ، پيامبران را كشتند و گناهان ديگرى انجام دادند . بيشتر آنها اين جنايت‌ها را انجام ندادند ؛ ولى با اين وجود ، همچنان كافر و گناهكار باقى ماندند [ و به خدا و پيامبرش محمّد صلّى اللّه عليه و إله ايمان نياوردند 
  ] .\r\nخلاصهء سخن آن‌كه شخص باطل‌گرا مىتواند براى خود ادّعاى حقّانيت كند و جنايتكار ، ادّعاى بيگناهى . همچنين ، آنها مىتوانند با سخنان بيهوده و بدون دليل ، باطل و جنايت را توجيه كنند ؛ ولى وقتى با دلايل كوبنده‌اى كه نمىتوانند از آنها فرار كنند ، روبه‌رو گردند ، به سرعت رسوا مىشوند . چنان‌كه يهود در سخن و ادّعاى دروغين خود مبنى براين‌كه به وحى الهى عمل مىكنند و دشمن جبرئيل هستند رسوا گرديدند .\r\n\r\nهمزيستى مسالمت‌آميز و ايمان به خدا\r\nيكى از اهداف كسانى كه به همزيستى مسالمت‌آميز فرامىخوانند ، اين است كه اختلافات ميان دشمنان را از طريق برگزارى كنفرانس‌ها و انجام گفتگوها حل كنند ؛ لكن تجربه‌ها به ما آموخته‌اند منطق سالم و جدال با دليل با صاحبان مزايا و منافع شخصى هيچ فايده‌اى ندارد ؛ براى نمونه ، محال است كه صاحبان آز و طمع از طمع‌هاى خود دست بردارند ، مگر به وسيلهء فشار و بيم دادن ؛ زيرا همزيستى مسالمت‌آميز به انديشهء آزاد و اخلاق نيكو نيازمند است و كدامين اخلاق نيكو را مىتوان در نزد كسى پيدا كرد كه جز به ماده ، احتكار و استثمار ايمان ندارد و كدامين دليل مىتواند صاحبان حرص و طمع را قانع كند ؟ !\r\nگفته مىشود : هركدام از دو بلوك بزرگ شرق و غرب [ يعنى شوروى سابق و\r\n\r\n","description":"","footnote":"","page_name":" 308 ","page_number":308},
  {"content":"\r\n\r\nآمريكا 
  ] يكديگر را به همزيستى مسالمت‌آميز فرامىخواند و در عين‌حال ، هريك به خاطر ترس از ديگرى خود را مسلّح مىكند و به شكل دژى نظامى درمىآيد . كمترين چيزى كه اين همزيستى طلب مىكند آن است كه طرفين در برابر آنچه دلايل و براهين بر اثبات آن وجود دارند تسليم شوند ، البتّه در عمل و نه در سخن . درست مثل اين‌كه دو نفر مناظره‌كنندهء منصف در برابر آنچه دليل بر اثباتش وجود دارد تسليم مىشوند .\r\nاز طريق فطرت و ضرورت عقلى ثابت شده است كه هر ملّتى كاملا حق دارد سرنوشت خود را تعيين كند و به هيچ‌كس اجازه ندهد كه در امور آن دخالت كند ؛ امّا آيا به اين اصل فطرى عمل مىشود ؟\r\nرسيدن به راه‌هاى صلح و دست يافتن به حق ، تحقّق پيدا نمىكند ، مگر زمانى كه تمام طرف‌هاى درگير براى حق ، به حق ايمان داشته باشند . و كسىكه جز به خود ايمان ندارد و براى هيچ‌چيزى جز منافع خودش ارزش قائل نيست ، محال است به نيكى راه يابد و نمىتوان از او اميد نيكى داشت .\r\n\r\n","description":"","footnote":"","page_name":" 309 ","page_number":309},
  {"content":"\r\n\r\n\r\nوقتى پيامبر خدا آمد\r\n\r\n[ سوره البقرة ( 2 ) : آيه 101 
  ]\r\nوَ لَمَّا جاءَهُمْ رَسُولٌ مِنْ عِنْدِ اللَّهِ مُصَدِّقٌ لِما مَعَهُمْ نَبَذَ فَرِيقٌ مِنَ الَّذِينَ أُوتُوا الْكِتابَ كِتابَ اللَّهِ وَراءَ ظُهُورِهِمْ كَأَنَّهُمْ لا يَعْلَمُونَ ( 101 )\r\nو گروهى از اهل كتاب چون پيامبرى از جانب خدا بر آنان مبعوث شد كه به كتابشان هم گواهى مىداد ، كتاب خدا را پشت سرافكندند چنان‌كه گويى از آن بىخبرند ( 101 )\r\n\r\nاعراب\r\n« لمّا » بر سه قسم است : اوّل ، لمّايى كه به مضارع اختصاص دارد و آن را جزم مىدهد .\r\nدوم ، حرف وجود براى وجود مىباشد ؛ همانند « لمّا جئتني اكرمتك » [ كه وجود اكرام به وجود آمدن بستگى دارد 
  ] . برخى مىگويند : « لمّا » در اين مثال و نظاير آن به معناى « حين » ( هنگام ) است .\r\nسوم اين‌كه حرف استثناست ؛ نظير  « إِنْ كُلُّ نَفْسٍ لَمَّا عَلَيْها حافِظٌ »  « 1 » كه به معناى : « إلّا عليها حافظ » است .  « لَمَّا »  در آيهء موردنظر ، حرف وجود براى وجود است . برخى مىگويند : اسم است و به معناى « حين » . « واو » در  « أُوتُوا »  نايب فاعل و  « الْكِتابَ »  مفعول براى  « أُوتُوا » .   « كِتابَ اللَّهِ »  مفعول  « نَبَذَ »  است .\r\n\r\n\r\n","description":"","footnote":"\r\n( 1 ) . طارق ( 86 ) آيهء 4 .\r\n","page_name":" 310 ","page_number":310},
  {"content":"\r\n\r\n\r\nتفسير\r\n وَ لَمَّا جاءَهُمْ رَسُولٌ مِنْ عِنْدِ اللَّهِ .  مراد از اين رسول ، حضرت محمّد صلّى اللّه عليه و إله است كه خداى سبحان او را براى تمام مردم از جمله يهوديان عصر آن حضرت ، فرستاد .\r\n مُصَدِّقٌ لِما مَعَهُمْ .  يعنى او آنچه را در تورات آمده است از قبيل اصول توحيد و مژده به آمدن محمّد صلّى اللّه عليه و إله تصديق مىكند .\r\n نَبَذَ فَرِيقٌ مِنَ الَّذِينَ أُوتُوا الْكِتابَ .  مراد از اين گروه ، علماى يهود است .\r\n كِتابَ اللَّهِ وَراءَ ظُهُورِهِمْ .  مقصود از كتاب اللّه قرآن است . برخى مىگويند : مراد از  « كِتابَ اللَّهِ »  نيز تورات است ؛ زيرا كفر آنان به حضرت محمّد صلّى اللّه عليه و إله يعنى كفر به توراتى كه به آمدن محمّد صلّى اللّه عليه و إله مژده داده است و در اين حكم ، ميان يهود و نصارا تفاوتى وجود ندارد ؛ چراكه هركدام از آنها كتاب خود را در آن بخش كه دربارهء مژده دادن به آمدن محمّد صلّى اللّه عليه و إله است ، تحريف كرده است و حتّى ميان يهود و روحانىنمايى كه بر وفق هواى نفسانى خود ، سخن خدا را تحريف مىكند ، هيچ تفاوتى نيست .\r\n\r\n","description":"","footnote":"","page_name":" 311 ","page_number":311},
  {"content":"\r\n\r\n\r\nپيروى از وسوسه‌هاى شياطين\r\n\r\n[ سوره البقرة ( 2 ) : آيه 102 
  ]\r\nوَ اتَّبَعُوا ما تَتْلُوا الشَّياطِينُ عَلى مُلْكِ سُلَيْمانَ وَ ما كَفَرَ سُلَيْمانُ وَ لكِنَّ الشَّياطِينَ كَفَرُوا يُعَلِّمُونَ النَّاسَ السِّحْرَ وَ ما أُنْزِلَ عَلَى الْمَلَكَيْنِ بِبابِلَ هارُوتَ وَ مارُوتَ وَ ما يُعَلِّمانِ مِنْ أَحَدٍ حَتَّى يَقُولا إِنَّما نَحْنُ فِتْنَةٌ فَلا تَكْفُرْ فَيَتَعَلَّمُونَ مِنْهُما ما يُفَرِّقُونَ بِهِ بَيْنَ الْمَرْءِ وَ زَوْجِهِ وَ ما هُمْ بِضارِّينَ بِهِ مِنْ أَحَدٍ إِلاَّ بِإِذْنِ اللَّهِ وَ يَتَعَلَّمُونَ ما يَضُرُّهُمْ وَ لا يَنْفَعُهُمْ وَ لَقَدْ عَلِمُوا لَمَنِ اشْتَراهُ ما لَهُ فِي الْآخِرَةِ مِنْ خَلاقٍ وَ لَبِئْسَ ما شَرَوْا بِهِ أَنْفُسَهُمْ لَوْ كانُوا يَعْلَمُونَ ( 102 )\r\nو از افسونى كه ديوها به روزگار پادشاهى سليمان مىخواندند پيروى كردند و سليمان كافر نبود ؛ ولى ديوها كه مردم را جادوگرى مىآموختند كافر بودند .\r\nو نيز آن افسون كه بر آن دو فرشته ، هاروت و ماروت ، در بابل نازل شد ، درحالىكه آن دو ، به هركس كه جادوگرى مىآموختند مىگفتند : كار ما فتنه است ، مباد كافر شوى . و مردم از آن دو جادوهايى مىآموختند كه مىتوانستند ميان زن و شوهر جدايى افكنند و آن دو جادوگر جز به فرمان خدا به كسى زيانى نمىرسانيدند و آنچه مردم مىآموختند به آنها زيان مىرسانيد ، نه سود . و خود مىدانستند كه خريداران آن جادو را در آخرت بهره‌اى نيست . خود را به بد چيزى فروختند ، اگر مىدانستند ( 102 )\r\n\r\n","description":"","footnote":"","page_name":" 312 ","page_number":312},
  {"content":"\r\n\r\n\r\nواژگان\r\nبابل : شهرى است در عراق كه شهرت تاريخى و قديمى دارد .\r\nالخلاق : بهره داشتن از نيكى .\r\nشروا : در اين‌جا يعنى فروختند .\r\nالاذن : سه معنا دارد : يكى به معناى علم و آگاهى ؛ همانند  « فَأْذَنُوا بِحَرْبٍ مِنَ اللَّهِ » ؛  « 1 » يعنى فاعلموا . دوم ، رخصت . سوم ، امر . مراد از « اذن » در اين‌جا يعنى در آيهء  « إِلَّا بِإِذْنِ اللَّهِ . . . »  علم خداست كه هيچ‌چيز بر او پوشيده نيست .\r\n\r\nاعراب\r\n « هارُوتَ وَ مارُوتَ »  بدل مفصّل از مجمل از  « الْمَلَكَيْنِ »  و هر دو غيرمنصرفند به سبب علميّت و عجميّت . « من » زايد است ؛ يعنى « ما يعلّمان أحدا و ما هما بضارّين به أحدا » .\r\n\r\nتفسير\r\nمفسّران در اين‌جا به درازا سخن گفته‌اند و بسيارى از اين سخنان مدركى ندارند ، جز اسرائيلياتى كه نه عقل آنها را تأييد مىكند و نه نقل . رازى حدود بيست صفحه در تفسير اين آيه نوشته است و درنتيجه معناى آيه را پيچيده‌تر و مشكل‌تر كرده است .\r\nصاحب مجمع البيان نيز همين كار را انجام داده است . امّا سيّد قطب به شرح هيپنوتيزم ، رؤياها و كنش‌ها و واكنش‌ها به وسيلهء الهام و امثال آن پرداخته است و اين هم شانه از زيربار خالى كردن است . اين جانب مدت زيادى در لابه‌لاى كتاب‌ها و تفاسير جستجو و تحقيق كردم و چيزى كه دلم به آن آرام گيرد پيدا نكردم ، حتّى تفسير\r\n\r\n\r\n","description":"","footnote":"\r\n( 1 ) . بقره ( 2 ) آيهء 279 .\r\n","page_name":" 313 ","page_number":313},
  {"content":"\r\n\r\nشيخ محمّد عبده و تفسير دو تن از شاگردان او ، يعنى المراغى و صاحب المنار را نيز مطالعه كردم و چيزى دستگيرم نشد .\r\nبهترين مطلبى كه در اين‌باره خواندم ، مطلبى است كه در كتاب : النواة في حقل الحياة تأليف عبيدى ، مفتى موصل آمده است ؛ زيرا وى بر سخن گروهى از باستان‌شناسان تكيه كرده و چنين گفته است :\r\n« معناى آيه همچنان برايم نامعلوم بود و سخن هيچ مفسّرى در اين‌باره تشنگىام را بر طرف نمىكرد ، تا اين‌كه از تاريخ « گروه بناها » آگاهى يافتم و درنتيجه ، معناى آيه برايم روشن گرديد . سخنان مفسّران به قدرى مضطرب و بر خلاف يكديگر بود كه آيه را در معرض جمع بين نقيضين قرار داده بود و حتّى افسانه‌هايى كه شريعت غرّا از آن به دور است در تفسير آيه راه پيدا كرده بود . ازاين‌رو ، به منظور خدمت به كتاب خدا ، وظيفهء خود ديدم كه سخنى را در اين مورد ثبت و درج كنم :\r\nوقتى سلطنت سليمان عظمت پيدا كرد ، پادشاه بابل كه قصد تصرّف سوريه و فلسطين را داشت ، سخت نگران شد و امّا اين نگرانى كم‌كم به طمع براى تصاحب اين مناطق تبديل شد . ازاين‌رو ، دو فرد زيرك و باهوش را از ميان اطرافيانش به بيت المقدّس اعزام كرد ، تا مطالبى را به منظور براندازى سلطنت سليمان منتشر كنند .\r\nاين دو نفر ظاهر يهوديت را پذيرفتند و به‌نام دين ، زهد را پيشهء خود ساختند . مردم - چنان‌كه عوام اين‌گونه‌اند - در پيرامون آنها گرد آمدند و اين دو موفّق شدند نظر عموم را به خود جلب كنند . آن‌گاه به منحرف كردن انديشه‌ها پرداختند و سينه‌هاى مردم را به سليمان پر از خشم و كينه ساختند ، تا آن‌جا كه اين دو نفر او را به كفر نسبت دادند . وضعيّت ظاهرى اين دو مرد از لحاظ زهد و ساده‌زيستى به‌گونه‌اى بود كه تصوّر مىشد دو فرشته‌اند ؛ ولى درواقع دو شيطان بودند و از بس كه بيان زيبا داشتند ، تعاليم آنها همانند جادو بود . البتّه ، واژهء « ملك » در مورد مرد صالح ، واژهء « شيطان » در مورد مرد بدكار و واژهء « سحر » به معناى بيان شيرين و دلربا ، فراوان به كار مىرود . از\r\n\r\n","description":"","footnote":"","page_name":" 314 ","page_number":314},
  {"content":"\r\n\r\nاين قبيل است سخن خداوند دربارهء يوسف كه از قول زنان مصر حكايت مىكند :  « إِنْ هذا إِلَّا مَلَكٌ كَرِيمٌ » .  « 1 » و نيز همانند آيهء  « شَياطِينَ الْإِنْسِ وَ الْجِنِّ يُوحِي بَعْضُهُمْ إِلى بَعْضٍ زُخْرُفَ الْقَوْلِ غُرُوراً »  « 2 » و همانند سخن خداوند كه از زبان وليد حكايت مىكند :   « إِنْ هذا إِلَّا سِحْرٌ يُؤْثَرُ * إِنْ هذا إِلَّا قَوْلُ الْبَشَرِ » .   « 3 » در حديث آمده است :\r\n« إنّ من البيان لسحرا ؛\r\nبرخى از عبارت‌ها جادوست » .\r\nتاريخ از وضعيّت بختنّصر پادشاه بابل و غارت شدن فلسطين و نيز خراب گرديدن بيت المقدّس توسط او ، پس از سليمان ، به ما خبر مىدهد . مىبينيم كه قرآن نيز با سخنان خود در سورهء اسراء رويدادهاى تاريخى را تأييد مىكند : « و بنى اسرائيل را خبر داديم كه دوباره در زمين فساد خواهيد كرد و نيز سركشى خواهيد كرد ، سركشى كردنى بزرگ . چون از آن دوبار وعدهء نخستين در رسيد ، گروهى از بندگان خويش را كه جنگاورانى زورمند بودند ، بر سر شما فرستاديم . آنان حتّى در درون خانه‌ها هم كشتار كردند و اين وعده به انجام رسيد » . « 4 »\r\nحال كه مطالب مذكور را دانستيد ، مىگوييم : ضمير « اتّبعوا » به يهود مدينه برمىگردد كه پيش از اين آيه ، 62 آيه پىدرپى دربارهء آنان بود . وقتى اين سخنان را بدانيد و دربارهء آياتى كه به آيهء سليمان پيوسته‌اند تدبّر كنيد و با كمال دقّت و ژرف‌نگرى دربارهء جملهء  « عَلى مُلْكِ سُلَيْمانَ »  و نيز معانى و مفاهيمى كه آن را در برگرفته است بينديشيد ، پى خواهيد برد كه معناى آيهء كريمه اين است : يهوديان حجاز دربارهء پيامبر عربى توطئه مىكردند و نيرنگ‌ها و تبليغات گمراه‌كننده عليه او به كار مىبردند و در اين كار از پيشينيان خود ، كه فرستادگان بابل را براى از بين بردن سلطنت سليمان عليه السّلام يارى مىدادند ، پيروى مىكردند » .\r\n\r\n\r\n","description":"","footnote":"\r\n( 1 ) . يوسف ( 12 ) آيهء 31 .\r\n( 2 ) . انعام ( 6 ) آيهء 112 .\r\n( 3 ) . مدّثّر ( 74 ) آيه‌هاى 24 - 25 .\r\n( 4 ) . اسراء ( 17 ) آيه‌هاى 4 - 5 .\r\n","page_name":" 315 ","page_number":315},
  {"content":"\r\n\r\n\r\nتوضيح بيشتر\r\nاكنون آيه را براساس آنچه عبيدى از آن فهميده است تفسير مىكنيم :\r\n وَ اتَّبَعُوا ؛  يعنى يهوديان مدينه كه در دوران محمّد صلّى اللّه عليه و إله مىزيستند ، پيروى كردند .\r\n ما تَتْلُوا الشَّياطِينُ .  مراد از شياطين ، شعبده‌بازان و از جملهء آنها دو مرد بابلى بودند كه مقدّس‌نمايى مىكردند و درواقع از شمار ابليس‌ها بودند .\r\n عَلى مُلْكِ سُلَيْمانَ .  يعنى يهوديان مدينه انواع نيرنگ‌ها و توطئه‌ها را عليه محمّد صلّى اللّه عليه و إله به كار بردند ، چنان‌كه پيشينيان آنها برضد سلطنت سليمان به كار مىبردند .\r\n وَ ما كَفَرَ سُلَيْمانُ وَ لكِنَّ الشَّياطِينَ كَفَرُوا ؛  يعنى هرچه را كه آنان به سليمان نسبت مىدادند ، از نيرنگ‌ها و تهمت‌هاى نيرنگ‌بازان سرچشمه مىگرفت و آن حضرت از همهء آنها پاك بود .\r\n يُعَلِّمُونَ النَّاسَ السِّحْرَ ؛  يعنى آنها چيزهاى بيهوده و دروغ به مردم ياد مىدادند .\r\n وَ ما أُنْزِلَ عَلَى الْمَلَكَيْنِ .  مراد همان دو مردى است كه از بابل آمده بودند و به تقدّس و تقوا تظاهر مىكردند و مراد از اين جمله ، نازل شدن وحى از سوى خدا نيست نظير نزول وحى بر پيامبران ، بلكه صرف الهام و يا آموختن و امثال آن است .\r\n وَ ما يُعَلِّمانِ مِنْ أَحَدٍ حَتَّى يَقُولا إِنَّما نَحْنُ فِتْنَةٌ فَلا تَكْفُرْ .  آنها هرچه را مىگفتند از روى فريب و نفاق بود ، تا مردم خيال كنند كه علم آنها علم الهى و كارشان كارى روحانى است و نيّت درست و پاك دارند . چنان‌كه مثلا يك رمّال حيله‌گر به كسى نوشتن راه و رسم دشمنى و دوستى را ياد مىدهد ، مىگويد : مبادا اين نوشته را براى جدايى زن و شوهر شرعى و يا براى محبت زن شوهردار به غيرشوهرش به كار ببرى .\r\n فَيَتَعَلَّمُونَ مِنْهُما ما يُفَرِّقُونَ بِهِ بَيْنَ الْمَرْءِ وَ زَوْجِهِ ؛  يعنى از آن دو چيزى را فرامىگيرند كه گمان مىكنند ميان زن و شوهر جدايى مىاندازد ، چنان‌كه انسان نوشتهء دوستى و دشمنى را از رمّال حيله‌گر به اعتقاد اين‌كه راست است و تأثير دارد\r\n\r\n","description":"","footnote":"","page_name":" 316 ","page_number":316},
  {"content":"\r\n\r\nفرامىگيرد . خوب است بدين نكته اشاره كنيم كه آيه بر ثبوت تأثير و يا نفى آن دلالت ندارد ؛ زيرا معناى جملهء  « فَيَتَعَلَّمُونَ مِنْهُما ما يُفَرِّقُونَ بِهِ »  اين نيست كه حتما ميان زن و شوهر ، در هر حالت ، جدايى تحقّق پيدا مىكند ، بلكه معنايش اين است كه آنچه را براى جدايى ميان زن و شوهر وضع شده است ، فرامىگيرند ؛ نظير اين‌كه مىگويى :\r\nشرب الشفاء يعنى نوشيدن آنچه براى شفا وضع شده است . به‌طور خلاصه ، آيه به مترتّب شدن اثر [ بر آموختهء آنها 
  ] خواه مثبت خواه منفى به‌طور اجمال اشاره دارد . در بسيارى از موارد حكمت الهى از يك جهت بيان مفصّل را اقتضا مىكند و از جهت ديگر اجمال را ، به‌ويژه در مسائل غيرعقيدتى .\r\n وَ ما هُمْ بِضارِّينَ بِهِ مِنْ أَحَدٍ إِلَّا بِإِذْنِ اللَّهِ .  آنها نمىتوانند به سبب خواندن و نوشتن اين افسون‌ها به هيچ‌يك از مردم - هركس كه باشد - زيان وارد كنند و اگر هم وارد كنند از باب تصادف و اتفاق است و سبب خارجى دارد . بنابراين ، مراد از « اذن اللّه » سبب خارجىاى است كه زيان بر آن مترتّب مىباشد .\r\n وَ يَتَعَلَّمُونَ ما يَضُرُّهُمْ وَ لا يَنْفَعُهُمْ .  زيرا آنچه آنان فرامىگيرند شعبده است و شعبده زيان دارد ؛ امّا سود ندارد .\r\n وَ لَقَدْ عَلِمُوا لَمَنِ اشْتَراهُ ما لَهُ فِي الْآخِرَةِ مِنْ خَلاقٍ .  يعنى آنان مىدانند كه هركس شعبده را بر حق ترجيح دهد در نزد خدا بهره‌اى نخواهد داشت .\r\n وَ لَبِئْسَ ما شَرَوْا بِهِ أَنْفُسَهُمْ لَوْ كانُوا يَعْلَمُونَ .  يعنى آنان آنچه را عالى است به چيزى كه پست و بىارزش است تبديل كرده‌اند . تفسير اين جمله در آيهء 61 بيان شد .\r\n\r\n","description":"","footnote":"","page_name":" 317 ","page_number":317},
  {"content":"\r\n\r\n\r\nايمان به خدا پاداش دارد\r\n\r\n[ سوره البقرة ( 2 ) : آيه 103 
  ]\r\nوَ لَوْ أَنَّهُمْ آمَنُوا وَ اتَّقَوْا لَمَثُوبَةٌ مِنْ عِنْدِ اللَّهِ خَيْرٌ لَوْ كانُوا يَعْلَمُونَ ( 103 )\r\nاگر ايمان آورده و پرهيزگار شده بودند ، پاداشى كه از جانب خدا به آنها داده مىشد از هرچيز ديگرى نيكوتر مىبود ، اگر مىدانستند ( 103 )\r\n\r\nواژگان\r\nالمثوبة : به معناى پاداش و مترادف بامزد است .\r\n\r\nاعراب\r\nمصدرى كه از « أنّ » و مابعد آن ريخته مىشود ، فاعل است براى فعل محذوف و تقدير بدين ترتيب است : « لو ثبت إيمانهم » . و نيز جايز است كه مصدر مبتدا باشد و خبرش محذوف ، يعنى « ايمانهم ثابت » . لام در « مثوبة » براى ابتدا و « مثوبة » مبتداست .\r\n « مِنْ عِنْدِ اللَّهِ »  متعلّق به محذوف و صفت براى « مثوبة » و تقدير اين است : « كائنة من عند اللّه .  « خَيْرٌ »  خبر است و جواب  « لَوْ »  محذوف مىباشد و تقدير : « لأثيبوا » است .\r\n\r\nتفسير\r\nپس از آن‌كه خداوند كارهاى زشت يهود و نيرنگ‌هاى آنان برضد حضرت\r\n\r\n","description":"","footnote":"","page_name":" 318 ","page_number":318},
  {"content":"\r\n\r\nمحمّد صلّى اللّه عليه و إله را برمىشمارد ، مىگويد : اين كفر و انكار موجب بىنيازى آنها نمىشود و اگر آنها ، همان‌گونه كه تورات به ايشان دستور داده است ، به محمّد صلّى اللّه عليه و إله ايمان مىآوردند ، هرآينه راحت و آسوده مىشدند و به درجات بلندى در پيشگاه خدا مىرسيدند . امير مؤمنان عليه السّلام فرمود : « تقوا دژى مستحكم و گناه خانهء پوشالى است كه نه ساكنانش را مىتواند محافظت و نگه‌دارى كند و نه كسى را كه به آن پناه مىبرد . آگاه باشيد ، كه باتقوا سرچشمهء گناهان قطع مىشود و با يقين مىتوان به سرمنزل مقصود رسيد » .\r\n\r\nجادو و حكم آن\r\nفقهاى اماميه دربارهء جادو ، معنا و اقسام آن ، جادوى ممكن و جادوى ممتنع و نيز دربارهء جايز بودن يادگرفتن و ياد دادن و عمل به آن ، فراوان سخن گفته‌اند .\r\nجادويى را كه قرآن ياد مىكند ، نوعى تردستى و شعبده‌بازى و مجسّم ساختن باطل به صورت حق است . خداوند مىفرمايد :  « فَإِذا حِبالُهُمْ وَ عِصِيُّهُمْ يُخَيَّلُ إِلَيْهِ مِنْ سِحْرِهِمْ أَنَّها تَسْعى » ؛  « 1 » . . . ناگهان از جادويى كه كردند چنان در نظرش آمد كه آن رسن‌ها و عصاها به هرسو مىدوند . و نيز مىفرمايد :  « وَ ما هُمْ بِضارِّينَ بِهِ مِنْ أَحَدٍ إِلَّا بِإِذْنِ اللَّهِ » ؛  « 2 » . . . و آن جادوگران جز به فرمان خدا به كسى زيانى نمىرسانيدند » . امام صادق عليه السّلام فرمود : « جادو بر چند نوع است ؛ از جملهء آنها تردستى است و از جملهء آنها نيرنگ است ؛ زيرا نيرنگ‌بازان براى هرسلامت آفتى و براى هر عافيتى بيمارىاى و براى هر معنايى نيرنگى قرار داده‌اند » .\r\nامّا نوشته‌هاى افسونى ، تعويذات ، دميدن در گره و چيزهايى از اين قبيل كه گفته مىشود اثر عملى دارند ؛ نظير اين‌كه كارى كند كه شوهر نتواند با همسرش و يا يك زن\r\n\r\n\r\n","description":"","footnote":"\r\n( 1 ) . طه ( 20 ) آيهء 66 .\r\n( 2 ) . بقره ( 2 ) آيهء 102 .\r\n","page_name":" 319 ","page_number":319},
  {"content":"\r\n\r\nديگر پهلوخوابى كند و نيز همانند ايجاد محبت و يا دشمنى ميان دو نفر ، به كار گرفتن فرشتگان و شياطين در كشف غيب‌ها ، معالجهء افرادى كه بيمارى صرع دارند . شهيد ثانى دربارهء اين امور ، در كتاب مسالك ، باب تجارت چنين مىگويد :\r\nبيشتر علماى اماميه مىگويند : امور مذكور ، وهم و خيال است و پايه‌اى ندارد . تنها اندكى از علما آنها را واقعيّت مىدانند و به حقيقت بودن آنها قائلند .\r\nبخارى در جزء چهارم صحيح خود ، « باب داستان ابليس و سپاه او » روايت مىكند :\r\nپيامبر را جادو كردند تا آن‌جا كه وى خيال مىكرد كه فلان چيز را انجام مىدهد ، در حالى كه آن را انجام نمىداد . جصّاص يكى از رهبران حنفيه در جزء اوّل كتاب احكام القرآن ، صفحهء 55 كه در سال 1347 هجرى چاپ شده است ، اين سخن بخارى را انكار كرده و همچنين ، شيخ محمّد عبده در تفسير سورهء فلق آن را منكر شده است .\r\nما با كسانى موافقيم كه مىگويند : جادو واقعيّت ندارد .\r\nامام صادق عليه السّلام فرمود : « جادو ناتوان‌تر و ضعيف‌تر از آن است كه آفرينش خدا را دگرگون سازد و اگر جادوگر مىتوانست ، هرآينه پيرى ، آفت و بيمارى را از خود دفع مىكرد و نيز سفيدى موى سرش و نادارى را از صحنهء زندگى خود دور مىساخت .\r\nبزرگ‌ترين جادو ، سخن‌چينى است كه ميان دو نفر دوست جدايى مىاندازد و ميان دو همرزم دشمنى ايجاد مىكند » .\r\nدرهرحال ، اماميه اتفاق‌نظر دارند كه مجازات جادوگر ، چنانچه مسلمان باشد ، كشتن و اعدام است و اگر مسلمان نباشد ، حاكم هرگونه كه صلاح بداند او را تعزير مىكند : تازيانه مىزند و يا زندانى مىكند . « 1 »\r\n\r\n\r\n","description":"","footnote":"\r\n( 1 ) . هركس مايل است جزئيات حكم جادوگرى را بداند ، بايد به كتاب جواهر ، باب تجارت و قصاص و نيز به مكاسب شيخ انصارى مراجعه كند . صاحب جواهر مىگويد : « هر امر شگفت‌انگيزى جادو نيست ؛ زيرا بسيارى از علوم ، آثارى شگفت‌انگيز دارند و در اين‌باره ، كافى است كه به صنايع شگفت‌آور فرنگ بنگريد » . ما اكنون در سال 1967 ميلادى زندگى مىكنيم و از وفات مؤلّف بزرگ جواهر ، 121 سال گذشته است و اگر ايشان در عصر حاضر مىبود ، چيزى به نظرش شگفت‌انگيز نمىرسيد ؛ زيرا هرچيزى كه در اين عصر وجود دارد شگفت‌آور است . به زودى عصرى خواهد آمد كه عصر ما نيز نسبت به آن همچون عصر صاحب جواهر نسبت به عصر ما خواهد بود .\r\n","page_name":" 320 ","page_number":320},
  {"content":"\r\n\r\n\r\nايمان آورندگان\r\n\r\n[ سوره البقرة ( 2 ) : آيات 104 تا 105 
  ]\r\nيا أَيُّهَا الَّذِينَ آمَنُوا لا تَقُولُوا راعِنا وَ قُولُوا انْظُرْنا وَ اسْمَعُوا وَ لِلْكافِرِينَ عَذابٌ أَلِيمٌ ( 104 ) ما يَوَدُّ الَّذِينَ كَفَرُوا مِنْ أَهْلِ الْكِتابِ وَ لا الْمُشْرِكِينَ أَنْ يُنَزَّلَ عَلَيْكُمْ مِنْ خَيْرٍ مِنْ رَبِّكُمْ وَ اللَّهُ يَخْتَصُّ بِرَحْمَتِهِ مَنْ يَشاءُ وَ اللَّهُ ذُو الْفَضْلِ الْعَظِيمِ ( 105 )\r\nاى كسانى كه ايمان آورده‌ايد ، مگوييد : « راعنا » ، بگوييد : « انظرنا » . و گوش فراداريد كه براى كافران عذابى است دردآور ( 104 )\r\nاز ميان اهل كتاب آنان‌كه كافر شدند و نيز مشركان ، دوست نمىدارند كه از جانب پروردگار به شما خيرى برسد . و حال آن‌كه خدا هركس را كه بخواهد به بخشايش خويش مخصوص مىدارد . خدا صاحب فضلى بزرگ است ( 105 )\r\n\r\nواژگان\r\nالمراعاة : دلجويى از نزديك و متضادّ آن اغفال [ ناديده گرفتن 
  ] است .\r\n\r\nاعراب\r\nمصدر  « أَنْ يُنَزَّلَ »  در محلّ نصب است ؛ زيرا مفعول  « ما يَوَدُّ »  مىباشد .  « مِنْ خَيْرٍ » ،   « مِنْ »  زايد و  « خَيْرٍ »  مرفوع است ؛ زيرا نايب فاعل  « يُنَزَّلَ »  است .\r\n\r\n","description":"","footnote":"","page_name":" 321 ","page_number":321},
  {"content":"\r\n\r\n\r\nتفسير\r\n يا أَيُّهَا الَّذِينَ آمَنُوا لا تَقُولُوا راعِنا .  صاحب مجمع البيان مىگويد : « مسلمانان مىگفتند : يا رسول اللّه راعنا ؛ يعنى اى پيامبر خدا ، به سخنان ما گوش كن . يهود اين عبارت را تغيير دادند و گفتند : يا محمّد راعنا ؛ اى محمّد ، ما را مراعات كن . [ و اين سخن در زبانشان معناى زشتى داشت 
  ] و هدفشان تحقير پيامبر بود . وقتى مورد سرزنش قرار گرفتند ، گفتند : همان‌گونه كه مسلمانان مىگويند ، ما هم مىگوييم . از اين رو ، خدا مؤمنان را از گفتن اين سخن نهى كرد :  « لا تَقُولُوا راعِنا وَ قُولُوا انْظُرْنا » . \r\nمراد از  « انْظُرْنا »  در آيهء كريمه آن است كه پيامبر در هنگام سخن گفتن به حال آنان بنگرد و آهسته سخن بگويد تا آنان سخنان او را بفهمند و تمام آن را فراگيرند .\r\n\r\nتوجّه\r\nنخستين ندايى كه در سورهء بقره براى تمام مردم آمده و بدان ، دعوت به اسلام و پرستش خداوند اراده شده ، آية 21 سورهء بقره است :  « يا أَيُّهَا النَّاسُ اعْبُدُوا رَبَّكُمُ الَّذِي خَلَقَكُمْ » .  دومين ندا براى بنى اسرائيل بود ، طايفهء بزرگى كه طايفهء نصرانى نيز از آن انشعاب پيدا كرد . نداى دوم ، بر طرف كردن گرفتارىها از بنى اسرائيل و نيز سرازير شدن نعمت‌ها بر آنان‌را يادآورى مىكند . اين ندا عبارت است : از سخن خداوند در آيهء 39 :  « يا بَنِي إِسْرائِيلَ اذْكُرُوا نِعْمَتِيَ الَّتِي أَنْعَمْتُ عَلَيْكُمْ » .  سومين ندا براى امّت محمّد صلّى اللّه عليه و إله در آيهء مورد بحث آمده است :  « يا أَيُّهَا الَّذِينَ آمَنُوا لا تَقُولُوا راعِنا » .  اين آيه به مسلمانان - پس از آن‌كه به خدا تسليم شدند و ايمان آوردند - آداب شريعت را آموزش مىدهد .\r\nترتيب فوق ميان نداهاى سه‌گانه ، ترتيبى طبيعى است كه واقعيّت و هماهنگى فراخوانى مردم ، آن را ايجاب مىكند ؛ بدين معنا كه اوّلا ، تمام مردم به ايمان آوردن به\r\n\r\n","description":"","footnote":"","page_name":" 322 ","page_number":322},
  {"content":"\r\n\r\nخدا فراخوانده شوند ؛ ثانيا ، كسانى كه به لطف خداوند پيش از بعثت ايمان آوردند و ثالثا ، آداب الهى به كسانى كه پس از بعثت ايمان آوردند آموزش داده شود . و اين ترتيب ، نوعى از بلاغت قرآن است كه از مرحلهء نخست آغاز و آن‌گاه بلافاصله به مراحل بعدى منتقل مىشود .\r\n ما يَوَدُّ الَّذِينَ كَفَرُوا مِنْ أَهْلِ الْكِتابِ وَ لَا الْمُشْرِكِينَ أَنْ يُنَزَّلَ عَلَيْكُمْ مِنْ خَيْرٍ مِنْ رَبِّكُمْ .  جاى شگفت نيست كه مشركان ، يهود ، نصارا و نيز منافقان ، از اين‌كه قرآن بر محمّد صلّى اللّه عليه و إله نازل شود و خداوند ، فضيلت ، هدايت و صلاح و اصلاح را ويژهء او و پيروانش سازد ، بدشان بيايد ، بلكه شگفت اين است كه آنها از اين امور بدشان نيايد .\r\n وَ اللَّهُ يَخْتَصُّ بِرَحْمَتِهِ مَنْ يَشاءُ .  امير مؤمنان عليه السّلام فرمود : « مراد از رحمت در اين‌جا نبوت است » .\r\n\r\nحسد و حسود\r\nاز آن‌جا كه حسد از خصوصيات طبيعى انسان است ، - مگر آن‌كه خدا كسى را از آن نگه دارد - تنها به مشركان ، يهود و نصارا اختصاص ندارد ، بلكه بسيارى از مسلمانان و حتّى علماى دين و حتّى برخى از كسانى را كه مقام اعلاى مرجعيّت دينى را برعهده دارند دربرمىگيرد ، با اين‌كه مىدانيم اين مقام ، نزديك‌ترين مقام‌ها به مقام معصوم است . خدا ، پيامبران ، امامان و خردمندان دربارهء حسد زياد سخن گفته‌اند . از جمله امام صادق عليه السّلام فرمود : « ريشهء حسد ، كورى قلب و انكار بخشش خداست و اين دو ، دو بال كفرند » .\r\nرساترين سخنى كه در وصف حسودان خواندم ، سخن سرور بليغان و پيشواى حكيمان امير مؤمنان عليه السّلام است كه از آنان به « حاسدان آسايش و تأييدكنندگان بلا » تعبير كرده است . و نيز فرمود : « در مذمّت حسود ، همين بس كه در هنگام شادى شما غمگين مىشود » .\r\n\r\n","description":"","footnote":"","page_name":" 323 ","page_number":323},
  {"content":"\r\n\r\nشايد سودمند باشد كه اين تصوير جالب از حسود ، به قلم يكى از حكيمان را نقل كنيم . او مىگويد : مثل شخص حسود ، مثل كسى است كه سنگى را به قصد كشتن دشمن خود پرتاب مىكند ؛ امّا سنگ برمىگردد و به چشم راست پرتاب‌كننده اصابت مىكند و آن را از كاسهء چشم برمىكند و او خشمگين مىشود . باردوم اين سنگ را با شدّت بيشتر از بار اوّل پرتاب مىكند ، سنگ برمىگردد و به چشم چپ پرتاب‌كننده اصابت و آن را كور مىكند و درنتيجه ، سينهء او پر از كينه و خشم مىگردد . بارسوم آن را با قوّت و شجاعت پرتاب مىكند و آن سنگ برمىگردد و به سر او اصابت مىكند و آن را مىشكافد . درحالىكه دشمن او در داخل دژى استوار در امنيّت كامل است .\r\nمحال است كه انسان حسود از حسد خود توبه كند ؛ زيرا حسد كاملا همانند ترس و بخل است و چگونه ممكن است كه بخيل و ترسو از ويژگىهاى خود توبه كنند ؟ از اين‌رو ، خداوند به پيامبرش دستور داد كه به حسودان بگويد : « از شدّت خشمتان بميريد » . « 1 »\r\n\r\n\r\n","description":"","footnote":"\r\n( 1 ) . آل عمران ( 3 ) آيهء 119 .\r\n","page_name":" 324 ","page_number":324},
  {"content":"\r\n\r\n\r\nنسخ آيه\r\n\r\n[ سوره البقرة ( 2 ) : آيات 106 تا 107 
  ]\r\nما نَنْسَخْ مِنْ آيَةٍ أَوْ نُنْسِها نَأْتِ بِخَيْرٍ مِنْها أَوْ مِثْلِها أَ لَمْ تَعْلَمْ أَنَّ اللَّهَ عَلى كُلِّ شَيْءٍ قَدِيرٌ ( 106 ) أَ لَمْ تَعْلَمْ أَنَّ اللَّهَ لَهُ مُلْكُ السَّماواتِ وَ الْأَرْضِ وَ ما لَكُمْ مِنْ دُونِ اللَّهِ مِنْ وَلِيٍّ وَ لا نَصِيرٍ ( 107 )\r\nهيچ آيه‌اى را منسوخ يا ترك نمىكنيم ، مگر آن‌كه بهتر از آن يا همانند آن را مىآوريم . آيا نمىدانى كه خدا بر هركارى تواناست ؟ ( 106 )\r\nآيا نمىدانى كه خدا فرمان‌رواى آسمان‌ها و زمين است و شما را جز او يار و ياورى نيست ؟ ( 107 )\r\n\r\nواژگان\r\nالنسخ : در لغت به معناى بر طرف كردن است . گفته مىشود : « نسخت الشمس الظلّ ؛ خورشيد ، سايه را بر طرف كرد » . در بخش آينده دربارهء معناى شرعى اين واژه سخن خواهيم گفت .\r\nننسها : بدون همزه ، از نسيان گرفته شده و مراد از آن ، به تأخير انداختن نزول و يا نسخ آيه است . به‌زودى معنايى را كه موردنظر ماست بيان خواهيم كرد .\r\n\r\nاعراب\r\n « ما »  اسم شرط و به معناى « إن » است كه دو فعل را جزم مىدهد و محلّ آن\r\n\r\n","description":"","footnote":"","page_name":" 325 ","page_number":325},
  {"content":"\r\n\r\nمنصوب است به  « نَنْسَخْ » .   « نَنْسَخْ »  مجزوم و فعل شرط .  « نُنْسِها »  نيز مجزوم مىباشد ؛ زيرا عطف است بر  « نَنْسَخْ » .   « مِنْ آيَةٍ » ،  بيان و تفسير است براى  « ما »  ى مبهم .  « نَأْتِ »  فعل مضارع مجزوم ، زيرا جواب شرط است .\r\n\r\nنسخ\r\nدر آغاز به معناى نسخ در احكام شرعى به‌طور عام و آن‌گاه به معناى نسخ در قرآن به‌طور خاص اشاره مىكنيم . معناى نسخ در شرع اين است : دليلى وارد شود كه ظاهرش بر ثبوت يك حكم شرعى به‌طور دايمى و هميشگى دلالت كند . « 1 » پس از مدتى كه اين حكم به اجرا گذارده مىشود ، دليل ديگرى مىآيد . اين دليل ثابت مىكند كه حكمى كه ما به هميشگى بودن آن يقين داشتيم ، درواقع به يك مدت زمان معيّنى اختصاص داشته است و مصلحت اقتضا مىكرده كه در يك مدت محدود به مورد اجرا گذارده شود و نه هميشه ؛ لكن حكمت الهى ايجاب كرده كه اين حكم را به صورت يك حكم دايمى و هميشگى بنماياند . چنان‌كه پزشك ، مصلحت بيمار را در اين مىداند كه تنها يك هفته گوشت نخورد و نيز صلاح او را در اين مىبيند كه مدت را برايش اعلام نكند . ازاين‌رو ، او را به‌طور مطلق از خوردن گوشت منع مىكند و پس از گذشت يك هفته به وى اجازه مىدهد كه گوشت بخورد . بنابراين ، معناى نسخ ، محو اراده‌اى است كه در ظاهر به نظر مىرسيد هميشگى باشد ، نه محو ارادهء واقعى كه مستلزم بداء و جهل خداوند است .\r\nترديدى نيست كه نسخ به اين معنا در شريعت اسلامى ثابت است ؛ زيرا اسلام برخى از احكام شريعت‌هاى پيشين ، نظير شريعت موسوى و شريعت عيسوى را\r\n\r\n\r\n","description":"","footnote":"\r\n( 1 ) . هرگاه امر اوّل مطلق باشد و مقيّد به دوام نباشد ، آن‌گاه امرى ديگر وارد شود كه متضاد با امر اوّل است ، در اين صورت ، ناسخ آن نمىباشد ؛ زيرا صيغهء امر اقتضاى تكرار را ندارد ؛ چراكه اطلاق امر صرفا بر وجود طبيعت دلالت دارد و طبيعت - با صرف‌نظر از قلّت و كثرت - با يك‌بار انجام دادن تحقّق پيدا مىكند .\r\n","page_name":" 326 ","page_number":326},
  {"content":"\r\n\r\nنسخ كرده و حتّى برخى از احكام قرآن برخى ديگر را نسخ نموده است ؛ همانند تغيير كردن جهت نماز از بيت المقدّس به سوى كعبه .\r\nنسخ در قرآن را مىتوان به سه نوع تقسيم كرد :\r\n1 . آيه هم از لحاظ تلاوت و هم از لحاظ حكم نسخ شود ، به‌گونه‌اى كه لفظ و حكم آن از ميان برداشته شود .\r\n2 . از لحاظ تلاوت نسخ شود و نه از لحاظ حكم ؛ يعنى لفظ آن برداشته شود و حكم آن باقى بماند .\r\n3 . از لحاظ حكم نسخ شود و نه از لحاظ تلاوت ؛ يعنى آيه تلاوت شود ، ولى پس از نسخ و به مورد اجرا گذاردن آن در مدت مشخص ، به ظاهر آن عمل نشود .\r\nقسم اوّل و دوم وجود ندارند ، زيرا وجود اين دو ، مستلزم نقص و تحريف قرآن است ، درحالىكه باطل از هيچ سوى به قرآن راه ندارد . قسم سوم نسخ ، هم جايز است و هم وجود دارد و بيشتر مسلمانان و جمهور مفسّران آن را پذيرفته‌اند و كتاب‌هاى ويژه‌اى دربارهء اين قسم نوشته شده‌اند . در همين زمان ما ، كتاب قطورى به‌نام الناسخ و المنسوخ تأليف دكتر مصطفى زيد مصرى منتشر شده است .\r\nخوب است بدين نكته اشاره كنيم كه هرگاه حكم شرعى از راه درست ثابت شود ، نسخ آن جز با آيهء قرآنى و يا سنّت متواتر جايز نيست ؛ به اين دليل كه نسخ از امور بزرگ و بسيار مهّم است و هرچيزى كه چنين باشد از طريق اخبار آحاد ثابت نمىشود ؛ چراكه هر امر مهمّى معمولا بايد رواج يابد و بر سر زبان‌ها افتد .\r\nبنابراين ، اگر رويداد بزرگ را يك نفر و يا بيش از يك نفر - امّا نه در حدّ تواتر - نقل كنند اين ، دليل بر دروغگويى نقل‌كننده خواهد بود ؛ مثلا شما مىبينيد كه مرگ يك انسان بزرگ و مشهور و همچنين انقلاب‌ها و كودتاها را بيشتر مردم نقل مىكنند ؛ امّا از مرگ يك انسان معمولى جز برخى از همسايگان و خويشاوندان ، كسى آگاه نمىشود .\r\n\r\n","description":"","footnote":"","page_name":" 327 ","page_number":327},
  {"content":"\r\n\r\n\r\nتفسير\r\n ما نَنْسَخْ مِنْ آيَةٍ أَوْ نُنْسِها نَأْتِ بِخَيْرٍ مِنْها أَوْ مِثْلِها .  بيشتر مفسّران مىگويند : يهود مىگفتند : محمّد اصحابش را به كارى دستور مىدهد و آن‌گاه آنها را از اين كار نهى مىكند . او امروز سخنى مىگويد و فردا از آن برمىگردد . اگر سخن او وحى بود ، چنين تضادى در گفتار وى ديده نمىشد . ازاين‌رو ، آيهء فوق در ردّ سخن آنان نازل شده است .\r\nمراد از  « آيَةٍ » ،  يكى از آيات قرآن كريم است ؛ زيرا در اين‌جا همين معنا به ذهن‌ها تبادر مىكند . شيخ مراغى در تفسير خود از استادش شيخ محمّد عبده نقل مىكند كه مراد از  « آيَةٍ »  معجزه‌اى است كه نبوت پيامبر را نشان مىدهد و معناى آن اين است :\r\nخداوند به يكى از پيامبرانش معجزه‌اى عطا مىكند ، آن‌گاه اين معجزه را رها مىسازد و معجزهء ديگرى به پيامبرى عطا مىكند . اين معنا هرچند ذاتا درست است ؛ ولى سياق آيه آن را نفى و نظريّهء علما و جمهور مفسّران را تأييد مىكند كه مراد از  « آيَةٍ »  ، آيه‌اى از قرآن است .\r\nمعناى نسخ شدن آيهء قرآن آن است كه لفظ و تلاوت آن باقى بماند و حكمى كه اين آيه بر آن دلالت كرده و مدتى به مورد اجرا گذارده شده است لغو شود .  « نُنْسِها » ،  اگر بدون همزه قرائت شود از مادهء نسيان گرفته شده است و در اين‌صورت ، به معناى ترك است و نه غفلت ؛ يعنى آن را بدون تغيير و تبديل و آن‌گونه كه هست رها مىكنيم ؛ چراكه اگر بگوييد « نسيت الشيء » و منظورتان اين باشد كه آن را به حال خود رها كرده‌ايد ، جملهء درستى گفته‌ايد . اگر با همزه يعنى « ننسأها » قرائت شود ، به معناى به‌تأخير انداختن است ؛ يعنى فروفرستادن اين آيه را به وقت ديگرى موكول مىكنيم .\r\nدر هرحال ، آيه به دليل وجود « ما » ى شرطيه بروقوع نسخ در حال حاضر دلالت\r\n\r\n","description":"","footnote":"","page_name":" 328 ","page_number":328},
  {"content":"\r\n\r\nندارد ، بلكه نشان‌دهندهء آن است كه اگر فرض كنيم كه نسخ به وقوع بپيوندد ، خداوند حكمى را خواهد آورد كه بهتر از حكم منسوخ باشد .\r\n  أَ لَمْ تَعْلَمْ أَنَّ اللَّهَ عَلى كُلِّ شَيْءٍ قَدِيرٌ . أَ لَمْ تَعْلَمْ أَنَّ اللَّهَ لَهُ مُلْكُ السَّماواتِ وَ الْأَرْضِ .  \r\nبرخى مىگويند : خطاب در  « تَعْلَمْ »  متوجّه پيامبر است ؛ ولى مقصود از اين خطاب ، مسلمانانى است كه به سبب خرده‌گيرى يهوديان و ديگران بر نسخ ناراحت بودند ؛ امّا حق آن است كه اين خطاب متوجّه تمام كسانى است كه نسخ را نمىپذيرند و يا از اعتراض و خرده‌گيرى ديگران رنج مىبرند . معناى آيه اين است : نسخ امرى شگفت‌انگيز و باور نكردنى نيست ؛ زيرا نسخ نيز نوعى تكليف براى بندگان محسوب مىشود ؛ بدين ترتيب كه حكمى را لغو مىكند و حكمى همانند و يا بهتر از آن را مىآورد . بديهى است كه خدا مالك هرچيزى است و آن را هرگونه بخواهد تدبير مىكند . گاهى نسخ مىكند و گاهى باقى مىگذارد . به‌رغم اين‌كه خدا مالك هر چيزى است ؛ امّا در آيهء شريفه تنها آسمان‌ها و زمين را يادآور مىشود و اين بدان سبب است كه اين دو بر عموم و فراگير بودن دلالت دارند ؛ زيرا تمام آفريده‌ها ، خواه علوى و خواه سفلى را دربرمىگيرند .\r\n وَ ما لَكُمْ مِنْ دُونِ اللَّهِ مِنْ وَلِيٍّ وَ لا نَصِيرٍ .  يعنى اى مؤمنان ، از كسانى كه به مسئلهء نسخ خرده گرفته‌اند و يا مىگيرند و يا به هرچيزى كه در دين شما وجود دارد ايراد مىكنند ، باك نداشته باشيد ؛ زيرا مادام كه خدا تأييدكننده و ياور شماست هيچ آفريده‌اى نمىتواند به شما زيان برساند . خلاصهء سخن آن‌كه نسخ حقيقت دارد و بر خلاف گفته‌هاى منكران و ايرادكنندگان ، هيچ مانع عقلى و شرعى از نسخ وجود ندارد .\r\n\r\n","description":"","footnote":"","page_name":" 329 ","page_number":329},
  {"content":"\r\n\r\n\r\nپرسش از پيامبر\r\n\r\n[ سوره البقرة ( 2 ) : آيات 108 تا 109 
  ]\r\nأَمْ تُرِيدُونَ أَنْ تَسْئَلُوا رَسُولَكُمْ كَما سُئِلَ مُوسى مِنْ قَبْلُ وَ مَنْ يَتَبَدَّلِ الْكُفْرَ بِالْإِيمانِ فَقَدْ ضَلَّ سَواءَ السَّبِيلِ ( 108 ) وَدَّ كَثِيرٌ مِنْ أَهْلِ الْكِتابِ لَوْ يَرُدُّونَكُمْ مِنْ بَعْدِ إِيمانِكُمْ كُفَّاراً حَسَداً مِنْ عِنْدِ أَنْفُسِهِمْ مِنْ بَعْدِ ما تَبَيَّنَ لَهُمُ الْحَقُّ فَاعْفُوا وَ اصْفَحُوا حَتَّى يَأْتِيَ اللَّهُ بِأَمْرِهِ إِنَّ اللَّهَ عَلى كُلِّ شَيْءٍ قَدِيرٌ ( 109 )\r\nآيا مىخواهيد از پيامبر خود چيزى بپرسيد ، همچنان‌كه قوم موسى پيش از اين از موسى پرسيده بودند ؟ آن كس كه كفر را به جاى ايمان برگزيند ، چون كسى است كه راه راست را گم كرده باشد . ( 108 )\r\nگروهى از اهل كتاب بر شما حسد مىورزند و با آن‌كه حقيقت بر آنها آشكار شده ، دوست دارند شما را از راه خود به كفر بازگردانند . عفو كنيد و گذشت كنيد ، تا خدا فرمانش را بياورد كه او بر هركارى تواناست . ( 109 )\r\n\r\nواژگان\r\nالحسد : نفرت داشتن از وجود نعمت در دست ديگرى و دوست داشتن زايل شدن اين نعمت از وى است . حسد ، صفتى است كه نكوهش شده است ، بر خلاف غبطه كه ناپسند نيست ؛ زيرا غبطه عبارت از اين است كه انسان تمايل داشته باشد از نعمتى برخوردار شود كه برادرش از آن برخوردار است و آرزوى زوال اين نعمت را از او نمىكند .\r\n\r\n","description":"","footnote":"","page_name":" 330 ","page_number":330},
  {"content":"\r\n\r\n\r\nاعراب\r\n « أَمْ »  در اين‌جا منقطعه و به معناى « بل » است و معناى استفهام را نيز دربر دارد ؛ يعنى « بل أتريدون . . . » . « باء » بر سر « ايمان » داخل شده ؛ زيرا اين حرف هنگامى كه بر مبادلهء طرفينى دلالت كند ، همواره بر طرف كامل‌تر داخل مىشود .  « مِنْ أَهْلِ الْكِتابِ »  متعلّق به محذوف و صفت براى  « كَثِيرٌ »  است .  « حَسَداً »  مفعول لأجله و  « مِنْ عِنْدِ أَنْفُسِهِمْ »  متعلّق به  « حَسَداً »  است . جواب  « لَوْ »  محذوف و در تقدير : « لسرّوا بذلك » است .\r\n\r\nتفسير\r\n أَمْ تُرِيدُونَ أَنْ تَسْئَلُوا رَسُولَكُمْ كَما سُئِلَ مُوسى مِنْ قَبْلُ .  خداوند پس از آن‌كه به مؤمنان گفت : از خرده‌گيرىهاى كسانى كه بر نسخ و ديگر احكام دينىتان خرده مىگيرند باك نداشته باشيد ؛ زيرا تمام امور در دست اوست و از ميان آنها امرى را برمىگزيند كه به نفع شما و ديگران باشد ، مىفرمايد : از پيامبرتان محمّد صلّى اللّه عليه و إله چه مىخواهيد ، درحالىكه برايتان دلايل كافى آورده است ؟ آيا مىخواهيد او را آزار دهيد ، چنان‌كه يهود با موسى عليه السّلام كردند و از او چيزى را خواستند كه نبايد مىخواستند ؟ البته انسان ، گاهى براى اين‌كه ترديدش را بر طرف سازد ، دليل قانع كننده مىخواهد ؛ امّا درخواست اين‌كه كوه به طلا تبديل شود و بيابان خشك باغستان گردد ، سخنى است از روى دشمنى و بر خلاف منطق . بنابراين ، اى مسلمانان ، از زمرهء افراد بىمنطق و كينه‌توز نباشيد .\r\n وَ مَنْ يَتَبَدَّلِ الْكُفْرَ بِالْإِيمانِ فَقَدْ ضَلَّ سَواءَ السَّبِيلِ .  هركس در مقابل حق موضعى واقع‌بينانه اتخاذ كند و براى اثبات آن دليل عاقلانه بخواهد ، او به حق ايمان دارد و آن را به عنوان يك اصل پذيرفته است و هركس كه در برابر حق موضعى كينه‌توزانه و\r\n\r\n","description":"","footnote":"","page_name":" 331 ","page_number":331},
  {"content":"\r\n\r\nبر خلاف منطق اتخاذ كند و دليلى خارج از چارچوب عقل و فراتر از آنچه اقتضاى استدلال و اثبات است بخواهد ، وى به حق كافر خواهد بود و كسىكه به دلايلى كه محمّد صلّى اللّه عليه و إله آورد اعتماد نكند و زايد بر آن را تقاضا كند ، لجاجت را بر انصاف و كفر را بر ايمان ترجيح داده است .\r\n وَدَّ كَثِيرٌ مِنْ أَهْلِ الْكِتابِ لَوْ يَرُدُّونَكُمْ مِنْ بَعْدِ إِيمانِكُمْ كُفَّاراً حَسَداً مِنْ عِنْدِ أَنْفُسِهِمْ .  هركسى دلش مىخواهد كه تمام مردم بر دين او باشند . يكى از فلاسفه مىگويد : بهترين روز در نزد من روزى است كه كسى را ببينم كه با نظريّه‌ام موافق است . ولى يهود به شدّت تلاش مىكردند مسلمانان را فريب دهند و آنان‌را از دين اسلام به جاهليت نخستين برگردانند و اين كار آنها جز ستم و حسد ، هيچ دليل ديگرى نداشت . اين در حالى بود كه يهوديان نيز مانند ديگران مىتوانستند به اسلام گرايش يابند ؛ ولى چنين نكردند ؛ زيرا از كساد شدن بازارها و از دست دادن سودهاى كلانى كه از شراب و قمار و فحشا مىبردند مىترسيدند .\r\nيهوديان از شكست مسلمانان در جنگ احد به منظور توطئه عليه پيامبر صلّى اللّه عليه و إله سوءاستفاده كردند . ازاين‌رو ، در روايات آمده است كه آنها پس از واقعهء احد ، جوانان مسلمان را به خانه‌هاى خود دعوت و به آنان شراب پيش‌كش مىكردند و به وسيلهء دختران خود آنها را فريب مىدادند - همان‌گونه كه امروز و هميشه چنين مىكنند - آن‌گاه مسلمانان را دربارهء قرآن و نبوت پيامبر صلّى اللّه عليه و إله به شك مىانداختند . پيامبر صلّى اللّه عليه و إله به اين توطئه وحشتناك پىبرد . ازاين‌رو ، از شركت در مجالس لهو نهى كرد و بركسانى كه مرتكب زنا ، ميگسارى ، قمار و خوردن گوشت خوك مىشدند سخت گرفت و از رفتن مسلمانان به خانه‌هاى يهود كه به منظور انجام دادن اين اعمال زشت بازكرده بودند جلوگيرى كرد ؛ خانه‌هايى كه امروز به‌نام كاباره و كازينو از آنها ياد مىشود .\r\n بَعْدِ ما تَبَيَّنَ لَهُمُ الْحَقُّ .  يعنى با اين‌كه يهود مىدانستند اسلام حق و شرك و انكار نبوت محمّد صلّى اللّه عليه و إله باطل است ، تلاش كردند تا مسلمانان را به كفر و گمراهى بازگردانند .\r\n\r\n","description":"","footnote":"","page_name":" 332 ","page_number":332},
  {"content":"\r\n\r\nالبته ، اين امر به يهود اختصاص ندارد ؛ زيرا بسيارى از مردم صرفا براى اين‌كه حق با منافع و خواسته‌هايشان سازگار نيست ، آن را انكار مىكنند ؛ چراكه انسان با الهام گرفتن از عاطفه و منافع خود حركت مىكند ، نه با الهام گرفتن از دين و عقل خود .\r\nامير مؤمنان عليه السّلام مىفرمايد : « أكثر مصارع العقول تحت بروق المطامع ؛\r\nبيشترين سقوط عقل‌ها در زير درخشش طمع‌هاست » .\r\n فَاعْفُوا وَ اصْفَحُوا حَتَّى يَأْتِيَ اللَّهُ بِأَمْرِهِ ؛  يعنى اكنون از آنان گذشت كنيد و آنها را تنبيه و مجازات نكنيد ، تا خداوند در اين‌باره به شما دستور دهد ؛ زيرا هركارى بايد در زمان خود انجام شود . در بسيارى از تفاسير آمده است : خداوند به مسلمانان دستور داد كه از آنها گذشت كنند تا اين‌كه آيهء  « قاتِلُوا الَّذِينَ لا يُؤْمِنُونَ بِاللَّهِ وَ لا بِالْيَوْمِ الْآخِرِ »  « 1 » و نيز ديگر آيات جنگ نازل شد . رازى مىگويد : امام محمّد باقر عليه السّلام فرمود :\r\nخدا به پيامبرش دستور جنگ نداد تا اين‌كه جبرئيل اين آيه را آورد :  « أُذِنَ لِلَّذِينَ يُقاتَلُونَ بِأَنَّهُمْ ظُلِمُوا وَ إِنَّ اللَّهَ عَلى نَصْرِهِمْ لَقَدِيرٌ »  « 2 » و شمشير را به گردن او آويخت .\r\n\r\nمخالفت با حق\r\nتمام كارهاى زشت همچون كفر و الحاد ، فسق و گناه ، بىحرمتى و تباهى ، سركشى و ستم ، جنگ‌ها و دشمنىها ، تهىدستى و سختى و بيمارىهايى كه در زندگى وجود دارند ، همگى سرانجام يك سبب دارند و آن عبارت است از : مخالفت باحق . اگر عدالت و انصاف در جامعه پياده شود ، نه تنها قاضى بلكه تمام مردم راحت و آسوده و خوشبخت مىشوند و آيهء  « فَما ذا بَعْدَ الْحَقِّ إِلَّا الضَّلالُ »  « 3 » اشاره به همين حقيقت دارد .\r\nالبته ، حق در هيچ زمانى بدون ياور نيست ؛ ولى ياوران آن اندكند و اگر حق به‌سان باطل ، ياورانى زياد مىداشت ، جهان پر از آسايش و امنيّت مىشد و حتّى اگر هر\r\n\r\n\r\n","description":"","footnote":"\r\n( 1 ) . توبه ( 9 ) آيهء 29 .\r\n( 2 ) . حج ( 22 ) آيهء 39 .\r\n( 3 ) . يونس ( 10 ) آيهء 32 .\r\n","page_name":" 333 ","page_number":333},
  {"content":"\r\n\r\nصاحب حقّى ، حقّ خود را مطالبه مىكرد و تكليفش را انجام مىداد ، اثرى از باطل وجود نداشت [ ولى متأسفانه چنين نيست 
  ] .\r\nخداوند براى حق دلايلى قرار داده است كه انسان را به سوى آن هدايت مىكنند ؛ اين دلايل عبارتند از : فطرت ، كتاب خدا ، پيامبر اكرم و خاندان پاك او كه پيامبر صلّى اللّه عليه و إله بر طبق فرمان خداوند ، آنان‌را هم‌طراز قرآن قرار داده است ، چنان‌كه در حديث « ثقلين » آمده و « مسلم » اين حديث را در صحيح خود روايت كرده است .\r\nبراين‌اساس ، هركس آگاهانه با اين دليل به مخالفت برخيزد با خدا و پيامبرش دشمنى كرده است ، همان‌گونه كه يهود و مشركان چنين كردند .\r\n\r\n","description":"","footnote":"","page_name":" 334 ","page_number":334},
  {"content":"\r\n\r\n\r\nبه‌پا داشتن نماز و پرداخت زكات\r\n\r\n[ سوره البقرة ( 2 ) : آيه 110 
  ]\r\nوَ أَقِيمُوا الصَّلاةَ وَ آتُوا الزَّكاةَ وَ ما تُقَدِّمُوا لِأَنْفُسِكُمْ مِنْ خَيْرٍ تَجِدُوهُ عِنْدَ اللَّهِ إِنَّ اللَّهَ بِما تَعْمَلُونَ بَصِيرٌ ( 110 )\r\nنماز بگزاريد و زكات بدهيد . هرنيكى را كه پيشاپيش براى خود روانه مىداريد نزد خدايش خواهيد يافت . هرآينه خدا به كارهايى كه مىكنيد بيناست . ( 110 )\r\n\r\nاعراب\r\n « ما »  در جملهء  « ما تُقَدِّمُوا »  اسم شرط است كه دو فعل را جزم مىدهد و محلّ آن رفع است بنابراين كه مبتداست و خبر آن جملهء  « تَجِدُوهُ »  مىباشد .  « تُقَدِّمُوا »  مجزوم به  « ما » ،  فعل شرط و  « تَجِدُوهُ »  نيز مجزوم و جواب شرط است .  « بَصِيرٌ »  خبر و  « بِما »  متعلّق به  « بَصِيرٌ »  است .\r\n\r\nتفسير\r\nاين آيه متضمّن سه نكته است :\r\n1 . امر به برپا داشتن نماز . « 1 »\r\n\r\n\r\n","description":"","footnote":"\r\n( 1 ) . به آيهء سوم همين سوره ، جملهء « يقيمون الصلاة » نگاه كنيد .\r\n","page_name":" 335 ","page_number":335},
  {"content":"\r\n\r\n2 . امر به دادن زكات .\r\n3 . تشويق به انجام دادن كار نيك به‌طوركلى . در تفسير المنار آمده است : اين آيه در آغاز ، حكم خاصى را دربر دارد كه عبارت است از : امر به نماز و زكات . آن‌گاه حكم كلى و مستقلى را بيان مىكند كه آن حكم خاص پيشين را نيز دربر دارد و اين از شيوه‌هاى بيانى قرآن است كه نمىتوان براى آن در جاى ديگر همانند پيدا كرد . مراد از جملهء\r\n « تَجِدُوهُ عِنْدَ اللَّهِ »  آن است كه پاداش عمل نيك را دريافت خواهيد كرد ، نه خود عمل را - چنان‌كه برخى گفته‌اند - زيرا اعمال باقى نمىماند .\r\nسؤال : ما در قرآن مىبينيم كه هميشه امر به نماز را با امر به زكات توأم مىآورد ، راز اين كار چيست ؟\r\nپاسخ : نماز ، عبادت روحى و معنوى است و زكات ، عبادت مالى . كسىكه براى خشنودى خداوند زكات بدهد ، به آسانى مىتواند جان خود را نيز در راه او ببخشد .\r\n\r\nنماز و نسل جوان\r\nبسيارى از جوانان نسل حاضر ، به دين و پيروان آن اهمّيت نمىدهند . برخى از آنان آشكارا مىگويند : ماوراى طبيعت ، چيزى وجود ندارد . برخى ديگر مىگويند :\r\nماوراى طبيعت گردانندهء حكيمى وجود دارد ؛ لكن نه روزه‌اى از سوى او واجب شده و نه نمازى . اين دو گروه از لحاظ كفر و الحاد در پيشگاه خداوند يكسانند ؛ زيرا هركس نماز را با اين اعتقاد كه از سوى خدا واجب نيست ترك كند ، به اجماع علماى مسلمان ، درست همانند كسى است كه وجود خدا را انكار كند .\r\nالبته ما علماى دين از كفر جوانان و بىتوجّهى آنان به دين بسيار ناراحت و غمگين هستيم و معتقديم كه آنها بر دين شوريده‌اند و در اين مورد حكم صادر مىكنيم بدون آن‌كه هيچ‌كارى انجام دهيم و يا راه قانع‌كننده‌اى پيش‌پاى آنها بگذاريم .\r\nمنظورم اين است كه ما بايد كارهاى گروهى سودمندى براى هدايت جوانان انجام\r\n\r\n","description":"","footnote":"","page_name":" 336 ","page_number":336},
  {"content":"\r\n\r\nدهيم ؛ كارهايى كه نياز به ديدارها و تشكيل كنفرانس‌ها دارند تا دربارهء انجام دادن آنها گفتگو و تحقيق شود . آن‌گاه بايد براى آموزش علوم قرآن و حديث ، فلسفهء عقيدهء اسلامى ، تاريخ اسلام ، روان‌شناسى و نيز آموزش وعظ و تبليغ و دعوت به دين برتر با روش‌هاى جديد و سودمند ، مدرسه‌ها و دانشكده‌هايى تأسيس گردد . شايان ذكر است كه هرچند برخى از علما در اين زمينه فعاليت‌هايى داشته‌اند كه قابل‌تقدير است ؛ ولى مقصود من اين است كه اين‌گونه تلاش‌ها و فعاليت‌ها بايد يكسو و هماهنگ شود و همگى از خود ، اخلاص و فداكارى نشان دهند . اما با وجود افراد زيادى كه به‌نام دين كسب ثروت و مقام مىكنند و براى آنان جز همان مقام و ثروتى كه به‌دست مىآورند ، چيزى اهمّيت ندارد ، چه‌گونه اين تلاش‌ها هماهنگ مىگردد ؟\r\nدر هرحال ، ما علماى دين در برابر جوانان در پيشگاه خدا مسئول هستيم ، چنان‌كه آنان نيز بدين سبب كه به دنبال شناخت دين حق نمىروند و سهل‌انگارى مىكنند و به احكام آن عمل نمىكنند مسئولند .\r\n\r\n","description":"","footnote":"","page_name":" 337 ","page_number":337},
  {"content":"\r\n\r\n\r\nادّعاى خودخواهانهء يهود\r\n\r\n[ سوره البقرة ( 2 ) : آيات 111 تا 113 
  ]\r\nوَ قالُوا لَنْ يَدْخُلَ الْجَنَّةَ إِلاَّ مَنْ كانَ هُوداً أَوْ نَصارى تِلْكَ أَمانِيُّهُمْ قُلْ هاتُوا بُرْهانَكُمْ إِنْ كُنْتُمْ صادِقِينَ ( 111 ) بَلى مَنْ أَسْلَمَ وَجْهَهُ لِلَّهِ وَ هُوَ مُحْسِنٌ فَلَهُ أَجْرُهُ عِنْدَ رَبِّهِ وَ لا خَوْفٌ عَلَيْهِمْ وَ لا هُمْ يَحْزَنُونَ ( 112 ) وَ قالَتِ الْيَهُودُ لَيْسَتِ النَّصارى عَلى شَيْءٍ وَ قالَتِ النَّصارى لَيْسَتِ الْيَهُودُ عَلى شَيْءٍ وَ هُمْ يَتْلُونَ الْكِتابَ كَذلِكَ قالَ الَّذِينَ لا يَعْلَمُونَ مِثْلَ قَوْلِهِمْ فَاللَّهُ يَحْكُمُ بَيْنَهُمْ يَوْمَ الْقِيامَةِ فِيما كانُوا فِيهِ يَخْتَلِفُونَ ( 113 )\r\nگفتند : جز يهوديان و ترسايان كسى به بهشت نمىرود . اين آرزوى آنهاست . بگو : اگر راست مىگوييد حجّت خويش بياوريد . ( 111 )\r\nآرى ، هركس كه از روى اخلاص رو به خدا كند و نيكوكار بود ، پاداشش را از پروردگارش خواهد گرفت و دستخوش بيم و اندوه نمىشود . ( 112 )\r\nبا آن‌كه كتاب خدا را مىخوانند ، يهودان گفتند كه ترسايان برهيچند و ترسايان گفتند كه يهودان برهيچند . همچنين آنها كه ناآگاهند سخنى چون سخن آنان گويند .\r\nخدا در روز قيامت دربارهء آنچه در آن اختلاف مىكنند ، ميانشان حكم خواهد كرد . ( 113 )\r\n\r\nواژگان\r\nهود : جمع و مفرد مذكرش « هائد » و مفرد مؤنّث آن « هائدة » است . و « هائد » به معناى توبه‌كننده و بازگشت‌كنندهء به سوى حقّ است .\r\n\r\n","description":"","footnote":"","page_name":" 338 ","page_number":338},
  {"content":"\r\n\r\nنصارى : جمع و مفرد آن « نصران » است ؛ لكن اين واژه هميشه با « ياء » نسبت به كار مىرود و در اين‌باره ، قبلا در تفسير آيهء 62 به تفصيل سخن گفتيم .\r\nالأمانى : جمع و مفرد آن « أمنية » مىباشد كه از ريشه « تمنى » گرفته شده است .\r\nاسلام الوجه للّه : اخلاص داشتن به خدا در هنگام عمل .\r\nالقيامة : مصدر است ؛ نظير « قيام » . اين واژه آن‌قدر به معناى « روز قيامت » به كار رفته كه علم [ - اسم خاص 
  ] براى آن شده است .\r\n\r\nاعراب\r\n « وَ قالُوا »  عطف است بر  « وَدَّ كَثِيرٌ مِنْ أَهْلِ الْكِتابِ » .  ضمير  « قالُوا »  به  « كَثِيرٌ »  برمىگردد . « جنة » و « جهنم » ، هركدام ظرف مكان است .  « مَنْ »  اسم موصول و در اين جا به معناى « الذين » است . ضمير  « كانَ »  مفرد آورده شده به اعتبار لفظ  « مَنْ »  و نه به اعتبار معناى آن [ و  « عَلَيْهِمْ »  با ضمير جمع آمده به لحاظ توجه به معناى « من » نه لفظ آن 
  ] .  « تِلْكَ »  اسم اشاره است كه به وسيلهء آن به مفرد و مؤنث و نيز به جمع مكسر اشاره مىشود .  « تِلْكَ »  مبتدا و  « أَمانِيُّهُمْ »  خبر آن است و جمله محلّى از اعراب ندارد ؛ زيرا ميان  « قالُوا »  و  « هاتُوا »  واقع شده است [ جملهء معترضه 
  ] .  « وَ هُوَ مُحْسِنٌ »  جملهء حاليه و همچنين است جمله  « وَ هُمْ يَتْلُونَ الْكِتابَ » .   « مِثْلَ »  قائم‌مقام مفعول مطلق ، يعنى « قالوا قولا مثل قولهم » .\r\n\r\nتفسير\r\n وَ قالُوا لَنْ يَدْخُلَ الْجَنَّةَ إِلَّا مَنْ كانَ هُوداً أَوْ نَصارى .  صاحب مجمع البيان مىگويد : « اين آيه ايجاز دارد . در تقديرش اين است : يهود گفتند : لن يدخل الجنّة إلّا من كان يهوديا و نصاراگفتند : لن يدخل الجنة إلّا من كان نصرانيا . اين‌كه گفتيم تقدير آيه به ترتيب فوق مىباشد ، بدان سبب است كه مىدانيم يهود گواهى نمىدهند كه\r\n\r\n","description":"","footnote":"","page_name":" 339 ","page_number":339},
  {"content":"\r\n\r\nنصارا وارد بهشت مىشوند و نيز نصارا چنين شهادتى را براى يهود نمىدهند . از اين‌رو ، پىمىبريم كه خداوند سخنى را كه دربارهء يهود و نصاراست به‌گونهء ايجاز آورده است ، بدون آن‌كه خللى در معنا وارد شود ؛ زيرا وضعيت شناخته شدهء آنها موجب بىنيازى از بيان مفصّل مىشود » .\r\n\r\nاحتكار بهشت\r\nاز اين آيه مباركه چنين برمىآيد كه يهود و نصارا از همان زمان قديم به احتكار ، اعتقاد داشته‌اند و نيز بنابر عقيدهء آنها ، نظريهء احتكار هم نعمت‌هاى دنيا را دربرمىگيرد و هم نعمت‌هاى آخرت را . همچنين از آيهء مورد بحث استفاده مىشود كه احتكار بهشت تنها به رهبران دينى آنها اختصاص دارد . براين اساس ، كليسا ، چك‌هاى آمرزش را - پس از دريافت قيمت آنها - به گناهكاران مىفروخت و از اين راه پول‌هاى كلانى به جيب مىزد و بدين‌ترتيب ، مردم را به ارتكاب جنايت‌ها و انتشار فساد تشويق مىكرد . برخى از عباراتى كه كليسا در چك آمرزش براى گناهكار مىنوشت از اين قرار بود : « دروازه‌اى كه گناهكاران از آن وارد عذاب و مجازات مىشوند به روى تو - خطاب به گناهكار - بسته مىگردد و دروازه‌اى كه تو را به فردوس شادمانى مىرساند باز مىشود . اگر تو سال‌هايى زياد زندگى كنى ، اين نعمت همچنان بدون تغيير باقى خواهد ماند ، تا اين‌كه [ پايان 
  ] عمرت به‌نام پدر و پسر و روح القدس فرارسد » .\r\n تِلْكَ أَمانِيُّهُمْ .  « امانى » جمع است [ به معناى آرزوها 
  ] ؛ زيرا آرزوى آنها زياد است . برخى از اين آرزوها عبارتند از : بازگشت مسلمانان به كفر ، مجازات دشمنان آنها و اين‌كه بهشت تنها براى آنان باشد .\r\n قُلْ هاتُوا بُرْهانَكُمْ إِنْ كُنْتُمْ صادِقِينَ .  هر ادّعايى نياز به دليل دارد و نيز هردليل نظرى نياز به دليل دارد ، تا اين‌كه به اصلى فراگير كه ثبوتش بديهى و عينى است منتهى\r\n\r\n","description":"","footnote":"","page_name":" 340 ","page_number":340},
  {"content":"\r\n\r\nشود . ثبوت اين اصل به طريق مزبور ، بدين معناست كه تمام عقلا بر درستى آن وحدت‌نظر داشته باشند و حتّى دو نفر هم درباره‌اش اختلاف نداشته باشند ؛ نظير اين اصل : « هر ادّعايى نياز به دليل دارد » ، مگر اين‌كه خود ادّعا بديهى باشد . گرچه ادّعايى كه بديهى باشد ، گويندهء آن را « مدّعى » نمىگويند ؛ زيرا مفهوم ادّعا آن است كه به دليل نياز داشته باشد و امّا قضيه‌اى كه روشن و بديهى است دليلش با خودش است و در هيچ حالت از آن جدا نمىشود ، و گرنه بديهى محسوب نمىشود .\r\nو در يك كلام : به كسىكه مىگويد : « ده بيشتر از يك است » ، جايز نيست كه بگويى :\r\nبه چه دليل ؟\r\nدر تفسير المنار ، هنگام تفسير اين آيه ، سخنى آمده است كه خلاصه‌اش چنين است : سلف صالح ( گذشتگان شايسته ) از مسلمانان برطبق اين اصل رفتار مىكردند .\r\nازاين‌رو ، برآنچه مىگفتند ، دليل اقامه مىكردند و اگر ديگران چيزى ادّعا مىكردند ، از آنان نيز دليل مىخواستند ؛ ولى خلف طالح ( آيندگان نااهل ) - به تعبير صاحب اين تفسير - آيه را برعكس كردند . ازاين‌رو ، تقليد را واجب و استدلال را حرام كردند ، مگر استدلال بر صحّت تقليد را . آنها عمل برطبق گفتهء خدا و پيامبرش را ممنوع و عمل به گفتهء فلان و به همان را واجب كردند .\r\n بَلى مَنْ أَسْلَمَ وَجْهَهُ لِلَّهِ وَ هُوَ مُحْسِنٌ فَلَهُ أَجْرُهُ عِنْدَ رَبِّهِ .  اين آيه ادّعاى يهوديان و نصرانيان را مبنىبراين‌كه بهشت تنها براى آنهاست و نه براى ديگران ، تكذيب مىكند . مراد از « وجه » در آيه ، نفس و ذات است . چنان‌كه خدا مىفرمايد :  « كُلُّ شَيْءٍ هالِكٌ إِلَّا وَجْهَهُ ؛  « 1 » هرچيزى از بين مىرود جز ذات او » . معناى آيه اين است : هركس به خدا ايمان بياورد و در اعمال خود ، طورى اخلاص ورزد كه شرك و ريا با آن مخلوط نشود ، از آبرومندان در پيشگاه خدا خواهد بود ؛ زيرا او مزد كسى را كه كار نيك انجام دهد ضايع نمىكند . جملهء  « وَ هُوَ مُحْسِنٌ »  اشاره بدين نكته دارد كه نزديك شدن به خدا\r\n\r\n\r\n","description":"","footnote":"\r\n( 1 ) . قصص ( 28 ) آيهء 88 .\r\n","page_name":" 341 ","page_number":341},
  {"content":"\r\n\r\nتنها از طريق عمل شايسته امكان‌پذير است نه از طريق كارهاى زشت و زيان‌آور ؛ چرا كه خدا از جايى كه معصيت مىشود ، اطاعت نمىشود .\r\n وَ قالَتِ الْيَهُودُ لَيْسَتِ النَّصارى عَلى شَيْءٍ وَ قالَتِ النَّصارى لَيْسَتِ الْيَهُودُ عَلى شَيْءٍ . \r\nصاحب مجمع البيان به نقل از ابن عباس مىگويد : نصاراى نجران در نزد رسول خدا صلّى اللّه عليه و إله با يهود به نزاع پرداختند . ازاين‌رو ، مردى از يهوديان به نصارا گفت :\r\nشما چيزى نيستيد . مردى از نصرانيان نيز جواب داد : يهود چيزى نمىباشند . از اين‌رو ، اين آيه نازل شد كه سخن هركدام از اين‌دو گروه را در حقّ ديگرى ثبت كرده است .\r\n\r\nدين از ديدگاه يهود و نصارا ، يعنى تأمين منافع\r\nمعروف است كه دين مسيحيت آشكارا مىگويد : مسئوليت به دار آويختن « خدا » به عهدهء يهوديان و نسل‌هاى بعدى آنهاست . با اين وجود ، پاپ رم در سال 1965 تلاش سختى انجام داد تا نسل فعلى و نسل‌هاى گذشتهء يهود را از پيامد به دار كشيدن مسيح عليه السّلام تبرئه كند و بدين منظور چهار كنفرانس تشكيل داد و با كليساى شرق درگير شد . هزينهء اين كنفرانس‌ها به بيست ميليون دلار رسيد . تنها هدف برگزارى اين كنفرانس‌ها ، سياسى يعنى تقويت دولت اسرائيل و پشتيبانى از مركزيت آن در فلسطين و سياستش در جهان بود ؛ به بيانى درست‌تر هدف ، تقويت استعمار و پشتيبانى از پايگاه‌هاى او در شرق به‌طور كلى و در كشورهاى عربى به‌طور خاص بود . اين امر ، تنها نشان‌دهندهء آن است كه دين از ديدگاه برخى از آنان ، يعنى منافع مادى و بس . « 1 »\r\n وَ هُمْ يَتْلُونَ الْكِتابَ .  يعنى يهود تورات دارند كه به آمدن عيسى مژده مىدهد و به نبوت او اعتراف مىكند . همچنين ، نصارا انجيل دارند كه به موسى و تورات او\r\n\r\n\r\n","description":"","footnote":"\r\n( 1 ) . به بخش « سبب ، تأمين منافع است ، نه نژاد » در تفسير آيهء 96 از همين سوره نگاه كنيد .\r\n","page_name":" 342 ","page_number":342},
  {"content":"\r\n\r\nاعتراف دارد . بنابراين ، يهود و نصارا در حكم يك طايفه‌اند ؛ زيرا دينشان يك دين به شمار مىرود و هريك از تورات و انجيل متمّم يكديگر است . باوجود اين ، برخى از آنان برخى ديگر را تكذيب مىكنند .\r\n\r\nبرخى از مسلمانان نيز برخى ديگر را تكفير مىكنند\r\nوقتى يهود و نصارا در حكم يك طايفه باشند ، به اين دليل كه تورات به نبوت عيسى اعتراف دارد و انجيل به نبوت موسى ، بنابراين ، شايسته‌تر است كه سنّى و شيعه در حقيقت و واقع يك طايفه محسوب شوند ؛ زيرا كتابشان يكى است كه عبارت باشد از : قرآن نه دو قرآن و پيامبرشان يكى است كه عبارت باشد از : حضرت محمّد صلّى اللّه عليه و إله ، نه دو محمّد . در اين‌صورت ، چگونه برخى از اين دو فرقه برادران دينى خود را تكفير مىكنند ؟\r\nاگر ما به آيهء  « قالَتِ الْيَهُودُ لَيْسَتِ النَّصارى عَلى شَيْءٍ وَ قالَتِ النَّصارى لَيْسَتِ الْيَهُودُ عَلى شَيْءٍ وَ هُمْ يَتْلُونَ الْكِتابَ »  با همان معنايى كه براى اين آيه بيان كرديم و تمام مفسّران نيز بر آن وحدت‌نظر دارند ، نگاه كنيم و آن‌گاه كسى را كه برادر مسلمانش را به كفر نسبت مىدهد با معيار آن بسنجيم ، اين شخص هزار مرتبه بدتر از يهود و نصارا خواهد بود . يهود ، نصرانىها را تكفير كردند و نصرانىها يهود را ، درحالىكه كتاب خدا يعنى تورات و انجيل مىخوانند . بنابراين ، چگونه يك مسلمان درحالىكه قرآن را مىخواند برادر مسلمانش را تكفير مىكند ؟ ! پس بايد آنان‌كه فقط با گردش دادن زبان خود كتاب خدا را مىخوانند ، درحالىكه معانى و اهداف آن را درك نمىكنند ، از خدا بپرهيزند .\r\n كَذلِكَ قالَ الَّذِينَ لا يَعْلَمُونَ مِثْلَ قَوْلِهِمْ .  مراد از  « الَّذِينَ لا يَعْلَمُونَ »  در اين آيه ، مشركان عرب است ؛ زيرا آنان كاملا همان سخنى را مىگفتند كه يهود و نصارا گفتند و آن اين‌كه تنها آنها وارد بهشت مىشوند و نه مسلمانان و ديگران .\r\n\r\n","description":"","footnote":"","page_name":" 343 ","page_number":343},
  {"content":"\r\n\r\nقرآن به اين سخن پاسخ مىدهد ؛ اوّلا ، همان پاسخى را كه به يهود و نصارا داده بود به مشركان عرب نيز مىدهد ، به اين ترتيب كه حق به اشخاص و نام‌ها و شهرت‌ها بستگى ندارد و وارد شدن در بهشت به ايمان و عمل شايسته مربوط مىشود . ثانيا ، خدا طرفدار حق را از طرفدار باطل تشخيص مىدهد و هركدام را به سزاى اعمالش خواهد رساند .  فَاللَّهُ يَحْكُمُ بَيْنَهُمْ يَوْمَ الْقِيامَةِ فِيما كانُوا فِيهِ يَخْتَلِفُونَ . \r\n\r\nهركس دين خود را حق مىداند\r\nسؤال : پيروان هريك از اديان و گروه‌ها ادّعا مىكنند كه حق با آنهاست و ديگران بر باطلند ، چنان‌كه يهود و نصارا و مشركان عرب چنين ادّعا مىكردند . بنابراين ، ما چگونه دروغگو را از راستگو تشخيص دهيم ؟\r\nپيش از پاسخ دادن ، به عنوان مقدّمه بدين حقيقت اشاره مىكنيم كه هركس ادّعاى حق كند ، از دو حال بيرون نيست : يا از همان ابتدا به نظريه‌اش يقين دارد و بر آن پافشارى مىكند و احتمال خطا در آن نمىدهد و هيچ نوع دليلى را كه بر ضد عقيده‌اش باشد نمىپذيرد ، و يا اين‌كه صرفا به دنبال حق است و براى يافتن آن جستجو و تلاش مىكند تا دليلى را بيابد و بدان تكيه نمايد و در عين‌حال ، تصميم دارد كه اگر حق را در طرف مقابل ببيند ، از آن تبعيّت و از نظريهء خود عدول كند ؛ چرا كه در پى حكمت است و هرجا آن را بيابد مىگيرد . ما بايد ميان اين دو نفر تفاوت قائل شويم ؛ زيرا اوّلى را نمىتوان با حجّت و منطق عقل قانع كرد ، بلكه جز روى برتافتن از وى ، چاره‌اى وجود ندارد و با دومى مىتوان به آسانى به تفاهم رسيد . همهء ما مىدانيم كه يك سلسله قضايايى وجود دارد كه روشن و بديهى است ، به‌گونه‌اى كه حتّى دو نفر هم دربارهء آنها اختلاف ندارند ؛ از قبيل آسايش ، سعادت و گواراست ؛ نادارى ، مشكل و سخت است ؛ دوستى ، بهتر از دشمنى است ؛ همكارى ، بهتر از اختلاف است ؛ صلح ، بهتر از جنگ است ؛ دانش ، نور است ؛ نادانى ، تاريكى است ؛ عدالت ، حق است ؛\r\n\r\n","description":"","footnote":"","page_name":" 344 ","page_number":344},
  {"content":"\r\n\r\nستم ، باطل است ؛ يك چيز به دو صفت متناقض متّصف نمىشود و امثال اين قضايا ، كه حقايق بديهى انسانى هستند .\r\nپس از ذكر اين مقدّمه و آگاهى از آن ، اگر كسى تنها براى خودش ادّعاى حقّانيت كند ، اين سخن او را با حقايقى كه مورد قبول همگان مىباشند مىسنجيم و از طريق اين حقايق دربارهء ادّعاى او قضاوت مىكنيم . بنابراين ، اگر ادّعاى او با اين حقايق توافق داشت ، پس او حقّ است و اگر با آنها تضاد داشت و سخن او موجب زيان و بدى شد ، وى بر باطل است . با اين بيان روشن مىشود كه سخن كسىكه مىگويد : « هر كس دين خود را حق مىداند و از كجا بدانيم كه كدام درست است ؟ » بسيار خطرناك است و هدف گويندهء آن ، گسترش هرج و مرج و نادانى است . اگر اين سخن درست باشد ، بايد درهاى تمام مؤسسه‌هاى علمى ، پرستشگاه‌ها و دادگاه‌ها را بست ؛ زيرا هيچ ارزش عقلى ، قانونى و اخلاقى وجود نخواهد داشت .\r\nآنچه مىتوان گفت اين است كه سخن كسىكه مىگويد : « اى كاش مىدانستم كه كدام دين درست است ؟ » يك سخن شعرگونه است كه از احساسات نشئت گرفته و هيچ منطق و دليلى ندارد . چه راست گفته است خداوند بزرگ كه « و گمراهان از پى شاعران مىروند آيا نديده‌اى كه شاعران در هر وادىاى سرگشته‌اند ؟ و چيزها مىگويند كه خود عمل نمىكنند ؟ » . « 1 »\r\n\r\n\r\n","description":"","footnote":"\r\n( 1 ) . شعراء ( 26 ) آيه‌هاى 224 - 226 .\r\n","page_name":" 345 ","page_number":345},
  {"content":"\r\n\r\n\r\nممانعت از مساجد خدا\r\n\r\n[ سوره البقرة ( 2 ) : آيه 114 
  ]\r\nوَ مَنْ أَظْلَمُ مِمَّنْ مَنَعَ مَساجِدَ اللَّهِ أَنْ يُذْكَرَ فِيهَا اسْمُهُ وَ سَعى فِي خَرابِها أُولئِكَ ما كانَ لَهُمْ أَنْ يَدْخُلُوها إِلاَّ خائِفِينَ لَهُمْ فِي الدُّنْيا خِزْيٌ وَ لَهُمْ فِي الْآخِرَةِ عَذابٌ عَظِيمٌ ( 114 )\r\nكيست ستمكارتر از آن‌كه نگذاشت كه نام خدا در مسجدهاى خدا برده شود و در ويران ساختن آنها كوشيد ؟ آنان در آن مسجدها جز بيمناك و ترسان داخل نخواهند شد و نصيبشان در دنيا خوارى و در آخرت عذابى بزرگ است . ( 114 )\r\n\r\nاعراب\r\nمفسّران اتفاق‌نظر دارند براين‌كه مصدر ريخته شده از  « أَنْ »  و فعلى كه  « أَنْ »  برسر آن درآمده ، در محلّ نصب است . آن‌گاه در مورد تركيب نحوى اين مصدر دچار اختلاف شده‌اند و در اين‌باره چهار نظريه وجود دارد و اين اقوال را رازى و ابو حيّان اندلسى ذكر كرده‌اند . بهترين آنها به نظر من ، اين است كه اين مصدر منصوب به نزع خافض و تقدير آن : « منع من ذكر اللّه فيها » مىباشد ، چنان‌كه مىگويى : منعه من كذا .  « خائِفِينَ »  حال از « واو » در  « يَدْخُلُوها »  ست .\r\n\r\n","description":"","footnote":"","page_name":" 346 ","page_number":346},
  {"content":"\r\n\r\n\r\nتفسير\r\nاين آيه از آياتى است كه نظريّات متعدّدى در تفسير آن وجود دارد و ظاهر آن بر تهديد و وعدهء عذاب براى كسانى دلالت دارد كه براى مساجد ، بلكه براى مطلق عبادتگاه‌ها احترام قائل نيستند و از آباد كردن و يا عبادت نمودن خدا در آنها جلوگيرى مىكنند ، يا براى ويران كردن و بلااستفاده قرار دادن اين مساجد و يا براى تعطيل شعاير دينى در آنها فعاليت مىكنند . تكليف الهى و انسانى هرفردى ايجاب مىكند كه عبادتگاه‌ها را مقدّس بشمارد و با كمال احترام و فروتنى در آنها وارد شود ، از مجازات خدا بترسد و به پاداش او اميدوار باشد ، نه اين‌كه آنها را سبك بشمارد ؛ چراكه انسان به همين منظور ( پرستش خدا ) آفريده شده است . آن‌گاه خداوند بيان مىدارد كه هركس به عبادتگاه‌ها آسيب وارد كند ، خدا او را در همين دنيا خوار و ذليل و در قيامت هم عذاب خواهد كرد .\r\nخلاصه آن‌كه ظاهر آيه صرفا اين مطلب را بيان مىكند اگر كسى چنين كند ، خدا هم با او چنان مىكند . بنابراين ، آيه قضيه‌اى كلى است كه وجود واقعهء خاصى را ايجاب نمىكند ؛ واقعه‌اى كه در گذشته يا در زمان خطاب رخ داده و يا در آينده رخ بدهد ؛ ولى مفسّران گفته‌اند : اين آيه به رويداد خاصى اشاره دارد . آن‌گاه اختلاف كرده‌اند كه آيا اين حادثه پيش از بعثت حضرت محمّد صلّى اللّه عليه و إله اتفاق افتاده يا پس از آن ؟\r\nگروهى كه گفته‌اند : آيه از حادثه‌اى خبر مىدهد كه پيش از بعثت اتفاق افتاده است ، باز هم در تعيين آن حادثه دچار اختلاف شدند . برخى از آنها مىگويند : آيه به آنچه از سوى « تيطس » رومى اتفاق افتاد اشاره دارد . وى در حدود هفتاد سال پس از فوت مسيح عليه السّلام وارد بيت المقدّس شد و آن را به‌گونه‌اى ويران كرد كه حتّى سنگى روى سنگى باقى نماند . او هيكل سليمان را خراب كرد و برخى از نسخ تورات را سوزانيد .\r\nاين در حالى بود كه حضرت مسيح عليه السّلام يهود را به وقوع اين حادثه هشدار داده بود .\r\n\r\n","description":"","footnote":"","page_name":" 347 ","page_number":347},
  {"content":"\r\n\r\nبرخى مىگويند : « تيطس » به تشويق مسيحيان و به قصد انتقام از يهوديان ، بيت المقدّس را تخريب كرد .\r\nبرخى از كسانى كه اعتقاد دارند آيه از حادثه‌اى كه اتفاق افتاده است خبر مىدهد ، مىگويند : اين آيه از واقعهء تخريب بيت المقدّس به دستور « بختنّصر » بابلى خبر مىدهد . در تفسير المنار چنين آمده است :\r\n« شگفت‌آور است كه ابن جرير طبرى در تفسير خود مىگويد : آيه به اتّحاد مسيحيان با بختنّصر بابلى در تخريب بيت المقدّس اشاره دارد ، حال آن‌كه حادثهء « بختنّصر » در حدود 633 سال پيش از وجود مسيح و مسيحيت به وقوع پيوست . « 1 »\r\nبرخى از كسانى كه اعتقاد دارند آيه از حادثهء گذشته خبر مىدهد ، مىگويند : اين آيه دربارهء مشركان قريش نازل شده است ؛ زيرا آنان پيامبر و اصحابش را در داستان عمرهء حديبيه از ورود به مكه منع كردند .\r\nامّا كسانى كه براين نظريه‌اند كه آيه از وقوع حادثه‌اى در آينده خبر مىدهد ، نيز دچار اختلاف شده‌اند . برخى مىگويند : آيه اشاره دارد به حملهء صليبيان به بيت المقدّس و ديگر شهرهاى مسلمانان . برخى مىگويند : آيه از خراب شدن كعبه و جلوگيرى مردم از حج توسط قرامطه خبر مىدهد . آن‌گاه اين دو گروه گفته‌اند : آيهء مورد بحث از معجزات قرآن است ؛ زيرا از غيب خبر داده است .\r\nاين بود خلاصهء آنچه مفسّران گفته‌اند ؛ ولى ما بر هيچ‌كدام از اين گفته‌ها اعتماد نداريم ؛ زيرا نه دليل عقلى بر اثبات آنها وجود دارد و نه دليل نقلى كه بتوان به آن اطمينان كرد . ما به ظاهر آيه تكيه مىكنيم كه نه با عقل منافات دارد و نه دليل نقلى\r\n\r\n\r\n","description":"","footnote":"\r\n( 1 ) . از باب تصادف اين اشاره طبرى را در همان روزى خواندم كه مقاله‌اى را دربارهء او در روزنامه مصرى الجمهوريه كه در تاريخ 5 مه 1967 منتشر شده بود خواندم . در اين مقاله از جمله چنين آمده بود : « بىترديد طبرى از بزرگان مورّخان اسلام است . . . و كتاب او كتاب مهمّى در تفسير مىباشد » . طبرى در سال 310 هجرى وفات يافت ؛ يعنى بيش از 1050 سال قبل . وقتى كهن‌ترين و موثّق‌ترين مورّخ و مفسّر چنين باشد ، چگونه مىتوان به ديگران اعتماد كرد ؟ و بر چه‌كسى بايد اعتماد كرد ؟\r\n","page_name":" 348 ","page_number":348},
  {"content":"\r\n\r\nوجود دارد كه با آن از اين ظاهر دست برداريم . ظاهر آيه عبارت از اين است : احترام عبادتگاه‌ها واجب و زيان رسانيدن به آنها حرام است و هركس به آنها قصد بد كند مورد مجازات الهى قرار خواهد گرفت .\r\n\r\nبرخى از احكام مساجد\r\nمستحب است كه به منظور ذكر خداوند ، مسجدها تأسيس و آباد گردند و همچنين پاكيزه نگه‌داشتن و روشن كردن آنها . هتك مساجد و داخل شدن جنب و حايض در آنها حرام است . وقتى كسى داخل مسجد مىشود ، مستحب است كه دو ركعت نماز تحيّت به جاى آورد . ساختن مسجد در مكان بلند كراهت دارد ، زيرا امير مؤمنان على عليه السّلام وقتى مسجدى را در مكانى بلند ديد ، فرمود : گويى اين مسجد كنيسهء يهود است . در حديث آمده است : « شهرها در مكان بلند و مسجدها در مكان پست بنياد مىشوند » .\r\nهمچنين ، ساختن محراب در مسجد كراهت دارد ، چراكه وقتى امير مؤمنان عليه السّلام محراب‌ها را مىديد ، مىفرمود : گويى اين محراب‌ها قربانگاه‌هاى يهودند . « 1 »\r\nالبته مراد از محراب‌هايى كه ساختن آنها كراهت دارد ، محراب‌هايى هستند كه برجسته ساخته مىشوند به‌گونه‌اى كه جايگاه نمازگزاران را تنگ مىكنند و حتّى برخى قائل به حرمت چنين محراب‌هايى شده‌اند ؛ امّا محراب‌هايى كه در داخل ديوار مسجد ساخته مىشود اشكالى ندارد و سيرهء [ مسلمانان 
  ] نيز برهمين جارى شده است .\r\n\r\n\r\n","description":"","footnote":"\r\n( 1 ) . صاحب مفتاح الكرامه از گروهى از علما نقل مىكند كه اگر مسجد بلند ساخته شود كراهت دارد . آنها گفته‌اند :\r\nمسجد بايد ، از لحاظ ارتفاع ، حدّ وسط ساخته شود . همچنين ، وى كراهت ساختن محراب‌هاى برجسته در مساجد را از هفت كتاب فقهى نقل كرده است . به نظر من ، مسلمان‌ها تنها به سبب رقابت با كنيسه‌ها و كليساها به بزرگى و شكوه مساجد اهمّيت مىدادند و سخن امير مؤمنان عليه السّلام : « گويى اين مسجد كنيسه است » به همين مطلب اشاره دارد .\r\n","page_name":" 349 ","page_number":349},
  {"content":"\r\n\r\n\r\nمشرق و مغرب از آن خداست\r\n\r\n[ سوره البقرة ( 2 ) : آيات 115 تا 117 
  ]\r\nوَ لِلَّهِ الْمَشْرِقُ وَ الْمَغْرِبُ فَأَيْنَما تُوَلُّوا فَثَمَّ وَجْهُ اللَّهِ إِنَّ اللَّهَ واسِعٌ عَلِيمٌ ( 115 ) وَ قالُوا اتَّخَذَ اللَّهُ وَلَداً سُبْحانَهُ بَلْ لَهُ ما فِي السَّماواتِ وَ الْأَرْضِ كُلٌّ لَهُ قانِتُونَ ( 116 ) بَدِيعُ السَّماواتِ وَ الْأَرْضِ وَ إِذا قَضى أَمْراً فَإِنَّما يَقُولُ لَهُ كُنْ فَيَكُونُ ( 117 )\r\nمشرق و مغرب از آن خداست . پس به هر جاى كه رو كنيد ، همان‌جا رو به خداست . خدا فراخ رحمت و داناست . ( 115 )\r\nگفتند كه خدا فرزندى گرفت . منزّه است او ، بلكه هرچه در آسمان‌ها و زمين است از آن اوست و همه فرمان‌بردار اويند . ( 116 )\r\nآفرينندهء آسمان‌ها و زمين است . چون ارادهء چيزى كند ، مىگويد : موجود شو ، و آن چيز موجود مىشود . ( 117 )\r\n\r\nواژگان\r\nالمشرق : شرق و مشرق يك معنا دارد و آن عبارت است از : محلّ طلوع خورشيد و ماه .\r\nالمغرب : غرب ، مغرب و مغيب يك معنا دارد و آن عبارت است از جايگاه غروب .\r\nخداوند در آيه تنها شرق و غرب را آورده و جنوب و شمال را نياورده است و اين بدان سبب است كه شرق و غرب همه‌جا را دربرمىگيرد ؛ زيرا هيچ مكانى نيست مگر آن‌كه خورشيد و ماه در آن پديدار مىشوند و يا از آن ناپديد مىگردند . براين اساس\r\n\r\n","description":"","footnote":"","page_name":" 350 ","page_number":350},
  {"content":"\r\n\r\nاست كه كرهء زمين به شرق و غرب تقسيم مىشود و نه به اين شرق و غرب و جنوب و شمال .\r\nثمّ : در آيه به معناى « هناك » ( آن‌جا ) ست .\r\nالقنوت : در اصل به معناى دوام است سپس به معناى اطاعت و فرمان‌بردارى به كار رفته و همين معناى اخير در اين‌جا مراد است .\r\n\r\nتفسير\r\n وَ لِلَّهِ الْمَشْرِقُ وَ الْمَغْرِبُ فَأَيْنَما تُوَلُّوا فَثَمَّ وَجْهُ اللَّهِ .  يعنى زمين ، جهت‌ها و تمام اشيا از آن خداوند است . بنابراين ، هرجا كه خدا را عبادت كنيد و به سوى هرمكانى كه به قصد عبادت روى آوريد ، همان‌جا خداست و او از شما مىپذيرد . ازاين‌رو ، هر كس كه از عبادت خدا در داخل مساجد منع شود ، هرجا كه مىخواهد به عبادت بپردازد و به هرسوى كه مىخواهد روى آورد ؛ زيرا همه‌جاى زمين مسجد و همهء جهت‌ها قبله است . برخى از مفسّران مىگويند : عموميّت در آيه تنها براى جهت است و نه براى مكان ؛ چراكه خداوند مىگويد :  « لِلَّهِ الْمَشْرِقُ وَ الْمَغْرِبُ » ؛  ولى اين مفسّر از اين جمله غفلت كرده است :  « إِنَّ اللَّهَ واسِعٌ عَلِيمٌ » .  اين جمله علّت عموميّت جهت را بيان مىكند . روشن است كه عموميت علّت حكم ، مستلزم عموميت خود حكم است ؛ زيرا بديهى است كه معلول تابع علّت و مسبّب تابع سبب مىباشد ؛ به بيانى ديگر وقتى كه همهء جهات و اماكن از آن خدا باشد ، عبادت او در هرمكان و روى آوردن به منظور عبادت به تمام جهات درست خواهد بود .\r\nسؤال : ظاهر اين آيه نشان مىدهد كه فرد مكلّف در هنگام نماز مخيّر است ميان تمام جهت‌ها [ يعنى به هرجهت كه نمازش را به جاى آورد درست است 
  ] و لازم نيست كه حتما رو به كعبه نماز بخواند . با اين‌كه مىدانيم ، اين معنا خلاف اجماع مسلمانان است ؟\r\n\r\n","description":"","footnote":"","page_name":" 351 ","page_number":351},
  {"content":"\r\n\r\nپاسخ : بله ، ظاهر آيه همين معنا را مىرساند و نمازهاى واجب و مستحب را در تمام حالات دربرمىگيرد ؛ ولى از پيامبر صلّى اللّه عليه و إله و اهل بيت او و نيز از طريق اجماع ثابت شده است كه در صورت امكان ، نماز واجب درست نيست ، مگر آن‌كه به سوى كعبه خوانده شود . امّا نماز مستحب در حال سوارى ، يا پياده و نيز به هرسوى كه خوانده شود جايز است . همچنين اگر كسى از پيدا كردن جهت كعبه ناتوان باشد و احتياط هم برايش امكان‌پذير نباشد ، به هرسوى كه نماز بخواند درست است . ازاين‌رو ، با اين احاديث و اجماع ، آيهء  « فَأَيْنَما تُوَلُّوا فَثَمَّ وَجْهُ اللَّهِ »  را تخصيص مىزنيم و آن را به نماز مستحب در حال راه رفتن و سوارى و به نماز متحيّر - كسىكه جهت قبله را نمىداند - اختصاص مىدهيم . همچنين به وسيلهء اين احاديث و اجماع ، آيهء 149 سورهء بقره را تخصيص مىزنيم :  « وَ مِنْ حَيْثُ خَرَجْتَ فَوَلِّ وَجْهَكَ شَطْرَ الْمَسْجِدِ الْحَرامِ »  و اين آيه را به نماز واجب در حال اختيار و به نماز نافله در حال استقرار اختصاص مىدهيم . « 1 »\r\nبا اين بيان ، خطاى نظريهء كسىكه مىگويد : آيهء  « فَوَلِّ وَجْهَكَ شَطْرَ الْمَسْجِدِ الْحَرامِ »  ناسخ آيهء  « فَأَيْنَما تُوَلُّوا فَثَمَّ وَجْهُ اللَّهِ »  است روشن مىشود ؛ چراكه از شرايط نسخ آن است كه ميان ناسخ و منسوخ تنافى و تضاد وجود داشته باشد ، به‌گونه‌اى كه اثبات و نفى هر دو در يك موضوع وارد شده باشند . درحالىكه شما دانستيد كه موضوع  « فَوَلِّ وَجْهَكَ شَطْرَ الْمَسْجِدِ الْحَرامِ »  خصوص نماز واجب و نماز نافله در حال استقرار است .\r\nو موضوع  « فَأَيْنَما تُوَلُّوا فَثَمَّ وَجْهُ اللَّهِ » .  ديگر نمازهاست .\r\n وَ قالُوا اتَّخَذَ اللَّهُ وَلَداً .  در تفسير آيهء 113 گفتيم كه هريك از يهود ، نصارا و مشركان عرب ادّعا مىكردند كه تنها خودشان بر حقّند و ديگران چيزى نمىباشند .\r\nبنابراين ، ضمير  « قالُوا »  به اين طوايف سه‌گانه برمىگردد . در قرآن آمده است كه يهود گفتند : عزير پسر خداست . نصارا گفتند : مسيح پسر خداست . مشركان عرب گفتند :\r\nفرشتگان دختران خدايند . بنابراين ، اين حكايت از جانب همهء آنان درست خواهد بود .\r\n\r\n\r\n","description":"","footnote":"\r\n( 1 ) . به تفسير آيهء 142 ، بخش « چرا نماز به سوى جهتى خاص ؟ » نگاه كنيد ؛ چراكه كامل‌كنندهء اين تفسير است .\r\n","page_name":" 352 ","page_number":352},
  {"content":"\r\n\r\n سُبْحانَهُ ؛  ؛ كلمهء تنزيه ( منزّه دانستن ) است . در آيهء ديگرى آمده است : « منزّه است او از اين‌كه برايش فرزندى باشد » ؛ « 1 » زيرا وجود فرزند براى خدا چند مانع دارد كه عبارتند از :\r\n1 . كسىكه از خدا زاده مىشود بايد از جنس او باشد ، تا زاده شدن امكان‌پذير گردد ، درحالىكه خداوند نه همجنس دارد و نه مثل .\r\n2 . ولادت مستلزم همبستر شدن است و اين مستلزم جسميّت است ، درحالىكه خدا جسم نيست .\r\n3 . سبب تولد فرزند ، نياز به وجود اوست ، درحالىكه خدا از جهانيان بىنياز است .\r\n4 . كسىكه مىزايد بايد خودش نيز [ از كسى 
  ] زاده شده باشد . و حال آن‌كه فرض بر اين است كه خدا زاده نشده است . امير مؤمنان عليه السّلام مىگويد : « خداى سبحان زاده نشده است تا كسى در عزّت با وى شريك باشد - پدرش با وى شريك عزّت باشد - و نيز زاينده هم نيست تا موروثى باشد كه از بين مىرود » . منظور اين است كه پدر مىميرد و پسرش وارث او مىشود و خداوند از چنين چيزى به شدّت منزّه است .\r\n5 . تمام آنچه در آسمان‌ها و زمين است ، آفريده و ملك خداست . نه آفريده و ملك مىتواند پسر آفريننده و مالك باشد و نه آفرينندهء مالك مىتواند پدر آفريده و ملك باشد . با بيان فوق ، استدلال به آيهء  بَلْ لَهُ ما فِي السَّماواتِ وَ الْأَرْضِ  براى نفى داشتن فرزند از ذات مقدّس او روشن گرديد .\r\n كُلٌّ لَهُ قانِتُونَ ؛  همه‌چيز مطيع و فرمان‌بردار اويند .\r\nسؤال : واژهء  « ما »  براى غيرعاقل به كار مىرود و  « قانِتُونَ »  براى عاقل به كار مىرود ؛ زيرا جمع به « واو » و « نون » است ، درحالىكه مصداق « ما » عين مصداق  « قانِتُونَ »  است .\r\nبنابراين ، چگونه مىتوان از يك‌چيز هم به عنوان غيرعاقل تعبير كرد و هم به عنوان عاقل ؟\r\n\r\n\r\n","description":"","footnote":"\r\n( 1 ) . نساء ( 4 ) آيهء 171 .\r\n","page_name":" 353 ","page_number":353},
  {"content":"\r\n\r\nپاسخ : زمين و آسمان‌ها هم عاقل را در خود دارند و هم غيرعاقل را و آيه متضمّن دو جمله است : يكى ، مالكيّت خداوند را بر آنچه در آسمان و زمين مىباشد ثابت مىكند و دومى ، فرمان‌بردارى آنها را از خدا . وقتى خدا خواست ملكيّت را بيان كند ، غيرعاقل را بر عاقل غلبه داد ؛ زيرا ملكيّت به غيرعاقل تعلّق مىگيرد و هنگامى كه اطاعت را اراده كرد ، عاقل را غلبه داد ؛ زيرا اطاعت جز از عقل و اختيار صادر نمىشود .\r\n بَدِيعُ السَّماواتِ وَ الْأَرْضِ .  مبدع به معناى اختراع‌كننده است و مبتكر كسى است كه از ديگران تقليد نكند . از اين قبيل است سخن خدا :  « وَ رَهْبانِيَّةً ابْتَدَعُوها »  « 1 » . بر اين اساس ، معناى جملهء فوق اين است : وقتى كه خداوند ايجادكننده و ابداع‌كنندهء آسمان‌ها و زمين باشد ، چگونه مىتوان يكى از چيزهايى را كه در اين دو وجود دارد به عنوان پسر به او نسبت داد ؟\r\n وَ إِذا قَضى أَمْراً فَإِنَّما يَقُولُ لَهُ كُنْ فَيَكُونُ .  اين جمله كنايه از عظمت و قدرت خداست و اين‌كه به صرف ارادهء او مقصودش تحقّق پيدا مىكند ، خواه چيزى وجود نداشته باشد و خدا آن را از عدم به وجود آورد و يا چيزى موجود باشد ، لكن ارادهء او به تبديل اين چيز به چيزى ديگر تعلّق بگيرد و درنتيجه ، متحوّل گردد . در تفسير آيات 26 و 27 در بخش « تكوين و تشريع » بيان كرديم كه خداوند دو اراده دارد : ارادهء تكوينى و ارادهء تشريعى - اگر طالب توضيح بيشترى هستيد به آن‌جا رجوع كنيد - از موارد ارادهء تكوينى خداوند آيهء 59 سورهء آل عمران است :  « إِنَّ مَثَلَ عِيسى عِنْدَ اللَّهِ كَمَثَلِ آدَمَ خَلَقَهُ مِنْ تُرابٍ ثُمَّ قالَ لَهُ كُنْ فَيَكُونُ » ؛  مثل عيسى در نزد خدا ، مثل آدم است كه او را از خاك آفريد و آن‌گاه به او گفت : موجود شو پس موجود مىشود .\r\n\r\n\r\n","description":"","footnote":"\r\n( 1 ) . حديد ( 57 ) آيهء 27 .\r\n","page_name":" 354 ","page_number":354},
  {"content":"\r\n\r\n\r\nچرا خدا با ما سخن نمىگويد\r\n\r\n[ سوره البقرة ( 2 ) : آيات 118 تا 120 
  ]\r\nوَ قالَ الَّذِينَ لا يَعْلَمُونَ لَوْ لا يُكَلِّمُنَا اللَّهُ أَوْ تَأْتِينا آيَةٌ كَذلِكَ قالَ الَّذِينَ مِنْ قَبْلِهِمْ مِثْلَ قَوْلِهِمْ تَشابَهَتْ قُلُوبُهُمْ قَدْ بَيَّنَّا الْآياتِ لِقَوْمٍ يُوقِنُونَ ( 118 ) إِنَّا أَرْسَلْناكَ بِالْحَقِّ بَشِيراً وَ نَذِيراً وَ لا تُسْئَلُ عَنْ أَصْحابِ الْجَحِيمِ ( 119 ) وَ لَنْ تَرْضى عَنْكَ الْيَهُودُ وَ لا النَّصارى حَتَّى تَتَّبِعَ مِلَّتَهُمْ قُلْ إِنَّ هُدَى اللَّهِ هُوَ الْهُدى وَ لَئِنِ اتَّبَعْتَ أَهْواءَهُمْ بَعْدَ الَّذِي جاءَكَ مِنَ الْعِلْمِ ما لَكَ مِنَ اللَّهِ مِنْ وَلِيٍّ وَ لا نَصِيرٍ ( 120 )\r\nنادانان گفتند : چرا خدا با ما سخن نمىگويد ؟ يا معجزه‌اى بر ما نمىآيد ؟ پيشينيانشان نيز چنين سخنانى مىگفتند . دل‌هاشان همانند يكديگر است . ما براى آنان‌كه به يقين رسيده‌اند ، آيات را بيان كرده‌ايم . ( 118 )\r\nما تو را كه سزاوار هستى ، به رسالت فرستاديم ، تا مژده دهى و بيم دهى . تو مسئول دوزخيان نيستى . ( 119 )\r\nيهوديان و ترسايان از تو خشنود نمىشوند ، تا به آيينشان گردن نهى . بگو : هدايت ، هدايتى است كه از جانب خدا باشد . اگر از آن پس كه خدا تو را آگاه كرده است از خواستهء آنها پيروى كنى ، هيچ ياور و مددكارى از جانب او نخواهى داشت . ( 120 )\r\n\r\nواژگان\r\nالملّة : ديانت و به همين معناست « نحلة » . در حديث آمده است : « كفر ، يك ملّت\r\n\r\n","description":"","footnote":"","page_name":" 355 ","page_number":355},
  {"content":"\r\n\r\nاست » . در تفسير روح البيان آمده است : « راه مشروع را ملّت مىنامند ، بدين اعتبار كه پيامبرانى كه اين راه را ابراز داشتند ، آن را براى امّت خود املا كردند [ چراكه واژه‌هاى املا و ملّت هم‌خانواده‌اند 
  ] . همچنين ، دين ناميده مىشود ، به اعتبار اين‌كه بندگان به وسيلهء آن جزا داده مىشوند و شريعت ناميده مىشود ، به اعتبار اين‌كه محلّ ورود كسانى است كه تشنهء پاداش آن مىباشند .\r\n\r\nاعراب\r\n « لَوْ لا »  براى امتناع مىآيد و بر دو جمله داخل مىشود : يكى اسميه و ديگرى فعليه ؛ نظير « لو لا زيد لأكرمتك » ؛ يعنى « لو لا زيد موجود . . . » . بنابراين ، خبر مبتدا غالبا محذوف است . ابن مالك مىگويد : « پس از لولا ، غالبا خبر حذف مىشود » .\r\nهمچنين ، « لو لا » براى تحضيض ( تشويق ) مىآيد ؛ يعنى تشويق به انجام كارى و در اين‌صورت ، تنها بر فعل مضارع و يا فعلى كه به معناى آن باشد داخل مىشود - چنان كه ابن هشام در مغنى گفته است ؛ همانند : « لو لا تستغفرون » يعنى « هلّا تستغفرون ؛ چرا طلب آمرزش نمىكنيد ؟ »\r\n\r\nتفسير\r\n وَ قالَ الَّذِينَ لا يَعْلَمُونَ لَوْ لا يُكَلِّمُنَا اللَّهُ أَوْ تَأْتِينا آيَةٌ كَذلِكَ قالَ الَّذِينَ مِنْ قَبْلِهِمْ مِثْلَ قَوْلِهِمْ تَشابَهَتْ قُلُوبُهُمْ قَدْ بَيَّنَّا الْآياتِ لِقَوْمٍ يُوقِنُونَ .  كسانى كه به سركشى و دشمنى ادامه مىدادند ، به پيامبر خدا صلّى اللّه عليه و إله مىگفتند : ما هرگز به تو ايمان نمىآوريم ، تا اين‌كه خدا به ما به‌طور شفاهى بگويد : تو پيامبر مىباشى ، يا اين‌كه فرشته‌اى را بفرستد و او در اين‌باره به ما خبر دهد و يا معجزاتى را كه به تو پيشنهاد كرديم براى ما بياور ، از قبيل آنچه خداوند در سورهء اسراء آيهء 90 و پس از آن حكايت كرده است : « گفتند : به تو ايمان نمىآوريم تا براى ما از زمين چشمه‌اى روان سازى . . . يا به آسمان بالا روى و\r\n\r\n","description":"","footnote":"","page_name":" 356 ","page_number":356},
  {"content":"\r\n\r\nما به آسمان رفتنت را باور نكنيم مگر اين‌كه براى ما كتابى كه از آن بخوانيم بياورى » .\r\nخداوند از اين سخنان با اين آيه پاسخ مىدهد :  « كَذلِكَ قالَ الَّذِينَ مِنْ قَبْلِهِمْ مِثْلَ قَوْلِهِمْ تَشابَهَتْ قُلُوبُهُمْ قَدْ بَيَّنَّا الْآياتِ لِقَوْمٍ يُوقِنُونَ » ؛  يعنى اين اصرار در پيشنهاد كارهاى بيهوده ، تنها به كسانى كه آنها را به پيامبر خدا صلّى اللّه عليه و إله پيشنهاد مىكردند اختصاص ندارد ؛ زيرا قوم موسى نيز به وى گفتند : « آشكارا خدا را به ما نشان بده » « 1 » و نيز گفتند : « براى ما خدايى قرار بده ، چنان‌كه آنها خدايانى دارند » . « 2 » نصارا به عيسى گفتند : « آيا پروردگارت مىتواند مايده‌اى را از آسمان براى ما فروفرستد ؟ » « 3 » وجه شباهت ميان كسانى كه به حضرت محمّد صلّى اللّه عليه و إله پيشنهاد مىكردند و كسانى كه به موسى و عيسى عليه السّلام پيشنهاد مىكردند ، همان چيزى است كه خداوند بدان اشاره مىكند :  « تَشابَهَتْ قُلُوبُهُمْ » ؛  دل‌هاشان شبيه هم است . خواستهء معقولى كه بايد بدان پاسخ داده شود اين است كه خداوند پيامبرش را با شواهد و دلايل تأييد كند ، دلايلى كه در ذهن كسىكه دلش خالى از شبهه‌ها و كدورت‌ها باشد و حق را براى حق بخواهد ، مجالى براى ترديد باقى نمىگذارد . به‌راستى ، خداوند هم ، چنين كرد ؛ زيرا به‌قدر كافى بر اثبات نبوت حضرت محمّد صلّى اللّه عليه و إله دلايل آشكار آورده است . امّا خواستن دليل بيش از اين مقدار ، جز لجاجت و زورگويى سبب ديگرى ندارد . بديهى است كه شخص كينه‌توز و لج‌باز را نبايد پاسخ داد ، بلكه بايد از او روى برتافت و او را به حال خود گذارد . مراد از « قوم يوقنون » كسانى هستند كه يقين را از راه درستش مىطلبند ؛ راهى كه در شأن يقين باشد و انسان را بدان برساند .\r\n\r\nمدلول و نوع دليل\r\nدر تفسير آيهء 111  « قُلْ هاتُوا بُرْهانَكُمْ إِنْ كُنْتُمْ صادِقِينَ »  قبلا بيان كرديم كه هر\r\n\r\n\r\n","description":"","footnote":"\r\n( 1 ) . نساء ( 4 ) آيهء 153 .\r\n( 2 ) . اعراف ( 7 ) آيهء 138 .\r\n( 3 ) . مائده ( 5 ) آيهء 112 .\r\n","page_name":" 357 ","page_number":357},
  {"content":"\r\n\r\nادّعايى نياز به دليل دارد و اين دليل نيز به دليل نياز دارد ، تا اين‌كه به يك اصل كلى و بديهى منتهى گردد ، به‌گونه‌اى كه حتّى دو نفر هم دربارهء اين اصل اختلاف نداشته باشند . در اين بخش دربارهء نوع دليل سخن مىگوييم .\r\nدليل با اختلاف ماهيت شىء مورد نزاع اختلاف پيدا مىكند ؛ براى نمونه اگر بخواهيم به موادى شناخت پيدا كنيم كه يكى از اجسام طبيعى از آن تشكيل شده است ، در اين صورت ، از تجربه و آزمايشگاه بهره مىگيريم و اگر بخواهيم وجود يك مدبّر حكيم را در وراى اين جهان ماده اثبات كنيم ، به عقل رجوع مىكنيم و اگر بخواهيم به يكى از احكام دين شناخت پيدا كنيم به كتاب و سنّت مراجعه مىكنيم و اگر بخواهيم به لغت و معانى الفاظ ، شناخت پيدا كنيم بايد به عرف و اصطلاح اعراب نخستين رجوع كنيم و نيز براى شناخت يك مسئلهء قانونى به قانون و براى شناخت مسأله‌اى تاريخى به باستان‌شناسان و راويان موثق بايد رجوع كرد . به اين ترتيب ، نوع دليل به ماهيت و طبيعت حادثه‌اى كه مورد اثبات قرار مىگيرد بستگى دارد و هيچ‌كس - هركه باشد - نمىتواند نوع دليل را از پيش خود تعيين كند و يا بيش از حدّ لزوم و پس از آن‌كه دليل ، كامل و دربرگيرندهء تمام عناصرى باشد كه موجب يقين و قناعت مىشود ، مطالبهء دليل كند .\r\nبراين اساس ، هرگاه به اندازهء آنچه طبيعت مدلول ايجاب مىكند ، دليل كافى ارائه شود و آن‌گاه فردى دليل ديگرى و يا دلايلى بيش از حدّ لازم را درخواست كند ، وى انسانى بىمنطق و لج‌باز محسوب مىشود و بايد درخواست و پيشنهاد او را به ديوار زد . حضرت محمّد صلّى اللّه عليه و إله تشكيك‌گران و دشمنان را از طريق قرآن به مبارزه دعوت كرد و بدين‌ترتيب ، ناتوانى و بيچارگى آنان ثابت و حجّت بر آنان تمام شد . باوجود اين ، اگر آنان پس از اين ناتوانى آشكار ، دليل بيشترى بخواهند ، اين خواستهء آنها از باب دشمنى و لج‌بازى است ؛ زيرا اگر هدف آنان رسيدن به حق بود ، به اين دليل بسنده مىكردند و پس از مشاهدهء كامل‌ترين و روشن‌ترين دليل به آن ايمان مىآوردند .\r\n\r\n","description":"","footnote":"","page_name":" 358 ","page_number":358},
  {"content":"\r\n\r\n إِنَّا أَرْسَلْناكَ بِالْحَقِّ بَشِيراً وَ نَذِيراً وَ لا تُسْئَلُ عَنْ أَصْحابِ الْجَحِيمِ .  اين آيه وظيفهء پيامبر صلّى اللّه عليه و إله را مشخص مىكند و اين‌كه او آموزگار است و نه حاكم ، بيانگر حقّ است و نه اجباركنندهء به قبول آن . ازاين‌رو ، آيهء فوق نظير اين آيه است : « حق را از سوى پروردگارت بگو . پس هركه بخواهد ايمان مىآورد و هركه بخواهد كفر مىورزد » . « 1 »\r\nهمچنين ، آيه نوعى دلدارى براى پيامبر است ، تا به سبب كفر كافران و دشمنى دشمنان دلگير نشود .\r\n وَ لَنْ تَرْضى عَنْكَ الْيَهُودُ وَ لَا النَّصارى حَتَّى تَتَّبِعَ مِلَّتَهُمْ .  صاحب مجمع البيان مىگويد : « يهود و نصارا از حضرت محمّد صلّى اللّه عليه و إله تقاضا كردند كه با آنان مدارا كند و نيز اظهار داشتند كه اگر با آنان از روى مدارا و مسامحه رفتار كند ، از او پيروى خواهند كرد و به وى ايمان خواهند آورد . ازاين‌رو ، خدا او را از آنان و همراهى ايشان نااميد كرد . اين امر نشان مىدهد كه خشنود كردن يهود و نصارا در هيچ حالتى درست نيست ؛ زيرا خدا خشنود كردن آنها را به اين منوط مىكند كه پيامبر ، يهودى و يا نصرانى شود . وقتى يهودى شدن و يا نصرانى شدن پيامبر محال باشد ، خشنود كردن آنها نيز محال خواهد بود » .\r\nواقعيت آن است كه تمام پيروان اديان و گروه‌ها چنين گرايشى دارند و اين به يهود و نصارا اختصاص ندارد و حتّى برخى از مردم از تو خشنود نمىشوند ، مگر آن‌كه خود را بردهء آنها قرار دهى . قرآن كريم اين گرايش نفرت‌انگيز را به شدّت محكوم مىكند و مردم را به زندگى دينى و مسالمت‌آميز با همهء پيروان اديان فرامىخواند و تمام پيامبران را مقدّس مىشمارد و با تمام نيكى از آنها ياد مىنمايد و بر پيروان خود واجب مىكند كه همهء پيامبران را بپذيرند و به آنان ايمان بياورند و اين از نيرومندترين عوامل برادرى و هميارى ميان پيروان اديان و مذاهب است . درهرحال ، خداوند تنها يهود و نصارا را\r\n\r\n\r\n","description":"","footnote":"\r\n( 1 ) . كهف ( 18 ) آيهء 29 .\r\n","page_name":" 359 ","page_number":359},
  {"content":"\r\n\r\nياد كرده است ، تا - به گفتهء صاحب مجمع البيان - پيامبر را از پيروى آنان از وى نااميد سازد .\r\n قُلْ إِنَّ هُدَى اللَّهِ هُوَ الْهُدى .  در تفسير آيهء 26 :  « يُضِلُّ بِهِ كَثِيراً وَ يَهْدِي بِهِ كَثِيراً »  بخش « هدايت و گمراهى » گفتيم كه هدايت چند معنا دارد : يكى به معناى بيان حق ، ديگرى توفيق دادن به هدايت و كارنيك و سومى به معناى پاداش و . . . مراد از هدايت در اين‌جا اسلام است كه خدا آن را به پيامبرش حضرت محمّد صلّى اللّه عليه و إله وحى كرد و سواى آن هواى نفس است نه هدايت . معناى اين جمله اين است : اى محمّد ، به يهود و نصارا بگو : آنچه من باور دارم حق و آنچه شما مىپنداريد ، باطل و گمراهى است .\r\nبنابراين ، چگونه حق را رها و گمراهى را پيروى كنم .\r\n\r\nدشمنان دين و مبدأ\r\nخداوند به پيامبر بزرگوارش خبر داده است كه يهود و نصارا هرگز از وى خشنود نمىشوند ، مگر اين‌كه او از دين آنها پيروى كند . به‌رغم اين‌كه خدا مىداند كه محمّد صلّى اللّه عليه و إله معصوم است و از خواسته‌هاى آنان پيروى نمىكند ، اين هشدار را به او مىدهد : « اگر از آن پس كه خدا تو را آگاه كرده است از خواستهء آنها پيروى كنى ، هيچ ياور و مددكارى از جانب او نخواهى داشت » .\r\nمفسّران براى درستى اين نهى و هشدار دو دليل بيان كرده‌اند : نخست اين‌كه امكان صدور معصيت از پيامبر ، ذاتى و امتناع آن عرضى است ، بدين معنا كه او باوجود اين كه توان معصيت را دارد ، آن را ترك مىكند ، و گرنه ترك معصيت برايش فضيلت محسوب نمىشد . اين نهى و هشدار نيز به اعتبار اين‌كه صدور معصيت از پيامبر ذاتا ممكن مىباشد آمده است و امكان عرضى آن به سبب عصمت ، مدّنظر نبوده است .\r\nدوم اين‌كه خطاب در اين‌جا از باب « به تو مىگويم ، همسايه بشنود » است ؛ يعنى خطاب در ظاهر متوجّه پيامبر و درواقع براى مردم است .\r\n\r\n","description":"","footnote":"","page_name":" 360 ","page_number":360},
  {"content":"\r\n\r\nدليل سومى نيز به نظر اين جانب رسيد و آن اين‌كه ممكن است در قلب پيامبر خطور كرده باشد كه تا حدودى به يهود نزديك شود تا شايد آنها هدايت گردند يا در انجام دادن كار خيرى كه در نظر دارد ، از آنان كمك بگيرد و يا از بدىهاى ايشان بكاهد و جلو برخى از شرارت‌هاى آنان‌را بگيرد . ازاين‌رو ، خدا براى او بيان مىكند كه هيچ‌كارى از سوى تو باعث خشنودى دشمنان دين و مبدأ نمىشود ، مگر آن‌كه دست از حق بردارى و از گمراهى آنان پيروى كنى . آن‌گاه خداوند پيامبر را از مدارا كردن و نزديك شدن به آنها منع كرده است ؛ زيرا اين امر به آنان يارى مىرساند و ناخواسته موجب تأييد آنها مىشود و اين تأييد و كمك‌رسانى بر تو اى محمّد و ديگران حرام است ، چنان‌كه پيروى از دين آنها نيز حرام مىباشد .\r\nبه‌علاوه ، يهوديان فطرتا شرور و فسادپيشه هستند و با حق و پيروان آن دشمنى مىورزند و دربارهء كسانى كه به آنها احسان كرده‌اند جنايت مىكنند و هيچ‌گونه تلاشى به منظور صلح و جلوگيرى از آزار ايشان فايده‌اى ندارد . البته بهترين پاسخ‌ها اين است كه خداوند همان‌گونه كه غيرمعصوم را امر و نهى مىكند مىتواند با معصوم نيز چنين كند ؛ زيرا مقام او از همگان اجلّ است و اگر تفاوتى ميان معصوم و غيرمعصوم وجود داشته باشد ، اين تفاوت نسبت به بندگان است و نه نسبت به خداوند .\r\nوانگهى اين نهى و هشدار ، كسانى را سركوب مىكند كه در برابر دشمنان دين و ميهن ، چاپلوسى مىكنند ، آن هم بدين بهانه كه مىخواهند براى منافع مؤمنان از آنها بهره گيرند ؛ ولى عكس اين قضيه درست است ؛ زيرا دشمن دين ، خدا و ميهن ، جز براساس تجارت و چانه زدن و اين‌كه هميشه بهره از آن او باشد صلح نمىكند و تنها شعار او اين است :\r\nبگير و بخشش مكن و اگر نتوانستى چنين كنى ، بيش از آنچه مىبخشى بگير . خداوند با روشن‌ترين و رساترين بيان ، حقيقت اين تاجران را بازگو كرده است ، آن‌جا كه مىفرمايد : « آنان‌را از مردم ديگر به زندگى اين جهانى حريص‌تر خواهى يافت . . . » . « 1 »\r\n\r\n\r\n","description":"","footnote":"\r\n( 1 ) . بقره ( 2 ) آيهء 96 .\r\n","page_name":" 361 ","page_number":361},
  {"content":"\r\n\r\n\r\nكتاب را آن‌گونه كه شايسته است مىخوانند\r\n\r\n[ سوره البقرة ( 2 ) : آيات 121 تا 123 
  ]\r\nالَّذِينَ آتَيْناهُمُ الْكِتابَ يَتْلُونَهُ حَقَّ تِلاوَتِهِ أُولئِكَ يُؤْمِنُونَ بِهِ وَ مَنْ يَكْفُرْ بِهِ فَأُولئِكَ هُمُ الْخاسِرُونَ ( 121 ) يا بَنِي إِسْرائِيلَ اذْكُرُوا نِعْمَتِيَ الَّتِي أَنْعَمْتُ عَلَيْكُمْ وَ أَنِّي فَضَّلْتُكُمْ عَلَى الْعالَمِينَ ( 122 ) وَ اتَّقُوا يَوْماً لا تَجْزِي نَفْسٌ عَنْ نَفْسٍ شَيْئاً وَ لا يُقْبَلُ مِنْها عَدْلٌ وَ لا تَنْفَعُها شَفاعَةٌ وَ لا هُمْ يُنْصَرُونَ ( 123 )\r\nكسانى كه كتابشان داده‌ايم و آن‌چنان‌كه سزاوار است آن را مىخوانند ، مؤمنان به آن هستند و آنان‌كه به آن ايمان ندارند ، زيانكاران هستند . ( 121 )\r\nاى بنى اسرائيل ، از آن نعمتى كه بر شما ارزانى داشتم و شما را بر جهانيان برترى دادم ، ياد كنيد . ( 122 )\r\nو بترسيد از روزى كه هيچ كس ديگرى را به كار نيايد و فديه پذيرفته نشود و شفاعت سودشان نكند و كسى به ياريشان برنخيزد . ( 123 )\r\n\r\nاعراب\r\nجملهء  « يَتْلُونَهُ »  حال از ضمير  « آتَيْناهُمُ »  است .  « حَقَّ »  جانشين مفعول مطلق يعنى « يتلونه تلاوة حقا » . « هم » در  « فَأُولئِكَ هُمُ الْخاسِرُونَ »  ضمير فصل است كه از ديدگاه نحويان محلّى از اعراب ندارد ؛ نظير « كان زيد هو القائم » .\r\n\r\n","description":"","footnote":"","page_name":" 362 ","page_number":362},
  {"content":"\r\n\r\n\r\nتفسير\r\n الَّذِينَ آتَيْناهُمُ الْكِتابَ يَتْلُونَهُ حَقَّ تِلاوَتِهِ أُولئِكَ يُؤْمِنُونَ بِهِ .  خداوند پس از آن‌كه براى پيامبرش محمّد صلّى اللّه عليه و إله بيان كرد كه نصارا و يهود هرگز به او ايمان نمىآورند ، بلكه هرگز از او خشنود نمىشوند ، مگر اين‌كه وى از آيين آنان پيروى كند ، پاكان و منصفان آنها را استثنا مىكند و اينان همان افرادى هستند كه به حضرت محمّد صلّى اللّه عليه و إله ايمان آوردند و خدا از آنها به « الذين يتلون الكتاب حق تلاوته » تعبير كرده است . مراد از كتاب [ در آيه 
  ] هركتابى است كه خدا آن را فروفرستاده است ، خواه قرآن باشد و خواه تورات و انجيل ؛ چراكه خدا كتاب خاصى را تعيين نكرده و عدم تخصيص و تعيين ، نشان‌دهندهء عموم است . معناى جملهء  « يَتْلُونَهُ حَقَّ تِلاوَتِهِ »  آن است كه دربارهء معانى كتاب بينديشند و به اوامر و نواهىاش عمل كنند ، نه اين‌كه صرفا آن را بخوانند و كلماتش را ازبر كنند و حروف را از مخارج آن ادا نمايند ، زيرا اين كار در صورتى كه با انديشه و اندرز گرفتن همراه نباشد ، هيچ سودى ندارد . در حديث است :\r\n« كسىكه محرّمات قرآن را حلال بداند بدان ايمان نياورده است » .\r\nخلاصهء سخن آن‌كه هريك از كتاب‌هاى تورات و انجيل به نبوت محمّد صلّى اللّه عليه و إله مژده داده است ؛ چنان‌كه خود قرآن كريم نيز گواه برصدق خودش مىباشد . گروه زيادى از يهوديان و مسيحيان و مشركان كه دربارهء آيات قرآن انديشيده و حق را به خاطر حق جستجو كرده‌اند ، در حال‌حاضر ، دين اسلام را برگزيده‌اند .\r\n وَ مَنْ يَكْفُرْ بِهِ فَأُولئِكَ هُمُ الْخاسِرُونَ .  يعنى هركس به آنچه خدا نازل كرده است ، كفران بورزد ، اين كفر مستلزم كفر به محمّد صلّى اللّه عليه و إله است و او به ناچار از زيانكاران محسوب مىشود ؛ زيرا چنين فردى كاملا به‌سان كسى است كه به خدا كافر شود .\r\nبديهى است كه هيچ زيانى بزرگ‌تر از زيان آخرت نيست ، آخرتى كه تا خداى سبحان باشد ، نعمت‌هايش نيز باقى است .\r\n يا بَنِي إِسْرائِيلَ اذْكُرُوا نِعْمَتِيَ الَّتِي أَنْعَمْتُ عَلَيْكُمْ .  تفسير اين آيه در هنگام تفسير\r\n\r\n","description":"","footnote":"","page_name":" 363 ","page_number":363},
  {"content":"\r\n\r\nآيهء 40 بيان شد . خداوند در ضمن چندين آيه ، يادآورى نعمت خود به يهود را تكرار كرده است . هدف از اين تكرار ، سرزنش آنان است با رساترين و استوارترين روش بيانى . از اين قبيل است آيهء\r\n « وَ اتَّقُوا يَوْماً لا تَجْزِي نَفْسٌ عَنْ نَفْسٍ شَيْئاً »  كه تفسير آن در آيهء 48 بيان شد .\r\n\r\nمجتهد و مقلّد\r\nشيخ محمّد عبده ، مردم را به اجتهاد [ - صاحب‌نظر شدن 
  ] فرامىخواند و تقليد كنندگان را سرزنش مىكرد . او در « الأزهر » حلقهء درسى داشت كه در آن ، قرآن را تفسير مىكرد . وقتى به آيهء  « يَتْلُونَهُ حَقَّ تِلاوَتِهِ »  رسيد ، گفت :\r\n« كسىكه صرفا قرآن را تلاوت مىكند به‌سان الاغى است كه كتاب‌هايى را حمل مىكند و هيچ بهره‌اى از ايمان به كتاب ندارد ، زيرا او اسرار قرآن را نمىفهمد و به هدايت خدا در اين كتاب پىنمىبرد . خواندن الفاظ قرآن انسان را هدايت نمىكند ، هرچند خواننده معناى آن را درك كند ؛ زيرا اين فهم از قبيل تصوّر است و تصوّر ، نوعى خيال است كه ظاهر مىشود و سپس ناپديد مىگردد . تنها كسى مىتواند قرآن را درست بفهمد و بدان ايمان بياورد و تصديقش كند كه به قصد هدايت و ارشاد آن را بخواند و توجّه داشته باشد كه او مخاطب آيات آن است ، تا به وسيلهء اين آيات و مفاهيم آنها هدايت گردد » .\r\nبرخى از شيوخ تقليدكننده به او اعتراض كردند و گفتند : علما مىگويند : قرآن از طريق تلاوت پيروى مىشود .\r\nشيخ عبده در پاسخ آنها گفت : لكن خدا مىگويد : « كتابى مبارك است كه آن را بر تو نازل كرده‌ايم تا در آياتش بينديشند و خردمندان از آن پند گيرند » . « 1 »\r\nيكى از نظريات شيخ عبده - چنان‌كه در تفسير المنار آمده است - اين است : بر هر مسلمانى لازم است كه قرآن را بخواند و يا به تمام آن گوش فرادهد ، هرچند در تمام عمرش يك‌بار باشد .\r\n\r\n\r\n","description":"","footnote":"\r\n( 1 ) . ص ( 38 ) آيهء 29 .\r\n","page_name":" 364 ","page_number":364},
  {"content":"\r\n\r\n\r\nعهد من به ستمكاران نمىرسد\r\n\r\n[ سوره البقرة ( 2 ) : آيه 124 
  ]\r\nوَ إِذِ ابْتَلى إِبْراهِيمَ رَبُّهُ بِكَلِماتٍ فَأَتَمَّهُنَّ قالَ إِنِّي جاعِلُكَ لِلنَّاسِ إِماماً قالَ وَ مِنْ ذُرِّيَّتِي قالَ لا يَنالُ عَهْدِي الظَّالِمِينَ ( 124 )\r\nو پروردگار ابراهيم او را به كارى چند بياموزد و ابراهيم آن كارها را به تمامى به انجام رسانيد . خدا گفت : من تو را پيشواى مردم گردانيدم . گفت : فرزندانم را هم ؟ گفت : پيمان من ستمكاران را دربر نگيرد . ( 124 )\r\n\r\nواژگان\r\nابتلاء : به معناى آزمايش و مراد از آن در اين‌جا تكليف است . مفرد « كلمات » ، كلمه است و مراد از آن ، اوامر و نواهى خداست و از آن جمله ، تكليف ابراهيم عليه السّلام به ذبح فرزندش مىباشد . مقصود از « أتمّهنّ » در اين‌جا ، اطاعت و قبول است .\r\nاز امام صادق عليه السّلام روايت شده است : « خداوند ابراهيم را با ذبح فرزندش اسماعيل آزمايش كرد و او نيز مصمّم شد كه اين كار را انجام دهد » .\r\n\r\nاعراب\r\n « إِبْراهِيمَ » ،  مفعول مقدّم و  « رَبُّهُ » ،  فاعل مؤخّر است و ضمير آن به  « إِبْراهِيمَ » \r\n\r\n","description":"","footnote":"","page_name":" 365 ","page_number":365},
  {"content":"\r\n\r\nبرمىگردد . اين ضمير در لفظ ، مؤخّر و در رتبه ، مقدّم است ؛ زيرا رتبهء فاعل ، مقدم بر رتبهء مفعول مىباشد . نحويان مىگويند : مقدّم كردن ضمير بر مرجعش ، هم در لفظ و هم در رتبه جايز نيست ؛ چراكه مرجع آن بايد يا در لفظ مقدّم باشد و يا در رتبه و جايز نيست كه مرجع آن ، هم در لفظ مؤخّر باشد و هم در رتبه .\r\n\r\nتفسير\r\n وَ إِذِ ابْتَلى إِبْراهِيمَ رَبُّهُ بِكَلِماتٍ فَأَتَمَّهُنَّ .  اديان سه‌گانه يعنى اسلام ، مسيحيّت و يهوديّت به نبوت پدر پيامبران ، ابراهيم خليل عليه السّلام اعتراف دارند و مشركان عرب نيز براى او احترام قائل بودند ؛ زيرا اوّلا ، نسب آنان به فرزند او ( اسماعيل ) مىرسد و ثانيا ، آنان خدمت‌گزاران و نگهبانان كعبه بودند ، كعبه‌اى كه ابراهيم و فرزندش اسماعيل آن را بنا كردند . « 1 »\r\nخداوند سبحان بيان كرده است كه او ابراهيم عليه السّلام را به انجام تكاليفى نظير ذبح فرزندش - به عنوان نمونه - مأمور ساخت و او را امين و وفادار يافت . بنابراين ، معناى « أتمّهنّ » اين است كه ابراهيم عليه السّلام تكاليف الهى را امتثال و اطاعت كرد . خداوند ، ابراهيم عليه السّلام را در آيهء 37 از سورهء نجم ، به وفادارى توصيف كرده است :  « وَ إِبْراهِيمَ الَّذِي وَفَّى ؛  و ابراهيم كه وفا كرد » .\r\n قالَ إِنِّي جاعِلُكَ لِلنَّاسِ إِماماً .  خداوند در اين آيه به ابراهيم عليه السّلام بشارت مىدهد كه بدون درخواست وى ، مقام امامت را به او مىدهد ، تا پاداشى باشد براى اخلاص ، وفادارى و فداكارى او .\r\n قالَ وَ مِنْ ذُرِّيَّتِي .  اين جمله ، آرزو و دعاى ابراهيم عليه السّلام است كه از خداوند درخواست مىكند تا به برخى - من براى تبعيض است - از كسانى كه از نسل او\r\n\r\n\r\n","description":"","footnote":"\r\n( 1 ) . صاحب البحر المحيط گفته است : ابراهيم سى و يكمين جدّ محمّد صلّى اللّه عليه و إله است و او ابراهيم فرزند تارح فرزند ناجور ، فرزند ساروغ ، فرزند ارغو ، فرزند فالغ ، فرزند عابر است و اين آخرى هود پيامبر است و زادگاهش سرزمين اهواز مىباشد .\r\n","page_name":" 366 ","page_number":366},
  {"content":"\r\n\r\nمىباشند ، مقام امامت را عطا كند ، چنان‌كه به خودش عطا كرده است . در اين‌جاست كه عاطفهء پدر به فرزند تجلّى و تبلور مىيابد ؛ چراكه اين سعادت بزرگ را براى برخى از فرزندانش خواستار مىشود ، درحالىكه آن را براى خود ، درخواست نكرده بود ، بلكه خداوند اين سعادت بزرگ [ مقام امامت 
  ] را ابتداءا به وى داده بود .\r\n قالَ لا يَنالُ عَهْدِي الظَّالِمِينَ .  خداوند با اين سخن ، پاسخ ابراهيم عليه السّلام را مىدهد و مىگويد : از فرزندانت ، كسانى را امام و پيشوا قرار مىدهم كه همانند تو ، وفادار و پرهيزكار باشند ، زيرا هدف از نصب امام آن است كه وى از معصيت جلوگيرى كند .\r\nبنابراين ، چگونه خود او معصيت‌كار باشد . من سخنى را دربارهء عدالت و دل‌سوزى امام براى امّت خود ، گوياتر از سخن حضرت على عليه السّلام نديدم . او درحالىكه خليفهء مسلمانان بود ، چنين فرمود : « ملّت‌ها از ستم زمامدارانشان ، بيم دارند و من از ستم رعيّت خود ، بيم دارم » او فرمان‌روايى است كه از ستم فرمان‌برداران خود بيم دارد و نيرومندى است كه از ديكتاتورى زيردستان خود مىترسد . على عليه السّلام يعنى كسىكه باك ندارد ، مرگ به سراغ او بيايد و يا او به سراغ مرگ برود ، اين على عليه السّلام درحالىكه در مركز قدرت و حكومت قرار داشت ، از رعيّت خويش مىترسيد . انتظار مىرفت كه قضيه برعكس باشد ، چنان‌كه معمولا چنين است ؛ امّا اين حالت على عليه السّلام بر خلاف معمول بود ، چنان‌كه تمام كارهاى او بر خلاف معمول بود و معجزه به شمار مىآمد .\r\n\r\nامامت و انديشهء عصمت\r\nواژهء « امام » در لغت به چند معنا به‌كار مىرود كه برخى از آنها بدين قرارند : يكى راه ، زيرا او ، رهرو را به مقصد خود هدايت مىكند . ديگرى به معناى كسىكه مردم به وى اقتدا مىكنند ، خواه در هدايت و خواه در گمراهى . خداوند فرموده است :\r\n « وَ جَعَلْناهُمْ أَئِمَّةً يَهْدُونَ بِأَمْرِنا ؛  « 1 » آنان‌را امامانى قرار داديم كه به دستور ما هدايت\r\n\r\n\r\n","description":"","footnote":"\r\n( 1 ) . انبياء ( 21 ) آيهء 73 .\r\n","page_name":" 367 ","page_number":367},
  {"content":"\r\n\r\nمىكنند » . در آيهء ديگر فرموده است :  « وَ جَعَلْناهُمْ أَئِمَّةً يَدْعُونَ إِلَى النَّارِ ؛  « 1 » آنان‌را امامانى قرار داديم كه به سوى آتش دعوت مىكنند » . انسان گاهى نسبت به چيزى امام و پيشوا و نسبت به چيزى ديگر مأموم و پيرو است . اين معناى لغوى امام است ؛ امّا در اصطلاح دينى و شرعى ، امام به كسى گفته مىشود كه مردم در نماز به وى اقتدا كنند [ يعنى پيش‌نماز 
  ] . البته ، در اين معنا ، همواره توأم با يك قيد به كار مىرود ؛ نظير امام جمعه و امام جماعت و هرگاه به‌طور مطلق به كار رود ، از اين واژه ، دو معنا اراده مىشود : اوّل ، پيامبر كه مقام او بالاترين مقام‌هاست . دوم ، وصى پيامبر . امام به معناى نبوت و وصايت در زمان خود در هرچيزى متبوع است ، نه تابع ؛ بدين معنا كه در زمان امامت او بايد ديگران از او پيروى كنند ، نه او از ديگران .\r\nامام به معناى پيامبر ، كسى است كه به وسيلهء روح الامين ، از سوى خدا نصّى دربارهء او آمده باشد . و امام به معناى وصى ، كسى است كه نصّى از سوى خدا به وسيلهء پيامبر اكرم صلّى اللّه عليه و إله دربارهء او رسيده باشد . شرط اعتبار اين نص آن است كه نام و مشخّصات امام را بيان كند ، نه اين‌كه خصوصيّات او در قالب الفاظ عام و به صورت كلّى بيان شده باشد ، چنان‌كه در مورد مجتهد و حاكم شرع چنين است . نام امام بايد با صراحت و نصّى خاص ثابت شود كه تأويل و تخصيص را نپذيرد و هيچ‌گونه مجالى براى اشتباه و احتمال عكس و خلاف در آن وجود نداشته باشد . از اين‌جا آشكار مىشود كه به كار بردن لفظ امام بدون آوردن قيد در غيرپيامبر و وصىّ او خالى از اشكال نيست ، بلكه استبعادى ندارد كه حرام باشد چنان‌كه به كار بردن لفظ وصىّ پيامبر صلّى اللّه عليه و إله در غيرامام معصوم حرام است .\r\nبه‌هرحال ، سخن امامى كه دربارهء او نصّى خاص وارد شده است ، خواه پيامبر باشد و خواه وصىّ او سخن خدا ، هدايت او هدايت خدا و فرمان او فرمان خداست كه احتمال خلاف در آن وجود ندارد . اگر كسى ادّعاى نبوت و يا وصايت را بكند و\r\n\r\n\r\n","description":"","footnote":"\r\n( 1 ) . قصص ( 28 ) آيهء 41 .\r\n","page_name":" 368 ","page_number":368},
  {"content":"\r\n\r\nدربارهء او نصّ خاص و قطعى وارد نشده باشد ، دروغگو خواهد بود . بهترين سخن در مورد ويژگىهاى امام ، سخن امام زين العابدين عليه السّلام است كه در صحيفهء سجاديه فرموده است : « خداوندا ، در هر زمانى دينت را به وسيلهء امامى تأييد كردى او را به‌سان پرچمى در ميان بندگانت و مناره‌اى در شهرهايت برافراشتى . پس از آن‌كه ريسمان او را به ريسمان خودت متّصل و او را وسيله‌اى براى رسيدن به بهشت قرار دادى ، فرمان‌بردارى او را جلب كردى و مخالفت با وى را ممنوع ساختى و به اطاعت از اوامر و نواهى او دستور دادى و اين‌كه نبايد كسى از امام جلو برود و يا عقب ماند - منظور آن است كه بايد از امام پيروى كرد - چراكه امام پناهگاه پناه‌جويان ، محلّ امنى براى مسلمانان ، ريسمان محكم مؤمنان و فرّ و شكوه پروردگار عالميان است » .\r\nآنچه در ضمن سخنان فوق آمده ، ويژگىهاى كسى است كه خدا او را به عنوان امام براى بندگان خود برمىگزيند . بديهى است كه امامت به معناى نبوت و وصايت ، اقتضاى عصمت را دارد و در هيچ حالتى از آن جدا نمىشود ، بلكه امامت عين عصمت است ، زيرا كور نمىتواند عصاكش كورى ديگر شود و نجاست نمىتواند نجاست را پاك كند و كسىكه برخودش بايد حدّ شرعى جارى شود نمىتواند بر ديگرى حد جارى كند .\r\nشيعه براى اثبات اين موضوع كه امام را تنها خداوند مىتواند تعيين كند به اين سخن خدا استدلال كرده است :  « جاعِلُكَ لِلنَّاسِ إِماماً ؛  تو را امام مردم قرار دادم » . و مؤيّد اين دليل ، سخن ابراهيم است كه از خدا تقاضا مىكند تا از نسل او امامانى قرار دهد . وقتى امامت مقامى باشد كه بايد خدا آن را به هركس كه بخواهد تفويض كند ، طبعا ثبوت اين مقام براى شخص ، نياز به نص از سوى خدا دارد .\r\nهمچنين ، شيعه براى اثبات وجوب عصمت براى پيامبر و وصى او ، به سخن خداى تعالى :  « لا يَنالُ عَهْدِي الظَّالِمِينَ ؛  عهد من به ستمكاران نمىرسد » استدلال كرده\r\n\r\n","description":"","footnote":"","page_name":" 369 ","page_number":369},
  {"content":"\r\n\r\nاست . چگونگى استدلال ، بدين ترتيب است : خداوند آشكارا گفته است كه ستمكار به مقام امامت نمىرسد و ستمكار كسى است كه در زندگى خود مرتكب معصيت - از هرنوع كه باشد - شود . حتّى اگر بعد هم توبه كند ، بازهم عنوان ستمكار بر او صدق مىكند ، زيرا اين نام ، هرچند براى يك لحظه ، بر او صدق كرده است و كسىكه چنين باشد ، هرگز امام نخواهد بود .\r\nحوادث و شرايط روزگار چنين خواسته بود كه غير از على عليه السّلام ، ديگران [ البتّه به استثناى پيامبر 
  ] در دامان شرك ، پليدى و بت‌پرستى تربيت شوند و تا بناگوش در آلودگىهاى جاهليت فروروند و به وحدانيت خدا زبان نگشايند ، مگر پس از آن‌كه معصيت كرده و بت‌ها از آنها و از سجده‌هايشان سير گرديدند . امّا خدا خواست كه على بن ابى طالب در دامان نبوت و طهارت تربيت شود و محمّد صلّى اللّه عليه و إله او را ، درحالىكه كودك بود برطبق ارادهء خداوند پرورش دهد و او بت‌ها را از روى تخت‌هايش پايين آورد و در زير قدم‌هاى حضرت محمّد صلّى اللّه عليه و إله بيندازد .\r\nدر اين‌جا پرسشى را مطرح مىكنيم تا هر خردمند باانصافى ، با الهام‌گرفتن از خرد و وجدان خود بدان پاسخ دهد و آن پرسش اين است :\r\nشخصى صغير است و مقدار مالى را از پدرش به ارث برده است و بايد براى او سرپرستى تعيين گردد . اگر امر داير شود ميان اين‌كه مردى را سرپرست او قرار دهيم كه در تمام عمرش ، چه در كودكى و چه در بزرگى ، حتّى به اندازهء يك به هم‌زدن چشم معصيت خدا را نكرده و اين‌كه مردى را سرپرست او قرار دهيم كه مدّت زيادى خدا را معصيت كرده ، درحالىكه عاقل و بالغ بوده و آن‌گاه توبه نموده است ، آيا كدام يك از اين دو نفر را برگزينيم : اوّلى را يا دومى را ؟\r\nبراى اثبات عصمت اهل بيت عليهم السّلام ، همين بس كه خداوند در آيهء 33 سورهء احزاب به عصمت آنان گواهى مىدهد :  « إِنَّما يُرِيدُ اللَّهُ لِيُذْهِبَ عَنْكُمُ الرِّجْسَ أَهْلَ الْبَيْتِ وَ يُطَهِّرَكُمْ تَطْهِيراً » .  ما دربارهء عصمت ، در تفسير آيهء 39 تحت عنوان « عصمت پيامبران » و نيز\r\n\r\n","description":"","footnote":"","page_name":" 370 ","page_number":370},
  {"content":"\r\n\r\nعنوان « اهل بيت » به تفصيل سخن گفتيم ؛ بدان‌جا رجوع كنيد . و اين عنوان ، تتمّهء دو عنوان سابق است .\r\nانديشهء عصمت تنها به شيعه اختصاص ندارد ؛ چراكه اهل سنّت نيز بدان قائلند ؛ امّا با اين تفاوت كه آنها عصمت را براى امّت قرار داده‌اند و به حديثى استناد مىكنند كه در نزد شيعه ثابت نشده است و آن اين است : « امّت من بر گمراهى اجتماع نمىكنند » .\r\nمسيحيان به عصمت پاپ ، كمونيست‌ها به عصمت ماركس و لنين ، ملّىگرايان سورى به عصمت آنتوان سعاده و اخوان المسلمين به عصمت حسن البنا ، اعتقاد دارند . در واقع هركس به سخن شخصى استدلال كند و آن را حجّت و دليل قرار دهد ، چه بخواهد چه نخواهد ، به عصمت او اعتقاد پيدا كرده است .\r\nامروز - يعنى اكنون كه ما در سال 1976 قرار داريم - ميليون‌ها انسان در چين به عصمت مائو اعتقاد دارند و ديگران را به سوى تعاليم او فرامىخوانند . اگر كمونيست‌ها و يا پيروان مكاتب ديگرى كه نام برديم در ميان خود اختلاف‌نظر دارند ، اختلاف آنان در تفسير سخنان رهبران و مقصود آنان است ، نه در وجوب عمل بدين سخنان . چنان‌كه مسلمانان در تفسير نصوص قرآن و مسيحيان در تفسير انجيل اختلاف‌نظر دارند . كسىكه اعتقاد به عصمت را به شيعه اختصاص دهد ، يا نادان و بىخبر است و يا دروغگو و توطئه‌گر .\r\n\r\n","description":"","footnote":"","page_name":" 371 ","page_number":371},
  {"content":"\r\n\r\n\r\nكعبه ، محلّ اجتماع مردم\r\n\r\n[ سوره البقرة ( 2 ) : آيات 125 تا 126 
  ]\r\nوَ إِذْ جَعَلْنَا الْبَيْتَ مَثابَةً لِلنَّاسِ وَ أَمْناً وَ اتَّخِذُوا مِنْ مَقامِ إِبْراهِيمَ مُصَلًّى وَ عَهِدْنا إِلى إِبْراهِيمَ وَ إِسْماعِيلَ أَنْ طَهِّرا بَيْتِيَ لِلطَّائِفِينَ وَ الْعاكِفِينَ وَ الرُّكَّعِ السُّجُودِ ( 125 ) وَ إِذْ قالَ إِبْراهِيمُ رَبِّ اجْعَلْ هذا بَلَداً آمِناً وَ ارْزُقْ أَهْلَهُ مِنَ الثَّمَراتِ مَنْ آمَنَ مِنْهُمْ بِاللَّهِ وَ الْيَوْمِ الْآخِرِ قالَ وَ مَنْ كَفَرَ فَأُمَتِّعُهُ قَلِيلاً ثُمَّ أَضْطَرُّهُ إِلى عَذابِ النَّارِ وَ بِئْسَ الْمَصِيرُ ( 126 )\r\nو كعبه را جايگاه اجتماع و مكان امن مردم ساختيم . مقام ابراهيم را نمازگاه خويش گيريد . ما ابراهيم و اسماعيل را فرمان داديم : خانهء مرا براى طواف‌كنندگان و مقيمان و راكعان و ساجدان پاكيزه داريد . ( 125 )\r\nو ابراهيم گفت : اى پروردگار من ، اين شهر را جاى امنى گردان و از مردمش آنان‌را كه به خدا و روز قيامت ايمان دارند ، از هرثمره روزى ساز . گفت : هر كس كه كافر شد او را اندك برخوردارى دهم ، سپس به عذاب آتش دچارش گردانم كه بد سرانجامى است . ( 126 )\r\n\r\nواژگان\r\nبيت : در صورتى كه قيدى نداشته باشد و به لحاظ وضع خود ، هرخانه‌اى را در برمىگيرد ، لكن اسم خاص براى كعبهء مشرّفه شده است ؛ زيرا بدون قيد ، در اين معنا\r\n\r\n","description":"","footnote":"","page_name":" 372 ","page_number":372},
  {"content":"\r\n\r\nزياد به كار رفته است .\r\nثاب : به معناى « رجع » ( بازگشت ) .\r\nمثابة : اسم مكان است براى محلّ بازگشت و « تاء » در « مثابة » براى مبالغه است ، نه براى تأنيث .\r\nطواف : دور زدن .\r\nعكوف و اعتكاف : اقامت كردن و ملازم بودن با يك‌چيز .\r\n\r\nاعراب\r\n « رَبِّ »  مناداى مضاف به سوى « ياى » متكلّم و به معناى « يا ربى » است . حرف ندا و « ياء » به سبب تخفيف و روشن بودن معنا ، حذف و « باء » كسره داده شده است ، تا بر « ياى » متكلّم محذوف دلالت كند .  « مِنَ »  در سخن خداى تعالى :  « مَنْ آمَنَ مِنْهُمْ »  بدل بعض از كل ، يعنى بدل از  « أَهْلَهُ »  است .  « مِنَ »  در سخن خداوند :  « وَ مَنْ كَفَرَ »  ممكن است محلّ آن نصب باشد ، بنابراين كه مفعول براى فعل محذوف است و تقدير آن : « قال اللّه و أرزق أيضا من كفر » مىباشد .  « فَأُمَتِّعُهُ »  عطف است بر فعل محذوف و نيز ممكن است  « مِنَ »  مرفوع و مبتدا و جملهء  « فَأُمَتِّعُهُ »  خبر آن باشد و در اين‌جا داخل شدن « فاء » بر خبر جايز است ؛ زيرا اسم موصول [ يعنى من 
  ] به اسم شرط شباهت دارد .\r\n\r\nتفسير\r\n وَ إِذْ جَعَلْنَا الْبَيْتَ مَثابَةً لِلنَّاسِ وَ أَمْناً .   « وَ إِذْ جَعَلْنَا »  عطف است براين سخن خدا :\r\n « وَ إِذِ ابْتَلى » .  معناى اين آيه آن است كه خداوند سبحان ، خانه‌اش را آرمانگاه مردم قرار داده است . دسته‌هايى از مردم به سوى آن روى مىآورند تا اعمال حج را به جاى آورند و پس از آن به سوى شهرهاى خود پراكنده مىشوند . آن‌گاه دسته‌هاى ديگرى\r\n\r\n","description":"","footnote":"","page_name":" 373 ","page_number":373},
  {"content":"\r\n\r\nبه سوى آن بازمىگردند و به همين ترتيب ، اجتماع مردم در خانهء خدا ادامه پيدا مىكند .\r\nهمچنين خداوند ، خانه‌اش را سبب امنيت در آخرت قرار داده است ؛ زيرا انسان وقتى به خانهء او رسيد و اعمال حج را انجام داد ، به خويشتن بازمىگردد و مخلصانه به خدايش روى مىآورد و از گناهان خود توبه مىكند . بدين‌ترتيب ، خانهء خدا وسيله‌اى است براى رهايى از عذاب و مجازات . چنان‌كه خدا اين مكان را در دنيا نيز محلّ امن قرار داده است ؛ زيرا هركس به آن پناه برد ، در امان است و هيچ‌كس حقّ تعرّض و سوءقصد به او را ندارد . ازاين‌رو ، اگر مردى قاتل پدرش را در حرم خدا مىديد ، او را ناديده مىگرفت [ و متعرّض او نمىشد 
  ] و اين ، عادتى است كه از زمان اسماعيل عليه السّلام تا امروز به ارث باقى مانده است .\r\n\r\nپناه بردن جنايتكار به حرم\r\nدر كتاب جواهر ، كه بزرگ‌ترين منبع فقه جعفرى به شمار مىرود ، آمده است : « حدّ ، مطلقا بركسىكه به حرم پناهنده شده است جارى نمىشود ؛ زيرا خداوند تعالى مىفرمايد :  « مَنْ دَخَلَهُ كانَ آمِناً ؛  كسىكه داخل آن شود در امان است » ، بلكه بايد از لحاظ غذا و آب برچنين شخصى سخت گرفت و در اين‌باره بايد به اندازه‌اى كه رمق او باقى بماند بسنده كرد تا وى از حرم بيرون آيد و آن‌گاه بر او حد جارى شود . در روايت صحيح از امام جعفر صادق عليه السّلام دربارهء مردى كه در بيرون حرم جنايت مىكند و سپس به حرم پناه مىبرد ، چنين آمده است : « نه حد بر او جارى مىشود ، نه غذا و آب به وى داده مىشود و نه سخن با وى گفته مىشود ؛ چراكه اگر چنين رفتارى با وى شود ، او از حرم خارج خواهد شد و آن‌گاه بر او حد جارى مىشود . و اگر شخصى در داخل حرم مرتكب جنايت شود ، در حرم بر او حد جارى خواهد شد ؛ زيرا وى حرمت حرم را ناديده گرفته است » .\r\n\r\n","description":"","footnote":"","page_name":" 374 ","page_number":374},
  {"content":"\r\n\r\nابو حنيفه مىگويد : كشتن كسىكه به حرم پناه برد جايز نيست و استدلال كرده به اين سخن خدا :  « وَ إِذْ جَعَلْنَا الْبَيْتَ مَثابَةً لِلنَّاسِ وَ أَمْناً » . \r\n وَ اتَّخِذُوا مِنْ مَقامِ إِبْراهِيمَ مُصَلًّى .   « اتَّخِذُوا »  به كسر « خاء » ، صيغهء امر است كه به نماز خواندن در مقام ابراهيم دستور مىدهد ؛ زيرا معناى مصلّى ، مكان نماز است .\r\nفقها وحدت‌نظر دارند كه خواندن دو ركعت نماز طواف ، در صورت امكان ، در مقام ابراهيم عليه السّلام مستحب است . مراد از مقام ابراهيم ، همان مقام معروف است كه در حال حاضر در مسجد الحرام موجود است : اما كسىكه مىگويد : مراد از مقام ابراهيم تمام مسجد الحرام مىباشد ، نياز به دليل دارد .\r\n وَ عَهِدْنا إِلى إِبْراهِيمَ وَ إِسْماعِيلَ أَنْ طَهِّرا بَيْتِيَ لِلطَّائِفِينَ وَ الْعاكِفِينَ وَ الرُّكَّعِ السُّجُودِ . \r\n « أَنْ »  در  « أَنْ طَهِّرا »  به معناى « أى » مىباشد و جملهء  « عَهِدْنا »  را تفسير مىكند و محلّى از اعراب ندارد . معناى اين آيه آن است كه ما به ابراهيم و اسماعيل سفارش كرديم كه خانه را مورد احترام قرار دهند و تمام چيزهايى را كه شايستهء آن نيست از آن دور سازند ؛ مانند بت‌ها ، پليدها ، آلودگىها ، كارهاى بيهوده ، آميزش با زنان ، كار ناروا ، مجادله و امثال آنها . و مردم را نيز به اين كار ، دستور دهند . « الطائفين » يعنى كسانى كه پيرامون خانه مىچرخند .  « الْعاكِفِينَ »  يعنى كسانى كه در مسجد اقامت مىگزينند و ملازم آن مىشوند .  « الرُّكَّعِ السُّجُودِ »  مقصود نمازگزاران است . جمع راكع و ساجد .\r\n وَ إِذْ قالَ إِبْراهِيمُ رَبِّ اجْعَلْ هذا بَلَداً آمِناً .  اين جمله ، دعا و آرزوى ابراهيم عليه السّلام است كه از خدا تقاضا مىكند تا مكهء مكرّمه را از مكان‌هاى امن قرار دهد ؛ بدين‌معنا كه ساكنان آن را از جنگ‌ها ، ستمكاران ، زلزله‌ها و طوفان‌ها و امثال آن مصون بدارد .\r\nبرخى از مفسّران گفته‌اند : خداوند دعاى ابراهيم عليه السّلام را اجابت كرد ؛ زيرا كسى به مكه سوءقصد نكرد مگر اين‌كه خداوند او را نابود ساخت و اگر كسى به مكه تجاوز كرد ، زمان تجاوزش بسيار اندك بود و ادامه پيدا نكرد .\r\n وَ ارْزُقْ أَهْلَهُ مِنَ الثَّمَراتِ مَنْ آمَنَ مِنْهُمْ بِاللَّهِ وَ الْيَوْمِ الْآخِرِ .  وقتى ابراهيم خانه\r\n\r\n","description":"","footnote":"","page_name":" 375 ","page_number":375},
  {"content":"\r\n\r\nكعبه را در سرزمينى بنا كرد كه نه آب داشت و نه گياه ، از خدا تقاضا نمود كه اين سرزمين را ، مكانى امن و امان قرار دهد و روزىهاى خود را به سوى آن سرازير كند .\r\nالبته نوع اين روزىها و سرزمينى را كه روزى از آن‌جا براى مكه فراهم شود ، مشخص نكرد ؛ چراكه مهم ، فراهم شدن روزى است ، حال هرچه باشد و از هرجا فراهم گردد . خداوند نيز دعاى ابراهيم عليه السّلام را مستجاب كرد و روزى مردم مكه را از اطراف و اكناف جهان سرازير نمود و مكه ، گذرگاه كاروان‌ها و محلّ تجارت قرار گرفت . آيهء 57 سورهء قصص اشاره به همين موضوع دارد :  « أَ وَ لَمْ نُمَكِّنْ لَهُمْ حَرَماً آمِناً يُجْبى إِلَيْهِ ثَمَراتُ كُلِّ شَيْءٍ ؛  آيا آنان‌را در حرم امن جاى نداده‌ايم كه همه‌گونه ثمرات در آن فراهم مىشود ؟ » .\r\nسبب اين‌كه ابراهيم عليه السّلام تنها براى مؤمنان درخواست روزى كرد ، آن است كه خداوند به وى خبر داده بود : در ميان كسانى كه از نسل او مىباشند ، گروهى ستمگر وجود دارد و خدا امامت را به كسىكه ستم كند نخواهد داد .\r\n « قالَ وَ مَنْ كَفَرَ فَأُمَتِّعُهُ قَلِيلًا » ؛  يعنى خداوند به ابراهيم گفت : من كافران و فاسقان را نيز روزى مىدهم ، چراكه روزى يك چيز است و امامت چيزى ديگر ؛ زيرا امامت عبارت است از : حكومت دينى در دنيا و اين امر ، ايمان و عدالت ، بلكه عصمت را اقتضا دارد ، امّا روزى همانند آب و هوا ، هم براى نيكوكار است و هم براى بدكار و گناه و معصيت اثرى در عمر و روزى ندارد ، بلكه اثر آن تنها در روز قيامت آشكار مىشود ، چراكه در اين روز است كه گناهكاران كيفر اعمالشان را مىبينند .\r\n\r\n","description":"","footnote":"","page_name":" 376 ","page_number":376},
  {"content":"\r\n\r\n\r\nابراهيم پايه‌هاى خانه را بالا برد\r\n\r\n[ سوره البقرة ( 2 ) : آيات 127 تا 129 
  ]\r\nوَ إِذْ يَرْفَعُ إِبْراهِيمُ الْقَواعِدَ مِنَ الْبَيْتِ وَ إِسْماعِيلُ رَبَّنا تَقَبَّلْ مِنَّا إِنَّكَ أَنْتَ السَّمِيعُ الْعَلِيمُ ( 127 ) رَبَّنا وَ اجْعَلْنا مُسْلِمَيْنِ لَكَ وَ مِنْ ذُرِّيَّتِنا أُمَّةً مُسْلِمَةً لَكَ وَ أَرِنا مَناسِكَنا وَ تُبْ عَلَيْنا إِنَّكَ أَنْتَ التَّوَّابُ الرَّحِيمُ ( 128 ) رَبَّنا وَ ابْعَثْ فِيهِمْ رَسُولاً مِنْهُمْ يَتْلُوا عَلَيْهِمْ آياتِكَ وَ يُعَلِّمُهُمُ الْكِتابَ وَ الْحِكْمَةَ وَ يُزَكِّيهِمْ إِنَّكَ أَنْتَ الْعَزِيزُ الْحَكِيمُ ( 129 )\r\nو هنگامى كه ابراهيم و اسماعيل پايه‌هاى خانه را بالا بردند ، گفتند : اى پروردگار ما ، از ما بپذير كه تو شنوا و دانا هستى . ( 127 )\r\nاى پروردگار ما ، ما را فرمان‌بردار خويش ساز و نيز فرزندان ما را فرمان‌بردار خويش گردان و مناسكمان را به ما بياموز و توبهء ما بپذير كه تو توبه‌پذيرنده و مهربان هستى . ( 128 )\r\nاى پروردگار ما ، از ميانشان پيامبرى بر آنها مبعوث گردان تا آيات تو را بر ايشان بخواند و به آنها كتاب و حكمت بياموزد و آنها را پاكيزه سازد و تو پيروزمند و حكيم هستى . ( 129 )\r\n\r\nتاريخ كعبه\r\nمفسّران و مورّخان دربارهء تاريخ كعبه اختلاف‌نظر دارند كه آيا خانهء كعبه پيش از ابراهيم عليه السّلام بوده و آن‌گاه خراب شده و ابراهيم و فرزندش اسماعيل به فرمان خدا آن را\r\n\r\n","description":"","footnote":"","page_name":" 377 ","page_number":377},
  {"content":"\r\n\r\nتجديدبنا كرده است و يا اين‌كه تاريخ تأسيس و بناى آن ، از خود ابراهيم آغاز مىشود ؟\r\nبيشتر مفسّران و مورّخان مسلمان براين باورند كه تاريخ تأسيس خانهء كعبه بسيار زودتر از زمان ابراهيم عليه السّلام بوده است . برخى گفته‌اند : كعبه به‌دست ابراهيم عليه السّلام تأسيس شد و برخى در اين‌باره اظهارنظرى نكرده و گفته‌اند : خدا بهتر مىداند . ما نيز همين نظريهء اخير را تأييد مىكنيم ؛ چراكه عقل در اين‌باره نمىتواند حكم كند ، نه به نفى و نه به اثبات . بنابراين ، راه شناخت آن ، تنها به باستان‌شناسى و كاوش‌هاى زمينى ، يا آيهء قرآنى و يا روايتى صحيح منحصر مىشود .\r\nمن در ميان سخنان باستان‌شناسان ، در اين‌باره چيزى نيافتم و قرآن نيز به‌طور آشكار تاريخ تأسيس خانهء كعبه را بيان نكرده و تنها به اين مقدار بسنده كرده است كه ابراهيم و اسماعيل به ساختن خانه پرداختند و در اين‌باره با يكديگر همكارى كردند و اين سخن مشخص نمىكند كه آيا خانه پيش از ابراهيم وجود داشته و لكن خراب شده و آن‌گاه ، ابراهيم و فرزندش اسماعيل ، آن را تجديدبنا كرده و يا اين‌كه پيش از ابراهيم ابدا وجود نداشته است . سنّت قطعى [ يا خبر متواتر 
  ] نيز در اين‌باره وجود ندارد و رواياتى كه در اين موضوع آمده ، همگى خبر واحد مىباشند و خبر واحد تنها در احكام شرعى و يا بنا به قولى در احكام شرعى و موضوع آنها - چنان‌كه برخى گفته‌اند - حجت است . « 1 » امّا در عقايد ، مسائل تاريخى و موضوعات خارجى محض حجّيت ندارد ، مگر اين‌كه قرينه‌اى وجود داشته باشد كه موجب اطمينان و اعتماد انسان بدان شود و در اين‌صورت ، خبر واحد به منزلهء خبر متواتر خواهد بود .\r\n\r\n\r\n","description":"","footnote":"\r\n( 1 ) . آنچه از همه بيشتر باعث تعجبم شد ، نظريهء آقاى طباطبائى در تفسير الميزان ، ج 1 ، ص 196 ، است كه مىگويد :\r\n« عدم صحّت سند خبر موجب طرد آن نمىشود ، مادام كه مخالف عقل و يا روايت متواتر نباشد » ؛ زيرا بديهى است كه عدم مخالفت با عقل و روايت صحيح از شرايط خبرى است كه صحّت سند آن ثابت شده ، نه از شرايط خبرى كه صحّت سندش ثابت نشده است ؛ چراكه اگر صحّت سند خبرى ثابت نشده باشد ، همين موضوع براى طرد آن كافى است و نياز به شرط ديگرى ندارد و اگر چنين نباشد ، بايد به هرخبر غيرصحيح عمل كرد ، مگر آن‌كه اين خبر مخالفت عقل و خبر متواتر باشد و بطلان چنين نظريه‌اى پرواضح است .\r\n","page_name":" 378 ","page_number":378},
  {"content":"\r\n\r\nدر هر صورت ، ما دربارهء شناخت تاريخ كعبه و تأسيس آن ، در پيشگاه خداوند ، نه مسئول هستيم و نه مكلّف و نيز مأمور دانستن اين مطلب نيستيم كه آيا خانهء كعبه جزء بهشت است و يا قطعه‌اى از زمين ؟ آيا آدم و پيامبران پس از او در همين كعبه حج گزاردند يا نه ؟ آيا كعبه در هنگام طوفان [ نوح 
  ] به سوى آسمان بالا برده شد و پس از طوفان به زمين فرود آمد ؟ آيا حجر الاسود را جبرئيل از آسمان آورد ، يا آن را آدم با خود از بهشت آورد و يا اين‌كه از كوه ابوقبيس گرفته شد ؟ و آيا اين سنگ بر اثر لمس گناهكاران سياه شده است ؟ و مطالبى از اين قبيل ، كه جز خبر واحد و يا روايت داستان‌سرايان و خرافه‌گويان ، مدركى ندارد .\r\nما در قبال هيچ‌يك از مطالب ذكر شده مسئوليت نداريم و شناخت آنها بر ما نه واجب است و نه مستحب ، نه عقلا و نه شرعا . و تحقيق در مورد آنها براى ما نه سود دنيوى دارد و نه سود اخروى . اين‌گونه بحث‌ها ، زمانى به شدّت مطرح بود ، لكن پس از مدّتى باد آنها را برد و اگر كسى بخواهد آنها را بار ديگر زنده كند مانند كسى است كه سعى مىكند عقربهء ساعت را به عقب برگرداند .\r\nآنچه ما دربارهء كعبه مورد پرسش و بازخواست قرار مىگيريم ، رفتن به سوى آن به منظور انجام دادن حج و عمره - البته مادام كه توان رفتن به كعبه را داشته باشيم - و نيز احترام و تقديس آن و دفاع از آن با جان و مال است و در اين جهت بايد به پيامبر صلّى اللّه عليه و إله ، اهل بيت و اصحاب او و نيز تابعان ، علما و تمام مسلمانان اقتدا كنيم ؛ زيرا آنان ايمان كامل دارند كه احترام به بيت خدا ، احترام به خدا و حفاظت از آن ، حفاظت از حرم خدا و دفاع از آن ، دفاع از دين خداست . امير مؤمنان عليه السّلام فرمود :\r\n« خدا حجّ بيت الحرام را بر شما واجب كرد ؛ بيتى كه آن را قبلهء مردم قرار داد . آنان همچون چهارپايان [ خاضعانه 
  ] وارد خانه خدا مىشوند و به‌سان كبوتران بدان پناه مىبرند . خدا آن را نشانهء فروتنى مردم در برابر عظمت خود و اعتقاد آنان به عزّت خود و نيز پرچمى براى اسلام و جايگاه امنى براى پناه‌جويان قرار داد » .\r\n\r\n","description":"","footnote":"","page_name":" 379 ","page_number":379},
  {"content":"\r\n\r\n رَبَّنا تَقَبَّلْ مِنَّا .  اين بخش از آيه ، تقاضاى حضرت ابراهيم و اسماعيل از خداوند است مبنىبراين‌كه آنان‌را در برابراين عمل [ ساختن خانه خودش كعبه 
  ] پاداش دهد ؛ زيرا معناى قبول در پيشگاه خداوند ، همان ثواب دادن بركارى است كه مورد قبول او قرار گرفته است . همان‌طور كه ثواب ندادن بر كارى يعنى قبول نكردن و نپذيرفتن آن كار از ناحيهء خداوند مىباشد و به لحاظ كرم و بخششى كه خداوند دارد ، نمىشود عملى را قبول نمايد و در مقابل پاداش ندهد . و ترديدى نيست كه خداوند دعاى آن دو را قبول كرد و در ازاى فرمان‌بردارى آنان پاداش فراوانى به آنها عنايت فرمود ؛ چراكه خود در نيايش را به روى بنده ، به‌ويژه پرهيزگار باز كند ، و در اجابت را ببندد . همان‌طور كه امير مؤمنان عليه السّلام فرموده است .\r\n رَبَّنا وَ اجْعَلْنا مُسْلِمَيْنِ لَكَ .  مسلم ، مسلّم و مستسلم داراى يك معنا مىباشند و آن عبارت است از : كسىكه به خدا اعتقاد داشته باشد و از او اطاعت كند ، و منظور از آن كسى است كه در عقيده و عملش نسبت به خدا اخلاص داشته باشد . ترديدى نيست كه شخص سعادتمند و پسنديده ، كسى است كه تمام امور و كارهايش را به خدا واگذار نمايد .\r\n وَ مِنْ ذُرِّيَّتِنا أُمَّةً مُسْلِمَةً لَكَ .  خداوند دعاى ابراهيم و اسماعيل را مستجاب كرد و در ميان نسل آنها ، ميليون‌ها مسلمان قرار داد .\r\n\r\nشيعه و اجداد پيامبر صلّى اللّه عليه و إله\r\nشيعه نظريه‌اى دارد كه در اين نظريه تنهاست و طوايف ديگر اسلامى آن را قبول ندارند و آن اين است : پدران و اجداد محمّد صلّى اللّه عليه و إله و نيز مادران و جدّه‌هاى او ، همگى موحّد بودند و هيچ‌كدام از آنها چيزى را شريك خداى تعالى قرار ندادند و حضرت\r\n\r\n","description":"","footnote":"","page_name":" 380 ","page_number":380},
  {"content":"\r\n\r\nمحمّد صلّى اللّه عليه و إله از همان آغاز آفرينش تا ساعت تولدش از صلب پدران پاك به رحم مادران پاك منتقل مىشد .\r\nشيخ شيعه ، مشهور به مفيد در شرح عقائد صدوق ، چاپ 1371 ، ص 67 گفته است :\r\n« پدران پيامبر صلّى اللّه عليه و إله از پدرش تا آدم عليه السّلام همگى يكتاپرست بودند و به خدا ايمان داشتند و شيعيان براين موضوع اجماع دارند » . خدا خطاب به پيامبرش حضرت محمّد صلّى اللّه عليه و إله فرمود :  « وَ تَقَلُّبَكَ فِي السَّاجِدِينَ ؛  « 1 » و گرديدنت از حالى به حالى در سجده‌كنندگان » .\r\nرسول اعظم صلّى اللّه عليه و إله فرمود : « من همچنان از صلب پاكان به رحم پاكان منتقل مىشدم تا اين‌كه خدا مرا به جهان شما آورد » . بنابراين ، سخن پيامبر صلّى اللّه عليه و إله نشان‌دهندهء آن است كه تمام پدران پيامبر ، مؤمن بوده‌اند ؛ زيرا اگر حتّى يكى از آنان كافر بود ، شايستهء توصيف به پاكى را نداشت ؛ چراكه خداوند مىفرمايد :  « إِنَّمَا الْمُشْرِكُونَ نَجَسٌ ؛  « 2 » مشركان آلوده‌اند » . براين اساس ، خدا حكم به نجاست كافران نموده است . لكن وقتى رسول خدا صلّى اللّه عليه و إله به طهارت و پاكى پدرانش حكم مىكند و آنان‌را بدين وصف توصيف مىنمايد ، ثابت مىشود كه همهء آنان مؤمن بوده‌اند .\r\n وَ أَرِنا مَناسِكَنا ؛  يعنى مناسك حج و ديگر عبادت‌ها را به ما بياموز .\r\n وَ تُبْ عَلَيْنا .  لزومى ندارد كه درخواست آمرزش هميشه با گناه توأم باشد ، به‌ويژه اگر اين درخواست از سوى پيامبران و اوصياى آنان صورت گيرد ، چراكه اين بزرگان هراندازه كه در عبادت خدا كوشش كنند و در پيشگاه او اخلاص ورزند ، باز هم خود را در حقّ او مقصر مىدانند ؛ زيرا آنان بيش از ديگران عظمت خدا را درك كرده‌اند و دريافته‌اند كه انسان هرقدر عبادت كند نمىتواند حقّ خداوند را ادا كند ، خداوندى كه عظمت او آغاز و انجام ندارد .\r\n رَبَّنا وَ ابْعَثْ فِيهِمْ رَسُولًا مِنْهُمْ .  خدا اين دعا را با فرستادن خاتم پيامبران سرور\r\n\r\n\r\n","description":"","footnote":"\r\n( 1 ) . شعراء ( 26 ) آيهء 219\r\n. ( 2 ) . توبه ( 9 ) آيهء 28\r\n.\r\n","page_name":" 381 ","page_number":381},
  {"content":"\r\n\r\nفرستادگان خود [ حضرت محمّد صلّى اللّه عليه و إله 
  ] اجابت كرد . در احاديث شيعه و سنّى آمده است كه پيامبر صلّى اللّه عليه و إله فرمود : « من همان كسى هستم كه ابراهيم براى آمدن او دعا كرد و عيسى به آمدن او مژده داد » . در سورهء جمعه آمده است : « اوست خدايى كه در ميان مردم بىسواد ، پيامبرى از ميان خودشان مبعوث كرد تا آياتش را بر آنها بخواند و كتاب و حكمتشان بياموزد . اگرچه پيش از آن در گمراهى آشكار بودند » . امير مؤمنان عليه السّلام فرمود : « خداوند در حالى محمّد صلّى اللّه عليه و إله را فرستاد كه هيچ‌كس از ميان عرب‌ها كتابى را نمىخواند و ادعاى وحى و نبوت نداشت » .\r\n\r\nبشارت به مهدى منتظر\r\nهمان‌گونه كه پيامبران به آمدن محمّد صلّى اللّه عليه و إله بشارت دادند ، او نيز به آمدن مهدى منتظر كه از فرزندان وى مىباشد ، بشارت داده است . اين جانب در اين‌باره كتابى نوشته‌ام به‌نام المهدى المنتظر و العقل و در آن احاديث زيادى از طريق اهل تسنّن و تشيّع نقل كرده‌ام . نسخه‌هاى كتاب تمام شد و چاپخانهء « دار العلم للملايين » آن را بار ديگر به همراه كتاب‌هاى اللّه و العقل ، الآخرة و العقل و النبوة و العقل ، چاپ كرد و در نتيجه چهار كتاب را در يك كتاب ، تحت‌عنوان الاسلام و العقل گرد آورده است .\r\nجامع‌ترين كتابى كه در اين موضوع خواندم كتاب منتخب الاثر فى الامام الاثنى عشر نوشتهء آقاى لطف اللّه صافى است كه در قطعى بزرگ چاپ شده و تعداد صفحاتش بيش از پانصد صفحه است . اين كتاب بهترين منبع در اين موضوع است . پس از آن‌كه كتاب المهدى المنتظر و العقل چاپ شد ، به سخنى طولانى از محيى الدين ، مشهور به ابن عربى دربارهء حضرت مهدى عليه السّلام برخوردم كه گوشه‌اى از آن را در اين‌جا نقل مىكنم : ابن عربى در جزء سوم از كتاب الفتوحات المكيه ، چاپ دار الكتب العربيه ، صفحهء 327 و صفحات پس از آن ، چنين گفته است : « خداوند را جانشينى است . او زمانى بيرون مىآيد كه زمين پر از ظلم و ستم شده باشد و آن‌گاه آن را پر از عدل و داد\r\n\r\n","description":"","footnote":"","page_name":" 382 ","page_number":382},
  {"content":"\r\n\r\nمىكند . . . اين جانشين ، از عترت رسول خدا صلّى اللّه عليه و إله و از فرزندان فاطمه است . نام او مطابق با نام جدّش رسول خداست . در ميان ركن و مقام با وى بيعت مىكنند . او همانندترين مردم به رسول خداست . او پيشانى فراخ و بينى كشيده دارد . . . مردم را به سنّت رسول خدا صلّى اللّه عليه و إله راهنمايى مىكند . جدّش ، پيامبر خدا دربارهء او گفت : از آثارم پيروى مىكند و دچار خطا نمىشود و معناى عصمت نيز همين است » .\r\n\r\n","description":"","footnote":"","page_name":" 383 ","page_number":383},
  {"content":"\r\n\r\n\r\nچه‌كسى از كيش ابراهيم روى برمىتابد ؟\r\n\r\n[ سوره البقرة ( 2 ) : آيات 130 تا 134 
  ]\r\nوَ مَنْ يَرْغَبُ عَنْ مِلَّةِ إِبْراهِيمَ إِلاَّ مَنْ سَفِهَ نَفْسَهُ وَ لَقَدِ اصْطَفَيْناهُ فِي الدُّنْيا وَ إِنَّهُ فِي الْآخِرَةِ لَمِنَ الصَّالِحِينَ ( 130 ) إِذْ قالَ لَهُ رَبُّهُ أَسْلِمْ قالَ أَسْلَمْتُ لِرَبِّ الْعالَمِينَ ( 131 ) وَ وَصَّى بِها إِبْراهِيمُ بَنِيهِ وَ يَعْقُوبُ يا بَنِيَّ إِنَّ اللَّهَ اصْطَفى لَكُمُ الدِّينَ فَلا تَمُوتُنَّ إِلاَّ وَ أَنْتُمْ مُسْلِمُونَ ( 132 ) أَمْ كُنْتُمْ شُهَداءَ إِذْ حَضَرَ يَعْقُوبَ الْمَوْتُ إِذْ قالَ لِبَنِيهِ ما تَعْبُدُونَ مِنْ بَعْدِي قالُوا نَعْبُدُ إِلهَكَ وَ إِلهَ آبائِكَ إِبْراهِيمَ وَ إِسْماعِيلَ وَ إِسْحاقَ إِلهاً واحِداً وَ نَحْنُ لَهُ مُسْلِمُونَ ( 133 ) تِلْكَ أُمَّةٌ قَدْ خَلَتْ لَها ما كَسَبَتْ وَ لَكُمْ ما كَسَبْتُمْ وَ لا تُسْئَلُونَ عَمَّا كانُوا يَعْمَلُونَ ( 134 )\r\nچه‌كسى از كيش ابراهيم روى برمىتابد جز آن‌كه خود را بىخرد ساخته باشد ؟ ابراهيم را در دنيا برگزيديم و او در آخرت نيز از شايستگان است . ( 130 )\r\nو هنگامى كه پروردگارش به او گفت : تسليم شو . گفت : من در برابر پروردگار جهانيان تسليم شدم . ( 131 )\r\nابراهيم به فرزندان خود وصيّت كرد كه به كيش او باشند و يعقوب به فرزندان خود گفت : اى فرزندان من ، خدا براى شما اين دين را برگزيده است . مباد ، بميريد بىآن‌كه بدان گردن نهاده باشيد . ( 132 )\r\nآيا شما حاضر بوديد آن‌گاه كه مرگ يعقوب فرارسيد و به فرزندانش گفت : پس از من چه‌چيز را مىپرستيد ؟ گفتند : خداى تو و خداى نياكان تو ابراهيم و اسماعيل و اسحاق را به يكتايى خواهيم پرستيد و در برابر او تسليم\r\n\r\n","description":"","footnote":"","page_name":" 384 ","page_number":384},
  {"content":"\r\n\r\nمىشويم . ( 133 )\r\nآنها امّت‌هايى بوده‌اند كه اكنون درگذشته‌اند . آنچه كرده بودند از آن آنهاست و آنچه شما كنيد از آن شماست و شما را از اعمالى كه آنها مىكرده‌اند نمىپرسند . ( 134 )\r\n\r\nواژگان\r\nسفه ، به معناى سبك شمردن و پرده‌درى است . و هركس كه در جان و مالش تصرّف مضر كند به‌گونه‌اى كه بر خلاف آنچه در نزد عاقلان است باشد ، سفيه و بىخرد محسوب مىشود ، لكن ضرر سفيه ، تنها به خودش متوجّه مىگردد .\r\nاصطفاء : انتخاب و برگزيدن . مراد از حضور مرگ ، آشكار شدن علايم آن است .\r\n\r\nاعراب\r\n « مَنْ يَرْغَبُ » ،  استفهامى است كه متضمّن معناى نفى و انكار مىباشد ؛ يعنى هيچ كس از كيش ابراهيم اعراض نمىكند . دليل براين‌كه استفهام در اين جمله به معناى نفى است وجود كلمه  « إِلَّا »  پس از آن مىباشد .  « مَنْ سَفِهَ » ،   « مَنْ »  اسم موصول و در محلّ رفع و بدل كل از كل از ضميرى است كه در  « يَرْغَبُ »  مستتر مىباشد و جايز است كه  « مَنْ »  منصوب باشد بنابراين‌كه مستثناست .  « نَفْسَهُ »  منصوب است و به عنوان تميز ، نظير جملهء « فإن طبن لكم عن شىء نفسا » همچنين جايز است كه مفعول براى  « سَفِهَ »  - مخفّف - باشد كه به معناى  « سَفِهَ »  - مشدّد - است ؛ يعنى « صيّر نفسه سفيها ؛ خود را سفيه گرداند » .  « إِذْ حَضَرَ »   « إِذْ »  ظرف و متعلّق به  « شُهَداءَ »  است .  « إِذْ قالَ » ،   « إِذْ »  متعلّق به  « حَضَرَ »  است .  « ما تَعْبُدُونَ » ،   « ما »  براى استفهام و مفعول براى  « تَعْبُدُونَ »  است . و  « إِبْراهِيمَ »  و  إِسْماعِيلَ »  و  « إِسْحاقَ »  بدل هستند از  « آبائِكَ »  به اين نوع بدل ، بدل مفصّل از مجمل گفته مىشود .\r\n\r\n","description":"","footnote":"","page_name":" 385 ","page_number":385},
  {"content":"\r\n\r\n\r\nتفسير\r\n وَ مَنْ يَرْغَبُ عَنْ مِلَّةِ إِبْراهِيمَ إِلَّا مَنْ سَفِهَ نَفْسَهُ .  اين آيه سرزنشى است از سوى خداوند براى يهود ، نصارا و مشركان عرب كه به محمّد صلّى اللّه عليه و إله ايمان نياوردند . سبب سرزنش آن است كه يهود به نسبتشان به اسرائيل يعنى يعقوب بن اسحاق بن ابراهيم ، مباهات مىكردند و نصارا به عيسى افتخار مىكردند و عيسى نيز از جانب مادر با اسرائيل نسبت داشت . امّا مشركان عرب ، بسيارى از آنان عدنانى بودند و نسب ايشان به اسماعيل بن ابراهيم بازمىگشت . به‌علاوه ، آنان به بركت خانه‌اى كه ابراهيم آن را ساخته بود ، در دوران جاهليت به منابع زيادى دست يافته بودند . بنابراين ، همگى به ابراهيم و كيش ابراهيم مباهات مىكردند . روشن است كه حضرت محمّد صلّى اللّه عليه و إله نيز از نسل ابراهيم و بر كيش او بود . بنابراين ، اگر كسى به محمّد و كيش او كفر بورزد به ابراهيم و كيش او كفر ورزيده است . ترديدى نيست كه هركس به منبع عزّت و افتخارش كفر بورزد ، سفيه و بىخرد است ؛ نظير شخصى كه بر ضرر خود ، كارى انجام مىدهد كه به هلاكتش منجر مىشود .\r\n وَ لَقَدِ اصْطَفَيْناهُ فِي الدُّنْيا ؛  او را پاك و خالص از پليدىها قرار داديم .\r\nاين آيه نظير اين سخن خداى تعالى است كه مىفرمايد :  « يُرِيدُ اللَّهُ لِيُذْهِبَ عَنْكُمُ الرِّجْسَ أَهْلَ الْبَيْتِ وَ يُطَهِّرَكُمْ تَطْهِيراً ؛  « 1 » خواست و ارادهء خدا بود كه ساحت شما اهل بيت را از هرگونه پليدى پيراسته گرداند و شما را پاك و مطهّر قرار دهد » .\r\n وَ إِنَّهُ فِي الْآخِرَةِ لَمِنَ الصَّالِحِينَ .  بديهى است كه ابراهيم عليه السّلام در آخرت از زمرهء صالحان مىباشد ؛ زيرا او در دنيا چنين بود . و اسلام ، آخرت را به اعمال دنيا مرتبط مىسازد و آن دو را از يكديگر جدا نمىداند . بنابراين ، اگر كسى در دنيا بينا و صالح\r\n\r\n\r\n","description":"","footnote":"\r\n( 1 ) . احزاب ( 33 ) آيهء 33 .\r\n","page_name":" 386 ","page_number":386},
  {"content":"\r\n\r\nباشد ، در آخرت نيز چنين خواهد بود و كسىكه در دنيا نابينا و بدبخت باشد در آخرت نيز چنين خواهد بود .\r\n إِذْ قالَ لَهُ رَبُّهُ أَسْلِمْ قالَ أَسْلَمْتُ لِرَبِّ الْعالَمِينَ .  ممكن است بپرسيد : خداوند در چه زمانى از ابراهيم خواست كه اسلام بياورد ؟ آيا پيش از نبوت از وى خواست و يا پس از آن ؟ فرض اوّل ناممكن است ، زيرا خداوند از طريق وحى از كسىكه پيامبر نيست ، چيزى را نمىخواهد ، امّا فرض دوم تحصيل حاصل است ، چراكه خداوند به هيچ انسانى وحى نمىكند ، مگر پس از آن‌كه وى اسلام بياورد .\r\nپاسخ : اين سؤال خدا :  « أَسْلِمْ قالَ أَسْلَمْتُ »  كنايه از آن است كه ابراهيم عليه السّلام برگزيدهء برگزيدگان و شايستهء نبوت و رسالت است ، زيرا او تمام اوامر و نواهى خدا را اطاعت كرد و مسئوليت نبوت و رسالت را به نحو أتم و اكمل انجام داد . بنابراين ، آيه صرفا به منظور بيان اخلاص و فرمان‌بردارى ابراهيم عليه السّلام آمده است و در عين‌حال ، يهود ، نصارا و مشركان عرب را سرزنش مىكند ، مشركانى كه به ابراهيم مباهات مىكردند و با كسى كه براى احياى كيش ابراهيم و نشر روش و عقيدهء او آمده بود ، به مخالفت برمىخاستند .\r\n وَ وَصَّى بِها إِبْراهِيمُ بَنِيهِ وَ يَعْقُوبُ .  ضمير در  « بِها »  به ملت [ دين 
  ] ابراهيم برمىگردد .\r\n فَلا تَمُوتُنَّ إِلَّا وَ أَنْتُمْ مُسْلِمُونَ ؛  يعنى تا دم مرگ بر اسلام ثابت‌قدم بمانيد تا بر همين آيين زنده شويد و با خداى روبه‌رو گرديد .\r\n\r\nحقّ فرزند بر پدر\r\nآيهء فوق نشان مىدهد كه پدر نسبت به تربيت فرزند خود و هدايت او به سوى دين حق ، مسئول است . امام زين العابدين عليه السّلام فرمود : « امّا حقّ فرزندت آن است كه بدانى او از توست و كارهاى خوب و بد او در همين دنيا به تو نسبت داده مىشود و تو\r\n\r\n","description":"","footnote":"","page_name":" 387 ","page_number":387},
  {"content":"\r\n\r\nمسئوليت دارى كه او را به خوبى تربيت كنى ، و به سوى پروردگارش ارشاد نمايى و در اطاعت پروردگار ، وى را يارى دهى . بنابراين ، دربارهء فرزندت به‌سان كسى رفتار كن كه مىدانى ، اگر نسبت به او نيكى كند پاداش داده مىشود و اگر بدى كند مجازات مىگردد .\r\n أَمْ كُنْتُمْ شُهَداءَ إِذْ حَضَرَ يَعْقُوبَ الْمَوْتُ .  « حضره الموت » بدين معناست كه وى در حال احتضار است و نشانه‌هاى مرگ در او آشكار گشته است . صاحب مجمع البيان گفته است : يهوديان براين پندارند كه يعقوب در هنگامى كه از دنيا مىرفت ، به فرزندانش وصيت كرد كه يهودى باشند . خداوند اين پندار را باطل اعلام كرد و گفت :\r\nشما در هنگامى كه يعقوب از دنيا رفت حضور نداشتيد ، پس چگونه چنين ادّعاى دروغ عليه او مىكنيد ؟ حقيقت آن است كه يعقوب در لحظهء مرگ به فرزندانش چنين گفت :  ما تَعْبُدُونَ مِنْ بَعْدِي ؛  چه چيزى را پس از من مىپرستيد ؟\r\nسؤال : كلمهء  « ما »  براى غيرعاقل به كار مىرود ، پس چگونه در اين‌جا در معبود به حق به كار رفته است ؟\r\nپاسخ : مردم در آن زمان ، بت‌ها را مىپرستيدند و پرسش نيز متوجّه معبود مردم شده ، نه متوجّه معبود به حق . بنابراين  « ما »  در اين‌جا بدين معناست : چه چيزى را مىپرستيد ؟\r\n قالُوا نَعْبُدُ إِلهَكَ وَ إِلهَ آبائِكَ إِبْراهِيمَ وَ إِسْماعِيلَ وَ إِسْحاقَ .  ممكن است بپرسيد : يعقوب فرزند اسحاق است و اسماعيل عموى يعقوب و برادر پدر او مىباشد . بنابراين ، چگونه مىتوان اسماعيل را در زمرهء پدران يعقوب داخل كرد ؟\r\nپاسخ : عمو به منزلهء پدر است ، زيرا برادر پدر مىباشد و همانند او مورد احترام قرار مىگيرد . در حديث شريف است كه رسول خدا صلّى اللّه عليه و إله فرمود : « پدرم را به من برگردانيد » كه مقصود ، عمويش عباس بود .\r\n تِلْكَ أُمَّةٌ قَدْ خَلَتْ لَها ما كَسَبَتْ وَ لَكُمْ ما كَسَبْتُمْ .  اين آيه به يك اصل كلّى اشاره\r\n\r\n","description":"","footnote":"","page_name":" 388 ","page_number":388},
  {"content":"\r\n\r\nدارد و آن اين‌كه نتايج و آثار هركس در فرداى قيامت تنها به خود او بازمىگردد و اگر كار او نيك باشد ، كسى ديگر از آن سود نمىبرد و اگر كار او بد باشد ، كسى ديگر از آن زيان نمىبيند . اسلام اين اصل كلّى را با عبارات و شيوه‌هاى مختلف بيان كرده است ؛ از جمله آيهء 164 سورهء انعام :  « وَ لا تَزِرُ وازِرَةٌ وِزْرَ أُخْرى . . . ؛  هركس تنها كيفر كار خويش را مىبيند . . . » و آيهء 39 سورهء نجم :  « وَ أَنْ لَيْسَ لِلْإِنْسانِ إِلَّا ما سَعى ؛  و اين‌كه براى مردم پاداشى جز آنچه خود كرده‌اند نيست » . و نيز گفتهء رسول اكرم صلّى اللّه عليه و إله كه به تنها دخترش فاطمه عليها السّلام فرمود : « اى فاطمه ، كار كن و مگو : من دختر محمّد هستم ؛ چراكه باعث بىنيازى تو از خدا نمىشوم » و سخنان ديگرى از اين قبيل . گستردن سخن در اين‌باره ، نشان‌دهندهء آن است كه ما تا امروز از موضوعى بىخبر بوده‌ايم كه از هر چيزى آشكارتر و روشن‌تر است .\r\n\r\n","description":"","footnote":"","page_name":" 389 ","page_number":389},
  {"content":"\r\n\r\n\r\nگفتند يهودى يا نصرانى شويد\r\n\r\n[ سوره البقرة ( 2 ) : آيات 135 تا 138 
  ]\r\nوَ قالُوا كُونُوا هُوداً أَوْ نَصارى تَهْتَدُوا قُلْ بَلْ مِلَّةَ إِبْراهِيمَ حَنِيفاً وَ ما كانَ مِنَ الْمُشْرِكِينَ ( 135 ) قُولُوا آمَنَّا بِاللَّهِ وَ ما أُنْزِلَ إِلَيْنا وَ ما أُنْزِلَ إِلى إِبْراهِيمَ وَ إِسْماعِيلَ وَ إِسْحاقَ وَ يَعْقُوبَ وَ الْأَسْباطِ وَ ما أُوتِيَ مُوسى وَ عِيسى وَ ما أُوتِيَ النَّبِيُّونَ مِنْ رَبِّهِمْ لا نُفَرِّقُ بَيْنَ أَحَدٍ مِنْهُمْ وَ نَحْنُ لَهُ مُسْلِمُونَ ( 136 ) فَإِنْ آمَنُوا بِمِثْلِ ما آمَنْتُمْ بِهِ فَقَدِ اهْتَدَوْا وَ إِنْ تَوَلَّوْا فَإِنَّما هُمْ فِي شِقاقٍ فَسَيَكْفِيكَهُمُ اللَّهُ وَ هُوَ السَّمِيعُ الْعَلِيمُ ( 137 ) صِبْغَةَ اللَّهِ وَ مَنْ أَحْسَنُ مِنَ اللَّهِ صِبْغَةً وَ نَحْنُ لَهُ عابِدُونَ ( 138 )\r\nگفتند : يهودى يا نصرانى شويد تا به راه راست افتيد . بگو : ما كيش يكتاپرستى ابراهيم را برگزيديم و او مشرك نبود . ( 135 )\r\nبگوييد : ما به خدا و آياتى كه بر ما نازل شده و نيز آنچه بر ابراهيم و اسماعيل و اسحاق و يعقوب و سبطها نازل آمده و نيز آنچه بر موسى و عيسى فرستاده شده و آنچه بر پيامبران ديگر از جانب پروردگارشان آمده است ، ايمان آورده‌ايم . ميان هيچ‌يك از پيامبران فرقى نمىنهيم و همه در برابر خدا تسليم هستيم . ( 136 )\r\nاگر به آنچه شما ايمان آورده‌ايد ، آنان نيز ايمان بياورند ، هدايت يافته‌اند ؛ امّا اگر روى برتافتند ، پس با تو سر خلاف دارند و در برابر آنها خدا تو را كافى است كه او شنوا و داناست . ( 137 )\r\nاين رنگ خداست و رنگ چه‌كسى از رنگ خدا بهتر است . ما پرستندگان او هستيم . ( 138 )\r\n\r\n","description":"","footnote":"","page_name":" 390 ","page_number":390},
  {"content":"\r\n\r\n\r\nواژگان\r\nحنيف : كسىكه از اديان باطل به دين حق گرايش پيدا مىكند و درنتيجه ، واژهء « حنيف » به معناى « راست » است ، چنان‌كه از باب به فال‌نيك گرفتن به اعرج ( لنگ ) مىگويند : احنف ، و به مارگزيده مىگويند : سليم و به بيابان هلاك‌كننده مىگويند :\r\nمفازة [ يعنى محلّ رستگارى 
  ] . « 1 »\r\nاسباط : جمع سبط و آن عبارت است از : فرزند فرزند انسان . اسباط بنى اسرائيل عبارت بودند از : دوازده سبط از دوازده پسر يعقوب و اسباط به منزلهء قبايل عربى از فرزندان اسماعيل مىباشند .\r\nشقاق : به معناى منازعه و از شق ( جانب ) گرفته شده است ، بدين معنا كه هركس در شقى ( جانبى ) غير از شق ( جانب ) رفيق خود قرار گرفته است .\r\nصبغة : از صبغ گرفته شده است . صاحب مجمع البحرين گفته است : وقتى براى يكى از نصرانيان فرزندى متولد مىشد ، او را در آب زرد رنگ فرومىبردند [ و غسل مىدادند 
  ] و وى را معمود [ و اين عمل را تعميد 
  ] مىناميدند و آن را نوعى تطهير براى اين مولود مىدانستند . عمل تطهير براى مسيحيان به‌سان ختنه در نزد مسلمانان است .\r\nاز اين‌رو ، خدا فرمود : تطهير رنگ خداست ، بدين معنا كه پاك‌كنندهء حقيقى براى عقل‌ها و دل‌ها ، همانا دين حق است .\r\n\r\nاعراب\r\n « تَهْتَدُوا »  مضارع مجزوم در جواب امر ، يعنى  « كُونُوا »  است ؛ زيرا اين امر متضمّن معناى شرط است و تقدير : « أن تكونوا على اليهودية و النصرانية تهتدوا » مىباشد . لفظ\r\n\r\n\r\n","description":"","footnote":"\r\n( 1 ) . يعنى در مورد اين الفاظ ، واژه‌هاى متضاد آنها را به كار مىبرند ، تا با كاربرد نام زيبا و خوب ، مثلا مارگزيده يا لنگ شفا يابد و يا بيابان موجب هلاكت نشود - مترجم .\r\n","page_name":" 391 ","page_number":391},
  {"content":"\r\n\r\n « مِلَّةَ »  منصوب به فعل محذوف و به معناى : « نتّبع ملة ابراهيم » است .  « حَنِيفاً »  حال از  « إِبْراهِيمَ »  و  « صِبْغَةَ اللَّهِ »  منصوب است بنابر مصدريت [ مفعول مطلق 
  ] و تقدير آن :\r\n« صبغنا صبغة اللّه » است .  « صِبْغَةَ »  در جملهء  « وَ مَنْ أَحْسَنُ مِنَ اللَّهِ صِبْغَةً »  تميز تبديل شده [ محوّل 
  ] از مبتداست ، زيرا در معنا اين‌گونه است : « و من صبغته أحسن من صبغة اللّه » .\r\n\r\nتفسير\r\n وَ قالُوا كُونُوا هُوداً أَوْ نَصارى تَهْتَدُوا .  ضمير  « قالُوا »  به اهل كتاب برمىگردد و بدين معناست : يهود گفتند : يهودى شويد تا هدايت شويد ، زيرا آنان گمان مىكنند كه راه راست منحصر به يهوديت است و نصارا نيز سخنى همانند سخن يهود گفتند : خدا به پيامبر بزرگش ، محمّد صلّى اللّه عليه و إله فرمود :  « قُلْ بَلْ مِلَّةَ إِبْراهِيمَ » ،  بدين معنا كه ما نه از كيش يهوديت پيروى مىكنيم و نه از كيش نصرانيت ، بلكه از آيين ابراهيم پيروى مىكنيم .\r\nما در تفسير آيات : 111 - 113 سخنانى در توضيح ادّعاهاى يهود و نصارا و امثال آن بيان كرديم .\r\n\r\nمنطق جدل\r\nممكن است كسى بگويد : يهود گفتند : تنها ما برحقّيم . نصارا گفتند : ما تنها بر حقّيم . محمّد صلّى اللّه عليه و إله گفت : بلكه ابراهيم برحقّ است ، نه يهود و نه نصارا . تمامى اين سخن‌ها در ظاهر صرفا ادّعا هستند . اگر استفاده از چنين منطق باطلى از سوى يهود و نصارا درست باشد ، از سوى خدا و پيامبرش درست نخواهد بود ، پس چگونه مىتوان آن را توجيه كرد ؟\r\nپاسخ : غرض از سخن خداى تعالى :  « بَلْ مِلَّةَ إِبْراهِيمَ »  تنها نقض كردن ادّعاى يهود و ساكت كردن آنهاست ، نه اثبات حقيقت و براى انسان جايز است كه مدّعاى خصم\r\n\r\n","description":"","footnote":"","page_name":" 392 ","page_number":392},
  {"content":"\r\n\r\nخود را به چيزى نقض كند كه ذاتا حجّت نيست ، بلكه تنها از ديدگاه دشمن حجّت است .\r\nهمچنين ، انسان مىتواند مدّعاى خصم را به چيزى نقض كند كه نظير اين چيز در نزد دشمن حجّت است ؛ همانند نقض مدّعاى نصارا [ دربارهء عيسى 
  ] به آفرينش آدم كه پدر ندارد ، چراكه آنها گفته‌اند : مسيح خداست ؛ زيرا پدر ندارد . لكن مدّعاى آنان به وسيلهء آدم عليه السّلام نقض مىشود ، به اين ترتيب كه آدم نيز پدر ندارد ، پس بايد او هم خدا باشد . درحالىكه شما آدم را خدا نمىدانيد . اين نوع منطق را منطق جدلى مىنامند ؛ امّا نقض مدّعاى يهود و نصارا در مسئلهء مورد بحث از اين قرار است :\r\nيهود و نصارا از لحاظ دينى و عقيدتى با يكديگر اختلاف دارند و هركدام ديگرى را تكفير مىكنند و در عين‌حال ، هر دو طايفه بر صحّت دين ابراهيم وحدت‌نظر دارند . بديهى است كه ابراهيم نه يهودى بود و نه نصرانى ، بلكه يكتاپرست بوده و از جملهء مشركان نبوده است . ابراهيم يهودى نبود ، زيرا نگفت : عزير فرزند خداست و نيز براى خدا همانند ، قرار نداد ، امّا يهوديان براى خدا همانند قرار دادند و گفتند : خدا پيرمردى است كه موى سر و محاسنش سفيد مىباشد . همچنين ، ابراهيم نصرانى نبود ، چراكه نگفت : مسيح فرزند خداست ، زيرا چنين سخنى واقعا شرك است . بر اين اساس ، مادام كه يهود و نصارا دين ابراهيم را قبول دارند ، بايد يكتاپرست باشند و حتّى بيت الحرام را نيز زيارت كنند ، چنان‌كه ابراهيم چنين كرد و به آن عقيده داشت و همان‌گونه كه محمّد صلّى اللّه عليه و إله چنين كرد و بدان معتقد بود . امّا يهود و نصارا نه يكتا پرستند و نه بيت الحرام را زيارت مىكنند . بنابراين ، آنها دروغ مىگويند كه دين ابراهيم را قبول دارند و اين محمّد صلّى اللّه عليه و إله است كه راست مىگويد و بر دين خدا و آيين ابراهيم است .\r\nبه بيان ديگر : اعتقاد به دينى كه مورد اتفاق همگان است ، يعنى دين توحيد كه\r\n\r\n","description":"","footnote":"","page_name":" 393 ","page_number":393},
  {"content":"\r\n\r\nابراهيم پيرو آن بود و اكنون حضرت محمّد صلّى اللّه عليه و إله از آن پيروى مىكند ، بهتر از دينى است كه محلّ اختلاف مىباشد و آن عبارت است از : يهوديت كه براى خدا شبيه قرار مىدهد و نصرانيت كه سه‌گانه‌پرست مىباشد .\r\n قُولُوا آمَنَّا بِاللَّهِ .  اين خطاب متوجه مسلمانان است .\r\n وَ ما أُنْزِلَ إِلَيْنا .  مراد قرآن است .\r\n وَ ما أُنْزِلَ إِلى إِبْراهِيمَ .  مراد صحف ابراهيم است كه برخى گفته‌اند : ده صحيفه بوده است .\r\n وَ إِسْماعِيلَ وَ إِسْحاقَ .  اين دو فرزندان ابراهيم بودند . اسماعيل بزرگ‌تر از اسحاق و مادرش هاجر بود و مادر اسحاق ساره بود . يعقوب ، فرزند اسحاق بود .\r\nصحف بر هيچ‌كدام از آنان نازل نشد ، بلكه تنها بر ابراهيم عليه السّلام نازل شد ، لكن قرآن ، نازل شدن صحف را به همهء آنان نسبت داد ؛ زيرا آنها از اين صحف پيروى مىكردند و ديگران را به سوى آن فرامىخواندند . چنان‌كه اگر ما مسلمانان بگوييم : قرآن بر ما نازل شده است ، درست است ، چراكه ما بدان ايمان داريم ، عمل مىكنيم و ديگران را به سوى آن فرامىخوانيم .\r\n وَ الْأَسْباطِ .  اسباط ، نوه‌هاى يعقوب از دوازده پسر او بودند . آنان به منزلهء قبايل عربىاى هستند كه از نسل اسماعيل مىباشند . در ميان اسباط پيامبران زيادى بودند ؛ نظير داوود ، سليمان ، يحيى و زكريا . همچنين در ميان آنان مؤمنانى بودند كه از صحف ابراهيم عليه السّلام پيروى مىكردند .\r\n وَ ما أُوتِيَ مُوسى وَ عِيسى .  مراد از آنچه به موسى و عيسى داده شد ، تورات و انجيل است .\r\n وَ ما أُوتِيَ النَّبِيُّونَ مِنْ رَبِّهِمْ .  همانند زبور كه بر داوود نازل شد .\r\n لا نُفَرِّقُ بَيْنَ أَحَدٍ مِنْهُمْ .  يعنى به تمام انبيا ايمان داريم ، خواه پيامبرى كه داراى كتاب است و خواه پيامبرى كه داراى كتاب نيست . ما مسلمانان\r\n\r\n","description":"","footnote":"","page_name":" 394 ","page_number":394},
  {"content":"\r\n\r\nهمانند يهود و نصارا نيستيم كه به برخى از پيامبران ايمان دارند و به برخى ايمان ندارند ، بلكه تمام آنان در نزد ما يكسانند ، بدين معنا كه ما نبوت همهء آنها را قبول داريم . البته ، لازم به يادآورى است كه ايمان به تمام انبيا به‌طور اجمال بر ما واجب است ، ولى مكلّف به جزئيات نيستيم ، مگر اين‌كه كتاب و يا سنّت براى ما بيان كند .\r\n وَ نَحْنُ لَهُ مُسْلِمُونَ ؛  يعنى ما به وحدانيت خدا اعتراف داريم و مخلصانه او را مىپرستيم .\r\n فَإِنْ آمَنُوا بِمِثْلِ ما آمَنْتُمْ بِهِ فَقَدِ اهْتَدَوْا ؛  يعنى اگر آنان ( يهود و نصارا ) ايمان درست آوردند و به خداى يكتا و بىشريك اعتقاد پيدا كنند و همانند مسلمانان ، به تمام پيامبران و از جمله به محمّد صلّى اللّه عليه و إله اعتراف نمايند ، در اين صورت ، هدايت يافته‌اند .\r\nمراد از آيهء فوق آن نيست كه آنها به دينى ايمان بياورند كه همانند دين اسلام باشد ، زيرا دين اسلام مطلقا مانند ندارد .\r\n وَ إِنْ تَوَلَّوْا فَإِنَّما هُمْ فِي شِقاقٍ ؛  هركس با حق دشمنى كند ، وحدت را برهم زده و ايجاد اختلاف كرده است .\r\n فَسَيَكْفِيكَهُمُ اللَّهُ ؛  يعنى در برابر ، خدا تو را كافى است ؛ زيرا نيرنگ بدكردار به خود او برمىگردد .\r\nخلاصهء آنچه گفتيم ، آن است كه اسلام تعصّب را نمىپذيرد و مردم را به همكارى در نيكى و عدالت دعوت مىكند و حق را در هرجا كه باشد مىپذيرد و از پيروان خود مىخواهد كه دريچهء محبّت و اخلاص دل‌هاى خود را به روى همهء مردم بگشايند .\r\n صِبْغَةَ اللَّهِ .  مقصود از اين كلمه ، دين حق است كه دل‌ها و خردها را از آلودگىها و كدورت‌ها پاك مىسازد ، نه آب زردى كه نصارا خود را بدان مىشويند و نه چيزهاى ديگر . محيى الدين ابن عربى در تفسير خود گفته است : « باطن هر صاحب\r\n\r\n","description":"","footnote":"","page_name":" 395 ","page_number":395},
  {"content":"\r\n\r\nعقيده و مذهبى ، به رنگ عقيده ، دين و مذهب او رنگ شده است . براين‌اساس ، پيروان كيش‌هاى مختلف ، رنگ نيّت و امام و رهبر خود را دارند و حكما رنگ انديشه‌هاى خود را دارند و بدعت‌گزاران و پيروان هوس‌ها ، رنگ هوس‌هاى خودشان را دارند ، امّا يكتاپرستان ، تنها رنگ خدا را دارند كه هيچ رنگى از آن برتر نمىباشد » .\r\n\r\n","description":"","footnote":"","page_name":" 396 ","page_number":396},
  {"content":"\r\n\r\n\r\nبگو : آيا دربارهء خدا با ما مجادله مىكنيد ؟\r\n\r\n[ سوره البقرة ( 2 ) : آيات 139 تا 141 
  ]\r\nقُلْ أَ تُحَاجُّونَنا فِي اللَّهِ وَ هُوَ رَبُّنا وَ رَبُّكُمْ وَ لَنا أَعْمالُنا وَ لَكُمْ أَعْمالُكُمْ وَ نَحْنُ لَهُ مُخْلِصُونَ ( 139 ) أَمْ تَقُولُونَ إِنَّ إِبْراهِيمَ وَ إِسْماعِيلَ وَ إِسْحاقَ وَ يَعْقُوبَ وَ الْأَسْباطَ كانُوا هُوداً أَوْ نَصارى قُلْ أَ أَنْتُمْ أَعْلَمُ أَمِ اللَّهُ وَ مَنْ أَظْلَمُ مِمَّنْ كَتَمَ شَهادَةً عِنْدَهُ مِنَ اللَّهِ وَ مَا اللَّهُ بِغافِلٍ عَمَّا تَعْمَلُونَ ( 140 ) تِلْكَ أُمَّةٌ قَدْ خَلَتْ لَها ما كَسَبَتْ وَ لَكُمْ ما كَسَبْتُمْ وَ لا تُسْئَلُونَ عَمَّا كانُوا يَعْمَلُونَ ( 141 )\r\nبگو : آيا دربارهء خدا با ما مجادله مىكنيد ؟ او پروردگار ما و شماست . اعمال ما از آن ما و اعمال شما از آن شماست و ما او را به پاكدلى مىپرستيم . ( 139 )\r\nآيا مىگوييد كه ابراهيم و اسماعيل و اسحاق و يعقوب و سبطها ، يهودى يا نصرانى بودند ؟ بگو : آيا شما آگاه‌تريد يا خدا ؟ ستمكارتر از كسىكه گواهى خود را از خدا پنهان مىكند كيست ؟ و خداوند از كارهايى كه مىكنيد غافل نيست . ( 140 )\r\nآنان امّت‌هايى بوده‌اند كه اكنون درگذشته‌اند .\r\nآنچه آنها كردند از آنهاست و آنچه شما مىكنيد از آن شماست و شما را از اعمال آنها نمىپرسند . ( 141 )\r\n\r\nتفسير\r\n قُلْ أَ تُحَاجُّونَنا فِي اللَّهِ .  در تفسير آيات 92 - 96 تحت‌عنوان : « منفعت سبب\r\n\r\n","description":"","footnote":"","page_name":" 397 ","page_number":397},
  {"content":"\r\n\r\nاست ، نه نژاد » بيان شد كه يهود به سبب عشقى كه به حفظ منافع و ثروت خود داشتند ، ثروتى كه آن را با دادن آبرو و مباح كردن آن و نيز از طريق ربا ، تقلّب ، شراب ، قمار و چيزهاى ديگر كه اسلام آنها را تحريم كرده است ، به‌دست آورده بودند . و همچنين به سبب عوامل ديگرى كه به دور از واقعيت بود به مخالفت با پيامبر برخاسته بودند . از جملهء اين عوامل ، چيزى است كه مفسّران ، آن را در تفسير اين آيه گفته‌اند و آن اين‌كه يهود به پيامبر گفتند : تو پيامبر نيستى ، زيرا خدا تنها از ميان يهود پيامبران را مىفرستد و از همين جهت ، آنان تصور مىكنند كه خدا تنها براى آنهاست و او خداى قبيله است ، نه خداى جهان !\r\nهمچنين ، رهبران نصارا و سران قريش به خاطر ترس از مقام و منافع خودشان نبوت حضرت محمّد صلّى اللّه عليه و إله را انكار كردند و همانند يهود به دلايل باطل و بىاساس متوسّل شدند ، چراكه نصارا - چنان‌كه در تفاسير آمده است - گفتند : اگر خدا پيامبر مىفرستاد ، بايد از ما مىبود ، نه از عرب . سران قريش نيز گفتند : اگر خدا پيامبر را از عرب مىفرستاد ، بايد اين پيامبر را از ميان ثروتمندان نيرومند برمىگزيد . همان‌گونه كه آيهء 31 سورهء زخرف به اين موضوع اشاره مىكند :  « لَوْ لا نُزِّلَ هذَا الْقُرْآنُ عَلى رَجُلٍ مِنَ الْقَرْيَتَيْنِ عَظِيمٍ ؛  چرا اين قرآن بر مردى از بزرگ‌مردان آن دو قريه « 1 » نازل نشده است ؟ » و نيز در آيهء 8 سورهء فرقان مىگويد :  « أَوْ يُلْقى إِلَيْهِ كَنْزٌ ، أَوْ تَكُونُ لَهُ جَنَّةٌ يَأْكُلُ مِنْها ؛  چرا از آسمان گنجى برايش افكنده نشود ؟ چرا او را باغى نيست كه از آن بخورد » .\r\nهرچيزى ، حتّى وجود خداوند قابل دشمنى و مجادله است ، مگر يك چيز كه از ديدگاه معتقدان به وجود اللّه قابل مناقشه و مجادله نيست و آن اين‌كه خداوند رحمت و نعمت‌هاى خود را به فردى اختصاص مىدهد ، بدون آن‌كه فردى ديگر را از آن بهره‌مند سازد :  « أَ هُمْ يَقْسِمُونَ رَحْمَتَ رَبِّكَ » .  « 2 » ازاين‌رو ، خدا به پيامبر خود ، محمّد صلّى اللّه عليه و إله\r\n\r\n\r\n","description":"","footnote":"\r\n( 1 ) . مراد از دو قريه ، مكه و طايف و مراد از مرد موردنظر آنها در مكه وليد بن مغيره و در طايف عروة بن مسعود است .\r\n( 2 ) . زخرف ( 43 ) آيهء 32 .\r\n","page_name":" 398 ","page_number":398},
  {"content":"\r\n\r\nدستور داد ، تا به مردمى كه عطا شدن نعمت نبوت را از سوى خدا به وى انكار مىكنند ، بگويد :  « أَ تُحَاجُّونَنا فِي اللَّهِ ؛  آيا دربارهء خدا با ما مجادله مىكنيد ؟ » درحالىكه شما مىدانيد ، او از هركسى بهتر مىداند كه چه شخصى براى پذيرفتن مقام رسالت شايستگى دارد و چه شخصى شايستگى ندارد . بنابراين ، به خداى خود اعتراض نكنيد . ما و شما بايد تسليم فرمان او باشيم ، نه اين‌كه نسبت به اراده و گزينش او مجادله كنيم و معناى سخن خداى تعالى :  هُوَ رَبُّنا وَ رَبُّكُمْ  نيز همين است .\r\n لَنا أَعْمالُنا وَ لَكُمْ أَعْمالُكُمْ .  اين آيه كاملا نظير آيهء  « لَكُمْ دِينُكُمْ وَ لِيَ دِينِ »  و معناى آن ، از اين قرار است : اعتراض شما نسبت به گزينش خدا و نعمتى كه به من داده ، تنها بر ضرر خود شماست ، چنان‌كه ضرر كفر به كافر و منفعت ايمان به مؤمن بازمىگردد .\r\n وَ نَحْنُ لَهُ مُخْلِصُونَ ؛  ما به خدا اخلاص داريم ، نه شما ؛ زيرا شما در برابر خدا سخنانى مىگوييد كه دليل و منطق ندارد و مىخواهيد ، او برطبق ميل شما رفتار كند ، لكن ما همهء امور را به خدا واگذار مىكنيم و تسليم فرمان او هستيم .\r\n أَمْ تَقُولُونَ إِنَّ إِبْراهِيمَ وَ إِسْماعِيلَ وَ إِسْحاقَ وَ يَعْقُوبَ وَ الْأَسْباطَ كانُوا هُوداً أَوْ نَصارى .  اين آيه عطف است بر آيهء  « أَ تُحَاجُّونَنا فِي اللَّهِ »  و مقصود اين است كه به كدامين امر تشبّث و تمسّك مىجوييد ؟ آيا به اين سخنتان كه مىگوييد : خدا از عرب پيامبرى نمىفرستد و يا به دين ابراهيم و فرزندان و نوه‌هاى او ؟ اگر به امر اوّل تشبّث كنيد ، پس خدا بهتر مىداند كه رسالت خود را در كجا قرار دهد و اگر به امر دوم متوسّل شويد كه بايد بدانيد ابراهيم يكتاپرست و مسلمان بود ، نه يهودى و نه نصرانى ؛ چراكه يهوديت و نصرانيت ، پس از او و پس از فرزندان و نوه‌هايش پديد آمد . بنابراين ، در هر دو صورت ، سخنان شما باطل است و نمىتوانيد آن را توجيه كنيد . قرآن در اين مجادله و گفتگو ، شيوه‌اى را به ما نشان مىدهد كه در هنگام جدال با خصم بايد از آن پيروى كنيم . در اين شيوه براى در تنگنا قرار دادن و خاموش كردن خصم ، لازم است به منطق عقل تكيه نماييم كه تمام خردمندان ، آن را قبول دارند و در\r\n\r\n","description":"","footnote":"","page_name":" 399 ","page_number":399},
  {"content":"\r\n\r\nبرابر آن تسليمند .\r\n قُلْ أَ أَنْتُمْ أَعْلَمُ أَمِ اللَّهُ .  پيش‌تر گفتيم كه هركدام از يهود و نصارا گفتند : ما براى نبوت سزاوارتريم . ازاين‌رو ، خدا به پيامبرش دستور داد كه با اين سخن ، او پاسخ آنان را بدهد : آيا شما بهتر مىدانيد كه رسالت خدا را در چه جايى قرار دهيد يا او ؟ با توجّه به مسئلهء رسالت كه براى خدا و از جانب خداست آيا حقّ تصميم‌گيرى و انتخاب را به خود مىدهيد ؟ آيا شما وصىّ او هستيد ؟\r\nشأن خدا بالاتر از چيزى است كه آنان مىگويند : آيا نادان‌تر و بىخردتر از كسى كه به شما بگويد : من به چيزهايى كه شما را خرسند مىكند و يا به خشم مىآورد از شما داناترم ، پيدا مىشود ؟ آيا بىخردتر از يك فرد بىسوادى كه هيچ‌چيز نمىداند و به كسىكه سفينهء فضايى را اختراع كرده ، مىگويد : من نسبت به اين سفينه از تو داناترم ، پيدا مىشود ؟ آرى ، سخنى كه نادانى و بىخردى خصم را بيان كند ، رساتر و گوياتر از سخن خدا نيست كه مىگويد :  « أَ أَنْتُمْ أَعْلَمُ أَمِ اللَّهُ » .  از او آمرزش مىخواهيم و به او پناه مىبريم از آنچه باطل‌گرايان مىگويند و انجام مىدهند .\r\n مَنْ أَظْلَمُ مِمَّنْ كَتَمَ شَهادَةً عِنْدَهُ مِنَ اللَّهِ .   « مِنَ اللَّهِ »  متعلّق به  « شَهادَةً »  و يا متعلّق به محذوف و صفت « شهادة » است و در تقدير « شهادة كائنة من اللّه » مىباشد .\r\nمعناى اين جمله آن است كه اى جماعت يهود و نصارا ، شما گواهىاى را از سوى خدا در تورات و انجيل خوانديد و آن اين‌كه خدا پيامبرى را از عرب و از فرزندان اسماعيل مبعوث خواهد كرد ، امّا باوجوداين ، آن را پنهان كرديد و به سبب تعصّبتان نسبت به باطل و دشمنى با حق ، كتاب خدا را تحريف نموديد ، درنتيجه مستحقّ لعنت و عذاب شديد .\r\n تِلْكَ أُمَّةٌ قَدْ خَلَتْ لَها ما كَسَبَتْ وَ لَكُمْ ما كَسَبْتُمْ .  تفسير اين آيه ، عينا در آيهء 134 بيان شد . البته در آن‌جا براى بيان اين موضوع آمده بود كه اخلاص و عظمت\r\n\r\n","description":"","footnote":"","page_name":" 400 ","page_number":400},
  {"content":"\r\n\r\nابراهيم عليه السّلام هيچ سودى براى يهود و نصارا ندارد ، امّا در اين‌جا براى اين امر آمده است كه اعمال يهود و نصارا با عقيدهء ابراهيم و عمل او در تضاد است .\r\nبنابراين ، ادّعاى آنان مبنى براين‌كه پيرو كيش ابراهيم هستند ، دروغ محض است و ما دربارهء علّت تكرار در قرآن در هنگام تفسير آيهء 48 سخن گفتيم .\r\n\r\nگواهى دادن\r\nبر هر بالغ و عاقلى واجب است كه هرگاه براى گواهى دادن فراخوانده شود ، آن را اجابت كند و بپذيرد و بدون عذر ، خوددارى كردن از آن جايز نيست . خداوند در آيهء 282 سورهء بقره فرموده است : « . . . و شاهدان چون به شهادت دعوت شوند ، نبايد كه از شهادت خوددارى كنند . . . » . امام صادق عليه السّلام فرمود : « هرگاه كسى تو را براى گواهى دادن بر دين و يا حقّى دعوت كند ، نبايد از آن خوددارى كنى » .\r\nوجوب پذيرفتن مسئوليت شهادت ، اقتضا دارد كه اداى آن واجب و پنهان كردن آن حرام باشد . خدا فرموده است : « شهادت را كتمان مكنيد . هركس كه شهادت را كتمان كند ، به دل گناهكار است » « 1 » و نيز فرموده است : « چه كسى ستمكارتر از كسىكه شهادت را كتمان مىكند » .\r\nامام صادق عليه السّلام فرمود : « كسىكه در ذمّه‌اش شهادتى باشد و بدان دعوت شود ، مبادا از دادن شهادت خوددارى كند و بايد در اين شهادت [ به ديگران 
  ] اندرز دهد و ملامت ملامتگران بر وى اثر نگذارد » .\r\nشايان يادآورى است كه اگر شاهد ، بيم آن داشته باشد كه با اداى شهادت ، ضررى متوجّه او و يا افراد بيگناه ديگر مىشود ، برايش جايز است كه از شهادت خوددارى كند ؛ زيرا در اسلام ضرر زدن جايز نيست ، به‌علاوه ، اجماع و احاديث خاص نيز در اين‌باره وارد شده است .\r\n\r\n\r\n","description":"","footnote":"\r\n( 1 ) . بقره ( 2 ) آيهء 283 .\r\n","page_name":" 401 ","page_number":401},
  {"content":"\r\n\r\n\r\nاخلاصمندان و بس\r\nاسلام ، باطل‌گرايان را سرزنش كرده ، با عقل و وجدان با آنان به جدال برخاسته و نيز آنها را به نيكى اندرز و به كارهاى خوب دستور داده است ، لكن به كسى اجازه نداده است كه متعرّض آنان شود ، بلكه بايد تنها از طريق موعظه و اندرز آنها را هدايت كند ، مگر اين‌كه از حدود الهى تجاوز نمايند و با تبليغات دروغين و تهمت زدن ، بيگناهان و ساده‌لوحان را از حق منحرف كنند . و اگر چنين كردند ، در اين صورت ، ممانعت از آنها و تأديبشان واجب است . خداوند اين موضوع را در ضمن آيات متعدّد بيان كرده است كه برخى از آنها از اين قرارند :\r\nآيهء 193 سورهء بقره : « اگر از آيين خويش دست برداشتند ، تجاوز جز بر ستمكاران جايز نيست » و آيهء 105 سورهء مائده : « اى مردم مؤمن ، خود را حفظ كنيد ، هرگاه شما هدايت شويد ، گمراهى ديگران براى شما زيانى ندارد . بازگشت همهء شما به سوى خداست و شما را به كارهايى كه مىكرديد آگاه خواهد ساخت » و نيز آيه‌اى كه هم اكنون در مقام تفسير آن هستيم :\r\n لَنا أَعْمالُنا وَ لَكُمْ أَعْمالُكُمْ وَ نَحْنُ لَهُ مُخْلِصُونَ .  آرى ، تنها اخلاصمندان ، نه كمتر و نه بيشتر . البته اگر تعبير « بيشتر » درست باشد .\r\n\r\n","description":"","footnote":"","page_name":" 402 ","page_number":402},
  {"content":"\r\n\r\nالجزء الثاني\r\n\r\nچه چيز آنها را از قبلهءشان برگردانيد\r\n\r\n[ سوره البقرة ( 2 ) : آيه 142 
  ]\r\nسَيَقُولُ السُّفَهاءُ مِنَ النَّاسِ ما وَلاَّهُمْ عَنْ قِبْلَتِهِمُ الَّتِي كانُوا عَلَيْها قُلْ لِلَّهِ الْمَشْرِقُ وَ الْمَغْرِبُ يَهْدِي مَنْ يَشاءُ إِلى صِراطٍ مُسْتَقِيمٍ ( 142 )\r\nاز مردم ، آنان‌كه كم‌خردند ، خواهند گفت : چه چيز آنها را از قبله‌اى كه روبه‌روى آن مىايستادند برگردانيد ؟ بگو مشرق و مغرب از آن خداست و خدا هركس را كه بخواهد به راه راست هدايت مىكند . ( 142 )\r\n\r\nواژگان\r\nدربارهء معناى سفه : پيش‌تر در آيهء 130  « إِلَّا مَنْ سَفِهَ نَفْسَهُ »  سخن گفته شد . ابن عربى در تفسير اين آيه مىگويد : هركس حقيقت دين اسلام را درك نكند ، سفيه است ؛ زيرا او كم‌عقل است .\r\nقبلة : از استقبال گرفته شده و به معناى جهتى است كه انسان روبه‌روى آن بايستد .\r\nولّاه عنه : برگردانيد او را از آن‌چيز .\r\n\r\nاعراب\r\n « مِنَ النَّاسِ »  متعلّق به محذوفى است كه حال از  « السُّفَهاءُ »  است ؛ زيرا جار و\r\n\r\n","description":"","footnote":"","page_name":" 403 ","page_number":403},
  {"content":"\r\n\r\nمجرور پس از معرفه ، به حال متعلّق است و پس از نكره به صفت .  « ما »  براى استفهام انكارى و محلّ آن مرفوع است ؛ زيرا مبتداست و خبر آن جملهء  « وَلَّاهُمْ »  مىباشد .\r\nضمير « هم » به پيامبر و مسلمانان برمىگردد .\r\n\r\nتفسير\r\n سَيَقُولُ السُّفَهاءُ مِنَ النَّاسِ ما وَلَّاهُمْ عَنْ قِبْلَتِهِمُ الَّتِي كانُوا عَلَيْها .  پيامبران سابق به سوى بيت المقدّس نماز مىخواندند . پيامبر اسلام صلّى اللّه عليه و إله نيز به دستور خدا ، مدّت زمانى نه‌چندان اندك به سوى آن نماز گزارد ، لكن آرزويش اين بود كه خدا قبله را به سوى كعبه تغيير دهد و خدا آرزوى او را برآورده ساخت ، چنان‌كه در آينده بيان خواهيم كرد .\r\nمراد از  « السُّفَهاءُ »  يهود است ، زيرا آنان بودند كه در نمازگزاردن مسلمانان به سوى كعبه ، اشكال مىگرفتند . واژهء  « سَيَقُولُ »  دلالت بر آن دارد كه خداوند پيش از آن‌كه كم‌خردان چنين سخنى را بگويند ، پيامبرش را از سخن آنها آگاه ساخت . برخى گفته‌اند : هرچند ظاهر  « سَيَقُولُ »  براى آينده است ، لكن مراد از آن ، گذشته مىباشد و خدا پس از آن‌كه كم‌خردان به مسلمانان اعتراض كردند ، پيامبرش را با اين آيه مخاطب قرار داد ، نه پيش از آن . امّا اين‌كه خداوند صيغهء مضارع آورده ، نه ماضى براى آن است كه آنچه را آنان گفتند ، امرى بود كه انتظارش مىرفت . امّا اين نظريه ، تأويل ظاهر است ، درحالىكه نه دليلى بر اثبات آن وجود دارد و نه ضرورتى احساس مىشود .\r\nبه‌هرحال ، خداوند به پيامبرش حضرت محمّد صلّى اللّه عليه و إله دستور داد كه به اين كم‌خردان چنين پاسخ دهد :  لِلَّهِ الْمَشْرِقُ وَ الْمَغْرِبُ يَهْدِي مَنْ يَشاءُ إِلى صِراطٍ مُسْتَقِيمٍ . \r\nبدين معنا كه تمام جهات از آن خداست و كعبه و بيت المقدّس براى او يكسانند ، لكن حكمت و مصلحت اقتضا مىكند كه يك‌بار بندگانش را به سوى بيت المقدّس هدايت كند و بارىديگر به سوى كعبه .\r\n\r\n","description":"","footnote":"","page_name":" 404 ","page_number":404},
  {"content":"\r\n\r\n\r\nچرا نماز به سوى جهتى خاص ؟\r\nسؤال : در اين‌جا پرسشى مطرح مىشود كه افراد زيادى آن را تكرار مىكنند و آن اين‌كه چرا نماز به سوى جهتى خاص واجب است و به سوى جهات ديگر باطل مىباشد ، با اين‌كه مىدانيم خدا در هر مكانى وجود دارد و او آشكارا گفته است :\r\n« مشرق و مغرب از آن خداست ، پس به هر جاى كه رو كنيد ، همان‌جا رو به خداست » . « 1 »\r\nپاسخ : اوّلا ، خداى سبحان نيز فرموده است : « . . . پس روى به جانب مسجد الحرام كن و هر جاى كه باشيد روى بدان جانب كنيد . . . » . « 2 » اين آيه ، تفسير و بيانى است براى آيهء 115 ؛ بدين معنا كه مراد از آيهء 115 آن است كه شخصى كه نماز مستحبى را در حال راه رفتن و يا سوارى مىخواند و نيز شخصى كه متحيّر است و قبله را نمىداند ، به هر جهتى كه رو كند جايز است .\r\nامّا مراد از آيهء 144 ، نماز واجب است كه شخص نمازگزار بايد رو به كعبه بايستد .\r\nاين مطلب در تفسير آيهء 115 به تفصيل بيان گرديد .\r\nثانيا ، صحّت نماز ، بستگى به آن دارد كه خدا بدان دستور داده باشد . بنابراين ، بايد ديد آيا خدا به نمازى دستور داده است كه به هرسو مىخواهيم آن را به جاى آوريم و يا به نمازى كه آن را به سوى جهت خاصّى بخوانيم ؟ اگر مراد ، اوّلى باشد ، به هرسو نماز بخوانيم درست است و اگر مراد دومى باشد ، تنها نمازى درست است كه به سوى همان جهت موردنظر به جاى آورده شود ، خواه اين جهت كعبه باشد ، يا بيت المقدّس و يا جهت ديگر ؛ به بيانى ديگر امتثال امر ، چيزى است و وجود خدا در هر مكان ، چيزى ديگر ؛ زيرا به تعبير فقها : عبادت از امور « توفيقى » است ؛ يعنى به دستور خدا كه\r\n\r\n\r\n","description":"","footnote":"\r\n( 1 ) . بقره ( 2 ) آيهء 115 .\r\n( 2 ) . همان ، آيهء 144 .\r\n","page_name":" 405 ","page_number":405},
  {"content":"\r\n\r\nبه وسيلهء پيامبرش ابلاغ شود بستگى دارد . در امور عبادى ، گمان و احتمال و يا چيزى ديگر جايى ندارد ، بلكه بايد نسبت به آن ، نصّ صريح و صحيح رسيده باشد . خدا در ابتدا به مسلمانان دستور داد كه به سوى بيت المقدّس نماز بخوانند . ازاين‌رو ، اگر به سوى كعبه نماز مىخواندند ، نمازشان باطل بود . آن‌گاه دستور داد كه به سوى كعبه نماز گزارند و اگر پس از اين ، به سوى بيت المقدّس نماز مىخواندند ، نماز آنان پذيرفته نمىشد ، با اين‌كه هر دو جهت براى خدا و از آن خدا بود و دليل آن ، اين است كه معيار صحّت نماز ، مطابقت آن و تمام اجزا و شرايطش باامر خداست ، چنان‌كه معيار فساد و بطلان آن ، عدم مطابقت با امر خداست .\r\n\r\n","description":"","footnote":"","page_name":" 406 ","page_number":406},
  {"content":"\r\n\r\n\r\nشما را بهترين امّت‌ها گردانيديم\r\n\r\n[ سوره البقرة ( 2 ) : آيه 143 
  ]\r\nوَ كَذلِكَ جَعَلْناكُمْ أُمَّةً وَسَطاً لِتَكُونُوا شُهَداءَ عَلَى النَّاسِ وَ يَكُونَ الرَّسُولُ عَلَيْكُمْ شَهِيداً وَ ما جَعَلْنَا الْقِبْلَةَ الَّتِي كُنْتَ عَلَيْها إِلاَّ لِنَعْلَمَ مَنْ يَتَّبِعُ الرَّسُولَ مِمَّنْ يَنْقَلِبُ عَلى عَقِبَيْهِ وَ إِنْ كانَتْ لَكَبِيرَةً إِلاَّ عَلَى الَّذِينَ هَدَى اللَّهُ وَ ما كانَ اللَّهُ لِيُضِيعَ إِيمانَكُمْ إِنَّ اللَّهَ بِالنَّاسِ لَرَؤُفٌ رَحِيمٌ ( 143 )\r\nآرى ، چنين است كه شما را بهترين امّت‌ها گردانيديم تا بر مردمان گواه باشيد و پيامبر بر شما گواه باشد و آن قبله‌اى را كه روبه‌روى آن مىايستادى دگرگون نكرديم ، جز بدان سبب كه بدانيم چه كسى از پيامبر پيروى مىكند و چه كسى به خلاف او برمىخيزد . هرچند كه اين امر جز بر هدايت‌يافتگان دشوار مىنمود . خدا ايمان شما را تباه مىكند . او بر مردمان مهربان و بخشاينده است . ( 143 )\r\n\r\nواژگان\r\nوسط : به سكون سين ، ظرف است ، چنان‌كه مىگويى : « جلست وسط القوم » ؛ « وسط » به فتح سين به معناى « خير » است . رسول اعظم صلّى اللّه عليه و إله فرمود :\r\n« خير الأمور أوسطها ؛\r\nبهترين كارها حدّ وسط آن است » و نيز فرمود : « بر شما باد به روش وسط » . وسط به معناى عدالت نيز آمده است ، چنان‌كه مىگويى : « فلان وسط أو متوسط في أخلاقه ؛\r\n\r\n","description":"","footnote":"","page_name":" 407 ","page_number":407},
  {"content":"\r\n\r\nفلانى در اخلاق خود معتدل است » . عدل و خير قريب المعنى مىباشند . مراد از وسط در اين‌جا آن است كه خداوند ، دين مسلمانان را هم از لحاظ عقيده و هم از لحاظ اخلاق معتدل قرار داد ، امّا از لحاظ عقيده بدان جهت كه شرك و الحاد در عقيدهء آنها وجود ندارد ، بلكه عقيدهء آنان توحيد است .\r\nو امّا از لحاظ اخلاق ، بدان سبب كه آنان به ماديّت تنها و يا به معنويت تنها توجّه ندارند ، بلكه به هر دو جنبه به‌طور متعادل و برابر توجّه دارند .\r\nعقب انسان : در لغت به معناى نسل اوست و نيز به معناى پاشنهء پا به كار مىرود و در اين‌جا به‌طور استعارى بر كسى اطلاق شده است كه به خدا و پيامبرش كفر مىورزد ؛ زيرا كسىكه به دنبالهء خود برمىگردد ، پيش رويش را رها مىسازد و بدان پشت مىكند و از آن‌جا كه شخص بىايمان به منزلهء كسى است كه به عقب خود بازگشته ، خداوند او را با اين صفت ، وصف كرده است .\r\n\r\nاعراب\r\n « كَذلِكَ »  كاف به معناى « مثل » و محلّ آن نصب است ؛ زيرا صفت براى مصدرى [ مفعول مطلقى 
  ] مىباشد كه از  « جَعَلْنَا »  به‌دست مىآيد و حذف شده و در تقدير :\r\n« جعلناكم جعلا مثل ذلك » است . « ذلك » اشاره به هدايت است و در هنگامى كه به تفسير آيه بپردازيم ، در اين‌باره توضيح بيشترى خواهيم داد .  « جَعَلْنَا »  نياز به دو مفعول دارد . مفعول اوّل در اين‌جا  « الْقِبْلَةَ »  مىباشد و مفعول دوم كه « الجهة » بوده حذف شده است .  « الَّتِي »  صفت براى « الجهة » و در تقدير : « و ما جعلنا القبلة الجهة التى كنت عليها إلّا لنعلم » مىباشد . و  « إِنْ كانَتْ »  ( إن ) مخفّفهء از مثقّله است و عمل نمىكند .\r\nصاحب مغنى دربارهء آن گفته است : بيشتر اوقات مهمل است و بسيار اندك عمل مىكند . « كبيرة » خبر « كان » مىباشد و « لام » بر « كبيرة » داخل شده است تا  « إِنْ »  مخفّفهء مهمله با  « إِنْ »  نافيه اشتباه نشود .\r\n\r\n","description":"","footnote":"","page_name":" 408 ","page_number":408},
  {"content":"\r\n\r\n\r\nتفسير\r\n وَ كَذلِكَ جَعَلْناكُمْ أُمَّةً وَسَطاً .  اين جمله بيانى است براى اين سخن خداى تعالى :  « يَهْدِي مَنْ يَشاءُ إِلى صِراطٍ مُسْتَقِيمٍ » .  وجه بيان اين است كه خداوند نعمت هدايت را به پيروان محمّد صلّى اللّه عليه و إله داد و بارزترين تجلّيگاه اين هدايت آن است كه آنان‌را در عقيدهءشان معتدل قرار داد ، بدين معنا كه آنان نه دچار افراط شدند تا به چند خدا اعتقاد پيدا كنند و نه گرفتار تفريط شدند تا نسبت به وجود خدا كافر گردند .\r\nهمچنين ، خدا آنان‌را از لحاظ اخلاق معتدل قرار داد ، زيرا در تعاليم و دستورهاى خود ، هم جنبهء روحى را مدّنظر قرار داد و هم جنبهء جسمى را . بنابراين ، مسلمانان را نه به معنويت تنها گرايش داد و نه به مادّيت تنها ، بلكه ميان اين دو تعادل و توازن ايجاد كرد .\r\nبرخى به آيهء  « جَعَلْناكُمْ أُمَّةً وَسَطاً »  براى اثبات حجّيت اجماع استدلال كرده‌اند . در حالى كه اين استدلال در اين‌جا بىمورد است ؛ زيرا آيه براى بيان اجماع و اين‌كه آيا اجماع حجّت است و يا حجّت نيست ، وارد نشده است .\r\nبرخى گفته‌اند : آيهء فوق ، دليل بر آن است كه هر مسلمانى طبيعتا و ذاتا عادل است .\r\nاين نظريه از اساس باطل است ؛ چراكه عدالت از موضوعاتى است كه جز از طريق حس و شهادت از راه‌هاى ديگر ثابت نمىشود .\r\n\r\nتكامل و تعادل در اسلام\r\nاز آن‌جا كه انسان از جسم خاكى و نابود شدنى و از سرّ جاويد الهى يعنى روح تشكيل شده ، « 1 » خداوند تعاليم و تكاليف اسلامى را برپايهء اين دو امر و تنظيم آنها ، بدون آن‌كه يكى موجب ستم بر ديگرى شود ، قرار داده است ؛ به بيانى ديگر : انسان دو\r\n\r\n\r\n","description":"","footnote":"\r\n( 1 ) .  « وَ يَسْئَلُونَكَ عَنِ الرُّوحِ قُلِ الرُّوحُ مِنْ أَمْرِ رَبِّي »  ( اسراء ( 17 ) آيهء 85 ) .\r\n","page_name":" 409 ","page_number":409},
  {"content":"\r\n\r\nجزء دارد كه بىتوجّهى نسبت به هريك ، درواقع بىتوجّهى نسبت به خود انسان است .\r\nاسلام ، رهبانيت و ستم كردن بر خود را حرام كرده ، چنان‌كه كارهاى زشت ، زياده‌روى در برآوردن تمايلات نفسانى و آسايش‌طلبى به وسيلهء مال ديگران را حرام نموده است . امّا بهره‌گيرى از زيبايىها و متاع‌هاى زندگى نظير خوراك و پوشاك حلال و چيزهاى ديگر از اين قبيل را حلال دانسته است . كسىكه آيات قرآنى را بررسى كند ، درمىيابد كه تمام آنچه در دنيا وجود دارد ، براى زندگى توأم با آسايش و خشنودى همهء مردم آفريده شده است و نيز بىتوجّهى به نعمت‌هاى دنيا ، بىتوجّهى به دين است . همچنين ، درمىيابد كه حرص و آز نسبت به احتكار متاع‌هاى دنيوى و محروم كردن ديگران از آن ، فساد در زمين و خطرى براى تمام افراد جامعه مىباشد . بهترين روزى از ديدگاه اسلام ، آن است كه با رنج دست و عرق پيشانى به‌دست آيد .\r\nانس مىگويد : در سفرى همراه رسول خدا صلّى اللّه عليه و إله بوديم . برخى از همراهان روزه داشتند و برخى نداشتند . يكى از روزها كه به شدّت گرم بود ، در منزلى فرود آمديم .\r\nروزه‌داران [ از فرط خستگى 
  ] از پاى افتادند و آنان‌كه روزه نداشتند به خدمت آنها پرداختند . در اين ميان پيامبر صلّى اللّه عليه و إله فرمود : امروز ، آنان‌كه روزه نداشتند تمام پاداش را از آن خود كردند .\r\nآرى ، عدالت و حدّ ميانه‌اى كه اسلام بر آن استوار است و مردم را به سوى آن فرامىخواند همين است ؛ يعنى به اندازه‌اى بايد خدا را عبادت كنى كه مانع كار و تلاش نشود و به اندازه‌اى به كارهاى دنيوى بپردازى كه تو را از خدا و عبادت او بازندارد .\r\n لِتَكُونُوا شُهَداءَ عَلَى النَّاسِ وَ يَكُونَ الرَّسُولُ عَلَيْكُمْ شَهِيداً .  معناى يكايك واژه‌ها و نيز معناى جمله به‌طور كلّى روشن است ، لكن اشكال و ابهام در مشخص\r\n\r\n","description":"","footnote":"","page_name":" 410 ","page_number":410},
  {"content":"\r\n\r\nكردن چيزى است كه ما مسلمانان ، آن‌را عليه ديگران شهادت مىدهيم ، كه مراد از آن چيز [ مشهودبه 
  ] چيست ؟ پيامبر صلّى اللّه عليه و إله در روز قيامت برضدّ آن عدّه از مسلمانان كه به اسلام و احكام آن عمل نكرده‌اند ، شهادت مىدهد و آيا ما نيز بر غير مسلمانان كه با كتاب و سنّت مخالفت كرده‌اند ، در روز قيامت شهادت خواهيم داد ؟ نظريات مفسّران در اين‌باره متعدّد و گاه متضاد است و من به هيچ‌يك از اين نظريات اطمينان ندارم .\r\nبه نظر من ، علماى مسلمان ، از لحاظ دينى مكلّفند كه رسالت حضرت محمّد صلّى اللّه عليه و إله را ، آن‌گونه كه هست ، به مردم برسانند خواه اين مردم ، مسلمانانى باشند كه نسبت به [ اسلام و 
  ] رسالت محمّد صلّى اللّه عليه و إله شناخت ندارند و يا غيرمسلمان باشند . بنابراين ، هر عالمى كه اين وظيفهء مقدّس را انجام دهد ، بركسىكه رسالت محمّد صلّى اللّه عليه و إله را به او رسانده و بدان عمل نكرده است ، شاهد خواهد بود . و اگر عالمى از اين وظيفه‌اش خوددارى كند و اسلام را تبليغ نكند ، حضرت محمّد صلّى اللّه عليه و إله در روز قيامت و در پيشگاه خدا شهادت خواهد داد كه وى نسبت به اين رسالت ، پس از آن‌كه آن را شناخته و پذيرفته ، خيانت نكرده است .\r\nبراى توضيح مطلب فوق ، مثالى مىآورم ، فرض كنيد ، مردى است كه داراى ثروت مىباشد و نيز فرزندى دارد كه هنوز به سنّ بلوغ نرسيده است . هنگامىكه اين مرد احساس مىكند اجلش فرارسيده است ، به همسايهء مورد اعتمادش وصيت مىكند كه اين مال را براى آموزش و پرورش فرزند وى خرج كند . اگر اين شخص برطبق وصيت پدر عمل كند و فرزند او نيز از لحاظ آموزش و پرورش موفّق شود ، مقصود حاصل شده است و اگر وصى ، وظيفه‌اش را انجام دهد ، لكن فرزند صاحب مال مخالفت كند و درس نخواند ، وصى ، عليه اين فرزند شهادت خواهد داد . و اگر وصى كوتاهى كند و وصيت صاحب مال را به مورد اجرا نگذارد ، صاحب مال عليه وصى شهادت خواهد داد و وصى در پيشگاه خدا و صاحب مال مسئول خواهد بود .\r\n\r\n","description":"","footnote":"","page_name":" 411 ","page_number":411},
  {"content":"\r\n\r\nهمچنين ، ما عالمان نسبت به انتشار مكتب اسلام در ميان پيروان اديان ديگر از طريق حكمت و اندرز و نيز نسبت به آموزش احكام به مسلمانانى كه آن را نمىدانند در پيشگاه خدا و پيامبرش مسئول هستيم . اگر كسى نسبت به انجام اين وظيفهء مهم كوتاهى كند ، سرور دو جهان در روز پاداش به‌طور آشكار در پيشگاه عزيز جبّار عليه او گواهى خواهد داد . و واى بر كسىكه رسول خدا عليه او شهادت دهد و خدا نيز بر ضدّ او حكم صادر كند . البته ، آنچه گفته شد ، وضعيت عالمى است كه سهل‌انگارى كند و به تبليغ احكام دين نپردازد . بنابراين ، چگونه خواهد بود وضعيت آن عالمى كه مرتكب خلاف شود و اين عمل او موجب تشكيك ديگران نسبت به دين و پيروان آن گردد ؟ !\r\n وَ ما جَعَلْنَا الْقِبْلَةَ الَّتِي كُنْتَ عَلَيْها إِلَّا لِنَعْلَمَ مَنْ يَتَّبِعُ الرَّسُولَ مِمَّنْ يَنْقَلِبُ عَلى عَقِبَيْهِ . \r\nپس از آن‌كه خداوند به پيامبرش دستور داد تا به جاى بيت المقدّس به سوى كعبه نماز بخواند ، برخى از پيروان آن حضرت دچار ترديد شدند و گفتند : يك‌بار اين‌جا و يك بار آن‌جا . يهود از اين موضع‌گيرى جاهلان سوءاستفاده و نسبت به پيامبر ايجاد ترديد مىكردند ، چراكه يهود در آن زمان و نيز در تمام زمان‌ها و همواره فتنه‌انگيزى و تبهكارى كرده و خواهند كرد و ابزار نيرنگ و فريب در ذات و طبيعت آنها نهفته است . آنان بر سر راه هر مخلصى مشكل‌ها مىآفرينند ، و موانع ايجاد مىكنند و اگر توان داشته باشند ، جوامع را به جهنّم تبديل مىكنند . آرى ، دشمنان حق ، همواره و در هر دوره‌اى با كم‌خردان و ساده‌لوحان ، چنين برخورد مىكنند و آنان‌را وسيله‌اى براى توطئه ، تخريب و شورش قرار مىدهند . امام على عليه السّلام اين گروه را به رساترين بيان چنين وصف مىكند : « آنان مگسانى هستند كه از هر صدايى پيروى مىكنند و با وزش هر بادى اين‌سو و آن‌سو مىروند . نه از نور دانشى برخوردارند و نه به جايگاه محكمى تكيه دارند » .\r\nخداوند به پيامبر بزرگ خود خبر داد : كسانى كه شك و ترديد دارند ، درواقع\r\n\r\n","description":"","footnote":"","page_name":" 412 ","page_number":412},
  {"content":"\r\n\r\nمؤمن نمىباشند ، بلكه ايمانشان باطل و دروغين است ما آنان‌را در معرض آزمايش قرار داديم تا حقيقت آنها براى تو و نيز براى ديگران آشكار گردد . « هرچند - پذيرش قبلهء جديد - دشوار است ، مگر براى كسانى كه خدا آنان‌را هدايت كرده است » مقصود ، كسانى هستند كه داراى ايمان استوار و راستين مىباشند ، نه ايمان ناپايدار و دروغين .\r\nپرسش : خداوند هرچيزى را پيش از وقوع آن مىداند . بنابراين ، چرا مىگويد :\r\n « لِنَعْلَمَ مَنْ يَتَّبِعُ الرَّسُولَ ؛  تا كسانى را كه از پيامبر پيروى مىكنند بشناسيم » ؟\r\nپاسخ : مقصود آن است كه فرمان‌بردار و گناهكار شناخته شوند و مردم هركس را آن‌گونه كه هست بشناسند . بيشتر مفسّران گفته‌اند : علم خدا نسبت به حادثه بر دو قسم است : علم به حادثه ، پيش از وقوع آن و اين علم در عالم غيب است . و علم به حادثه ، پس از وقوع آن و اين علم در عالم حضور است و مقصود از علم در اين‌جا ، علم دوم است ، نه اوّل ، بدين معنا كه خداوند مىخواهد نسبت به اين حادثه در زمان وجودش علم پيدا كند ، همان‌گونه كه در زمان عدمش نسبت به آن علم داشت . البته ، آنچه گفته شد بازى با الفاظ است ، و گرنه علم خدا يكى است و عالم غيب براى خدا كاملا همانند عالم حضور و شهادت است .\r\n وَ ما كانَ اللَّهُ لِيُضِيعَ إِيمانَكُمْ إِنَّ اللَّهَ بِالنَّاسِ لَرَؤُفٌ رَحِيمٌ .  اين آيه بشارتى است از سوى خداوند براى كسانى كه بر ايمان خود به پيامبر صلّى اللّه عليه و إله در هنگام آسانى و سختى ، استوار باقى ماندند و نسبت به هيچ‌يك از اوامر و نواهى او ترديد نكردند . عدّه‌اى از مفسّران و يا بيشتر آنان گفته‌اند : سبب نزول آيه آن بوده است كه گروهى از اصحاب با پيامبر صلّى اللّه عليه و إله به سوى قبلهء نخستين نماز گزاردند و آنان پيش از آن‌كه به سوى قبلهء دوم روى گردانند از دنيا رفتند . ازاين‌رو ، از پيامبر صلّى اللّه عليه و إله پرسيده شد : آيا نماز آنان درست است يا نه ؟ خدا فرمود :  « ما كانَ اللَّهُ لِيُضِيعَ إِيمانَكُمْ ؛  خدا ايمان شما را تباه نمىكند » .\r\nما به روايات اسباب نزول اعتماد نداريم ، جز به اندكى از آنها كه به حدّ يقين و\r\n\r\n","description":"","footnote":"","page_name":" 413 ","page_number":413},
  {"content":"\r\n\r\nاطمينان رسيده‌اند ؛ زيرا علما ، اين روايات را مورد بررسى قرار نداده‌اند و موثّق آنها را از غيرموثّق جدا نكرده‌اند - چنان‌كه نسبت به احاديث احكام اين كار را كرده‌اند - ، از اين‌رو ، روايات اسباب نزول ، با ضعف‌ها و معايب خود باقى مانده‌اند [ و درنتيجه نمىتوان به آنها اعتماد كرد 
  ] .\r\n\r\n","description":"","footnote":"","page_name":" 414 ","page_number":414},
  {"content":"\r\n\r\n\r\nنگريستن پيامبر به اطراف آسمان\r\n\r\n[ سوره البقرة ( 2 ) : آيات 144 تا 145 
  ]\r\nقَدْ نَرى تَقَلُّبَ وَجْهِكَ فِي السَّماءِ فَلَنُوَلِّيَنَّكَ قِبْلَةً تَرْضاها فَوَلِّ وَجْهَكَ شَطْرَ الْمَسْجِدِ الْحَرامِ وَ حَيْثُ ما كُنْتُمْ فَوَلُّوا وُجُوهَكُمْ شَطْرَهُ وَ إِنَّ الَّذِينَ أُوتُوا الْكِتابَ لَيَعْلَمُونَ أَنَّهُ الْحَقُّ مِنْ رَبِّهِمْ وَ مَا اللَّهُ بِغافِلٍ عَمَّا يَعْمَلُونَ ( 144 ) وَ لَئِنْ أَتَيْتَ الَّذِينَ أُوتُوا الْكِتابَ بِكُلِّ آيَةٍ ما تَبِعُوا قِبْلَتَكَ وَ ما أَنْتَ بِتابِعٍ قِبْلَتَهُمْ وَ ما بَعْضُهُمْ بِتابِعٍ قِبْلَةَ بَعْضٍ وَ لَئِنِ اتَّبَعْتَ أَهْواءَهُمْ مِنْ بَعْدِ ما جاءَكَ مِنَ الْعِلْمِ إِنَّكَ إِذاً لَمِنَ الظَّالِمِينَ ( 145 )\r\nنگريستنت را به اطراف آسمان مىبينيم . تو را به سوى قبله‌اى كه مىپسندى مىگردانيم ، پس روى به جانب مسجد الحرام كن . و هرجا كه باشيد روى بدان جانب كنيد . اهل كتاب مىدانند كه اين دگرگونى به حق و از جانب پروردگارشان بوده است . و خدا از آنچه مىكنند غافل نيست . ( 144 )\r\nو هرآينه اگر براى اهل كتاب هر برهان و نشانه‌اى بياورى از قبلهء تو پيروى نخواهند كرد ، و تو نيز از قبلهء آنها پيروى نمىكنى ، و آنها هم خود پيرو قبلهء يكديگر نخواهند بود . هرگاه پس از آگاهى پى خواهش‌هاى ايشان به روى ، از ستمكاران خواهى بود . ( 145 )\r\n\r\nواژگان\r\nالشطر : واژهء « شطر » به معناى قسمتى از چيز به كار مىرود . برخى گفته‌اند : اين واژه\r\n\r\n","description":"","footnote":"","page_name":" 415 ","page_number":415},
  {"content":"\r\n\r\nهنگامى كه مطلق استعمال شود نصف چيز از آن فهميده مىشود ؛ براى نمونه ، وقتى مىگويى : شطرته شطرين ، معنايش اين است كه آن را دو نصف برابر قرار دادى .\r\nهمچنين ، از « شطر » ، جهت و سمت نيز اراده مىشود و همين معنا در اين‌جا مراد است .\r\n\r\nاعراب\r\nواژهء  « قَدْ »  هرگاه بر فعل مضارع درآيد ، در كلام مخلوق افادهء معناى كم بودن را مىكند ، امّا در كلام خالق ، همواره به معناى تحقّق و ثبوت است . « حيث » و « إذ » تنها در صورتى كه با « ما » بيايند جزم مىدهند . بنابراين ، هرگاه « ما » با يكى از دو كلمهء « حيث » و « إذ » همراه شود ، دو فعل را جزم مىدهد : يكى فعل شرط و ديگرى جزاى شرط .  « كُنْتُمْ »  در محل جزم و فعل شرط و  « فَوَلُّوا »  جواب شرط است . لام در  « لَئِنْ »  براى قسم و به معناى « تاللّه لئن » است و « إن » شرطيه است . لام قسم و « إن » شرطيه ، هركدام نياز به جواب دارد و جملهء  « ما تَبِعُوا »  جواب قسم است و از همين جهت  « ما »  بر سر آن درآمده است . امّا جواب « إن » محذوف مىباشد كه جواب قسم بر آن دلالت دارد . واژهء  « شَطْرَ »  منصوب است بنابر ظرفيت .\r\n\r\nتفسير\r\nصاحب مجمع البيان گفته است : « از امام صادق عليه السّلام روايت شده است كه فرمود : پس از آن‌كه پيامبر صلّى اللّه عليه و إله در مكه به مدت سيزده سال به سوى بيت المقدّس نماز گزارد و پس از هجرت به مدينه ، مدت هفت ماه به سوى بيت المقدّس نماز خواند ، قبله از بيت المقدّس به كعبه تغيير يافت . سبب تغيير قبله آن بود كه يهود به پيامبر صلّى اللّه عليه و إله اعتراض مىكردند و به او مىگفتند : تو پيرو ما هستى ، زيرا به سمت قبلهء ما نماز مىگزارى . از اين‌رو ، پيامبر صلّى اللّه عليه و إله به شدّت اندوهگين شد و در نيمهء شب ، بيرون آمده به اطراف آسمان\r\n\r\n","description":"","footnote":"","page_name":" 416 ","page_number":416},
  {"content":"\r\n\r\nنگاه مىكرد ، و منتظر بود تا دربارهء قبله از سوى خدا دستورى برسد . وقتى كه صبح شد و هنگام نماز ظهر فرارسيد ، پيامبر صلّى اللّه عليه و إله در مسجد « بنى سالم » بود . دو ركعت از نماز ظهر را به جاى آورده بود كه جبرئيل عليه السّلام فرود آمد و بازوهايش را گرفت و او را به سوى كعبه برگردانيد و اين آيه را بر او نازل كرد :\r\n \" قَدْ نَرى تَقَلُّبَ وَجْهِكَ فِي السَّماءِ فَلَنُوَلِّيَنَّكَ قِبْلَةً تَرْضاها فَوَلِّ وَجْهَكَ شَطْرَ الْمَسْجِدِ الْحَرامِ \"  پيامبر صلّى اللّه عليه و إله دو ركعت را به سوى بيت المقدّس و دو ركعت را به سوى كعبه به جاى آورد » .\r\n فَوَلِّ وَجْهَكَ شَطْرَ الْمَسْجِدِ الْحَرامِ .  خداوند اين مسجد را به صفت حرام وصف كرده است ، زيرا تقديس آن واجب و هتك آن حرام است و كعبه جزء مسجد الحرام مىباشد . و مسجد الحرام جزئى از حرم است كه مكه و حومهء آن را - كه در كتاب‌هاى فقهى ، باب حج ، مسئلهء محرّمات احرام و صيد در حرم ، مشخص شده - دربرمىگيرد .\r\nروش معمول قرآن كريم آن است كه هر حكم شرعى كه ظاهرا ، خطاب به پيامبر خدا صلّى اللّه عليه و إله است ، تمام مكلّفان را دربرمىگيرد ؛ همانند  « وَ أَقِمِ الصَّلاةَ طَرَفَيِ النَّهارِ وَ زُلَفاً مِنَ اللَّيْلِ » .  « 1 » تكليفى كه در قرآن بيان مىشود ، تنها به پيامبر صلّى اللّه عليه و إله اختصاص ندارد ، مگر اين‌كه قرينه‌اى بر اختصاص وجود داشته باشد ؛ نظير آيهء  « وَ مِنَ اللَّيْلِ فَتَهَجَّدْ بِهِ نافِلَةً لَكَ . »  « 2 » كه لفظ  « لَكَ »  دلالت دارد كه اين تكليف به پيامبر صلّى اللّه عليه و إله اختصاص دارد .\r\nهمچنين روش قرآن اين است كه هر حكمى را كه خطاب به مكلّفان بيان مىكند ، حضرت محمّد صلّى اللّه عليه و إله نيز در تحت آن داخل است و از اين جهت هيچ تفاوتى ميان او و ديگران وجود ندارد . براين اساس ، آيهء  « فَوَلِّ وَجْهَكَ شَطْرَ الْمَسْجِدِ الْحَرامِ »  تمام امّت را دربرمىگيرد .\r\n وَ حَيْثُ ما كُنْتُمْ فَوَلُّوا وُجُوهَكُمْ شَطْرَهُ ؛  يعنى هرجا كه باشيد : دريا ، يا خشكى ، در دشت يا كوه ، در شرق يا غرب ، بايد در هنگام خواندن نماز روبه‌روى مسجد الحرام\r\n\r\n\r\n","description":"","footnote":"\r\n( 1 ) . هود ( 11 ) آيهء 114 .\r\n( 2 ) . اسراء ( 17 ) آيهء 79 .\r\n","page_name":" 417 ","page_number":417},
  {"content":"\r\n\r\nبايستيد و پشت كردن به آن در نماز و يا در سمت چپ و راست قرار دادن آن جايز نيست . ازاين‌رو ، با اختلاف مناطق ، قبلهء مسلمانان نيز اختلاف پيدا مىكند ؛ براى نمونه ممكن است قبلهء ساكنان يك منطقه به سمت غرب باشد و قبلهء ساكنان منطقهء ديگر به سمت شرق و از اين جهت است كه مسلمانان نسبت به موضوع قبله اهمّيت ويژه‌اى قائلند و در اين‌باره ، علم خاصى را وضع كرده‌اند كه از آن به‌نام « علم جهت قبله » ياد مىشود . بر خلاف نصارا كه هميشه در هرجا كه باشند خود را به سمت شرق و يهود به سمت غرب ملتزم مىدانند ، حتّى اگر اين عمل مستلزم پشت كردنشان به بيت المقدّس باشد .\r\nسؤال : اگر همهء امّت ، مشمول خطاب تكليفى مىباشند كه متوجّه پيامبر صلّى اللّه عليه و إله است و نيز خطاب تكليفى كه متوجّه امّت مىباشد ، پيامبر صلّى اللّه عليه و إله را دربرمىگيرد ، پس چرا خداوند ، دو خطاب را در يك آيه و در يك موضوع جمع كرده است و حتّى فاصله‌اى ميان اين دو خطاب نيز وجود ندارد ؛ زيرا خداوند فرموده است : « فولّ [ يا محمّد 
  ] وجهك شطر المسجد الحرام و حيثما كنتم [ أيّها المسلمون 
  ] فولّوا وجوهكم شطره » ؟\r\nپاسخ : تغيير قبله از رويدادهاى بزرگ در اسلام بود و نيز اين تغيير برطبق خواستهء پيامبر اعظم صلّى اللّه عليه و إله به وقوع پيوست . ازاين‌رو ، خداوند خواست كه بدان توجّه دهد و از طريق تكرار بر آن تأكيد ورزد .\r\nبه‌علاوه ، تكليف در اصل براى محمّد صلّى اللّه عليه و إله مىباشد ، چراكه برطبق خواستهء او آمده است و بالتبع براى امّت وى است .\r\n\r\nچه وقت بايد رو به قبله ايستاد ؟\r\nكعبه قبلهء كسانى است كه در داخل مسجد الحرام - كه كعبه در آن واقع شده است - باشند . و مسجد الحرام قبلهء اهل حرم يعنى مكه و حومهء آن مىباشد و حرم و يا جهتى كه حرم در آن واقع شده است نيز قبلهء مردم شرق و غرب است . رو به قبله ايستادن ، در\r\n\r\n","description":"","footnote":"","page_name":" 418 ","page_number":418},
  {"content":"\r\n\r\nنمازهاى يوميه ، ركعت‌هاى احتياط ، اجزاى فراموش شدهء نماز ، دو سجدهء سهو و در هر نماز واجب از جمله نماز ميّت و دو ركعت نماز طواف واجب است . همچنين ، واجب است كه ميّت را در هنگام احتضار و دفن رو به قبله كنند و نيز رو به قبله نمودن حيوان در هنگام ذبح و نحر واجب مىباشد . در نماز مستحب ، تنها در حالت استقرار و آرامش رو به قبله ايستادن واجب است ، امّا در حالت راه رفتن و يا سوار بودن واجب نيست .\r\n\r\nاهل قبله\r\nاهل قبله ، اهل قرآن ، اهل شهادتين و مسلمانان ، واژه‌هاى مترادفى مىباشند كه يك معنا دارند . امّا نام محمّديون ( محمّدىها ) را دشمنان اسلام براى ما ساختند و به كار مىبرند . هدف آنان از اين كار آن است كه مىخواهند بگويند : مسلمانان پيرو يك شخص هستند ، نه پيرو يك دين آسمانى ، نظير بوداييان كه پيرو « بودا » و زردشتيان كه پيرو « زردشت » مىباشند .\r\nدر هر صورت ، هدف از نوشتن اين بخش توجّه دادن به اين موضوع است كه هر چند مسلمانان از لحاظ كشور ، رنگ و زبان با يكديگر اختلاف دارند ، ولى يك سلسله اصول وجود دارد كه آنها را گرد هم جمع مىكند و متّحد مىسازد . اين اصول حتّى از حيات آنان نيز عزيزتر و باارزش‌تر است ، زيرا مسلمانان به خاطر حفظ اين اصول از زندگى خود مىگذرند ، و به خاطر حفظ حيات خود از اين اصول دست برنمىدارند .\r\nبرخى از اين اصول عبارتند از : ايمان به خدا و كتاب او ، ايمان به حضرت محمّد صلّى اللّه عليه و إله و سنّت او و نماز گزاردن به سوى قبله . بنابراين ، كسانى كه افرادى را كه به سوى قبله نماز مىخوانند از زمرهء مسلمانان خارج كنند ، خواسته يا ناخواسته ، قدرت اسلام را تضعيف ، وحدت مسلمانان را پراكنده و دشمنان دين را عليه دين يارى كرده‌اند .\r\n\r\n","description":"","footnote":"","page_name":" 419 ","page_number":419},
  {"content":"\r\n\r\n وَ إِنَّ الَّذِينَ أُوتُوا الْكِتابَ لَيَعْلَمُونَ أَنَّهُ الْحَقُّ مِنْ رَبِّهِمْ .  مراد از اهل كتاب يهود و نصاراست ، نه خصوص يهود - چنان‌كه برخى گفته‌اند - ، زيرا واژهء اهل كتاب عام است و دليلى بر تخصيص وجود ندارد . مفسّران در ضمير  « أَنَّهُ »  اختلاف‌نظر دارند كه آيا به « رسول » برمىگردد و يا به  « الْمَسْجِدِ الْحَرامِ »  - سبب اختلاف آن است كه « رسول » در آيهء  « قَدْ نَرى تَقَلُّبَ وَجْهِكَ »  و نيز  « الْمَسْجِدِ الْحَرامِ » ،  پيش از ضمير آمده است ، لكن به نظر ما ضمير به « مسجد » برمىگردد ؛ زيرا نزديك‌تر به ضمير است و ضمير به مرجعى كه به آن نزديك‌تر باشد برمىگردد . بنابراين ، معناى آيه اين مىشود : اهل كتاب مىدانند كه ابراهيم عليه السّلام پدر انبيا و بزرگ آنان ، همان كسى است كه پايه‌هاى خانهء كعبه را بالا برد ، ولى آن را انكار مىكنند . تنها بدين سبب كه در دست اعراب است و آنان پرده‌داران و حافظان آن مىباشند و اگر اين خانه در دست اعراب نمىبود ، يهود و نصارا جلوتر و بيشتر از ديگران آن را تقديس مىكردند .\r\n وَ لَئِنْ أَتَيْتَ الَّذِينَ أُوتُوا الْكِتابَ بِكُلِّ آيَةٍ ما تَبِعُوا قِبْلَتَكَ .  يعنى اهل كتاب حتّى از قبلهء تو پيروى نمىكنند ، چه رسد به اين‌كه از آيين تو پيروى كنند . بنابراين ، از آنان روى بگردان ؛ زيرا پس از آن‌كه نادانى و تعصّب آنان‌را كور كرده است ، دليل و منطق به حال آنها فايده‌اى ندارد .\r\n وَ ما أَنْتَ بِتابِعٍ قِبْلَتَهُمْ .  شايد برخى از اهل كتاب انتظار داشتند كه پيامبر صلّى اللّه عليه و إله به قبلهء نخستين خود برگردد . خداوند با اين سخن خود :  « وَ ما أَنْتَ بِتابِعٍ قِبْلَتَهُمْ » ،  انتظار و توقّع آنها را از بين برد . همچنين ، آرزوى پيامبر صلّى اللّه عليه و إله را كه مىخواست اهل كتاب از قبلهء او پيروى كنند ، با اين سخن خود :  « ما تَبِعُوا قِبْلَتَكَ »  از بين برد .\r\n وَ ما بَعْضُهُمْ بِتابِعٍ قِبْلَةَ بَعْضٍ .  يهود به سمت مغرب و نصارا به سمت مشرق نماز مىگزارند و هيچ‌كدام از آنها رويهء خود را رها نكرده و از ديگرى پيروى نمىكند ، پس چگونه اى محمّد ، از قبلهء تو پيروى كنند ؟ بلكه حتّى اختلاف موجود ميان فرقه‌هاى\r\n\r\n","description":"","footnote":"","page_name":" 420 ","page_number":420},
  {"content":"\r\n\r\nيهودى با همديگر و اختلاف ميان فرقه‌هاى نصرانى به مراتب ، شديدتر از اختلاف آنان با مسلمانان است . جنايت‌ها و كشتارهايى كه ميان فرقهء كاتوليك و فرقهء پروتستان صورت گرفت ، در تمام دوران‌ها نظير ندارد .\r\n وَ لَئِنِ اتَّبَعْتَ أَهْواءَهُمْ مِنْ بَعْدِ ما جاءَكَ مِنَ الْعِلْمِ إِنَّكَ إِذاً لَمِنَ الظَّالِمِينَ .  محال است كه پيامبر صلّى اللّه عليه و إله از هوس‌هاى اهل كتاب پيروى كند ، زيرا او معصوم است ؛ امّا هدف از اين نهى آن است كه پيامبر صلّى اللّه عليه و إله در برخوردش با يهود جدّى باشد و در برابر آنان موضع سرسختانه بگيرد ، چراكه در سازش با آنان هيچ خيرى و در حسن رفتار با آنها هيچ اميدى نيست و هرگونه تلاشى براى بازداشتن آنها از توطئه و فساد بىفايده خواهد بود ، زيرا بدى ، دشمنى با حق و جنايت نسبت به كسىكه به آنان نيكى مىكند ، با طبيعت آنها سرشته شده است . ما در اين‌باره ، در تفسير آيهء 120 تحت عنوان « دشمنان دين و خدا » سخن گفتيم .\r\n\r\nاسلام و پيروان متعصّب اديان\r\nبسيار خردمندانه است كه دانشمندان ، از هر نوع و گروهى كه باشند بر سر يك مسئلهء غيردينى با يكديگر اختلاف‌نظر پيدا كنند و پس از بررسى و تبادل‌نظر دربارهء موضوع مورد اختلاف وحدت عقيده پيدا كنند - چنان‌كه اين موضوع عملا به وقوع پيوسته است - امّا اگر علمايى كه هركدام پيرو دين خاصى هستند دربارهء يك مسئله دينى اختلاف پيدا كنند ، محال است كه با يكديگر وحدت‌نظر پيدا كنند ، حتّى اگر يكى از آنان هزار و يك دليل اقامه كند . از ديدگاه روانشناسان ثابت شده است كه تغيير دادن طبيعت و اخلاق مردم ، به مراتب ، از تغيير دادن دين آنان آسان‌تر است .\r\nدليل اين امر آن است كه مردم ، دين خود را از پدران و اجدادشان فرامىگيرند و نسبت به آن تعصّب مىورزند و حتّى هيچ دينى نيست كه به تقليد از پدران و نياكان فرانخواند ، جز دين اسلام كه در تثبيت اصول خود تنها به عقل تكيه مىكند . اگر كسى\r\n\r\n","description":"","footnote":"","page_name":" 421 ","page_number":421},
  {"content":"\r\n\r\nآيات قرآنى و احاديث نبوى را مورد بررسى قرار دهد ، خواهد ديد كه اين دو منبع اسلامى ، به همان اندازه كه به ايمان به خدا اهمّيت مىدهند به پيروى از عقل نيز اهمّيت مىدهند ، چراكه ايمان به خدا هيچ‌گاه از هدايت عقل سليم جدا شدنى نمىباشد .\r\n\r\n","description":"","footnote":"","page_name":" 422 ","page_number":422},
  {"content":"\r\n\r\n\r\nكتاب را به‌سان فرزندان خود مىشناسند\r\n\r\n[ سوره البقرة ( 2 ) : آيات 146 تا 147 
  ]\r\nالَّذِينَ آتَيْناهُمُ الْكِتابَ يَعْرِفُونَهُ كَما يَعْرِفُونَ أَبْناءَهُمْ وَ إِنَّ فَرِيقاً مِنْهُمْ لَيَكْتُمُونَ الْحَقَّ وَ هُمْ يَعْلَمُونَ ( 146 ) الْحَقُّ مِنْ رَبِّكَ فَلا تَكُونَنَّ مِنَ الْمُمْتَرِينَ ( 147 )\r\nاهل كتاب همچنان‌كه فرزندان خود را مىشناسند آن را مىشناسند ، ولى گروهى از ايشان در عين آگاهى حقيقت را پنهان مىدارند . ( 146 )\r\nآنچه از جانب خدا بر تو نازل شده ، حق همان است ؛ ترديد مكن . ( 147 )\r\n\r\nواژگان\r\nالامتراء : شك و ترديد .\r\n\r\nاعراب\r\n « الْحَقُّ »  خبر مبتداى محذوف و تقدير آن ، « هو الحق » مىباشد .  « مِنْ رَبِّكَ »  متعلّق است به حال محذوف و نون در  « فَلا تَكُونَنَّ »  نون تأكيد است كه امر و نهى به وسيلهء آن تأكيد مىشود .\r\n\r\nتفسير\r\n « الَّذِينَ آتَيْناهُمُ الْكِتابَ يَعْرِفُونَهُ كَما يَعْرِفُونَ أَبْناءَهُمْ » .  بسيارى از علماى يهود و\r\n\r\n","description":"","footnote":"","page_name":" 423 ","page_number":423},
  {"content":"\r\n\r\nنصارا ، همان‌گونه كه نسبت به فرزندانشان شناخت دارند ، كاملا و آشكارا به درستى نبوت حضرت محمّد صلّى اللّه عليه و إله شناخت دارند و در اين‌باره شك و ترديدى ندارند ؛ چرا كه تورات و انجيل به آمدن او بشارت داده و خصوصيات وى را ياد كرده‌اند به‌گونه‌اى كه اين خصوصيات جز بر محمّد صلّى اللّه عليه و إله بركسى ديگر تطبيق نمىشود .\r\nخداوند در آيهء 157 از سورهء اعراف گفته است : « نامش را در تورات و انجيل خود نوشته مىيابند » . همچنين در آيهء ششم سورهء صف گفته است : « عيسى بن مريم گفت : اى بنى اسرائيل ، من پيامبر خدا بر شما هستم . توراتى را كه پيش از من بوده است تصديق مىكنم و به پيامبرى كه بعد از من مىآيد و نامش احمد است ، بشارتتان مىدهم . چون آن پيامبر با آيات روشن خود آمد ، گفتند : اين جادويى است آشكار » . عبد اللّه بن سلام از بزرگان يهود بود سپس اسلام آورد .\r\nاز جملهء سخنان او اين بود كه شناخت من نسبت به نبوت محمّد صلّى اللّه عليه و إله از شناختم نسبت به فرزندم بيشتر است . از وى پرسيدند : چرا ؟ او گفت : زيرا من ترديدى ندارم كه محمّد صلّى اللّه عليه و إله پيامبر من است ؛ امّا فرزندم پس شايد مادرش خيانت كرده باشد .\r\n وَ إِنَّ فَرِيقاً مِنْهُمْ لَيَكْتُمُونَ الْحَقَّ وَ هُمْ يَعْلَمُونَ .  آرى ، حتّى اگر آنان نام محمّد صلّى اللّه عليه و إله را در لوح محفوظ بخوانند ، به خاطر حفظ رياست دنيوى و منافع شخصى خود ، آن را كتمان مىكنند . البته ، دشمنى با حق تنها به يهود و نصارا اختصاص ندارد ؛ چراكه سبب كتمان فراگير و انگيزهء آن [ در همهء دشمنان حق 
  ] يكى است . ما برخى از بزرگان را ديده‌ايم كه صرفا به سبب داشتن حسد و رواداشتن ستم ، فضيلت همكارش را انكار مىكنند .\r\n الْحَقُّ مِنْ رَبِّكَ فَلا تَكُونَنَّ مِنَ الْمُمْتَرِينَ .  پيامبر صلّى اللّه عليه و إله هرگز به آنچه از سوى پروردگارش براى او آمده است شك نداشت و اساسا اين شك محال بود و خدا نيز مىدانست كه پيامبرش شك نداشت . بنابراين ، هدف آيهء فوق بيان اين نكته است كه\r\n\r\n","description":"","footnote":"","page_name":" 424 ","page_number":424},
  {"content":"\r\n\r\nآنچه بر پيامبر صلّى اللّه عليه و إله نازل شده ، مطلقا قابل شك و ترديد نيست . ازاين‌رو ، اگر كسى آن را انكار كند ، جز تعصّب و دشمنى ، انگيزهء ديگرى ندارد .\r\n\r\nماجراى من و يك مبلغ مسيحى\r\nدر تاريخ 15 / 7 / 1963 يك خاورشناس ايتاليايى كه زبان عربى را خوب مىدانست و از مبلّغان آيين مسيحيت به شمار مىرفت ، در منزلم به ديدنم آمد و ميان من و او گفتگوهايى كتبى و شفاهى صورت گرفت . وى ، از جمله ، به من گفت : قرآن آشكارا به انجيل اعتراف مىكند ، پس چرا مسلمانان آن را انكار مىكنند ؟\r\nمن در پاسخ او گفتم : قرآن به انجيلى اعتراف مىكند كه به نبوت محمّد صلّى اللّه عليه و إله مژده داده است . چنان‌كه آيهء ششم سورهء صف مىگويد :  « وَ مُبَشِّراً بِرَسُولٍ يَأْتِي مِنْ بَعْدِي اسْمُهُ أَحْمَدُ »  و در آيهء 157 سورهء اعراف مىگويد :  « يَجِدُونَهُ مَكْتُوباً عِنْدَهُمْ فِي التَّوْراةِ وَ الْإِنْجِيلِ » .  وانگهى قرآن مىگويد :  « إِنَّ مَثَلَ عِيسى عِنْدَ اللَّهِ كَمَثَلِ آدَمَ خَلَقَهُ مِنْ تُرابٍ ثُمَّ قالَ لَهُ كُنْ فَيَكُونُ »  « 1 » ، امّا انجيل شما مىگويد : عيسى خداست . بنابراين ، چگونه از ما مىخواهيد كه به انجيل ايمان بياوريم و در همان حال به قرآن هم ايمان داشته باشيم ؟\r\nاگر نصارا تناقض و تضاد را تنها در عقل قبول ندارند و آن را در دين و عقيده جايز مىدانند ، بايد بگويم كه مسلمانان آن را هم در عقل محال مىدانند و هم در دين و هم در همه‌چيز ؛ چراكه از نظر آنان اصول دين برپايهء عقل استوار است .\r\n\r\n\r\n","description":"","footnote":"\r\n( 1 ) . آل عمران ( 3 ) آيهء 59 .\r\n","page_name":" 425 ","page_number":425},
  {"content":"\r\n\r\n\r\nهركس رويكردى دارد\r\n\r\n[ سوره البقرة ( 2 ) : آيات 148 تا 152 
  ]\r\nوَ لِكُلٍّ وِجْهَةٌ هُوَ مُوَلِّيها فَاسْتَبِقُوا الْخَيْراتِ أَيْنَ ما تَكُونُوا يَأْتِ بِكُمُ اللَّهُ جَمِيعاً إِنَّ اللَّهَ عَلى كُلِّ شَيْءٍ قَدِيرٌ ( 148 ) وَ مِنْ حَيْثُ خَرَجْتَ فَوَلِّ وَجْهَكَ شَطْرَ الْمَسْجِدِ الْحَرامِ وَ إِنَّهُ لَلْحَقُّ مِنْ رَبِّكَ وَ مَا اللَّهُ بِغافِلٍ عَمَّا تَعْمَلُونَ ( 149 ) وَ مِنْ حَيْثُ خَرَجْتَ فَوَلِّ وَجْهَكَ شَطْرَ الْمَسْجِدِ الْحَرامِ وَ حَيْثُ ما كُنْتُمْ فَوَلُّوا وُجُوهَكُمْ شَطْرَهُ لِئَلاَّ يَكُونَ لِلنَّاسِ عَلَيْكُمْ حُجَّةٌ إِلاَّ الَّذِينَ ظَلَمُوا مِنْهُمْ فَلا تَخْشَوْهُمْ وَ اخْشَوْنِي وَ لِأُتِمَّ نِعْمَتِي عَلَيْكُمْ وَ لَعَلَّكُمْ تَهْتَدُونَ ( 150 ) كَما أَرْسَلْنا فِيكُمْ رَسُولاً مِنْكُمْ يَتْلُوا عَلَيْكُمْ آياتِنا وَ يُزَكِّيكُمْ وَ يُعَلِّمُكُمُ الْكِتابَ وَ الْحِكْمَةَ وَ يُعَلِّمُكُمْ ما لَمْ تَكُونُوا تَعْلَمُونَ ( 151 ) فَاذْكُرُونِي أَذْكُرْكُمْ وَ اشْكُرُوا لِي وَ لا تَكْفُرُونِ ( 152 )\r\nهركسى را رويكردى است كه بدان روى مىآورد . پس در نيكى كردن بر يكديگر سبقت گيريد . هرجا كه باشيد خدا شما را گرد مىآورد كه او بر هركارى تواناست . ( 148 )\r\nاز هر جاى كه بيرون شوى روى خود به جانب مسجد الحرام كن . حق همان است كه پروردگارت بدان امر فرموده . و خدا از كارهايتان ناآگاه نيست . ( 149 )\r\nاز هر جاى كه بيرون شوى روى خويش به جانب مسجد الحرام كن و هرجا كه باشيد رو بدان سوى كنيد ، تا هيچ‌كس را جز ستمكاران ، با شما مجادله‌اى نباشد . از ايشان مترسيد ، از من بترسيد تا نعمت خويش بر شما تمام كنم ، باشد كه هدايت شويد . ( 150 )\r\nهمچنان‌كه پيامبرى از خود شما را بر شما فرستاديم\r\n\r\n","description":"","footnote":"","page_name":" 426 ","page_number":426},
  {"content":"\r\n\r\nتا آيات ما را برايتان بخواند و شما را پاكيزه گرداند و كتاب و حكمت آموزد و آنچه را كه نمىدانستيد به شما ياد دهد . ( 151 )\r\nپس مرا ياد كنيد تا شما را ياد كنم . مرا سپاس گوييد و ناسپاسى من مكنيد . ( 152 )\r\n\r\nاعراب\r\n « لِكُلٍّ »  متعلّق به محذوف و خبر مقدّم ،  « وِجْهَةٌ »  مبتداى مؤخّر و مضاف اليه محذوف و تقديرش : « لكلّ فريق أو واحد » است . هو  « مُوَلِّيها »  مبتدا و خبر .  « الْخَيْراتِ »  منصوب به نزع خافض و تقدير آن : « إلي الخيرات » است .\r\n« ما » در  « كَما أَرْسَلْنا »  مصدرى و مصدر ريخته شده [ مؤوّل 
  ] مجرور به كاف ، متعلّق به محذوف و صفت « رسول » مىباشد ؛ چراكه پس از نكره واقع شده است . جملهء  « يَتْلُوا »  صفت « رسول » و همانند آن است  « يُزَكِّيكُمْ وَ يُعَلِّمُكُمُ » . \r\n\r\nتفسير\r\n وَ لِكُلٍّ وِجْهَةٌ هُوَ مُوَلِّيها .  وقتى خداوند ، قبله‌اى را يادآور شد كه مسلمانان را مأمور ساخته تا رو به سوى آن كنند و آن عبارت است از : كعبه و نيز تصميم هريك از يهود و نصارا بر پيروى كردن از قبلهء خود و التزام آنان‌را بدين قبله متذكر گرديد ، اينك راز اين تصميم و پافشارى را بيان مىكند و آن اين‌كه هريك از اين دو طايفه جهتى را براى خود برگزيده كه به سوى آن روى مىآورد و از آن دست برنمىدارد ، هرچند باطل بودن اين جهت براى آنان همچون خورشيد آشكار است . بنابراين ، آيهء  « وَ لِكُلٍّ وِجْهَةٌ هُوَ مُوَلِّيها »  همانند آيهء  « كُلُّ حِزْبٍ بِما لَدَيْهِمْ فَرِحُونَ »  است . « 1 »\r\nآنچه در بالا گفته شد ، چيزى است كه من آن را از ظاهر اين آيه درك كردم ، در حالى\r\n\r\n\r\n","description":"","footnote":"\r\n( 1 ) . روم ( 30 ) آيهء 32 .\r\n","page_name":" 427 ","page_number":427},
  {"content":"\r\n\r\nكه در تفسير آن نظريات متعدّدى وجود دارد و صاحب مجمع البيان چهار نظريه را از آنها متذكر شده است .\r\n فَاسْتَبِقُوا الْخَيْراتِ أَيْنَ ما تَكُونُوا يَأْتِ بِكُمُ اللَّهُ جَمِيعاً إِنَّ اللَّهَ عَلى كُلِّ شَيْءٍ قَدِيرٌ . \r\nيعنى اهل كتاب ، مشركان معاند و گرايش‌ها و پافشارى آنان بر گمراهى را رها كنيد و به كارهاى نيك روى آوريد و به جانب آن بشتابيد ؛ چراكه بازگشت شما در فرداى قيامت به سوى خداست و او نيكوكار حق‌طلب را پاداش و باطل‌گراى بد سيرت را كيفر خواهد داد . بنا به تعبير مفسّران جمله :  « أَيْنَ ما تَكُونُوا يَأْتِ بِكُمُ اللَّهُ »  وعدهء پاداش براى اهل طاعت و وعدهء مجازات براى اهل معصيت است ؛ امّا اين‌كه خدا پس از اين وعده و وعيد ، مىگويد :  « إِنَّ اللَّهَ عَلى كُلِّ شَيْءٍ قَدِيرٌ » ،  دليل براى اين مطلب است كه خداوند بر زنده كردن مردم پس از مرگ و آوردن آنان [ در صحنهء حساب و بازرسى 
  ] تواناست .\r\n وَ مِنْ حَيْثُ خَرَجْتَ فَوَلِّ وَجْهَكَ شَطْرَ الْمَسْجِدِ الْحَرامِ . \r\nسؤال : در اين‌جا خداوند فرمان روكردن به سوى مسجد الحرام را سه بار تكرار كرده است و در آيهء 145 دوبار و درنتيجه ، در يك فاصلهء اندك پنج‌بار اين موضوع را تكرار نموده است . سبب اين تكرار چيست ؟\r\nپاسخ : صاحب مجمع البيان در اين‌باره ، سه نظريه و « رازى » پنج نظريه را بيان كرده‌اند . از جمله اين نظريات ، همان پاسخ سنّتى و موروثى است و آن اين‌كه تكرار براى تأكيد و بيان اهمّيت است . امّا دل انسان به هيچ‌كدام از اين نظريات راضى نمىشود . و به نظر من چيزى نمىرسد مگر اين‌كه تكرار در اين‌جا به دليل و مناسبت ويژه‌اى بوده كه موقعيت آن زمان آن را اقتضا مىكرده است و ما اين مناسبت را نمىدانيم ، چراكه بسيارى از شرايط و مناسبت‌هاست كه تحت قاعدهء مشخصى نمىتوان آن را داخل كرد . روشن است كه برخى از موارد و انگيزه‌هاى آيات قرآن خاص و برخى عام مىباشند و كسى نمىتواند آنها را براساس حدس و گمان تأويل و توجيه كند .\r\n\r\n","description":"","footnote":"","page_name":" 428 ","page_number":428},
  {"content":"\r\n\r\n لِئَلَّا يَكُونَ لِلنَّاسِ عَلَيْكُمْ حُجَّةٌ إِلَّا الَّذِينَ ظَلَمُوا مِنْهُمْ .  بسيارى از مفسّران گفته‌اند :\r\nزمانى كه پيامبر صلّى اللّه عليه و إله به سوى بيت المقدّس نماز مىخواند ، مشركان عرب مىگفتند :\r\nچگونه محمّد صلّى اللّه عليه و إله ادّعا مىكند كه پيرو دين ابراهيم است ، امّا به سوى كعبه‌اى كه ابراهيم و اسماعيل به سوى آن نماز مىخواندند ، نماز نمىخواند ؟ همچنين اهل كتاب مىگفتند : در كتاب‌هاى ما نوشته شده است كه پيامبرى كه مبعوث مىشود از فرزندان اسماعيل است و به سوى كعبه نماز مىگزارد ، نه به سوى بيت المقدّس . بنابراين ، ما چگونه به نبوت محمّد صلّى اللّه عليه و إله اعتراف كنيم ؟ بدين ترتيب ، گويى هريك از مشركان و اهل كتاب به گمان خود ، عذر و بهانه‌اى داشتند كه به سبب آن از پيامبر اسلام صلّى اللّه عليه و إله پيروى نكنند . از اين جهت خداوند صورت پيامبرش را به سوى كعبه برگردانيد و آن را قبلهء هميشگى پيامبر و مسلمانان قرار داد تا هيچ‌يك از اين گروه‌ها عذرى نداشته باشند . ظاهر آيه ، بيانگر آن است كه نماز گزاردن به سوى كعبه موجب دفع اعتراض معترضان گرديد ، امّا اين‌كه اين اعتراض‌كنندگان چه كسانى بودند ، در آيه بيان نشده است . . . ممكن است ، علّت قطع اعتراض معترضان اين باشد كه كعبه را حضرت ابراهيم عليه السّلام بنا كرد و به سوى آن نماز خواند و او كسى است كه مورد قبول همگان مىباشد و محمّد صلّى اللّه عليه و إله نيز از روش او پيروى مىكرد .\r\n إِلَّا الَّذِينَ ظَلَمُوا مِنْهُمْ .  يعنى هرگاه به سوى كعبه نماز بخوانى ، هيچ‌كس نمىتواند عليه تو دليلى داشته باشد و به تو اعتراض كند ، مگر آن فرد باطل‌گرايى كه در اعتراض و اشكال خود ، نه بر دليل عقلى اتّكا دارد و نه بر هدايت آسمانى بلكه صرفا به سبب داشتن تعصّب و خيره‌سرى دست به چنين كارى مىزند .\r\n فَلا تَخْشَوْهُمْ وَ اخْشَوْنِي .  يعنى در پيروى از حق ، از سرزنش سرزنش‌كنندگان مترسيد ؛ زيرا من به تنهايى مالك سود و زيان شما هستم . ابن عربى در تفسير خود\r\n\r\n","description":"","footnote":"","page_name":" 429 ","page_number":429},
  {"content":"\r\n\r\nگفته است : « معناى اخشونى آن است كه عظمت مرا بشناسيد تا كافر در نزد شما عظمت نداشته باشد . امير مؤمنان على عليه السّلام فرمود : عظمت خالق در دل‌هاى آنان جاى گرفته است . ازاين‌رو ، ماسواى او در نظر آنان كوچك شده است » .\r\n وَ لِأُتِمَّ نِعْمَتِي عَلَيْكُمْ وَ لَعَلَّكُمْ تَهْتَدُونَ .  يعنى نعمت اسلام را به شما دادم و براى تكميل اين نعمت ، قبله‌اى مستقل براى شما قرار دادم تا شما را متّحد سازد و پراكندگىهاى شما را جمع كند و ملّت‌هاى جهان با هر رنگ و زبانى كه دارند از گوشه و كنار زمين ، رو به سوى آن كنند .\r\n\r\nپيوندهاى امّت اسلامى\r\nيك دانشمند محقّق مىگويد : امّت اسلامى را سه پيوند مشترك با يكديگر مرتبط مىسازد كه عبارتند از : خداى واحد ، كتاب واحد و قبلهء واحد كه مسلمانان ، هر سال از نقاط مختلف زمين به آن‌جا مىروند تا خداى واحد را با عقيدهء واحد و در سرزمين واحد نيايش كنند و اين سرزمين ، ميهن معنوى براى مسلمانان به شمار مىرود . آرى ، وحدت عقيده ، وحدت شريعت و وحدت وطن بزرگ ، اين‌چنين تجسّم پيدا مىكند تا مسلمانان به ياد بياورند كه هرچند كشورهايشان دور از يكديگرند و رنگ‌ها و زبان‌ها و نژادهايشان مختلفند ، امّا دين واحد ، خداى واحد و وطن واحد آنان‌را متّحد مىسازد و چنانچه شرايط ايجاب كند ، بر تمام گروه‌هاى مسلمانان واجب است كه منافع مشخص خود را فداى اين منفعت عمومى كنند .\r\n كَما أَرْسَلْنا فِيكُمْ رَسُولًا مِنْكُمْ يَتْلُوا عَلَيْكُمْ آياتِنا وَ يُزَكِّيكُمْ وَ يُعَلِّمُكُمُ الْكِتابَ وَ الْحِكْمَةَ .  علما سخنان فراوانى دربارهء معناى حكمت دارند . آنچه ما مىفهميم اين است كه هرچيزى خواه عمل باشد خواه سخن ، اگر در جاى مناسب خود گذارده شود ، از مصاديق حكمت به شمار مىرود . درهرحال ، معناى كلى آيه آن است كه خداوند نعمت قبله را به عرب داد ، چنان‌كه پيش از آن نعمتى چون محمّد صلّى اللّه عليه و إله را داده\r\n\r\n","description":"","footnote":"","page_name":" 430 ","page_number":430},
  {"content":"\r\n\r\nبود ، چراكه او از آنان و در ميان آنان بود . او خلق و خوى عرب‌ها را دگرگون كرد و آنها را از پليدىهاى شرك و رفتارهاى زشت پاكيزه نمود . مردم عرب به سبب نعمت وجود محمّد صلّى اللّه عليه و إله ، صاحب دين آسمانى و آيين الهى شدند كه اساس آن ، عدالت و مساوات است . همچنين ، آنان داراى حكومتى گرديدند كه بر نيمى از كره زمين سلطه داشت و حتّى زبان آنها به سبب قرآن و بلاغت آن عظمت پيدا كرد و بلند آوازه گرديد .\r\nهيچ ترديدى وجود ندارد كه اگر محمّد و آل محمّد صلّى اللّه عليه و إله نبود ، عرب نه تاريخى داشت و نه ميراثى و چيزى جز دوگانه‌پرستى و آلودگى آن و جاهليت و تعصّب و زنده به گور كردن دختران به خاطر رهايى از نفقهء آنها نداشت . بلكه محمّد عربى صلّى اللّه عليه و إله حتّى براى تمام بشريت نعمت بزرگى محسوب مىشود ؛ زيرا به بركت وجود او ، بشريت در عرصه دانش و تمدّن پيشرفت‌هاى زيادى كرد و دانشمندان با انصاف غرب نيز به اين حقيقت اعتراف كرده‌اند و ما گوشه‌اى از اين اعترافات را در كتاب الاسلام و العقل نقل كرده‌ايم .\r\nخداوند به سبب دادن اين نعمت آشكار به عرب ، آنان‌را به ياد و سپاس خود فراخوانده و از كفران نعمت و احسان برحذر داشته و فرموده است :\r\n فَاذْكُرُونِي أَذْكُرْكُمْ وَ اشْكُرُوا لِي وَ لا تَكْفُرُونِ .  يعنى مرا به وسيلهء طاعت ياد كنيد تا شما را با پاداش و ثواب ياد كنم . مرا سپاس گوييد كه نعمت اسلام را به شما دادم و محمّد صلّى اللّه عليه و إله را كه از شما و در ميان شماست مبعوث كردم و با مخالفت خدا و رسولش ، اين نعمت‌ها را كفران مكنيد . و در آيهء هفتم سورهء ابراهيم گفته است :  « لَئِنْ شَكَرْتُمْ لَأَزِيدَنَّكُمْ وَ لَئِنْ كَفَرْتُمْ إِنَّ عَذابِي لَشَدِيدٌ » .  امير مؤمنان عليه السّلام فرمود : « چنين نيست كه خداوند در شكر را به روى شما باز كند و در فزونى نعمت را ببندد » . و نيز فرمود : خدا را بسيار ياد كنيد كه آن ، بهترين ياد است و درپى آنچه خدا به پرهيزكاران وعده داده برويد كه وعدهء او راست‌ترين وعده‌هاست » .\r\n\r\n","description":"","footnote":"","page_name":" 431 ","page_number":431},
  {"content":"\r\n\r\n\r\nسپاس از نعمت‌دهنده\r\nاين از بديهيات اوّليهء عقل است كه شكر و سپاس خداوند بر هر خردمندى واجب است ، حتّى اگر در اين‌باره ، آيه و يا روايتى وارد نمىشد ؛ زيرا او آفريننده و روزىدهنده است . پس از آن‌كه اعتقاد پيدا كرديم كه خداوند آفرينندهء ماست و نيز اوست كه ما را دوباره زنده خواهد كرد ، و او را بر هركارى توانا يافتيم ، شكر او بدين معناست كه امر و نهى او را اطاعت كنيم و تمام كارها را تنها به او واگذار نماييم .\r\nآنچه گفته شد نسبت به خداوند بود . امّا اگر انسانى به انسان ديگر احسان كند ، خواه مادى و خواه معنوى ، آيا بر شخصى كه به او احسان شده واجب است كه احسان را سپاس بگويد يا نه ، به‌گونه‌اى كه اگر به نحوى از انحا از او تشكر نكند گناهكار و مستحقّ مجازات باشد ؟\r\nترديدى نيست كه سپاسگزارى از كسىكه احسان نموده ، به خاطر احسانى كه انجام داده ، ذاتا كار خوبى است ، بلكه شعار پاكان و صالحان به شمار مىرود . امّا دليلى بر وجوب اين سپاس وجود ندارد و آنچه دربارهء شكر منعم - غير از خدا ، پيامبر و اهل بيت او - آمده است ، بر استحباب حمل مىشود ؛ نظير اين سخن امير مؤمنان عليه السّلام كه فرمود : « هرگاه بر دشمنت قدرت پيدا كردى ، به پاس اين قدرت ، او را مورد عفو قرار بده » . زيرا عفو كسىكه نسبت به انسان بدى كرده ، يقينا واجب نيست ، و به اجماع امّت ، مستحب است ؛ امّا اين جمله كه فراوان بر زبان‌ها جارى مىشود : « من لم يشكر المخلوق لم يشكر الخالق » يك دستور اخلاقى است ، نه الزامى . و گرنه ، چه ملازمه‌اى ميان شكر خالق و شكر مخلوق مىتواند وجود داشته باشد ؟\r\nالبته شايسته يادآورى است كه منكر شدن نعمت و نيز گفتن اين سخن : « تو ،\r\n\r\n","description":"","footnote":"","page_name":" 432 ","page_number":432},
  {"content":"\r\n\r\nبه من نيكى نكردى » به كسىكه به تو نيكى كرده ، حرام است ، زيرا چنين سخنى دروغ است .\r\nهمچنين ، بدى كردن نسبت به كسىكه به تو احسان كرده ، به طريق اولى حرام است ، چراكه بدى كردن ذاتا حرام مىباشد ، حتى نسبت به كسىكه به انسان نيكى هم نكرده باشد . لكن وجوب شكر ، يك چيز است و حرمت بدى كردن و دروغ گفتن ، چيزى ديگر .\r\n\r\n","description":"","footnote":"","page_name":" 433 ","page_number":433},
  {"content":"\r\n\r\n\r\nمدد گرفتن از صبر و نماز\r\n\r\n[ سوره البقرة ( 2 ) : آيات 153 تا 157 
  ]\r\nيا أَيُّهَا الَّذِينَ آمَنُوا اسْتَعِينُوا بِالصَّبْرِ وَ الصَّلاةِ إِنَّ اللَّهَ مَعَ الصَّابِرِينَ ( 153 ) وَ لا تَقُولُوا لِمَنْ يُقْتَلُ فِي سَبِيلِ اللَّهِ أَمْواتٌ بَلْ أَحْياءٌ وَ لكِنْ لا تَشْعُرُونَ ( 154 ) وَ لَنَبْلُوَنَّكُمْ بِشَيْءٍ مِنَ الْخَوْفِ وَ الْجُوعِ وَ نَقْصٍ مِنَ الْأَمْوالِ وَ الْأَنْفُسِ وَ الثَّمَراتِ وَ بَشِّرِ الصَّابِرِينَ ( 155 ) الَّذِينَ إِذا أَصابَتْهُمْ مُصِيبَةٌ قالُوا إِنَّا لِلَّهِ وَ إِنَّا إِلَيْهِ راجِعُونَ ( 156 ) أُولئِكَ عَلَيْهِمْ صَلَواتٌ مِنْ رَبِّهِمْ وَ رَحْمَةٌ وَ أُولئِكَ هُمُ الْمُهْتَدُونَ ( 157 )\r\nاى كسانى كه ايمان آورده‌ايد ، از شكيبايى و نماز مدد جوييد كه خدا با شكيبايان است . ( 153 )\r\nآنان‌را كه در راه خدا كشته مىشوند ، مرده مخوانيد . آنها زنده‌اند و شما در نمىيابيد . ( 154 )\r\nالبته ، شما را به اندكى ترس و گرسنگى و بينوايى و بيمارى و نقصان در محصول مىآزماييم . و شكيبايان را بشارت ده . ( 155 )\r\nكسانى كه چون مصيبتى به آنها رسيد ، گفتند : ما از آن خدا هستيم و به او باز مىگرديم . ( 156 )\r\nصلوات و رحمت پروردگارشان بر آنان باد كه هدايت يافتگانند . ( 157 )\r\n\r\nاعراب\r\n « يا أَيُّهَا »  « أىّ » منادا و « هاء » براى تنبيه .  « الَّذِينَ »  عطف بيان براى « أىّ » ، زيرا از اسم‌هاى مبهمى است كه نياز به بيان دارد . اسمى كه « أىّ » را بيان مىكند يا\r\n\r\n","description":"","footnote":"","page_name":" 434 ","page_number":434},
  {"content":"\r\n\r\nمضاف اليه آن است نظير « أىّ الرجلين » و يا صفت و بدل آن .  « أَمْواتٌ »  خبر مبتداى محذوف و تقدير آن ، « هم أموات » است .  « وَ لَنَبْلُوَنَّكُمْ »  لام در جواب قسم محذوف واقع شده و نون براى تأكيد است .  « مِنَ الْخَوْفِ »  متعلّق به محذوف و صفت براى « شىء » مىباشد .\r\n\r\nصبر\r\n يا أَيُّهَا الَّذِينَ آمَنُوا اسْتَعِينُوا بِالصَّبْرِ وَ الصَّلاةِ إِنَّ اللَّهَ مَعَ الصَّابِرِينَ .  در تفسير المنار آمده است : « صبر هفتاد بار در قرآن ذكر شده است . و اين امر ، بر عظمت آن دلالت دارد . خداوند در سورهء و العصر ، سفارش به صبر را توأم با سفارش به حق قرار داده است ، زيرا كسىكه ديگران را به حق فرامىخواند بايد خود ، صبر و شكيبايى داشته باشد » .\r\nصاحب البحر المحيط در اين‌باره افراط كرده ؛ زيرا گفته است : شكيبايى و نماز دو ركن اسلامند . امّا وى از\r\nحديث : « بني الاسلام على خمس »\r\nغفلت كرده است ؛ « 1 » چراكه شكيبايى جزء اين پنج مورد نيست . همچنين ، وى از اين موضوع غفلت نموده است كه برخى از تكاليف اسلامى ، مولوى و الزام آورند و چنين تكاليفى بايد از مقام بالاتر به مقام پايين‌تر صادر شود و چنانچه مكلّف آنها را ترك كرده باشد مورد مجازات قرار مىگيرد ؛ همانند امر به نماز و پرداخت بدهكارى و مانند اينها و برخى از تكاليف ارشادىاند و صرفا جنبهء اندرز را دارند و نظير فرمانى مىباشند كه از يك مقام همسان براى مقام ديگر صادر شود كه در اين صورت ، اگر مكلّف آن را ترك كند ، مورد مجازات واقع نمىشود ؛ همانند امر به پاكيزگى و شستن دست پيش از غذا خوردن و نهى از خوردن غذا در حال سيرى و امثال آن . امر به صبر نيز از همين قبيل است و\r\n\r\n\r\n","description":"","footnote":"\r\n( 1 ) . متن حديث از اين قرار است :\r\n« بني الإسلام على خمس : شهادة أن لا إله إلّا اللّه و أنّ محمّدا رسول اللّه و إقام الصلاة و إيتاء الزكاة و صوم شهر رمضان و حج البيت من استطاع إليه سبيلا » .\r\n","page_name":" 435 ","page_number":435},
  {"content":"\r\n\r\nصرفا جنبهء ارشاد و اندرز دارد . بنابراين ، چگونه مىتوان صبر را از اركان دين كه ترك آنها موجب خروج از دين مىشود قرار داد ؟\r\nوانگهى صبر ذاتا يك امر پسنديده نيست ، بلكه در صورتى پسنديده و نيكوست كه وسيله‌اى باشد براى يك هدف بزرگ و باارزش نظير صبر در جهاد مقدّس ، صبر بر تهىدستى و فقر به خاطر علم و تحصيل آن ، صبر در تحمّل مشكلات ، تأمين مخارج عايله و تربيت كودكان و يا كمك به شخص مصيبت‌ديده ، صبر در برابر سخن يك نادان به خاطر دفع شرّ او و يا صبر در فقدان عزيزى كه ناله و فرياد نمىتواند او را برگرداند ، بلكه بر حجم مصيبت مىافزايد . امير مؤمنان عليه السّلام فرمود : « هركس مصيبت‌هاى كوچك را بزرگ بشمارد خداوند او را به مصيبت‌هاى بزرگ مبتلا مىكند » بدين معنا كه اگر شخص مصيبت‌زده ناله و بىتابىاش را زياد كند به مصيبت سخت‌تر و بزرگ‌تر گرفتار خواهد شد .\r\nبه بزرگمهر گفتند : اى حكيم ، چرا به خاطر آنچه از دستت رفته است ، غمگين و به سبب آنچه نصيبت مىگردد خوشحال نمىشوى ؟ وى در پاسخ گفت : آنچه از دست رفته ، با اشك تلافى نمىشود و آنچه آمده ، با خوشحالى دوام نمىيابد . حكيمى ديگر مىگويد : من به چيزى كه وجود پيدا كرده ، نمىگويم : اى كاش نبود . و به چيزى كه وجود ندارد ، نمىگويم : اى كاش بود .\r\nگاهى صبر زشت و نكوهيده است ؛ نظير صبر انسان بر گرسنگى درحالىكه توان كار كردن را دارد و صبر در تحمّل رنج و ستم درحالىكه توان مبارزه را دارد . در چنين حالتى بهتر است كه شخص در مبارزه و ستيز عليه ستمگر صبر كند [ نه در تحمّل ستم ستمگر 
  ] .\r\nسؤال : چه مناسبتى ميان صبر و نماز وجود دارد كه هر دو باهم در يك آيه آمده‌اند ؟\r\nپاسخ : معناى صبر آن است كه انسان خود را به تحمّل مشكلات عادت دهد و اين\r\n\r\n","description":"","footnote":"","page_name":" 436 ","page_number":436},
  {"content":"\r\n\r\nكار به اعتماد و ايمان به خدا و اين‌كه او با صابران است نياز دارد و ترديدى نيست كه نماز اين اعتماد و ايمان را تحكيم مىبخشد و استوار مىسازد . به‌علاوه ، مناجات با خدا باعث تخفيف ناراحتىهاى مصيبت‌زده مىشود .\r\n وَ لا تَقُولُوا لِمَنْ يُقْتَلُ فِي سَبِيلِ اللَّهِ أَمْواتٌ بَلْ أَحْياءٌ وَ لكِنْ لا تَشْعُرُونَ .  نظير اين آيه است آيهء  « وَ لا تَحْسَبَنَّ الَّذِينَ قُتِلُوا فِي سَبِيلِ اللَّهِ أَمْواتاً بَلْ أَحْياءٌ عِنْدَ رَبِّهِمْ يُرْزَقُونَ » .  « 1 » روشن است كه هركس از اين دنيا برود به نزد پروردگارش برمىگردد ، خواه صالح باشد خواه غيرصالح ، شهيد باشد يا غيرشهيد . البته ، با اين تفاوت كه شخص صالح از حيات پست‌تر به حيات برتر منتقل مىشود و شخص غيرصالح به عكس آن . امّا اين كه خداوند تنها شهيد را در آيه ذكر نموده ، يا بدان جهت است كه مىخواهد مقام شهيد را در نزد خدا بيان كند تا مردم به شهادت علاقه‌مند گردند و يا به خاطر آن چيزى است كه ابن عباس آن را نقل كرده است مبنى براين‌كه آيه در شأن كسانى نازل شد كه در جنگ بدر كشته شدند و آنان چهارده تن از مهاجران و هشت تن از انصار بودند .\r\nمسلمانان دربارهء آنان مىگفتند : فلانى و فلانى مرد . ازاين‌رو ، آيه نازل شد كه : مگوييد :\r\nآنان مرده‌اند بلكه آنان زنده‌اند . . . صحّت اين نظريه ، بعيد نيست ؛ زيرا جملهء « لا تقولوا أموات » ، بر آن دلالت دارد .\r\nدر هر صورت ، آنچه بايد ما بدان ايمان داشته باشيم آن است كه هركس براى دفاع از اسلام و يا دفاع از هرچيزى كه حقّ و عدالت و انسانيت بر آن منطبق شود شهيد گردد ، از عالم شهادت به عالم غيب منتقل مىشود و در آن‌جا زندگى خوشى را آغاز مىكند و نيز كسىكه شهيد مىشود نسبت به كسى كه به مرگ طبيعى از دنيا مىرود ، در پيشگاه خدا از مقام ممتازى برخوردار است .\r\nامير مؤمنان عليه السّلام فرمود : « سوگند به آن‌كه جان فرزند ابو طالب در دست اوست .\r\nهزار ضربهء شمشير بر من از مردن در رختخواب آسان‌تر است » . امّا اين‌كه حقيقت\r\n\r\n\r\n","description":"","footnote":"\r\n( 1 ) . آل عمران ( 3 ) آيهء 169 .\r\n","page_name":" 437 ","page_number":437},
  {"content":"\r\n\r\nزندگى شهيد پس از مرگ و نيز روزىاى كه وى از آن بهره‌مند مىشود چيست ، امرى است كه ما آن را نمىدانيم و درپى شناخت آن نيز نيستيم ؛ زيرا تكليفى در اين مورد نداريم .\r\n\r\nبهاى بهشت\r\n وَ لَنَبْلُوَنَّكُمْ بِشَيْءٍ مِنَ الْخَوْفِ وَ الْجُوعِ وَ نَقْصٍ مِنَ الْأَمْوالِ وَ الْأَنْفُسِ وَ الثَّمَراتِ وَ بَشِّرِ الصَّابِرِينَ .  هيچ‌كس از حق پيروى نكرد مگر اين‌كه قيمت آن را از جان ، يا خانواده و يا از مال خود پرداخت . هراندازه كه حق بزرگ باشد ، قيمت آن نيز بزرگ و تلخ خواهد بود و اگر چنين نبود ، ياران حق ، فضيلتى نداشتند و تمام مردم از حق پيروى مىكردند . بدين ترتيب ، معناى اين حديث شريف براى ما روشن مىشود كه\r\n« البلاء موكّل بالمؤمن . . . و إن أشدّ الناس بلاء الأنبياء ثم الذين يلونهم الأمثل فالأمثل ؛\r\nگرفتارى به مؤمن واگذار شده است ؛ . . . و گرفتارى پيامبران از همهء مردم سخت‌تر است ؛ سپس كسانى كه به آنها نزديك‌ترند » . همچنين ، گرفتارى انبيا به مقام آنان بستگى دارد .\r\nپيامبر اعظم صلّى اللّه عليه و إله فرمود : « هيچ پيامبرى همانند من اذيت نشد » .\r\nامير مؤمنان عليه السّلام فرمود : « حق ، سنگين و تلخ است و باطل ، سبك و دلكش است » .\r\nشاهد اين موضوع ، سخن خداوند تعالى است : « مىپنداريد كه به بهشت خواهيد رفت ؟ آيا هنوز سرگذشت كسانى را كه پيش از شما بوده‌اند ، نشنيده‌ايد ؟ به ايشان سختى و رنج رسيد و متزلزل شدند ، تا آن‌جا كه پيامبر و مؤمنانى كه با او بودند ، گفتند :\r\nپس يارى خدا كى خواهد رسيد ؟ بدان كه يارى خدا نزديك است » . « 1 »\r\nاين آيه دلالت دارد كه بهشت جز بركسانى كه در راه خدا فداكارى مىكنند حرام است و فداكارى نيز تنها در ميدان نبرد و جهاد با مشركان و كافران منحصر نمىشود ، بلكه انسان هر مشكلى را كه به خاطر دفاع از حق و عدالت تحمّل كند ، فداكارى در راه\r\n\r\n\r\n","description":"","footnote":"\r\n( 1 ) . بقره ( 2 ) آيهء 214 .\r\n","page_name":" 438 ","page_number":438},
  {"content":"\r\n\r\nخدا و بهاى بهشت محسوب مىشود ، حتّى اگر اين مشكل سخنى باشد كه به وسيلهء آن ، طرفدار باطلى را محكوم و صاحب حقّى را يارى كند .\r\nمن پس از آن‌كه به نوشتن اين تفسير پرداختم ، يقين پيدا كردم كه بهشت جز بر كسىكه مورد اذيت و آزار قرار گيرد و با شكيبايى آن را تحمّل كند حرام است ، هر چند اين آزارى را كه وى به خاطر حق و عدالت تحمّل مىكند اندك باشد ، براى نمونه ، كمترين آزارى را كه تحمّل مىكند اين باشد كه از محرّمات دورى كند و يا نفس خود را وادارد تا چيزى را بخشش كند كه از روى ميل آن را نمىبخشد و يا اين‌كه خود را به خاطر فرد ديگرى به زحمت بيندازد ، هرچند اين فرد ، پدر و يا فرزند او باشد . در هر حال ميزان آن است كه انسان به خاطر خدا سختى و مشكلى را تحمّل كند . امّا اين‌كه انسان با دادن يك ( نوشابهء سرد ) به ديگران - چنان‌كه مردم جبل عامل مىگويند - وارد بهشت شود ، بسيار بعيد است .\r\n الَّذِينَ إِذا أَصابَتْهُمْ مُصِيبَةٌ قالُوا إِنَّا لِلَّهِ وَ إِنَّا إِلَيْهِ راجِعُونَ .  معناى  « إِنَّا لِلَّهِ »  آن است كه ما اقرار داريم كه از آن خدا و بندهء او هستيم و معناى  « إِنَّا إِلَيْهِ راجِعُونَ »  آن است كه به زنده شدن پس از مرگ اقرار داريم .\r\nمبتلا شدن به بلا ، محكى است كه حقيقت انسان را آشكار مىسازد ؛ براى نمونه ، انسان باايمان و باخرد در هنگام مصيبت از دين خود خارج نمىشود و سخنى را كه نشان‌دهندهء كفر و سفاهت و نادانى باشد به زبان نمىآورد ، بلكه صبر مىكند و گرفتارى ، عقل و ايمان او را از بين نمىبرد . امّا انسانى كه خرد و ايمانش ضعيف باشد شيطان بر او مسلّط مىشود و روش كفر و دشنام و پستى را درپيش مىگيرد و در چاه رذالت و سفاهت سقوط مىكند . بهترين سخن در اين‌باره ، سخن سيّد الشهدا حسين بن على عليه السّلام در روز عاشوراست كه فرمود : « مردم بندگان دنيا هستند و دين تنها لق‌لقهء زبان آنان است . آنان تا زمانى پيرامون دين مىگردند كه زندگيشان بچرخد و هرگاه به بلا و سختى گرفتار شوند ، تعداد دين‌داران اندك خواهد شد » .\r\n\r\n","description":"","footnote":"","page_name":" 439 ","page_number":439},
  {"content":"\r\n\r\n أُولئِكَ عَلَيْهِمْ صَلَواتٌ مِنْ رَبِّهِمْ وَ رَحْمَةٌ .  « صلاة » از جانب خداوند به معناى بزرگ داشتن و بالا بردن مقام بندگان است ، و رحمت او به بندگان به معناى مدارا كردن خدا با آنان و هدايت آنان به سوى چيزى است كه به نفع آنهاست و نيز به معناى نعمت دادن به آنها مىباشد .\r\nدر حديث آمده است : « هر مسلمانى كه مصيبتى به او برسد و به سوى خدا انابه كند و آيهء  « إِنَّا لِلَّهِ وَ إِنَّا إِلَيْهِ راجِعُونَ »  را بر زبان جارى نمايد و بگويد : خدايا ، مصيبتم را به حساب تو مىگذارم . پس مرا در اين مصيبت ، پاداش و بهتر از آن را برايم عوض بده ، خداوند او را پاداش و عوض برتر خواهد داد » .\r\n\r\nانواع پاداش صابران\r\nبرخى از مفسّران گفته‌اند كه خدا هشت نوع پاداش و كرامت به صابران عطا مىكند :\r\n1 . محبت : خداى تعالى فرموده است :  « وَ اللَّهُ يُحِبُّ الصَّابِرِينَ » .  « 1 »\r\n2 . يارى كردن : خداى سبحان فرموده است :  « إِنَّ اللَّهَ مَعَ الصَّابِرِينَ » .  « 2 »\r\n3 . غرفه‌هاى بهشت :  « أُوْلئِكَ يُجْزَوْنَ الْغُرْفَةَ بِما صَبَرُوا » .  « 3 »\r\n4 . پاداش زياد :  « إِنَّما يُوَفَّى الصَّابِرُونَ أَجْرَهُمْ بِغَيْرِ حِسابٍ » .  « 4 »\r\n5 . بشارت :  « وَ بَشِّرِ الصَّابِرِينَ » .  « 5 »\r\n6 و 7 . صلوات و رحمت :  « أُولئِكَ عَلَيْهِمْ صَلَواتٌ مِنْ رَبِّهِمْ وَ رَحْمَةٌ » .  « 6 »\r\n8 . هدايت :  « وَ أُولئِكَ هُمُ الْمُهْتَدُونَ » .  « 7 »\r\n\r\n\r\n","description":"","footnote":"\r\n( 1 ) . آل عمران ( 3 ) آيهء 146 .\r\n( 2 ) . بقره ( 2 ) آيهء 153 .\r\n( 3 ) . فرقان ( 25 ) آيهء 75 .\r\n( 4 ) . زمر ( 39 ) آيهء 10 .\r\n( 5 ) . بقره ( 2 ) آيهء 55 .\r\n( 6 ) . همان ، آيهء 157 .\r\n( 7 ) . همان .\r\n","page_name":" 440 ","page_number":440},
  {"content":"\r\n\r\n\r\nصفا و مروه\r\n\r\n[ سوره البقرة ( 2 ) : آيه 158 
  ]\r\nإِنَّ الصَّفا وَ الْمَرْوَةَ مِنْ شَعائِرِ اللَّهِ فَمَنْ حَجَّ الْبَيْتَ أَوِ اعْتَمَرَ فَلا جُناحَ عَلَيْهِ أَنْ يَطَّوَّفَ بِهِما وَ مَنْ تَطَوَّعَ خَيْراً فَإِنَّ اللَّهَ شاكِرٌ عَلِيمٌ ( 158 )\r\nصفا و مروه از شعاير خداست . پس كسانى كه حج خانه را به جاى مىآورند يا عمره مىگزارند ، اگر بر آن دو كوه طواف كنند مرتكب گناهى نشده‌اند . پس هركه كار نيكى را به رغبت انجام دهد بداند كه خدا شكر پذيرنده‌اى داناست . ( 158 )\r\n\r\nواژگان\r\nالصفا و المروة : دو كوه كوچك . درست‌تر آن است كه دو تپه‌اند در مكه كه در نزديكى كعبه واقع شده‌اند و كسىكه حج مىكند و نيز كسىكه عمره مىگزارد ، ميان آن دو تپه [ هفت بار 
  ] سعى مىكند .\r\nشعائر : مفرد آن « شعيرة » است به معناى علامت و نشانى و از « اشعار » گرفته شده كه به معناى اعلام كردن است .\r\nالجناح : به ضم جيم به معناى ميل ، چنان‌كه مىگويى : « جنح إليه ؛ ميل كرد به سوى او » . مقصود از اين واژه ، در اين‌جا گناه است .\r\nالتطوع : كارى كه انسان ، آن را داوطلبانه انجام دهد ، بدون آن‌كه بر وى واجب باشد .\r\n\r\n","description":"","footnote":"","page_name":" 441 ","page_number":441},
  {"content":"\r\n\r\n\r\nاعراب\r\n « جُناحَ »  اسم لاى نفىجنس . مصدر ريخته شده از  « أَنْ يَطَّوَّفَ »  مجرور به « في » محذوف و مجرور متعلّق به محذوفى است كه خبر « لا » مىباشد .  « خَيْراً »  صفت است براى مفعول مطلق محذوف و تقدير آن : « تطوعا خيرا » مىباشد و يا اين‌كه منصوب به نزع خافض و تقدير آن : « تطوع بخير » است .\r\n\r\nتفسير\r\n إِنَّ الصَّفا وَ الْمَرْوَةَ مِنْ شَعائِرِ اللَّهِ .  عبادت از لحاظ شكل و وقت بر چند قسم است . امّا از لحاظ وقت ، برخى از عبادات در هر روز واجب است ؛ نظير نماز . برخى از آنها در هرسال يك‌بار واجب است ، همانند روزه . برخى از آنها در تمام عمر ، يك‌بار واجب است و آن حج است كه بر شخص مستطيع ، واجب مىباشد . حج يكى از اركان پنجگانه‌اى است كه اسلام بر آن استوار شده است . اين پنج ركن عبارتند از : گواهى دادن به وحدانيت خدا و رسالت محمّد صلّى اللّه عليه و إله ، به‌جا آوردن نماز ، دادن زكات ، روزهء رمضان و حج خانه خدا .\r\nعمره معمولا همانند حج است ، ولى با اين تفاوت كه نه وقوف در « عرفه » در آن است ، نه بيتوته كردن در مزدلفه [ مشعر 
  ] و نه جمره ( پرتاب سنگ ) در منا . جزئيات مربوط به عمره در تفسير آيهء 196 و آياتى ديگر از همين سوره و سوره‌هايى كه به اين موضوع اشاره مىكند خواهد آمد . شايسته است بدين نكته اشاره كنم كه در هيچ‌يك از اقسام عبادت و از آن جمله ، در اعمال حج ، مجالى براى اجتهاد و فلسفه‌بافى وجود ندارد و تنها به نصّ كتاب و سنّت بسنده مىشود و فراتر از آن را خداوند اجازه نداده است .\r\nنكته‌اى را كه آيهء فوق بيان كرده و ظاهرش بر آن دلالت دارد اين است كه صفا و\r\n\r\n","description":"","footnote":"","page_name":" 442 ","page_number":442},
  {"content":"\r\n\r\nمروه از مكان‌هايى مىباشند كه انسان از طريق طواف كردن اين دو مكان به عبادت خدا مىپردازد . خداوند در سخن خود :  فَمَنْ حَجَّ الْبَيْتَ أَوِ اعْتَمَرَ فَلا جُناحَ عَلَيْهِ أَنْ يَطَّوَّفَ بِهِما  بدين طواف اشاره كرده است و همين طواف به‌نام سعى ميان صفا و مروه مشهور شده است ؛ امّا چگونگى سعى و تعداد شوطهاى آن و اين‌كه بايد از « صفا » آغاز شود ، در جاى خود بيان خواهد شد ، ان شاء اللّه .\r\nسؤال : سعى ميان صفا و مروه در حجّة الاسلام [ حج تمتّع 
  ] ، به اجماع ، واجب است ، درحالىكه تعبير به « لا جناح » در آيه تنها جواز فعل و نبودن گناه در انجام آن را نشان مىدهد و اين موضوع اعم از وجوب و استحباب و اباحه است و عام بر خاص دلالت ندارد ؟\r\nپاسخ : جملهء  « فَلا جُناحَ عَلَيْهِ »  براى بيان حكم سعى و اين‌كه واجب است و يا واجب نيست وارد نشده ، بلكه براى مشروعيت سعى و اين‌كه اسلام آن را قبول دارد ، وارد شده است ، امّا حكم سعى و وجوب يا استحباب آن از دليلى ديگر استفاده مىشود .\r\nسنّت متواتر نبوى و نيز اجماع مسلمانان بر وجوب سعى در حجّة الاسلام دلالت دارد .\r\nدر مجمع البيان آمده است : « امام صادق عليه السّلام فرمود : مسلمانان خيال مىكردند كه سعى ميان صفا و مروه از آثار دوران جاهليت است ، ازاين‌رو ، خداوند اين آيه را نازل كرد » ؛ يعنى خدا توهّم مزبور را نفى و بيان كرد كه سعى ميان صفا و مروه عميقا از اسلام است . البته ، با اين تفاوت كه مشركان ، صفا و مروه را طواف مىكردند تا به بت‌هاى خود تقرّب بجويند و مسلمانان ميان صفا و مروه سعى مىكنند تا از خدا اطاعت و فرمان او را امتثال كنند .\r\n وَ مَنْ تَطَوَّعَ خَيْراً فَإِنَّ اللَّهَ شاكِرٌ عَلِيمٌ .  كسىكه پس از اداى تكليف خود ، به صورت داوطلبانه به سعى ميان صفا و مروه بپردازد ، خداوند نيز به خاطر اين عمل نيك به وى پاداش خواهد داد . « شاكر » از صفات خداست و شكر خدا بدين معناست كه او از بنده خود خشنود است و به خاطر سپاس و اطاعت اين بنده ، به وى پاداش مىدهد .\r\n\r\n","description":"","footnote":"","page_name":" 443 ","page_number":443},
  {"content":"\r\n\r\n\r\nكسانى كه دلايل روشن الهى را انكار مىكنند\r\n\r\n[ سوره البقرة ( 2 ) : آيات 159 تا 162 
  ]\r\nإِنَّ الَّذِينَ يَكْتُمُونَ ما أَنْزَلْنا مِنَ الْبَيِّناتِ وَ الْهُدى مِنْ بَعْدِ ما بَيَّنَّاهُ لِلنَّاسِ فِي الْكِتابِ أُولئِكَ يَلْعَنُهُمُ اللَّهُ وَ يَلْعَنُهُمُ اللاَّعِنُونَ ( 159 ) إِلاَّ الَّذِينَ تابُوا وَ أَصْلَحُوا وَ بَيَّنُوا فَأُولئِكَ أَتُوبُ عَلَيْهِمْ وَ أَنَا التَّوَّابُ الرَّحِيمُ ( 160 ) إِنَّ الَّذِينَ كَفَرُوا وَ ماتُوا وَ هُمْ كُفَّارٌ أُولئِكَ عَلَيْهِمْ لَعْنَةُ اللَّهِ وَ الْمَلائِكَةِ وَ النَّاسِ أَجْمَعِينَ ( 161 ) خالِدِينَ فِيها لا يُخَفَّفُ عَنْهُمُ الْعَذابُ وَ لا هُمْ يُنْظَرُونَ ( 162 )\r\nكسانى كه دلايل روشن و هدايت‌كنندهء ما را ، پس از آن‌كه در كتاب براى مردم بيانشان كرده‌ايم ، كتمان مىكنند ، هم خدا لعنت‌شان مىكند و هم ديگر لعنت‌كنندگان . ( 159 )\r\nمگر آنها كه توبه كردند و به صلاح آمدند و آنچه پنهان داشته بودند آشكار ساختند پس آنها توبه شان را مىپذيرم و من توبه‌پذير و مهربانم . ( 160 )\r\nبر آنان‌كه كافر بودند و در كافرى مردند ، لعنت خدا و فرشتگان و همهء مردم باد . ( 161 )\r\nجاودانه در آتشند و در عذابشان تخفيف داده نشود و لحظه‌اى مهلتشان ندهند . ( 162 )\r\n\r\nتفسير\r\n إِنَّ الَّذِينَ يَكْتُمُونَ ما أَنْزَلْنا مِنَ الْبَيِّناتِ وَ الْهُدى مِنْ بَعْدِ ما بَيَّنَّاهُ لِلنَّاسِ فِي الْكِتابِ أُولئِكَ يَلْعَنُهُمُ اللَّهُ وَ يَلْعَنُهُمُ اللَّاعِنُونَ .  ظاهر آيه نشان مىدهد كه جملهء مستأنفه\r\n\r\n","description":"","footnote":"","page_name":" 444 ","page_number":444},
  {"content":"\r\n\r\nاست و ارتباطى به ماقبل ندارد و خلاصهء مقصود آن ، اين است كه هركس به يكى از احكام خدا كه در كتاب خدا ، يا در سنّت رسول خدا و يا در حكم عقل بيان شده ، آگاهى پيدا كند و آن را كتمان نمايد ، در پيشگاه خدا و اهل آسمان و زمين ملعون است .\r\nخداوند با واژهء  « الْهُدى »  [ در آيهء فوق 
  ] به حكم عقل اشاره كرده است . صاحب مجمع البيان گفته است : مراد از  « الْبَيِّناتِ »  دلايل شرعى و مراد از  « الْهُدى »  دلايل عقلى است .\r\nلعنت تنها به اهل كتاب كه حق را كتمان مىكنند اختصاص ندارد ، بلكه همهء كتمان‌كنندگان حق را دربرمىگيرد ، به چند دليل :\r\nاوّل ، واژهء « كتمان » بدون قيد در آيه آمده است .\r\nدوم ، برفرض اين‌كه آيه در مورد كارهايى كه اهل كتاب انجام دادند نظير تحريف تورات و انجيل نازل شده باشد ، ولى به بيان فقها ، مورد ، باعث تخصيص وارد نمىشود و حادثهء خاصى سبب تخصيص واژهء عام نمىگردد .\r\nسوم ، در علم اصول ثابت شده است كه مترتّب شدن حكم بر صفت نشان‌دهندهء آن است كه اين صفت علت آن حكم مىباشد . در اين‌جا نيز لعنت بر كتمان مترتّب شده است . بنابراين ، هر كتمانى را شامل مىشود .\r\nدر حديث آمده است : اگر از كسى دربارهء علمى پرسيده شود و او آن علم را كتمان كند و پاسخ ندهد ، در روز قيامت ، لجامى از آتش بر دهان وى زده خواهد شد . فقها وحدت‌نظر دارند كه آموزش احكام ضرورى دين ، به كسىكه آنها را نمىداند بر تمام كسانى كه آن را مىدانند ، واجب كفايى است ؛ بدين معنا كه اگر يكى از آنان ، اين عمل را انجام دهد ، از ديگران ساقط مىشود ، امّا اگر همگى آن را ترك كنند ، همه مستحقّ مجازات خواهند شد .\r\nلعنت خدا بدان معناست كه فرد ملعون را از رحمت خود دور مىسازد و معناى لعنت فرشتگان و مردم اين است كه عليه او نفرين مىكنند تا از رحمت خدا دور شود .\r\n\r\n","description":"","footnote":"","page_name":" 445 ","page_number":445},
  {"content":"\r\n\r\n\r\nمجازات ، بدون ابلاغ ، زشت است\r\nشخص عاقل و بالغ در صورتى در پيشگاه خدا مسئول است كه تكليف الهى به وى ابلاغ شود و او نسبت بدان شناخت و آگاهى يابد . امّا اگر تكليف وجود داشته باشد و بيان نيز بشود ، ولى به شخص مكلّف ابلاغ نشود ، وى مسئول نمىباشد ؛ چرا كه نرسيدن بيان ، همانند آن است كه اصلا تكليفى وجود نداشته باشد . البته ، بر مكلّف واجب است كه بيان و دليل حكم را در هرجا كه احتمال مىدهد كاوش و جستجو كند و نيز از كارشناسان احكام دين و شريعت بپرسد و اهمال و سهل‌انگارى در اين‌باره براى او جايز نمىباشد . همچنين ، وى در صورت كوتاهى نمىتواند نادانىاش را بهانه قرار دهد ، زيرا فردى كه در شناخت حكم الهى كوتاهى مىكند به‌سان كسى است كه عمدا آن را ترك مىكند و حتّى مقصّر ، عين متعمّد است ؛ چراكه وى عمدا به جستجوى احكام الهى نمىپردازد ؛ امّا اگر مكلّف با جدّيت تفحّص و جستجو كند و دليل حكم خدا را پيدا نكند ، مسئول نخواهد بود ، هرچند دليل حكم درواقع موجود باشد .\r\nحقيقت گفته شده از بديهيات عقلى به شمار مىرود . آخر ، كدامين انسان خردمند است كه ديگرى را به خاطر كارى سرزنش كند كه وى آن را نمىداند و در اين‌باره هيچ‌گونه كوتاهى هم نكرده است . همهء فقها دربارهء حقيقت مزبور وحدت‌نظر دارند و شريعت مقدّس نيز در ضمن آيات و روايات متعدّد آن را مورد تأييد قرار داده است ؛ از جملهء اين آيات ، آيهء موردبحث است :\r\n « مِنْ بَعْدِ ما بَيَّنَّاهُ لِلنَّاسِ »  و نيز آيهء پانزدهم سورهء اسراء :  « وَ ما كُنَّا مُعَذِّبِينَ حَتَّى نَبْعَثَ رَسُولًا » .  و از جمله رواياتى كه بر موضوع فوق دلالت دارد ، روايتى است از پيامبر اكرم صلّى اللّه عليه و إله كه فرمود :\r\n« رفع عن أمتي ما لا يعلمون ؛\r\nاز امّت من آنچه را كه نمىدانند برداشته شده است » . و ما هرگاه به آيه‌اى برسيم كه بر حقيقت نام‌برده دلالت داشته باشد ، بار ديگر در اين‌باره سخن خواهيم گفت .\r\n\r\n","description":"","footnote":"","page_name":" 446 ","page_number":446},
  {"content":"\r\n\r\n إِلَّا الَّذِينَ تابُوا وَ أَصْلَحُوا وَ بَيَّنُوا .  يعنى كسانى كه حق را پنهان كنند ملعونند ، جز كسىكه توبه كند و از آنچه انجام داده است پشيمان گردد و نيّت خود را اصلاح كند ، بدين ترتيب كه خالصانه توبه نمايد و تصميم بگيرد كه ديگر گناه نكند و نيز حقّى را كه قبلا پنهان نموده است ، آشكارا بيان كند ، چراكه به عنوان مثال ، مادام كه دزد ، اموال دزديده را به صاحبانش بازنگرداند ، پشيمانى و توبهء او فايده‌اى ندارد .\r\n فَأُولئِكَ أَتُوبُ عَلَيْهِمْ وَ أَنَا التَّوَّابُ الرَّحِيمُ .  « توّاب » از صفات خداوند و بدين معناست كه او توبهء هركس را كه توبه كند مىپذيرد . « توّاب » صيغهء مبالغه است ، يعنى بسيار توبه را مىپذيرد . اين‌كه واژهء « توّاب » توأم با واژهء « رحيم » آمده ، بدان سبب است كه خداوند مىخواهد بفهماند كه پذيرفتن توبهء گناهكار به خاطر رحمت او به بندگانش مىباشد .\r\n إِنَّ الَّذِينَ كَفَرُوا وَ ماتُوا وَ هُمْ كُفَّارٌ أُولئِكَ عَلَيْهِمْ لَعْنَةُ اللَّهِ وَ الْمَلائِكَةِ وَ النَّاسِ أَجْمَعِينَ .  خداوند حتّى توبهء كسى را كه به او كافر شده و او را انكار كرده است مىپذيرد . هرگاه چنين شخصى توبه كند و از كرده‌اش پشيمان گردد ، خدا وى را مىبخشد و مشمول رحمت خود قرار مىدهد . او تنها كسانى را عذاب مىكند كه تا هنگام مرگ بر كفر و معصيت خود پافشارى كنند ؛ زيرا در اين صورت ، آنان مستحقّ لعنت اهل آسمان و زمين خواهند بود .\r\nسؤال : چگونه خداوند فرموده است :  « وَ النَّاسِ أَجْمَعِينَ » ،  با اين‌كه مىدانيم در ميان مردم كسانى هستند كه كافر را لعن نمىكنند ، به‌ويژه آنان‌كه از كيش همان كافر پيروى مىكنند و همانند او هستند ؟\r\nپاسخ : مقصود از  « وَ الْمَلائِكَةِ وَ النَّاسِ أَجْمَعِينَ »  آن است كه هركس در حال كفر از دنيا برود ، شايستهء لعنت اهل آسمان و زمين است ، خواه آنان وى را عملا لعنت كنند و يا نكنند و حتّى اگر آنان همانند او كافر باشند ، باز هم وى\r\n\r\n","description":"","footnote":"","page_name":" 447 ","page_number":447},
  {"content":"\r\n\r\nمستحقّ لعنت آنها خواهد بود . در قرآن آمده است كه در روز قيامت ، برخى از كفّار برخى ديگر را لعنت مىكنند :  « ثُمَّ يَوْمَ الْقِيامَةِ يَكْفُرُ بَعْضُكُمْ بِبَعْضٍ وَ يَلْعَنُ بَعْضُكُمْ بَعْضاً » .  « 1 »\r\n خالِدِينَ فِيها لا يُخَفَّفُ عَنْهُمُ الْعَذابُ وَ لا هُمْ يُنْظَرُونَ .  جاودانه بودن در لعنت به معناى جاودانه بودن در آتش است . « رازى » گفته است : « معناى « لا ينظرون » آن است كه هرگاه كافران مهلت بخواهند ، به آنها مهلت داده نمىشود و هرگاه طلب كمك كنند به آنها كمك نمىشود و به آنان گفته مىشود :  « اخْسَؤُا فِيها وَ لا تُكَلِّمُونِ » ؛  گم شويد و با من صحبت نكنيد » . پناه مىبريم به خدا .\r\n\r\nحكم لعن كردن در شريعت\r\nلعن كردن فردى ديگر ، حرام و از جمله گناهان كبيره است ، زيرا اين كار ، همانند تجاوز به اموال ، نوعى گناه و تجاوز محسوب مىشود . در حديث آمده است : « هرگاه « لعنت » از دهان كسى خارج شود ، همچنان معلّق مىماند تا اين‌كه محلّى را كه شايستهء آن است پيدا كند و اگر پيدا نكرد به صاحب خود برمىگردد » . البته ، گروه‌هايى از شمول اين حكم خارجند كه شريعت اسلام لعن بر آنها را جايز دانسته است و آنان عبارتند از :\r\n1 . كافر ؛ آيات زيادى در اين‌باره وجود دارد كه يكى از آنها ، آيهء موردبحث است .\r\nامّا احاديثى كه در اين‌باره وارد شده ، از حدّ تواتر نيز گذشته‌اند . از جملهء آنها حديثى است كه در كتاب احكام القرآن تأليف قاضى ابو بكر معافرى آمده است . وى در تفسير آيهء 161 سورهء بقره گفته است كه پيامبر صلّى اللّه عليه و إله فرمود : « خدايا ، عمرو بن عاص ، اشعارى در مذمّت من سروده است ، درحالىكه مىداند من شاعر نيستم . آن‌گاه او را لعنت كرد » .\r\n\r\n\r\n","description":"","footnote":"\r\n( 1 ) . عنكبوت ( 29 ) آيهء 25 .\r\n","page_name":" 448 ","page_number":448},
  {"content":"\r\n\r\n2 . ستمگر ، مسلمان باشد يا غيرمسلمان ؛ چراكه خداوند تعالى مىفرمايد : « لعنت خدا بر ستمگران باد » . « 1 »\r\n3 . كسىكه به خدا و فرستادهء او دروغ ببندد ؛ خداى تعالى فرموده است : « چه كسى ستمكارتر از آن كسى است كه به خدا دروغ مىبندد ؟ اينان را به پروردگارشان عرضه خواهند داشت و شاهدان گواهى خواهند داد كه اينانند كه بر پروردگارشان دروغ مىبسته‌اند . هان ، لعنت خدا بر ستمكاران باد » . « 2 » يكى از مصاديق دروغ بستن به خدا ، حكم به غير ما انزل اللّه است .\r\n4 . كسىكه سعى مىكند تا در زمين ايجاد فساد و تباهى نمايد .\r\n5 . كسىكه در ميان مردم فتنه و آشوب به پا مىكند و موجب آشفتگىها و اضطرابات مىشود .\r\nبه جز گروه‌هاى نام‌برده شده در بالا ، لعن كردن به افرادى ديگر محلّ اشكال و تأمّل است . لازم به يادآورى است ، كسىكه گناهى را آشكارا مرتكب مىشود و هيچ باكى از آن ندارد ، غيبت او درخصوص همان گناه جايز است . روشن است كه جواز غيبت چيزى است و لعن كردن چيزى ديگر . امّا اين‌كه برخى از عوام ، حيوانات را لعن مىكنند ، اين موضوع ، جزو سخنان بيهوده و ياوه به شمار مىرود كه بهتر است از گفتن آن خوددارى شود .\r\n\r\n\r\n","description":"","footnote":"\r\n( 1 ) . اعراف ( 7 ) آيهء 44 .\r\n( 2 ) . هود ( 11 ) آيهء 18 .\r\n","page_name":" 449 ","page_number":449},
  {"content":"\r\n\r\n\r\nخداى يكتا\r\n\r\n[ سوره البقرة ( 2 ) : آيات 163 تا 164 
  ]\r\nوَ إِلهُكُمْ إِلهٌ واحِدٌ لا إِلهَ إِلاَّ هُوَ الرَّحْمنُ الرَّحِيمُ ( 163 ) إِنَّ فِي خَلْقِ السَّماواتِ وَ الْأَرْضِ وَ اخْتِلافِ اللَّيْلِ وَ النَّهارِ وَ الْفُلْكِ الَّتِي تَجْرِي فِي الْبَحْرِ بِما يَنْفَعُ النَّاسَ وَ ما أَنْزَلَ اللَّهُ مِنَ السَّماءِ مِنْ ماءٍ فَأَحْيا بِهِ الْأَرْضَ بَعْدَ مَوْتِها وَ بَثَّ فِيها مِنْ كُلِّ دَابَّةٍ وَ تَصْرِيفِ الرِّياحِ وَ السَّحابِ الْمُسَخَّرِ بَيْنَ السَّماءِ وَ الْأَرْضِ لَآياتٍ لِقَوْمٍ يَعْقِلُونَ ( 164 )\r\nخداى شما خدايى است يكتا . خدايى جز او نيست بخشاينده و مهربان . ( 163 )\r\nدر آفرينش آسمان‌ها و زمين و در آمد و شد شب و روز و در كشتىهايى كه در دريا مىروند و مايهء سود مردمند و در بارانى كه خدا از آسمان فرومىفرستد تا زمين مرده را بدان زنده سازد و جنبندگان را در آن پراكنده كند و در حركت بادها و ابرهاى مسخّر ميان زمين و آسمان ؛ براى خردمندانى كه درمىيابند عبرت‌هاست . ( 164 )\r\n\r\nاعراب\r\n « إِلهُكُمْ »  مبتدا و خبر آن  « إِلهٌ »  و  « واحِدٌ »  صفت براى  « إِلهٌ »  است .  « إِلهٌ »  مبنى بر فتح و اسم لاى نفى جنس و خبر آن محذوف است كه در تقدير : « لا إله موجود إلّا هو » مىباشد . اين جمله خبر دوم [ براى الهكم 
  ] است .  « هُوَ »  بدل از اسم  « لا »  و در محلّ رفع\r\n\r\n","description":"","footnote":"","page_name":" 450 ","page_number":450},
  {"content":"\r\n\r\nاست . برخى گفته‌اند :  « هُوَ »  بدل از ضمير مستتر در خبر محذوف يعنى « موجود » مىباشد . « رحمن » و « رحيم » خبر سوم براى  « إِلهُكُمْ »  و يا براى مبتداى محذوف است و تقدير آن : « هو الرحمن الرحيم » مىباشد .\r\n\r\nتفسير\r\n وَ إِلهُكُمْ إِلهٌ واحِدٌ لا إِلهَ إِلَّا هُوَ .  امير مؤمنان ، على عليه السّلام در وصيت خود به فرزندش امام حسن عليه السّلام فرمود : « بدان اى فرزندم ، اگر پروردگارت را شريكى بود ، هر آينه پيامبران او به سوى تو مىآمدند و نشانه‌هاى قدرت و حكومت او را مىديدى و نيز افعال و صفات او را مىشناختى » . دربارهء نبودن شريك براى خدا در تفسير آيهء  « قُلْ لَوْ كانَ مَعَهُ آلِهَةٌ كَما يَقُولُونَ إِذاً لَابْتَغَوْا إِلى ذِي الْعَرْشِ سَبِيلًا »  « 1 » ، در تفسير آيهء  « لَوْ كانَ فِيهِما آلِهَةٌ إِلَّا اللَّهُ لَفَسَدَتا »  « 2 » و نيز در تفسير آيهء  « وَ ما كانَ مَعَهُ مِنْ إِلهٍ إِذاً لَذَهَبَ كُلُّ إِلهٍ بِما خَلَقَ وَ لَعَلا بَعْضُهُمْ عَلى بَعْضٍ »  « 3 » سخن خواهيم گفت .\r\n\r\nآسمان\r\n إِنَّ فِي خَلْقِ السَّماواتِ وَ الْأَرْضِ .  عدد ستارگان در آسمان ، بيش از عدد ريگ‌ها [ در زمين 
  ] است . كوچك‌ترين ستاره ، از لحاظ حجم ، يك ميليون‌بار بزرگ‌تر از زمين است . هر مجموعه‌اى از ستارگان ، شهر بزرگى را تشكيل مىدهند كه آن را كهكشان مىنامند و بيش از صد ميليون ستاره را در خود جاى داده است .\r\nتعداد اين شهرها به بيش از دو ميليون شهر بالغ مىشود و فاصلهء هريك از اين شهرها از ديگرى به اندازه‌اى است كه اگر به وسيلهء بىسيم از يك شهربه‌شهرى ديگر پيام فرستاده شود ، پس از سه ميليون سال مىرسد . تازه حجم مجموع اين شهرها در\r\n\r\n\r\n","description":"","footnote":"\r\n( 1 ) . اسراء ( 17 ) آيهء 42 .\r\n( 2 ) . انبياء ( 21 ) آيهء 22 .\r\n( 3 ) . مؤمنون ( 23 ) آيهء 91 .\r\n","page_name":" 451 ","page_number":451},
  {"content":"\r\n\r\nمقايسه با فضاى خالى و لايتناهى ، همانند حجم يك مگس كوچك است در مقايسه با كرهءزمين . تمام اين ستارگان و كهكشان‌ها با تعادل و نظم خاصى در حال گردش و حركتند . اين ، يك نمونه از ميليون‌ها ميليون نمونهء قدرت و عظمت خداوند است كه دانش جديد آن را كشف كرده است . آيهء شريف ، هنوز هم دانشمندان مكتشف را مخاطب قرار داده و به آنان مىگويد :  « وَ ما أُوتِيتُمْ مِنَ الْعِلْمِ إِلَّا قَلِيلًا ؛  « 1 » و از دانش مگر به مقدار كمى داده نشده‌ايد » .\r\n\r\nزمين\r\nزمين ، كره‌اى است معلّق در هوا كه در هر 24 ساعت يك‌بار پيرامون محور خود مىچرخد و درنتيجه ، شب و روز به وجود مىآيد و نيز در هرسال يك‌بار پيرامون خورشيد مىچرخد و درنتيجه ، فصول چهارگانه تشكيل مىشوند . محيط زمين را يك لايهء گازى احاطه كرده است كه گازهاى لازم براى ادامهء حيات را دربر دارد . اين لايهء گازى درجهء گرماى مناسب براى زندگى را كنترل مىكند و بخار آب را از اقيانوس‌ها مىگيرد و به مسافت‌هاى دوردست قاره‌هاى جهان منتقل مىسازد ، تا در آن‌جا باران ببارد .\r\nاگر قطر زمين از آنچه در حال حاضر است ، كوچك‌تر مىبود ، نمىتوانست تعادل خود را حفظ كند و درجهء گرماى آن به حدّ كشنده مىرسيد و اگر قطر آن بزرگ‌تر از آنچه همه اكنون است مىبود ، نيروى جاذبه‌اش نسبت به اجسام افزايش پيدا مىكرد و اين افزايش تا حدّ زيادى بر زندگى در سطح زمين اثر مىگذاشت . اگر فاصلهء زمين از خورشيد بيش از مسافت كنونى مىبود ، از درجهء گرما كه آن را از خورشيد مىگيرد كاسته مىشد و اگر اين فاصله كمتر از حدّ كنونى مىبود ، گرماى زمين افزايش مىيافت و در هردو حالت ، زندگى بر روى زمين امكان‌پذير نبود .\r\n\r\n\r\n","description":"","footnote":"\r\n( 1 ) . اسراء ( 17 ) آيهء 85 .\r\n","page_name":" 452 ","page_number":452},
  {"content":"\r\n\r\nبنابراين ، كروى بودن زمين ، فضايى كه آن را احاطه كرده است ، چرخيدن آن پيرامون خورشيد ، كشيده شدن لايهء گازى پيرامون آن ، قرار گرفتن آن در جايى خاص از فضا و اندازهء قطر آن ، همگى عوامل زندگى در زمين را براى انسان مهيّا مىسازند و اگر يكى از خصوصيات نام‌برده در زمين نمىبود ، چنان‌كه مثلا به شكل مسطّح ، يا كوچك‌تر از اندازهء كنونى و يا بزرگ‌تر از آن ، يا دور تر از فاصله كنونى از خورشيد و يا نزديك‌تر مىبود و يا لايهء گاز اطراف آن وجود نمىداشت ، به گواهى دانشمندان ، انسان نمىتوانست در زمين زندگى كند . خردمندانه نيست كه بگوييم اين نظام عجيب صرفا يك تصادف است ، بلكه از حكمت يك حكيم و از تدبير يك مدبّر سرچشمه گرفته است .\r\n\r\nوجود خدا\r\nدر هنگام تفسير آيات 21 و 22 از همين سوره ، دلايل وجود مدبّر حكيم را بيان كرديم . از جملهء اين دلايل ، دليلى است كه « دليل غايى » ناميده مىشود و آن اين‌كه نظام دقيق و استوارى كه ميان اجسام آسمانى و زمين وجود دارد ، امكان ندارد كه زاييدهء تصادف باشد و جز اين‌كه بگوييم آن را وجود توانمند و حكيمى آفريده است ، توجيهى ديگر نمىتوان براى آن يافت . قرآن به اين دليل تكيه كرده و در چند آيه بدان اشاره نموده است ؛ از آن جمله ، همين آيهء مورد بحث است . بدين مناسبت ما به استدلال براى اثبات وجود خدا برمىگرديم ، امّا با شيوه‌اى غير از آن شيوه‌اى كه در تفسير آيهء 21 آن را به كار برديم . پيش از هرچيز ، مقدّمهء زير را بيان مىداريم :\r\nماده‌گرايان و ماترياليست‌ها وسيلهء علم و شناخت را به حسّ و تجربه منحصر مىكنند . بنابراين ، به هرچيزى كه انسان از راه تجربه ايمان پيدا كند ، علم مىگويند و به هرچيزى كه از راه ديگر اعتقاد پيدا كند علم نمىگويند ، بلكه صرفا عقيده مىنامند . بر اين اساس ، از نظر ماديون ، منبع علم ، چيزى و منبع عقيده ، چيزى ديگر است . اگر\r\n\r\n","description":"","footnote":"","page_name":" 453 ","page_number":453},
  {"content":"\r\n\r\nانسان براى اثبات درستى اعتقاد خود از انديشه و تجربه كمك بگيرد ، در اين صورت ، عقيدهء او به علم تبديل مىشود .\r\nبراساس نظريهء آنها ، ايمان به وجود خدا عقيده است ، نه علم . چنان‌كه ايمان به عدم وجود خدا نيز عقيده است ، نه علم ؛ زيرا هيچ‌كدام به تجربه و آزمايش مستند نمىباشد و مقايسهء ميان آنها مقايسه ميان دو عقيده است . به سخنى ديگر : هرچه به خداى تعالى مربوط مىشود ، خواه اعتراف به وجود او ، يا انكار او ، از امور غيبى محسوب مىشود ؛ براى نمونه ، كسىكه به خدا ايمان دارد ، به غيب ايمان دارد ؛ چراكه ايمان او به تجربه اتّكا ندارد ؛ همچنين ، كسىكه خدا را انكار مىكند ، نيز ايمان به غيب دارد ؛ زيرا ايمانش بر تجربه متّكى نيست . پس از اين لحاظ ، هردو يكسان خواهند بود .\r\nپس از اين مقدّمه ، نظريهء ماده‌گرايان و منكران وجود خدا و نيز نظريهء مؤمنشان به خدا را بيان مىكنيم و قضاوت را به عهدهء خواننده مىگذاريم :\r\nمنكران خدا مىگويند : جهان هستى و نظم و هماهنگى كه دارد و نيز انسان و شعور و عقلى كه دارد ، تابع منطق و قانونى نمىباشند ، بلكه به‌طور ناگهانى و تصادف به وجود آمده‌اند . براين‌اساس ، جهان ناگهانى به وجود آمده و آن‌گاه ترتيب در آن پديدار شده است . همچنين ، نظم جهان تصادفى به وجود آمده و هرچيزى به‌طور تصادفى در محلّ مناسب خود قرار گرفته است . « ماده » همان چيزى است كه زندگى ، عقل و نيروى شنوايى و بينايى به انسان بخشيده است . به بيان ديگر : مادهء كور ، همان خدايى است كه بر هرچيزى توانايى دارد ، لكن اين قدرت و حكمت و تدبير به‌طور تصادف براى آن پيدا شده است .\r\nامّا مؤمنان به وجود خدا مىگويند : جهان هستى و نظام آن از اراده و تصميم و حكمت و تدبير خداوندى توانا و حكيم سرچشمه گرفته است .\r\nاكنون ، اى خوانندهء گرامى ، اين سؤال را از خودت بپرس : منشأ جهان هستى و نظام\r\n\r\n","description":"","footnote":"","page_name":" 454 ","page_number":454},
  {"content":"\r\n\r\nو تدبير حاكم برآن ، چيست ؟ آيا تصادف است ، آن‌گونه كه منكران خدا مىگويند و يا اراده و تدبير الهى است ، چنان‌كه مؤمنان مىگويند ؟ اى خوانندهء عزيز ، اين سؤال را از خودت بپرس و آن‌گاه با الهام گرفتن از عقل خود بدان پاسخ ده . امّا ولتر ، دانشمند مشهور ، به اين پرسش چنين پاسخ داده است : « انديشهء وجود خدا يك امر بديهى است ، زيرا انديشهء متضاد آن ، حماقت و نادانى مىباشد » .\r\n\r\nشب جلوتر است يا روز ؟\r\nدانشمندان اختلاف‌نظر دارند كه آيا از لحاظ وجود ، روشنايى بر تاريكى مقدّم است و يا تاريكى بر روشنايى . بنابر نظريهء اوّل ، روز مقدّم بر شب است و شب هر روز ، همان شبى است كه پس از آن روز ، مىآيد . و براساس نظريهء دوم ، شب جلوتر از روز است و شب هر روز همان شبى است كه پيش از آن روز ، مىآيد . پيشينيان همين نظريه را برگزيده‌اند . ازاين‌رو ، از ديدگاه آنان ، شب جمعه - براى مثال - شبى است كه پيش از طلوع فجر روز جمعه داخل مىشود و به همين ترتيب ساير شب‌هاى روزها .\r\nاز جمله دلايلى كه آنها بدان استدلال كرده‌اند ، اين آيه است  « وَ آيَةٌ لَهُمُ اللَّيْلُ نَسْلَخُ مِنْهُ النَّهارَ » .  « 1 »\r\n\r\n\r\n","description":"","footnote":"\r\n( 1 ) . يس ( 36 ) آيهء 37 .\r\n","page_name":" 455 ","page_number":455},
  {"content":"\r\n\r\n\r\nبرگزيدن خدايانى غير از خدا\r\n\r\n[ سوره البقرة ( 2 ) : آيات 165 تا 167 
  ]\r\nوَ مِنَ النَّاسِ مَنْ يَتَّخِذُ مِنْ دُونِ اللَّهِ أَنْداداً يُحِبُّونَهُمْ كَحُبِّ اللَّهِ وَ الَّذِينَ آمَنُوا أَشَدُّ حُبًّا لِلَّهِ وَ لَوْ يَرَى الَّذِينَ ظَلَمُوا إِذْ يَرَوْنَ الْعَذابَ أَنَّ الْقُوَّةَ لِلَّهِ جَمِيعاً وَ أَنَّ اللَّهَ شَدِيدُ الْعَذابِ ( 165 ) إِذْ تَبَرَّأَ الَّذِينَ اتُّبِعُوا مِنَ الَّذِينَ اتَّبَعُوا وَ رَأَوُا الْعَذابَ وَ تَقَطَّعَتْ بِهِمُ الْأَسْبابُ ( 166 ) وَ قالَ الَّذِينَ اتَّبَعُوا لَوْ أَنَّ لَنا كَرَّةً فَنَتَبَرَّأَ مِنْهُمْ كَما تَبَرَّؤُا مِنَّا كَذلِكَ يُرِيهِمُ اللَّهُ أَعْمالَهُمْ حَسَراتٍ عَلَيْهِمْ وَ ما هُمْ بِخارِجِينَ مِنَ النَّارِ ( 167 )\r\nبعضى از مردم ، همتايانى غير از خدا اختيار مىكنند و آنان‌را چنان دوست مىدارند كه خدا را ، ولى آنان‌كه ايمان آورده‌اند خدا را بيشتر دوست مىدارند . و آن‌گاه كه اين ستم‌پيشگان عذاب را ببينند دريابند كه همهء قدرت از آن خداست . و اين‌كه هرآينه خدا به سختى عقوبت مىكند . ( 165 )\r\nآن‌گاه كه پيشوايان ، عذاب را بنگرند و از فرمان‌بران خويش بيزارى جويند و پيوند ميان ايشان گسسته گردد . ( 166 )\r\nو آن پيروان گويند : كاش بار ديگر بازمىگشتيم ، تا آن چنان‌كه از ما بيزارى جسته‌اند از آنها بيزارى مىجستيم . خداوند كردارهايشان را اين‌چنين مايهء حسرتشان سازد و آنان از آتش رهايى نيابند . ( 167 )\r\n\r\nواژگان\r\nدون : ظرف مكان است ، چنان‌كه مىگويى : « قعد فلان دون زيد ؛ فلانى در مكانى كه\r\n\r\n","description":"","footnote":"","page_name":" 456 ","page_number":456},
  {"content":"\r\n\r\nپايين‌تر از مكان زيد بود نشست » . همچنين ، « واژهء دون » به معناى پست و نيز به معناى « غير » مجازا به كار مىرود . مقصود از سخن خداى تعالى :  « مِنْ دُونِ اللَّهِ »  همين معناى اخير است ، يعنى غير از خدا .\r\nأنداد : جمع « ندّ » است به معناى نظير و همتا . چنان‌كه مىگويى : « عامله معاملة الندّ للندّ ؛ با او معامله به مثل كرد » . مراد از « أنداد » در اين‌جا برخى از آفريده‌هايى است كه گروهى از مردم ويژگىهاى خدايى را به آنها نسبت مىدهند . مثلا مىپندارند آنها همانند خدا سود و ضرر مىرسانند ، قدرت خارق العاده دارند و غيب مىدانند و . . .\r\n\r\nاعراب\r\n « كَحُبِّ اللَّهِ »  « كاف » به معناى مثل و صفت براى مفعول مطلق محذوف و تقدير آن :\r\n« يحبّونهم حبّا مثل حبّ اللّه » مىباشد .  « أَشَدُّ »  خبر  « الَّذِينَ آمَنُوا »  و  « حُبًّا »  تميز است .\r\n « أَنَّ الْقُوَّةَ لِلَّهِ »  به فتح همزهء  « أَنَّ » .  مصدرى كه از  « أَنَّ »  و مابعدش تأويل مىشود مفعول است براى  « يَرَى » .   « جَمِيعاً »  حال و  « أَنَّ اللَّهَ شَدِيدُ الْعَذابِ »  عطف است بر  « أَنَّ الْقُوَّةَ لِلَّهِ »  و تقدير آن از اين قرار است : « لو يرى الذين ظلموا قوّة اللّه و شدة عذابه » . جواب  « لَوْ يَرَى »  محذوف است كه سياق كلام بر آن دلالت دارد و تقدير آن : « لعلموا أن اللّه لا شريك له و لاندّ » است .\r\n\r\nتفسير\r\n وَ مِنَ النَّاسِ مَنْ يَتَّخِذُ مِنْ دُونِ اللَّهِ أَنْداداً يُحِبُّونَهُمْ كَحُبِّ اللَّهِ .  برخى از مردم به خدا شرك مىآورند ؛ زيرا در برخى از ويژگىهاى خدا از قبيل سود و ضرر رسانيدن ، براى او همتايانى قرار مىدهند . از امام باقر عليه السّلام روايت شده كه فرمود : « مراد از همتايانى كه مردم براى خدا قرار دادند و آنها را چون او دوست داشتند ، رهبران ستمگر و پيروانشان بودند » .\r\n\r\n","description":"","footnote":"","page_name":" 457 ","page_number":457},
  {"content":"\r\n\r\nبرخى گفته‌اند : دوست داشتن خدا به معناى دوست داشتن كمال است ، زيرا او كمال مطلق است . برخى گفته‌اند : مراد از حبّ خدا ، شناخت عظمت ، قدرت و حكمت او مىباشد . برخى گفته‌اند : مراد ، ايمان به اين موضوع است كه خدا پديد آورنده و بار ديگر زنده‌كننده است و نيز هرچيزى در دست قدرت او مىباشد ؛ ولى ما براساس همان شيوه‌اى كه داريم ؛ يعنى هميشه معناى روشن ، مناسب و نزديك به فهم را انتخاب مىكنيم ، مىگوييم : كسىكه خدا را دوست مىدارد ، همان كسى است كه با هواىنفس خود به مخالفت برمىخيزد و امر مولايش را اطاعت مىكند ، چنان‌كه امام صادق عليه السّلام در تعريف كسىكه دين از او اخذ مىشود ، فرموده است .\r\nبه بيان ديگر : معناى دوست داشتن خدا اين است كه تو به خاطر آنچه خدا مىخواهد از آنچه كه خود مىخواهى دست بردارى ، چنان‌كه محبت پيامبر صلّى اللّه عليه و إله نيز به معناى پيروى كردن از سنّت اوست ؛ امّا معناى حبّ خدا نسبت به بنده‌اش آن است كه به وى پاداش بزرگ عطا مىكند . در حديث نبوى آمده است :\r\n« سأعطى الراية غدا إلى رجل - و هو عليّ ابن أبي طالب - يحبّ اللّه و رسوله و يحبّه اللّه و رسوله ؛\r\nفردا پرچم را به مردى - منظور على ابن ابى طالب است - خواهم داد كه خدا و رسولش را دوست مىدارد و خدا و رسول نيز او را دوست مىدارند » ؛ يعنى على عليه السّلام خدا را اطاعت مىكند و خدا به او پاداش مىدهد و پيامبر صلّى اللّه عليه و إله نيز او را گرامى و بر ديگران مقدّم مىدارد .\r\nوانگهى هركس كه طاعت مخلوق را بر طاعت خالق ترجيح دهد ، خواسته و يا ناخواسته ، همتايانى براى خدا قرار داده است .\r\n وَ الَّذِينَ آمَنُوا أَشَدُّ حُبًّا لِلَّهِ ؛  آنان‌كه ايمان آورده‌اند خدا را بيشتر دوست دارند ؛ زيرا هيچ‌كس را در اطاعت و اعتماد و توكل بر او ، شريكش نمىكنند . امّا كافران به خدايان متعدّد اعتماد مىكنند و آنان‌را در اطاعت و نيز در طلب خير و دفع شر با خدا شريك مىسازند .\r\n\r\n","description":"","footnote":"","page_name":" 458 ","page_number":458},
  {"content":"\r\n\r\n وَ لَوْ يَرَى الَّذِينَ ظَلَمُوا إِذْ يَرَوْنَ الْعَذابَ أَنَّ الْقُوَّةَ لِلَّهِ جَمِيعاً .  يعنى اگر مشركانى كه بر خود ستم كرده‌اند ، مىدانستند كه در روز قيامت و روز جدايى حق از باطل ، هيچ كس غير از خداوند سلطه‌اى ندارد و تنها خداوند است كه گناهكاران را عذاب مىكند و فرمان‌برداران را پاداش مىدهد ، يقين پيدا مىكردند كه تنها خداوند به امور آخرت مىپردازد و آن جهان را اداره مىكند . بنابراين ، جواب « لو » محذوف است و سياق كلام بر آن دلالت دارد .\r\n إِذْ تَبَرَّأَ الَّذِينَ اتُّبِعُوا مِنَ الَّذِينَ اتَّبَعُوا وَ رَأَوُا الْعَذابَ وَ تَقَطَّعَتْ بِهِمُ الْأَسْبابُ .  سخن همچنان دربارهء كسانى است كه براى خدا شريكان و همتايانى قرار مىدهند . آنان عبارتند از : مرئوسان و پيروان ، و همتايان عبارتند از : سران و پيروىشدگان . فرداى قيامت ، هنگامى كه پرده كنار رود [ و حقايق آشكار شود 
  ] رئيس از مرئوس و پيروى شده از پيرو بيزارى مىجويد ؛ زيرا عذاب ، شديد است و ارتباطها و پيوندهاى ميان افراد گسسته مىگردد . صاحب مجمع البيان گفته است : « تمام عوامل ارتباط ميان افراد از قبيل دوستى ، خويشاوندى ، مقام و عهد و پيمان و ديگر عواملى كه مردم در دنيا به سود خود از آن بهره مىجستند ، از بين مىروند و اين ، آخرين درجهء نااميدى است » .\r\nاين آيه ، نظير آيهء 37 سورهء اعراف است كه مىگويد : « هر امّتى كه به آتش داخل شود ، امّت همكيش خود را لعنت كند . تا چون همگى در آن‌جا گرد آيند ، گروه‌هايى كه پيرو بوده‌اند ، دربارهء گروه‌هايى كه پيشوا بوده‌اند گويند : پروردگارا ، اينان ما را گمراه كردند ، دوچندان در آتش عذابشان كن . گويد : عذاب همه دوچندان است ، ولى شما نمىدانيد » .\r\n وَ قالَ الَّذِينَ اتَّبَعُوا لَوْ أَنَّ لَنا كَرَّةً فَنَتَبَرَّأَ مِنْهُمْ كَما تَبَرَّؤُا مِنَّا .  در قيامت هر گناهكارى آرزو مىكند كه به دنيا برگردد و كارهاى بدى را كه انجام داده است جبران كند ، به‌ويژه پيروان ستمكاران و گمراه‌كنندگان كه مىخواهند برگردند تا از آنان بيزارى جويند ، درحالىكه اين آرزو بسيار بعيد و حسرتى است كه جان را مىسوزاند\r\n\r\n","description":"","footnote":"","page_name":" 459 ","page_number":459},
  {"content":"\r\n\r\nچنان‌كه آتش بدن را مىسوزاند . آرى ، پيروى از هواهاى نفسانى و كوتاهى در انجام وظيفه موجب چنين حسرت‌هايى مىشود .\r\nظاهر آيه نشان‌دهندهء آن است كه اين آيه به كفّار اختصاص دارد ، ولى سببى كه موجب صدور حكم شده است ، تمام كسانى را كه از ستم‌پيشگان و تبهكاران پيروى مىكنند و آنها را يارى مىرسانند دربرمىگيرد . اين آيه تمام كسانى را شامل مىشود كه دين خود را از نادانان و ستمكاران مىگيرند و همچنين كسانى كه اعتقاد دارند غير از خدا افراد ديگرى نيز مىتوانند سود يا زيان برسانند ، حتّى اگر اين افراد كلمهء توحيد را بر زبان جارى كنند و نماز هم بخوانند و زكات هم بدهند . البته ، جاهلى كه قاصر است و توان شناخت حقيقت و درك آنچه را كه عقول سالم درك مىكنند ندارد ، مستثناست .\r\n\r\nتقليد و پيشوايان چهارگانه\r\nدر تفسير المنار به نقل از شيخ محمّد عبده آمده است كه پيشوايان چهارگانه :\r\nابو حنيفه ، مالك ، شافعى و ابن حنبل ، از اين‌كه مردم از آنان تقليد كنند نهى كرده‌اند .\r\nآنان به ترك تقليد از خود ، به خاطر قرآن و سنّت رسول خدا صلّى اللّه عليه و إله دستور داده‌اند .\r\nصاحب المنار ، پس از نقل سخن هريك از اين چهار پيشوا گفته است : لكن كرخى - يكى از فقهاى حنفى - آشكارا گفته است : اصل ، نظريهء ابو حنيفه است . بنابراين ، اگر كتاب و سنّت با نظريهء او موافق باشد كه مقصود همان است و اگر موافق نباشد ، بايد نصوص قرآن و سنّت را برطبق نظريهء ابو حنيفه تأويل كرد .\r\nمعناى سخن فوق آن است كه نظريهء ابو حنيفه حاكم و مقدّم بر قرآن و سنّت است و آن دو ، محكومند . اين سخن ، عين كفر است و كدامين كفر بالاتر از اين‌كه گفته شود :\r\nسخن خدا و پيامبر را بايد به خاطر سخن ابو حنيفه و اصحابش رها كرد . چه فرق است ميان اين سخن و سخن كسىكه خداوند بدان اشاره كرده است :  « وَ إِذا قِيلَ لَهُمُ اتَّبِعُوا ما \r\n\r\n","description":"","footnote":"","page_name":" 460 ","page_number":460},
  {"content":"\r\n\r\n أَنْزَلَ اللَّهُ قالُوا بَلْ نَتَّبِعُ ما أَلْفَيْنا عَلَيْهِ آباءَنا » .  « 1 » ما در هنگام تفسير آيهء 170 از همين سوره دربارهء تقليد ، تحت عنوان « تقليد و اصول عقيده » به صورت گسترده‌تر سخن گفتيم .\r\nبه‌علاوه ، عمل به نظريات پيشوايان چهارگانه ، عملى مىباشد كه نه از روى اجتهاد است و نه از روى تقليد ، زيرا آنان خود ، از تقليد و عمل برطبق نظرياتشان نهى كرده‌اند .\r\n\r\n\r\n","description":"","footnote":"\r\n( 1 ) . بقره ( 2 ) آيهء 170 .\r\n","page_name":" 461 ","page_number":461},
  {"content":"\r\n\r\n\r\nخوراكىهاى حلال و پاكيزه\r\n\r\n[ سوره البقرة ( 2 ) : آيات 168 تا 170 
  ]\r\nيا أَيُّهَا النَّاسُ كُلُوا مِمَّا فِي الْأَرْضِ حَلالاً طَيِّباً وَ لا تَتَّبِعُوا خُطُواتِ الشَّيْطانِ إِنَّهُ لَكُمْ عَدُوٌّ مُبِينٌ ( 168 ) إِنَّما يَأْمُرُكُمْ بِالسُّوءِ وَ الْفَحْشاءِ وَ أَنْ تَقُولُوا عَلَى اللَّهِ ما لا تَعْلَمُونَ ( 169 ) وَ إِذا قِيلَ لَهُمُ اتَّبِعُوا ما أَنْزَلَ اللَّهُ قالُوا بَلْ نَتَّبِعُ ما أَلْفَيْنا عَلَيْهِ آباءَنا أَ وَ لَوْ كانَ آباؤُهُمْ لا يَعْقِلُونَ شَيْئاً وَ لا يَهْتَدُونَ ( 170 )\r\nاى مردم ، از آن چيزهاى حلال و پاكيزه كه در زمين است بخوريد و پاى به جاى پاى شيطان مگذاريد كه دشمن آشكار شماست . ( 168 )\r\nاو شما را به بدى و زشتى فرمان مىدهد و مىخواهد كه دربارهء خدا چيزهايى بگوييد كه بدان آگاه نيستيد . ( 169 )\r\nچون به ايشان گفته شود كه از آنچه خدا نازل كرده است پيروى كنيد ، گويند : نه ، ما به همان راهى مىرويم كه پدرانمان مىرفتند . حتّى اگر پدرانشان بىخرد و گمراه بوده‌اند . ( 170 )\r\n\r\nواژگان\r\nحلال : هرچيزى است كه در شريعت از آن نهى نشده و حرام چيزى است كه از آن نهى شده باشد .\r\nطيّب : نيكو ، چنان‌كه مىگويى : « حياة طيّبة و كلمة طيّبة ؛ زندگى و سخن نيكو » .\r\n« مأكول طيّب ؛ خوراك دلپذير » . مراد از « طيّب » در اين‌جا ، چيزى است كه دل ،\r\n\r\n","description":"","footnote":"","page_name":" 462 ","page_number":462},
  {"content":"\r\n\r\nهوس آن را بكند و انسان از آن لذت ببرد . البته ، مشروط به اين‌كه از آن نهى نشده نباشد .\r\nسوء : هرچيزى كه پايانش بد باشد .\r\nفحشاء : از فحش گرفته شده و آن به معناى زشتى منظر است و آن‌گاه به معناى هر سخن و كارى كه زشت باشد به كار رفته است .\r\n\r\nاعراب\r\n « حَلالًا »  حال از موصول مجرور به « من » است و آن  « مِمَّا فِي الْأَرْضِ »  مىباشد .\r\n « طَيِّباً »  صفت است براى  « حَلالًا » .   « أَلْفَيْنا »  در اين‌جا به دو مفعول متعدّى نشده است ؛ زيرا به معناى « وجدنا » مىباشد .\r\n\r\nتفسير\r\n يا أَيُّهَا النَّاسُ كُلُوا مِمَّا فِي الْأَرْضِ حَلالًا طَيِّباً .  اين خطاب ، تمام مردم را دربرمىگيرد ، چه آنان‌كه برخى از خوراكىها را بر خود حرام كرده‌اند و چه آنان‌كه حرام نكرده‌اند و نيز هم مؤمنان و هم كافران را ؛ چراكه كافر تنها از نعمت‌هاى آخرت محروم است نه از متاع دنيا . در حديث قدسى آمده است : « من مىآفرينم و ديگرى پرستش مىشود . من روزى مىدهم و ديگرى سپاسگزارى مىشود » . از آن‌جا كه برخى از خوراكىها حلال و برخى حرامند ، خداوند تنها نوع اوّل را مباح كرده است و هرچيزى كه شريعت آشكارا از آن نهى نكرده باشد حلال است . در حديث آمده است : « خدا در مورد چيزهايى سكوت اختيار كرده است . اين سكوت او به سبب فراموشى نبوده است . بنابراين ، خود را دربارهء آنها به زحمت نيندازيد كه رحمتى است از سوى پروردگار براى شما » . البته ، گاهى حرمت بر چيزى كه در اصل حلال است ، عارض مىشود ؛ نظير مالى كه از طريق ربا ، غش ، رشوه و دزدى به‌دست مىآيد .\r\n\r\n","description":"","footnote":"","page_name":" 463 ","page_number":463},
  {"content":"\r\n\r\n وَ لا تَتَّبِعُوا خُطُواتِ الشَّيْطانِ إِنَّهُ لَكُمْ عَدُوٌّ مُبِينٌ .  خداوند پس از آن‌كه حلال را براى مردم مباح كرد ، به آنان هشدار داد كه مبادا مرتكب حرام شوند . و اين هشدار را با اين عبارت بيان كرد : از شيطان و وسوسه‌هاى او كه حرام را در نظرتان زيبا جلوه مىدهد ، پيروى مكنيد . هرخطور قلبى كه حرام‌هايى از قبيل : شراب ، زنا ، دروغ و ريا را در نظر انسان زيبا جلوه مىدهد ، يا از كار واجب مىترساند ، همانند ترس از نادارى در صورتى كه حقّى را كه برعهدهء اوست ادا كند يا ترس از ضرر و زيان در صورتى كه بخواهد جهاد كند و يا حق بگويد ، همگى از وسوسه‌هاى شيطان است . خدا سخن شيطان را نقل مىكند كه مىگويد :  « لَأُضِلَّنَّهُمْ وَ لَأُمَنِّيَنَّهُمْ ؛  هرآينه آنها را گمراه مىكنم و هرآينه دلخوششان به آرزو مىنمايم » . و نيز سخن او را بدين ترتيب حكايت مىكند :\r\n  « لَأَقْعُدَنَّ لَهُمْ صِراطَكَ الْمُسْتَقِيمَ ثُمَّ لَآتِيَنَّهُمْ مِنْ بَيْنِ أَيْدِيهِمْ وَ مِنْ خَلْفِهِمْ وَ عَنْ أَيْمانِهِمْ وَ عَنْ شَمائِلِهِمْ وَ لا تَجِدُ أَكْثَرَهُمْ شاكِرِينَ ؛   « 1 » هرآينه در سر راه راست تو براى گمراهى آنان مىنشينم . سپس از مقابل آنها و از پشت سرشان و از راستشان و از چپشان مىآيم و بسيارى از آنها را سپاسگزار نيابى » .\r\n إِنَّما يَأْمُرُكُمْ بِالسُّوءِ وَ الْفَحْشاءِ وَ أَنْ تَقُولُوا عَلَى اللَّهِ ما لا تَعْلَمُونَ .  اين آيه ، آثار و نتايجى را كه بر پيروى از وسوسه‌هاى شيطان مترتّب مىشود بيان مىكند اين آثار عبارتند از سه چيز :\r\n1 . سوء ، يعنى هرعملى كه پايان بد داشته باشد .\r\n2 . فحشا ، و آن عبارت است از : زشت‌ترين نوع گناه .\r\n3 . سخن گفتن دربارهء خدا از روى نادانى ، نظير اين‌كه خدا همتايان و فرزندانى دارد و يا اين‌كه حلال او را حرام و حرام او را حلال كند و از اين قبيل است عمل كردن به رأى و قياس و استحسان به منظور استنباط احكام شرعى .\r\n وَ إِذا قِيلَ لَهُمُ اتَّبِعُوا ما أَنْزَلَ اللَّهُ قالُوا بَلْ نَتَّبِعُ ما أَلْفَيْنا عَلَيْهِ آباءَنا .  مرجع ضمير\r\n\r\n\r\n","description":"","footnote":"\r\n( 1 ) . اعراف ( 7 ) آيه‌هاى 16 - 17 .\r\n","page_name":" 464 ","page_number":464},
  {"content":"\r\n\r\n « لَهُمُ »  تمامى كسانى است كه بدون دليل و حجّت از ديگران تقليد مىكنند و به خاطر آنچه پدرانشان گفته‌اند ، سخن خدا و رسول او را رها مىنمايند . مراد از  « ما أَنْزَلَ اللَّهُ »  هرچيزى است كه دليل و برهان بر اثبات آن وجود داشته باشد و عقول سالم بدان ايمان بياورند .\r\n أَ وَ لَوْ كانَ آباؤُهُمْ لا يَعْقِلُونَ شَيْئاً وَ لا يَهْتَدُونَ .  همزه براى سرزنش است و واو براى حال . معناى آيه اين است : آيا آنان از پدرانشان پيروى مىكنند ، درحالىكه آنان از امور دين ، چيزى نمىدانند . بنابراين ، مراد از  « لا يَعْقِلُونَ شَيْئاً »  آن نيست كه آنان نسبت به هيچ چيزى درك و فهم ندارند - هرچند ظاهر ، همين را مىفهماند - بلكه مراد تنها نفى تعقّل در امور دين است ، چراكه سخن دربارهء امور دينى است . ما ، در بخش بعدى اشاره خواهيم كرد كه اين آيه بر قبح تقليد در گمراهى دلالت دارد ، امّا تقليد در هدايت و بصيرت ، امرى است پسنديده و نيكو .\r\n\r\nتقليد و اصول عقايد\r\nتقليد به‌سان يك انديشه ، به خودى خود ، نه نكوهش مىشود و نه ستايش و به طور كلى نه مىتوان به نيكى آن حكم كرد و نه به زشتى آن ، بلكه تقليد انواعى دارد بدين ترتيب :\r\n1 . تقليدى كه به غريزه و طبيعت برمىگردد و در انسان و حيوان به‌طور يكسان مشاهده مىشود . از اين قبيل است بانگ خروس‌ها هنگامى كه صداى خروسى را مىشنوند و نيز آواز الاغ‌ها ، هنگامى كه آواز الاغ ديگر را مىشنوند . همين حالت را در انسان نيز مىتوان ديد ؛ براى نمونه ، شخصى براى يك خطيب و گوينده دست مىزند و ديگران نيز ناخودآگاه از او تقليد مىكنند ، حتّى اگر مقصود او را هم درك نكنند . و يا شخصى به سمت خاصى نگاه مىكند ، هركس كه او را ببيند بدون قصد و اراده به\r\n\r\n","description":"","footnote":"","page_name":" 465 ","page_number":465},
  {"content":"\r\n\r\nهمان جهت نگاه مىكند . اين نوع تقليد نه ستايش دارد و نه نكوهش ، چراكه خارج از دايره شعور و اراده است .\r\n2 . تقليدى كه در شيوهء گفتگوها و تعارف‌ها و در چگونگى لباس پوشيدن و ديگر چيزهايى كه زندگى اجتماعى آن را ايجاب مىكند و كوچك و بزرگ ، دانا و نادان در آن شريكند ، به صورت عادت درآمده است . نيكويى و زشتى اين نوع از تقليد بستگى به نظريّه مردم دارد .\r\n3 . تقليد نادان از دانشمند در مسائل دنيوى نظير پزشكى ، هندسه ، كشاورزى ، صنعت و چيزهايى از اين قبيل كه انسان به كارشناسان و متخصّصان رجوع مىكند .\r\nاين نوع تقليد نه تنها نيكوست ، بلكه يك نوع ضرورت است كه زندگى اجتماعى آن را ايجاب مىكند و اگر چنين تقليدى نباشد نظام اجتماعى مختل و همهء كارها تعطيل مىشود ؛ چراكه يك شخص نمىتواند همه‌چيز را بداند و تمام آنچه را كه نياز دارد تأمين كند . انسان همواره نيازمند همكارى و تبادل خدمات بوده و هست .\r\n4 . تقليد مجتهد از مجتهدى ديگر در مسائل دينى . اين تقليد از لحاظ عقلى و عرفى مذموم و از لحاظ شرعى حرام است ، زيرا آنچه را يك مجتهد مىداند ، در حقّ او حكم خداست . بنابراين ، براى او جايز نيست كه به خاطر نظريهء فردى ديگر ، نظريهء خود را رها كند . كدامين خردمند است كه خود دليل داشته باشد ، امّا آن را به سبب دليل شخصى ديگر انكار كند ؟ كدامين دانشمند است كه به سبب نظريّهء فردى كه دچار خطا و صواب مىشود از سخن خدا و رسول او كه معصوم مىباشد اعراض كند ؟\r\n5 . تقليد نادان از مجتهد عادل در مسائل فرعى دينى ؛ نظير احكام عبادات ، حلال و حرام ، طهارت و نجاست ، درستى معاملات و امورى از اين قبيل . اين نوع تقليد ، هم از لحاظ عقلى و هم از لحاظ شرعى واجب است ؛ زيرا اين‌گونه تقليد ، تقليد از كسى است كه علم خود را از دليل و حجّت گرفته است ، همانند بيمارى كه نه درد خود را مىداند و نه دواى آن را مىشناسد و به كسى مراجعه مىكند كه آنها را مىداند . شخص\r\n\r\n","description":"","footnote":"","page_name":" 466 ","page_number":466},
  {"content":"\r\n\r\nجاهل موظف است كه احكام دينى را به مورد اجرا بگذارد و امتثال كند ، لكن اين كار جز از طريق مراجعه به كسىكه آنها را مىداند ، براى او ميسور نمىباشد :  « فَسْئَلُوا أَهْلَ الذِّكْرِ إِنْ كُنْتُمْ لا تَعْلَمُونَ » .  « 1 »\r\nلازم به يادآورى است كه اگر شخص جاهل به خاطر تبعيّت از پدران خود نماز بخواند و روزه بگيرد ، نه به سبب تقليد از يك مجتهد عادل و عبادت او نيز مطابق با واقع باشد ، اين عبادت وى درست خواهد بود و از او پذيرفته خواهد شد ، چراكه تقليد نه شرط مأمور به است و نه جزء آن ، بلكه صرفا وسيله‌اى است براى انجام آن .\r\nهمچنين ، اگر فرد جاهل معامله‌اى را بدون تقليد انجام دهد و اين معامله‌اش مطابق با واقع باشد به طريق اولى درست خواهد بود .\r\nامّا سخن كسىكه مىگويد : عبادت نياز به قصد قربت دارد و قصد قربت جز از مجتهد و يا مقلّد او حاصل نمىشود ، اين سخن ، صرفا يك ادّعا به شمار مىرود ؛ زيرا معناى قصد قربت آن است كه مكلّف با انگيزهء امرى كه بدان تعلّق گرفته است و به دور از هرگونه شايبهء دنيوى ، مأموربه را انجام دهد و ترديدى نيست كه اين موضوع مىتواند از كسىكه از مجتهد نيز تقليد نمىكند ، تحقّق يابد . آيهء :  « أَ وَ لَوْ كانَ آباؤُهُمْ لا يَعْقِلُونَ شَيْئاً وَ لا يَهْتَدُونَ »  دلالت دارد كه اگر پدر هدايت يافته [ و دانشمند 
  ] باشد و پسر از وى تقليد كند ، عمل اين پسر صحيح خواهد بود . بنابراين ، ميزان آن است كه عمل مكلّف مطابق با واقع باشد .\r\n6 . تقليد در اصول دين و عقيده نظير شناخت خدا و صفات او ، نبوت حضرت محمّد صلّى اللّه عليه و إله و عصمت او و زنده و محشور شدن در روز قيامت و . . . بيشتر علماى سنّى و شيعه ، اين نوع تقليد را جايز ندانسته‌اند ؛ زيرا تقليد عبارت است از : پذيرفتن چيزى بدون دليل و اين ، عين نادانى است . به بيان روشن‌تر : كسىكه از روى تقليد به وجود خدا اعتقاد پيدا كند ، همانند كسى است كه نسبت به وجود ذات مقدّس از اساس\r\n\r\n\r\n","description":"","footnote":"\r\n( 1 ) . انبياء ( 21 ) آيهء 7 .\r\n","page_name":" 467 ","page_number":467},
  {"content":"\r\n\r\nجاهل باشد . اين گروه از علما گفته‌اند : ما تقليد را تنها در فروع دين و مسائل عملى جايز مىدانيم ، نه در اصول عقايد ، چراكه در فروع دين مقصود تنها ، به مورد اجرا گذاردن آنها برطبق فتواى مجتهد است و اين امر ذاتا امكان‌پذير است بر خلاف اصول عقايد كه هدف ، علم و اعتقاد به آنهاست و علم با تقليد جمع نمىشود ، چراكه تقليد جهل محض است . به‌علاوه ، اعتقاد يك امر خارج از اراده و اختيار است و تكليف بدان تعلّق نمىگيرد .\r\nمحقّقان سنّى و شيعه گفته‌اند : اگر تقليد ، تصديق قطعى و مطابق با واقع را درپى داشته باشد ، صحيح خواهد بود ؛ زيرا هدف همين است و اجتهاد [ در اصول دين 
  ] نه شرط ايمان و تصديق است و نه جزء آن ، بلكه تنها وسيله است ، نه هدف .\r\nاين نظريه حقّ است ، چراكه معيار در اصول عقايد ، ايمان درست و مطابق با واقع است . ازاين‌رو ، پيامبر صلّى اللّه عليه و إله ايمان هركس را كه به او ايمان مىآورد و به صداقت و نبوت او اطمينان پيدا مىكرد ، مىپذيرفت ، هرچند وى به مرحلهء اجتهاد [ در اصول عقايد 
  ] و به كار بردن نظريه نرسيده بود . امّا آياتى كه در مورد نكوهش پيروى از پدران آمده‌اند ، سياق اين آيات دلالت دارد كه مقصود از آنها تقليد از پدران در گمراهى و امور باطل است ، نه در حق و هدايت . اين حقيقت براى هركس كه دربارهء آيهء  « أَ وَ لَوْ جِئْتُكُمْ بِأَهْدى مِمَّا وَجَدْتُمْ عَلَيْهِ آباءَكُمْ »  « 1 » و آيهء  « وَ إِذا قِيلَ لَهُمْ تَعالَوْا إِلى ما أَنْزَلَ اللَّهُ وَ إِلَى الرَّسُولِ قالُوا حَسْبُنا ما وَجَدْنا عَلَيْهِ آباءَنا »  « 2 » و نيز آيهء  « أَ وَ لَوْ كانَ آباؤُهُمْ لا يَعْقِلُونَ شَيْئاً وَ لا يَهْتَدُونَ »  دقّت كند ، روشن خواهد شد ؛ چراكه از اين آيات چنين فهميده مىشود كه اگر پدران آنها به وسيلهء آنچه به پيامبر صلّى اللّه عليه و إله نازل شده ، هدايت يافته باشند ، پيروى از آنان جايز است ، زيرا هدف ، پيروى از چيزى است كه از سوى خدا نازل شده است .\r\n\r\n\r\n","description":"","footnote":"\r\n( 1 ) . زخرف ( 43 ) آيهء 24 .\r\n( 2 ) . مائده ( 5 ) آيهء 104 .\r\n","page_name":" 468 ","page_number":468},
  {"content":"\r\n\r\nوقتى آنان از آن پيروى كنند ، خدا را اطاعت كرده‌اند و پس از اطاعت مورد سؤال قرار نخواهند گرفت .\r\nخلاصهء سخن آن‌كه ، هركس از سخن خدا و پيامبر صلّى اللّه عليه و إله اطاعت كند ، از حقّى اطاعت كرده كه با دليل ثابت شده است ، خواه از آن دليل آگاه باشد يا نباشد ، تنها كافى است اجمالا بداند كه دليل صحيحى وجود دارد كه مجتهدان و كارشناسان آن را مىشناسند . حتّى اگر كسى از حق پيروى كند بدون آن‌كه علم به حق بودن آن داشته باشد ، به سبب اين‌كه آن را نياموخته است مجازات نمىشود . البته مستحقّ ستايش و پاداش نيز نخواهد بود . آيهء پانزدهم سورهء لقمان براين موضوع دلالت دارد :  « وَ إِنْ جاهَداكَ عَلى أَنْ تُشْرِكَ بِي ما لَيْسَ لَكَ بِهِ عِلْمٌ فَلا تُطِعْهُما » ؛  چراكه مفهوم مخالف اين آيه اين است كه اگر آن دو به كوشش از تو بخواهند كه به خدا ايمان بياورى و تو بدون شناخت و آگاهى اطاعت كردى ، هيچ‌گونه ايرادى برتو نيست . ما قبلا در تفسير آيهء 167 همين سوره در بخش « تقليد از پيشوايان چهارگانه » دربارهء تقليد از پيشوايان چهارگانه سخن گفتيم ؛ به آن‌جا رجوع كنيد .\r\n\r\n","description":"","footnote":"","page_name":" 469 ","page_number":469},
  {"content":"\r\n\r\n\r\nمثل كافران\r\n\r\n[ سوره البقرة ( 2 ) : آيه 171 
  ]\r\nوَ مَثَلُ الَّذِينَ كَفَرُوا كَمَثَلِ الَّذِي يَنْعِقُ بِما لا يَسْمَعُ إِلاَّ دُعاءً وَ نِداءً صُمٌّ بُكْمٌ عُمْيٌ فَهُمْ لا يَعْقِلُونَ ( 171 )\r\nمثل كافران مثل حيوانى است كه كسى در گوش او آواز كند و او جز بانگى و آوازى نشنود .\r\nاينان كرانند ، لالانند ، كورانند و هيچ درنمىيابند . ( 171 )\r\n\r\nواژگان\r\nنعق : فرياد كرد .\r\nالدعاء و النداء : هردو يك معنا دارند . برخى گفته‌اند : تفاوت آن دو در اين است كه دعا براى نزديك و ندا براى دور به كار مىرود .\r\n\r\nاعراب\r\n دُعاءً :  مفعول  « يَسْمَعُ »  و  « صُمٌّ »  خبر مبتداى محذوف است .\r\n\r\nتفسير\r\nخداوند در اين آيه به كافرانى مثل زده است كه نسبت به دين پدرانشان تعصّب\r\n\r\n","description":"","footnote":"","page_name":" 470 ","page_number":470},
  {"content":"\r\n\r\nمىورزند . ازاين‌رو ، آنها را به چهارپايان و كسىكه آنان‌را به سوى حق فرامىخواند به شبان تشبيه كرده است ؛ براى نمونه ، همان‌گونه كه چهارپايان چيزى از سخن شبان را نمىفهمند و تنها صدايى را مىشنوند كه پس از تمرين و عادت ، در هنگام شنيدن آن جلو يا عقب مىروند ، همچنين كافران حقّى را كه دعوت‌كننده ، آنها را به سوى آن فرامىخواند ، درك نمىكنند . كافران در اين جهت ، كاملا همانند كرانند ، هرچند مىشنوند و مانند لالانند ، هرچند سخن مىگويند و مانند كورانند ، هرچند مىبينند .\r\nدر قرآن آيات زيادى وجود دارند كه ميان كسىكه مطلقا چيزى را نمىشنود و كسىكه حق را مىشنود و بدان عمل نمىكند ، تفاوتى نمىگذارند ؛ از جملهء آنها همين آيه است :\r\n لا يَسْمَعُ إِلَّا دُعاءً وَ نِداءً . \r\nو از جملهء آنها ، اين آيه است :  « إِنَّما يَسْتَجِيبُ الَّذِينَ يَسْمَعُونَ »  « 1 » و آيهء  « وَ لا تَكُونُوا كَالَّذِينَ قالُوا سَمِعْنا وَ هُمْ لا يَسْمَعُونَ » .  « 2 »\r\nسؤال : ظاهر آيه نشان مىدهد كه خداوند كافران را به شبان چهارپايان تشبيه كرده است ، نه به چهارپايان ، زيرا گفته است :  وَ مَثَلُ الَّذِينَ كَفَرُوا كَمَثَلِ الَّذِي يَنْعِقُ بِما لا يَسْمَعُ .  روشن است آن‌كه صدا مىزند شبان است و آن‌كه نمىشنود چهارپايان .\r\nبنابراين ، كافران همانند شبانان هستند كه چهارپايان را آواز مىكنند ، نه همانند چهارپايان ، آن‌گونه كه شما در تفسير آيه گفتيد ؟\r\nپاسخ : چيزى از كلام خدا حذف شده كه قرينهء حال بر آن دلالت دارد و در تقدير اين گونه است : « إنّ مثل من يدعو الذين كفروا إلى الحق كمثل الذى ينعق بما لا يسمع ؛ يعنى مثل كسىكه كافران را به حق فرامىخواند همچون كسى است كه در گوش حيوانى كه نمىشنود فرياد مىكند » .\r\n\r\n\r\n","description":"","footnote":"\r\n( 1 ) . انعام ( 6 ) آيهء 36 .\r\n( 2 ) . انفال ( 8 ) آيهء 21 .\r\n","page_name":" 471 ","page_number":471},
  {"content":"\r\n\r\n\r\nاز چيزهاى پاكيزه بخوريد\r\n\r\n[ سوره البقرة ( 2 ) : آيات 172 تا 173 
  ]\r\nيا أَيُّهَا الَّذِينَ آمَنُوا كُلُوا مِنْ طَيِّباتِ ما رَزَقْناكُمْ وَ اشْكُرُوا لِلَّهِ إِنْ كُنْتُمْ إِيَّاهُ تَعْبُدُونَ ( 172 ) إِنَّما حَرَّمَ عَلَيْكُمُ الْمَيْتَةَ وَ الدَّمَ وَ لَحْمَ الْخِنْزِيرِ وَ ما أُهِلَّ بِهِ لِغَيْرِ اللَّهِ فَمَنِ اضْطُرَّ غَيْرَ باغٍ وَ لا عادٍ فَلا إِثْمَ عَلَيْهِ إِنَّ اللَّهَ غَفُورٌ رَحِيمٌ ( 173 )\r\nاى كسانى كه ايمان آورده‌ايد ، از آن چيزهاى پاكيزه‌اى كه روزى شما كرده‌ايم بخوريد و اگر خدا را مىپرستيد ، سپاسش را به جاى آوريد . ( 172 )\r\nجز اين نيست كه مردار و خون و گوشت خوك و آنچه را كه به هنگام ذبح ، نام غيرخدا بر آن بخوانند بر شما حرام كرد . امّا كسىكه ناچار شود هرگاه كه از حد نگذراند و ستمكار نباشد ، گناهى مرتكب نشده است كه خدا آمرزنده و بخشاينده است . ( 173 )\r\n\r\nتفسير\r\nپس از آن‌كه خداوند تمام مردم را با اين سخن خود :  « يا أَيُّهَا النَّاسُ كُلُوا مِمَّا فِي الْأَرْضِ »  مخاطب قرار داد ، بار ديگر تنها به مؤمنان خطاب مىكند :\r\n يا أَيُّهَا الَّذِينَ آمَنُوا كُلُوا مِنْ طَيِّباتِ ما رَزَقْناكُمْ ،  تا براى آنان بيان كند كه ايمان درست ، به اين نيست كه انسان خود را محروم سازد و از چيزهاى پاكيزه بهره نگيرد ، چنان‌كه برخى از رهبانان و روحانيان مسيحى و ديگران ، چنين مىكنند . خداى سبحان لذت بردن از زندگى و\r\n\r\n","description":"","footnote":"","page_name":" 472 ","page_number":472},
  {"content":"\r\n\r\nنعمت‌هاى جسمى را براى ما حلال كرده و به ما دستور داده است كه به خاطر اين نعمت‌ها او را سپاس گزاريم . سپاس از خداوند بدين معناست كه هرنعمتى را آن‌طور كه شايسته‌اش است ، به كار گيريم . امير مؤمنان عليه السّلام فرمود :\r\n« كمترين چيزى كه بايد برابر خدا بدان متعهّد باشيد آن است كه از نعمت‌هاى خدا براى معصيت‌هاى او كمك نگيريد » . اميد است صاحبان ثروت و مقام از اين حكمت بالغه پند گيرند و از اين دو نعمت براى لذت‌هاى حرام و خودخواهى و سركشى بهره نگيرند .\r\n إِنَّما حَرَّمَ عَلَيْكُمُ الْمَيْتَةَ وَ الدَّمَ وَ لَحْمَ الْخِنْزِيرِ وَ ما أُهِلَّ بِهِ لِغَيْرِ اللَّهِ .  ترديدى نيست كه مراد از حرمت در اين‌جا ، حرمت فعل است يعنى خوردن ، نه حرمت اعيان ، چراكه اعيان را نمىتوان به حلّيت و حرمت وصف كرد .\r\nخداوند پس از آن‌كه در آيهء پيشين خوردنىهاى حلال را بيان كرده اكنون چهار چيز را كه خوردن آنها حرام است بيان مىكند و آنها عبارتند از :\r\n1 . مردار ؛ هر حيوانى كه بدون تذكيهء شرعى بميرد .\r\n2 . خون ؛ مراد ، خون ريخته شده است ؛ يعنى خونى كه از گوشت جدا شده باشد ، زيرا خونى كه با گوشت مخلوط باشد ، معفوعنه است .\r\n3 . خوك ؛ گوشت ، پيه و تمام اجزاى خوك حرام است . البته ، داود ظاهرى مخالف اين نظريّه است . او مىگويد : گوشت خوك حرام است ، نه پيه آن ؛ چراكه از ظاهر لفظ چنين استفاده مىشود . [ اگر بپرسيد : چرا تنها گوشت خوك در آيه ذكر شده ، با اين‌كه تمام اجزاى آن حرام است ؟ در پاسخ مىگوييم : 
  ] از آن‌جا كه گوشت مهم‌ترين اجزاى حيوان است كه مىتواند مورد بهره‌بردارى قرار گيرد ، ازاين‌رو ، تنها همان ذكر شده است .\r\n4 .  ما أُهِلَّ بِهِ لِغَيْرِ اللَّهِ ؛  يعنى حيوانى كه در هنگام ذبح ، نام خدا بر آن برده نشود ، خواه براى بت‌ها ذبح شود و يا براى چيزى ديگر .\r\n\r\n","description":"","footnote":"","page_name":" 473 ","page_number":473},
  {"content":"\r\n\r\nدليل حرام بودن سه مورد اوّل ، صرفا بهداشتى است كه پزشكان و كارشناسان آن را مىدانند ؛ امّا دليل حرمت حيوانى كه در هنگام ذبح آن ، نام خدا برده نشود ، صرفا دينى است و هدف از اين تحريم آن است كه توحيد محفوظ بماند و مردم از شرك پاك گردند .\r\nسؤال : ظاهر آيه دلالت دارد كه از خوردنىها تنها همين چهارتا حرامند ؛ زيرا واژهء « إنّما » افادهء حصر مىكند و هر حصرى دو مفهوم را دربر دارد : اوّل ، اثبات آنچه خطاب متضمّن آن است و آن در اين‌جا تحريم اشياى چهارگانه است . دوم ، نفى يعنى عدم تحريم ماسواى اشياى چهارگانهء مزبور . اين ، در حالى است كه مىدانيم خوردنىهاى ديگرى نيز وجود دارند كه حرامند ؛ نظير : گوشت سگ ، حيوانات درنده ، حشرات ، برخى از انواع ماهى و اجزاى حرام حيواناتى كه به صورت شرعى ذبح مىشوند . تفصيل اين موضوع در كتاب‌هاى فقه وجود دارد ؛ از جملهء اين كتاب‌ها ، جزء چهارم كتاب ما ، فقه الامام جعفر الصادق عليه السّلام است .\r\nپاسخ : بله ، ظاهر آيه همين‌طور است ؛ ولى پس از وجود اجماع و ثبوت سنّت پيامبر صلّى اللّه عليه و إله به اين ظاهر عمل نمىشود . البته ، تنها اين آيه نيست كه ظاهر آن به سبب اجماع رها مىشود [ بلكه آيات ديگرى نيز از اين قبيل وجود دارند 
  ] .\r\nخوب است اشاره كنيم كه ذكر نام خدا در هنگام ذبح واجب است . بنابراين ، اگر كسى عمدا نام خدا را نبرد ، ذبيحه حرام مىشود ، خواه اين ترك نام خدا به سبب ندانستن وجوب اين عمل باشد و خواه آن را بداند و ترك كند . شايان ذكر است كه اگر ذبح‌كننده نام خدا را فراموش كند ، ذبيحه حرام نمىشود . براى بردن نام خدا كافى است كه ذبح‌كننده بگويد : اللّه أكبر ، يا الحمد للّه ، يابسم اللّه يا لا إله إلّا اللّه و يا مانند آن .\r\n\r\nحكم كسىكه ناچار است\r\n فَمَنِ اضْطُرَّ غَيْرَ باغٍ وَ لا عادٍ فَلا إِثْمَ عَلَيْهِ .  ناچار ، كسى است كه مىترسد اگر\r\n\r\n","description":"","footnote":"","page_name":" 474 ","page_number":474},
  {"content":"\r\n\r\nحرام نخورد ، جانش را از دست بدهد ، يا بيمار شود ، يا بيمارىاش زياد شود ، يا مىترسد كه ضرر يا اذيّت بر نفس محترم وارد شود نظير زن باردارى كه از حمل خود و دايه‌اى كه از كودك شيرخوار خود مىترسد ، يا اين‌كه شخص نيرومندى او را مجبور كند كه چيزى حرام را بخورد و يا بياشامد ، به قسمى كه اگر از اين كار خوددارى كند ، به جان ، يا مال و يا آبروى او ضرر برساند . تمام اين مواردى كه نام برديم از عواملى است كه موجب جواز خوردن حرام به اندازه‌اى كه ضرر رفع شود مىگردد . از همين جاست كه اين جمله در ميان فقها معروف شده است : « الضرورة تقدّر بقدرها ؛ اندازهء ضرورت با خود آن تعيين مىشود » . آيهء  « فَمَنِ اضْطُرَّ غَيْرَ باغٍ وَ لا عادٍ فَلا إِثْمَ عَلَيْهِ »  دلالت براين مطلب دارد ؛ چراكه باغى ، كسى است كه بدون ضرورت ، مرتكب حرام مىشود و عادى ، كسى است كه از مقدار نياز فراتر مىرود .\r\n\r\n","description":"","footnote":"","page_name":" 475 ","page_number":475},
  {"content":"\r\n\r\n\r\nپنهان كردن كتاب خدا\r\n\r\n[ سوره البقرة ( 2 ) : آيات 174 تا 176 
  ]\r\nإِنَّ الَّذِينَ يَكْتُمُونَ ما أَنْزَلَ اللَّهُ مِنَ الْكِتابِ وَ يَشْتَرُونَ بِهِ ثَمَناً قَلِيلاً أُولئِكَ ما يَأْكُلُونَ فِي بُطُونِهِمْ إِلاَّ النَّارَ وَ لا يُكَلِّمُهُمُ اللَّهُ يَوْمَ الْقِيامَةِ وَ لا يُزَكِّيهِمْ وَ لَهُمْ عَذابٌ أَلِيمٌ ( 174 ) أُولئِكَ الَّذِينَ اشْتَرَوُا الضَّلالَةَ بِالْهُدى وَ الْعَذابَ بِالْمَغْفِرَةِ فَما أَصْبَرَهُمْ عَلَى النَّارِ ( 175 ) ذلِكَ بِأَنَّ اللَّهَ نَزَّلَ الْكِتابَ بِالْحَقِّ وَ إِنَّ الَّذِينَ اخْتَلَفُوا فِي الْكِتابِ لَفِي شِقاقٍ بَعِيدٍ ( 176 )\r\nآنان‌كه كتابى را كه خدا نازل كرده است پنهان مىدارند ، تا بهاى اندكى بستانند شكم‌هاى خود را جز از آتش انباشته نمىسازند و خدا در روز قيامت با آنها سخن نگويد و پاكشان نسازد و بهرهء آنها عذابى دردآور است . ( 174 )\r\nاينان گمراهى را به‌جاى هدايت برگزيدند و عذاب را به جاى آمرزش . چه‌چيز بر آتش شكيبايشان ساخته ؟ ( 175 )\r\nزيرا كه خدا كتاب را به حق نازل كرد و كسانىكه در كتاب خدا اختلاف مىكنند ، در مخالفتى دور از صوابند . ( 176 )\r\n\r\nاعراب\r\nدر  أُولئِكَ ما يَأْكُلُونَ فِي بُطُونِهِمْ إِلَّا النَّارَ   « أُولئِكَ »  مبتدا و مابعد آن خبر و جمله ، خبر  « إِنَّ »  مىباشد . و در  أُولئِكَ الَّذِينَ اشْتَرَوُا الضَّلالَةَ   « أُولئِكَ »  بدل از  « أُولئِكَ »  اولى . ما\r\n\r\n","description":"","footnote":"","page_name":" 476 ","page_number":476},
  {"content":"\r\n\r\nأصبرهم « ما » براى تعجّب در محلّ رفع و مبتدا . « أصبر » فعل ماضى و ضميرى كه در آن مستتر است به « ما » برمىگردد و جمله ، خبر است براى « ما » ؛ نظير « ما أحسن زيدا » .\r\n « ذلِكَ »  مبتدا ، مصدرى كه از « أن » و مابعد آن ريخته مىشود ، مجرور به « باء » ، متعلّق به محذوف و خبر  « ذلِكَ »  و تقدير آن بدين ترتيب است : ذلك حاصل بكون اللّه نزل الكتاب .\r\n\r\nتفسير\r\n إِنَّ الَّذِينَ يَكْتُمُونَ ما أَنْزَلَ اللَّهُ مِنَ الْكِتابِ وَ يَشْتَرُونَ بِهِ ثَمَناً قَلِيلًا أُولئِكَ ما يَأْكُلُونَ فِي بُطُونِهِمْ إِلَّا النَّارَ .  برخى گفته‌اند : اين آيه دربارهء اهل كتاب نازل شد ؛ آنان‌كه ويژگىهاى حضرت محمّد صلّى اللّه عليه و إله و نبوت او را پنهان كردند . حال ، سبب نزول هرچه باشد ، مراد تمام كسانى است كه چيزى از حق را بشناسند و آن را با تأويل و تحريف ، به خاطر حفظ منافع شخصى خود ، پنهان كنند و هيچ تفاوتى نمىكند كه چنين شخصى يهودى باشد ، يا نصرانى و يا مسلمان ؛ زيرا لفظ آيه عام است و معيار ، عموم لفظ است ، نه خصوص سبب نزول . خداوند چنين شخصى را كه هم خودش گمراه است و هم ديگران را گمراه مىكند ، در چندين آيه مورد تهديد قرار داده است . از جملهء اين آيات ، آيهء 146 و 159 است كه پيش‌تر بيان شد و از آن جمله ، آياتى است كه در سورهء آل عمران ، نساء و مائده خواهد آمد . و يكى از آنها نيز همين آيهء مورد بحث است . تمام اين آيات ، خشم و تهديد به شديدترين عذاب و مجازات است ، چراكه بايد حق را تقديس كرد و با هروسيله‌اى آن را اعلام و شبهات را از آن دفع نمود و نيز بايد با هركسىكه با حق مبارزه مىكند به مبارزه برخاست و آن را با نيروى سلاح و قربانى كردن عزيزان به اجرا درآورد ، زيرا دين و نظام و زندگى جز به وسيلهء حق پايدار نخواهد ماند .\r\n ما يَأْكُلُونَ فِي بُطُونِهِمْ إِلَّا النَّارَ ؛  يعنى آنان چيزى را مىخورند كه موجب عذاب در آتش مىشود . بنابراين ، عبارت ، از باب اطلاق مسبّب ( آتش ) بر سبب ( خوردن حرام ) است . امّا اين‌كه كلمهء « بطون » در آيه ذكر شده ، با اين‌كه خوردن جز در شكم\r\n\r\n","description":"","footnote":"","page_name":" 477 ","page_number":477},
  {"content":"\r\n\r\nنمىباشد ، بدان جهت است كه خدا مىخواهد اشاره كند كه آنان جز پركردن شكم‌هايشان انديشهء ديگرى ندارند .\r\n وَ لا يُكَلِّمُهُمُ اللَّهُ يَوْمَ الْقِيامَةِ .  اين آيه كنايه از اين است كه خدا در روز قيامت از كسانى كه حق را پنهان مىدارند ، اعراض و بر آنان خشم مىكند .\r\n وَ لا يُزَكِّيهِمْ ؛  يعنى آنها را به وسيلهء آمرزش ، از گناهان پاك نمىكند .\r\n أُولئِكَ الَّذِينَ اشْتَرَوُا الضَّلالَةَ بِالْهُدى .  ضلالت ، يعنى پيروى از هوس‌ها و هدايت يعنى پيروى از كتاب خدا . خريدن گمراهى به وسيلهء هدايت ، بدين معناست كه باطل را برحق و هواى نفس را بر هدايت ترجيح مىدهند .\r\n فَما أَصْبَرَهُمْ عَلَى النَّارِ .  اين جمله به معناى خبر دادن از صبر آنان در آتش نيست و نيز براى اظهار شگفتى از صبر آنان در آتش نمىباشد ، زيرا منشأ شگفتى ، ندانستن سبب است و اين در حق خدا محال است . هدف از جملهء مزبور ، آن است كه جرئت و اقدام كردن آنان‌را برضد خدا ، از طريق ترك احكام و حدود او ؛ و نيز سرنوشت آنان را كه تحمّل آن امكان‌پذير نيست به تصوير كشد . رازى گفته است : « وقتى آنان كارى مىكنند كه باعث گرفتار شدنشان در آتش مىشود ، گويى به عذاب او راضى شده‌اند و بر آن صبر مىكنند . بنابراين ، آيهء مزبور به‌سان اين جمله است كه شما به كسىكه موجبات خشم سلطان را فراهم آورده است مىگوييد : چه چيزى تو را بر زنجير و زندان شكيبا گردانيد ؟\r\nسؤال : آنچه گفتيد ، حال كسانى بود كه حق را مىشناسند و آن را پنهان مىكنند . حال كسىكه نسبت به آنچه از سوى خدا نازل شده ابدا شناخت ندارد و در عين‌حال ، مىگويد : اين حلال است و آن حرام و دليلى جز وهم و خيال ندارد ، چگونه است ؟\r\nپاسخ : حال چنين شخصى به مراتب بدتر از حال كسى است كه حق را مىشناسد و آن را پنهان مىكند ، زيرا وى خود را به جاى خدا و منبع قانونگذارى و حلال و حرام قرار داده است .\r\n\r\n","description":"","footnote":"","page_name":" 478 ","page_number":478},
  {"content":"\r\n\r\n\r\nجذب و دفع متقابل ميان حق و باطل\r\nصاحب المنار در تفسير خود از شيخ محمّد عبده نقل مىكند كه وى در تفسير اين آيه گفته است : « در ميان مسلمانان كسانى هستند كه آنچه را از سوى خدا نازل شده با تحريف و تأويل پنهان مىكنند ، چنان‌كه يهود صفات پيامبر صلّى اللّه عليه و إله را پنهان كردند . اين مسلمانان ، دو جاذبه را كه متضاد يكديگرند احساس مىكنند : جاذبهء حق كه آن را شناخته‌اند و جاذبهء باطل كه آن را دوست دارند . جاذبهء حق ، آنان‌را به هيجان و حركت وامىدارد و جاذبهء باطل براى آنها خودخواهى و نفرت مىآورد . آنچه را شناخته‌اند بر عقل‌هايشان و آنچه را دوست دارند بر دل‌هايشان غلبه دارد . از اين جهت ، آنان بر تحريف‌هايى كه انجام داده‌اند ثابت‌قدم مانده‌اند و به سوى جنگ آشكار با عقل و وجدان رفته‌اند . آنان وقتى دربارهء خطر آينده مىانديشند ، لذت‌هاى حاضر در كامشان تلخ مىشود و هنگامى كه شيرينى حاضر را مىچشند ، آن را بر آينده ترجيح مىدهند .\r\nآيا چنين احساسى كه حق را تنها گذارد و باطل را يارى كند ، آتشى نيست كه در درون انسان شعله‌ور مىشود ؟ آيا آنچه را كه آنان از فروش حق به‌دست مىآورند و مىخورند ، به‌سان آن گياه بدبويى نيست كه نه خورنده را فربه مىكند و نه گرسنگى را بر طرف مىكند ؟ »\r\nآنچه گفته شد ، نسبت به افرادى درست است كه در هنگام ارتكاب گناه احساس مىكنند كه وجدانشان آنها را ، هرچند به مقدارى اندك ، ملامت و سرزنش مىكند ، ولى برخى از افراد آن‌قدر با باطل انس گرفته و بدان عادت كرده‌اند كه گويى گرايش به باطل ، طبيعت دوم آنان شده است . اينان از ژرفاى وجود خود با هرچيزى كه بوى حق و انسانيت داشته باشد احساس دشمنى مىكنند . هم‌اكنون كه من اين سخنان را مىنويسم ، ماه ژوئن سال 1967 است . در اين ماه شوم اسرائيلىها با كمك انگليس و آمريكا بر بعضى از مناطق عربى پيروز شده ، ساكنان اين مناطق را از خانه‌هاى خود\r\n\r\n","description":"","footnote":"","page_name":" 479 ","page_number":479},
  {"content":"\r\n\r\nبيرون كرده بيش از دويست و پنجاه هزار نفر را آواره كرده‌اند و هزاران زن و مرد و كودك را با بمب‌هاى ناپالم سوزانده‌اند . افراد زيادى ، اين جنايت‌ها را به اسرائيل تبريك گفته و براى آن شادمانى نموده‌اند و نيز اظهار اميدوارى كرده‌اند كه اسرائيل به اين جنايات و تجاوز خود ادامه دهد . اين افراد كسانى هستند كه هوس‌ها بر عقل و وجدان آنان غلبه كرده ، تا آن‌جا كه اثرى از اين دو در آنها باقى نمانده و كاملا به‌سان چهارپايان گشته‌اند . خداوند آنها را چنين توصيف كرده است : آنان قومى هستند كه نه عقل دارند و نه مىفهمند . آنان همانند چهارپايان ، بلكه گمراه‌تر از آنهايند .\r\n ذلِكَ بِأَنَّ اللَّهَ نَزَّلَ الْكِتابَ بِالْحَقِّ .   « ذلِكَ »  اشاره است به عذابى كه بر پنهان‌كنندگان حق فرود خواهد آمد و اين سخن خدا  « بِأَنَّ اللَّهَ نَزَّلَ الْكِتابَ بِالْحَقِّ »  سبب عذاب را بيان مىكند و آن اين‌كه آنان جرئت مخالفت با حقّى را كه در كتاب خدا آمده ، است به خود داده‌اند .\r\n وَ إِنَّ الَّذِينَ اخْتَلَفُوا فِي الْكِتابِ لَفِي شِقاقٍ بَعِيدٍ .  مفسّران در اين‌كه مراد از  « الَّذِينَ اخْتَلَفُوا فِي الْكِتابِ »  كيست ، اختلاف‌نظر دارند . بسيارى از آنان - چنان‌كه در مجمع البيان آمده است - بر اين عقيده‌اند كه مراد از آنان ، كافران هستند . سبب اختلاف كافران اين است كه برخى از آنان گفته‌اند : قرآن جادوست . برخى گفته‌اند : قرآن رجز است . و ديگران گفته‌اند : قرآن افسانهء پيشينيان است . برخى از مفسّران گفته‌اند : مراد از  « الَّذِينَ اخْتَلَفُوا فِي الْكِتابِ »  مسلمانان است ، زيرا آنان پس از آن‌كه اتفاق كردند كه قرآن از سوى خداست ، در تفسير و تأويل آن گرفتار اختلاف شدند و به چندين گروه تقسيم گرديدند . در صورتى كه بر آنان لازم است حال كه قرآن آنان يكى است ، سخن ايشان نيز يكى باشد .\r\nممكن است مراد كافران باشد ، ليكن نه به اين دليل كه برخى از آنان گفته‌اند : قرآن جادوست و ديگرى گفته است : قرآن رجز مىباشد ، بلكه به اين دليل كه تنها عامل اختلاف و چنددستگى ، كافران است و آنان هيچ‌گاه بر سر حق با پيروان قرآن اتحاد نمىكنند .\r\n\r\n","description":"","footnote":"","page_name":" 480 ","page_number":480},
  {"content":"\r\n\r\n\r\nدادن مال به خاطر خدا\r\n\r\n[ سوره البقرة ( 2 ) : آيه 177 
  ]\r\nلَيْسَ الْبِرَّ أَنْ تُوَلُّوا وُجُوهَكُمْ قِبَلَ الْمَشْرِقِ وَ الْمَغْرِبِ وَ لكِنَّ الْبِرَّ مَنْ آمَنَ بِاللَّهِ وَ الْيَوْمِ الْآخِرِ وَ الْمَلائِكَةِ وَ الْكِتابِ وَ النَّبِيِّينَ وَ آتَى الْمالَ عَلى حُبِّهِ ذَوِي الْقُرْبى وَ الْيَتامى وَ الْمَساكِينَ وَ ابْنَ السَّبِيلِ وَ السَّائِلِينَ وَ فِي الرِّقابِ وَ أَقامَ الصَّلاةَ وَ آتَى الزَّكاةَ وَ الْمُوفُونَ بِعَهْدِهِمْ إِذا عاهَدُوا وَ الصَّابِرِينَ فِي الْبَأْساءِ وَ الضَّرَّاءِ وَ حِينَ الْبَأْسِ أُولئِكَ الَّذِينَ صَدَقُوا وَ أُولئِكَ هُمُ الْمُتَّقُونَ ( 177 )\r\nنيكى آن نيست كه روى خود به جانب مشرق و مغرب كنيد ، بلكه نيكوكار كسى است كه به خدا و روز بازپسين و فرشتگان و كتاب خدا و پيامبران ايمان آورد . و مال خود را با آن‌كه دوستش دارد ، به خويشاوندان و يتيمان و درماندگان و مسافران و گدايان و دربندماندگان ببخشد و نماز بگزارد و زكات بدهد . و نيز كسانى هستند كه چون عهدى مىبندند وفا مىكنند . و آنان‌كه در بينوايى و بيمارى و به هنگام جنگ صبر مىكنند ، اينان راستگويان و پرهيزگارانند . ( 177 )\r\n\r\nواژگان\r\nالبر : هر عمل از اعمال نيك را برّ مىنامند .\r\nقبل : ظرف مكان است و به معناى ناحيه و جهت .\r\n\r\n","description":"","footnote":"","page_name":" 481 ","page_number":481},
  {"content":"\r\n\r\nابن السبيل : مسافرى است كه سفر او معصيت نباشد و مال خود را از دست بدهد و نتواند به سوى خانواده و وطن خود برگردد .\r\nالبأساء : تهىدستى و فقر .\r\n\r\nاعراب\r\n « الْبِرَّ »  منصوب و خبر مقدّم است براى  « لَيْسَ » .   « أَنْ »  باصله‌اش اسم  « لَيْسَ »  و نيز جايز است كه برعكس باشد ، يعنى  « الْبِرَّ »  مرفوع و اسم  « لَيْسَ »  و صلهء  « أَنْ »  منصوب و خبر آن باشد . كلمهء  « الْبِرَّ »  دوم ، اسم  « لكِنَّ »  و خبر آن محذوف است و در تقدير : ( و لكنّ البرّ برّ من آمن باللّه ) مىباشد ، چراكه اسم ذات ، خبر اسم معنا واقع نمىشود .  « آتَى »  به معناى « أعطى » و  « الْمالَ »  مفعول دوم و مقدّم ، و  « ذَوِي الْقُرْبى »  مفعول اوّل و مؤخّر براى  « آتَى »  است .  « عَلى حُبِّهِ »  متعلّق به محذوف و حال از ضمير  « آتَى » .   « الْمُوفُونَ بِعَهْدِهِمْ »  خبر مبتداى محذوف و در تقدير : « هم الموفون » است و يا عطف است بر  « مَنْ آمَنَ بِاللَّهِ » .   « الصَّابِرِينَ »  مفعول براى فعل محذوف و در تقدير : « أعنى الصابرين » است ، چنان‌كه در مجمع البيان و ديگر تفاسير آمده است . و  أُولئِكَ الَّذِينَ صَدَقُوا . \r\n « أُولئِكَ »  مبتدا و خبر آن  « الَّذِينَ »  است .\r\n\r\nتفسير\r\nخداوند در اين آيه ، امورى را بيان كرده و آنها را به عنوان اركان تقوا ، نيكى و راستى در ايمان به شمار آورده است . برخى از اين امور به عقيده مربوط مىشوند ، برخى به بخشش مال ، برخى به عبادت و برخى به اخلاق . امّا پيش از اشاره به هريك از آنها ، با اين سخن ، زمينه ذكرشان را فراهم كرده است :\r\n لَيْسَ الْبِرَّ أَنْ تُوَلُّوا وُجُوهَكُمْ قِبَلَ الْمَشْرِقِ وَ الْمَغْرِبِ .  اين خطاب همگانى است كه تمام مردم را دربرمىگيرد ، هرچند سبب نزول خاص باشد ، ولى ميزان ، عموم لفظ\r\n\r\n","description":"","footnote":"","page_name":" 482 ","page_number":482},
  {"content":"\r\n\r\nاست ، نه سبب نزول . مقصود از اين خطاب آن است كه مىخواهد مؤمنان و نمازگزاران را توجّه دهد كه صرف نماز گزاردن به سوى يك جهت خاص ، آن خيرى نيست كه موردنظر دين است ، چراكه سبب تشريع نماز آن است كه نمازگزار به سوى خدا روى آورد و از ماسواى او روى گرداند .\r\nپس از اين مقدّمه ، و زمينه‌سازى به بيان اصول عقيده كه از اركان « بر » به شمار مىرود پرداخته و آن را به پنج اصل منحصر كرده است . آيهء زير ، اين اصول را دربر دارد :\r\n وَ لكِنَّ الْبِرَّ مَنْ آمَنَ بِاللَّهِ وَ الْيَوْمِ الْآخِرِ وَ الْمَلائِكَةِ وَ الْكِتابِ وَ النَّبِيِّينَ .  ايمان به خدا پايهء عمل نيك است و نيز انگيزه‌اى است براى اطاعت از تمام اوامر و نواهى خدا .\r\nايمان به وجود فرشتگان ، ايمان به وحيى است كه بر انبيا نازل شده و انكار آنان ، انكار وحى و نبوت است :   « نَزَلَ بِهِ الرُّوحُ الْأَمِينُ عَلى قَلْبِكَ لِتَكُونَ مِنَ الْمُنْذِرِينَ » .   « 1 » ايمان به كتاب ، ايمان به قرآن و ايمان به پيامبران ، ايمان به اديان آنان است . اين امور پنجگانه ، به سه امر برمىگردد : ايمان به خدا ، ايمان به نبوت و ايمان به روز قيامت ، چراكه ايمان به پيامبر ، ايمان به فرشتگان و كتاب نيز هست . آن‌گاه خداوند به تكاليف مالى اشاره مىكند :\r\n وَ آتَى الْمالَ عَلى حُبِّهِ .  برخى گفته‌اند : ضمير  « حُبِّهِ »  به خداوند برمىگردد ، زيرا كلمهء « الله » قبلا ذكر شده است در آيهء  « مَنْ آمَنَ بِاللَّهِ وَ الْيَوْمِ الْآخِرِ »  بنابراين ، معناى جملهء فوق اين است كه بخشنده ، مالش را براى خدا مىبخشد . برخى گفته‌اند : ضمير به « مال » برمىگردد و اين آيه ، نظير آيهء  « لَنْ تَنالُوا الْبِرَّ حَتَّى تُنْفِقُوا مِمَّا تُحِبُّونَ »  « 2 » و نظير آيهء  « وَ يُطْعِمُونَ الطَّعامَ عَلى حُبِّهِ »  « 3 » است . اين نظريه به صواب نزديك‌تر است ، زيرا ضمير به مرجع نزديك‌تر برمىگردد ، نه به دور تر ، وانگهى مراد از بخشش مال در\r\n\r\n\r\n","description":"","footnote":"\r\n( 1 ) . شعراء ( 26 ) آيه‌هاى 193 - 194 .\r\n( 2 ) . آل عمران ( 3 ) آيهء 92 .\r\n( 3 ) . انسان ( 76 ) آيهء 8 .\r\n","page_name":" 483 ","page_number":483},
  {"content":"\r\n\r\nاين‌جا ، دادن زكات واجب نيست ؛ چراكه خداوند دادن زكات [ آتى الزكاة 
  ] را بر دادن مال [ آتى المال 
  ] عطف كرده است و عطف اقتضاى تفاوت بين دو چيز را دارد .\r\nآيه ، از ميان كسانى كه سزاوار است انسان مالش را به آنها بدهد ، شش گروه را متذكر شده است .\r\n1 . ذوى القربى ؛ يعنى خويشاوندان صاحب مال ، چراكه آنان به خير و صله از ديگران مستحق‌ترند . خداى تعالى فرموده است : « توانگران و آنان‌كه گشايشى در كار آنهاست ، نبايد سوگند بخورند كه به خويشاوندان و مسكينان و مهاجران در راه خدا چيزى ندهند » . « 1 » نفقهء خويشاوند بر خويشاوند واجب است ، البته ، مشروط به اين‌كه خويشاوند ، از پدران و يا از فرزندان او باشد و توان تأمين مخارج خود را نداشته باشد و خويشاوند ديگر اين توان را داشته باشد . امّا نفقه خويشاوندان ديگر از ديدگاه فقها بر انسان مستحب است ، نه واجب . « 2 »\r\n2 . يتيمانى كه نه مال و ثروتى دارند و نه سرپرستى كه مصارف آنان‌را برعهده گيرد ؛ بنابراين ، بر توانگران واجب است كه سرپرستى و تأمين مصارف آنها را برعهده گيرند . البته ، در صورتى كه بيت المال براى مسلمانان وجود نداشته باشد .\r\n3 . مساكين ؛ يعنى نيازمندانى كه دست نياز و ذلّت به سوى مردم دراز نمىكنند .\r\n4 . ابن السبيل ؛ يعنى كسىكه در سفر وامانده و بدون كمك مالى ديگران ، توان بازگشت به وطن خود را نداشته باشد .\r\n5 . گدايانى كه دست ذلّت به سوى مردم دراز مىكنند ؛ اين‌گونه گدايى بنابر نظريه ما شرعا حرام است ، مگر اين‌كه واقعا كسى ناچار باشد ، نظير كسىكه به خوردن\r\n\r\n\r\n","description":"","footnote":"\r\n( 1 ) . نور ( 24 ) آيهء 22 .\r\n( 2 ) . حنفيّه گفته‌اند : نفقهء خويشاوند بر خويشاوند در صورتى واجب است كه اين خويشاوندى موجب حرمت ازدواج شود . حنبليه گفته‌اند : شرط وجوب نفقه دادن اين است كه نفقه‌دهنده وارث كسى باشد كه بر وى نفقه مىدهد ( وارث منفق عليه ) . مالكيه گفته‌اند : « نفقه دادن ، تنها به پدر و مادر و اولادى كه از نسل انسان باشند واجب است ، نه به ساير خويشاوندان . اماميه و شافعيه گفته‌اند : نفقه دادن به پدران و مادران هرچه بالا روند و به فرزندان ، هرچه پايين بيايند واجب است ، نه به ديگر خويشاوندان .\r\n","page_name":" 484 ","page_number":484},
  {"content":"\r\n\r\nمردار ناچار مىشود . دليل اين حرمت آن است كه گدايى موجب ذلّت و تحقير انسان مىشود و تحقير حرام است ، خواه از جانب كسى ديگر باشد و يا از جانب خود انسان . در حديث است كه « دادن صدقه به ثروتمند و نيز به كسىكه نيرومند و سالم است حرام مىباشد » . مراد از نيرومند و سالم كسى است كه توان كار كردن را داشته باشد .\r\n6 . فى الرّقاب ؛ يعنى بندگان را بخرند و آزادشان كنند . البته ، اين گروه در عصر حاضر و پس از آن‌كه بردگى از بين رفت وجود ندارد .\r\nشايان ذكر است كه خداوند اين گروه‌هاى شش‌گانه را به عنوان نمونه بيان كرده ، نه از باب حصر ، چراكه موارد زيادى وجود دارند كه خوب است انسان در اين موارد نيز مال خود را ببخشد ، نظير : تأسيس مدارس ، ساختن مسكن براى يتيمان ، درمانگاه‌ها ، دفاع از دين و وطن و ساير خدمات و پروژه‌هاى عمومى .\r\nاگر حفظ نفس محترم به بذل مال بستگى داشته باشد ، بر كسىكه توانايى دارد اين بذل واجب است ، چراكه حفظ نفس واجب است و مقدّمهء واجب ، واجب مىباشد .\r\nخداوند به بعد عبادى برّ ( نيكى ) چنين اشاره مىكند :  وَ أَقامَ الصَّلاةَ وَ آتَى الزَّكاةَ . \r\nنماز ، تزكيه نفس ، روزه ، تزكيهء بدن و زكات ، تزكيهء مال است .\r\nهمچنين به ركن اخلاقى چنين اشاره كرده است :  وَ الْمُوفُونَ بِعَهْدِهِمْ إِذا عاهَدُوا  عهدى كه وفاى به آن واجب مىباشد بر دو قسم است : اوّل ، عهدى كه ميان بنده و خدايش است ؛ نظير قسم ، نذر و عهد كه شرايط آن در كتاب‌هاى فقهى ذكر شده است و ما اين موضوع را در جزء پنجم كتاب فقه الإمام جعفر الصادق عليه السّلام به تفصيل بيان كرده‌ايم .\r\nنوع دوم از عهدى كه وفاى به آن واجب است معاملاتى است كه در ميان مردم انجام مىشود ؛ از قبيل بيع ، اجاره ، دين و امثال آن . مؤمن نيكوكار به تمام تعهّدات خود وفا مىكند ، حتّى اگر دليل و سندى هم وجود نداشته باشد كه وى را به اداى حق و\r\n\r\n","description":"","footnote":"","page_name":" 485 ","page_number":485},
  {"content":"\r\n\r\nوفاى به عهد ملزم سازد . امّا وفاى به وعده شرعا واجب نيست ، بلكه از ديدگاه فقها مستحب است .\r\nاز جمله اخلاق پسنديده‌اى كه از اركان برّ ( نيكى ) به شمار مىرود ، صبر بر مشكلاتى است كه خداوند در ضمن سخن خود بدان اشاره كرده است :  وَ الصَّابِرِينَ فِي الْبَأْساءِ وَ الضَّرَّاءِ وَ حِينَ الْبَأْسِ .   « الْبَأْساءِ »  يعنى تنگدستى .  « الضَّرَّاءِ »  به معناى بيمارى و امثال آن و  « حِينَ الْبَأْسِ »  به معناى شدّت جنگ است . مقصود از صبر و شكيبايى در تنگدستى و بيمارى ، آن نيست كه انسان به آن دو خشنود باشد ، هرگز چنين نيست ؛ زيرا اسلام بر هر مسلمان واجب كرده كه در حدّ توان خود براى رهايى از تنگدستى ، بيمارى ، بىسوادى و هرچيزى كه مانع پيشرفت در زندگى مىشود تلاش كند . مقصود از شكيبايى آن است كه انسان خود را در برابر مشكلات نبازد ، بلكه خود را نگه دارد و كنترل كند و براى رهايى از حوادثى كه موجب اندوه و رنج او شده است ، شيوهء صبر و پايدارى را در پيش گيرد . برخى از مفسّران گفته‌اند : اين‌كه خداوند تنها سخن از شكيبايى در برابر سه مشكل فوق به ميان آورده ، علىرغم اين‌كه شكيبايى در تمام حالات پسنديده است ، بدان جهت مىباشد كه اين سه مشكل از همهء مشكلات ديگر سخت‌ترند و اگر كسى در برابر مشكلات مزبور شكيبايى كند ، در برابر مشكلات ديگر شكيباتر خواهد بود .\r\n أُولئِكَ الَّذِينَ صَدَقُوا وَ أُولئِكَ هُمُ الْمُتَّقُونَ .   « أُولئِكَ »  اشاره است به تمام كسانى كه اين خصلت‌ها يعنى اصول عقيده ، بخشش مال ، عبادت خدا و اخلاق پسنديده را دارا هستند . اينان در ايمان خود راستگو هستند و با اعمال خود ، از خشم و عذاب خدا پرهيز مىكنند . امّا كسانى كه تنها به زبانشان مىگويند ايمان آورديم ، نه از چيزهايى كه دوست دارند انفاق مىكنند ، نه به پيمان‌هاى خود وفا دارند و نه در مشكلات و گرفتارىها شكيبايى در پيش مىگيرند ، اين گروه از نيكى و نيكوكاران بسيار دور خواهند بود .\r\n\r\n","description":"","footnote":"","page_name":" 486 ","page_number":486},
  {"content":"\r\n\r\n\r\nنيكوكار از ديدگاه قرآن\r\nآيه‌اى كه پيش‌تر ذكر شد ، پنج امر را بيان كرد : اصول عقيده ، تكاليف مالى ، عبادت ، وفاى به عهد و شكيبايى در مشكلات . دو امر اخير از شئون اخلاقى به شمار مىروند .\r\nبديهى است كه عبادت نظير نماز و روزه از آثار و نشانه‌هاى ايمان به خداست و هرگز از آن جدا نمىشود ؛ زيرا اگر كسى خدا را قبول نداشته باشد ، او را عبادت نيز نخواهد كرد ؛ امّا بخشش مال ، وفاى به عهد و شكيبايى در سختىها ، امورى هستند كه هم از مؤمن صادر مىشوند و هم از كافر ؛ براى نمونه ، بسيارى از مؤمنان به خدا چيزى را مىگويند ، امّا بدان عمل نمىكنند و از انفاق كم هم حتّى نسبت به خودشان بخل مىورزند [ و مال خود را خرج نمىكنند 
  ] و در برابر هر حادثه و گرفتارىاى خود را مىبازند ؛ ولى گاهى در ميان كافران فردى ديده مىشود كه در راه عدالت و انسانيت چيزهاى ارزشمندى را فدا مىكند و در برابر مشكلات پايدارى مىنمايد و درست كردار و راست گفتار است . بنابراين ، نه ميان ايمان و اخلاق پسنديده ملازمت است و نه ميان كفر و اخلاق نكوهيده ؛ امّا درواقع ايمان بدون تقوا وجود ندارد .\r\nولى آيهء  « لَيْسَ الْبِرَّ . . . »  ايمان و اخلاق پسنديده را به‌سان يك كل تفكيك‌ناپذير به شمار آورده و به‌سان [ عنصر 
  ] واحدى دانسته كه از نيكى جدا نمىگردد . بنابراين ، نه ايمان به خدا به تنهايى مىتواند انسان را از جملهء پاكان قرار دهد و نه اخلاق بدون ايمان ، بلكه بر يك انسان نيكوكار لازم است كه هم ايمان به خدا داشته باشد ، هم از اخلاق نيكو برخوردار باشد و هم خدا را عبادت كند . براين‌اساس ، از ديدگاه قرآن ، يك انسان نيكوكار كسى است كه مؤمن ، متعبّد ، وفادار ، كريم و شكيبا باشد .\r\n\r\n","description":"","footnote":"","page_name":" 487 ","page_number":487},
  {"content":"\r\n\r\n\r\nفرمان قصاص\r\n\r\n[ سوره البقرة ( 2 ) : آيات 178 تا 179 
  ]\r\nيا أَيُّهَا الَّذِينَ آمَنُوا كُتِبَ عَلَيْكُمُ الْقِصاصُ فِي الْقَتْلى الْحُرُّ بِالْحُرِّ وَ الْعَبْدُ بِالْعَبْدِ وَ الْأُنْثى بِالْأُنْثى فَمَنْ عُفِيَ لَهُ مِنْ أَخِيهِ شَيْءٌ فَاتِّباعٌ بِالْمَعْرُوفِ وَ أَداءٌ إِلَيْهِ بِإِحْسانٍ ذلِكَ تَخْفِيفٌ مِنْ رَبِّكُمْ وَ رَحْمَةٌ فَمَنِ اعْتَدى بَعْدَ ذلِكَ فَلَهُ عَذابٌ أَلِيمٌ ( 178 ) وَ لَكُمْ فِي الْقِصاصِ حَياةٌ يا أُولِي الْأَلْبابِ لَعَلَّكُمْ تَتَّقُونَ ( 179 )\r\nاى كسانى كه ايمان آورده‌ايد ، دربارهء كشتگان بر شما قصاص مقرّر شد : آزاد در برابر آزاد و بنده در برابر بنده و زن در برابر زن . پس هركس كه از جانب برادر خود عفو گردد بايد با خشنودى از پى اداى خون‌بها رود و آن را به وجه نيكو به دو بپردازد . اين حكم ، تخفيف و رحمتى است از جانب پروردگارتان و هركه از آن سر باز زند ، بهرهء او عذابى است دردآور . ( 178 )\r\nاى خردمندان ، شما را در قصاص زندگى است . باشد كه پروا كنيد . ( 179 )\r\n\r\nتفسير\r\nفقهاى اسلامى مجازات را به سه دسته تقسيم كرده‌اند :\r\n1 . حدود ؛ همانند بريدن دست دزد ، سنگسار كردن زناكارى كه داراى همسر باشد و شلّاق زدن شرابخوار . تفصيل اين مسائل در جاى خود خواهد آمد .\r\n\r\n","description":"","footnote":"","page_name":" 488 ","page_number":488},
  {"content":"\r\n\r\n2 . ديات ؛ يعنى مجازات‌هاى مالى .\r\n3 . قصاص ؛ يعنى كسىكه جنايت بر او واقع شده و يا ولىّ او ، همان جنايتى را كه جانى بر او وارد كرده است ، بر جانى وارد مىكند . اين جنايت ممكن است قتل باشد ، يا قطع عضو و يا ايراد جرح ؛ امّا زدن ، قصاص ندارد . فقها به هريك از اين اقسام ، باب جداگانه‌اى اختصاص داده‌اند . آيهء فوق در باب قصاص است .\r\n يا أَيُّهَا الَّذِينَ آمَنُوا كُتِبَ عَلَيْكُمُ الْقِصاصُ فِي الْقَتْلى .  در دوران جاهليت ، قانون جنگل و هرج و مرج بر اعراب حاكم بود . آنها با كوچك‌ترين بهانه‌اى و از روى ستم و تجاوز ، فردى را مىكشتند و اولياى مقتول ، كسانى را كه هيچ‌گونه دخالتى در قتل نداشتند - نه خود جانى را - قصاص مىكردند . براى نمونه ، اگر يك مرد معمولى ، مرد ديگرى را كه همانند او بود مىكشت ، اولياى مقتول تعداد زيادى از بستگان قاتل را مىكشتند . اگر زنى ، يك زن همانند خودش را مىكشت ، اولياى مقتول به جاى او ، مردى را از خانواده و يا قبيلهء قاتل مىگرفتند . و چه‌بسا ده نفر را به جاى يك نفر مىكشتند . اين ستم‌ها به جنگ‌هاى ويرانگر ميان قبايل منجر مىشد و بسيارى از آنها نابود مىگرديدند و كينه‌توزى و دشمنى ميان فرزندان و نوه‌هاى آنان به ارث مىماند .\r\nازاين‌رو ، خداوند قصاص را تشريع كرد تا در ميان آنان مساوات برقرار شود و نيز اين حكم ، بدون كم و زياد ، تنها دربارهء قاتل به مورد اجرا گذاشته شود ، نه دربارهء ديگران . همچنين ، قصاص در صورتى اجرا مىشود كه قتل عمدى باشد و در قتل خطايى و شبه‌عمد ، قصاص وجود ندارد . « 1 »\r\n\r\n\r\n","description":"","footnote":"\r\n( 1 ) . قتل عمد آن است كه قاتل هم قصد فعل و هم قصد قتل را داشته باشد ، همانند اين‌كه فردى ، فردى ديگر را با چاقو مىزند ، درحالىكه هم قصد زدن او را دارد و هم قصد كشتن او را . يا اين‌كه قاتل تنها قصد فعل يعنى فرو كردن چاقو در قلب او را داشته باشد ، لكن كشتن او را هدف نداشته باشد كه اين هم قتل عمد خواهد بود . قتل خطايى محض آن است كه قاتل نه قصد فعل را داشته باشد و نه قصد كشتن را نظير اين‌كه شخصى به قصد حيوانى تير را شليك مىكند ، ولى تير به انسانى مىخورد . در اين صورت ، قاتل نه هدف تيراندازى به سوى مقتول را داشته و نه هدف كشتن او را . قتل شبه عمد آن است كه قاتل قصد فعل را داشته باشد ، ولى در قصد خود دچار اشتباه شود ، مثل اين‌كه -\r\n","page_name":" 489 ","page_number":489},
  {"content":"\r\n\r\nآيات زير بر معناى فوق الذكر دلالت دارند :  « النَّفْسَ بِالنَّفْسِ » .  « 1 »  « فَلا يُسْرِفْ فِي الْقَتْلِ » .  « 2 »  « وَ جَزاءُ سَيِّئَةٍ سَيِّئَةٌ مِثْلُها » .  « 3 »  « فَمَنِ اعْتَدى عَلَيْكُمْ فَاعْتَدُوا عَلَيْهِ بِمِثْلِ مَا اعْتَدى عَلَيْكُمْ » .  « 4 »\r\n الْحُرُّ بِالْحُرِّ وَ الْعَبْدُ بِالْعَبْدِ وَ الْأُنْثى بِالْأُنْثى .  معناى اين جمله روشن است و نياز به شرح و تفسير ندارد و آن اين‌كه بايد در قصاص ، برابرى ميان قاتل و مقتول از لحاظ آزاد بودن ، برده بودن و زن بودن ، مراعات شود .\r\nسؤال : از سياق آيه چنين استفاده مىشود كه اگر آزاد ، برده‌اى را بكشد و يا مرد ، زنى را بكشد نبايد خودش كشته شود . آيا اين نظريّه مورد اجماع فقهاست ؟\r\nپاسخ : آيه تنها سه صورت را بيان كرده است : آزاد ، آزاد ديگر را بكشد ، برده ، برده‌اى را و زن ، زنى را . و چهار صورت ديگر را متذكر نشده است و آنها عبارتند از اين‌كه :\r\nآزاد ، برده‌اى را بكشد ، برده ، آزادى را بكشد ، مرد ، زنى را بكشد و زن ، مردى را بكشد .\r\nنص صريح آيه دلالت دارد كه قصاص در سه صورت نخست تشريع شده است و تمام فقها نسبت به آن وحدت‌نظر دارند ، چراكه با صريح قرآن هيچ‌كس نمىتواند مخالفت كند .\r\nامّا آيه ، چه از لحاظ منطوق و چه از لحاظ مفهوم ، قصاص را دربارهء ديگر صورت‌ها نه نفى مىكند و نه اثبات . بنابراين ، بايد به دليل ديگرى از قبيل سنّت و اجماع مراجعه كنيم .\r\nدر اين‌باره ، فقها اختلاف‌نظر دارند . مالك و شافعى و ابن حنبل گفته‌اند : آزاد به خاطر برده كشته نمىشود . ابو حنيفه گفته است : آزاد به سبب كشتن بردهء كسى ديگر ،\r\n\r\n\r\n","description":"","footnote":"\r\nشخصى كودكى را به قصد تربيت كردن كتك مىزند و او مىميرد . در اين‌جا ، زدن هدف قاتل بوده ، نه مردن . در قتل خطايى و شبه عمد ديه واجب است و به هيچ‌وجه قصاص جايز نيست .\r\n( 1 ) . مائده ( 5 ) آيهء 45 .\r\n( 2 ) . اسراء ( 17 ) آيهء 33 .\r\n( 3 ) . شورى ( 42 ) آيهء 40 .\r\n( 4 ) . بقره ( 2 ) آيهء 194 .\r\n","page_name":" 490 ","page_number":490},
  {"content":"\r\n\r\nكشته مىشود ، لكن به سبب كشتن بردهء خودش ، كشته نمىشود . اين چهارتن اتفاق نظر دارند كه مرد با كشتن زن و به عكس كشته مىشود .\r\nاماميه گفته است : اگر آزاد ، برده‌اى را بكشد ، كشته نمىشود ، بلكه به سختى كتك زده مىشود و ديه برده را نيز بايد بپردازد . اگر زن ، مردى را عمدا بكشد . ولىّ مقتول اختيار دارد كه در صورت رضايت قاتل از وى ديه بگيرد و يا قاتل را بكشد . در صورتى كه ولىّ مقتول قتل را اختيار كند ، خويشاوندان زن ( قاتل ) نبايد غرامت بپردازند . اگر مرد ، زنى را بكشد ، ولىّ زن اختيار دارد كه در صورت رضايت قاتل از وى ديه بگيرد و يا اين‌كه قاتل را بكشد ، امّا در اين‌صورت بايد نصف ديه مرد يعنى پانصد دينار به وارثان قاتل بپردازد .\r\n فَمَنْ عُفِيَ لَهُ مِنْ أَخِيهِ شَيْءٌ فَاتِّباعٌ بِالْمَعْرُوفِ وَ أَداءٌ إِلَيْهِ بِإِحْسانٍ .  ضمير در  « لَهُ »  و  « أَخِيهِ »  به قاتل برمىگردد . لفظ  « شَيْءٌ »  دلالت دارد كه اگر ولىّ دم [ خون 
  ] از چيزى كه به قاتل تعلّق دارد درگذشت نظير اين‌كه از كشتن او درگذرد و به گرفتن ديه راضى شود ، شايسته است كه قاتل نيز در برابراين گذشت ، از خود نيكى نشان دهد . برخى گفته‌اند : لفظ  « شَيْءٌ »  دلالت دارد كه اگر وارثان ، متعدّد باشند و يكى از آنان ، قاتل را عفو كند ، قصاص ساقط مىشود ، حتّى اگر بقيهء وارثان مقتول بر قتل پافشارى كنند . در هرحال ، خداوند حقّ قصاص را از قاتل عمدى براى ولىّ مقتول قرار داده است .\r\nولىّ مقتول ، در صورتى كه قاتل خود را براى كشته شدن عرضه كند ، نمىتواند او را به پرداخت ديه مجبور كند و نيز قاتل نمىتواند ولىّ مقتول را وادارد كه از وى ديه بگيرد ، در صورتى كه وى اصرار بر قصاص داشته باشد . همچنين ولىّ مقتول و قاتل مىتوانند بر مقدار كل ديه و يا بر مقدار كمتر و يا زيادتر از آن به جاى قصاص توافق نمايند . در صورتى كه هر دو به توافق برسند ، اين توافق الزامى خواهد بود و عدول از آن جايز نمىباشد . بر ولىّ مقتول است كه براى دست‌يابى به صلح با قاتل برخورد نيكو داشته باشد و بر او سخت نگيرد و بيش از حقّ خود مطالبه\r\n\r\n","description":"","footnote":"","page_name":" 491 ","page_number":491},
  {"content":"\r\n\r\nنكند و نيز بر قاتل است كه مال را با كمال خوش‌رويى و بدون معطلى و خسّت و اذيت بپردازد .\r\n ذلِكَ تَخْفِيفٌ مِنْ رَبِّكُمْ وَ رَحْمَةٌ .  يعنى فلسفهء تشريع ديه به جاى قصاص اين است كه خدا مىخواهد اين كار ، تخفيف و رحمتى باشد براى شما .\r\n فَمَنِ اعْتَدى بَعْدَ ذلِكَ فَلَهُ عَذابٌ أَلِيمٌ .  برخى از مردم دوران جاهليت ، وقتى قاتل را مورد عفو قرار مىدادند و از او ديه مىگرفتند ، آنگاه اگر به وى دسترسى پيدا مىكردند او را مىكشتند و درنتيجه ، هم قاتل را مىكشتند و هم از او ديه مىگرفتند . از اين‌رو ، خداوند مردم را از چنين تجاوزى نهى كرد و تجاوزگر را وعدهء عذاب دردناك داد . گروهى از مفسّران گفته‌اند : اگر كسى پس از عفو ، قاتل را بكشد بر حاكم واجب است كه او را به قتل برساند ، حتى اگر وى ديه بپردازد و ولىّ مقتول نيز بدان راضى گردد . البته ، اين قول صرفا استحسان است و آيه به هيچ روى بدان دلالت ندارد .\r\n وَ لَكُمْ فِي الْقِصاصِ حَياةٌ يا أُولِي الْأَلْبابِ .  در آيات گذشته سخن از تشريع قصاص بود ، در اين آيه علّت تشريع و حكمت آن بيان مىشود ، بدين معنا كه قصاص مايهء امنيت مردم از تجاوز به يكديگر است ؛ زيرا هركس بداند اگر فردى را بكشد [ از روى عمد 
  ] كشته مىشود ، به خاطر ترس از هلاكت خويش از اين كار صرف‌نظر مىكند .\r\nولى پرداخت مال ، بازدارندهء كافى براى جلوگيرى از قتل نيست ؛ زيرا بسيارى از مردم حاضرند اموال زيادى را بپردازند ، تا از دشمنان خود انتقام بگيرند .\r\nمفسّران دربارهء دلايل بلاغت در اين آيه و نيز مقايسهء آن با ضرب المثل معروف « القتل أنفى للقتل ؛ كشتن ، بيشتر ، كشتن را نفى مىكند » ، به تفصيل سخن گفته‌اند . برخى از آنان ، شش دليل بر برترى آيه از لحاظ بلاغت بيان كرده‌اند . آلوسى در تفسير خود سيزده دليل بيان كرده و كسانى كه پس از وى آمده‌اند ، دلايل ديگرى را نيز بر آنها افزوده‌اند . تمام اين دلايل و يا بيشتر آنها به مباحث لفظى برمىگردد .\r\n\r\n","description":"","footnote":"","page_name":" 492 ","page_number":492},
  {"content":"\r\n\r\n\r\nوصيّت براى پدر و مادر\r\n\r\n[ سوره البقرة ( 2 ) : آيات 180 تا 182 
  ]\r\nكُتِبَ عَلَيْكُمْ إِذا حَضَرَ أَحَدَكُمُ الْمَوْتُ إِنْ تَرَكَ خَيْراً الْوَصِيَّةُ لِلْوالِدَيْنِ وَ الْأَقْرَبِينَ بِالْمَعْرُوفِ حَقًّا عَلَى الْمُتَّقِينَ ( 180 ) فَمَنْ بَدَّلَهُ بَعْدَ ما سَمِعَهُ فَإِنَّما إِثْمُهُ عَلَى الَّذِينَ يُبَدِّلُونَهُ إِنَّ اللَّهَ سَمِيعٌ عَلِيمٌ ( 181 ) فَمَنْ خافَ مِنْ مُوصٍ جَنَفاً أَوْ إِثْماً فَأَصْلَحَ بَيْنَهُمْ فَلا إِثْمَ عَلَيْهِ إِنَّ اللَّهَ غَفُورٌ رَحِيمٌ ( 182 )\r\nهرگاه يكى از شما را مرگ فرارسد و مالى بر جاى گذارد ، مقرّر شد كه دربارهء پدر و مادر و خويشاوندان نزديك ، از روى انصاف وصيّت كند و اين شايستهء پرهيزگاران است . ( 180 )\r\nپس هركس كه آن وصيّت را بشنود و آن‌گاه دگرگونش سازد ، گناهش بر آن كسى است كه آن را دگرگون ساخته است . خدا شنوا و داناست . ( 181 )\r\nهرگاه بيم آن رود كه وصيّت‌كننده‌اى در وصيّت خود دستخوش ستم يا گناهى شده باشد ، اگر كسى به اصلاح ميان آنان پردازد ، مرتكب گناهى نشده است كه خدا آمرزنده و مهربان است . ( 182 )\r\n\r\nواژگان\r\nالخير : ضدّ شرّ است و مراد از آن در اين‌جا مال است . برخى گفته‌اند : هر آيه‌اى در قرآن كه در آن لفظ « خير » باشد ، مقصود از اين لفظ مال است . « 1 » برخى از اين آيات\r\n\r\n\r\n","description":"","footnote":"\r\n( 1 ) . اين نظريه را در برخى از كتاب‌هاى تفسيرى كه در نزدم است ديدم . اين نظريه را آيه 106 از همين سوره [ بقره 
  ] ردّ مىكند :  « ما نَنْسَخْ مِنْ آيَةٍ أَوْ نُنْسِها نَأْتِ بِخَيْرٍ مِنْها » ،  چراكه لفظ خير در اين‌جا به معناى « آيه » است ، نه مال .\r\n","page_name":" 493 ","page_number":493},
  {"content":"\r\n\r\nعبارتند از :  « وَ إِنَّهُ لِحُبِّ الْخَيْرِ لَشَدِيدٌ » .  « 1 »  « فَكاتِبُوهُمْ إِنْ عَلِمْتُمْ فِيهِمْ خَيْراً » .  « 2 »  « إِنِّي أَراكُمْ بِخَيْرٍ » .  « 3 »\r\nمعروف : همان چيزى است كه اهل عرف آن را نيكو مىدانند .\r\nجنف : خطاء .\r\n\r\nاعراب\r\n « الْوَصِيَّةُ »  نايب فاعل براى  « كُتِبَ » .   « حَقًّا »  منصوب است بنابر مصدريت [ مفعول مطلق 
  ] و در تقدير « أحقّ حقّا » مىباشد .  « مِنْ مُوصٍ »  متعلّق به محذوف كه حال از  « جَنَفاً »  است . در صورتى كه حال مقدّم بر صاحب حال شود ، صاحب حال مىتواند نكره باشد . ضمير  « بَدَّلَهُ »  و  « سَمِعَهُ »  و  « يُبَدِّلُونَهُ »  به « ايصاء » يعنى وصيّت كردن برمىگردد . امّا ضمير  « إِثْمُهُ »  به « تبديل » كه از  « بَدَّلَهُ »  به‌دست مىآيد برمىگردد .\r\n\r\nتفسير\r\n كُتِبَ عَلَيْكُمْ إِذا حَضَرَ أَحَدَكُمُ الْمَوْتُ إِنْ تَرَكَ خَيْراً الْوَصِيَّةُ لِلْوالِدَيْنِ وَ الْأَقْرَبِينَ بِالْمَعْرُوفِ حَقًّا عَلَى الْمُتَّقِينَ .  اين آيه از آيات احكام و در باب وصيّت آمده است .\r\nفقها و مفسّران دربارهء آن اختلاف زيادى دارند .\r\nاز جمله اين نظريات آن است كه اگر شخصى مالى دارد ، وقتى آثار و نشانه‌هاى مرگ بر او آشكار شود ، واجب است مقدارى از مالش را براى پدر و مادر و خويشاوند خود ، حتّى اگر آنان وارث هم باشند ، وصيّت كند . بنابراين ، نسبت به خويشان ، ميان ارث و وصيّت جمع مىشود . يكى از نظريّات اين است كه وصيّت براى خويشاوند در صورتى واجب است كه وى وارث نباشد . برخى مىگويند : وصيّت براى\r\n\r\n\r\n","description":"","footnote":"\r\n( 1 ) . عاديات ( 100 ) آيهء 8 .\r\n( 2 ) . نور ( 24 ) آيهء 33 .\r\n( 3 ) . هود ( 11 ) آيهء 84 .\r\n","page_name":" 494 ","page_number":494},
  {"content":"\r\n\r\nخويشاوندان مستحب است ، نه واجب . برخى مىگويند : بايد شخص ، وصيّت كند كه حقوق و سهام وارثان وى از ميراث چه‌قدر است . بنابراين ، آيهء فوق نظير آيهء  « يُوصِيكُمُ اللَّهُ فِي أَوْلادِكُمْ لِلذَّكَرِ مِثْلُ حَظِّ الْأُنْثَيَيْنِ »  « 1 » است . يكى از نظريات اين است كه وصيّت بر اين افراد در صورتى كه مال زياد باشد واجب است . يكى از اقوال اين است كه اين آيه به وسيلهء آيه ارث نسخ شده است ؛ و نظريات ديگرى از اين قبيل كه نمىتوان به آنها اعتماد كرد .\r\n\r\nوصيّت براى وارث\r\nسنّى و شيعه در مورد درستى وصيّت براى وارث اختلاف‌نظر دارند . فقهاى مذاهب چهارگانه بر درست نبودن اين وصيّت اتفاق‌نظر دارند و دليل آنان حديثى است كه مىگويد : « وصيّت براى وارث نيست » .\r\nامّا فقهاى شيعه بر درستى وصيّت براى وارث و غيروارث وحدت‌نظر دارند ؛ چراكه حديث مذكور از نظر آنان ثابت نشده است و ديگر آن‌كه عموم دلايلى كه بر صحّت و جواز وصيّت دلالت دارند ، وصيّت براى وارث را دربرمىگيرد .\r\nبه‌علاوه روايات خاصى نيز از اهل بيت عليهم السّلام در اين‌باره رسيده است . قوىترين دليل بر درستى وصيّت براى وارث ، همين آيهء موردبحث است . علّامه رحمه اللّه در كتاب تذكره گفته است :\r\n« وصيّت براى وارث از ديدگاه همهء علماى ما درست است ، خواه وارث اجازه بدهد و خواه ندهد ، زيرا خداوند مىگويد :\r\n  « كُتِبَ عَلَيْكُمْ إِذا حَضَرَ أَحَدَكُمُ الْمَوْتُ إِنْ تَرَكَ خَيْراً الْوَصِيَّةُ لِلْوالِدَيْنِ وَ الْأَقْرَبِينَ بِالْمَعْرُوفِ حَقًّا عَلَى الْمُتَّقِينَ فَمَنْ بَدَّلَهُ بَعْدَ ما سَمِعَهُ فَإِنَّما إِثْمُهُ عَلَى الَّذِينَ يُبَدِّلُونَهُ إِنَّ اللَّهَ سَمِيعٌ عَلِيمٌ » .   بنابراين ، خداوند وصيّت را براى پدر و مادر كه از همهء مردم به ميّت نزديك‌ترند واجب قرار داده و آن‌گاه به منظور\r\n\r\n\r\n","description":"","footnote":"\r\n( 1 ) . نساء ( 4 ) آيهء 11 .\r\n","page_name":" 495 ","page_number":495},
  {"content":"\r\n\r\nتأكيد براين وجوب فرموده است :  « حَقًّا عَلَى الْمُتَّقِينَ » .  اين جمله نشان‌دهندهء بىتقوايى كسى است كه به درستى اين وصيّت اعتقاد ندارد . سپس خداوند بار ديگر براين وصيّت تأكيد مىكند و مىفرمايد :  « فَمَنْ بَدَّلَهُ بَعْدَ ما سَمِعَهُ فَإِنَّما إِثْمُهُ عَلَى الَّذِينَ يُبَدِّلُونَهُ » .  آن‌گاه براى بارسوم تأكيد مىكند :  « إِنَّ اللَّهَ سَمِيعٌ عَلِيمٌ » .  بنابراين ، آيه نصّ در اين باب [ وصيّت براى وارث 
  ] است » .\r\nسؤال : شيعه به جواز وصيّت براى پدر و مادر و خويشاوندان قائل است ، نه به وجوب آن ، با اين‌كه آيه آشكارا بر وجوب دلالت دارد ؛ زيرا  « كُتِبَ »  به معناى « فرض » ( واجب شده ) است . بنابراين ، شيعه با ظاهر آيه مخالفت كرده است ، همان‌گونه كه اهل سنّت نيز كه به درست نبودن وصيّت براى وارث قائلند با ظاهر آيه مخالفت كرده‌اند .\r\nپاسخ : به اجماع تمام مسلمانان ، استخراج حكم شرعى از قرآن ، تنها پس از جستجو در سنّت پيامبر صلّى اللّه عليه و إله و نيز جستجوى اجماع جايز است . بنابراين ، اگر روايت و يا اجماع در موضوع آيه وجود نمىداشت بايد به ظاهر آن تكيه مىكرديم ، لكن هم در سنّت پيامبر ثابت شده و هم اجماع وجود دارد كه وصيّت براى خويشاوندان واجب نيست .\r\nبنابراين ، بايد آيه را بر استحباب وصيّت حمل كنيم ، نه بر وجوب آن . معناى  « حَقًّا عَلَى الْمُتَّقِينَ »  آن است كه اين استحباب حقيقتا ثابت شده است ؛ زيرا واژهء « حقّ » به معناى ثبوت مىباشد .\r\nمراد از واژهء « معروف » در آيه آن است كه شىء مورد وصيّت ، با وضعيّت وصيّت‌كننده و موصىله ( شخصى كه به نفع او وصيّت شده ) متناسب باشد ؛ براى نمونه ، نه آن‌قدر كم باشد كه مورد تحقير واقع گردد و پذيرفته نشود و نه آن‌قدر زياد باشد كه به وارثان ضرر وارد كند نظير اين‌كه از يك سوم اموال باقىماندهء ميّت بيشتر باشد ، چراكه در حديث آمده است : « خداوند در هنگام وفات شما يك سوم اموالتان را به شما بخشيده است » .\r\n\r\n","description":"","footnote":"","page_name":" 496 ","page_number":496},
  {"content":"\r\n\r\n فَمَنْ بَدَّلَهُ بَعْدَ ما سَمِعَهُ ؛  يعنى كسىكه وصيّت و عبارت آن را ، با اين‌كه بدان آگاهى دارد تغيير دهد .\r\n فَإِنَّما إِثْمُهُ عَلَى الَّذِينَ يُبَدِّلُونَهُ .  يعنى گناه تغيير و تحريف به عهدهء كسى است كه اين وصيّت را تغيير داده و تحريف كرده است ، خواه وارث باشد ، يا ولىّ ، يا حاكم ، يا وصىّ و يا شاهد . اين جمله دليل بر آن است كه هركس گناه كند ، مسئوليّت آن برعهدهء خود وى است نه بر ذمّهء كسى ديگر . بنابراين ، اگر ميّت وصيّت كند كه حقّ خدا و يا حقّ مردم بر ذمّهء او هست و نيز به شخصى كه به امانت و صداقت او ايمان دارد ، وصيّت كند كه اين حق را پرداخت نمايد ، آن‌گاه ، وصىّ كوتاهى و يا خيانت كند ؛ ميّت گناهكار نمىباشد بلكه تنها وصى گناهكار و مسئول است . رازى گفته است : علما به اين آيه استدلال كرده‌اند كه كودك به خاطر كافر بودن پدرش عذاب نمىشود . اين موضوع از بديهيات عقل است كه قرآن با شيوه‌هاى گوناگون آن را ثابت كرده است ؛ از جملهء آنها اين آيه است :  « وَ لا تَزِرُ وازِرَةٌ وِزْرَ أُخْرى » .  « 1 »\r\n فَمَنْ خافَ مِنْ مُوصٍ جَنَفاً أَوْ إِثْماً فَأَصْلَحَ بَيْنَهُمْ فَلا إِثْمَ عَلَيْهِ .  « جنف » به معناى خطا و « إثم » به معناى ستم عمدى است . اين آيه ، نوعى استثنا از حكم سابق است ، بدين معنا كه تغييردهندهء وصيّت ، گناهكار مىباشد ، مگر اين‌كه وصيّت‌كننده در وصيّت خود دچار خطا شده باشد كه در اين‌صورت براى وصىّ ، يا ولىّ ، و يا حاكم جايز است كه وصيّت را از باطل به حقّ تغيير دهد ، زيرا آنچه حرام مىباشد تبديل حق به باطل است ، نه تبديل باطل به حق .\r\nآنچه در بالا گفته شد ، همان‌چيزى است كه مفسّران دربارهء معناى آيه بيان كرده‌اند .\r\nالبتّه ، گفتهء مفسّران به خودى خود درست است ، ولى آنچه ما از سياق آيه مىفهميم و صاحب مجمع البيان نيز آن را نزديك به صواب دانسته اين است : هرگاه نشانه‌هاى مرگ بر انسان آشكار شود و بخواهد دربارهء چيزهايى وصيّت كند و در اين وصيّت\r\n\r\n\r\n","description":"","footnote":"\r\n( 1 ) . انعام ( 6 ) آيهء 164 .\r\n","page_name":" 497 ","page_number":497},
  {"content":"\r\n\r\nستمى مشاهده شود ، نظير اين‌كه به برخى از وارثان چيزى بدهد و برخى را محروم سازد و در هنگام اين وصيّت ، عدّه‌اى از عاقلان و مؤمنان حضور داشته باشند ، در اين‌جا ، بر حاضران هيچ گناهى نيست كه به وصيّت‌كننده سفارش كنند تا به حق وصيّت كند و او را به راه صواب برگردانند و ميان وى و وارثان آشتى و صلح برقرار نمايند تا همهء وارثان رضايت دهند و توافق كنند و پس از مرگ وصيّت‌كننده ، نزاع و درگيرى در ميان آنها رخ ندهد .\r\n\r\n","description":"","footnote":"","page_name":" 498 ","page_number":498},
  {"content":"\r\n\r\n\r\nواجب شدن روزه\r\n\r\n[ سوره البقرة ( 2 ) : آيات 183 تا 185 
  ]\r\nيا أَيُّهَا الَّذِينَ آمَنُوا كُتِبَ عَلَيْكُمُ الصِّيامُ كَما كُتِبَ عَلَى الَّذِينَ مِنْ قَبْلِكُمْ لَعَلَّكُمْ تَتَّقُونَ ( 183 ) أَيَّاماً مَعْدُوداتٍ فَمَنْ كانَ مِنْكُمْ مَرِيضاً أَوْ عَلى سَفَرٍ فَعِدَّةٌ مِنْ أَيَّامٍ أُخَرَ وَ عَلَى الَّذِينَ يُطِيقُونَهُ فِدْيَةٌ طَعامُ مِسْكِينٍ فَمَنْ تَطَوَّعَ خَيْراً فَهُوَ خَيْرٌ لَهُ وَ أَنْ تَصُومُوا خَيْرٌ لَكُمْ إِنْ كُنْتُمْ تَعْلَمُونَ ( 184 ) شَهْرُ رَمَضانَ الَّذِي أُنْزِلَ فِيهِ الْقُرْآنُ هُدىً لِلنَّاسِ وَ بَيِّناتٍ مِنَ الْهُدى وَ الْفُرْقانِ فَمَنْ شَهِدَ مِنْكُمُ الشَّهْرَ فَلْيَصُمْهُ وَ مَنْ كانَ مَرِيضاً أَوْ عَلى سَفَرٍ فَعِدَّةٌ مِنْ أَيَّامٍ أُخَرَ يُرِيدُ اللَّهُ بِكُمُ الْيُسْرَ وَ لا يُرِيدُ بِكُمُ الْعُسْرَ وَ لِتُكْمِلُوا الْعِدَّةَ وَ لِتُكَبِّرُوا اللَّهَ عَلى ما هَداكُمْ وَ لَعَلَّكُمْ تَشْكُرُونَ ( 185 )\r\nاى كسانى كه ايمان آورده‌ايد ، روزه داشتن بر شما مقرّر شد ، همچنان‌كه بر كسانىكه پيش از شما بوده‌اند مقرّر شده بود تا پرهيزگار شويد . ( 183 )\r\nروزهاى معدود ، هركس كه از شما بيمار يا در سفر باشد ، به همان تعداد از روزهاى ديگر روزه بدارد . و آنان‌كه توانايى آن ندارند ، هر روز را به اطعام مسكينى بازخرند . و هركه به رغبت در آن بيفزايد ، برايش بهتر است و اگر مىخواهيد بدانيد ، بهتر آن است كه خود روزه بداريد . ( 184 )\r\nماه رمضان كه در آن براى راهنمايى مردم و بيان راه روشن هدايت و جدا ساختن حق از باطل ، قرآن نازل شده است . پس هركس كه اين ماه را دريابد ، بايد كه در آن روزه بدارد . و هركس كه بيمار يا در سفر باشد ، به همان تعداد از روزهاى ديگر . خدا براى شما خواستار آسايش است نه سختى ،\r\n\r\n","description":"","footnote":"","page_name":" 499 ","page_number":499},
  {"content":"\r\n\r\nو بايد كه آن شما را كامل سازيد . و خدا را بدان سبب كه راهنمايىتان كرده است به بزرگى ياد كنيد و سپاس گوييد . ( 185 )\r\n\r\nاعراب\r\nرازى دربارهء تركيب  « أَيَّاماً مَعْدُوداتٍ »  چهار قول بيان كرده است . و صاحب مجمع البيان نيز در اين مورد ، سخنانى مفصّل و طولانى دارد ؛ امّا سرانجام اين قول را برگزيده است كه  « أَيَّاماً »  ظرف و متعلّق است به  « الصِّيامُ »  بنابراين كه « كاف » در  « كَما كُتِبَ عَلَى الَّذِينَ مِنْ قَبْلِكُمْ »  به معناى « مثل » صفت براى حال محذوف باشد و در اين صورت عبارت چنين است : « كتب عليكم الصيام مفروضا مثل ما فرض على من كان قبلكم » . « عدّة » مبتدا و خبرش محذوف و در تقدير : « فعليه عدّة » است .  « طَعامُ »  بدل از  « فِدْيَةٌ »  و مصدر  « أَنْ تَصُومُوا »  در محلّ رفع به ابتداييت و خبر آن  « خَيْرٌ لَكُمْ »  مىباشد .\r\n « شَهْرُ رَمَضانَ » ،   « شَهْرُ »  خبر مبتداى محذوف و تقدير آن ، « ذلكم شهر رمضان » است .\r\n « رَمَضانَ »  غيرمنصرف ، زيرا علميّت و الف و نون زايدتان [ يعنى دو سبب از اسباب منع صرف را 
  ] دارد .  « شَهِدَ مِنْكُمُ الشَّهْرَ » ،   « الشَّهْرَ »  مفعول‌فيه و به معناى « فى الشهر » است .  « فَلْيَصُمْهُ » ،  حرف جرّ « فى » محذوف است ، يعنى روزه بگيرد در آن .\r\n\r\nتفسير\r\n يا أَيُّهَا الَّذِينَ آمَنُوا كُتِبَ عَلَيْكُمُ الصِّيامُ كَما كُتِبَ عَلَى الَّذِينَ مِنْ قَبْلِكُمْ .  روزه از مهم‌ترين عبادات و همانند نماز و زكات از ضروريات دين است . در حديث آمده است :\r\n« اسلام بر پنج پايه ، بنا شده است : گواهى دادن به يگانگى خداوند ، برپا داشتن نماز ، دادن زكات ، روزهء ماه رمضان و حجّ خانهء خدا براى كسىكه استطاعت دارد » .\r\nفقها فتوا داده‌اند كه اگر كسى وجوب روزه را انكار كند ، مرتدّ است و كشتنش\r\n\r\n","description":"","footnote":"","page_name":" 500 ","page_number":500},
  {"content":"\r\n\r\nواجب مىباشد . و اگر كسى به وجوب روزه ايمان داشته باشد ، لكن از روى بىتوجّهى و اهانت آن را ترك كند برطبق نظريهء حاكم شرع تعزير مىشود . اگر بار دوم روزه نگيرد بازهم تعزير مىشود و اگر بار سوم روزه نگيرد كشته مىشود . برخى گفته‌اند : اگر بار چهارم روزه نگيرد كشته مىشود .\r\nروزه يكى از عبادات كهن است كه خداوند آن را بر امّت‌هاى گذشته نيز واجب قرار داده بود ، امّا به‌گونه‌اى كه با روزهء ما مسلمانان از لحاظ مقدار و چگونگى و نيز از لحاظ زمان اختلاف داشته است . بنابراين ، تشبيه در اين‌جا از لحاظ واجب بودن است ، نه از جهت خصوصيّت و تعداد روزها و زمان آن ، چراكه تشبيه كردن يك چيز به چيزى ديگر ايجاب نمىكند كه آن دو از تمام جهات همانند يكديگر باشند .\r\n لَعَلَّكُمْ تَتَّقُونَ .  بيشتر مفسّران گفته‌اند : اين جمله اشاره به حكمت و فلسفهء وجوب روزه دارد و آن اين‌كه روزه‌دار مىتواند با روزه گرفتن ، خود را به كنترل نفس و ترك تمايلات حرام و شكيبايى در برابر آنها ، عادت دهد ، چراكه در حديث آمده است : « روزه گرفتن نيمى از صبر است » . امير مؤمنان عليه السّلام فرمود : « هرچيز زكاتى دارد و زكات بدن روزه گرفتن است » . و نيز فرمود : « خداوند روزه را واجب كرد تا اخلاص مردم را آزمايش كند » . بديهى است كه تمام اوامر و نواهى خداوند ، آزمايشى است براى آشكار ساختن اخلاص مردم ، لكن روزه گرفتن از دشوارترين تكاليف است ؛ زيرا در آن ، غلبه يافتن بر نفس و مبارزه با آن است و نيز روزه مانع از خواسته‌هاى نفسانى از قبيل خوردن و آشاميدن و اشباع غريزه جنسى مىشود .\r\n أَيَّاماً مَعْدُوداتٍ .  مراد روزهاى ماه مبارك رمضان است ، زيرا خداوند روزهء روزهاى ديگر را بر ما واجب نكرده است .\r\n فَمَنْ كانَ مِنْكُمْ مَرِيضاً أَوْ عَلى سَفَرٍ فَعِدَّةٌ مِنْ أَيَّامٍ أُخَرَ وَ عَلَى الَّذِينَ يُطِيقُونَهُ فِدْيَةٌ طَعامُ مِسْكِينٍ .  خداوند در اين آيه ، سه مورد از مفطرات در ماه رمضان را بيان كرده كه عبارتند از : بيمارى ، سفر و پيرى .\r\n\r\n","description":"","footnote":"","page_name":" 501 ","page_number":501},
  {"content":"\r\n\r\nمرضى كه مجوّز افطار باشد آن است كه انسان عملا و بالفعل بيمار باشد و اگر روزه بگيرد بيمارىاش افزايش مىيابد ، به‌گونه‌اى كه دردهايش شديد و يا مدتش طولانى مىشود . يا اين‌كه انسان سالم باشد ، ولى بيم داشته باشد كه اگر روزه بگيرد ، دچار بيمارى جديدى مىشود . و امّا اگر سالم باشد و صرفا احتمال دهد كه ممكن است بر اثر روزه گرفتن حالت ضعف به وى دست بدهد ، نمىتواند روزه‌اش را افطار كند . اگر بيمار ، علىرغم اين‌كه روزه گرفتن برايش ضرر دارد ، همچنان بر روزه گرفتن پافشارى كند و روزه بگيرد ، روزه‌اش باطل است و بايد قضاى آن را بگيرد ، چنان‌كه اگر بدون عذر افطار كند ، بايد قضاى آن را بگيرد .\r\nاز طريق اهل سنّت و نيز از طريق اهل تشيّع ثابت شده است كه پيامبر خدا صلّى اللّه عليه و إله فرمود : « روزه گرفتن در سفر از كارهاى نيك نمىباشد » . در تفسير المنار آمده ، از پيامبر بزرگ اسلام مشهور است كه فرمود : « مسافر روزه‌دار همانند كسى است كه در وطن خود افطار كند » . از جمله كسانى كه اين حديث را نقل كرده‌اند ، ابن ماجه و طبرى هستند . رازى گفته است : عدّه‌اى از علماى صحابه معتقد بودند كه بر بيمار و مسافر واجب است كه روزه نگيرند ، ولى روزهاى ديگرى را - غير از ماه رمضان - روزه بگيرند . اين نظريه ، نظريهء ابن عبّاس و ابن عمر بود و داوود بن على اصفهانى نيز آن را برگزيده است .\r\nبنابراين ، روزه خوردن در سفر عزيمت است ، نه رخصت ، بدين معنا كه براى مسافر در هيچ حالتى روزه گرفتن جايز نيست ، زيرا امر به روزه گرفتن وجود ندارد .\r\nمهم‌ترين دليل براى اثبات اين موضوع اين است كه خداوند قضاى روزه را بر بيمار و مسافر واجب كرده ؛ چراكه گفته است :  « فَمَنْ كانَ مِنْكُمْ مَرِيضاً أَوْ عَلى سَفَرٍ فَعِدَّةٌ مِنْ أَيَّامٍ أُخَرَ » . \r\nيعنى هركس كه بيمار يا در سفر باشد به همان مقدار از روزهاى ديگر روزه بگيرد و نگفته است : « فأفطر فعدّة من أيام أخر ؛ ( در سفر باشد و ) روزه بخورد بايد به همان\r\n\r\n","description":"","footnote":"","page_name":" 502 ","page_number":502},
  {"content":"\r\n\r\nمقدار روزه بگيرد » . اگر بگوييد : ممكن است « أفطر » در تقدير باشد . مىگوييم : تقدير گرفتن « أفطر » خلاف ظاهر است و سياق كلام نيز تقدير را ايجاب نمىكند ؛ زيرا معنايش بدون تقدير ، درست است .\r\nسومين عاملى كه موجب جواز افطار مىشود ، پيرى است . خداوند به اين عامل چنين اشاره مىكند :\r\n وَ عَلَى الَّذِينَ يُطِيقُونَهُ فِدْيَةٌ طَعامُ مِسْكِينٍ .  اين حكم دربارهء شخصى نازل شده است كه كهن‌سال ، پير و ضعيف باشد و در آن ، زن و مرد با يكديگر تفاوتى ندارند .\r\n« الطّاقة » ، يعنى كسىكه توان انجام كارى را با مشقّت و تحمّل سختى داشته باشد .\r\nچنين كسى مخيّر است كه روزه بگيرد و يا افطار كند و فديه بدهد ، يعنى مسكينى را اطعام كند . در اين‌باره ، روايت صحيحى از اهل بيت عليهم السّلام رسيده است .\r\n فَمَنْ تَطَوَّعَ خَيْراً فَهُوَ خَيْرٌ لَهُ ؛  يعنى اگر كسى بيش از يك مسكين را غذا دهد و يا يك مسكين را چندبار غذا دهد ، بهتر خواهد بود . اين شخص مخيّر است كه مسكين و نيازمندى را دعوت كند و به اندازه‌اى به او غذا بدهد كه سير شود و يا اين‌كه از آرد و حبوباتى كه مىخورد ، مقدار هشتصد و اندى گرم به وى بدهد . و نيز جايز است كه قيمت آن را [ به صورت نقد 
  ] به مسكين بپردازد ، مشروط براين‌كه به وى بگويد : با اين پول ، يك وعده غذا براى خود تهيّه كن .\r\n وَ أَنْ تَصُومُوا خَيْرٌ لَكُمْ .  يعنى پيرمرد و پيرزنى كه ضعيف و پير هستند ، هرچند ميان روزه گرفتن و افطار كردن مخيّرند ، ولى اگر روزه بگيرند ، در پيشگاه خدا ، از افطار و اطعام كردن مسكين بهتر است .\r\n شَهْرُ رَمَضانَ الَّذِي أُنْزِلَ فِيهِ الْقُرْآنُ .  صاحب مجمع البيان گفته است : وقتى خداوند روزه را به ماه رمضان اختصاص داد ، حكمت آن را هم بيان كرد و آن اين‌كه در اين ماه ، قرآن كه محور دين و ايمان است ، نازل شده است . آن‌گاه صاحب مجمع البيان از طريق سنّى و شيعه از پيامبر صلّى اللّه عليه و إله نقل مىكند كه صحف ابراهيم عليه السّلام در سوم ماه\r\n\r\n","description":"","footnote":"","page_name":" 503 ","page_number":503},
  {"content":"\r\n\r\nرمضان ، تورات موسى عليه السّلام در ششم ماه رمضان ، انجيل عيسى عليه السّلام در سيزدهم ماه رمضان ، زبور داوود در هيجدهم ماه رمضان و قرآن در بيست و چهارم ماه رمضان نازل شدند .\r\nسؤال : ظاهر آيهء  « شَهْرُ رَمَضانَ الَّذِي أُنْزِلَ فِيهِ الْقُرْآنُ »  دلالت دارد كه تمام قرآن در ماه رمضان نازل شده است . با اين‌كه مىدانيم ، قرآن به تدريج و در مدت 23 سال پس از بعثت بر پيامبر صلّى اللّه عليه و إله نازل شد ؟\r\nپاسخ : مراد از آيه اين است كه نزول قرآن در ماه رمضان آغاز شد ، نه اين‌كه تمام آن در اين ماه نازل شد . شبى كه قرآن در آن شب نازل گرديد به‌نام « شب قدر » يعنى شب شرف نامگذارى شد . خداوند تعالى فرموده است :  « إِنَّا أَنْزَلْناهُ فِي لَيْلَةٍ مُبارَكَةٍ ؛  « 1 » ما قرآن را در شبى مبارك نازل كرديم » . از سوى ديگر ، واژهء « قرآن » هم بر مجموع ما بين دو جلد اطلاق مىشود و هم بر بعض آن . امّا كسىكه مىگويد : خداوند تمام قرآن را از لوح محفوظ كه در بالاى آسمان‌هاى هفت‌گانه قرار دارد ، در شب قدر يك مرتبه به آسمان دنيا نازل كرد و آن‌گاه ، آن را به تدريج بر محمّد صلّى اللّه عليه و إله فروفرستاد ، اين سخن هيچ‌گونه دليلى ندارد .\r\n هُدىً لِلنَّاسِ وَ بَيِّناتٍ مِنَ الْهُدى وَ الْفُرْقانِ .  فرقان عبارت از چيزى است كه حق را از باطل و خير را از شر جدا مىسازد . ما ، در تفسير آيهء دوم دربارهء معناى هدايت و اين‌كه قرآن كتاب فلسفه ، يا تاريخ و يا علوم تجربى نيست بلكه تنها كتاب بصيرت ، هدايت و رحمت است ، سخن گفتيم . عبارت  « هُدىً لِلنَّاسِ »  در آيهء دلالت دارد كه در قرآن پندها ، حكمت‌ها و وعده و وعيدهايى وجود دارند كه تمام مردم آنها را مىفهمند و دانستن آنها تنها به مجتهدان و كارشناسان اختصاص ندارد .\r\n فَمَنْ شَهِدَ مِنْكُمُ الشَّهْرَ فَلْيَصُمْهُ .  يعنى كسىكه در وطن خودش باشد و در ماه رمضان مسافرت نكند ، بايد روزهاى اين ماه را روزه بگيرد و جايز نيست كه بدون\r\n\r\n\r\n","description":"","footnote":"\r\n( 1 ) . دخان ( 44 ) آيهء 3 .\r\n","page_name":" 504 ","page_number":504},
  {"content":"\r\n\r\nعذر شرعى افطار كند . دليل براين‌كه مراد از  « فَمَنْ شَهِدَ »  كسى است كه در وطن خود باشد اين آيه است :\r\n « وَ مَنْ كانَ مَرِيضاً أَوْ عَلى سَفَرٍ فَعِدَّةٌ مِنْ أَيَّامٍ أُخَرَ » .  اين‌كه بيمارى و سفر را بار ديگر يادآور شده ، بدان سبب است كه مىخواهد تأكيد كند در ماه رمضان در شرايطى مشخص افطار جايز است تا پاسخى باشد بر متعصّبانى كه خيال مىكنند افطار كردن در ماه رمضان در هيچ حالت و شرايطى جايز نيست .\r\n يُرِيدُ اللَّهُ بِكُمُ الْيُسْرَ وَ لا يُرِيدُ بِكُمُ الْعُسْرَ .  ظاهر سياق نشان مىدهد كه اين جمله بيانگر علّت جواز افطار در حالات بيمارى ، مسافرت و پيرى است ، لكن در حقيقت بيانگر علّت تمام احكام است . ازاين‌رو ، در حديث آمده است : « آسان بگيريد و سخت‌گيرى نكنيد . مژده دهيد و نفرت برنينگيزيد » . كسانىكه عقيده دارند ، افطار در سفر عزيمت [ واجب 
  ] است ، نه رخصت [ جايز 
  ] آيهء  « يُرِيدُ اللَّهُ بِكُمُ الْيُسْرَ . . . »  را بدين ترتيب تفسير كرده‌اند كه خداوند از شما در سفر و بيمارى ، افطار را مىخواهد ، نه روزه گرفتن را و كسانى كه عقيده دارند ، افطار رخصت است نه عزيمت ، اين آيه را چنين تفسير كرده‌اند كه خداوند مىخواهد شما در آسايش باشيد و آنچه را كه برايتان آسان‌تر است برگزينيد . بنابراين ، اگر افطار برايتان آسان‌تر است ، افطار كردن بهتر است و اگر روزه گرفتن آسان‌تر است - نظير كسىكه روزه گرفتن در ماه رمضان برايش آسان و قضاى آن بر وى دشوار است - در اين صورت ، روزه گرفتن بهتر خواهد بود .\r\nترديدى نيست كه عبارت و رعايت ظاهر لفظ ، اين معنا را بر معناى اوّل ترجيح مىدهد . اگر روايات صحيحه از اهل بيت عليهم السّلام به نقل از جدّ آنان وجود نمىداشت ، يقين پيدا مىكرديم كه افطار در سفر رخصت است ، نه عزيمت .\r\n وَ لِتُكْمِلُوا الْعِدَّةَ .  اين جمله بيان علّت قضاى روزه است كه خداى تعالى آن را واجب قرار داده و فرموده است :  « فَعِدَّةٌ مِنْ أَيَّامٍ أُخَرَ » ،  يعنى بر شماست كه به همان تعداد روزهايى كه به سبب سفر و يا بيمارى روزه نگرفته‌ايد ، روزهء قضايى بگيريد تا روزهاى ماه رمضان كامل شود . البتّه ، گاهى اين ماه ، 30 روز و گاهى 29 روز است .\r\n\r\n","description":"","footnote":"","page_name":" 505 ","page_number":505},
  {"content":"\r\n\r\n وَ لِتُكَبِّرُوا اللَّهَ عَلى ما هَداكُمْ وَ لَعَلَّكُمْ تَشْكُرُونَ .  يعنى خدا احكام دينش را براى ما بيان كرد تا او را تعظيم كنيم و سپاس بگزاريم . صاحب مجمع البيان گفته است :\r\n« مراد از  « لِتُكَبِّرُوا اللَّهَ »  تكبيرهايى است كه در شب عيد پس از نماز مغرب و عشا و نماز صبح و نماز عيد ، برطبق مذهب ما گفته مىشود » . مقصودش از اين تكبيرها ، عبارتى است كه نمازگزاران پس از برگزارى نماز عيد به صورت گروهى و جمعى ، آن را مىخوانند و از اين قرار است : اللّه أكبر اللّه أكبر لا إله إلّا اللّه و اللّه أكبر اللّه أكبر و للّه الحمد ، اللّه أكبر على ما هدانا .\r\n\r\n","description":"","footnote":"","page_name":" 506 ","page_number":506},
  {"content":"\r\n\r\n\r\nاجابت دعا\r\n\r\n[ سوره البقرة ( 2 ) : آيه 186 
  ]\r\nوَ إِذا سَأَلَكَ عِبادِي عَنِّي فَإِنِّي قَرِيبٌ أُجِيبُ دَعْوَةَ الدَّاعِ إِذا دَعانِ فَلْيَسْتَجِيبُوا لِي وَ لْيُؤْمِنُوا بِي لَعَلَّهُمْ يَرْشُدُونَ ( 186 )\r\nچون بندگان من دربارهء من از تو بپرسند ، پس به درستى كه من نزديكم و به نداى كسىكه مرا بخواند پاسخ مىدهم . پس به نداى من پاسخ دهند و به من ايمان آورند تا راه راست يابند . ( 186 )\r\n\r\nاعراب\r\n « دَعانِ »  با ياى متكلّم بوده و « ياء » به سبب تخفيف حذف شده است ؛ نظير آيهء  « فَإِيَّايَ فَاعْبُدُونِ »  « 1 » كه در تقدير « فاعبدونى » است .\r\n\r\nتفسير\r\n وَ إِذا سَأَلَكَ عِبادِي عَنِّي فَإِنِّي قَرِيبٌ أُجِيبُ دَعْوَةَ الدَّاعِ إِذا دَعانِ .  برخى گفته‌اند : مردى اعرابى به خدمت پيامبر صلّى اللّه عليه و إله آمد و گفت : آيا پروردگار ما نزديك است تا با او راز گوييم و يا دور است تا ندايش كنيم ؟ آيهء فوق در پاسخ اين اعرابى نازل شد .\r\n\r\n\r\n","description":"","footnote":"\r\n( 1 ) . عنكبوت ( 29 ) آيهء 56 .\r\n","page_name":" 507 ","page_number":507},
  {"content":"\r\n\r\nاين حكايت ، خواه درست باشد خواه نادرست ، با موضوع همخوانى دارد .\r\nدعا از بهترين عبادات است . قرآن و سنّت ، مردم را بدان دستور داده و تشويق كرده‌اند ؛ چراكه دعا نوعى بندگى و نيازمندى به خداوند محسوب مىشود . ما ، در كتاب بين اللّه و الانسان به تفصيل دربارهء آن سخن گفته‌ايم .\r\nسؤال : آمدن جملهء  « إِذا دَعانِ »  پس از جملهء :  « أُجِيبُ دَعْوَةَ الدَّاعِ »  تحصيل حاصل است ؛ زيرا به منزلهء سخن كسى است كه بگويد : نگاه كن به شخص نشسته زمانى كه بنشيند و به گوينده گوش فرا ده ، زمانى كه سخن بگويد ؟\r\nپاسخ : مراد از  « إِذا دَعانِ »  دعايى است كه از دل انسان اخلاصمند و صادق در دعا ، صادر شود ، نه دعايى كه صرفا بر زبان جارى مىگردد . بنابراين ، جملهء مزبور به سخن كسى شباهت دارد كه مىگويد : « دانشمند را گرامى بدار ، زمانى كه دانشمند باشد » .\r\nمقصود گوينده آن است كه وى حقيقتا و واقعا دانشمند باشد ، نه كسىكه صرفا نام دانشمند را بر خود نهاده است .\r\nسؤال دوم : سؤال معروفى است و آن اين‌كه ظاهر آيهء  « أُجِيبُ دَعْوَةَ الدَّاعِ »  و نيز آيهء  « ادْعُونِي أَسْتَجِبْ لَكُمْ »  « 1 » دلالت دارد كه خداوند دعاى هركسىكه او را بخواند مستجاب مىكند . درحالىكه مىدانيم چه‌بسا انسان در دعا و تضرّع مبالغه مىكند ، لكن دعايش مستجاب نمىشود ؟\r\nمفسّران به اين سؤال ، جواب‌هاى مختلفى داده‌اند كه برخى از آنان اين جواب‌ها را در شش پاسخ خلاصه كرده‌اند . همگى وحدت‌نظر دارند كه تنها انسان با ايمان و فرمان‌بردار خداست كه دعايش به اجابت مىرسد . اين نظريّه باطل است ، زيرا خداوند دعاى ابليس را اجابت كرد :   « قالَ أَنْظِرْنِي إِلى يَوْمِ يُبْعَثُونَ قالَ إِنَّكَ مِنَ الْمُنْظَرِينَ » .   « 2 »\r\n\r\n\r\n","description":"","footnote":"\r\n( 1 ) . غافر ( 40 ) آيهء 60 .\r\n( 2 ) . اعراف ( 7 ) آيه‌هاى 14 - 15 .\r\n","page_name":" 508 ","page_number":508},
  {"content":"\r\n\r\nدر هرحال ، پاسخ از پرسش فوق ايجاب مىكند كه مطالبى به صورت زير بيان شود :\r\n1 . ممكن است بنده چيزى را از پروردگارش بخواهد كه با قوانين طبيعت در تضاد باشد ، مثل اين‌كه از خدا بخواهد تا بدون كار و تلاش به وى روزى دهد و بدون درس خواندن ، دانشمندش سازد و از اين قبيل چيزها كه مسبّب را بدون سبب درخواست كند و بخواهد از ديوار وارد خانه شود نه از در . اين‌گونه درخواست‌ها به هيچ روى دعا نيست و يا دست‌كم دعاى كسى است كه از حكمت و سنّت‌هاى الهى آگاهى ندارد ، چراكه خداوند در جهان آفرينش ، سنّتى دارد كه هرگز قابل تبديل و تغيير نيست .  « وَ لَنْ تَجِدَ لِسُنَّةِ اللَّهِ تَبْدِيلًا » .  « 1 »\r\n2 . از خدا بخواهد كه او را به سوى احكام دين هدايت كند و توفيق كار خير ، انجام واجبات و ترك گناهان و محرّمات را به وى عنايت كند :  « اهْدِنَا الصِّراطَ الْمُسْتَقِيمَ » .  « 2 » و نيز توفيق دورى كردن از بدىها و آفت‌ها را به وى بدهد :    « قُلْ أَعُوذُ بِرَبِّ الْفَلَقِ مِنْ شَرِّ ما خَلَقَ » .    « 3 » همچنين ، از خدا درخواست كند كه اسباب به‌دست آوردن روزى ، دانش و سلامتى را برايش آماده سازد :   « رَبِّ اشْرَحْ لِي صَدْرِي وَ يَسِّرْ لِي أَمْرِي » .   « 4 » البته ، مشروط به اين‌كه شخص دعاكننده ، با جدّيت و اخلاص و توكل به خداى يگانه ، كار و فعّاليت كند . اين خواسته‌ها همان چيزى است كه پيامبران و صالحان در دعاهاى خود ، آنها را از خداوند تقاضا مىكردند .\r\n3 . پيش از هرچيز ، بايد توجّه داشته باشيم و از اين حقيقت كه آن را آشكارا مشاهده مىكنيم ، غفلت ننماييم و آن اين‌كه خداوند ، هم به كسانى كه از او درخواست مىكنند و هم به كسانى كه درخواست نمىكنند ، نعمت‌هايش را مىبخشد . او به هر\r\n\r\n\r\n","description":"","footnote":"\r\n( 1 ) . فتح ( 48 ) آيهء 23 .\r\n( 2 ) . فاتحة الكتاب ( 1 ) آيهء 6 .\r\n( 3 ) . فلق ( 113 ) آيه‌هاى 1 - 2 .\r\n( 4 ) . طه ( 20 ) آيه‌هاى 25 - 26 .\r\n","page_name":" 509 ","page_number":509},
  {"content":"\r\n\r\nكس كه بخواهد قدرت و سلطنت مىدهد و از هركس كه بخواهد مىگيرد ، هركس را كه بخواهد خوار مىكند و به هركس كه بخواهد عزّت مىدهد ، حتّى اگر وى دعا هم نكند . بنابراين ، معناى سخن خداوند :  « أُجِيبُ دَعْوَةَ الدَّاعِ إِذا دَعانِ »  اين نيست كه او تنها به كسى مىبخشد كه دعا كند . و نيز معناى سخن خداوند :  « إِنَّ رَحْمَتَ اللَّهِ قَرِيبٌ مِنَ الْمُحْسِنِينَ »  « 1 » اين نيست كه رحمت او از گناهكاران دور باشد . هرگز چنين نيست ، زيرا رحمت او شامل حال همهء موجودات مىشود و عطا و بخشش او از هيچ‌كس ممنوع نيست .\r\nخوب است بدين نكته اشاره كنم كه در برخى از روايات ، دعايى براى بر طرف شدن دردشكم ، دعايى ديگر براى درد كمر و دعايى ديگر براى درد چشم و دندان و . . . آمده است . اين‌گونه روايات ، يا جعلى است ، زيرا با واقعيّت تضاد دارد و درد را هم بر طرف نمىكند و يا اين‌كه مقصود از آنها اين است كه شخص با توكل بر خدا به معالجه بپردازد . نقل شده است كه امير مؤمنان عليه السّلام گذرش به مردى اعرابى افتاد .\r\nدر كنار اين مرد ، شترى قرار داشت كه به بيمارى گال مبتلا بود . امام عليه السّلام به وى فرمود :\r\nمگر اين شتر را درمان نمىكنى ؟ اعرابى گفت : بله يا امير مؤمنان ، آن را درمان مىكنم .\r\nامام عليه السّلام فرمود : با چه چيزى ؟ اعرابى گفت : به وسيلهء دعا . امام عليه السّلام فرمود : به همراه دعا ، مقدارى از قطران « 2 » بر زخم‌هاى آن بمال .\r\n فَلْيَسْتَجِيبُوا لِي وَ لْيُؤْمِنُوا بِي .  رازى در تفسير خود مىگويد : خداوند سبحان به بنده‌اش مىگويد : من با اين‌كه مطلقا از تو بىنيازم ، دعايت را اجابت مىكنم . تو نيز دعايم را اجابت كن با اين‌كه تو از هرجهت به من نياز دارى . چه بزرگ است اين بخشش و كرم .\r\n\r\n\r\n","description":"","footnote":"\r\n( 1 ) . اعراف ( 7 ) آيهء 56 .\r\n( 2 ) . قطران ماده‌اى است كه از شيرهء چوب به‌دست مىآيد و در دامپزشكى براى درمان امراض عفونى به كار مىرود - مترجم .\r\n","page_name":" 510 ","page_number":510},
  {"content":"\r\n\r\n\r\nهمبسترى با زنان در ماه رمضان\r\n\r\n[ سوره البقرة ( 2 ) : آيه 187 
  ]\r\nأُحِلَّ لَكُمْ لَيْلَةَ الصِّيامِ الرَّفَثُ إِلى نِسائِكُمْ هُنَّ لِباسٌ لَكُمْ وَ أَنْتُمْ لِباسٌ لَهُنَّ عَلِمَ اللَّهُ أَنَّكُمْ كُنْتُمْ تَخْتانُونَ أَنْفُسَكُمْ فَتابَ عَلَيْكُمْ وَ عَفا عَنْكُمْ فَالْآنَ بَاشِرُوهُنَّ وَ ابْتَغُوا ما كَتَبَ اللَّهُ لَكُمْ وَ كُلُوا وَ اشْرَبُوا حَتَّى يَتَبَيَّنَ لَكُمُ الْخَيْطُ الْأَبْيَضُ مِنَ الْخَيْطِ الْأَسْوَدِ مِنَ الْفَجْرِ ثُمَّ أَتِمُّوا الصِّيامَ إِلَى اللَّيْلِ وَ لا تُبَاشِرُوهُنَّ وَ أَنْتُمْ عاكِفُونَ فِي الْمَساجِدِ تِلْكَ حُدُودُ اللَّهِ فَلا تَقْرَبُوها كَذلِكَ يُبَيِّنُ اللَّهُ آياتِهِ لِلنَّاسِ لَعَلَّهُمْ يَتَّقُونَ ( 187 )\r\nهمبسترى با زنانتان در شب ماه روزه بر شما حلال شد . آنها پوشش شمايند و شما پوشش آنهاييد . خدا مىدانست كه شما به خويشتن خيانت مىورزيد ، پس توبهء شما را پذيرفت و شما را عفو كرد . اكنون با آنها همبستر شويد و آنچه را كه خدا بر شما مقرّر گردانيده است طلب كنيد و بخوريد و بياشاميد تا رشتهء سفيد از رشتهء سياه از فجر [ صبح‌دم 
  ] آشكار شود . و روزه را به شب برسانيد . و چون در مسجد اعتكاف كنيد ، با زنان همبستر مشويد . اينها حدود فرمان خداست ، پس به آن حدود نزديك مشويد . خدا آيات خود را اين‌چنين بيان مىكند ، باشد كه به پرهيزگارى برسند . ( 187 )\r\n\r\nواژگان\r\nليلة الصيام : شبىكه انسان روزه گرفتن را از [ فرداى 
  ] آن آغاز مىكند .\r\n\r\n","description":"","footnote":"","page_name":" 511 ","page_number":511},
  {"content":"\r\n\r\nالرّفث : در اصل به معناى سخن ركيك است و در اين‌جا مراد از آن اجماع است .\r\nاللّباس : معروف است و به معناى جامه مىباشد و مراد از آن در آيه ، ملابست است از « لابسه » : با وى درآميخت .\r\nالخيط الابيض : صبح‌دم .\r\nالخيط الاسود : شب .\r\n\r\nتفسير\r\n أُحِلَّ لَكُمْ لَيْلَةَ الصِّيامِ الرَّفَثُ إِلى نِسائِكُمْ ؛  يعنى بر مرد جايز است كه در شب روزه با همسرش همبستر شود . «  لَيْلَةَ الصِّيامِ  » تمام شب‌هاى ماه رمضان را دربر مىگيرد و به برخى از شب‌هاى آن و يا به پاره‌اى از شب اختصاص ندارد ؛ چراكه لفظ ، مطلق است و قيدى هم وجود ندارد . خداوند واژهء «  الرَّفَثُ  » را به سبب حسن تعبير ، كنايه از همبستر شدن آورده است . همان‌گونه كه در آيات ديگر از اين عمل ، به واژه‌هايى چون لمس ، افضا ، دخول ، غشيان و مقاربه كنايه آورده و فرموده است :\r\n « لامَسْتُمُ النِّساءَ » .  « 1 »  « أَفْضى بَعْضُكُمْ إِلى بَعْضٍ » .  « 2 »  « دَخَلْتُمْ بِهِنَّ » .   « فَلَمَّا تَغَشَّاها » .  « 3 »  « وَ لا تَقْرَبُوهُنَّ حَتَّى يَطْهُرْنَ » .  « 4 »\r\nابن عبّاس گفته است : خداوند بسيار حياكننده است از اين‌كه چيزهاى زشت را در سخنان خود به كار ببرد و از آنها به هرچه بخواهد كنايه مىآورد .\r\n هُنَّ لِباسٌ لَكُمْ وَ أَنْتُمْ لِباسٌ لَهُنَّ .  برخى از مفسّران گفته‌اند : لباس در اين‌جا كنايه از گردن به گردن شدن است . رازى گفته است : ربيع گفت : مراد آن است كه زنان زيرانداز شما و شما روانداز آنان هستيد .\r\n\r\n\r\n","description":"","footnote":"\r\n( 1 ) . نساء ( 4 ) آيهء 43 .\r\n( 2 ) . همان ، آيهء 21 .\r\n( 3 ) . اعراف ( 7 ) آيهء 189 .\r\n( 4 ) . بقره ( 2 ) آيهء 222 .\r\n","page_name":" 512 ","page_number":512},
  {"content":"\r\n\r\nاين سخن ، كاملا همانند ترجمهء برخى از خاورشناسان است كه جملهء فوق را چنين ترجمه كرده‌اند : زنان شلوار شما و شما شلوار آنان هستيد . درست آن است كه لباس در اين‌جا ، مصدر « لابس » به معناى « خالط » ( با وى درآميخت ) است . مقصود از اين واژه ، بيان حكمت اجازه دادن در مباشرت با زنان در شب روزه است و آن اين‌كه آميزش زياد و معاشرت ميان زن و شوهر ، مرد را در يك حالتى قرار مىدهد كه نمىتواند با همسرش آميزش نكند .\r\n عَلِمَ اللَّهُ أَنَّكُمْ كُنْتُمْ تَخْتانُونَ أَنْفُسَكُمْ فَتابَ عَلَيْكُمْ وَ عَفا عَنْكُمْ .  اين خطاب براى برخى از مسلمانان است ، نه براى همهء آنان . از واژه‌هاى خيانت ، توبه و عفو ، چنين بر مىآيد كه عدّه‌اى مرتكب معصيت خدا شده بودند و نوع اين معصيت را نيز از سخن خدا :  « فَالْآنَ بَاشِرُوهُنَّ »  به‌دست مىآوريم ؛ چراكه از اين جمله مىفهميم كه خداى تعالى فرمود : از اكنون مباشرت زنانتان براى شما حلال است . لازمهء اين معنا آن است كه قبلا مباشرت با آنها حرام بوده و سپس حلال شده است .\r\nبيشتر مفسّران گفته‌اند : خداوند در آغاز شريعت اسلام براى روزه‌دار حلال كرده بود كه در شب روزه ، بخورد ، بياشامد و با همسر خود مجامعت كند ، امّا مشروط به اين‌كه نخوابد و يا نماز عشا را به‌جا نياورد ، امّا اگر در شب مىخوابيد و يا نماز عشا را به جا مىآورد ، خوردن و آشاميدن و همبستر شدن تا شب بعد بر او حرام مىشد . يكى از اصحاب بدين شرط عمل نكرد و پس از آن‌كه از خواب بيدار شد با همسر خود همبستر شد و آن‌گاه پشيمان گرديد و در نزد پيامبر صلّى اللّه عليه و إله به گناه خود اعتراف كرد .\r\nازاين‌رو ، اين آيه نازل شد .\r\nدر هر صورت ، نفس انسان خواسته‌هايى دارد كه انسان در بسيارى اوقات نمىتواند جلو طغيان آن را بگيرد و درنتيجه ، اين خواسته‌ها را پنهانى و به دور از چشم مردم اشباع مىنمايد و يا دين خدا را تحريف مىكند . بنابراين ، بهتر آن است كه در صورت امكان ، چيزى را كه موردعلاقهء انسان است ، حلال كرد ، تا وى به گمراهى\r\n\r\n","description":"","footnote":"","page_name":" 513 ","page_number":513},
  {"content":"\r\n\r\nو تكرار معصيت و درنتيجه ، به استخفاف و بىباكى نسبت به دين و احكام خدا كشيده نشود .\r\n وَ ابْتَغُوا ما كَتَبَ اللَّهُ لَكُمْ .  يعنى از زنان در شب روزه كه قبلا برايتان حرام بود بهره بگيريد .\r\n وَ كُلُوا وَ اشْرَبُوا حَتَّى يَتَبَيَّنَ لَكُمُ الْخَيْطُ الْأَبْيَضُ مِنَ الْخَيْطِ الْأَسْوَدِ مِنَ الْفَجْرِ .  يعنى همان‌گونه كه همبستر شدن با زنان از اوّل شب تا صبح‌دم برايتان حلال شد ، خوردن و آشاميدن نيز حلال گرديد . از پيامبر خدا صلّى اللّه عليه و إله روايت شده است : « فجرى كه به‌سان دم گرگ است ( فجر كاذب ) كه نه موجب حلال شدن چيزى مىشود و نه موجب حرام شدن آن . فجرى كه به حالت فراگير در افق پديدار مىشود . اين فجر باعث رواشدن نماز و حرام شدن خوردن غذا مىشود » .\r\n ثُمَّ أَتِمُّوا الصِّيامَ إِلَى اللَّيْلِ .  آغاز روزه ، اوّل فجر و انتهاى آن اوّل شب است . شب به صرف غروب كردن خورشيد داخل مىشود ، ولى غروب با ناپديد شدن خورشيد از انظار ، شناخته نمىشود ، بلكه از طريق پديدار شدن سرخى در مشرق مىتوان بدان پىبرد ؛ چراكه مشرق مشرف بر مغرب است . بنابراين ، سرخى مشرق انعكاسى است از نور خورشيد و هرزمان كه خورشيد در غيبت‌گاه خود فرورود ، اين انعكاس از بين مىرود . امّا آنچه به شيعه نسبت داده شده است كه آنان نماز مغرب و افطار در ماه رمضان را به تأخير مىاندازند تا اين‌كه ستارگان آشكار شوند و به يكديگر بپيوندند ، دروغ محض است ؛ زيرا به امام صادق عليه السّلام گفتند : اهل عراق نماز مغرب را به تأخير مىاندازند تا اين‌كه ستارگان پديدار شوند . امام عليه السّلام فرمود : اين كار از كارهاى دشمن خدا ابو الخطاب است .\r\n وَ لا تُبَاشِرُوهُنَّ وَ أَنْتُمْ عاكِفُونَ فِي الْمَساجِدِ .  در كتاب‌هاى فقهى باب ويژه‌اى است به‌نام باب الاعتكاف . غالبا فقها اين باب را پس از باب روزه ذكر مىكنند . معناى اعتكاف آن است كه انسان درحالىكه روزه دارد ، دست‌كم به مدت سه روز و دو شب\r\n\r\n","description":"","footnote":"","page_name":" 514 ","page_number":514},
  {"content":"\r\n\r\nدر مسجد جامع اقامت گزيند و جز براى رفع نيازهاى ضرورى از مسجد خارج نشود و هرگاه به ناچار خارج شد ، پس از رفع نياز ، بلافاصله به مسجد برگردد . بر كسىكه در مسجد اعتكاف مىكند ، همبسترى با زنان ، چه روز و چه شب ، حرام است ، حتّى بوسيدن و لمس كردن آنان از روى شهوت نيز حرام مىباشد . نهى در اين آيه مطلق است ، بدين معنا كه مباشرت با زنان چه در داخل مسجد و چه در خارج مسجد حرام است . بنابراين ، اگر شخص اعتكاف‌كننده از مسجد بيرون رود و در شب با همسرش نزديكى كند و غسل نمايد ، آن‌گاه به مسجد برگردد ، كار حرامى را مرتكب شده است و بايد كفّارهء شخصى را بپردازد كه در ماه رمضان عمدا روزه‌اش را افطار كرده باشد : آزاد كردن يك برده ، يا دو ماه روزه گرفتن پىدرپى و يا غذا دادن به شصت مسكين .\r\n\r\n","description":"","footnote":"","page_name":" 515 ","page_number":515},
  {"content":"\r\n\r\n\r\nخوردن مال به باطل\r\n\r\n[ سوره البقرة ( 2 ) : آيه 188 
  ]\r\nوَ لا تَأْكُلُوا أَمْوالَكُمْ بَيْنَكُمْ بِالْباطِلِ وَ تُدْلُوا بِها إِلَى الْحُكَّامِ لِتَأْكُلُوا فَرِيقاً مِنْ أَمْوالِ النَّاسِ بِالْإِثْمِ وَ أَنْتُمْ تَعْلَمُونَ ( 188 )\r\nاموال يكديگر را به ناشايست مخوريد و آن را به رشوت به حاكمان مدهيد تا بدان سبب اموال گروهى ديگر را به ناحق بخوريد . و شما خود مىدانيد . ( 188 )\r\n\r\nتفسير\r\n وَ لا تَأْكُلُوا أَمْوالَكُمْ بَيْنَكُمْ بِالْباطِلِ .  اين خطاب براى تمام مكلّفان و بدين معناست : برخى از شما مال برخى ديگر را نخوريد ؛ نظير اين سخن خدا :  « لا تَقْتُلُوا أَنْفُسَكُمْ » .  « 1 » يعنى برخى از شما برخى ديگر را نكشند . اين خطاب دلالت دارد كه انسان‌ها بايد با يكديگر متّحد و ياور باشند و آنان به منزلهء يك بدن مىباشند و فرد ، يكى از اعضاى آن است ، به‌گونه‌اى كه اگر اين عضو گرفتار درد شود ، قرار را از ديگر عضوها نيز مىگيرد و برعكس .\r\nمراد از اكل ، مطلق تصرّف در مالى است كه انسان آن را از راه غيرمشروع به‌دست آورده باشد . لفظ «  بَيْنَكُمْ  » در اين آيه آن را تخصيص مىزند و به مالى منحصر مىكند\r\n\r\n\r\n","description":"","footnote":"\r\n( 1 ) . نساء ( 4 ) آيهء 29 .\r\n","page_name":" 516 ","page_number":516},
  {"content":"\r\n\r\nكه از راه معاملات حرام به‌دست آمده باشد ، از قبيل مبادلات ربوى و مبادلاتى كه بر حرام استوار باشد ، همانند شراب ، خوك ، مردار ، غش و حيله و امثال آن ، يعنى چيزهايى كه شريعت اسلام آنها را حرام مىداند . نظير آيهء فوق ، آيهء 28 از سورهء نساء است :  « لا تَأْكُلُوا أَمْوالَكُمْ بَيْنَكُمْ بِالْباطِلِ إِلَّا أَنْ تَكُونَ تِجارَةً عَنْ تَراضٍ مِنْكُمْ » .  امّا حرمت مالى كه از طريق چپاول ، غصب ، دزدى ، سوگند دروغ و امثال آن به‌دست مىآيد ، از دليل ديگر استفاده مىشود . ازاين‌رو ، فقها بر باطل بودن تمام معاملاتى كه خداوند به دست آوردن مال را از طريق آنها حرام قرار داده ، به دو آيهء فوق الذكر استدلال كرده‌اند .\r\nهمچنين ، آيهء موردبحث به‌طور روشن و آشكار دلالت دارد كه اسلام مالكيت فردى را قبول دارد .\r\n وَ تُدْلُوا بِها إِلَى الْحُكَّامِ لِتَأْكُلُوا فَرِيقاً مِنْ أَمْوالِ النَّاسِ بِالْإِثْمِ .   « تُدْلُوا »  عطف‌بر  « لا تَأْكُلُوا »  است . مراد از « إثم » در اين‌جا ، به قرينهء سياق ، رشوه است .\r\nمقصود از آيه اين است كه رشوه دادن به حاكمان به منظور دست‌يابى به مال‌هاى مردم ، حرام است .\r\n وَ أَنْتُمْ تَعْلَمُونَ .  يعنى درحالىكه از زشتى اين گناه آگاهى داريد ، آن را مرتكب نشويد . بديهى است كه انجام دادن يك كار زشت با علم و آگاهى بدان از انجام آن در حال بىخبرى زشت‌تر است . در حديث است : « خوددارى از انجام عملى كه در آن شبهه وجود دارد بهتر از افتادن در هلاكت است » . بنابراين ، اگر كسى علم به حرمت داشته باشد به طريق اولى بايد از انجام آن عمل خوددارى كند .\r\nرشوه از بزرگ‌ترين محرّمات است ، حتّى اگر مقصود از آن ، صدور حكم به حق باشد ؛ چراكه خداوند رشوه‌دهنده ، رشوه‌خوار و واسطهء ميان آن دو را لعنت كرده است . در روايت آمده است كه « رشوه ، كفر به خداى بزرگ است » و نيز در روايت ديگرى دارد : « رشوه ، شرك به خداست » .\r\n\r\n","description":"","footnote":"","page_name":" 517 ","page_number":517},
  {"content":"\r\n\r\n\r\nحكم قاضى فاسق\r\nحنفيّه گفته‌اند : حكم قاضى فاسق ، نافذ است . در كتاب معروف به ابن عابدين ، جلد چهارم ، صفحهء 312 ، چاپ 1325 هجرى قمرى ، باب القضاء ، عينا چنين آمده است :\r\n« فاسق براى گواهى دادن اهليّت دارد . بنابراين ، براى قضاوت نيز شايستگى دارد » . در كتاب فتح القدير ، جلد پنجم ، صفحهء 454 ، باب القضاء آمده است : « حكم هركسىكه سلطان صاحب قدرت او را منصوب كند نافذ است ، هرچند وى شخص نادان و فاسق باشد و اين ، ظاهر مذهب ماست » .\r\nامّا شيعهء اماميّه وحدت‌نظر دارند كه فاسق نمىتواند قاضى باشد و حكم او نافذ نيست ، هرچند از لحاظ علمى در سطح بالايى قرار داشته باشد . گروهى از فقها از اين هم فراتر رفته و گفته‌اند : براى صاحب حق جايز نيست كه به قاضى غيرعادل شكايت كند ، حتّى اگر تحصيل حقّش منحصر به همين شكايت باشد به قسمى كه اگر وى به قاضى غيرعادل شكايت نكند ، حقّش هدر مىرود و ضايع مىشود . اگر صاحب حق بر خلاف دستور رفتار نمايد و به قاضى غيرعادل شكايت كند و او به نفع وى حكم صادر كند ، براى او جايز نيست كه محكوم‌به را تحويل بگيرد اگرچه حق باشد ، زيرا امام صادق عليه السّلام فرمود : « گرفتن آن چيز براى او حرام است ، اگرچه حقّ مسلّم او باشد » .\r\nالبته بيشتر فقهاى اماميّه گفته‌اند : براى صاحب حق جايز است كه از غيرعادل به منظور دست‌يابى به حق كمك بگيرد . البته ، مشروط به آن‌كه گرفتن حقّ وى به رجوع به قاضى غيرعادل منحصر باشد ، به قسمى كه وسيلهء ديگرى جز آن نيابد و تفاوت نمىكند كه حق ، دين باشد و يا عين . مراجعه به غيرعادل از آن جهت جايز است كه دفع ضرر از خود ، جايز و گاه واجب است و از سوى ديگر ، اين كار جز از طريق مراجعه به غيرعادل امكان‌پذير نيست ، چنان‌كه فرض نيز بر همين است . براين\r\n\r\n","description":"","footnote":"","page_name":" 518 ","page_number":518},
  {"content":"\r\n\r\nاساس ، رجوع به غيرعادل جايز و يا واجب است ؛ امّا گناه و حرمت برعهدهء كسى است كه از دادن حق خوددارى مىكند نه برعهدهء كسىكه مىخواهد حقّ خود را بستاند .\r\n\r\nحكم قاضى واقعيّت را تغيير نمىدهد\r\nاگر دو نفر دعواى خود را در نزد قاضى مجتهد عادل مطرح كنند و قاضى به نفع كسى حكم صادر كند كه صاحب حق نيست ، زيرا صاحب حق نمىتواند ادّعاى خود را به اثبات برساند ، در اين صورت ، براى شخصى كه به نفعش حكم صادرشده جايز نيست كه شىء محكوم‌به را تحويل بگيرد ؛ چراكه حكم قاضى واقعيّت را تغيير نمىدهد . اين حكم در ظاهر نافذ است ، نه درواقع . پيامبر بزرگوار صلّى اللّه عليه و إله فرمود : « من همانند شما انسانى هستم كه به من وحى مىشود . شما دعواى خود را در نزدم مطرح مىكنيد و شايد يكى از شما دليل بهتر و دقيق‌تر از يكى ديگر بياورد و درنتيجه ، من بر طبق آنچه مىشنوم به نفع او حكم كنم و هركس كه من چيزى را از حقّ برادرش به نفع او حكم مىكنم ، همانا قطعه‌اى از آتش را براى او حكم مىنمايم » .\r\nامّا ابو حنيفه كاملا بر خلاف پيامبر مىگويد . صاحب تفسير المنار در هنگام تفسير آيهء فوق الذكر از او نقل مىكند كه وى گفته است : هرگاه قاضى به فسخ نكاح ميان زن و شوهر حكم كند و بر شهادت دروغ اعتماد نمايد ، برآن ، دو حرام است كه به عنوان زن و شوهر زندگى كنند . و نيز اگر قاضى برطبق شهادت شاهدان كه به دروغ شهادت داده‌اند كه فلان مرد ، فلان زن را عقد كرده است ، به درستى عقد حكم صادر كند ، آن مرد مىتواند به همين حكم قاضى بسنده كند و بدون عقد با آن زن همبستر شود ، علىرغم اين‌كه مىداند قاضى به ناحق حكم كرده است .\r\n\r\n","description":"","footnote":"","page_name":" 519 ","page_number":519},
  {"content":"\r\n\r\n\r\nپرسش دربارهء هلال‌ها\r\n\r\n[ سوره البقرة ( 2 ) : آيه 189 
  ]\r\nيَسْئَلُونَكَ عَنِ الْأَهِلَّةِ قُلْ هِيَ مَواقِيتُ لِلنَّاسِ وَ الْحَجِّ وَ لَيْسَ الْبِرُّ بِأَنْ تَأْتُوا الْبُيُوتَ مِنْ ظُهُورِها وَ لكِنَّ الْبِرَّ مَنِ اتَّقى وَ أْتُوا الْبُيُوتَ مِنْ أَبْوابِها وَ اتَّقُوا اللَّهَ لَعَلَّكُمْ تُفْلِحُونَ ( 189 )\r\nاز تو درباره هلال‌ها مىپرسند ، بگو : براى آن است كه مردم وقت كارهاى خويش و زمان حج را بشناسند و پسنديده نيست كه از پشت خانه‌ها به آنها داخل شويد ، پسنديده آن است كه پروا كنيد و از درها به خانه‌ها درآييد و از خدا بترسيد تا رستگار شويد . ( 189 )\r\n\r\nواژگان\r\nالأهلّة : جمع « هلال » و آن درواقع ، يك جرم است ، لكن به اعتبار تعدّد ماه‌ها جمع بسته مىشود .\r\nمواقيت : جمع « ميقات » و آن عبارت است از : زمان مشخص و تعيين شده .\r\n\r\nاعراب\r\n « لِلنَّاسِ »  متعلّق به محذوف وصف براى  « مَواقِيتُ » .  « باء » در  « بِأَنْ تَأْتُوا »  زايد است ؛ چراكه پس از نفى آمده است و مصدر ريخته شده از آن ، در محلّ نصب و خبر  « لَيْسَ »  مىباشد .\r\n\r\n","description":"","footnote":"","page_name":" 520 ","page_number":520},
  {"content":"\r\n\r\n\r\nتفسير\r\n يَسْئَلُونَكَ عَنِ الْأَهِلَّةِ .  وقتى ما به‌طور مستقل بدين سؤال بنگريم و آن را جدا از پاسخش مورد بررسى قرار دهيم ، دو احتمال وجود دارد :\r\n1 . سؤال دربارهء سبب طبيعى اختلافى باشد كه در شكل هلال به وجود مىآيد ، بدين ترتيب كه چرا در ابتدا باريك است و آن‌گاه كامل مىشود و به صورت بدر درمىآيد و سپس به همان شكل نخست برمىگردد و . . . .\r\n2 . سؤال در مورد حكمت و فلسفهء اين تغييرات در ماه باشد ، نه دربارهء سبب طبيعى آن . امّا اگر به خود سؤال و پاسخ آن  ( قُلْ هِيَ مَواقِيتُ لِلنَّاسِ )  باهم بنگريم ، مشخص مىشود كه سؤال ، تنها دربارهء حكمت تغيير شكل در ماه بوده است ، نه دربارهء سبب طبيعى آن . و همين احتمال رجحان دارد ، چراكه بايد پاسخ مطابق پرسش باشد .\r\nكسىكه مىگويد : آنان دربارهء سبب طبيعى و تغيير شكل هلال [ از پيامبر صلّى اللّه عليه و إله 
  ] پرسيدند و خدا به پيامبرش دستور داد كه با بيان حكمت اختلاف در شكل ماه به آنها پاسخ دهد تا تعريضى باشد براين‌كه سؤال ايشان بىمورد است ، بدين نكته استدلال مىكند كه مردم آن روز از درك سبب طبيعى اختلاف و تغيير [ در شكل ماه 
  ] كه نياز به بررسى و تحقيق طولانى و عميق و مقدّمات علمى زياد دارد ناتوان بودند . ازاين‌رو ، سزاوار اين بود كه آنها دربارهء حكمت و فايدهء اختلاف در هلال‌ها بپرسند ، زيرا مىتوانستند آن را بفهمند و هضم كنند . بايد گفت : اين نظريّه صرفا يك احتمال است و جز استحسان هيچ دليلى ندارد .\r\nسؤال : دليل براى اثبات نظريّهء فوق وجود دارد و آن اين‌كه خداى تعالى مىفرمايد :\r\n « لَيْسَ الْبِرُّ بِأَنْ تَأْتُوا الْبُيُوتَ مِنْ ظُهُورِها » ،  زيرا معناى اين سخن آن است كه سؤال شما دربارهء سبب طبيعى اختلاف هلال‌ها ، به‌سان كسى است كه مىخواهد از پشت خانه\r\n\r\n","description":"","footnote":"","page_name":" 521 ","page_number":521},
  {"content":"\r\n\r\nوارد آن شود ، امّا سؤال شما دربارهء حكمت اختلاف ، همانند كسى است كه مىخواهد از در خانه وارد آن گردد .\r\nپاسخ : اوّلا ، آنچه شما گفتيد ، تأويل لفظ است ، نه تفسير ظاهر لفظ . ثانيا ، ثابت شده است كه اين جمله دربارهء چيزى نازل شد كه مردم دوران جاهليت آن را انجام مىدادند و آن اين‌كه در آن زمان رسم براين بود كه اگر كسى براى حج محرم مىشد از در خانه‌اش وارد نمىشد ، بلكه از پشت خانه وارد مىشد . تفصيل اين موضوع اندكى بعد خواهد آمد .\r\nدر هر صورت ، خداوند به پيامبرش دستور داد تا به آنان پاسخ دهد كه حكمت اختلاف هلال‌ها آن است كه منافع و امور دنيوى آنان از قبيل بدهكارىها و اجاره‌ها و نيز امور دينى آنها نظير حج و روزه در وقت مشخصى انجام شود . به بيان ديگر پاسخ پيامبر صلّى اللّه عليه و إله در اين‌جا همانند اين سخن خداوند است :  « وَ قَدَّرَهُ مَنازِلَ لِتَعْلَمُوا عَدَدَ السِّنِينَ وَ الْحِسابَ » .  « 1 »\r\n وَ لَيْسَ الْبِرُّ بِأَنْ تَأْتُوا الْبُيُوتَ مِنْ ظُهُورِها وَ لكِنَّ الْبِرَّ مَنِ اتَّقى وَ أْتُوا الْبُيُوتَ مِنْ أَبْوابِها .  بيشتر مفسّران گفته‌اند : در دوران جاهليت ، هنگامىكه يكى از مردم براى حج محرم مىشد ، سوراخى در پشت خانه‌اش قرار مىداد و از آن وارد خانه مىشد و يا در پشت خانه نردبانى را مىگذاشت و از آن به پشت‌بام خانه بالا مىرفت و اگر از صحراگردان بود از پشت چادر خود بيرون مىآمد . برخى از مسلمانان نيز در ابتدا چنين مىكردند . ازاين‌رو ، آيه نازل شد و براى آنها بيان كرد كه نيكى همانا پرهيز از خدا ، انجام دادن كار خير و دورى از گناهان و رذيلت‌هاست ، نه داخل شدن از پشت خانه‌ها و ديگر سنّت‌هاى كوركورانه كه به هيچ‌وجه رابطه‌اى با دين و ايمان ندارد .\r\n\r\n\r\n","description":"","footnote":"\r\n( 1 ) . يونس ( 10 ) آيهء 5 .\r\n","page_name":" 522 ","page_number":522},
  {"content":"\r\n\r\n\r\nجهاد در راه خدا\r\n\r\n[ سوره البقرة ( 2 ) : آيات 190 تا 193 
  ]\r\nوَ قاتِلُوا فِي سَبِيلِ اللَّهِ الَّذِينَ يُقاتِلُونَكُمْ وَ لا تَعْتَدُوا إِنَّ اللَّهَ لا يُحِبُّ الْمُعْتَدِينَ ( 190 ) وَ اقْتُلُوهُمْ حَيْثُ ثَقِفْتُمُوهُمْ وَ أَخْرِجُوهُمْ مِنْ حَيْثُ أَخْرَجُوكُمْ وَ الْفِتْنَةُ أَشَدُّ مِنَ الْقَتْلِ وَ لا تُقاتِلُوهُمْ عِنْدَ الْمَسْجِدِ الْحَرامِ حَتَّى يُقاتِلُوكُمْ فِيهِ فَإِنْ قاتَلُوكُمْ فَاقْتُلُوهُمْ كَذلِكَ جَزاءُ الْكافِرِينَ ( 191 ) فَإِنِ انْتَهَوْا فَإِنَّ اللَّهَ غَفُورٌ رَحِيمٌ ( 192 ) وَ قاتِلُوهُمْ حَتَّى لا تَكُونَ فِتْنَةٌ وَ يَكُونَ الدِّينُ لِلَّهِ فَإِنِ انْتَهَوْا فَلا عُدْوانَ إِلاَّ عَلَى الظَّالِمِينَ ( 193 )\r\nبا كسانى كه با شما جنگ مىكنند ، در راه خدا بجنگيد و تعدّى مكنيد ، زيرا خداوند تعدّىكنندگان را دوست ندارد . ( 190 )\r\nهرجا كه آنها را بيابيد بكشيد و از آن‌جا كه شما را رانده‌اند برانيدشان و فتنه از قتل بدتر است . و در مسجد الحرام با آنها مجنگيد ، مگر آن‌كه با شما بجنگند . و چون با شما جنگيدند بكشيدشان كه اين است پاداش كافران . ( 191 )\r\nو اگر باز ايستادند ، خدا آمرزنده و مهربان است . ( 192 )\r\nبا آنها بجنگيد تا ديگر فتنه‌اى نباشد و دين تنها دين خدا شود ، ولى اگر از آيين خويش دست برداشتند تجاوز جز بر ستمكاران روا نيست . ( 193 )\r\n\r\nواژگان\r\nثقف الشىء : نسبت به آن چيز مهارت پيدا كرد و مراد از « الثّقف » در اين‌جا يافتن\r\n\r\n","description":"","footnote":"","page_name":" 523 ","page_number":523},
  {"content":"\r\n\r\nاست .  « حَيْثُ ثَقِفْتُمُوهُمْ » ؛  « هرگاه آنان‌را يافتيد » .\r\nالفتنة : آزمايش و مراد از آن در اين‌جا كفر ورزيدن به خداست ؛ چراكه خداى تعالى مىفرمايد :  « وَ يَكُونَ الدِّينُ لِلَّهِ » . \r\n\r\nاعراب\r\n « يُقاتِلُوكُمْ » ،  منصوب به « أن » كه پس از  « حَتَّى »  در تقدير است . مصدر ريخته شده [ مؤوّل 
  ] مجرور است به  « حَتَّى »  و متعلّق به  « يُقاتِلُوكُمْ » .  همچنين است جملهء  « حَتَّى لا تَكُونَ فِتْنَةٌ » . \r\n\r\nتفسير\r\nدر مجمع البيان از ابن عباس نقل شده است : هنگامى كه پيامبر صلّى اللّه عليه و إله و اصحابش در سالى كه مىخواستند به عمره بروند ، از مدينه بيرون آمدند و تعدادشان بر 1400 نفر بالغ مىشد ، به حديبيّه رسيدند ، مشركان راه را بر آنها بستند و نگذاشتند به بيت الحرام بروند . « 1 » آنها « هدى » [ شتر يا گوسفند قربانى 
  ] را در حديبيّه نحر كردند . آن‌گاه با مشركان صلح نمودند و قرار براين شد كه به مدينه بروند و در سال آينده به مكه برگردند .\r\nزمانى كه سال آينده فرارسيد ، مسلمانان خود را براى انجام عمره آماده كردند ، ولى از آن بيم داشتند كه قريش به پيمان خود وفا نكنند و با آنان به جنگ برخيزند . از سوى ديگر ، پيامبر و اصحابش نمىخواستند در ماه حرام و در حرم خدا با مشركان وارد جنگ شوند . ازاين‌رو ، خداوند آيهء فوق را فروفرستاد و به آنان اجازهء جنگ داد . برخى گفته‌اند : آيهء مزبور ، نخستين آيه‌اى است كه دربارهء جنگ نازل شد .\r\n\r\n\r\n","description":"","footnote":"\r\n( 1 ) . اين واقعه در ذىقعدهء سال ششم هجرى اتفاق افتاد . حديبيّه در آن زمان ، داراى آب و درختان زيادى بود ؛ امّا امروز ، آن‌گونه كه من در سال 1964 ديدم ، بيابان خشكى است .\r\n","page_name":" 524 ","page_number":524},
  {"content":"\r\n\r\n\r\nاسلام با ظلم و فساد مىجنگد\r\nبرخى از روشنفكرانى كه نسبت به اسلام تعصّب و غيرت مىورزند تلاش مىكنند كه به هر نحوى ، حتّى اگر با شيوهء قرآن تضاد داشته باشد ، از آن به دفاع برخيزند ، گفته‌اند : اسلام ، جنگيدن با هيچ فردى را اجازه نمىدهد ، مگر با كسىكه بر جنگ پافشارى و آن را آغاز كند . به گفتهء اينها ، جنگ‌هاى اسلام در دوران پيامبر صلّى اللّه عليه و إله دفاعى بودند ، نه تهاجمى . آنان به چند آيه استدلال كرده‌اند ؛ از جملهء آنها همين آيه است :  « وَ قاتِلُوا فِي سَبِيلِ اللَّهِ الَّذِينَ يُقاتِلُونَكُمْ »  و آيهء :  « وَ قاتِلُوا الْمُشْرِكِينَ كَافَّةً كَما يُقاتِلُونَكُمْ كَافَّةً » .  « 1 » آنچه اين روشنفكران را وادار به دادن اين نظريّه كرده ، شعارى است كه دشمنان اسلام مىدهند و آن اين‌كه اسلام دين جنگ است ، نه دين صلح [ و براى اثبات ادّعاى خود 
  ] ، جنگ‌هاى پيامبر بزرگوار صلّى اللّه عليه و إله را دليل مىآورند .\r\nامّا حقيقت آن است كه اسلام جنگ را در چند مورد اجازه داده است كه از اين قرارند :\r\n1 . به منظور دفاع از جان .\r\n2 . جنگ عليه تجاوزگران . خداوند در آيه نهم سورهء حجرات فرموده است :  « وَ إِنْ طائِفَتانِ مِنَ الْمُؤْمِنِينَ اقْتَتَلُوا فَأَصْلِحُوا بَيْنَهُما فَإِنْ بَغَتْ إِحْداهُما عَلَى الْأُخْرى فَقاتِلُوا الَّتِي تَبْغِي حَتَّى تَفِيءَ إِلى أَمْرِ اللَّهِ » . \r\n3 . جنگ به منظور نابودى كسانى كه نسبت به خدا كافرند . خداوند در آيهء 29 سورهء توبه فرموده است :  « قاتِلُوا الَّذِينَ لا يُؤْمِنُونَ بِاللَّهِ وَ لا بِالْيَوْمِ الْآخِرِ وَ لا يُحَرِّمُونَ ما حَرَّمَ اللَّهُ وَ رَسُولُهُ وَ لا يَدِينُونَ دِينَ الْحَقِّ مِنَ الَّذِينَ أُوتُوا الْكِتابَ حَتَّى يُعْطُوا الْجِزْيَةَ عَنْ يَدٍ وَ هُمْ صاغِرُونَ » .  پيامبر اسلام صلّى اللّه عليه و إله فرمود : « من تا آن‌جا به جنگ با مردم مأمور شدم كه بگويند : لا إله إلّا اللّه و اگر اين كلمه را گفتند ، خون و مالشان در امان است » . لكن اين\r\n\r\n\r\n","description":"","footnote":"\r\n( 1 ) . توبه ( 9 ) آيهء 36 .\r\n","page_name":" 525 ","page_number":525},
  {"content":"\r\n\r\nنوع جنگ و جهاد ، تنها با اجازهء معصوم و يا نايب او مجاز است تا هرج‌ومرج [ در جامعهء اسلامى 
  ] پيش نيايد .\r\nجايز بودن جنگ براى دفاع از جان ، دليل براين نيست كه به سبب اهداف ديگرى همچون از بين بردن تجاوز و كفر ، اجازهء جنگ داده نشود .\r\nاسلام ، جنگ را به خاطر اين‌كه مردم به دين حق و عدالت گرايش پيدا كنند ، مجاز مىداند ، زيرا از ديدگاه اسلام ، كفر ذاتا تجاوز محسوب مىشود . امّا جنگ به منظور به بردگى كشاندن ملّت‌ها ، چپاول منابع آنها و مسلّط شدن بر بازارهاى آنها حرام است .\r\nاسلام بهره‌گيرى از زور را براى نابود كردن جنايت‌ها و ضدارزش‌ها و نيز براى دفاع از حقوق ، آزادى و كرامت انسانى جايز مىداند ؛ ولى استعمارگران آتش جنگ‌ها را برمىافروزند ، خون‌ها را مىريزند و علم را براى ويرانى و نابودى به كار مىگيرند « 1 » تا از اين طريق ثروت ملّت‌ها را به يغما ببرند و استبداد و تجاوز را در جهان حاكم سازند . آنچه گفته شد ، درست‌ترين پاسخى است كه مىتوانيم به كسانى بدهيم كه تلاش مىكنند ، اسلام را دين جنگ و شمشير و پيامبر اسلام را جنگ‌طلب معرّفى نمايند . اسلام ، دينى مثبت است ، نه منفى . اسلام با هركسىكه از حق و عدالت پيروى نكند و در زمين ، فساد ايجاد كند مىجنگد . در دين اسلام ، كفر به خدا نوعى ظلم و فساد به شمار مىرود .\r\nبدين مناسبت بايد اشاره كنيم كه تمام فقهاى مذاهب اسلامى براين موضوع وحدت‌نظر دارند كه هركس حرمت قوانين الهى را بشكند و آنها را حلال بداند و به ريختن خون و غارت اموال ديگران كه بنا به ضرورت دين حرام است بپردازد ،\r\n\r\n\r\n","description":"","footnote":"\r\n( 1 ) . در سال 1957 كتاب مستقبل الطاقة الذريه آيندهء انرژى اتمى اثر ترايتون ، در ايالات متّحده آمريكا منتشر شد ، در اين كتاب چنين آمده است : پيشرفت علمى قيمت آدم‌كشى را به مقدار زيادى پايين آورد ؛ زيرا قبل از ساخته شدن بمب اتمى ، براى كشتن هر انسان و جدا كردن سر او ، تنها به چند پوند نياز بود ، ولى پس از ساخت آن براى از بين بردن هر انسان فقط يك پوند صرف مىشود . و اين هزينه پس از ساخته شدن بمب هيدروژنى ، به يك شيلينگ كاهش يافت .\r\n","page_name":" 526 ","page_number":526},
  {"content":"\r\n\r\nهمانند كسى است كه نسبت به خدا كافر شود ، حتّى اگر نماز بخواند و روزه هم بگيرد و به حج خانهء خدا هم برود ، بلكه چنين شخصى از كافرى كه خون و مال مردم را محترم مىشمارد و به آنان آزار نمىرساند بدتر است . هرچند ترديدى نيست كه هر دو كافرند ، ولى اين يكى كافرى است كه به بندگان خدا اذيّت و آزار نمىرساند و آن ديگرى كافرى است كه معصيت خدا را انجام مىدهد و نسبت به بندگان او جنايت مىكند . پيامبر خدا صلّى اللّه عليه و إله فرمود : « بهترين مردم كسى است كه از همه بيشتر ، به مردم سود برساند و بدترين مردم كسى است كه مردم از شرّ او بترسند » . بار ديگر اين مطلب را تكرار مىكنم كه هركس يك حكم شرعى را كه براساس ضرورت دين و اجماع مسلمانان ثابت شده است ، انكار كند ، به اجماع مسلمانان كافر است ، هرچند از پدر و مادر مسلمان زاده شده باشد و شهادتين را هم بر زبان جارى كند .\r\nاين جمله از سخن خداى تعالى :  وَ لا تَعْتَدُوا  بدين معناست كه با انگيزهء منافع شخصى جنگ نكنيد ، بلكه با انگيزهء شرافت انسانى و دفاع از دين و حق بجنگيد .\r\nهمچنين ، زنان ، كودكان ، پيران و بيماران را مكشيد . آبادىها را خراب و درختان را قطع نكنيد . تمام اين تعاليم و امثال آن در سنّت پيامبر صلّى اللّه عليه و إله آمده‌اند .\r\n وَ اقْتُلُوهُمْ حَيْثُ ثَقِفْتُمُوهُمْ ؛  كافران را در هرزمان و مكانى پيدا كرديد بكشيد ، مگر آن‌كه در مسجد الحرام باشند ، زيرا جنگيدن در آن حرام است ، مگر اين‌كه كافران خود ، آغازگر جنگ باشند .\r\nسؤال : آيهء نخست به جنگ عليه هركس كه با مسلمانان بجنگد دستور داده است ، درحالىكه اين آيه اطلاق دارد . آيا آيه دوم - چنان‌كه گفته شده - ناسخ آيهء اوّل است ؟\r\nپاسخ : ناسخ نيست . پيش‌تر اشاره كرديم كه جايز بودن جنگ به سبب دفاع از جان ، نشان‌دهندهء آن نيست كه جنگ به سبب اهداف ديگرى نظير نابود كردن كفر و ستم و . . . جايز نباشد . به عبارت ديگر : وقتى شما به شخصى مىگوييد : تو آدم خوبى هستى ، معنايش اين نيست كه ديگران بد باشند . همچنين ، جملهء « قاتلوا من يقاتلكم »\r\n\r\n","description":"","footnote":"","page_name":" 527 ","page_number":527},
  {"content":"\r\n\r\nبدين معنا نيست كه با كسانى كه با شما نمىجنگند نجنگيد . البتّه ، اگر خداوند مىفرمود : « لا تقاتلوا إلّا من يقاتلكم » ، چنين معنايى را مىفهمانيد ، [ لكن خداوند ادات حصر به كار نبرده است 
  ] .\r\n وَ أَخْرِجُوهُمْ مِنْ حَيْثُ أَخْرَجُوكُمْ .  مشركان مكّه پيامبر صلّى اللّه عليه و إله و اصحابش را از مكّه بيرون كردند ، تنها بدين سبب كه آنها به خدا و پيامبرش ايمان آورده بودند . ازاين‌رو ، خداوند به پيامبر خود و مسلمانان دستور داد كه اگر پيروزمندانه به مكه برگشتند ، كسانى را كه به خدا و پيامبرش ايمان نمىآورند از اين مكان بيرون كنند تا با مشركان مقابله به مثل كرده باشند .\r\nبرخى گفته‌اند : پيامبر صلّى اللّه عليه و إله پس از آن‌كه پيروز شد و مكّه را فتح كرد ، برطبق دستور آيهء فوق ، مشركان را از مكه بيرون كرد .\r\n وَ الْفِتْنَةُ أَشَدُّ مِنَ الْقَتْلِ .  اين جمله ، علّت جايز بودن كشتن مشركان را بيان مىكند . مراد از فتنه ، شرك است . بنابراين ، معناى آيه اين مىشود : سبب جايز بودن قتل مشركان آن است كه گناه شرك زشت‌تر از گناه قتل است . در برخى از تفاسير آمده است : مراد خداوند از جملهء  « وَ الْفِتْنَةُ أَشَدُّ مِنَ الْقَتْلِ »  آن است كه مشركان مكّه در ابتداى دعوت اسلامى ، سعى مىكردند كه مسلمانان را به وسيلهء آزار و شكنجه كردن ، بيرون نمودن از وطن و مصادرهء اموال از دين اسلام برگردانند و اين اعمال نوعى فتنه به شمار مىرود و بدتر از كشتن است . از اين جهت ، به مسلمانان اجازه داده شد كه مشركان را بكشند و از خانه‌هاى خود برانند . درهرحال ، مراد از فتنه در آيه ، سخن‌چينى - چنان‌كه عدّهء زيادى گفته‌اند - نيست .\r\n وَ لا تُقاتِلُوهُمْ عِنْدَ الْمَسْجِدِ الْحَرامِ حَتَّى يُقاتِلُوكُمْ فِيهِ .  خداوند جنگ در حرم شريف را حرام كرده است ، مگر اين‌كه حرمت آن با آغاز كردن جنگ توسط مشركان بشكند .\r\n فَإِنْ قاتَلُوكُمْ فَاقْتُلُوهُمْ ؛  اگر با شما جنگيدند آنها را بكشيد ؛ چراكه آنان جنگ را\r\n\r\n","description":"","footnote":"","page_name":" 528 ","page_number":528},
  {"content":"\r\n\r\nآغاز و حرمت مسجد الحرام را شكسته‌اند و آغازگر جنگ ، ظالم‌تر نيست ، بلكه تنها ظالم است .\r\n فَإِنِ انْتَهَوْا فَإِنَّ اللَّهَ غَفُورٌ رَحِيمٌ .  سياق آيه چنين اقتضا مىكند كه خدا مىفرمايد : اگر مشركان از جنگيدن در داخل مسجد الحرام دست برداشتند ، شما نيز دست برداريد و آنان‌را ببخشيد ، چراكه سبب جنگ با آنان ، اين بود كه آنها آغازگر جنگ بودند . بنابراين ، هرگاه از آن خوددارى كنند ، سبب ، بر طرف مىشود . بسيارى از مفسّران گفته‌اند : مراد اين است كه اگر مشركان از كفر توبه كردند و به خدا و پيامبرش ايمان آوردند ، آنها را ببخشيد ؛ زيرا خداوند كافر را با ترك جنگ نمىبخشد ، بلكه با ترك كفر او را مورد عفو قرار مىدهد . اين گفته ، نوعى تعيين تكليف براى خداوند است ، چراكه او هركه را بخواهد مىبخشد ، هرچند كافر باشد . شايان يادآورى است كه خداى تعالى قطعا نيكوكار را عذاب نمىكند ، زيرا او عادل است ، ولى گناهكار را - گناهش هرچه باشد - مىبخشد ، زيرا او كريم و رحيم است .\r\n وَ قاتِلُوهُمْ حَتَّى لا تَكُونَ فِتْنَةٌ وَ يَكُونَ الدِّينُ لِلَّهِ .  جهاد به خاطر ايمان آوردن به خدا و نابودى كفر ، مادام كه اثر شرك و الحاد در زمين باشد ، واجب است و هرگاه الحاد از بين برود و تمام مردم به خدا ايمان بياورند ، جهاد واجب نخواهد بود . خوب است بدين نكته اشاره كنيم كه وجوب جهاد به منظور نشر اسلام مشروط به اجازهء امام عادل است و به فرمان كسى ديگر واجب نخواهد بود . امّا جهاد به خاطر دفاع از دين و جان مطلقا واجب است و هيچ شرطى ندارد .\r\n فَإِنِ انْتَهَوْا فَلا عُدْوانَ إِلَّا عَلَى الظَّالِمِينَ ؛  اگر مشركان از كفر دست بردارند و اسلام آورند ، كشتن آنها جايز نيست ، مگر اين‌كه كارى بكنند كه سبب كشتن آنان شود و آنان عبارت است از سه چيز : ارتداد ، زنا كردن پس از ازدواج و كشتن يك انسان ديگر از روى ستم .\r\n\r\n","description":"","footnote":"","page_name":" 529 ","page_number":529},
  {"content":"\r\n\r\n\r\nماه حرام\r\n\r\n[ سوره البقرة ( 2 ) : آيات 194 تا 195 
  ]\r\nالشَّهْرُ الْحَرامُ بِالشَّهْرِ الْحَرامِ وَ الْحُرُماتُ قِصاصٌ فَمَنِ اعْتَدى عَلَيْكُمْ فَاعْتَدُوا عَلَيْهِ بِمِثْلِ مَا اعْتَدى عَلَيْكُمْ وَ اتَّقُوا اللَّهَ وَ اعْلَمُوا أَنَّ اللَّهَ مَعَ الْمُتَّقِينَ ( 194 ) وَ أَنْفِقُوا فِي سَبِيلِ اللَّهِ وَ لا تُلْقُوا بِأَيْدِيكُمْ إِلَى التَّهْلُكَةِ وَ أَحْسِنُوا إِنَّ اللَّهَ يُحِبُّ الْمُحْسِنِينَ ( 195 )\r\nاين ماه حرام در مقابل آن ماه حرام و شكستن ماه‌هاى حرام را قصاص است . پس هركس بر شما تعدّى كند ، به همان اندازهء تعدّىاش بر او تعدّى كنيد و از خدا بترسيد و بدانيد كه او با پرهيزگاران است . ( 194 )\r\nدر راه خدا انفاق كنيد و خويشتن را به‌دست خويش به هلاكت ميندازيد و نيكى كنيد كه خدا نيكوكاران را دوست دارد . ( 195 )\r\n\r\nتفسير\r\n الشَّهْرُ الْحَرامُ بِالشَّهْرِ الْحَرامِ .  ماه‌هاى حرام چهار ماه هستند : سه تا از آنها پشت سر هم قرار دارند ، يعنى ذىقعده ، ذىحجه و محرّم و يكى از آنها تنها قرار دارد كه عبارت است از ماه رجب . سبب اين‌كه اين ماه‌ها ، حرام ناميده شده‌اند آن است كه جنگ ، هم در دوران جاهليت و هم در اسلام در آنها حرام بود ؛ براى نمونه ، اگر شخصى در اين ماه‌ها به كشندهء پدرش برمىخورد ، متعرّض او نمىگرديد .\r\n\r\n","description":"","footnote":"","page_name":" 530 ","page_number":530},
  {"content":"\r\n\r\nدر تفسير آيهء  « وَ قاتِلُوا فِي سَبِيلِ اللَّهِ الَّذِينَ يُقاتِلُونَكُمْ »  بيان شد كه پيامبر صلّى اللّه عليه و إله و اصحابش در ماه ذىقعده و در سال ششم هجرى عازم عمره شدند ؛ امّا مشركان راه را بر آنان بستند و با تير و سنگ آنها را هدف قرار دادند ، ولى مسلمانان با مشركان صلح نمودند و قرار براين شد كه در سال آينده به مكه برگردند ؛ امّا مسلمانان بيم آن داشتند كه مشركان جنگ با آنان‌را در ماه حرام آغاز كنند . ازاين‌رو ، خدا به مسلمانان اجازه داد كه در ماه حرام با مشركان بجنگند و بيان كرد كه در ماه‌هاى حرام تجاوز ، حرام است ، نه دفاع . بنابراين ، معناى  « الشَّهْرُ الْحَرامُ بِالشَّهْرِ الْحَرامِ »  اين مىشود كه اى مسلمانان ، هركس خون شما را در اين ماه حلال بداند ، شما نيز خون آنها را در آن حلال بدانيد .\r\n وَ الْحُرُماتُ قِصاصٌ .  هركس حرمت قوانين الهى را بشكند ، از او قصاص و همانند عملى كه انجام داده است ، با وى رفتار خواهد شد و اين ، يك اصل كلى است كه جلو هرگونه بهانه را از كسانى كه حرمت‌هاى الهى را نقض مىكنند مىگيرد .\r\nبنابراين ، هركس خون و مال و آبروى مردم را مباح بداند ، با خود او نيز چنين رفتار خواهد شد ؛ چراكه حرمت انسان از حرمت خدا سرچشمه گرفته است ، مگر انسانى كه حرمت انسان ديگرى را نقض كند [ كه در اين صورت حرمت ندارد 
  ] . با رعايت حرمت انسان است كه سخن از حق به ميان مىآيد ، حقّى كه از همه‌چيز بالاتر است . با آنچه گفته شد ، مىتوانيم به تفسير آيهء :  فَمَنِ اعْتَدى عَلَيْكُمْ فَاعْتَدُوا عَلَيْهِ بِمِثْلِ مَا اعْتَدى عَلَيْكُمْ  پىببريم . براين اساس ، شرط مجازات آن است كه همانند جنايت فرد تجاوزگر باشد ، نه كم نه زياد ، معناى قصاص نيز همين است .\r\nسؤال : هركس تجاوز را آغاز كند ، يقينا متجاوز است ، امّا كسىكه متجاوز را قصاص مىكند و نسبت به وى مقابله به مثل مىنمايد متجاوز نيست . بنابراين ، جملهء  « فَاعْتَدُوا عَلَيْهِ »  در آيهء شريفه ، چه معنايى مىتواند داشته باشد ؟\r\nپاسخ : مراد از « اعتداء » [ تجاوز 
  ] معناى حقيقى آن نيست ، بلكه مراد كيفر آن و مقابله\r\n\r\n","description":"","footnote":"","page_name":" 531 ","page_number":531},
  {"content":"\r\n\r\nبه مثل است ، هم از لحاظ كمّى و هم از لحاظ كيفى و البته بدون تجاوز و ستمى . نظير جملهء فوق ، اين سخن خداست :  « وَ جَزاءُ سَيِّئَةٍ سَيِّئَةٌ مِثْلُها » .  « 1 »\r\n وَ أَنْفِقُوا فِي سَبِيلِ اللَّهِ .  انفاق در راه خدا تمام مؤسسات عام المنفعه را دربرمىگيرد ، از قبيل مدارس ، درمانگاه‌ها ، مراكز نگه‌دارى كودكان بىسرپرست ، جهاد ، صدقه دادن به تهىدستان و مسكينان و انفاق به خانواده و فرزندان و عايله .\r\nبهترين مورد مصرف انفاق ، انفاق به منظور تقويت و گسترش دين و احقاق حق و نابود كردن باطل است .\r\n وَ لا تُلْقُوا بِأَيْدِيكُمْ إِلَى التَّهْلُكَةِ .  خداوند در آيه از انفس به « أيدى » تعبير كرده است . اگر ما جدا از سياق كلام به اين جمله نگاه كنيم ، معنايش اين مىشود : بر انسان جايز نيست كه كارى انجام دهد كه جز ضرر ، هيچ‌گونه منفعتى براى او نداشته باشد ؛ امّا اگر به سياق كلام بنگريم و اين‌كه جملهء  « لا تُلْقُوا بِأَيْدِيكُمْ إِلَى التَّهْلُكَةِ »  پس از جملهء :  « أَنْفِقُوا فِي سَبِيلِ اللَّهِ »  آمده است ، معنايش اين مىشود : از اموالتان به‌گونه‌اى انفاق كنيد كه نه خسّت به خرج دهيد و نه اسراف كنيد ، چراكه هركدام از آنها شما را به هلاكت مىكشاند . بنابراين ، آيهء موردبحث نظير اين آيه است :  « وَ الَّذِينَ إِذا أَنْفَقُوا لَمْ يُسْرِفُوا وَ لَمْ يَقْتُرُوا وَ كانَ بَيْنَ ذلِكَ قَواماً » .  « 2 »\r\nبرخى گفته‌اند : معناى جملهء فوق اين است كه با ترك جهاد و بخشش مال به منظور مجهّز ساختن مجاهدان ، خود را به هلاكت نيندازيد ، زيرا اين كار موجب تضعيف شما و تقويت دشمن مىگردد و درنتيجه ، خوار و هلاك مىشويد .\r\nاين موضوع ، همان چيزى است كه تجربهء مسلمانان آن را به اثبات رسانيده است ؛ زيرا از همان زمانى كه آنان جهاد و بخشش مال در راه پيروزى حق و عدالت را رها كردند ، آزادى و كرامت خود را از دست دادند و هر غاصب و غارتگرى چشم طمع به\r\n\r\n\r\n","description":"","footnote":"\r\n( 1 ) . شورى ( 42 ) آيهء 40 .\r\n( 2 ) . فرقان ( 25 ) آيهء 67 .\r\n","page_name":" 532 ","page_number":532},
  {"content":"\r\n\r\nآنها دوخته است ، تا آن‌جا كه صهيونيست‌هاى نوكر استعمار در سال 1948 فلسطين را اشغال كردند و پس از آن‌كه مسلمانان به مدت بيست سال در اين‌باره سكوت اختيار كردند و دست از جهاد برداشتند ، صهيونيست‌ها به « سينا » و كرانهء باخترى رود اردن نيز حمله بردند و با كمك آمريكا ، انگليس و آلمان غربى آنها را اشغال كردند . آنان مردان را كشتند و زنان و كودكان را آواره ساختند . اگر مسلمانان با صهيونيست‌ها از قبل جهاد مىكردند ، يقينا از اين هلاكت و ذلّت شرم‌آور نجات مىيافتند و از دولت اسرائيل اثر و خبرى نبود .\r\n وَ أَحْسِنُوا .  يعنى با جهاد و بخشش مال خود در راه آن و در هر راهى كه خدا خشنود باشد و انسان مورد ستايش قرار گيرد ، نيكى كنيد .\r\n\r\n","description":"","footnote":"","page_name":" 533 ","page_number":533},
  {"content":"\r\n\r\n\r\nحج و عمره\r\n\r\n[ سوره البقرة ( 2 ) : آيات 196 تا 202 
  ]\r\nوَ أَتِمُّوا الْحَجَّ وَ الْعُمْرَةَ لِلَّهِ فَإِنْ أُحْصِرْتُمْ فَمَا اسْتَيْسَرَ مِنَ الْهَدْيِ وَ لا تَحْلِقُوا رُؤُسَكُمْ حَتَّى يَبْلُغَ الْهَدْيُ مَحِلَّهُ فَمَنْ كانَ مِنْكُمْ مَرِيضاً أَوْ بِهِ أَذىً مِنْ رَأْسِهِ فَفِدْيَةٌ مِنْ صِيامٍ أَوْ صَدَقَةٍ أَوْ نُسُكٍ فَإِذا أَمِنْتُمْ فَمَنْ تَمَتَّعَ بِالْعُمْرَةِ إِلَى الْحَجِّ فَمَا اسْتَيْسَرَ مِنَ الْهَدْيِ فَمَنْ لَمْ يَجِدْ فَصِيامُ ثَلاثَةِ أَيَّامٍ فِي الْحَجِّ وَ سَبْعَةٍ إِذا رَجَعْتُمْ تِلْكَ عَشَرَةٌ كامِلَةٌ ذلِكَ لِمَنْ لَمْ يَكُنْ أَهْلُهُ حاضِرِي الْمَسْجِدِ الْحَرامِ وَ اتَّقُوا اللَّهَ وَ اعْلَمُوا أَنَّ اللَّهَ شَدِيدُ الْعِقابِ ( 196 ) الْحَجُّ أَشْهُرٌ مَعْلُوماتٌ فَمَنْ فَرَضَ فِيهِنَّ الْحَجَّ فَلا رَفَثَ وَ لا فُسُوقَ وَ لا جِدالَ فِي الْحَجِّ وَ ما تَفْعَلُوا مِنْ خَيْرٍ يَعْلَمْهُ اللَّهُ وَ تَزَوَّدُوا فَإِنَّ خَيْرَ الزَّادِ التَّقْوى وَ اتَّقُونِ يا أُولِي الْأَلْبابِ ( 197 ) لَيْسَ عَلَيْكُمْ جُناحٌ أَنْ تَبْتَغُوا فَضْلاً مِنْ رَبِّكُمْ فَإِذا أَفَضْتُمْ مِنْ عَرَفاتٍ فَاذْكُرُوا اللَّهَ عِنْدَ الْمَشْعَرِ الْحَرامِ وَ اذْكُرُوهُ كَما هَداكُمْ وَ إِنْ كُنْتُمْ مِنْ قَبْلِهِ لَمِنَ الضَّالِّينَ ( 198 ) ثُمَّ أَفِيضُوا مِنْ حَيْثُ أَفاضَ النَّاسُ وَ اسْتَغْفِرُوا اللَّهَ إِنَّ اللَّهَ غَفُورٌ رَحِيمٌ ( 199 ) فَإِذا قَضَيْتُمْ مَناسِكَكُمْ فَاذْكُرُوا اللَّهَ كَذِكْرِكُمْ آباءَكُمْ أَوْ أَشَدَّ ذِكْراً فَمِنَ النَّاسِ مَنْ يَقُولُ رَبَّنا آتِنا فِي الدُّنْيا وَ ما لَهُ فِي الْآخِرَةِ مِنْ خَلاقٍ ( 200 )\r\nوَ مِنْهُمْ مَنْ يَقُولُ رَبَّنا آتِنا فِي الدُّنْيا حَسَنَةً وَ فِي الْآخِرَةِ حَسَنَةً وَ قِنا عَذابَ النَّارِ ( 201 ) أُولئِكَ لَهُمْ نَصِيبٌ مِمَّا كَسَبُوا وَ اللَّهُ سَرِيعُ الْحِسابِ ( 202 )\r\n\r\n","description":"","footnote":"","page_name":" 534 ","page_number":534},
  {"content":"\r\n\r\n\r\n[ سوره البقرة ( 2 ) : آيه 203 
  ]\r\nوَ اذْكُرُوا اللَّهَ فِي أَيَّامٍ مَعْدُوداتٍ فَمَنْ تَعَجَّلَ فِي يَوْمَيْنِ فَلا إِثْمَ عَلَيْهِ وَ مَنْ تَأَخَّرَ فَلا إِثْمَ عَلَيْهِ لِمَنِ اتَّقى وَ اتَّقُوا اللَّهَ وَ اعْلَمُوا أَنَّكُمْ إِلَيْهِ تُحْشَرُونَ ( 203 )\r\nحج و عمره را براى خدا كامل به جاى آريد . و اگر شما را از حج بازداشتند ، آن‌قدر كه ميسّر است قربانى كنيد و سر متراشيد تا قربانى شما به قربانگاهش برسد . اگر يكى از شما بيمار ، يا در سرش آزارى بود به عنوان فديه روزه بدارد يا صدقه دهد يا قربانى كند . و چون ايمن شويد ، هركه از عمرهء تمتّع به حج بازآيد ، آن‌قدر كه او را ميسّر است قربانى كند و هركه را قربانى ميسّر نشد سه روز در حج روزه بدارد و هفت روز چون از حج بازگردد ، تا ده روز كامل شود . و اين حكم براى كسى است كه از مردم مكه نباشد . از خدا بترسيد و بدانيد كه خدا به سختى عقوبت مىكند . ( 197 )\r\nحج در ماه‌هاى معيّنى است . هركه در آن ماه‌ها اين فريضه را ادا كند بايد كه در اثناى آن جماع نكند و فسقى از او سر نزند و جنگ نكند . هركار نيكى كه انجام مىدهيد خدا از آن آگاه است . و توشه برداريد كه بهترين توشه‌ها پرهيزگارى است . اى خردمندان ، از من بترسيد . ( 198 )\r\nاگر به هنگام حج طالب روزى خدا باشيد مرتكب گناهى نشده‌ايد . و چون از عرفات بازگشتيد خدا را در مشعر الحرام ياد كنيد ؛ از آن‌رو كه شما را هدايت كرده ، درحالىكه پيش از آن گمراه بوده‌ايد . ( 199 )\r\nسپس از آن‌جا كه ديگر مردم باز مىگردند ، شما نيز بازگرديد و از خدا آمرزش بخواهيد كه آمرزنده و مهربان است . ( 200 )\r\nچون مناسكتان را به جاى آورديد ، همچنان‌كه پدران خويش را ياد مىكرديد - حتّى بيشتر از آن - خداى را ياد كنيد . برخى از مردم مىگويند : اى پروردگار ما ، ما را در دنيا چيزى بخش .\r\nاينان را در آخرت نصيبى نيست . ( 201 )\r\nو برخى از مردم مىگويند : اى پروردگار ما ، ما را هم در دنيا خيرى بخش و هم در آخرت و ما را از عذاب آتش نگه‌دار . ( 202 )\r\nاينان از آنچه كسب كرده‌اند ، بهره‌مند مىشوند و خدا به سرعت به حساب هركس مىرسد . ( 203 )\r\nخداوند را در روزهايى چند ياد كنيد و هركس كه دو روز پيش افتد مرتكب گناهى نشده است . هر پرهيزگارى هم كه تأخير كند گناهى نكرده است . از خدا بترسيد و بدانيد كه همگان به پيشگاه وى گرد مىآييد . ( 203 )\r\n\r\n","description":"","footnote":"","page_name":" 535 ","page_number":535},
  {"content":"\r\n\r\n\r\nتفسير\r\nاين آيات ، يعنى از آيهء 196 تا 203 برخى از احكام حج را متذكر شده‌اند . فقها دربارهء حج كتاب‌هاى ويژه‌اى تأليف كرده‌اند و من در اين باب ، كتابى نوشته‌ام به‌نام الحج على مذاهب الخمسه . آن‌گاه ، اين كتاب را در ضمن كتاب الفقه على المذاهب الخمسه هنگامىكه براى سومين بار به چاپ رسيد ، جاى دادم . همچنين در جزء دوم كتاب فقه الامام جعفر الصّادق دربارهء حج به تفصيل سخن گفته‌ام . حج از زمان ابراهيم و اسماعيل عليهما السّلام معروف بود و مردم دوران جاهليت هم آن را ادامه دادند و اسلام نيز ، همان حج را پس آن‌كه از منكرات ، پاكيزه و برخى از اعمال را بدان اضافه كرد ، تأييد و تثبيت نمود .\r\n وَ أَتِمُّوا الْحَجَّ وَ الْعُمْرَةَ لِلَّهِ .  واژهء « حجّ » در لغت به معناى قصد است و در اصطلاح شرع ، عبادت ويژه‌اى است در مكانى خاص و در زمان معيّن . « عمرة » در لغت ، مطلق زيارت و در اصطلاح شرع ، زيارت خانهء خدا به‌گونه‌اى خاص است .\r\nحج ، هم در قرآن ، هم در سنّت و هم به دليل اجماع ، واجب است و حتّى وجوب آن از ضروريات دين به شمار مىرود و كسىكه آن را انكار كند ، همانند كسىكه روزه و نماز را انكار كند ، كافر است . امّا عمره ، تنها از ديدگاه امامّيه و شافعيّه واجب است و حنفيّه و مالكيّه آن را مستحبّ مىدانند . كلمهء « للّه » در آيه بدين معناست كه براى خدا حج و عمره كنند ، نه به خاطر مقاصد دنيوى . از آن‌جا كه عرب به منظور گردهمايى ، فخرفروشى ، رفع نيازمندىها و شركت در بازارهاى تجارتى به حج مىرفتند ، خداوند دستور داد تا مردم به خاطر انجام يك عبادت مخلصانه و پاك از هر شايبه‌اى به آن‌جا بروند .\r\n فَإِنْ أُحْصِرْتُمْ فَمَا اسْتَيْسَرَ مِنَ الْهَدْيِ .  « احصار » به معناى زندانى كردن و جلوگيرى نمودن است . « هدى » حيوانى است كه حاجيان در ايّام حج آن را قربانى\r\n\r\n","description":"","footnote":"","page_name":" 536 ","page_number":536},
  {"content":"\r\n\r\nمىكنند . معناى آيه بدين ترتيب است : هرگاه براى انجام حج و يا عمره احرام بستيد و مانعى نظير بيمارى ، يا دشمنى و امثال آن ، نگذاشت كه شما عبادت خود را برطبق دستور شرع كامل كنيد ، در اين صورت ، آن مقدار كه ميسّر است قربانى كنيد كه كمترين آن ، گوسفند ، متوسط آن ، گاو و حدّ اعلايش شتر است .\r\n وَ لا تَحْلِقُوا رُؤُسَكُمْ حَتَّى يَبْلُغَ الْهَدْيُ مَحِلَّهُ .  خطاب به كسانى است كه نمىتوانند حج و يا عمره را به كمال برسانند و بر آنان است كه از احرام به درنيايند ، مگر اين‌كه يقين پيدا كنند كه قربانيشان در جايى كه ذبح در آن‌جا واجب مىباشد رسيده است .\r\nمكان ذبح ، در صورتى كه احرام براى حج باشد « منا » و در صورتى كه احرام براى عمره باشد « مكه » است . البته ، آنچه گفته شد در صورتى است كه مانع ، بيمارى باشد ؛ امّا اگر مانع دشمن باشد ، محلّ ذبح همان جايى است كه دشمن راه را بسته است ؛ زيرا هنگامى كه مشركان راه را در حديبيّه بر پيامبر صلّى اللّه عليه و إله بستند و مانع از زيارت خانهء خدا شدند او قربانى خود را در همان‌جا ذبح كرد .\r\n فَمَنْ كانَ مِنْكُمْ مَرِيضاً أَوْ بِهِ أَذىً مِنْ رَأْسِهِ فَفِدْيَةٌ مِنْ صِيامٍ أَوْ صَدَقَةٍ أَوْ نُسُكٍ .  يعنى اگر محرم به سبب ضرورتى سرش را تراشيد ، مخيّر است كه يكى از سه چيز را كفّاره بدهد : سه روز روزه گرفتن ، يا اطعام شش مسكين و يا قربانى كه حدّ اقلّ آن ، گوسفند است .\r\n فَإِذا أَمِنْتُمْ .  يعنى هرگاه مانعى شما را از كامل كردن حج بازنداشت .\r\n فَمَنْ تَمَتَّعَ بِالْعُمْرَةِ إِلَى الْحَجِّ فَمَا اسْتَيْسَرَ مِنَ الْهَدْيِ .  يعنى اگر كسى عمره را به جاى آورد و پس از آن ، در همان سال حج كرد بايد قربانى كند و اين نوع حج را « حج تمتّع » مىنامند كه بر غيراهل مكه واجب است . سبب اين‌كه حج مزبور را حج تمتّع مىنامند آن است كه تمام آنچه در هنگام عمره بر حاجى حرام بود ، پس از عمره بهره‌گيرى از آن بر وى حلال مىشود ، تا اين‌كه بار ديگر براى حج احرام ببندد .\r\n فَمَنْ لَمْ يَجِدْ فَصِيامُ ثَلاثَةِ أَيَّامٍ فِي الْحَجِّ وَ سَبْعَةٍ إِذا رَجَعْتُمْ تِلْكَ عَشَرَةٌ كامِلَةٌ . \r\n\r\n","description":"","footnote":"","page_name":" 537 ","page_number":537},
  {"content":"\r\n\r\nامام صادق عليه السّلام فرمود : « اگر كسىكه حج تمتّع را انجام مىدهد به قربانى دسترسى پيدا نكرد ، سه روز را در روزهاى حج روزه بگيرد : هفتم ، هشتم و نهم ذى الحجّه - قصد اقامت لازم نيست - و نيز هفت روز را زمانى كه به نزد خانواده‌اش برمىگردد و اين ده روز كامل براى جبران قربانى است » .\r\n ذلِكَ لِمَنْ لَمْ يَكُنْ أَهْلُهُ حاضِرِي الْمَسْجِدِ الْحَرامِ .  صاحب مجمع البيان گفته است :\r\n« آنچه گفته شد ، مبنىبراين‌كه حاجى پس از عمره ، حج را انجام دهد ، براى اهل مكه و كسانىكه به منزلهء آنها مىباشند نيست ، بلكه اين حكم به كسانىكه دور از مكه هستند منحصر مىشود ؛ يعنى كسانىكه ميان آنها و مكه ، از هرطرف كه باشند ، بيش از دوازده ميل [ چهار فرسخ 
  ] فاصله باشد » . فقهاى اماميّه گفته‌اند : حج تمتّع تكليفى است براى كسانى از مكه دور باشند و براى اين اشخاص جايز نيست كه حج قران و افراد انجام دهند ؛ چراكه حج قران و افراد تنها به اهالى مكه و اطراف آن اختصاص دارد و براى آنان جايز نيست كه حج تمتّع را به جا آورند . تفصيل اين مطلب در كتاب‌هاى فقهى موجود است .\r\n الْحَجُّ أَشْهُرٌ مَعْلُوماتٌ .  حج در ماه‌هاى معيّنى است كه عبارتند از : شوّال ، ذىقعده و دههء اوّل از ذىحجه . بنابراين ، اگر كسى پيش از اين ماه‌ها احرام ببندد ، حج او درست نخواهد بود و كسىكه در اين ماه‌ها احرام ببندد ، حج او درست است و بقيّهء اعمال را بايد به جاى آورد .\r\n فَمَنْ فَرَضَ فِيهِنَّ الْحَجَّ .  يعنى كسىكه خود را ملزم سازد تا در اين ايّام حج كند .\r\n فَلا رَفَثَ وَ لا فُسُوقَ وَ لا جِدالَ فِي الْحَجِّ .   « رَفَثَ »  به معناى همبستر شدن است .\r\nبنابراين ، هرگاه مردى كه محرم است با همسرش آميزش كند ، حج او باطل خواهد بود . همان‌گونه كه اگر شخص روزه‌دار ، غذا بخورد و يا با همسرش آميزش كند روزه‌اش باطل مىشود . چنين شخصى بايد حج خود را تمام كرده و سپس آن را در\r\n\r\n","description":"","footnote":"","page_name":" 538 ","page_number":538},
  {"content":"\r\n\r\nسال بعد قضا كند ، چنان‌كه اگر در ماه رمضان ، روزه‌اش را باطل كند بايد آن را تمام كرده و سپس قضا نمايد .  « فُسُوقَ »  يعنى دروغ و دشنام دادن . امّا « جدال » در روايات اهل بيت عليهم السّلام به سخن كسىكه بگويد : « لا و اللّه و بلى و اللّه » تفسير شده است .\r\n لَيْسَ عَلَيْكُمْ جُناحٌ أَنْ تَبْتَغُوا فَضْلًا مِنْ رَبِّكُمْ .  مردم در دوران جاهليت ، در ايّام حج به بازرگانى مىپرداختند و از اين طريق سود به‌دست مىآوردند . ازاين‌رو ، برخى تصوّر مىكردند كه اين كار حرام مىباشد . خداوند در آيهء فوق اين تصوّر را از بين برد و بيان كرد كه سود بردن ، بااخلاص در اعمال حجّ منافات ندارد .\r\n فَإِذا أَفَضْتُمْ مِنْ عَرَفاتٍ فَاذْكُرُوا اللَّهَ عِنْدَ الْمَشْعَرِ الْحَرامِ .  « عرفات » ، مكانى است مشخص و افاضه از عرفات به معناى بيرون رفتن از آن‌جاست . « مشعر الحرام » به « مزدلفه » معروف است و توقّف كردن [ وقوف 
  ] در آن‌جا همانند توقّف كردن [ وقوف 
  ] در عرفات واجب است .\r\n ثُمَّ أَفِيضُوا مِنْ حَيْثُ أَفاضَ النَّاسُ .  برخى گفته‌اند : قريش به خاطر خودخواهى و جاه‌طلبى با ديگران در عرفات توقّف نمىكردند . بدين جهت ، خدا به پيامبرش دستور داد كه با مردم در عرفات توقّف كند و به همراه آنان از آن‌جا بيرون برود ، تا از اين طريق بطلان كار قريش را آشكار سازد .\r\n فَإِذا قَضَيْتُمْ مَناسِكَكُمْ فَاذْكُرُوا اللَّهَ كَذِكْرِكُمْ آباءَكُمْ أَوْ أَشَدَّ ذِكْراً .  از امام باقر ، پدر امام صادق عليهما السّلام روايت شده است : « وقتى اعراب از اعمال حج فارغ مىشدند در آن‌جا گردهم مىآمدند و افتخارات و آثار پدرانشان را بازگو مىكردند . ازاين‌رو ، خداوند به آنان دستور داد تا اين كار را ترك كنند و به جاى آن ، خدا و نعمت‌هاى او را ياد نمايند ؛ زيرا اوست كه نخستين‌بار به آنان و پدرانشان نعمت داد » .\r\n   فَمِنَ النَّاسِ مَنْ يَقُولُ رَبَّنا آتِنا فِي الدُّنْيا وَ ما لَهُ فِي الْآخِرَةِ مِنْ خَلاقٍ . وَ مِنْهُمْ مَنْ يَقُولُ رَبَّنا آتِنا فِي الدُّنْيا حَسَنَةً وَ فِي الْآخِرَةِ حَسَنَةً وَ قِنا عَذابَ النَّارِ . أُولئِكَ لَهُمْ نَصِيبٌ مِمَّا كَسَبُوا وَ اللَّهُ سَرِيعُ الْحِسابِ .    مردم در هنگام حج دو دسته‌اند : دسته‌اى جز متاع دنيا\r\n\r\n","description":"","footnote":"","page_name":" 539 ","page_number":539},
  {"content":"\r\n\r\nچيزى ديگر را نمىخواهند و جز متاع دنيا ، هدفى ندارند و اگر خدا را هم عبادت مىكنند به خاطر دنياست . اين دسته ، از نعمت‌هاى آخرت محروم خواهند بود . دستهء ديگر ، كسانى هستند كه هم دنيا را مىخواهند و هم آخرت را و براى هر دو كار مىكنند . اين دسته ، در فرداى قيامت به عنوان پاداش اعمال شايستهء خود ، بهره‌اى وافر از پيشگاه خداوند دريافت خواهند كرد . صاحب تفسير روح البيان از امام على ابن ابى طالب عليه السّلام نقل كرده است كه مراد از « حسنه » در دنيا زن خوب و در آخرت حوريّه است . امّا مراد از  « عَذابَ النَّارِ » ،  زن بد است . حال ، اين روايت درست باشد و يا نباشد ، لكن من فردى را مىشناسم كه از ژرفاى دلش احساس مىكند كه اگر او در ميان جهنّم مىبود و آن‌گاه مخيّر گذاشته مىشد ميان اين‌كه از جهنّم بيرون آيد و دوباره با همان زنى كه در دنيا داشت زندگى و معاشرت كند و يا اين‌كه در جهنّم باقى بماند ، هرآينه ماندن در جهنّم را بر معاشرت با آن زن ترجيح مىداد . زنى كه خداوند همنشينى با او را تبديل به همنشينى با آتش كه از او بهتر است نمود .\r\n وَ اذْكُرُوا اللَّهَ فِي أَيَّامٍ مَعْدُوداتٍ .  مراد از اين ايّام ، ايّام تشريق است و عبارتند از :\r\nيازدهم ، دوازدهم و سيزدهم ذىحجه . بر حاجى واجب نيست كه شب سيزدهم را در « منا » بيتوته كند ، لكن مشروط به اين‌كه در روز دوازدهم ، پس از زوال و پيش از غروب از منا خارج شود و نيز در حال احرام از شكار كردن و همبستر شدن با زنان خوددارى كرده باشد . با اين بيان ، تفسير سخن خداى تعالى روشن مىشود :  فَمَنْ تَعَجَّلَ فِي يَوْمَيْنِ فَلا إِثْمَ عَلَيْهِ وَ مَنْ تَأَخَّرَ فَلا إِثْمَ عَلَيْهِ لِمَنِ اتَّقى .  يعنى به شرط آن‌كه از شكار و زنان ، در حال احرام ، پرهيز كرده باشد ؛ امّا اگر با زنان همبستر شده يا شكار كرده باشد و يا درحالىكه او هنوز در منا است خورشيد غروب كرده باشد ، واجب است كه شب سيزدهم را در منا بيتوته كند و در بامداد آن ، رمى جمرهء سه‌گانه را نيز انجام دهد .\r\n\r\n","description":"","footnote":"","page_name":" 540 ","page_number":540},
  {"content":"\r\n\r\n\r\nدشمنان دوست‌نما\r\n\r\n[ سوره البقرة ( 2 ) : آيات 204 تا 207 
  ]\r\nوَ مِنَ النَّاسِ مَنْ يُعْجِبُكَ قَوْلُهُ فِي الْحَياةِ الدُّنْيا وَ يُشْهِدُ اللَّهَ عَلى ما فِي قَلْبِهِ وَ هُوَ أَلَدُّ الْخِصامِ ( 204 ) وَ إِذا تَوَلَّى سَعى فِي الْأَرْضِ لِيُفْسِدَ فِيها وَ يُهْلِكَ الْحَرْثَ وَ النَّسْلَ وَ اللَّهُ لا يُحِبُّ الْفَسادَ ( 205 ) وَ إِذا قِيلَ لَهُ اتَّقِ اللَّهَ أَخَذَتْهُ الْعِزَّةُ بِالْإِثْمِ فَحَسْبُهُ جَهَنَّمُ وَ لَبِئْسَ الْمِهادُ ( 206 ) وَ مِنَ النَّاسِ مَنْ يَشْرِي نَفْسَهُ ابْتِغاءَ مَرْضاتِ اللَّهِ وَ اللَّهُ رَؤُفٌ بِالْعِبادِ ( 207 )\r\nاز مردم در اين دنيا كسى است كه تو را سخنش دربارهء زندگى اين دنيا به شگفت مىدارد و خدا را بر درستى اعتقاد خويش گواه مىگيرد ، درحالىكه كينه‌توزترين دشمنان است . ( 204 )\r\nچون از نزد تو بازگردد ، كوشش كند تا در زمين فساد كند و زراعت و نسل را نابود سازد و خدا فساد را دوست ندارد . ( 205 )\r\nو چون به او گفته شد كه از خداى بترس در گناهكارى دستخوش خودخواهى شود . جهنّم آن آرامگاه بد ، او را بس باشد . ( 206 )\r\nبعضى ديگر از مردم براى جستن خشنودى خدا جان خويش را فدا مىكنند . و خدا بر بندگان مهربان است . ( 207 )\r\n\r\nواژگان\r\nاللدد : شدّت خصومت .\r\n\r\n","description":"","footnote":"","page_name":" 541 ","page_number":541},
  {"content":"\r\n\r\nالخصام : جمع خصم ( دشمن ) نظير ضخام جمع ضخم .\r\nتولّى : پشت كرد و منصرف شد . و يا حكومت و سلطنت را به‌دست گرفت .\r\nالحرث : زراعت .\r\nالنّسل : آنچه از حيوان متولّد مىشود .\r\nالمهاد : بستر .\r\n\r\nاعراب\r\n « لِيُفْسِدَ »  منصوب به « أن » كه در تقدير است .  « فَحَسْبُهُ »  ( كافى است او را ) مبتدا و  « جَهَنَّمُ »  خبر است .\r\n\r\nتفسير\r\nبرخى از مفسّران جديد ، از ديدگاه هنرى ، صفحه‌هايى را با سخنانى زيبا در مورد تفسير آيات فوق پر كرده‌اند ، لكن چيزى را براين مطلب كه مردم بر دو دسته‌اند : پاك و ناپاك ، نيفزوده‌اند . بديهى است كه اين تقسيم‌بندى براى همگان روشن است و حتّى نياز به بيان ندارد چه‌رسد به شرح و تفسير .\r\nسؤال : اگر تقسيم‌بندى مردم براى همگان روشن است ، بيان آن ، تحصيل حاصل و توضيح واضح خواهد بود ، با اين‌كه سخن خدا از چنين چيزى به دور است ؟\r\nپاسخ : ممكن است ، هدف از اين تقسيم‌بندى آن باشد كه به خردمندان توجّه دهد كه نبايد فريب ظواهر را بخورند و به كسىكه در فنّ سخنورى مهارت دارد اعتماد كنند ، چراكه تبهكاران جيره‌خوار در اين فن و نيز در رياكارى استادند . بنابراين ، ما نبايد به كسى اعتماد كنيم ، مگر اين‌كه وى را بيازماييم و راستگويى و پاكى او بر ما ثابت شود .\r\nاين ، يك اصل كلى است كه احكام دينى و دنيوى زيادى را مىتوان از آن استنباط كرد ؛ نظير انتخاب حاكم ، نماينده ، قاضى ، مفتى و هركسىكه يكى از مسئوليت‌هاى\r\n\r\n","description":"","footnote":"","page_name":" 542 ","page_number":542},
  {"content":"\r\n\r\nعمومى را به عهده مىگيرد . بسيار شگفت‌آور است كه از نامزد پست‌هاى كليدى كه سرنوشت كشور و زندگى مردم بدان بستگى دارد ، تنها مدرك تحصيلى مىخواهند و از امانتدارى و شايستگى اخلاقى او هرگز نمىپرسند . با اين‌كه شايستگى اخلاقى در رأس همهء امور است ، زيرا بسيارى از افرادى كه داراى مدارك تحصيلى هستند ، اين مدارك را وسيله‌اى براى خيانت و دزدى قرار مىدهند .\r\n وَ مِنَ النَّاسِ مَنْ يُعْجِبُكَ قَوْلُهُ فِي الْحَياةِ الدُّنْيا وَ يُشْهِدُ اللَّهَ عَلى ما فِي قَلْبِهِ وَ هُوَ أَلَدُّ الْخِصامِ .  يعنى افرادى هستند كه اظهار محبّت و نيكى مىكنند ، درحالىكه دشمن‌ترين مردم نسبت به خير و نيكى و طرفداران آن مىباشند .\r\n وَ إِذا تَوَلَّى سَعى فِي الْأَرْضِ لِيُفْسِدَ فِيها .  مفسّران اختلاف‌نظر دارند كه آيا مراد از  « تَوَلَّى »  انصراف و اعراض است و در اين صورت ، معناى آن بدين ترتيب است :\r\nكسىكه ادّعاى اصلاح دارد ، وقتى از مخاطب خود ، منصرف و دور شود سعى مىكند كه در زمين فساد ايجاد كند و يا اين‌كه مراد از  « تَوَلَّى »  ولايت و سلطنت است كه در اين صورت ، معنايش اين مىشود : هرگاه والى و حاكم شود ، همان اعمال حاكمان جنايتكار را انجام مىدهد ، يعنى كشتزارها و نسل انسان و حيوان را نابود مىسازد .\r\nصاحب تفسير المنار از استادش شيخ محمّد عبده نقل كرده است كه او معناى دوم را ترجيح مىداده است ، به قرينهء اين آيه :  « وَ إِذا قِيلَ لَهُ اتَّقِ اللَّهَ أَخَذَتْهُ الْعِزَّةُ بِالْإِثْمِ » ،  چراكه حاكم بيدادگر و خودخواه ، برايش دشوار است كه مصلحتى را بپذيرد و يا از مفسده‌اى پرهيز كند ، زيرا او به سبب مقامى كه به‌دست آورده است ، خود را از مردم برتر و خردمندتر مىداند و حتّى خود را بالاتر از حق و صاحبان حق مىداند .\r\nبنابراين ، چه‌كسى را ياراى آن است كه به وى بگويد : از خدا بترس .\r\n وَ يُهْلِكَ الْحَرْثَ وَ النَّسْلَ .   « الْحَرْثَ »  به معناى كشتزار و  « النَّسْلَ »  عبارت از چيزى است كه از حيوان زاده مىشود . مراد از اين دو واژه ، تمام منافع اقتصادى است ؛ نظير كشاورزى ، صنعت ، دامدارى و مواد اوّليه و چيزهايى از اين قبيل كه به زندگى و\r\n\r\n","description":"","footnote":"","page_name":" 543 ","page_number":543},
  {"content":"\r\n\r\nمعاش مردم مربوط مىشود ؛ امّا اين‌كه در آيه ، تنها به كشتزار و دام اشاره شده ، بدان جهت است كه صنعت و توابع آن ، به اندازه‌اى كه امروزه اهمّيت دارد در آن زمان ، اهمّيت نداشت .\r\nكشتزار ، دام و امثال آن ، از ديدگاه اسلام ، از همان احترامى برخوردارند كه خون [ يك مسلمان 
  ] برخوردار است و اگر كسى به يكى از آنها تجاوز كند به انسانيت تجاوز كرده است . حتّى اگر كشت و دام به دشمن در حال جنگ تعلّق داشته باشد [ تجاوز به آن جايز نيست 
  ] ، چراكه پيامبر اسلام صلّى اللّه عليه و إله از قطع درختان و تخريب كشتزار و آبادىها و نيز از انداختن مواد سمّى در مناطق مشركان در دوران جنگ و يا صلح منع كرده است . اگر ما دين اسلام را با آنچه كشورهاى استعمارگر و به اصطلاح ، متمدّن امروز انجام مىدهند و با سلاح‌هاى شيميايى به كشتزارها و درختان و انسان و حيوان حمله مىكنند و با بمب‌هاى اتمى هوا را آلوده و زنان و كودكان را قتل‌عام مىكنند ، مقايسه كنيم مىتوانيم به انسانيّت ، رحمت و عدالت اسلام و نيز به توحّش و ستمگرى و تجاوز غرب پىببريم .\r\n وَ اللَّهُ لا يُحِبُّ الْفَسادَ .  هيچ فسادى بزرگ‌تر از برانگيختن جنگ‌ها و به كار گرفتن سلاح‌هاى ويرانگر برضد ملّت‌ها به منظور حكومت كردن بر آنها و غارت دارايىهاى آنان و محروم ساختن ايشان از آنچه كه با كدّ يمين و عرق جبين به‌دست آورده‌اند ، وجود ندارد .\r\n وَ إِذا قِيلَ لَهُ اتَّقِ اللَّهَ أَخَذَتْهُ الْعِزَّةُ بِالْإِثْمِ .  انسان پاك و اخلاصمند نه تنها انتقاد و اندرز را مىپذيرد ، بلكه در جستجوى آن است و از آن استقبال مىكند ؛ زيرا او جز حقيقت و واقعيت ، هدفى ندارد و مدح و ستايش ديگران را نمىجويد ، چراكه كارش صرفا براى خداست ، نه براى به‌دست آوردن شهرت و آوازه . امير مؤمنان عليه السّلام در سخنى كه پرهيزگاران را توصيف مىكند ، چنين مىفرمايد : « آنان از اعمال اندك خود خشنود نمىشوند و اعمال زياد خود را بسيار نمىدانند ؛ چراكه آنها در نزد خود متّهم\r\n\r\n","description":"","footnote":"","page_name":" 544 ","page_number":544},
  {"content":"\r\n\r\nو نسبت به اعمال خويش بدبين هستند » . همچنين در خطبه‌اى كه در روزهاى خلافت خود ايراد كرد ، مىفرمايد : « هر فردى ، هرچند از نظر حق‌شناسى و عمل به دين در حدّ أعلا باشد ، در راه حق ، نياز به كمك دارد . و هرفردى ، هرچند از نظر افكار عمومى و اعتبار اجتماعى ضعيف باشد ، بىنياز از تبليغ ، و يا همكارى او نيست . . . .\r\nفكر نكنيد كه اگر مطلب حقّى را گفتيد من ناراحت مىشوم . من انتظار ندارم شما از من تجليل كنيد ؛ زيرا كسىكه از شنيدن حق ناراحت است و يا از درك عدالت عصبانى مىشود ، در اجراى حق و عدالت ناراحت‌تر خواهد بود » .\r\nآرى ، دانشمند مخلص ، حقيقتا چنين است . امّا انسان منافق و خيانتكار ، سخن حق برايش دشوار است ؛ چراكه سخن حق او را رسوا مىكند و زشتىهايش را آشكار مىسازد . او ستايش دروغين را به قيمت گزافى مىخرد تا از اين طريق ، عيب‌ها و زشتىهايش را بپوشاند .\r\n وَ مِنَ النَّاسِ مَنْ يَشْرِي نَفْسَهُ ابْتِغاءَ مَرْضاتِ اللَّهِ .  يعنى برخى از مؤمنان به جهاد روى مىآورند و مرگ در راه خدا را دوست دارند ، همان‌گونه كه ديگران زندگى را دوست دارند . تنها انگيزهء اين مجاهدان به‌دست آوردن رضاى خدا و پاداش اوست .\r\nرازى در تفسير اين آيه گفته است : دربارهء سبب نزول آن ، سه روايت آمده است : يكى از اين روايات آن است كه اين آيه دربارهء على عليه السّلام در آن شب كه پيامبر صلّى اللّه عليه و إله هجرت كرد و او در خوابگاه آن حضرت خوابيد نازل شد . هنگامىكه على عليه السّلام خوابيد ، جبرئيل بالاى سر او و ميكائيل پايين پاى او بود و جبرئيل صدا مىزد : مبارك باد تو را اى على ، خداوند به وسيلهء تو بر فرشتگان مباهات مىكند . « 1 »\r\n\r\n\r\n","description":"","footnote":"\r\n( 1 ) . شيخ مظفر در جلد دوم كتاب دلائل الصدق مىگويد : رازى ، ثعلبى صاحب ينابيع الموده ، ابو السعادات ، در كتاب فضائل العترة الطاهره و غزالى ، در احياء و حاكم ، در مستدرك و احمد بن حنبل ، در مسندش [ از جمله كسانى هستند كه 
  ] نقل كرده‌اند اين آيه در شأن حضرت على عليه السّلام نازل شده است . تازه اينها غير از روايات زيادى است كه از طريق شيعه نقل شده است .\r\n","page_name":" 545 ","page_number":545},
  {"content":"\r\n\r\n\r\nهمگى اسلام آوريد\r\n\r\n[ سوره البقرة ( 2 ) : آيات 208 تا 210 
  ]\r\nيا أَيُّهَا الَّذِينَ آمَنُوا ادْخُلُوا فِي السِّلْمِ كَافَّةً وَ لا تَتَّبِعُوا خُطُواتِ الشَّيْطانِ إِنَّهُ لَكُمْ عَدُوٌّ مُبِينٌ ( 208 ) فَإِنْ زَلَلْتُمْ مِنْ بَعْدِ ما جاءَتْكُمُ الْبَيِّناتُ فَاعْلَمُوا أَنَّ اللَّهَ عَزِيزٌ حَكِيمٌ ( 209 ) هَلْ يَنْظُرُونَ إِلاَّ أَنْ يَأْتِيَهُمُ اللَّهُ فِي ظُلَلٍ مِنَ الْغَمامِ وَ الْمَلائِكَةُ وَ قُضِيَ الْأَمْرُ وَ إِلَى اللَّهِ تُرْجَعُ الْأُمُورُ ( 210 )\r\nاى كسانى كه ايمان آورده‌ايد ، همگان به اطاعت درآييد و پاى به جاى پاى شيطان مگذاريد كه او دشمن آشكار شماست . ( 208 )\r\nهرگاه پس از آن‌كه اين آيات روشن خدا به شما رسيد ، در ايمان خود لغزشى يافتيد ، بدانيد كه خدا پيروزمند و حكيم است . ( 209 )\r\nآيا اينان منتظر آن هستند كه خدا با فرشتگان در زير سايبانى از ابر نزدشان بيايد و كار يكسره شود ؟ و حال آن‌كه خدا مرجع همهء كارهاست . ( 210 )\r\n\r\nواژگان\r\nالسّلم : تسليم شدن و به معناى صلح و آرامش نيز به كار مىرود .\r\nالزّلل : لغزيدن پا و در اين‌جا ، مراد از آن منحرف شدن از حقّ است .\r\nالظلل : جمع « ظلّة » و آن هرچيزى است كه بر شما سايه افكند .\r\n\r\n","description":"","footnote":"","page_name":" 546 ","page_number":546},
  {"content":"\r\n\r\n\r\nاعراب\r\n « كَافَّةً »  منصوب است ، بنابراين كه حال از « واو » در  « ادْخُلُوا »  مىباشد .  « مِنَ الْغَمامِ »  متعلّق به محذوف و صفت براى  « ظُلَلٍ »  است .\r\n\r\nتفسير\r\n يا أَيُّهَا الَّذِينَ آمَنُوا ادْخُلُوا فِي السِّلْمِ كَافَّةً .  برخى گفته‌اند : مراد از « سلم » در اين‌جا اسلام است و خطاب متوجّه منافقانى مىباشد كه كفر خود را پنهان و به اسلام تظاهر مىكردند . برخى گفته‌اند : اين خطاب متوجّه آن دسته از اهل كتاب مىباشد كه به خدا ايمان داشتند ، لكن اسلام نياورده بودند . بعضى گفته‌اند : خطاب متوجّه تمام مسلمانان است . براين اساس ، « سلم » به معناى فرمان‌بردارى از خدا در تمام احكام اوست ، نه در برخى از اين احكام . برخى گفته‌اند : « سلم » به معناى صلح است و معناى آيه بدين ترتيب مىباشد : همگى صلح را پيشه كنيد .\r\nبه نظر من ، مقصود آيه اين است كه خداوند به كسانى كه به او ايمان درست دارند دستور مىدهد تا هركارى كه سلامتشان را در دنيا و آخرت تأمين مىكند انجام دهند و راه سلامتى را نيز همگان مىدانند و آن اين‌كه مؤمنان بايد با يكديگر همكارى و انس داشته باشند ، از جنگ و دشمنى بپرهيزند ، تمايلات و هواهاى نفسانى را كنترل كنند و در گفتار و كردار خود ، در پيشگاه خدا اخلاص داشته باشند .\r\nجملهء  وَ لا تَتَّبِعُوا خُطُواتِ الشَّيْطانِ إِنَّهُ لَكُمْ عَدُوٌّ مُبِينٌ  كه بلافاصله پس از جملهء  ادْخُلُوا فِي السِّلْمِ كَافَّةً  آمده است ، معناى مذكور را تأييد مىكند ؛ زيرا خداوند ، پيروى از شيطان را متضاد با سلم دانسته و انسان را بر سر دوراهى قرار داده است كه سومى ندارد : يا وارد شدن در سلم و صلح و يا پيروى از شيطان كه عين بدبختى ، درگيرى ، شرارت و تباهى است .\r\n\r\n","description":"","footnote":"","page_name":" 547 ","page_number":547},
  {"content":"\r\n\r\n فَإِنْ زَلَلْتُمْ مِنْ بَعْدِ ما جاءَتْكُمُ الْبَيِّناتُ فَاعْلَمُوا أَنَّ اللَّهَ عَزِيزٌ حَكِيمٌ .  خداوند پس از آن‌كه به صلح و اطاعت دستور داد و از پيروى كردن از شيطان نهى كرد ، مخالفان اين فرمان را موردتهديد قرار مىدهد و مىگويد :  أَنَّ اللَّهَ عَزِيزٌ حَكِيمٌ . \r\nيعنى او عزيزى است كه از پس فرمانش برمىآيد و هيچ مانعى نمىتواند او را از آنچه اراده كرده بازدارد . او حكيمى است كه فرمان‌بردار را پاداش مىدهد و خلافكار را مجازات مىكند . رازى گفته است : اين جمله ، بيانگر آخرين درجهء تهديد است ؛ زيرا انواع بيم و تهديد را دربرمىگيرد ، درحالىكه اگر نوع مجازات بيان مىشد ، چنين معنايى را نمىرسانيد . همان‌گونه كه اگر پدر به فرزندش بگويد : « اگر با من مخالفت كنى ، خودت مرا مىشناسى و مىدانى كه در حقّت چه‌كار خواهم كرد » ، اين جمله به مراتب تهديدآميزتر از آن است كه به وى بگويد : كتكت مىزنم و يا . . . .\r\n هَلْ يَنْظُرُونَ إِلَّا أَنْ يَأْتِيَهُمُ اللَّهُ فِي ظُلَلٍ مِنَ الْغَمامِ وَ الْمَلائِكَةُ .   « يَنْظُرُونَ »  به معناى « ينتظرون » و مراد از آمدن اللّه ، آمدن عذاب اوست و در اين‌جا مضاف ، حذف شده و معناى آيه بدين ترتيب است : عذاب خدا ، ناگهان به سراغ دروغگويان و گناهكاران مىآيد و هيچ‌چيز نمىتواند آنان‌را از اين عذاب نجات دهد . بنابراين ، آيهء فوق همانند اين آيه است :  « فَهَلْ يَنْظُرُونَ إِلَّا السَّاعَةَ أَنْ تَأْتِيَهُمْ بَغْتَةً » .  « 1 »\r\n وَ قُضِيَ الْأَمْرُ وَ إِلَى اللَّهِ تُرْجَعُ الْأُمُورُ .  يعنى هنگامى كه مرگ حتمى بيايد و قيامت برپا شود ، همه‌چيز به پايان مىرسد و پيش روى گناهكاران ، جز حساب و مجازات باقى نمىماند .\r\n\r\nحوادث پنهان و ناگهان\r\nهيچ‌كس نمىداند كه در آينده برايش چه پيش خواهد آمد و حتّى اگر انسان به\r\n\r\n\r\n","description":"","footnote":"\r\n( 1 ) . محمّد ( 47 ) آيهء 17 .\r\n","page_name":" 548 ","page_number":548},
  {"content":"\r\n\r\nدرجهء بالايى از علم و ايمان هم برسد ، بازهم نمىداند كه روزگار ، براى او چه‌چيز در چنته دارد : خير يا شر ؟  « وَ ما تَدْرِي نَفْسٌ ما ذا تَكْسِبُ غَداً » .  « 1 »\r\nبسيارى از اوقات ، انسان از جايى كه انتظار شر دارد ، ناگهان با خير و از جايى كه انتظار خير دارد با شر روبه‌رو مىشود و اين حادثهء ناگهانى براى انسان بسيار تلخ خواهد بود ، همان‌گونه كه اگر از جايى كه انتظار ندارد ، خير برايش برسد به مراتب از خيرى كه انتظارش را دارد ، شيرين‌تر و گواراتر است . انسان خردمند به آنچه در حال حاضر دارد فريب نمىخورد ، بلكه گردش روزگار و نوسان‌ها و گذشت زمان را هم به حساب مىآورد . همچنين ، اگر گرفتار حادثه‌اى گردد نااميد نمىشود ، چراكه دنيا دايما در حال تغيير و تحوّل است . ازاين‌رو ، گفته‌اند : استمرار يك حالت ، محال است و فرج و گشايش از دل سختى بيرون مىآيد . امام على عليه السّلام فرمود : « آن‌گاه كه سختى به نهايت رسد گشايش حاصل مىشود و هنگام احاطهء حلقه‌هاى گرفتارى آسايش فرا مىرسد » و نيز فرمود : « موسى بن عمران رفت تا براى خانواده‌اش ، آتشى بياورد ؛ امّا خداوند با او سخن گفت و در حالى برگشت كه پيامبر بود » . خداى تعالى فرموده است :  « لا يَيْأَسُ مِنْ رَوْحِ اللَّهِ إِلَّا الْقَوْمُ الْكافِرُونَ »  « 2 » و نيز فرموده است :  « فَلا يَأْمَنُ مَكْرَ اللَّهِ إِلَّا الْقَوْمُ الْخاسِرُونَ » .  « 3 »\r\nدر كتاب‌هاى تاريخ و سيره‌ها آمده است : ابن زيات ، وزير معتصم و واثق و از سنگدل‌ترين و ستمكارترين ستمكاران بود . او تنورى از آهن ساخته ، و ديواره‌هاى داخلى آن را پر از ميخ‌هاى آهنينى كرده بود كه سرهاى آنها به‌سان سوزن تيز بود . وى هرگاه بر انسانى خشم گرفت ، او را در ميان آن تنور مىانداخت و او به هرسو كه حركت مىكرد ميخ‌ها در بدنش فرومىرفت . هنگامىكه متوكّل به خلافت رسيد ، ابن زيات را دستگير كرد و دست و پايش را با زنجير بست و در داخل همان تنور\r\n\r\n\r\n","description":"","footnote":"\r\n( 1 ) . لقمان ( 31 ) آيهء 34 .\r\n( 2 ) . يوسف ( 12 ) آيهء 87 .\r\n( 3 ) . اعراف ( 7 ) آيهء 99 .\r\n","page_name":" 549 ","page_number":549},
  {"content":"\r\n\r\nانداخت و در آن‌جا مرد . مأمور تنور شنيد كه وى پيش از مرگ خود ، اين شعر را با خود زمزمه مىكند :\r\n لا تجز عن رويدا أنّها دول * دنيا تنقّل من قوم إلى قوم ؛ \r\nاى نفس ، بىتابى نكن ، آهسته باش ؛ زيرا دنيا ميان مردم ، دست‌گردان است و از قومى به قوم ديگر انتقال مىيابد .\r\n\r\n","description":"","footnote":"","page_name":" 550 ","page_number":550},
  {"content":"\r\n\r\n\r\nپرسش از بنى اسرائيل\r\n\r\n[ سوره البقرة ( 2 ) : آيات 211 تا 212 
  ]\r\nسَلْ بَنِي إِسْرائِيلَ كَمْ آتَيْناهُمْ مِنْ آيَةٍ بَيِّنَةٍ وَ مَنْ يُبَدِّلْ نِعْمَةَ اللَّهِ مِنْ بَعْدِ ما جاءَتْهُ فَإِنَّ اللَّهَ شَدِيدُ الْعِقابِ ( 211 ) زُيِّنَ لِلَّذِينَ كَفَرُوا الْحَياةُ الدُّنْيا وَ يَسْخَرُونَ مِنَ الَّذِينَ آمَنُوا وَ الَّذِينَ اتَّقَوْا فَوْقَهُمْ يَوْمَ الْقِيامَةِ وَ اللَّهُ يَرْزُقُ مَنْ يَشاءُ بِغَيْرِ حِسابٍ ( 212 )\r\nاز بنى اسرائيل بپرس كه ايشان را چه آيات روشنى داديم . هركس نعمتى را كه خدا به او عنايت كرده است دگرگون سازد ، بداند كه عقوبت او سخت است . ( 211 )\r\nبراى كافران زندگى اين جهانى آراسته شده است و مؤمنان را به ريشخند مىگيرند . آنان‌كه از خدا مىترسند در روز قيامت برتر از كافران هستند و خدا هركس را كه بخواهد بىحساب روزى مىدهد . ( 212 )\r\n\r\nاعراب\r\n « سَلْ »  در اصل ، « إسئل » بوده و الف وصل از اوّل و همزه از وسط آن به جهت تخفيف حذف شده است .  « كَمْ »  در موضع نصب و مفعول دوم مقدّم براى  « آتَيْناهُمْ »  است .  « الدُّنْيا »  صفت براى  « الْحَياةُ »  است .  « بِغَيْرِ حِسابٍ »  متعلّق به محذوفى كه حال است ، مىباشد .\r\n\r\n","description":"","footnote":"","page_name":" 551 ","page_number":551},
  {"content":"\r\n\r\n\r\nتفسير\r\n سَلْ بَنِي إِسْرائِيلَ كَمْ آتَيْناهُمْ مِنْ آيَةٍ بَيِّنَةٍ .  مقصود از اين سخن خدا :  « سَلْ بَنِي إِسْرائِيلَ »  سؤال حقيقى نيست ، زيرا پيامبر صلّى اللّه عليه و إله به خوبى از احوال بنى اسرائيل آگاه بود . همچنين ، مقصود از اين جمله ، فقط حكايت وضعيّت آنان نيست ، چنان‌كه مقصود آيات 49 و پس از آن ، همين بود ، بلكه مقصود آن است كه مسلمانان از وضعيّت بنى اسرائيل اندرز بگيرند . و سبب اندرز گرفتن اين است كه پيامبران با معجزات و دلايل آشكار و يد بيضا و تبديل عصا به اژدها به سوى آنان آمدند .\r\nهمچنين ، براى آنان دريا شكافته شد ، ابر سايه افكند ، « منّ » و « سلوى » فرود آمد و خداوند كوه را بالاى سر آنان بلند كرد . باوجود اين ، آنان عصيان و مخالفت كردند .\r\nازاين‌رو ، خداوند آنها را با ذلّت و خوارى در دنيا و عذاب دردناك در آخرت مجازات كرد .\r\nحضرت محمّد صلّى اللّه عليه و إله نيز با معجزات و دلايلى كه نشانگر راستگويى او در نبوت و شريعتش مىباشد به سوى مسلمانان آمد و از سوى خدا به آنان ابلاغ كرد كه همگى به دين اسلام درآيند كه خير و صلاحشان در آن است . بنابراين ، اگر مسلمانان نيز همانند بنى اسرائيل مخالفت و عصيان كنند به همان سرنوشت اسرائيليان گرفتار خواهند شد .\r\n وَ مَنْ يُبَدِّلْ نِعْمَةَ اللَّهِ مِنْ بَعْدِ ما جاءَتْهُ فَإِنَّ اللَّهَ شَدِيدُ الْعِقابِ .  مراد از  « نِعْمَةَ اللَّهِ »  در اين‌جا ، وجود دلايل بر اثبات حقّ است ؛ چراكه اين نعمت از بزرگ‌ترين نعمت‌هاست ؛ زيرا در آن ، هدايت و ارشاد و رهايى از هلاكت و گمراهى است . مراد از تبديل نعمت ، تحريف و مخالفت با آن است . براين اساس ، آيهء  « وَ مَنْ يُبَدِّلْ نِعْمَةَ اللَّهِ مِنْ بَعْدِ ما جاءَتْهُ »  كاملا همانند اين سخن خداست :  « فَإِنْ زَلَلْتُمْ مِنْ بَعْدِ ما جاءَتْكُمُ الْبَيِّناتُ » .  و نيز آيهء  « فَإِنَّ اللَّهَ شَدِيدُ الْعِقابِ »  همانند اين سخن خداست :  « فَإِنَّ اللَّهَ عَزِيزٌ حَكِيمٌ » ،  چراكه هدف و معناى آنها يكى است .\r\n\r\n","description":"","footnote":"","page_name":" 552 ","page_number":552},
  {"content":"\r\n\r\n\r\nايمان از تقوا جدانشدنى است\r\n زُيِّنَ لِلَّذِينَ كَفَرُوا الْحَياةُ الدُّنْيا .  ميان كسىكه به وجود خدا كافر است و كسىكه صرفا از جهت فكرى ايمان به خدا دارد ، امّا عملا دنيايش را بر آخرتش ترجيح مىدهد ، هرگز تفاوتى وجود ندارد ؛ زيرا هركدام از آنها فريفتهء دنيا و زرق و برق آن گشته ، نقد را بر نسيه برترى داده ، خير و فضيلت را با معيار منفعت شخصى سنجيده است . آنها نه براى محرّمات خداوند ، اهمّيتى قائل شده و نه براى ارزش‌هاى انسانى . من هرچه در تفسير قرآن بيشتر پيش رفتم و تعمّق كردم و دربارهء آيات آن بيشتر تدبّر نمودم ، بيشتر يقين پيدا كردم كه ايمان به خدا بدون تقوا هيچ اثرى ندارد . و نيز پىبردم كه اگر كسى تمام همّت خود را دنيا قرار دهد ، از آيين حق و دين ، چه بخواهد و چه نخواهد ، به كلى منصرف خواهد شد . نتيجهء حتمى دو مقدّمهء فوق اين است كه يك انسان مؤمن به خدا ، مادام كه دنيايش را بر دينش ترجيح مىدهد و در گفتار و كردار خود ، هيچ‌گونه اهمّيتى نسبت به اين ايمان قائل نيست ، با يك انسان كافر برابر است . به‌طور متواتر از پيامبر خدا صلّى اللّه عليه و إله روايت شده است كه فرمود : « دنيا و آخرت به‌سان دو هوو هستند » ، بدين معنا كه توجّه به يكى از آن دو ، انسان را قهرا از ديگرى روىگردان مىكند . « 1 » امام على عليه السّلام فرمود : « دنيا و آخرت دو دشمن ناسازگار و دو راه مختلفند .\r\nپس هركس دنيا را دوست بدارد ، آخرت را دشمن مىدارد . دنيا و آخرت به‌سان مشرق و مغرب است و روندهء ميان اين دو ، هر مقدار كه به يكى از آنها نزديك شود از ديگرى دور مىشود » .\r\n وَ يَسْخَرُونَ مِنَ الَّذِينَ آمَنُوا .  طبيعى است ، آنان‌كه آيات و احكام خدا را به باد\r\n\r\n\r\n","description":"","footnote":"\r\n( 1 ) . در حديث است : « بهترين شما كسى نيست كه دنيا را به خاطر آخرت و يا آخرت را به خاطر دنيا ترك مىكند ، بلكه بهترين شما كسى است كه هم از دنيا بهره مىگيرد و هم از آخرت . مؤمن نيرومند در پيشگاه خدا بهتر و محبوب‌تر از مؤمن ضعيف است » .\r\n","page_name":" 553 ","page_number":553},
  {"content":"\r\n\r\nتمسخر مىگيرند و خون و مال ديگران را حلال مىدانند ، كسانى را ريشخند كنند كه از محرّمات الهى خوددارى و به خاطر خشنودى او سختىها را تحمّل مىنمايند .\r\nآرى ، طبيعى است ، آن‌كه تنها براى دنيا كار مىكند ، كسى را ريشخند كند كه هم براى دنيا كار مىكند و هم براى آخرت .\r\n وَ الَّذِينَ اتَّقَوْا فَوْقَهُمْ يَوْمَ الْقِيامَةِ .  خداوند فرمود :  « وَ الَّذِينَ اتَّقَوْا »  و نفرمود :\r\n« و الّذين آمنوا » ، زيرا چنان‌كه پيش‌تر گفتيم ، ايمان بدون تقوا وجود ندارد . معناى آيه روشن است و آن اين‌كه اگر امروز كافران ، مؤمنان را ريشخند مىكنند ، در روز قيامت قضيّه ، عكس خواهد شد و مؤمنان ، كافران را به باد تمسخر مىگيرند . خدا فرموده است :  « إِنَّ الْخِزْيَ الْيَوْمَ وَ السُّوءَ عَلَى الْكافِرِينَ . . . » .  « 1 »  « فَالْيَوْمَ الَّذِينَ آمَنُوا مِنَ الْكُفَّارِ يَضْحَكُونَ » .  « 2 » يعنى كافران در روز قيامت ، خوار و گرفتار سرنوشت بد خواهند بود و مؤمنان در آن روز شادمان و خندان .\r\n وَ اللَّهُ يَرْزُقُ مَنْ يَشاءُ بِغَيْرِ حِسابٍ .  روزى بر دو قسم است : روزى دنيا و روزى آخرت . روزى دنيا روشن است و روزى آخرت عبارت است از : نعمتى كه هرگز تمام نمىشود و هيچ‌گاه با اندوه و بيم همراه نيست و هيچ‌كس به اين نعمت نمىرسد ، مگر به وسيلهء ايمان و عمل صالح :  « وَ الَّذِينَ آمَنُوا وَ عَمِلُوا الصَّالِحاتِ أُولئِكَ أَصْحابُ الْجَنَّةِ هُمْ فِيها خالِدُونَ ؛  « 3 » كسانى كه ايمان آوردند و كارهاى شايسته انجام دادند ، آنان اهل بهشتند و در آن‌جا هميشگى خواهند بود » . امّا روزى دنيا را ، هم كافر مىتواند به‌دست آورد و هم مؤمن ، هم نيكوكار و هم بدكار ، خواه از طريق كار و تلاش و يا از طريق ديگر نظير :\r\nارث ، بخشش ، وصيّت و امثال آن . همچنين ، انسان مىتواند روزى دنيا را از راه حلال به‌دست آورد و مىتواند از راه حرام آن را به چنگ آورد ، از قبيل : چپاول ، غارت ، غش و كلاهبردارى .\r\n\r\n\r\n","description":"","footnote":"\r\n( 1 ) . نحل ( 16 ) آيهء 27 .\r\n( 2 ) . مطفّفين ( 83 ) آيهء 34 .\r\n( 3 ) . بقره ( 2 ) آيهء 82 .\r\n","page_name":" 554 ","page_number":554},
  {"content":"\r\n\r\nصاحب تفسير المنار از استادش ، شيخ محمّد عبده ، نقل كرده است كه وى در تفسير آيهء فوق ، سخنى دارد كه خلاصهء آن اين است : روزى گاهى براى برخى از افراد ، بدون تلاش ، ميسّر مىشود ، امّا يك ملّت جز از راه كار و تلاش نمىتواند ثروتمند و قدرتمند شود . البته اين سخن ، حقيقتى است ، آشكار و بديهى .\r\n\r\n","description":"","footnote":"","page_name":" 555 ","page_number":555},
  {"content":"\r\n\r\n\r\nتمام مردم يك امّت بودند\r\n\r\n[ سوره البقرة ( 2 ) : آيه 213 
  ]\r\nكانَ النَّاسُ أُمَّةً واحِدَةً فَبَعَثَ اللَّهُ النَّبِيِّينَ مُبَشِّرِينَ وَ مُنْذِرِينَ وَ أَنْزَلَ مَعَهُمُ الْكِتابَ بِالْحَقِّ لِيَحْكُمَ بَيْنَ النَّاسِ فِيمَا اخْتَلَفُوا فِيهِ وَ مَا اخْتَلَفَ فِيهِ إِلاَّ الَّذِينَ أُوتُوهُ مِنْ بَعْدِ ما جاءَتْهُمُ الْبَيِّناتُ بَغْياً بَيْنَهُمْ فَهَدَى اللَّهُ الَّذِينَ آمَنُوا لِمَا اخْتَلَفُوا فِيهِ مِنَ الْحَقِّ بِإِذْنِهِ وَ اللَّهُ يَهْدِي مَنْ يَشاءُ إِلى صِراطٍ مُسْتَقِيمٍ ( 213 )\r\nمردم يك امّت بودند ، پس خدا پيامبران بشارت‌دهنده و ترساننده را بفرستاد و بر آنها كتاب بر حق نازل كرد تا آن كتاب در آنچه مردم اختلاف دارند ، ميانشان حكم كند ، ولى جز كسانى كه كتاب بر آنها نازل شده و حجّت‌ها آشكار گشته بود از روى حسدى كه نسبت به هم مىورزيدند در آن اختلاف نكردند و خدا مؤمنان را به ارادهء خود در آن حقيقتى كه اختلاف مىكردند راه نمود كه خدا هركس را كه بخواهد به راه راست هدايت مىكند . ( 213 )\r\n\r\nواژگان\r\nامّة : خداوند واژهء « امّت » را در كتاب خود به چند معنا به كار برده است كه عبارتند از :\r\n1 . دين : چنان‌كه در آيهء 92 سورهء انبيا بدين معنا به كار رفته است :  « إِنَّ هذِهِ أُمَّتُكُمْ أُمَّةً واحِدَةً » . \r\n\r\n","description":"","footnote":"","page_name":" 556 ","page_number":556},
  {"content":"\r\n\r\n2 . جماعت : نظير آيهء 181 سورهء اعراف :  « وَ مِمَّنْ خَلَقْنا أُمَّةٌ يَهْدُونَ بِالْحَقِّ » . \r\n3 . سال‌ها : همانند آيهء هشتم سورهء هود :  « وَ لَئِنْ أَخَّرْنا عَنْهُمُ الْعَذابَ إِلى أُمَّةٍ مَعْدُودَةٍ » . \r\n4 . پيشوايى كه ديگران به او اقتدا مىكنند ؛ همانند آيهء 120 سورهء نحل :  « إِنَّ إِبْراهِيمَ كانَ أُمَّةً قانِتاً لِلَّهِ » .  مراد از واژهء « امّت » در اين‌جا پيشوا و امام است .\r\n\r\nاعراب\r\n « مُبَشِّرِينَ وَ مُنْذِرِينَ »  حال هستند از  « النَّبِيِّينَ » .   « بِالْحَقِّ »  متعلّق به محذوف و حال از  « الْكِتابَ »  و  « بَغْياً »  مفعول لاجله است .\r\n\r\nتفسير\r\nنظريّات مفسّران دربارهء معناى اين آيه مختلف و گاه متضاد است . رازى اين نظريّات را در حدود هفت صفحه [ از تفسير خود 
  ] در قطع بزرگ شرح داده است .\r\nصاحب المنار اين نظريّات را در 22 صفحه شرح داده و خوانندهء معمولى [ و كم‌اطلّاع 
  ] را در صحراى سرگردانى و حيرت رها كرده است كه نمىتواند راه به جايى ببرد ؛ ولى روش ما اين است كه با خواننده مدارا مىكنيم و تا جايى كه امكان دارد رعايت حال ضعيف‌ترين آنان‌را مىنماييم و به همراه او در كنار مفاهيم الفاظ مىايستيم و آنها را با بيانى كوتاه و روشن برايش شرح مىدهيم ، تا به‌آسانى دربارهء آيات خدا بينديشد و آيات خدا در دل او اثر كند . و در اين ميان ، چنانچه مطلب مهمّى وجود داشته باشد ، در بخشى جداگانه بدان اشاره خواهيم كرد .\r\n كانَ النَّاسُ أُمَّةً واحِدَةً .  يعنى در آغاز ، مردم بر همان فطرتى بودند كه خداوند آنها را بر آن آفريده است ، همان فطرتى كه پيامبر صلّى اللّه عليه و إله نيز اين‌گونه بدان اشاره كرده است :\r\n« كلّ مولود يولد على الفطرة ؛\r\nهر نوزادى بر فطرت توحيد زاده مىشود » .\r\n\r\n","description":"","footnote":"","page_name":" 557 ","page_number":557},
  {"content":"\r\n\r\nصاحب مجمع البيان گفته است : « اصحاب ما از امام باقر ، ابوجعفر عليه السّلام روايت كرده‌اند : مردم پيش از نوح « 1 » برحسب فطرت الهى ، امّتى واحد بودند ، نه گمراه بودند و نه هدايت يافته . ازاين‌رو ، خدا پيامبران را مبعوث كرد . براين اساس ، معناى آيه بدين ترتيب است : آنان از عقل خود تبعيّت مىكردند ، لكن به نبوّت و شريعتى هدايت نشده بودند .\r\nآن‌گاه اين فطرت مردم به تخيّلات و اوهام ، آلوده شد و اين افكار آلوده آنان‌را به سوى اختلاف عقيده و نظريه سوق داد و درنتيجه ، برخى با برخى ديگر دشمن و به گروه‌هايى پراكنده متفرّق شدند ، درحالىكه قبلا يك امّت بودند . ازاين‌رو ، خداوند پيامبران را فرستاد و به همراه آنان كتاب را نازل كرد كه به حقّ سخن مىگويد و به عدالت حكم مىكند تا مردم در اختلافات و كشمكش‌هاى خود اين كتاب را داور قرار دهند .\r\nمعناى آيه زير نيز همين است :\r\n فَبَعَثَ اللَّهُ النَّبِيِّينَ مُبَشِّرِينَ وَ مُنْذِرِينَ وَ أَنْزَلَ مَعَهُمُ الْكِتابَ بِالْحَقِّ لِيَحْكُمَ بَيْنَ النَّاسِ فِيمَا اخْتَلَفُوا فِيهِ .  با بيان فوق روشن شد كه از آيه ، يك جمله حذف شده و در تقدير :\r\n« كان الناس أمة واحدة فاختلفوا » بوده است ، به اين دليل كه خدا مىگويد :  « لِيَحْكُمَ بَيْنَ النَّاسِ فِيمَا اخْتَلَفُوا فِيهِ » .  اين مطلب را آيهء نوزدهم از سورهء يونس نيز تأييد مىكند :  « وَ ما كانَ النَّاسُ إِلَّا أُمَّةً واحِدَةً فَاخْتَلَفُوا » . \r\n وَ مَا اخْتَلَفَ فِيهِ إِلَّا الَّذِينَ أُوتُوهُ مِنْ بَعْدِ ما جاءَتْهُمُ الْبَيِّناتُ بَغْياً بَيْنَهُمْ .  يعنى مردمى كه امّت واحد بودند ، گرفتار اختلاف شدند . ازاين‌رو ، خدا پيامبران را سوى آنان فرستاد ؛ امّا آنها دربارهء آنچه پيامبران آوردند ، نيز دچار اختلاف شدند . برخى بدان ايمان آوردند و تصديق كردند و برخى كفر ورزيدند و آن را تكذيب نمودند ، هرچند\r\n\r\n\r\n","description":"","footnote":"\r\n( 1 ) . در تفسير روح البيان از جمع بسيارى نقل شده است كه فاصلهء زمانى ميان حضرت آدم و نوح هشتصد سال بوده است .\r\n","page_name":" 558 ","page_number":558},
  {"content":"\r\n\r\nكه دلايل ، براهين و حجّت قطعى عليه كافران و تكذيب‌كنندگان پيامبران و رسالتشان ، اقامه شده بود . سبب اين تكذيب جز ستم و بيم از منافع و مصالح شخصى و دادوستد غيرعادلانه آنان چيزى ديگر نبود .\r\n فَهَدَى اللَّهُ الَّذِينَ آمَنُوا لِمَا اخْتَلَفُوا فِيهِ مِنَ الْحَقِّ بِإِذْنِهِ .  يعنى خداوند به كسانى كه داراى نيّت پاك بودند ، توفيق داد تا به آنچه پيامبران آورده‌اند ايمان بياورند و اين ايمان به فرمان پروردگار بود . بنابراين ، مراد از اذن در اين‌جا فرمان است .\r\n وَ اللَّهُ يَهْدِي مَنْ يَشاءُ إِلى صِراطٍ مُسْتَقِيمٍ .  در تفسير آيهء 26 همين سوره در بخش « هدايت و گمراهى » ، معناى هدايت را بيان كرديم . از جملهء آنها اين معنا بود كه انسان اندرز را بپذيرد و بدان عمل كند . و در اين‌جا نيز همين معنا مراد است ؛ يعنى خداوند به انسان‌هاى پاك توفيق مىدهد تا اندرز را بپذيرند و به حق و نيكى عمل كنند .\r\n\r\nاختلاف ميان مردم\r\nاختلاف از زمانى ميان مردم آغاز شد كه قابيل برادرش هابيل را كشت و تا به امروز ادامه دارد و نيز تا قيامت باقى خواهد بود . اين اختلاف تنها به پيروان اديان ، چنان‌كه ياوه‌گويان مىگويند ، منحصر نمىشود ، چراكه اختلاف ديگران به اوج خود رسيده و از مرحلهء سخن گذشته ، به جنگ‌هاى ويرانگر تبديل شده است ، براى نمونه ، اختلافات ميان كشورهاى سرمايه‌دارى به جنگ هسته‌اى تبديل شد و بمب هسته‌اى كه در هيروشيما بر سر زنان و كودكان ريخته شد ، جنايتى بود كه يك كشور سرمايه‌دارى در حقّ يك كشور سرمايه‌دارى ديگر مرتكب شد .\r\nهمچنين ، چند دستگى كشورهاى سوسياليستى بر احدى پوشيده نيست و همين اختلاف ، راه را براى به كارگيرى سياست تجاوزكارانه عليه ملّت‌هاى مستضعف آماده كرده و كشورهاى مختلف آفريقايى و آسيايى ضامن پيروزى استعمارگرانى شده‌اند\r\n\r\n","description":"","footnote":"","page_name":" 559 ","page_number":559},
  {"content":"\r\n\r\nكه آنها را استثمار مىكنند . . . امّا نتيجهء اختلاف كشورهاى عربى آن شد كه اسرائيل در قلب اين كشورها به وجود آمد و درنتيجه ، شكست خفّت‌بار پنجم ژوئن 1967 به وقوع پيوست .\r\nدر هرحال ، اختلاف ، عوامل زيادى دارد كه برخى از آنها از اين قرارند : وجود تضاد در فرهنگ و تعليم تربيت ، تفاوت در استعداد و موهبت ، اختلاف در طبيعت و مزاج ، تضاد منافع عمومى با منافع شخصى . اختلافى را كه از تضاد فرهنگى ، يا موهبتى و يا مزاجى ناشى مىشود ، مىتوان از طريق مراجعه به اصولى كه علم و تجربه آنها را اثبات كرده ، حل كرد ؛ امّا اختلافى كه از تضاد منافع شخصى نشئت مىگيرد ، علاجى ندارد ، جز اين‌كه با زور بايد جلو تجاوزگر را گرفت . اين سخن ما تتمّهء سخنانى است كه آن را در بخش : « هركس آيين خود را تأييد مىكند » و در تفسير آيهء 113 بيان كرديم .\r\n\r\n","description":"","footnote":"","page_name":" 560 ","page_number":560},
  {"content":"\r\n\r\n\r\nرفتن به بهشت\r\n\r\n[ سوره البقرة ( 2 ) : آيه 214 
  ]\r\nأَمْ حَسِبْتُمْ أَنْ تَدْخُلُوا الْجَنَّةَ وَ لَمَّا يَأْتِكُمْ مَثَلُ الَّذِينَ خَلَوْا مِنْ قَبْلِكُمْ مَسَّتْهُمُ الْبَأْساءُ وَ الضَّرَّاءُ وَ زُلْزِلُوا حَتَّى يَقُولَ الرَّسُولُ وَ الَّذِينَ آمَنُوا مَعَهُ مَتى نَصْرُ اللَّهِ أَلا إِنَّ نَصْرَ اللَّهِ قَرِيبٌ ( 214 )\r\nمىپنداريد كه به بهشت خواهيد رفت ؟ آيا هنوز سرگذشت كسانى را كه پيش از شما بوده‌اند نشنيده‌ايد ؟ به ايشان سختى و رنج رسيد و متزلزل شدند ، تا آن‌جا كه پيامبر و مؤمنانى كه با او بودند ، گفتند : پس يارى خدا كى خواهد رسيد ؟ بدان كه يارى خدا نزديك است . ( 214 )\r\n\r\nواژگان\r\nزلزلوا : ريشهء آن ، « زلّ الشّيء » بوده ، آن‌گاه لفظ تكرار گرديده و « زلزل » شده است .\r\nمراد از آن در اين‌جا اين است كه پرهيزگاران با انواع بلاها و مصيبت‌ها تحريك [ و وادار به حركت 
  ] شدند .\r\nمثل : به فتح « ثاء » ، جمع آن امثال است . مراد از آن در اين‌جا ، صفتى است كه فردى كه در گذشته زندگى مىكرده ، آن‌قدر از اين صفت برخوردار بوده كه ضرب المثل همگان قرار گرفته است .\r\n\r\n","description":"","footnote":"","page_name":" 561 ","page_number":561},
  {"content":"\r\n\r\n\r\nتفسير\r\n أَمْ حَسِبْتُمْ أَنْ تَدْخُلُوا الْجَنَّةَ وَ لَمَّا يَأْتِكُمْ مَثَلُ الَّذِينَ خَلَوْا مِنْ قَبْلِكُمْ مَسَّتْهُمُ الْبَأْساءُ وَ الضَّرَّاءُ .  اين آيهء كريمه ، تمام كسانى را كه به حق ايمان آورده ، بدان عمل كرده و به سوى آن دعوت نموده‌اند موردخطاب قرار مىدهد و آشكارا مىگويد : سنّت خدا دربارهء طرفداران حق چنين جارى شده است كه بهاى حق را از جان ، مال و خاندان خود بپردازند و در راه آن ، شكنجه‌ها و سختىها را تحمّل كنند و بر مصيبت‌ها و گرفتارىها شكيبا باشند . كسانىكه پيش از شما بودند به خاطر حق ، انواع شكنجه را ديدند و صبر كردند . پس آيا شما نيز صبر خواهيد كرد ، چنان‌كه آنان صبر كردند و يا اين‌كه مىخواهيد رايگان وارد بهشت شويد ؟ درحالىكه صاحب و مالك بهشت ، قيمت آن را ، ايمان و اخلاص و شكيبايى در برابر بيم ، گرسنگى و از دست دادن مال‌ها و جان‌ها قرار داده است . در يكى از خطبه‌هاى نهج البلاغه آمده است كه رسول خدا صلّى اللّه عليه و إله مىفرمود : « بهشت را سختىها و جهنّم را شهوت‌ها احاطه كرده است . بدانيد كه تمام طاعت خدا همراه با دشوارى است و تمام معصيت خدا همراه با شهوت و لذت است » .\r\nدر اين‌جا خوب است كه خواننده ضمن مطالعهء اين بخش ، به آنچه ما در تفسير آيهء 155 تحت‌عنوان : « بهاى بهشت » بيان كرديم مراجعه كند .\r\n وَ زُلْزِلُوا حَتَّى يَقُولَ الرَّسُولُ وَ الَّذِينَ آمَنُوا مَعَهُ مَتى نَصْرُ اللَّهِ .   « مَتى نَصْرُ اللَّهِ » ،  سؤالى است كه از سوى پيامبر صلّى اللّه عليه و إله و مؤمنان مطرح شده است و اندوه و مشكلاتى را كه از سوى دشمنان حق و حزب باطل ديده بودند ، به تصوير مىكشد .\r\nخلاصهء معناى آيه آن است كه ياران سابق حق ، دچار مشكل شدند و زيان ديدند و از شدّت ترس ، دچار اضطراب شدند تا آن‌جا كه گمان كردند ، پيروزى آنان\r\n\r\n","description":"","footnote":"","page_name":" 562 ","page_number":562},
  {"content":"\r\n\r\nبه تأخير افتاده است . ازاين‌رو ، خواستار فوريت آن شدند و گفتند :  « مَتى نَصْرُ اللَّهِ »  خداوند به سؤال آنها پاسخ داد :  أَلا إِنَّ نَصْرَ اللَّهِ قَرِيبٌ  اين آيه همانند آيهء 110 سورهء يوسف است :  « حَتَّى إِذَا اسْتَيْأَسَ الرُّسُلُ وَ ظَنُّوا أَنَّهُمْ قَدْ كُذِبُوا جاءَهُمْ نَصْرُنا » .  « 1 »\r\n\r\n\r\n","description":"","footnote":"\r\n( 1 ) . يوسف ( 12 ) آيهء 110 .\r\n","page_name":" 563 ","page_number":563},
  {"content":"\r\n\r\n\r\nچه مىبخشند ؟\r\n\r\n[ سوره البقرة ( 2 ) : آيه 215 
  ]\r\nيَسْئَلُونَكَ ما ذا يُنْفِقُونَ قُلْ ما أَنْفَقْتُمْ مِنْ خَيْرٍ فَلِلْوالِدَيْنِ وَ الْأَقْرَبِينَ وَ الْيَتامى وَ الْمَساكِينِ وَ ابْنِ السَّبِيلِ وَ ما تَفْعَلُوا مِنْ خَيْرٍ فَإِنَّ اللَّهَ بِهِ عَلِيمٌ ( 215 )\r\nاز تو مىپرسند كه چه انفاق كنند ؟ بگو آنچه از مال خود انفاق مىكنيد ، براى پدر و مادر و خويشاوندان و يتيمان و مسكينان و در راه ماندگان باشد و هركار نيكى كه كنيد خدا به آن آگاه است . ( 215 )\r\n\r\nاعراب\r\nماذا ، « ما » مبتدا و « ذا » به معناى « الّذى » خبر ، مىباشد . برخى گفته‌اند :  « ما ذا »  به منزلهء يك كلمه و در محلّ نصب به  « يُنْفِقُونَ »  است .\r\n\r\nتفسير\r\n يَسْئَلُونَكَ ما ذا يُنْفِقُونَ .  خطاب متوجّه پيامبر اعظم صلّى اللّه عليه و إله است .\r\n قُلْ ما أَنْفَقْتُمْ مِنْ خَيْرٍ .  مراد از خير ، مال است .\r\n فَلِلْوالِدَيْنِ .  مراد از والدين ، پدر و مادر و پدربزرگ و مادربزرگ است ؛ زيرا نام والدين ، اين افراد را دربرمىگيرد .\r\n\r\n","description":"","footnote":"","page_name":" 564 ","page_number":564},
  {"content":"\r\n\r\n وَ الْأَقْرَبِينَ .  مراد از آن ، خويشاوندان كسى است كه مال خود را مىبخشد .\r\n وَ الْيَتامى .  هركس كه پدر نداشته باشد ، يتيم است .\r\n وَ الْمَساكِينِ ؛  يعنى فقرا .\r\n وَ ابْنِ السَّبِيلِ ؛  مسافرى كه دور از خاندان و وطن خود باشد و خرجى نداشته باشد .\r\nسؤال : ظاهر آيه نشان مىدهد كه مردم از نوع بخشش پرسيدند ، نه از موارد مصرف و كسانى كه مال به آنها بخشيده مىشود ؛ ولى پاسخ سؤال دربارهء مصرف است ، نه دربارهء نوع بخشش . دليل اين كار چيست ؟\r\nبيشتر مفسّران از اين سؤال اين‌گونه جواب داده‌اند كه هدف پاسخ در آيه آن است كه سؤال‌كنندگان را متوجّه سازد تا دربارهء كسانى كه به آنها مىبخشند بپرسند ، نه دربارهء نوع آنچه مىبخشند . رازى از قفال پاسخ ديگرى را نقل كرده است و آن اين‌كه اگرچه سؤال با لفظ « ما » است ، ولى مورد سؤال ، موارد مصرف بخشش است ، نه نوع آن ؛ زيرا نوع آن روشن است . محمّد عبده اين نظريه را تأييد كرده و گفته است : علماى منطق گفته‌اند : به وسيلهء « ما » تنها از ماهيت و حقيقت سؤال مىشود ، امّا عرب به وسيلهء « ما » هم از ماهيت و هم از كيفيت مىپرسند . و قرآن برطبق نظريهء ارسطو نازل نشده ، بلكه به زبان گوياى عربى است . اين پاسخ از پاسخ نخست بهتر است ، هرچند نتيجهء هر دو پاسخ يكى است .\r\nسؤال دوم : آيا انفاق به كسانى كه آيه از آنها نام برده ، واجب است يا مستحب ؟\r\nپاسخ : نفقهء اولاد بر پدر و مادر و برعكس واجب است . البتّه ، اين در صورتى است كه يكى از دو طرف ، حتّى از طريق كسب هم نتواند مصارف خود را تأمين كند و ديگرى توان انفاق را داشته باشد . اين نفقه را نمىتوان از اصل زكات پرداخت كرد ؛ زيرا دادن نفقهء اولاد بر پدر و مادر و برعكس به‌طور مستقل واجب است ؛ امّا زكات را مىتوان به يتيمان و مسكينان و مسافرانى كه از وطن و خاندان خود دور هستند و\r\n\r\n","description":"","footnote":"","page_name":" 565 ","page_number":565},
  {"content":"\r\n\r\nمخارج سفرشان را ندارند پرداخت كرد . همچنين ، پرداخت صدقات مستحب به همهء اين افراد جايز است و صدقهء مستحب را به هر نيازمندى مىتوان داد ، خواه مسلمان باشد و يا غيرمسلمان ؛ زيرا در حديث آمده است كه سيراب كردن هر جگر تشنه‌اى پاداشى دارد .\r\n\r\n","description":"","footnote":"","page_name":" 566 ","page_number":566},
  {"content":"\r\n\r\n\r\nواجب شدن جنگ\r\n\r\n[ سوره البقرة ( 2 ) : آيات 216 تا 218 
  ]\r\nكُتِبَ عَلَيْكُمُ الْقِتالُ وَ هُوَ كُرْهٌ لَكُمْ وَ عَسى أَنْ تَكْرَهُوا شَيْئاً وَ هُوَ خَيْرٌ لَكُمْ وَ عَسى أَنْ تُحِبُّوا شَيْئاً وَ هُوَ شَرٌّ لَكُمْ وَ اللَّهُ يَعْلَمُ وَ أَنْتُمْ لا تَعْلَمُونَ ( 216 ) يَسْئَلُونَكَ عَنِ الشَّهْرِ الْحَرامِ قِتالٍ فِيهِ قُلْ قِتالٌ فِيهِ كَبِيرٌ وَ صَدٌّ عَنْ سَبِيلِ اللَّهِ وَ كُفْرٌ بِهِ وَ الْمَسْجِدِ الْحَرامِ وَ إِخْراجُ أَهْلِهِ مِنْهُ أَكْبَرُ عِنْدَ اللَّهِ وَ الْفِتْنَةُ أَكْبَرُ مِنَ الْقَتْلِ وَ لا يَزالُونَ يُقاتِلُونَكُمْ حَتَّى يَرُدُّوكُمْ عَنْ دِينِكُمْ إِنِ اسْتَطاعُوا وَ مَنْ يَرْتَدِدْ مِنْكُمْ عَنْ دِينِهِ فَيَمُتْ وَ هُوَ كافِرٌ فَأُولئِكَ حَبِطَتْ أَعْمالُهُمْ فِي الدُّنْيا وَ الْآخِرَةِ وَ أُولئِكَ أَصْحابُ النَّارِ هُمْ فِيها خالِدُونَ ( 217 ) إِنَّ الَّذِينَ آمَنُوا وَ الَّذِينَ هاجَرُوا وَ جاهَدُوا فِي سَبِيلِ اللَّهِ أُولئِكَ يَرْجُونَ رَحْمَتَ اللَّهِ وَ اللَّهُ غَفُورٌ رَحِيمٌ ( 218 )\r\nجنگ بر شما مقرّر شد ، درحالىكه آن را ناخوش داريد . شايد چيزى را دوست داشته باشيد و برايتان ناپسند افتد و خداوند مىداند و شما نمىدانيد . ( 216 )\r\nتو را از جنگ كردن در ماه حرام مىپرسند . بگو : جنگ كردن در آن ماه گناهى بزرگ است . امّا بازداشتن مردم از راه حق و كافر شدن به او و مسجد الحرام و بيرون راندن مردمش از آن‌جا در نزد خداوند گناهى بزرگ‌تر است ، و شرك از قتل بزرگ‌تر است . آنها با شما مىجنگند تا اگر بتوانند شما را از دينتان بازگردانند . از ميان شما آنها كه از دين خود بازگردند و كافر بميرند ، اعمالشان در دنيا و آخرت تباه شده و جاودانه در جهنّم باشند . ( 217 )\r\nكسانى كه ايمان آورده‌اند و آنان‌كه\r\n\r\n","description":"","footnote":"","page_name":" 567 ","page_number":567},
  {"content":"\r\n\r\nمهاجرت كرده‌اند و در راه خدا جهاد نموده‌اند ، به رحمت خدا اميد مىدارند و خدا آمرزنده و مهربان است . ( 218 )\r\n\r\nاعراب\r\n « كُرْهٌ لَكُمْ » ،  يعنى « مكروه لكم » و يا « ذو كره » .  « عَسى أَنْ تَكْرَهُوا » ،  مصدرى است كه از « أن » و مابعدش ريخته مىشود و فاعل « عسى » است .  « عَسى »  در اين‌جا تامّه است و نياز به خبر ندارد و جملهء  « عَسى أَنْ تُحِبُّوا »  نيز چنين است .  « قِتالٍ فِيهِ » ،  مجرور و بدل اشتمال از  « الشَّهْرِ الْحَرامِ »  است .  « قِتالٍ »  مرفوع و مبتدا ،  « فِيهِ »  متعلّق به محذوف و صفت ،  « كَبِيرٌ »  خبر آن .  « صَدٌّ »  مبتدا و  « كُفْرٌ بِهِ »  عطف بر  « صَدٌّ »  و  « إِخْراجُ أَهْلِهِ »  نيز همانند آن است و  « أَكْبَرُ عِنْدَ اللَّهِ »  خبر آن مىباشد . و  « الْمَسْجِدِ الْحَرامِ » ،  مجرور و عطف بر  « سَبِيلِ اللَّهِ »  است .\r\n\r\nتفسير\r\n كُتِبَ عَلَيْكُمُ الْقِتالُ .  خداوند جنگ را بر مسلمانان واجب كرد ، امّا نه بدان‌جهت كه جنگ ذاتا يك كار محبوب و دوست‌داشتنى است و نه بدان سبب كه قلمرو آنان گسترش پيدا كند و حكومتشان فراگير شود و آنها با ثروت و دارايى ديگران زندگى خود را تأمين كنند ، بلكه جنگ را تنها بدان سبب بر مسلمانان واجب كرد كه آنان به يارى حق برخيزند و از آن دفاع نمايند ، زيرا حق به خودى خود صرفا يك انديشه و نظريه است ، امّا تطبيق آن و پاىبند بودن به آن به عمل جدّى نياز دارد ، بدين‌ترتيب :\r\nاوّلا ، دعوت مردم به سوى حق از طريق حكمت و نيز راه‌هاى معمولى مىباشد . ثانيا ، اگر اين راه‌ها مؤثّر واقع نشد ، بايد حق را به زور اجرا كرد . اصولا هر نظريّه‌اى كه به نيروى اجرايى و قوّهء مجريه متّكى نباشد ، وجود و عدمش يكسان است . ازاين‌رو ، خداوند در اين آيه بر مسلمانان واجب كرده است تا با هركسىكه با حق دشمنى كند\r\n\r\n","description":"","footnote":"","page_name":" 568 ","page_number":568},
  {"content":"\r\n\r\nبجنگند ؛ چراكه امر به معروف و اندرز نيكو در چنين شخصى اثرى ندارد . اگر قوّهء مجريه نباشد ، قوّهء مقنّنه صرفا كلامى است كه از حيطهء گفتن و نوشتن فراتر نمىرود .\r\n وَ هُوَ كُرْهٌ لَكُمْ وَ عَسى أَنْ تَكْرَهُوا شَيْئاً وَ هُوَ خَيْرٌ لَكُمْ وَ عَسى أَنْ تُحِبُّوا شَيْئاً وَ هُوَ شَرٌّ لَكُمْ وَ اللَّهُ يَعْلَمُ وَ أَنْتُمْ لا تَعْلَمُونَ .  مفسّران گفته‌اند : اصحاب پيامبر صلّى اللّه عليه و إله جنگ را خوش نداشتند ، زيرا طبعا براى انسان دشوار است كه خود را در معرض هلاكت قرار دهد .\r\nولى آنان در عين‌حال ، فرمان خدا را پذيرفتند تا خشنودى او را به‌دست آورند ، همانند بيمارى كه دارو را مىخورد تا شفا به‌دست آورد . خداوند با اين سخن خود :\r\n « وَ عَسى أَنْ تَكْرَهُوا شَيْئاً وَ هُوَ خَيْرٌ لَكُمْ »  اصحاب پيامبر صلّى اللّه عليه و إله را آگاه مىسازد كه نتيجهء جنگ و جهاد ، به خود آنها برمىگردد ، نه به او . آنچه گفته شد ، خلاصه‌اى از نظريّات مفسّران بود و ظاهر آيه نيز همين را افاده مىكند و با آن تضادى ندارد .\r\nلكن اگر ما به سيرهء اصحاب مخلص پيامبر صلّى اللّه عليه و إله و به جهاد و فداكارىهاى آنان به خاطر دين و سلطهء دين بر تمام احساسات آنها نگاه كنيم و اين‌كه چگونه زندگى را در برابر شهادت حقير مىشمردند ، تا آن‌جا كه اگر يكى از آنان از كشته شدن نجات پيدا مىكرد و از جهاد سالم برمىگشت ، احساس مىكرد كه بدبخت شده و زيان ديده است ، اگر ما اين حقيقت را در هنگامى كه آيهء موردبحث را تفسير مىكنيم مدّنظر قرار بدهيم ، متوجّه خواهيم شد كه گفتهء مفسّران مبنىبراين‌كه اصحاب ، جنگ را دوست نداشتند ، سخنى است بدون دليل و ما بايد آيه را به معناى ديگرى تفسير كنيم كه هم با ظاهر لفظ مطابقت دارد و هم دليل آن را تأييد مىكند . خلاصهء اين تفسير چنين است :\r\nاصحاب ، احساس مىكردند كه در برابر مشركان هم از نظر تعداد نفرات كمبود دارند و هم از لحاظ تجهيزات . ازاين‌رو ، بيم داشتند كه اگر با آنها برخورد نظامى كنند ، شكست بخورند و درنتيجه ، نه از اسلام اثرى بماند و نه براى آن ياورى . براين اساس ، اگر اصحاب ، جنگ را خوش نداشتند ، بدان جهت بود كه نسبت به اسلام احساس خطر مىكردند نه نسبت به خودشان . بنابراين ، خداوند براى آنان بيان داشت :\r\n\r\n","description":"","footnote":"","page_name":" 569 ","page_number":569},
  {"content":"\r\n\r\nجنگى كه شما به آن فراخوانده شديد و آن را خوش نداريد ، به نفع شما و به نفع اسلام است و خوددارى كردن از شركت در آن به نابودى شما و اسلام منجر خواهد شد و شما اين حقيقت را نمىدانيد ، لكن خداوند آن را مىداند ، زيرا هيچ‌چيز بر او پوشيده نيست . بنابراين ، آيهء موردبحث ، نظير اين آيه است :  « يا أَيُّهَا النَّبِيُّ حَرِّضِ الْمُؤْمِنِينَ عَلَى الْقِتالِ إِنْ يَكُنْ مِنْكُمْ عِشْرُونَ صابِرُونَ يَغْلِبُوا مِائَتَيْنِ وَ إِنْ يَكُنْ مِنْكُمْ مِائَةٌ يَغْلِبُوا أَلْفاً مِنَ الَّذِينَ كَفَرُوا بِأَنَّهُمْ قَوْمٌ لا يَفْقَهُونَ » .  « 1 »\r\n يَسْئَلُونَكَ عَنِ الشَّهْرِ الْحَرامِ قِتالٍ فِيهِ قُلْ قِتالٌ فِيهِ كَبِيرٌ .  تفسير اين آيه قبلا در آيهء 192 و آيات بعد از آن ، بيان شد .\r\n وَ صَدٌّ عَنْ سَبِيلِ اللَّهِ وَ كُفْرٌ بِهِ وَ الْمَسْجِدِ الْحَرامِ وَ إِخْراجُ أَهْلِهِ مِنْهُ أَكْبَرُ عِنْدَ اللَّهِ . \r\nاعراب جنگ را در ماه‌هاى حرام جايز نمىدانستند . اين ماه‌ها عبارت بودند از :\r\nذىقعده ، ذىحجه ، محرّم و رجب . پيامبر صلّى اللّه عليه و إله نيز اين رسم را بدان جهت كه موجب كم شدن بدى و خون‌ريزى مىشود ، تأييد كرد . به‌طور كلى اسلام ، هر عادت و رسم دوران جاهليت را كه نيكو بود و يا زشت نبود ، پذيرفت ، لكن همان عرب‌هايى كه ماه‌هاى نام‌برده را مقدّس مىدانستند خود ، حرمت آنها را شكستند و در سال ششم هجرت ، در همين ماه‌ها عليه پيامبر صلّى اللّه عليه و إله اعلام جنگ كردند و نگذاشتند كه او و اصحابش خانهء خدا را زيارت كنند . همچنين ، آنان در طول سيزده سال ، هركس را كه اسلام مىآورد ، منحرف مىكردند و او را با شكنجه‌هاى مختلف شكنجه مىدادند ، چنان‌كه با بلال ، صهيب ، حباب ، عمّار بن ياسر و پدر و مادرش چنين كردند و امّا وقتى مسلمانان مىخواستند از خود دفاع كنند و يا در ماه‌هاى حرام از مشركان انتقام بگيرند ، آنان با تبليغات گمراه‌كننده صدايشان را بلند مىكردند و مسلمانان را به عنوان مظهر تجاوز به مقدّسات وانمود مىكردند .\r\nازاين‌رو ، خداوند بيان داشت كه جناياتى را كه مشركان در حقّ مسلمانان مرتكب\r\n\r\n\r\n","description":"","footnote":"\r\n( 1 ) . انفال ( 8 ) آيهء 65 .\r\n","page_name":" 570 ","page_number":570},
  {"content":"\r\n\r\nمىشوند به مراتب در پيشگاه خداوند بزرگ‌تر از جنگ در ماه‌هاى حرام است . براين اساس ، خداوند به منظور عملى شدن قانون قصاص و معامله به مثل ، به مسلمانان اجازه داد تا مشركان را در هر زمان و مكانى كه بيابند بكشند .\r\n وَ الْفِتْنَةُ أَكْبَرُ مِنَ الْقَتْلِ .  يعنى منحرف ساختن مسلمانان از دين اسلام ، گاه از طريق شكنجه و گاه از طريق القاى شبهات در دل‌هاى آنان ، گناهى است بزرگ‌تر از جنگ در ماه‌هاى حرام .\r\n وَ لا يَزالُونَ يُقاتِلُونَكُمْ حَتَّى يَرُدُّوكُمْ عَنْ دِينِكُمْ إِنِ اسْتَطاعُوا .  هدف مشركان آن است كه از اسلام در كرهء زمين ، نه اثرى باقى بماند و نه خبرى و تنها از همين جهت است كه دايما عليه مسلمانان مىجنگند و چنانچه مسلمانان در جنگ با آنان كوتاه بيايند ، دشمنان دين به هدف خود ، دست خواهند يافت .\r\nاين روح كفر كيشى و كينه‌توزى نسبت به هرچيزى كه بوى اسلام از آن بيايد وجود داشته و همچنان تا به امروز نيز در دل‌هاى بسيارى از شرقىها و غربىها زنده است ؛ زيرا اسلام به خاطر انسانيّت و عدالتى كه دارد و ستيزى كه با ستم و فساد مىكند ، روح دشمنى را در آنان برانگيخته است و به همين جهت ، آنها در كمين نشسته‌اند تا هر ضربه‌اى كه بتوانند به مسلمانان وارد آورند و با ابزارهاى گوناگون بر حسب آنچه شرايط ، اوضاع و احوال ايجاب كند ، با آنها بجنگند . بنابراين ، برماست كه اين دشمنان را بشناسيم و با همان ابزارى كه با ما مىجنگند با آنها بجنگيم .\r\n وَ مَنْ يَرْتَدِدْ مِنْكُمْ عَنْ دِينِهِ فَيَمُتْ وَ هُوَ كافِرٌ فَأُولئِكَ حَبِطَتْ أَعْمالُهُمْ فِي الدُّنْيا وَ الْآخِرَةِ وَ أُولئِكَ أَصْحابُ النَّارِ هُمْ فِيها خالِدُونَ .  اين سخن ، هشدارى است كه خداوند به كسىكه دعوت دشمنان دين را مىپذيرد و از دين خود برمىگردد ، مىدهد و او را تهديد مىكند ؛ زيرا چنين كسى در دنيا و آخرت زيانكار و سرنوشتش جهنّم خواهد بود كه بد سرنوشتى است .\r\nاين سخن خداى تعالى :  « فَيَمُتْ وَ هُوَ كافِرٌ » ،  آشكارا دلالت دارد كه اگر مرتد ،\r\n\r\n","description":"","footnote":"","page_name":" 571 ","page_number":571},
  {"content":"\r\n\r\nپيش از مرگ توبه كند ، خداوند توبهء او را مىپذيرد و مجازات را از او برمىدارد و عقل نيز چنين حكم مىكند ، لكن فقهاى شيعه گفته‌اند : اگر مرتد ، مرد باشد و ارتداد او نيز فطرى « 1 » باشد و توبه كند ، مجازات اخروى از وى ساقط مىشود ، امّا مجازات دنيوى كه عبارت از كشتن است به هيچ روى از وى ساقط نمىشود ؛ امّا اگر مرتد ، ارتدادش ملّى باشد و توبه كند ، كشته نمىشود . آنان براى اثبات اين تفصيل به رواياتى از اهل بيت عليهم السّلام استناد مىكنند . معناى « باطل بودن عمل » در دنيا آن است كه با مرتد در دنيا همچون كافر برخورد مىشود و علاوه بر آن ، كشته هم مىشود و معناى باطل بودن عمل در آخرت آن است كه وى در آخرت گرفتار عذاب و مجازات مىشود .\r\n إِنَّ الَّذِينَ آمَنُوا وَ الَّذِينَ هاجَرُوا وَ جاهَدُوا فِي سَبِيلِ اللَّهِ أُولئِكَ يَرْجُونَ رَحْمَتَ اللَّهِ وَ اللَّهُ غَفُورٌ رَحِيمٌ .  خداوند پس از آن‌كه وضع مشركان و مرتدّان و نيز مجازات آنها را بيان مىكند ، مناسب مىبيند كه سخنى از مؤمنان و پاداش آنان نيز به ميان آورد .\r\nمقصود از مهاجران ، كسانىاند كه به همراه پيامبر خدا صلّى اللّه عليه و إله از مكه به مدينه هجرت كردند و مراد از مجاهدان ، كسانى مىباشند كه براى پيروزى اسلام و مقاومت در مقابل دشمنان آن نهايت كوشش خود را به كار بردند .\r\n\r\nعبادت مرتد پس از توبه\r\nهرگاه مرتد توبه كند و پيش از مرگ خود به اسلام بازگردد ، خداوند توبه‌اش را مىپذيرد ؛ چراكه عقل چنين حكم مىكند و نيز ظاهر سخن خداى تعالى :  « فَيَمُتْ وَ هُوَ كافِرٌ »  بر آن دلالت دارد ؛ زيرا باطل شدن عمل را به مرگ شخص مرتد مقيّد كرده است .\r\nدر اين‌جا ، دو پرسش ديگر مطرح مىشود :\r\n\r\n\r\n","description":"","footnote":"\r\n( 1 ) . مرتدّ فطرى آن است كه پدر و مادرش و يا يكى از آنها مسلمان باشد . و مرتدّ ملّى آن است كه پدر و مادرش كافر باشند و او مسلمان شود و سپس مرتد گردد .\r\n","page_name":" 572 ","page_number":572},
  {"content":"\r\n\r\n1 . آيا عبادت مرتد از قبيل نماز ، روزه ، حج و زكات ، پس از آن‌كه به اسلام بازگردد ، قبول مىشود يا خير ؟\r\nفقهاى اهل سنّت براين موضوع وحدت‌نظر دارند كه عبادت اين شخص درست است و پذيرفته مىشود .\r\nفقهاى شيعه متفقند كه عبادت مرتدّ ملّى پس از بازگشت به اسلام پذيرفته مىشود ، امّا در مورد عبادت مرتدّ فطرى پس از آن‌كه وى به اسلام بازگردد ، اختلاف‌نظر دارند .\r\nبيشتر آنان مىگويند : عبادت وى در هيچ حالتى درست نيست و اسلام او پس از ارتداد ، هيچ سودى در دنيا برايش ندارد . بلكه با وى به‌سان كافر برخورد مىشود و اسلام او پس از ارتداد تنها در آخرت سودمند است ؛ چراكه موجب برداشته شدن عذاب از وى مىگردد . محقّقان شيعه كه ما نيز با نظريّهء آنان موافقيم گفته‌اند : عبادت مرتدّ فطرى درست است و اسلام آوردن او برايش سود دارد و با وى همچون مسلمان ، هم در دنيا و هم در آخرت ، برخورد مىشود .\r\n2 . آيا پس از بازگشت به اسلام ، بر مرتدّ واجب است كه عباداتى را كه پيش از ارتداد انجام داده ، قضا كند ؟ مثلا اگر درحالىكه مسلمان بوده ، نماز خوانده و حج گزارده و آن‌گاه مرتد شده و سپس توبه نموده است ، در اين صورت آيا واجب است كه وى پس از بازگشت به اسلام ، نماز و حج را اعاده كند ؟\r\nحنفى و مالكى گفته‌اند : قضا واجب است . شافعى گفته است : قضا واجب نيست .\r\nامّا آن دسته از فقهاى شيعه كه گفته‌اند : عبادت مرتدّ پس از توبه صحيح است براين نظريّه‌اند كه اعادهء عباداتى كه وى در حال اسلام و پيش از ارتداد انجام داده ، لازم نيست و تنها بر او واجب است ، عباداتى را كه در اثناى ارتداد انجام نداده ، قضا كند .\r\n\r\nباطل شدن عمل\r\nجمهور معتزله گفته‌اند : هرگاه از مؤمن گناهى صادر شود ، تمام پاداش‌هاى اعمال\r\n\r\n","description":"","footnote":"","page_name":" 573 ","page_number":573},
  {"content":"\r\n\r\nنيكى كه در گذشته انجام داده است ، از بين مىرود ، حتّى اگر كسى در تمام عمر خود ، خدا را عبادت كند و پس از آن ، جرعه‌اى از شراب بنوشد ، همانند كسى است كه هرگز عبادت نكرده باشد . همچنين ، اگر كسى خدا را اطاعت كند ، تمام گناهانى كه قبلا مرتكب شده ، ساقط مىشود و معناى احباط ( باطل شدن عمل ) نيز همين است .\r\nاماميّه و اشاعره با نظريهء « باطل شدن عمل » مخالفند و مىگويند : هر عملى حساب خاص خود را دارد و طاعت‌ها به معصيت‌ها و معصيت‌ها به طاعت‌ها ربطى ندارند ، بلكه اگر كسى به اندازهء يك ذرّه عمل نيك انجام دهد ، نتيجهء آن را مىبيند و اگر به اندازهء يك ذره عمل بد انجام دهد باز هم نتيجهء آن را مىبيند . براين اساس ، اگر كسى ، هم بدى كند و هم نيكى و ايمان به خدا داشته باشد ، ميان نيكى و بدىاش مقايسه مىشود . اگر بدىاش بيشتر باشد ، همانند كسى است كه هرگز نيكى نكرده است و اگر نيكىاش بيشتر باشد ، به‌سان كسى خواهد بود كه هيچ بدى نكرده است ؛ زيرا ، بيشتر ، كمتر را از بين مىبرد . و اگر بدى و نيكىاش برابر باشند ، همانند كسى است كه عملى از وى صادر نشده باشد .\r\nمعناى « باطل شدن عمل » از اين معنايى كه گفته شد ، بسيار دور است . معناى درست آن ، اين است : كسىكه پس از اسلام آوردن ، كافر از دنيا برود ، كفر او اين واقعيت را آشكار مىسازد اعمالى را كه وى در حال اسلام انجام داده ، شرعا درست نبوده و از همان آغاز ، استحقاق پاداش نداشته است ، نه اين‌كه در ابتدا مستحقّ پاداش بوده ، سپس برداشته شده است . به بيانى ديگر : اين‌كه مىگوييم عمل او باطل مىباشد ، از باب دفع است ، نه از باب رفع .\r\n\r\n","description":"","footnote":"","page_name":" 574 ","page_number":574},
  {"content":"\r\n\r\n\r\nشراب و قمار\r\n\r\n[ سوره البقرة ( 2 ) : آيات 219 تا 220 
  ]\r\nيَسْئَلُونَكَ عَنِ الْخَمْرِ وَ الْمَيْسِرِ قُلْ فِيهِما إِثْمٌ كَبِيرٌ وَ مَنافِعُ لِلنَّاسِ وَ إِثْمُهُما أَكْبَرُ مِنْ نَفْعِهِما وَ يَسْئَلُونَكَ ما ذا يُنْفِقُونَ قُلِ الْعَفْوَ كَذلِكَ يُبَيِّنُ اللَّهُ لَكُمُ الْآياتِ لَعَلَّكُمْ تَتَفَكَّرُونَ ( 219 ) فِي الدُّنْيا وَ الْآخِرَةِ وَ يَسْئَلُونَكَ عَنِ الْيَتامى قُلْ إِصْلاحٌ لَهُمْ خَيْرٌ وَ إِنْ تُخالِطُوهُمْ فَإِخْوانُكُمْ وَ اللَّهُ يَعْلَمُ الْمُفْسِدَ مِنَ الْمُصْلِحِ وَ لَوْ شاءَ اللَّهُ لَأَعْنَتَكُمْ إِنَّ اللَّهَ عَزِيزٌ حَكِيمٌ ( 220 )\r\nتو را از شراب و قمار مىپرسند . بگو : در آن دو گناهى بزرگ و سودهايى است براى مردم . و گناهشان از سودشان بيشتر است . و از تو مىپرسند ، چه چيز انفاق كنند ؟ بگو : آنچه افزون آيد . خدا آيات را اين‌چنين براى شما بيان مىكند ، باشد كه در كار دنيا و آخرت بينديشيد . ( 219 )\r\nتو را از يتيمان مىپرسند . بگو : اصلاح حالشان بهتر است . و اگر با آنها آميزش مىكنيد چون برادران شما باشند . خداوند تبهكار را از نيكوكار بازمىشناسد و اگر خواهد بر شما سخت مىگيرد ، كه پيروزمند و حكيم است . ( 220 )\r\n\r\nواژگان\r\nالخمر : از مصدر « خمر الشيء ؛ پنهان كرد و پوشانيد آن را » نقل شده است . « خمرت الجارية ؛ بر او خمار [ روبند 
  ] پوشانيدم » . تناسب اين نقل [ از معناى مصدرى 
  ] آن است\r\n\r\n","description":"","footnote":"","page_name":" 575 ","page_number":575},
  {"content":"\r\n\r\nكه شراب عقل را از بين مىبرد و پنهان مىكند . مراد از شراب در آيه ، هرچيزى است كه انسان را مست كند [ و عقل را زايل نمايد 
  ] .\r\nالميسر : قمار و از « يسر » به معناى سهولت گرفته شده ، زيرا قمار يك نوع كسب درآمد است كه زحمتى ندارد .\r\nالعفو : فزونى .\r\nالعنت : مشقّت و سختى . « الإعنات » به معناى وادار كردن به دشوارى .\r\n\r\nاعراب\r\n « الْعَفْوَ »  مفعول است براى فعل محذوف كه تقديرش : « انفقوا العفو » بوده است .\r\n « إِصْلاحٌ لَهُمْ »  مبتدا و  « خَيْرٌ »  خبر .  « فَإِخْوانُكُمْ »  خبر مبتداى محذوف است ، يعنى « هم إخوانكم » .\r\n\r\nتفسير\r\n يَسْئَلُونَكَ عَنِ الْخَمْرِ وَ الْمَيْسِرِ .  برخى از مسلمانان از حكم شراب و قمار پرسيدند . و اين پرسش در مدينه صورت گرفت ؛ يعنى پس از گذشت سيزده سال از تاريخ دعوت اسلامى . اين مطلب ، نشان مىدهد كه مدت زيادى دربارهء شراب و قمار ، حكمى صادر نشده بوده است ، چنان‌كه بيان برخى از محرّمات ديگر نيز برحسب اقتضاى مصلحت ، به تأخير انداخته مىشده است ؛ چراكه گاهى حكمت ايجاب مىكند كه حكم به تدريج و با مدارا بيان شود . برخى گفته‌اند : بيان حكم شراب نيز از همين قبيل بوده است ؛ زيرا مسلمانان در دورهء جاهليت به نوشيدن شراب عادت كرده بودند . بنابراين ، اگر يك مرتبه از آن جلوگيرى مىشدند براى آنان بسيار دشوار بود و حتّى خداوند به مردم يادآورى كرد كه از جمله نعمت‌هاى او بر آنان ، آن است كه مىتوانند از خرما و انگور براى خود شرابى مست‌كننده و روزى تهيه كنند ، زيرا در\r\n\r\n","description":"","footnote":"","page_name":" 576 ","page_number":576},
  {"content":"\r\n\r\nآيهء 67 سورهء نحل چنين فرموده است : « و از ميوه‌هاى نخل‌ها و تاك‌ها شرابى مستىآور و رزقى نيكو به‌دست مىآوريد . . . » .\r\nبرخى از مسلمانان در مورد حكم شراب و قمار پرسيدند . خداوند به پيامبرش دستور داد كه در پاسخ آنها بگويد : « در آن دو گناهى بزرگ و سودهايى است براى مردم و گناهشان از سودشان بيشتر است » . اين پاسخ به تنهايى و آشكارا بر حرمت شراب دلالت ندارد ، زيرا خداوند نفرموده است : « شراب حرام است ، ولى از باب ملازمت بدان دلالت دارد ، چراكه قاعدهء « دفع مفسده بهتر است از جلب منفعت » و « اهم ، مقدّم است بر مهم » نشان‌دهندهء حرمت شراب و قمار است . البته ، شايستهء يادآورى است كه اگر ما آيهء 32 سورهء اعراف را موردتوجّه قرار دهيم : « بگو :\r\nپروردگارم زشتكارىها را چه آشكار باشند و چه پنهان و نيز گناهان و افزونى جستن به ناحق را حرام كرده است . . . » و اين آيه را در كنار آيه‌اى كه موردبحث ماست قرار دهيم و هر دو را در يك جمله گردآوريم ، دلالت آيه بر حرمت شراب و قمار ، آشكارا و قطعى خواهد بود ؛ چراكه نتيجه چنين مىشود : شراب گناه است و هر گناهى حرام ، بنابراين ، شراب حرام است .\r\nوانگهى آيات 90 و 91 سورهء مائده بر امر فوق دلالت دارند :   « يا أَيُّهَا الَّذِينَ آمَنُوا إِنَّمَا الْخَمْرُ وَ الْمَيْسِرُ وَ الْأَنْصابُ   « 1 »   وَ الْأَزْلامُ رِجْسٌ مِنْ عَمَلِ الشَّيْطانِ فَاجْتَنِبُوهُ لَعَلَّكُمْ تُفْلِحُونَ . إِنَّما يُرِيدُ الشَّيْطانُ أَنْ يُوقِعَ بَيْنَكُمُ الْعَداوَةَ وَ الْبَغْضاءَ فِي الْخَمْرِ وَ الْمَيْسِرِ وَ يَصُدَّكُمْ عَنْ ذِكْرِ اللَّهِ وَ عَنِ الصَّلاةِ فَهَلْ أَنْتُمْ مُنْتَهُونَ » ؛   چراكه جملهء  « فَاجْتَنِبُوهُ »  امر به اجتناب است و امر ، بر وجوب دلالت مىكند . همچنين ، جملهء  « فَهَلْ أَنْتُمْ مُنْتَهُونَ »  در نهى ظهور دارد و به معناى « انتهوا » مىباشد و نهى بر حرمت دلالت دارد . ازاين‌رو ، مسلمانان پس از شنيدن اين آيه ، گفتند : « انتهينا ؛ از شراب و قمار خوددارى كرديم » . امّا آيهء 43 سورهء نساء :  « يا أَيُّهَا الَّذِينَ آمَنُوا لا تَقْرَبُوا الصَّلاةَ وَ أَنْتُمْ سُكارى » ،  پيش از آيهء\r\n\r\n\r\n","description":"","footnote":"\r\n( 1 ) . أنصاب و أزلام تيرهايى بودند كه در زمان جاهليت آنها را براى قمار آماده مىكردند .\r\n","page_name":" 577 ","page_number":577},
  {"content":"\r\n\r\nمائده كه داراى لحنى شديدتر و تندتر است نازل گرديد و پيش‌تر اشاره كرديم كه گاهى حكمت ايجاب مىكند كه حكم تحريم به تدريج بيان شود . از سوى ديگر ، آيهء  « لا تَقْرَبُوا الصَّلاةَ وَ أَنْتُمْ سُكارى »  دلالت بر حلال بودن شراب در غيرنماز ندارد و ما ان شاء اللّه در وقت خود ، در اين‌باره به تفصيل سخن خواهيم گفت .\r\nعلاوه بر آنچه گفته شد ، بايد گفت كه مسلمانان از صدر اسلام تا امروز ، وحدت نظر دارند براين‌كه شراب از گناهان كبيره است و كسىكه آن را حلال بداند مسلمان نيست و نيز اگر كسى از روى بىتوجّهى آن را بياشامد فاسق است و هشتاد ضربه شلّاق بر وى زده مىشود . به‌طور متواتر از پيامبر اسلام صلّى اللّه عليه و إله روايت شده كه آن حضرت ، به كسىكه نهال شراب را بكارد و كسىكه از آن شراب بسازد و كسىكه آن را بفروشد و كسىكه آن را بخرد و كسىكه آن را به ديگران بدهد و كسىكه از آن بياشامد ، لعنت فرستاد .\r\nدر برخى از روايات آمده است كه هيچ شريعت آسمانى نبود ، مگر آن‌كه از خوردن شراب منع كرد . ما اين موضوع را در جزء چهارم از كتاب فقه الإمام جعفر الصادق عليه السّلام ، باب الأطعمة و الأشربه به تفصيل موردبحث قرار داديم .\r\n وَ إِثْمُهُما أَكْبَرُ مِنْ نَفْعِهِما .  مراد از « إثم » در اين‌جا ضرر است . شراب ، هم براى جسم ضرر دارد ، هم براى عقل و هم براى مال و نيز انسان را از ياد خدا بازمىدارد .\r\nهمچنين ، ضرر شراب در ايجاد دشمنىها و كينه‌توزىها آشكار مىشود و باعث مىگردد كه انسان مرتكب حرام شود ، چنان‌كه برخى نقل نمودند كه بعضى از شرابخوران به دختر خود تجاوز كردند . عبّاس بن مرداس كه در دوران جاهليت رئيس قوم خود بود ، به‌طور فطرى ، شراب را بر خود حرام كرده بود .\r\nوقتى سبب اين كار را از وى پرسيدند ، گفت : من با دست خود ، نادانى را در درونم وارد نمىكنم و نمىپسندم كه صبح رئيس قوم خود و شب بىخردترين قوم خود باشم .\r\n\r\n","description":"","footnote":"","page_name":" 578 ","page_number":578},
  {"content":"\r\n\r\nيك پزشك مشهور آلمانى گفت : شما نيمى از ميخانه‌ها را ببنديد تا من برايتان ضمانت كنم كه از نيمى از بيمارستان‌ها ، تيمارستان‌ها و زندان‌ها بىنياز مىگرديد .\r\nقمار نيز موجب دشمنى و كينه‌توزى مىگردد و انسان را از ياد خدا بازمىدارد ، چنان كه آيهء شريفه بدين نكته اشاره كرده است . همچنين ، اخلاق را فاسد مىسازد ، چراكه شخص را به تنبلى و جستجوى روزى از راه‌هاى خيالى عادت مىدهد ، خانه‌هاى آباد را خراب و ناگهان - در ظرف يك ساعت - انسان ثروتمند را تهىدست مىسازد ، در حرام بودن قمار ، همين بس كه گرفتن مال ديگران بدون دادن عوض است .\r\n وَ يَسْئَلُونَكَ ما ذا يُنْفِقُونَ قُلِ الْعَفْوَ .  يعنى آنچه را از نيازمندىهاى شما و خانوادهء شما افزون است ، انفاق كنيد . امر به انفاق در اين‌جا ، براى استحباب است ، نه براى وجوب . بخشش زمانى واجب است كه انسان ، واجد شرايط خمس و زكات باشد و ما دربارهء اين دو ، به تفصيل سخن خواهيم گفت . درهرحال ، اين آيه به منزلهء آيهء 29 سورهء اسراء است : « نه دست خويش از روى خسّت به گردن ببند و نه به سخاوت يك‌باره بگشاى كه در هر دو حال ، ملامت‌زده و حسرت خورده بنشينى » . در حديث آمده است كه مردى چيزى طلايى شبيه يك تخم‌مرغ را نزد پيامبر صلّى اللّه عليه و إله آورد و گفت :\r\n« اى رسول خدا ، آن را به عنوان صدقه بگير كه به خدا سوگند من چيزى جز آن ندارم .\r\nپيامبر صلّى اللّه عليه و إله صورتش را از وى برگرداند . آن‌گاه آن مرد از پيش روى آن حضرت آمد و سخن خود را تكرار كرد . سپس پيامبر صلّى اللّه عليه و إله با حالت خشم فرمود : آن را بياور و از وى گرفت و آن‌گاه به سوى او پرت كرد و فرمود : يكى از شما مالش را برايم مىآورد ، در حالىكه چيزى جز آن ندارد و مىنشيند و از مردم گدايى مىكند . صدقه تنها برعهدهء كسى است كه ثروتمند باشد . بردار آن را كه ما بدان نيازى نداريم » .\r\nو نيز در حديثى ديگر آمده است كه پيامبر صلّى اللّه عليه و إله قوت يك سالهء خانواده‌اش را ذخيره مىكرد .\r\n  كَذلِكَ يُبَيِّنُ اللَّهُ لَكُمُ الْآياتِ لَعَلَّكُمْ تَتَفَكَّرُونَ فِي الدُّنْيا وَ الْآخِرَةِ .   خداى سبحان\r\n\r\n","description":"","footnote":"","page_name":" 579 ","page_number":579},
  {"content":"\r\n\r\nحكم خود را دربارهء شراب و قمار و نيز دربارهء اموالمان كه شايسته است از آن بر اساس مصلحت خود صدقه دهيم بيان مىكند ، چراكه او دستور نمىدهد مگر به چيزى كه در آن ، مصلحت دنيوى و اخروى باشد و نهى نمىكند از چيزى مگر آن‌كه در آن ، مفسدهء دنيوى و اخروى باشد و برماست كه دربارهء اين حقيقت بينديشيم و آن را رعايت كنيم و معصيت خدا را در هيچ يك از اوامر و نواهىاش مرتكب نشويم .\r\nمقصود از سخن خداى تعالى :   « لَعَلَّكُمْ تَتَفَكَّرُونَ فِي الدُّنْيا وَ الْآخِرَةِ »   آن است كه براى هر دو باهم كار كنيم ، نه اين‌كه يكى را بگيريم و ديگرى را رها سازيم .\r\n وَ يَسْئَلُونَكَ عَنِ الْيَتامى .  اهل جاهليّت عادت داشتند كه از اموال يتيمان استفاده كنند و چه‌بسا مردى با دختر يتيمى ازدواج مىكرد و يا او را به همسرى پسرش در مىآورد تا به مال وى دست يابد . پس از اسلام ، خداوند اين آيه را بر پيامبرش نازل كرد :  « إِنَّ الَّذِينَ يَأْكُلُونَ أَمْوالَ الْيَتامى ظُلْماً إِنَّما يَأْكُلُونَ فِي بُطُونِهِمْ ناراً »  « 1 » و نيز اين آيه را :\r\n « وَ لا تَقْرَبُوا مالَ الْيَتِيمِ إِلَّا بِالَّتِي هِيَ أَحْسَنُ » .  « 2 » در اين هنگام بود كه مردم از آميزش با يتيمان و ادارهء امور آنان خوددارى كردند و درنتيجه ، كارهاى آنها مختل و زندگى ايشان نابسامان گرديد .\r\nبرخى از مسلمانان در اين باره پرسيدند . ازاين‌رو ، از سوى خداوند ، اين پاسخ آمد :  « قُلْ إِصْلاحٌ لَهُمْ خَيْرٌ »  كه معنايش اين است : اگر قصد شما از تربيت ، تهذيب و ادارهء امور مالى يتيمان ، اصلاح حال آنان باشد ، آميزش با آنها و ادارهء اموالشان را بر خود حرام نكنيد ، بلكه در اين كار براى شما پاداش خواهد بود و آنچه حرام است ، همانا استثمار و خوردن مال‌هاى آنان از راه باطل است .\r\n وَ إِنْ تُخالِطُوهُمْ فَإِخْوانُكُمْ .  گروهى از مفسّران گفته‌اند : اين آيه نوعى مجوّز است براى كسىكه سرپرستى يتيم را به عهده مىگيرد تا در خوردنى و آشاميدنى ، وى را با\r\n\r\n\r\n","description":"","footnote":"\r\n( 1 ) . نساء ( 4 ) آيهء 10 .\r\n( 2 ) . انعام ( 6 ) آيهء 152 ؛ اسراء ( 17 ) آيهء 34 .\r\n","page_name":" 580 ","page_number":580},
  {"content":"\r\n\r\nاعضاى خانوادهء خود شريك سازد و به اندازه‌اى كه براى يتيم خرج مىكند از مال او بردارد . البته ، در صورتى كه اين راه براى سرپرست يتيم آسان‌تر [ از راه‌هاى ديگر 
  ] باشد .\r\n وَ اللَّهُ يَعْلَمُ الْمُفْسِدَ مِنَ الْمُصْلِحِ .  مفسد ، كسى است كه سرپرستى يتيم را به خاطر بهره‌گيرى از اموالش به عهده مىگيرد و مصلح ، كسى است كه سرپرستى يتيم را ، صرفا به خاطر خود يتيم به عهده مىگيرد . اين سخن خداوند :  « وَ اللَّهُ يَعْلَمُ الْمُفْسِدَ . . . »  تهديد بزرگى است براى كسىكه درصدد سوءاستفاده و تباهكارى مىباشد .\r\n وَ لَوْ شاءَ اللَّهُ لَأَعْنَتَكُمْ .  « الإعنات » به معناى سخت‌گيرى در تكليف است و مقصود آن است كه خداوند بدان جهت آميزش يتيمان با خانوادهء سرپرست و نيز برداشت از مال يتيمان را در عوض آنچه برايشان خرج كرده ، مباح كرده است كه سرپرست به مشقّت و سختى نيفتد ، زيرا خداوند مىخواهد بر مردم آسان بگيرد ، نه سخت .\r\nشايسته است بدين نكته اشاره شود كه شرط معاشرت با يتيم ، آن نيست كه سرپرست آنچه را كه يتيم با عايلهء او مىخورد ، با آنچه را كه از مال او برمىدارد كاملا و دقيقا رعايت كند ، زيرا خداوند سبحان تفاوتى را كه اجتناب از آن در عرف ، محال و يا مشكل است مىبخشد و سرپرستى كه بينواست مىتواند به اندازه‌اى كه عرف تصديق كند از مال يتيم بخورد ، لكن اين كار ، براى سرپرست ثروتمند مجاز نيست ، چراكه خداوند متعال مىفرمايد :  « مَنْ كانَ غَنِيًّا فَلْيَسْتَعْفِفْ وَ مَنْ كانَ فَقِيراً فَلْيَأْكُلْ بِالْمَعْرُوفِ ؛  « 1 » هركه توانگر است عفّت ورزد و هركه بينواست به آن اندازه كه عرف تصديق كند بخورد » .\r\n\r\n\r\n","description":"","footnote":"\r\n( 1 ) . نساء ( 4 ) آيهء 6 .\r\n","page_name":" 581 ","page_number":581},
  {"content":"\r\n\r\n\r\nبا زنان مشرك ازدواج نكنيد\r\n\r\n[ سوره البقرة ( 2 ) : آيه 221 
  ]\r\nوَ لا تَنْكِحُوا الْمُشْرِكاتِ حَتَّى يُؤْمِنَّ وَ لَأَمَةٌ مُؤْمِنَةٌ خَيْرٌ مِنْ مُشْرِكَةٍ وَ لَوْ أَعْجَبَتْكُمْ وَ لا تُنْكِحُوا الْمُشْرِكِينَ حَتَّى يُؤْمِنُوا وَ لَعَبْدٌ مُؤْمِنٌ خَيْرٌ مِنْ مُشْرِكٍ وَ لَوْ أَعْجَبَكُمْ أُولئِكَ يَدْعُونَ إِلَى النَّارِ وَ اللَّهُ يَدْعُوا إِلَى الْجَنَّةِ وَ الْمَغْفِرَةِ بِإِذْنِهِ وَ يُبَيِّنُ آياتِهِ لِلنَّاسِ لَعَلَّهُمْ يَتَذَكَّرُونَ ( 221 )\r\nزنان مشرك را تا ايمان نياورده‌اند به زنى مگيريد و كنيز مؤمن بهتر از زن مشرك است ، هر چند شما را از او خوش آيد و به مردان مشرك تا ايمان نياورده‌اند زن مؤمن مدهيد و بندهء مؤمن بهتر از مشرك است ، هرچند شما را از او خوش آيد . اينان به سوى آتش دعوت مىكنند و خدا به اذن خويش به جانب بهشت و آمرزش . و خداوند آيات خود را آشكار بيان مىكند ، باشد كه بينديشند . ( 221 )\r\n\r\nتفسير\r\n وَ لا تَنْكِحُوا الْمُشْرِكاتِ حَتَّى يُؤْمِنَّ وَ لَأَمَةٌ مُؤْمِنَةٌ خَيْرٌ مِنْ مُشْرِكَةٍ وَ لَوْ أَعْجَبَتْكُمْ وَ لا تُنْكِحُوا الْمُشْرِكِينَ حَتَّى يُؤْمِنُوا وَ لَعَبْدٌ مُؤْمِنٌ خَيْرٌ مِنْ مُشْرِكٍ وَ لَوْ أَعْجَبَكُمْ .  اين آيه از آيات احكام است و به باب ازدواج مربوط مىشود . پيش از بيان مضمون آيه به عنوان مقدّمه ، به تفسير و شرح واژه‌هاى « النكاح » ، « المشركين » ، « الأمة » و « العبد » مىپردازيم .\r\n\r\n","description":"","footnote":"","page_name":" 582 ","page_number":582},
  {"content":"\r\n\r\n« النكاح » ؛ واژهء « نكاح » به معناى عقد ازدواج و نيز به معناى آميزش به كار مىرود ، چنان‌كه مىگويى : « فلان نكح فلانة ؛ فلانى فلان زن را به عقد خود درآورد » ، در صورتى كه وى شوهر نداشته باشد و مىگويى : « نكح زوجته ؛ با زنش آميزش كرد » .\r\nمعناى سخن خداى تعالى :  « وَ لا تَنْكِحُوا الْمُشْرِكاتِ »  آن است كه بر مسلمان جايز نيست زن مشرك را به عنوان همسر براى خود انتخاب كند ، چنان‌كه معناى :  « وَ لا تُنْكِحُوا الْمُشْرِكِينَ »  نيز آن است كه مرد مشرك نبايد زن مسلمان را به عنوان همسر خود برگزيند . بنابراين ، مراد از « نكاح » همان ازدواج است با تمام خصوصيات و مسائل مربوط به آن .\r\n« المشركين » ؛ برخى گفته‌اند : اين واژه تمام كسانى را كه به نبوت محمّد صلّى اللّه عليه و إله ايمان ندارند دربرمىگيرد . براساس اين نظريه ، اهل كتاب يعنى يهود و نصارا از جمله مشركان هستند . برخى گفته‌اند : قرآن ، لفظ مشركين را براى اهل كتاب به كار نمىبرد ، هرچند آنان به ربوبيّت عيسى عليه السّلام و سه‌گانه پرستى عقيده دارند . طرفداران اين نظريه به آيهء 105 سورهء بقره :  « ما يَوَدُّ الَّذِينَ كَفَرُوا مِنْ أَهْلِ الْكِتابِ وَ لَا الْمُشْرِكِينَ »  و نيز آيهء اوّل سورهء بيّنه :   « لَمْ يَكُنِ الَّذِينَ كَفَرُوا مِنْ أَهْلِ الْكِتابِ وَ الْمُشْرِكِينَ » ،   استدلال كرده‌اند ، بدين ترتيب كه [ در اين دو آيه 
  ] «   الْمُشْرِكِينَ   » بر «   أَهْلِ الْكِتابِ   » عطف شده و عطف ، تعدّد و تغاير را اقتضا دارد ، چراكه شىء بر خودش عطف نمىشود .\r\n« الأمة » ؛ واژهء « أمة » هم بر زن برده اطلاق مىشود و هم بر زن آزاد ، چنان‌كه به زن آزاد مىگويى : يا أمة اللّه يعنى اى بندهء خدا . واژهء « عبد » نيز چنين است ، زيرا مردان ، عبيد اللّه و زنان ، اماء اللّه هستند . خلاصهء معناى آيهء موردبحث اين است كه اى مسلمانان ، مادام كه يك زن مشرك است با وى ازدواج نكنيد و با يكى از زن‌هاى مسلمان ازدواج كنيد ، هرچند اين زن مسلمان از لحاظ سيرت و صورت پايين‌تر از زن مشرك باشد . همچنين به مرد مشرك مادام كه مشرك است زن ندهيد و به مردى از مسلمانان زن دهيد ، هرچند وى از لحاظ ثروت و مقام پايين‌تر از مرد مشرك باشد .\r\n\r\n","description":"","footnote":"","page_name":" 583 ","page_number":583},
  {"content":"\r\n\r\n أُولئِكَ يَدْعُونَ إِلَى النَّارِ .   « أُولئِكَ »  اشاره است به مشركين و مشركات و  « يَدْعُونَ إِلَى النَّارِ » ،  بيان حكمتى است كه موجب مىشود تا يك مسلمان نه از مشركان زن بگيرد و نه بدان‌ها زن بدهد و آن حكمت عبارت از اين است كه پيوند زناشويى با آنان به فساد عقيدتى و دينى و يا حدّاقل به فسق و بىتوجّهى نسبت به احكام خداوند منجر مىشود .\r\nآنچه ما در عصر حاضر مشاهده مىكنيم ، آن است كه بسيارى از پسران و دختران ما ، از لحاظ بىتوجّهى و استخفاف نسبت به دين و آزاد بودن از مقرّرات و آثار آن و نيز از لحاظ اين‌كه فرزندان خود را بىدين و بىاخلاق تربيت مىكنند چندان تفاوتى با كافران و مشركان ندارند . اگر شهادت آنان به وحدانيّت خدا و رسالت حضرت محمّد صلّى اللّه عليه و إله نبود ، بايد با آنان همچون ملحدان و مشركان برخورد مىكرديم ، ولى اين كلمه موجب مىشود كه خون و مال آنان محفوظ بماند و ازدواج با آنان درست و دادن ميراث به ايشان جايز باشد هرچند كه شهادت آنها از راه تقليد و وراثت و ايمان غيرواقعى باشد « 1 » [ بازهم آثار گفته شده را دارد 
  ] .\r\n وَ اللَّهُ يَدْعُوا إِلَى الْجَنَّةِ وَ الْمَغْفِرَةِ بِإِذْنِهِ .  در اين‌جا دو دعوت وجود دارد : اوّل ، دعوت مشركان به سوى كارهايى كه موجب دخول انسان در آتش و نيز باعث خشم خدا مىشود . دوم ، دعوت خدا به كارهايى كه موجب آمرزش و داخل شدن در بهشت مىگردد . يكى از اين كارها ، ازدواج با زن باايمان است ، نه با زن مشرك و نيز زن دادن به مرد مؤمن است ، نه به مرد مشرك . ترديدى نيست كه تنها بندگان مؤمن خدا هستند كه دعوت او را پاسخ مىدهند و بدين افتخار ، دست مىيابند و به اجازه او يعنى با هدايت و توفيق او وارد بهشتش مىشوند .\r\n\r\n\r\n","description":"","footnote":"\r\n( 1 ) . ازدواج و ميراث مترتّب بر اسلام ظاهرى است ، نه بر اسلام واقعى . ما اين موضوع را در كتاب اصول الاثبات بخش دعوا و مخالفت با شرع ، تحت عنوان « اسلام » به تفصيل بحث كرديم .\r\n","page_name":" 584 ","page_number":584},
  {"content":"\r\n\r\n\r\nازدواج با زن كافر كتابى\r\nمسلمانان اتفاق‌نظر دارند براين‌كه ازدواج زن و يا مرد مسلمان با كافرى كه همكيشان او كتاب آسمانى ندارند جايز نيست ؛ نظير بت‌پرستان ، خورشيدپرستان ، آتش‌پرستان و . . . و نيز ازدواج مسلمان با كافرى كه به هيچ‌چيزى عقيده ندارد به طريق اولى جايز نمىباشد .\r\nهمچنين جايز نيست كه زن و يا مرد مسلمان با مجوسى ( زردشتى ) ازدواج كند ، هرچند برخى گفته‌اند : مجوس داراى شبه كتاب است .\r\nمذاهب چهارگانهء اهل سنّت اتفاق دارند براين‌كه ازدواج با زن كتابى جايز است .\r\nامّا فقهاى شيعه در اين‌باره اختلاف‌نظر دارند . بيشتر آنان مىگويند : مرد مسلمان جايز نيست كه با زن يهودى و نصرانى ازدواج كند . امّا تعدادى از بزرگان فقهاى شيعه كه شيخ محمّد حسن در جواهر و شهيد ثانى در مسالك و سيد ابو الحسن در وسيله از آن جمله مىباشند ، گفته‌اند : ازدواج با زن يهودى و نصرانى جايز است و ما به دلايل زير ، همين نظريه را برمىگزينيم :\r\n1 . ادلّهء ازدواج با اطلاق و عموم خود ، تمام موارد ازدواج را دربرمىگيرد و ازدواج مرد مسلمان با زن مشرك و زن مسلمان با مرد مشرك و كتابى [ بنابر دلايل خاصى كه وارد شده 
  ] از تحت اين عام خارج شده و بقيهء موارد در تحت اين عام باقى مىماند .\r\n2 . آيهء پنجم سورهء مائده :  « أُحِلَّ لَكُمُ الطَّيِّباتُ وَ طَعامُ الَّذِينَ أُوتُوا الْكِتابَ حِلٌّ لَكُمْ وَ طَعامُكُمْ حِلٌّ لَهُمْ وَ الْمُحْصَناتُ مِنَ الْمُؤْمِناتِ وَ الْمُحْصَناتُ مِنَ الَّذِينَ أُوتُوا الْكِتابَ »  معناى اين آيه آن است كه زنان پارساى اهل كتاب براى شما حلال است و مراد از محصنات زنان پاك‌دامن است . امّا آيهء :  « وَ لا تَنْكِحُوا الْمُشْرِكاتِ حَتَّى يُؤْمِنَّ . . . » ،  پيش‌تر گفته شد كه به زنان مشركى اختصاص دارد كه اهل كتاب نمىباشند . امّا اين سخن خداى تعالى :  « وَ لا تُمْسِكُوا بِعِصَمِ الْكَوافِرِ » .  مراد از « كوافر » ، زنان مشرك است ، نه\r\n\r\n","description":"","footnote":"","page_name":" 585 ","page_number":585},
  {"content":"\r\n\r\nاهل كتاب ؛ چراكه آيه دربارهء زنانى نازل شده كه اسلام آوردند و به همراه پيامبر صلّى اللّه عليه و إله هجرت كردند و شوهران مشرك خود را رها نمودند . سياق آيه مدّعا را به اثبات مىرساند و آيه به‌طور كامل بدين ترتيب است :  « يا أَيُّهَا الَّذِينَ آمَنُوا إِذا جاءَكُمُ الْمُؤْمِناتُ مُهاجِراتٍ فَامْتَحِنُوهُنَّ اللَّهُ أَعْلَمُ بِإِيمانِهِنَّ فَإِنْ عَلِمْتُمُوهُنَّ مُؤْمِناتٍ فَلا تَرْجِعُوهُنَّ إِلَى الْكُفَّارِ لا هُنَّ حِلٌّ لَهُمْ وَ لا هُمْ يَحِلُّونَ لَهُنَّ وَ آتُوهُمْ ما أَنْفَقُوا وَ لا جُناحَ عَلَيْكُمْ أَنْ تَنْكِحُوهُنَّ إِذا آتَيْتُمُوهُنَّ أُجُورَهُنَّ وَ لا تُمْسِكُوا بِعِصَمِ الْكَوافِرِ » .  « 1 »\r\nعلاوه [ بر دو دليل فوق الذكر 
  ] احاديث صحيحى از پيامبر صلّى اللّه عليه و إله و اهل بيت او دربارهء درستى ازدواج مرد مسلمان با زن كتابى رسيده است و ما در اين موضوع در جزء پنجم از كتاب فقه الإمام جعفر الصادق عليه السّلام ، باب محرّمات ، بخش « اختلاف دين » به تفصيل سخن گفتيم .\r\n\r\n\r\n","description":"","footnote":"\r\n( 1 ) . ممتحنه ( 60 ) آيهء 10 .\r\n","page_name":" 586 ","page_number":586},
  {"content":"\r\n\r\n\r\nحيض\r\n\r\n[ سوره البقرة ( 2 ) : آيات 222 تا 223 
  ]\r\nوَ يَسْئَلُونَكَ عَنِ الْمَحِيضِ قُلْ هُوَ أَذىً فَاعْتَزِلُوا النِّساءَ فِي الْمَحِيضِ وَ لا تَقْرَبُوهُنَّ حَتَّى يَطْهُرْنَ فَإِذا تَطَهَّرْنَ فَأْتُوهُنَّ مِنْ حَيْثُ أَمَرَكُمُ اللَّهُ إِنَّ اللَّهَ يُحِبُّ التَّوَّابِينَ وَ يُحِبُّ الْمُتَطَهِّرِينَ ( 222 ) نِساؤُكُمْ حَرْثٌ لَكُمْ فَأْتُوا حَرْثَكُمْ أَنَّى شِئْتُمْ وَ قَدِّمُوا لِأَنْفُسِكُمْ وَ اتَّقُوا اللَّهَ وَ اعْلَمُوا أَنَّكُمْ مُلاقُوهُ وَ بَشِّرِ الْمُؤْمِنِينَ ( 223 )\r\nتو را از حيض زنان مىپرسند . بگو : حيض رنجى است . پس در ايّام حيض از زنان دورى گزينيد و به آنها نزديك مشويد تا پاك گردند . و چون پاك شدند از آن‌جا كه خدا فرمان داده است با ايشان نزديكى كنيد . هرآينه خداوند توبه‌كنندگان و پاكيزگان را دوست دارد . ( 222 )\r\nزنانتان كشتزار شما هستند . هرجا كه خواهيد به كشتزار خود درآييد . و براى خويش پيش فرستيد و از خدا بترسيد و بدانيد كه به نزد او خواهيد شد و مؤمنان را بشارت ده . ( 223 )\r\n\r\nواژگان\r\nالحيض : در لغت به معناى سيلان و جارى شدن و در شرع ، خونى است كه صفات ويژه‌اى دارد و از رحم زن در يك مدت خاص خارج مىگردد .\r\nالأذى : مراد از آن در اين‌جا ، ضرر است از لحاظ نجاست و آلودگى .\r\n\r\n","description":"","footnote":"","page_name":" 587 ","page_number":587},
  {"content":"\r\n\r\n\r\nاعراب\r\n « أَنَّى »  ظرف مكان است به معناى « أين » و دو فعل را جزم مىدهد ، همانند « أنّى تجلس أجلس » . و نيز به معناى « من أين » مىآيد ؛ نظير  « يا مَرْيَمُ أَنَّى لَكِ هذا »  يعنى از كجا . همچنين ظرف زمان به معناى « متى » مىآيد ؛ همانند « أنّى جئت ؛ چه زمان آمدى ؟ » و نيز براى سؤال از چگونگى مىآيد ؛ همانند  « أَنَّى يُحْيِي هذِهِ اللَّهُ بَعْدَ مَوْتِها » .  « 1 »\r\n\r\nتفسير\r\nاز پيامبر بزرگ اسلام صلّى اللّه عليه و إله دربارهء ماه حرام ، شراب ، قمار ، آنچه انفاق بكنند و يتيمان پرسيدند . پس از اين پرسش‌ها ، از وى دربارهء حيض زنان نيز پرسيدند .\r\nرازى گفته است : « روايت شده كه يهود و مجوس در دورى كردن از زن در هنگام حيض ، افراط مىكردند و نصارا در اين حالت با زنان نزديكى مىكردند و از حيض باك نداشتند و اهل جاهليت ، هنگامى كه زن حيض مىشد ، همانند يهود و مجوس ، نه به همراه وى مىخوردند و نه مىآشاميدند و نه روى يك فرش مىنشستند و حتّى در يك خانه با او سكونت نمىكردند » .\r\n وَ يَسْئَلُونَكَ عَنِ الْمَحِيضِ قُلْ هُوَ أَذىً فَاعْتَزِلُوا النِّساءَ فِي الْمَحِيضِ .   « الْمَحِيضِ »  اسم مكان و محلّ حيض است و مراد از آن در اين‌جا حيض است ، از باب اطلاق محل بر حالّ . سؤال دربارهء آميزش با زنان در زمان حيض ، مىباشد و خداوند به پيامبرش دستور داده است كه به پرسش‌كنندگان پاسخ دهد تا در ايّام حيض از زنان كناره‌گيرى كنند ، بدين معنا كه در زمان حيض با آنان آميزش نكنند . ازاين‌رو ، در حديث آمده است : « هركارى را [ با زنان 
  ] انجام دهيد ، جز آميزش » . اين سخن خدا :  « هُوَ أَذىً » ،  علّت حكم است . واژهء  « أَذىً »  در لغت ، هرچيزى است كه انسان از آن بدش مىآيد و مراد از آن در اين‌جا ضرر است ، از لحاظ آلودگى و نجاست .\r\n\r\n\r\n","description":"","footnote":"\r\n( 1 ) . بقره ( 2 ) آيهء 259 .\r\n","page_name":" 588 ","page_number":588},
  {"content":"\r\n\r\n وَ لا تَقْرَبُوهُنَّ حَتَّى يَطْهُرْنَ .  در معناى  « يَطْهُرْنَ »  اختلاف كرده‌اند كه آيا مراد از آن ، صرف قطع شدن جريان خون است و هر زمان كه خون قطع شد ، آميزش با وى جايز است ، هرچند هنوز غسل نكرده باشد و يا مراد از آن ، غسل كردن پس از انقطاع خون است كه در اين صورت ، آميزش با او تنها پس از قطع شدن خون و غسل جايز مىباشد ؟\r\nاماميه گفته‌اند : آميزش با زن به صرف قطع جريان خون جايز است ، هرچند هنوز غسل نكرده باشد ، زيرا آنچه از واژهء « طهر » فهميده مىشود ، همين معناست اما « تطهّر » ( غسل كردن ) كارى است كه مربوط به زنان مىشود و پس از پاكى زن از حيض است .\r\nمالكيه و شافعيه گفته‌اند : آميزش ، تنها پس از غسل جايز است . و حنفيه گفته‌اند :\r\nاگر جريان خون تا ده روز ادامه پيدا كند ، نزديكى با زن پيش از غسل جايز است و اگر پيش از ده روز قطع شود ، پيش از غسل نزديكى با وى جايز نيست . صاحب تفسير المنار براين تفصيل حاشيه زده و گفته است : « اين ، يك تفصيل شگفت‌آور است » .\r\n فَإِذا تَطَهَّرْنَ فَأْتُوهُنَّ مِنْ حَيْثُ أَمَرَكُمُ اللَّهُ .  لفظ « حيث » حقيقت در مكان است .\r\nبنابراين ، معنايش بدين ترتيب است : از جلو با زنان نزديكى كنيد ، چنان‌كه به ذهن نيز همين معنا تبادر مىكند . ما دربارهء حيض و احكام آن در كتاب فقه الإمام جعفر الصادق عليه السّلام و كتاب الفقه على المذاهب الخمسه به تفصيل سخن گفتيم .\r\n نِساؤُكُمْ حَرْثٌ لَكُمْ فَأْتُوا حَرْثَكُمْ أَنَّى شِئْتُمْ .  در بخش « اعراب » گفتيم كه  « أَنَّى »  به معناى « أين » ، « متى » و « كيف » مىآيد و نظريه‌ها دربارهء تفسير اين آيه به تناسب معانى  « أَنَّى »  افزايش يافته‌اند . براين‌اساس ، برخى گفته‌اند :  « أَنَّى »  به معناى « متى » است و مقصود اين است كه هرزمان ، از شب يا روز ، كه مىخواهيد با زنانتان نزديكى كنيد .\r\nبرخى گفته‌اند :  « أَنَّى »  به معناى « أين » است و مقصود اين است كه شما مخيّريد ، از هرجا كه بخواهيد با زنان خود نزديكى كنيد ، از جلو و يا از عقب . برخى گفته‌اند :  « أَنَّى »  در اين‌جا به معناى « كيف » و مراد از آن ، اين است : در هرحالتى كه مىخواهيد ، نشسته ، يا خوابيده و يا . . . با زنانتان نزديكى كنيد .\r\n\r\n","description":"","footnote":"","page_name":" 589 ","page_number":589},
  {"content":"\r\n\r\nگروهى از مفسّران كه صاحب تفسير المنار - از علماى اهل سنّت - و صاحب تفسير بيان السعاده - از علماى شيعه - از جمله آنانند ، گفته‌اند : مقيّد نمودن « اتيان » به « حرث » [ در آيهء شريفه 
  ] با ارادهء مكان كه دبر را هم شامل شود منافات دارد ؛ چراكه دبر استعداد كاشته شدن نطفه را ندارد . به‌علاوه ، نزديكى كردن از راه دبر موجب آزار [ زن 
  ] مىشود . ما نيز همين نظريه را انتخاب مىكنيم اوّلا ، كاشتن نطفه جز از راه قبل ( جلو ) امكان‌پذير نيست ، چنان‌كه مفسّران گفته‌اند . ثانيا ، وقتى گفتيم واژهء « حيث » به معناى مكان است ، مشخص مىشود كه منظور از آيهء  « فَأْتُوهُنَّ مِنْ حَيْثُ أَمَرَكُمُ اللَّهُ »  نزديكى كردن از راه قبل است .\r\nخوب است بدين نكته اشاره شود كه گروهى از فقهاى شيعهء اماميه ، نزديكى با زن را از راه دبر جايز دانسته‌اند ، لكن با كراهت شديد . برخى ، ضمن اعتراض به اين نظريه چنين تصوّر كرده‌اند كه نظريهء مزبور تنها به شيعه اختصاص دارد و حتّى يك نفر از مسلمانان نيز با آنان موافق نمىباشد ؛ درحالىكه مىدانيم رازى در تفسير اين آيه نقل كرده است كه ابن عمر مىگفت : مراد از آيه ، تجويز نزديكى با زنان از دبر است . و نيز حافظ ابو بكر اندلسى مالكى متوفّا به سال 542 هجرى در جزء اوّل كتاب احكام القرآن صفحهء 73 ، چاپ 1331 هجرى چنين گفته است : « علما در جايز بودن نزديكى با زن از دبر اختلاف كرده‌اند و بسيارى از آنها آن را جايز دانسته‌اند . اين مطلب را ابن شعبان در كتاب جماع النسوان و احكام القرآن آورده و جواز آن را به گروهى از صحابه و تابعين بزرگوار و به مالك نسبت داده و روايات زيادى را نقل كرده است . بخارى از ابن عون از نافع نقل كرده كه يك‌بار ابن عمر سورهء بقره را مىخواند تا به آيهء  « أَنَّى شِئْتُمْ »  رسيد . آن‌گاه گفت : آيا مىدانى اين آيه دربارهء چه‌چيز نازل شده است ؟ گفتم : نه . گفت : دربارهء چنين و چنان ؛ يعنى دربارهء نزديكى با زنان از راه دبر » .\r\n\r\n","description":"","footnote":"","page_name":" 590 ","page_number":590},
  {"content":"\r\n\r\n\r\nقسم\r\n\r\n[ سوره البقرة ( 2 ) : آيات 224 تا 227 
  ]\r\nوَ لا تَجْعَلُوا اللَّهَ عُرْضَةً لِأَيْمانِكُمْ أَنْ تَبَرُّوا وَ تَتَّقُوا وَ تُصْلِحُوا بَيْنَ النَّاسِ وَ اللَّهُ سَمِيعٌ عَلِيمٌ ( 224 ) لا يُؤاخِذُكُمُ اللَّهُ بِاللَّغْوِ فِي أَيْمانِكُمْ وَ لكِنْ يُؤاخِذُكُمْ بِما كَسَبَتْ قُلُوبُكُمْ وَ اللَّهُ غَفُورٌ حَلِيمٌ ( 225 ) لِلَّذِينَ يُؤْلُونَ مِنْ نِسائِهِمْ تَرَبُّصُ أَرْبَعَةِ أَشْهُرٍ فَإِنْ فاؤُ فَإِنَّ اللَّهَ غَفُورٌ رَحِيمٌ ( 226 ) وَ إِنْ عَزَمُوا الطَّلاقَ فَإِنَّ اللَّهَ سَمِيعٌ عَلِيمٌ ( 227 )\r\nخدا را وسيلهء سوگندهاى خويش قرار مدهيد تا از نيكوكارى و تقوا و اصلاح در ميان مردم بازايستيد كه خدا شنوا و داناست . ( 224 )\r\nخدا شما را به سبب سوگندهاى لغوتان بازخواست نمىكند ، بلكه به خاطر نيّتى كه در دل نهان مىداريد بازخواست مىكند . خدا آمرزنده و بردبار است . ( 225 )\r\nبراى كسانى كه سوگند مىخورند كه با زنان خويش نياميزند چهار ماه مهلت است . پس اگر بازآيند ، خدا آمرزنده و مهربان است . ( 226 )\r\nو اگر عزم طلاق كردند ، خداوند شنوا و داناست . ( 227 )\r\n\r\nواژگان\r\nالعرضة : آماده ، چنان‌كه گفته مىشود : « هذا عرضة للتلف ؛ آماده و در معرض تلف است » .\r\n\r\n","description":"","footnote":"","page_name":" 591 ","page_number":591},
  {"content":"\r\n\r\nالإيلاء : در لغت به معناى سوگند خوردن و در شرع ، سوگند خوردن مرد است به اين‌كه با همسرش نزديكى نكند .\r\nالتربّص : انتظار كشيدن .\r\nفاؤوا : برگشتند .\r\n\r\nاعراب\r\n « أَنْ تَبَرُّوا » ،  مصدرى كه از « أن » ريخته مىشود ، مجرور است به لام محذوف و در تقدير : « لبرّكم و تقواكم » مىباشد و برخى گفته‌اند : در محلّ رفع ، مبتدا و خبرش محذوف است و در تقدير : « برّكم و تقواكم خير لكم » است .\r\n\r\nتفسير\r\n وَ لا تَجْعَلُوا اللَّهَ عُرْضَةً لِأَيْمانِكُمْ .  خداوند از اين‌كه مردم با سوگند خوردن زياد ، عليه او جرئت پيدا كنند نهى فرموده است ؛ زيرا كسىكه چيزى را زياد يادآورى كند ، او را در دسترس خود قرار داده است . چنان‌كه شخصى به شخص ديگرى مىگويد :\r\nآن‌قدر درباره‌ام سخن گفتى تا مرا در معرض چنين چيزى قرار دادى . خدا كسى را كه زياد سوگند مىخورد مذمّت كرده است :  « وَ لا تُطِعْ كُلَّ حَلَّافٍ مَهِينٍ » .  « 1 » كسىكه زياد سوگند بخورد ، هيبت او كم ، خلف قسمش زياد و به دروغگويى متّهم مىشود .\r\n أَنْ تَبَرُّوا وَ تَتَّقُوا وَ تُصْلِحُوا بَيْنَ النَّاسِ .  اين جمله علّت نهى از سوگند خوردن را بيان مىكند و مقصود آن است كه خداوند شما را از سوگند بدون ضرورت نهى كرده است تا انسان‌هاى پاك ، پرهيزكار و اصلاح‌طلب در زمين باشيد و فساد نكنيد .\r\n لا يُؤاخِذُكُمُ اللَّهُ بِاللَّغْوِ فِي أَيْمانِكُمْ ؛  پس از آن‌كه خداوند از سوگند بدون ضرورت نهى كرد ، بيان مىدارد كه سوگندهايى كه معمولا در ميان مردم جريان دارد ،\r\n\r\n\r\n","description":"","footnote":"\r\n( 1 ) . قلم ( 68 ) آيهء 10 .\r\n","page_name":" 592 ","page_number":592},
  {"content":"\r\n\r\nنظير « بلى و اللّه » و « لا و اللّه » و امثال آن ، سوگندهاى حقيقى محسوب نمىشود ، بلكه سوگندهاى لغوى است كه بدون هدف بر زبان‌ها جارى مىشود و براى هيچ‌كس ضرر ندارد . ازاين‌رو ، خداوند بر آن ، نه كفّاره‌اى در دنيا قرار داده و نه مجازاتى در آخرت .\r\n وَ لكِنْ يُؤاخِذُكُمْ بِما كَسَبَتْ قُلُوبُكُمْ .  بدان جهت كه خداوند به صورت‌ها و سخن‌هايتان نگاه نمىكند ، بلكه به نيّت‌ها و كارهايتان نگاه مىكند . نظير اين آيه است ، آيهء 88 سورهء مائده : « خداوند شما را به سبب سوگندهاى لغوتان بازخواست نخواهد كرد . ولى به سبب شكستن سوگندهايى كه به قصد مىخوريد ، بازخواست مىكند و كفّارهء آن اطعام ده مسكين است از غذاى متوسطى كه به خانوادهء خويش مىخورانيد يا پوشيدن آنها يا آزاد كردن يك بنده و هركه نيابد ، سه روز ، داشتن . اين كفّارهء قسم است ، هرگاه كه قسم خورديد » . بنابراين ، هرگاه شخص خردمند و بالغ ، از روى قصد و اختيار ، سوگند بخورد و بدان عمل نكند ، بايد يك برده آزاد كند يا ده مسكين را غذا دهد و يا آنها را لباس بپوشاند و اگر از انجام اين سه كار ناتوان است ، بايد سه روز ، روزه بگيرد . ما دربارهء قسم ، شرايط و احكام آن در جزء پنجم كتاب فقه الإمام جعفر الصادق عليه السّلام باب نذر و يمين و عهد ، به تفصيل سخن گفتيم .\r\n  لِلَّذِينَ يُؤْلُونَ مِنْ نِسائِهِمْ تَرَبُّصُ أَرْبَعَةِ أَشْهُرٍ فَإِنْ فاؤُ فَإِنَّ اللَّهَ غَفُورٌ رَحِيمٌ . وَ إِنْ عَزَمُوا الطَّلاقَ فَإِنَّ اللَّهَ سَمِيعٌ عَلِيمٌ .   واژهء « إيلاء » در شريعت بدين معناست كه مرد به خدا سوگند ياد كند كه با همسرش نزديكى نكند . فقهاى اماميه گفته‌اند : شرط منعقد شدن اين سوگند آن است كه زوجه مدخول بها باشد [ يعنى مرد قبلا با زنش نزديكى كرده باشد 
  ] و گرنه ايلاء تحقّق نخواهد يافت .\r\nو نيز شرط ديگر آن است كه زوج سوگند ياد كند كه در تمام زندگى همسرش و يا در مدتى كه بيش از چهار ماه باشد ، با وى نزديكى نكند ، چراكه بر شوهر واجب است كه در مدت چهار ماه دست‌كم يك‌بار با همسرش نزديكى كند .\r\n\r\n","description":"","footnote":"","page_name":" 593 ","page_number":593},
  {"content":"\r\n\r\nهمچنين ، فقها گفته‌اند : « اگر شوهر در مدت چهار ماه با همسرش نزديكى كند بايد كفّاره بدهد و در اين صورت ، مانع از بين مىرود و به‌گونه‌اى كه انگار چيزى در بين نبوده است و اگر از چهار ماه بگذرد و مرد با همسر خود نزديكى نكند ، دو صورت دارد . اگر زن صبر كند و به همين وضعيت راضى شود ، براى او اين كار جايز است و هيچ‌كس حقّ اعتراض ندارد و اگر صبر نكرد ، در اين صورت به حاكم شرع شكايت مىكند و حاكم شرع پس از گذشت چهار ماه ، مرد را مجبور مىكند كه به زوجه رجوع كند و يا او را طلاق دهد و اگر نپذيرفت بر وى سخت مىگيرد و زندانىاش مىكند تا اين‌كه يكى از اين دو امر را انتخاب نمايد و حاكم نمىتواند از جانب زوج و بدون رضايت وى ، زوجه را طلاق دهد . اگر مرد رجوع كرد بايد كفّارهء قسم را كه پيش‌تر شرح داده شد بپردازد .\r\n\r\n","description":"","footnote":"","page_name":" 594 ","page_number":594},
  {"content":"\r\n\r\n\r\nزنان طلاق داده شده\r\n\r\n[ سوره البقرة ( 2 ) : آيه 228 
  ]\r\nوَ الْمُطَلَّقاتُ يَتَرَبَّصْنَ بِأَنْفُسِهِنَّ ثَلاثَةَ قُرُوءٍ وَ لا يَحِلُّ لَهُنَّ أَنْ يَكْتُمْنَ ما خَلَقَ اللَّهُ فِي أَرْحامِهِنَّ إِنْ كُنَّ يُؤْمِنَّ بِاللَّهِ وَ الْيَوْمِ الْآخِرِ وَ بُعُولَتُهُنَّ أَحَقُّ بِرَدِّهِنَّ فِي ذلِكَ إِنْ أَرادُوا إِصْلاحاً وَ لَهُنَّ مِثْلُ الَّذِي عَلَيْهِنَّ بِالْمَعْرُوفِ وَ لِلرِّجالِ عَلَيْهِنَّ دَرَجَةٌ وَ اللَّهُ عَزِيزٌ حَكِيمٌ ( 228 )\r\nبايد كه زنان مطلّقه تا سه بار پاك شدن از شوهر كردن بازايستند . و اگر به خدا و روز قيامت ايمان دارند ، روا نيست كه آنچه را كه خدا در رحم آنان آفريده است پنهان دارند . و در آن ايّام اگر شوهرانشان قصد اصلاح داشته باشند به بازگرداندنشان سزاوارترند . و براى زنان حقوقى شايسته است همانند وظيفه‌اى كه برعهدهء آنهاست ، ولى مردان را بر زنان مرتبتى است . و خدا پيروزمند و حكيم است . ( 228 )\r\n\r\nواژگان\r\nالتربّص : انتظار كشيدن .\r\nالقروء : مفرد آن ، « قرء » به ضم و يا به فتح قاف ، گاهى به حيض زن و گاه به پاكيزگىاش اطلاق مىشود .\r\n\r\n","description":"","footnote":"","page_name":" 595 ","page_number":595},
  {"content":"\r\n\r\n\r\nتفسير\r\n وَ الْمُطَلَّقاتُ يَتَرَبَّصْنَ بِأَنْفُسِهِنَّ ثَلاثَةَ قُرُوءٍ .  ظاهر لفظ  « الْمُطَلَّقاتُ »  عام است و هر زنى را كه طلاق داده شده باشد شامل مىشود : يائسه باشد يا غيريائسه ، آزاد باشد يا كنيز ، باردار باشد يا غيرباردار ، مدخول‌بها باشد يا نباشد ، به سن بلوغ رسيده باشد يا نرسيده باشد ؛ ولى به اجماع همهء مفسّران اين ظاهر مراد نمىباشد ، چراكه برخى از زنان مطلّقه به نصّ قرآن ، عدّه ندارند و آنها عبارتند از : زنانى كه شوهر با آنها نزديكى نكرده باشد . خداوند فرموده است : « . . . چون زنان مؤمن را نكاح كرديد و پيش از آن‌كه با آنها نزديكى كنيد طلاقشان گفتيد ، شما را بر آنها عدّه‌اى نيست كه به سر آرند . . . » . « 1 »\r\nاز جمله زنانى كه عدّه ندارند ، زن يائسه است ؛ چراكه بيشتر فقهاى شيعهء اماميه بر اين عقيده‌اند كه يائسه عدّه ندارد ، هرچند كه شوهر با وى نزديكى كرده باشد .\r\nهمچنين ، زنى كه به سن بلوغ نرسيده و كمتر از نه سال داشته باشد ، عدّه ندارد . برخى از زنان به اندازهء دوبار پاك شدن از خون حيض بايد عدّه نگه دارند ؛ نظير كنيزى كه ملك كسى باشد و نيز عدّهء برخى از زنان سه ماه است ، نه سه‌بار پاك شدن ؛ مانند زن جوانى كه حيض نمىشود ، لكن از لحاظ سن همانند زنانى است كه حيض مىشوند .\r\nهمچنين ، عدّهء زن باردار ، همان وضع حمل است . خداوند فرموده است : « عدّهء زنان آبستن ، همان وضع حمل است » . « 2 »\r\nبنابراين ، مراد از مطلّقات در آيه ، زنى است كه شوهر با وى نزديكى كرده و نه سالش تمام باشد و نيز باردار و يائسه نباشد و همچنين از زنانى باشد كه حيض مىشوند . اماميه ، شافعيه و مالكيه ، واژهء « قرء » را به طهر ( پاكيزگى ) تفسير كرده‌اند و مراد از آن همان ايّام پاكيزگى زن در ميان دو حيض است . ازاين‌رو ، اگر زن را در\r\n\r\n\r\n","description":"","footnote":"\r\n( 1 ) . احزاب ( 33 ) آيهء 49 .\r\n( 2 ) . طلاق ( 65 ) آيهء 4 .\r\n","page_name":" 596 ","page_number":596},
  {"content":"\r\n\r\nآخرين لحظهء طهرش طلاق دهد ، جزء عدّهء او محسوب مىشود و بايد پس از آن ، دو طهر ديگر را كامل نمايد . امّا حنيفه و حنابله ، واژه « قرء » را به حيض تفسير كرده‌اند .\r\nبنابراين ، بايد زن پس از طلاق سه بار حيض ببيند .\r\n وَ لا يَحِلُّ لَهُنَّ أَنْ يَكْتُمْنَ ما خَلَقَ اللَّهُ فِي أَرْحامِهِنَّ .  فهميدن حقيقى معناى اين جمله به مقدّمهء زير بستگى دارد :\r\nفقهاى اهل سنّت ، طلاق را به دو نوع تقسيم كرده‌اند : طلاق سنّت ، طلاق بدعت . ما تفسير طلاق سنّت و طلاق بدعت را به خود فقهاى سنّى واگذار مىكنيم . در كتاب المغنى تأليف ابن قدامه ، جلد هفتم ، صفحهء 98 ، چاپ سوم ، عينا چنين آمده است :\r\n« طلاق سنّت ، طلاقى است كه با فرمان خدا و پيامبرش مطابق باشد و در طهرى واقع شود كه شوهر با زن نزديكى نكرده باشد » . در صفحهء 99 همين كتاب آمده است :\r\n« طلاق بدعت ، طلاقى است كه زن را در حال حيض يا در طهرى كه شوهر با وى نزديكى كرده باشد طلاق دهند » . رازى در تفسير آيهء اوّل سورهء طلاق گفته است :\r\n« طلاق بايد در حال طهر واقع شود ، و گرنه طلاق سنّت نخواهد بود » .\r\nبراين‌اساس ، طلاق زوجه در حال حيض و يا در طهرى كه زوج با زوجه نزديكى كرده باشد ، طلاقى است غيرشرعى و حتّى بدعت به شمار مىرود و هر بدعتى گمراهى و هر گمراهى انسان را در آتش مىاندازد . امّا طلاق زن در طهرى كه شوهرش با وى نزديكى نكرده باشد برطبق سنّت خدا و رسول اوست . با اين بيان ، رمز سخن خداى تعالى كه مىفرمايد :  « وَ لا يَحِلُّ لَهُنَّ أَنْ يَكْتُمْنَ ما خَلَقَ اللَّهُ فِي أَرْحامِهِنَّ »  و مقصود از آن طهر و حيض است ، روشن مىشود ، چراكه شناخت وقوع طلاق برطبق سنّت خدا و رسول او و يا برطبق بدعت و گمراهى به شناخت حال مطلّقه و اين‌كه آيا او حيض است و يا پاك ، بستگى دارد و بديهى است كه شناخت اين دو صفت ، يعنى حيض و پاكى به خود زن منحصر مىشود و جز او كسى ديگر نمىتواند از اين دو صفت آگاهى پيدا كند . از اين جهت ، مادام كه دروغ او آشكار نشود ، سخنش در اين\r\n\r\n","description":"","footnote":"","page_name":" 597 ","page_number":597},
  {"content":"\r\n\r\nباره پذيرفته مىشود . امام جعفر صادق عليه السّلام فرمود : « خداوند سه چيز را به زنان موكول كرده است : پاكى ، حيض و باردارى » . در روايات ديگرى آمده است : « و نيز عدّه » .\r\nشيعه در اين‌كه اگر طلاق در حال حيض و يا در طهرى كه نزديكى صورت مىگيرد ، واقع شود ، بدعت است و در طهرى كه نزديكى واقع نشود برطبق سنّت خدا و رسول صلّى اللّه عليه و إله مىباشد ، با اهل سنّت وحدت‌نظر دارند ، لكن شيعه مىگويند : طلاق بدعت ، باطل است و اساسا تحقّق نمىيابد و طلاق درستى كه رشتهء اتّصال ميان زن و شوهر را قطع مىكند ، طلاق سنّت است يعنى طلاقى كه در طهر غيرمواقعه صورت گيرد . فقهاى اهل سنّت مىگويند : چنين نيست ؛ زيرا طلاق بدعت درست است و تمام آثار بر آن مترتّب است ، ولى طلاق‌دهنده گناهكار مىباشد . به بيان ديگر : اهل سنّت ، از لحاظ درستى ميان طلاق سنّت و طلاق بدعت تفاوت قائل نيستند ، بلكه تنها از لحاظ معصيت و گناه ميان آنها فرق مىگذارند . امّا شيعه از لحاظ درستى ميان اين دو نوع طلاق فرق مىگذارد ، نه از جهت گناه .\r\n إِنْ كُنَّ يُؤْمِنَّ بِاللَّهِ وَ الْيَوْمِ الْآخِرِ .  اين جمله نوعى تهديد و هشدار است بر كتمان آنچه در رحم زنان است و شرط وجوب تصديق آنها نمىباشد ؛ زيرا معناى آن اين است كه ايمان جلو دروغگويى را مىگيرد . بنابراين ، جملهء فوق دقيقا همانند سخن كسى است كه به دروغگو بگويد : اگر از خدا مىترسى دروغ مگو .\r\nپيش‌تر اشاره شد كه زن مطلّقه ( رهاشده ) در طهر ، حيض و باردارى امين است و معناى اين مطلب آن است كه در بقا و يا انقضاى عدّه ، سخن زن پذيرفته مىشود .\r\nبديهى است كه حقّ رجوع شوهر به همسرش به بقاى عدّه بستگى دارد .\r\nچنان‌كه حفظ نسب و نيز صحّت و فساد طلاق از ديدگاه فقهاى اماميه مستقيما به طهر و حيض ارتباط دارد ؛ براى نمونه ، اگر زن حيض باشد و بگويد : در هنگام طلاق پاك هستم ، طلاق واقع نشده است و در عصمت زوجيت باقى مىماند و اگر بگويد :\r\nعدّه‌ام با ديدن سه طهر منقضى شده است ، درحالىكه عدّه‌اش هنوز باقى باشد ، حقّ\r\n\r\n","description":"","footnote":"","page_name":" 598 ","page_number":598},
  {"content":"\r\n\r\nرجوع از شوهر گرفته مىشود و اگر در همين حال ، شوهر كند زناكار است . به همين دليل و دلايل ديگر ، خداوند زنان را از پنهان كردن آنچه در ارحامشان مىباشد منع كرده و در اين‌باره به آنان هشدار داده است .\r\n وَ بُعُولَتُهُنَّ أَحَقُّ بِرَدِّهِنَّ فِي ذلِكَ إِنْ أَرادُوا إِصْلاحاً .  اين سخن خدا :  « فِي ذلِكَ »  به زمان انتظار اشاره دارد و مراد از آن ، همان ايّام عدّه است . خلاصهء معناى آيهء فوق اين است : خداوند پس از آن‌كه وجوب عدّه را بيان كرد ، در اين آيه حقّ رجوع طلاق‌دهنده را براى همسر طلاق داده شده‌اش بيان مىكند ، البته مشروط به اين‌كه نوع طلاق رجعى و نيز مدت عدّه هنوز باقى باشد و اين حق براى شوهر ثابت است ، خواه زن راضى باشد ، خواه راضى نباشد و رجوع به عقد جديد و مهر نياز ندارد ، چنان‌كه از ديدگاه فقهاى اماميه به گرفتن گواهان هم نياز ندارد . شرح اين مطلب و دليل فقها در سورهء طلاق خواهد آمد .\r\nمراد از  « إِنْ أَرادُوا إِصْلاحاً »  اصلاح حال مرد با زن [ مطلّقه 
  ] و عدم‌قصد ضرر زدن به وى از طريق رجوع است .\r\nسؤال : اگر مرد به زنى كه طلاق داده در اثناى عدّه رجوع كند و هدفش از اين كار وارد كردن ضرر باشد ، نه اصلاح ، آيا رجوع درست است و آثار زوجيت بر آن مترتّب مىشود و يا باطل است و هيچ اثرى ندارد ؟\r\nپاسخ : رجوع درست است ، لكن مرد گناهكار مىباشد ، چراكه قصد اصلاح ، شرط حكم تكليفى يعنى جواز و حليت رجوع است ، نه شرط حكم وضعى و صحّت رجوع و مترتّب شدن آثار بر آن .\r\n وَ لَهُنَّ مِثْلُ الَّذِي عَلَيْهِنَّ بِالْمَعْرُوفِ .  مراد از مماثله در اين‌جا اتّحاد و همسانى در جنس [ حق 
  ] نيست تا همان‌گونه كه زن حقّ خرج و مهريه برعهدهء مرد دارد ، مرد هم همين حق را بر زن داشته باشد . بلكه مراد از مماثله وجوب و استحقاق درخواست متقابل از يكديگر است . فقها گفته‌اند : حقّ مرد بر زن آن است كه زن در پهلو خوابى از\r\n\r\n","description":"","footnote":"","page_name":" 599 ","page_number":599},
  {"content":"\r\n\r\nوى اطاعت كند و حقّ زن بر مرد آن است كه مرد خوراك و پوشاك وى را تأمين كند .\r\nصاحب تفسير المنار گفته است : در تفسير و تعيين حقّ زوج بر زوجه و حقّ زوجه بر زوج به آنچه ميان مردم معمول است رجوع مىشود ، مگر آن چيزهايى كه در شريعت حرام است . بنابراين ، آنچه را عرف براى يكى از آنها حق مىداند ، در نزد خدا نيز حق محسوب مىشود .\r\nامّا آنچه ما از سياق آيه استفاده مىكنيم آن است كه حقّ زوج بر زوجه عبارت است از : نگه‌داشتن عدّه و اين‌كه در خبر دادن از آن راستگو باشد ، و نيز در صورتى كه شرايط رجوع در شوهر باشد و رجوع كند ، وى اعتراض نكند . حقّى كه زوجه بر زوج دارد آن است كه وى از رجوع به زن قصد اصلاح داشته باشد ، نه قصد ضرر زدن و نيز با وى رفتار خوب كند ، نه رفتار بد . امّا ساير حقوقى كه هركدام از زن و شوهر بر يكديگر دارند از دلايل ديگر استفاده مىشوند و آيه هيچ‌گونه دلالتى بر آنها ندارد .\r\n وَ لِلرِّجالِ عَلَيْهِنَّ دَرَجَةٌ .  علما و مفسّران دربارهء نوع اين درجه‌اى كه مرد نسبت به زن دارد اختلاف‌نظر دارند . برخى گفته‌اند : مراد از آن ، عقل و دين است . برخى گفته‌اند : ميراث است . برخى گفته‌اند : فرمانروايى است ، بدين معنا كه زن بايد گوش به فرمان مرد باشد . خنده‌آور است كه برخى از مفسّران ، درجه را به ريش تفسير كرده‌اند ، چنان‌كه اين مطلب در احكام القرآن تأليف قاضى ابو بكر اندلسى آمده است . البته ، دور نيست كه مراد از درجه ، آن باشد كه طلاق و رجوع به‌دست مرد است ، نه زن .\r\n\r\nمرد و زن در شريعت اسلامى\r\nاسلام در مورد آزادى زن و به رسميت شناختن حقوق او از تمام اديان و قوانين سبقت گرفت و اين ، در حالى است كه حتّى در اروپا و آمريكا تا همين دورهء اخير با زن همانند كالا و حيوان برخورد مىشد . اگر اسلام در مواردى مرد را نسبت به زن امتياز داده ، اين امتياز به خاطر مصلحت اجتماعى و يا تفاوت طبيعى است كه ميان آنها\r\n\r\n","description":"","footnote":"","page_name":" 600 ","page_number":600},
  {"content":"\r\n\r\nوجود دارد . عادلانه و خردمندانه نخواهد بود كه ميان كسىكه به دامن و مو و آرايش مو و . . . اهمّيّت مىدهد و كسىكه نسبت به او و فرزندانش احساس مسئوليت مىكند و به خاطر وى و فرزندانش رنج‌ها و مصيبت‌ها را تحمّل مىنمايد ، در همه‌چيز مساوات قائل شويم . در هرحال ، فقهاى اسلام ميان مرد و زن در احكام شرعى تفاوت‌هايى قائل شده‌اند كه به پاره‌اى از آنها اشاره مىكنيم :\r\n1 . ديهء زن نصف ديهء مرد است .\r\n2 . طلاق و رجوع در دست شوهر است ، نه زن .\r\n3 . هروقت شوهر بخواهد با همسرش نزديكى كند ، وى حقّ ممانعت ندارد و نيز نمىتواند بدون اجازهء شوهر به مسافرت برود و از خانه‌اش بيرون شود ، درحالىكه شوهر در كارهايى كه انجام مىدهد مختار است .\r\n4 . نماز جمعه بر زن واجب نيست ، حتّى اگر شرايط براى او در مقايسه با مرد ، بيشتر فراهم باشد .\r\n5 . براى زن جايز نيست كه مقام رهبرى و قضاوت را به عهده گيرد ، مگر از ديدگاه ابو حنيفه كه زن تنها در حقوق الناس مىتواند قاضى باشد ، نه در حقوق اللّه .\r\n6 . زن نمىتواند پيش‌نماز مردان باشد ، درحالىكه مرد مىتواند پيش‌نماز زنان باشد .\r\n7 . شهادت زن مطلقا در غيراموال پذيرفته نمىشود نه به تنهايى و نه به ضميمهء شهادت مردان ، مگر در مسئلهء ولادت . در اموال نيز وقتى پذيرفته مىشود كه شهادت او ضميمهء شهادت مردان شود و نيز شهادت دو زن به منزلهء يك مرد است .\r\n8 . در ميراث ، يك سهم به زن و دو سهم به مرد تعلّق مىگيرد .\r\n9 . بر زن واجب است كه مو و تمام اعضاى بدنش ، جز صورت و دو كف دست را از مردان بيگانه بپوشاند و بر مرد جز پوشاندن قبل و دبر ، پوشاندن بقيهء بدن از زن واجب نيست .\r\n\r\n","description":"","footnote":"","page_name":" 601 ","page_number":601},
  {"content":"\r\n\r\n10 . بر زن نه جهاد واجب است و نه جزيه و نيز در صورتى كه خودش رزمنده نباشد در جنگ كشته نمىشود .\r\n11 . سرپرستى فرزند نابالغ ، در ازدواج و نيز در تصرّف اموال وى تنها به عهدهء پدر است و مادر با پدر در اين امور شركت ندارد .\r\n12 . مسابقه و تيراندازى با زن باطل است . « 1 »\r\n13 . فقها فتوا داده‌اند كه اگر كسى انسانى را به‌طور خطايى بكشد ، ديهء مقتول را بايد خويشاوندان پدرى قاتل از قبيل برادران ، عموها و فرزندان آنها بپردازند و اين خويشاوندان را اصطلاحا « عاقله » مىنامند و زن جزء عاقله نمىباشد .\r\n14 . اگر زنى مردى را بكشد ، بدون قيد و شرط كشته مىشود و اگر مردى زنى را بكشد ، در صورتى قصاص مىشود كه وليّ زن نصف ديهء مرد را به وارثان قاتل بپردازد .\r\n\r\n\r\n","description":"","footnote":"\r\n( 1 ) . مسابقه آن است كه اگر اسبى بر اسب ديگر پيشى گيرد ، براى پيشىگيرنده جايزهء مشخصى داده شود . تيراندازى آن است كه دو نفر به سوى يك هدف تيراندازى مىكنند و قرار مىگذارند كه هركدام به هدف بزند ، فلان مبلغ از آن او باشد و اسلام اين دو عمل را جايز دانسته است .\r\n","page_name":" 602 ","page_number":602},
  {"content":"\r\n\r\n\r\nطلاق دوبار است\r\n\r\n[ سوره البقرة ( 2 ) : آيات 229 تا 230 
  ]\r\nالطَّلاقُ مَرَّتانِ فَإِمْساكٌ بِمَعْرُوفٍ أَوْ تَسْرِيحٌ بِإِحْسانٍ وَ لا يَحِلُّ لَكُمْ أَنْ تَأْخُذُوا مِمَّا آتَيْتُمُوهُنَّ شَيْئاً إِلاَّ أَنْ يَخافا أَلاَّ يُقِيما حُدُودَ اللَّهِ فَإِنْ خِفْتُمْ أَلاَّ يُقِيما حُدُودَ اللَّهِ فَلا جُناحَ عَلَيْهِما فِيمَا افْتَدَتْ بِهِ تِلْكَ حُدُودُ اللَّهِ فَلا تَعْتَدُوها وَ مَنْ يَتَعَدَّ حُدُودَ اللَّهِ فَأُولئِكَ هُمُ الظَّالِمُونَ ( 229 ) فَإِنْ طَلَّقَها فَلا تَحِلُّ لَهُ مِنْ بَعْدُ حَتَّى تَنْكِحَ زَوْجاً غَيْرَهُ فَإِنْ طَلَّقَها فَلا جُناحَ عَلَيْهِما أَنْ يَتَراجَعا إِنْ ظَنَّا أَنْ يُقِيما حُدُودَ اللَّهِ وَ تِلْكَ حُدُودُ اللَّهِ يُبَيِّنُها لِقَوْمٍ يَعْلَمُونَ ( 230 )\r\nاين طلاق دوبار است و از آن پس يا به نيكو وجهى نگه داشتن اوست يا به نيكو وجهى رها ساختنش . و حلال نيست كه از آنچه به زنان داده‌ايد چيزى بازستانيد مگر آن‌كه بترسند كه حدود خدا را رعايت نمىكنند . امّا هرگاه دانستيد كه آن دو حدود خدا را رعايت نمىكنند ، اگر زن خود را از شوى بازخرد ، گناهى بر آن دو نيست .\r\nاينها حدود خداست . از آن تجاوز مكنيد كه ستمكاران از حدود خدا تجاوز مىكنند . ( 229 )\r\nپس اگر باز زن را طلاق داد ديگر بر او حلال نيست ، مگر آن‌كه به نكاح مردى ديگر درآيد ، و هرگاه آن مرد زن را طلاق دهد ، اگر مىدانند كه حدود خدا را رعايت مىكنند رجوعشان را گناهى نيست . اينها حدود خداست كه براى مردمى دانا بيان مىكند . ( 230 )\r\n\r\n","description":"","footnote":"","page_name":" 603 ","page_number":603},
  {"content":"\r\n\r\n\r\nواژگان\r\nالجناح : گناه .\r\nالاعتداء : گذشتن از حدّ در سخن و يا در عمل .\r\n\r\nاعراب\r\n« إمساك » خبر مبتداى محذوف و در تقدير : « فالواجب عليكم إمساك بمعروف » بوده است . مصدرى كه از  « أَنْ تَأْخُذُوا »  گرفته مىشود ، مرفوع و فاعل است براى  « لا يَحِلُّ » . \r\nمصدر  « أَنْ يَخافا »  مفعول لأجله براى  « تَأْخُذُوا »  است كه معنايش اين مىشود : « لا يحلّ الأخذ إلّا لخوف عدم إقامة الحدود » . مصدر  « أَنْ يُقِيما »  مفعول‌به است براى  « يَخافا »  و معنايش بدين ترتيب است : « يخافا ترك إقامة الحدود » . مصدر  « أَنْ يَتَراجَعا »  مجرور به « فى » محذوف و مصدر « أن يقيما » مفعول براى  « ظَنَّا »  است .\r\n\r\nتفسير\r\n الطَّلاقُ مَرَّتانِ فَإِمْساكٌ بِمَعْرُوفٍ أَوْ تَسْرِيحٌ بِإِحْسانٍ .  در ميان عرب در دوران جاهليت ، نوعى طلاق و عدّه‌اى معيّن براى زن طلاق داده شده و نيز حقّ رجوع در اثناى عدّه براى طلاق‌دهنده ، رايج بود ، ولى براى طلاق عدد مشخصى وجود نداشت و چه‌بسا مرد مىتوانست همسرش را صدبار طلاق دهد و رجوع كند و بدين ترتيب ، زن بازيچهء دست مرد بود و هرزمان كه مىخواست مىتوانست با دادن طلاق و سپس رجوع ، به زن ضرر وارد كند . در بعضى از روايات آمده است كه مردى به زنش گفت :\r\nمن هرگز با تو نزديكى نمىكنم و باوجوداين ، تو در قيد ازدواجم باقى مىمانى و با كسى ديگر نمىتوانى ازدواج كنى . زن به او گفت : چگونه چنين چيزى ممكن است ؟\r\nمرد گفت : تو را طلاق مىدهم . وقتى عدّه‌ات به آخر نزديك شد ، رجوع مىكنم . سپس\r\n\r\n","description":"","footnote":"","page_name":" 604 ","page_number":604},
  {"content":"\r\n\r\nطلاقت مىدهم و به همين ترتيب تا آخر عمرت . اين زن به نزد پيامبر صلّى اللّه عليه و إله شكايت كرد .\r\nازاين‌رو ، خداى تعالى آيهء  « الطَّلاقُ مَرَّتانِ . . . »  را نازل فرموده كه معناى آن اين است :\r\nطلاقى كه خداوند حقّ رجوع را براى طلاق‌دهنده تشريع كرده ، تنها طلاق بار اوّل و بار دوم است ، امّا در طلاق سوم ، طلاق‌دهنده حقّ رجوع ندارد ، مگر اين‌كه زن ، شوهر ديگرى انتخاب كند [ و پس از آن‌كه شوهر دوم طلاق دهد ، وى مىتواند به نكاح شوهر اوّل درآيد 
  ] چنان‌كه خداوند مىفرمايد :  « فَإِنْ طَلَّقَها فَلا تَحِلُّ لَهُ مِنْ بَعْدُ حَتَّى تَنْكِحَ زَوْجاً غَيْرَهُ » . \r\n فَإِمْساكٌ بِمَعْرُوفٍ أَوْ تَسْرِيحٌ بِإِحْسانٍ .  هرگاه مرد براى دومين‌بار همسرش را طلاق دهد ، مادام كه زن در عدّه باشد ، وى ميان دو امر مخيّر است : اوّل اين‌كه به قصد اصلاح و حسن معاشرت ، به زن رجوع كند و معناى  « فَإِمْساكٌ بِمَعْرُوفٍ »  نيز همين است . دوم اين‌كه زن را رها كند تا زمانى كه عدّه‌اش سپرى گردد و تمام حقوق مالى او را بپردازد و نيز پس از جدايى از وى او را به بدى ياد نكند و كسى را كه مىخواهد پس از انقضاى عدّه با وى ازدواج نمايد از ازدواج با او منصرف نسازد و اين ، همان « تسريح به احسان » است .\r\nسؤال : بسيارى از مفسّران گفته‌اند : مراد از « تسريح » ، طلاق سوم است و به حديثى از پيامبر صلّى اللّه عليه و إله استشهاد كرده‌اند . بنابراين ، چرا شما از نظريهء آنها عدول كرديد و « تسريح » را به چشم‌پوشى و ترك رجوع تفسير نموديد ؟\r\nپاسخ : هرچند ممكن است از واژهء « تسريح » ، هم طلاق سوّم اراده شود و هم رجوع نكردن به زن رها شده و مسكوت گذاشتن او ، لكن به قرينهء سياق ، معناى دوّم رجحان دارد ( رجوع نكردن ) ، چراكه آيهء  « فَإِنْ طَلَّقَها فَلا تَحِلُّ لَهُ مِنْ بَعْدُ »  فرع بر امساك ( رجوع به زن ) است و معناى آن اين است كه هرگاه مرد پس از امساك و رجوع به زن در اثناى عدّهء طلاق دوّم ، وى را طلاق داد ، اين طلاق ، سومين طلاق محسوب مىشود و براى طلاق‌دهنده حلال نيست كه به او رجوع كند ، مگر اين‌كه وى در نكاح شوهر\r\n\r\n","description":"","footnote":"","page_name":" 605 ","page_number":605},
  {"content":"\r\n\r\nديگرى درآيد . اگر بگوييم : آيهء مزبور فرع بر « تسريح » است و « تسريح » به معناى طلاق سوّم مىباشد ، درست نيست ؛ چراكه در اين صورت ، معناى آيه اين مىشود كه اگر مرد پس از طلاق سوم براى چهارمين بار زنش را طلاق دهد . . . حال آن‌كه در اسلام طلاق چهارم وجود ندارد . امّا حديثى كه « تسريح » را به طلاق سوم تفسير كرده ، اين حديث به اثبات نرسيده است .\r\n\r\nسه‌بار طلاق دادن\r\nمذاهب چهارگانهء اهل سنّت وحدت‌نظر دارند كه اگر مردى به زوجه‌اش بگويد :\r\nتو را سه‌بار طلاق دادم و يا بگويد : تو را طلاق دادم . تو را طلاق دادم . تو را طلاق دادم ، با اين جمله ، سه طلاق تحقّق پيدا مىكند و زن بر شوهرش حرام مىشود مگر آن‌كه با شوهر ديگرى ازدواج كند . اماميه گفته‌اند : با جملهء پيشين تنها يك طلاق واقع مىشود و براى شوهر حلال است كه در اثناى عدّه به زن رجوع كند .\r\nدر تفسير المنار به نقل از ابن حنبل در مسند و مسلم در صحيح آمده است كه در دوران رسول خدا صلّى اللّه عليه و إله و ابو بكر و نيز در برخى از سال‌هاى خلافت عمر ، سه طلاق ، يك طلاق محسوب مىشده است ، ولى براى عمر بدا حاصل شد و گفت : مردم در كارى عجله كردند كه نبايد مىكردند و اگر ما آن را عليه آنان امضا كنيم ، امضا مىكنيم .\r\nآن‌گاه صاحب تفسير المنار از ابن قيّم نقل كرده است كه اصحاب ، اجماع داشتند كه سه طلاق در يك زمان ، يك طلاق محسوب مىشود و از صدر اسلام تا سه سال از دوران خلافت عمر چنين بوده است و نيز پس از عمر ، گروهى از صحابه و تابعين و اتباع تابعين به اين امر فتوا دادند و اين فتوا همچنان در هر دوره‌اى ادامه داشت و حتّى برخى از اتباع امامان چهارگانهء اهل سنّت نيز چنين فتوا دادند .\r\n وَ لا يَحِلُّ لَكُمْ أَنْ تَأْخُذُوا مِمَّا آتَيْتُمُوهُنَّ شَيْئاً .  ممّا « من » براى تبعيض و « ما » از صيغه‌هاى عموم است . همچنين ، واژهء « شىء » نيز براى عموم مىباشد و كم و زياد را\r\n\r\n","description":"","footnote":"","page_name":" 606 ","page_number":606},
  {"content":"\r\n\r\nدربرمىگيرد ؛ چراكه نكرهء در سياق نفى است و معناى آيه بدين ترتيب است :\r\nاگر مرد ، خود به طلاق و جدايى متمايل باشد ، پس از طلاق نمىتواند آنچه را كه به عنوان بخشش ، مهر و نفقه به زن داده است پس بگيرد . خداوند فرموده است :\r\n« اگر خواستيد زنى به جاى زن ديگر بگيريد و او را قنطارى مال داده‌ايد ، نبايد چيزى از او بازستانيد . آيا به زنان تهمت مىزنيد تا مهرشان را بازپس بگيريد ؟ اين گناهى آشكار است » . « 1 »\r\nحكم فوق مخصوص مردى است كه او خود به طلاق متمايل باشد و زن را وادار به جدايى كند ، امّا اگر زن به طلاق مايل باشد و مرد را وادار سازد تا وى را طلاق دهد ، مانعى ندارد كه از دارايى خود ، چيزى را به شوهر خود ببخشد تا وى را راضى كند كه طلاقش دهد و تفاوت نمىكند كه مقدار بخشش به اندازهء مهر زن باشد ، يا كمتر و يا بيشتر . اين طلاق كه مبتنىبر بخشش زن است اصطلاحا « طلاق خلع » ناميده مىشود و مادام كه زن در آنچه بخشيده ، پابرجا باشد ، شوهر در اثناى عدّه ، حقّ رجوع به او را ندارد . و اگر زن در اثناى عدّه ، آنچه را به شوهر بخشيده ، پس بگيرد ، مرد هم به نوبهء خود اگر بخواهد مىتواند به زن رجوع كند .\r\nآيهء زير به طلاق خلع اشاره دارد :\r\n إِلَّا أَنْ يَخافا أَلَّا يُقِيما حُدُودَ اللَّهِ فَإِنْ خِفْتُمْ أَلَّا يُقِيما حُدُودَ اللَّهِ فَلا جُناحَ عَلَيْهِما فِيمَا افْتَدَتْ بِهِ .  اين آيه ، استثناست از حكم قبلى ، يعنى جايز نبودن گرفتن عوض طلاق ، از زنان . مراد از حدود اللّه ، همان حقوقى است كه هريك از زن و شوهر بر عهدهء يكديگر دارند و معناى آيه اين است : اى شوهران ، از زنانى كه رهايشان مىسازيد به هيچ سبب چيزى نگيريد ، مگر به يك سبب و آن اين‌كه زن ، شوهر را وادار به طلاق نمايد و از ادامهء زندگى با او نفرت داشته باشد ، به‌گونه‌اى كه نفرت او به معصيت خدا و كوتاهى نسبت به حقوق شوهر منجر شود و نيز شوهر بيم داشته باشد\r\n\r\n\r\n","description":"","footnote":"\r\n( 1 ) . نساء ( 4 ) آيهء 20 .\r\n","page_name":" 607 ","page_number":607},
  {"content":"\r\n\r\nكه بدتر از آنچه زن استحقاق دارد با وى رفتار و مقابله كند . در اين حالت ، براى زن جايز است كه از شوهر مطالبهء طلاق كند و در عوض آن ، چيزى به شوهر بدهد تا او را راضى كند . چنان‌كه براى مرد نيز جايز است آنچه را كه زن به عنوان « فديه » رهايى خويش مىدهد ، بگيرد .\r\nدر حديث آمده است كه ثابت بن قيس با دختر عبد اللّه بن أبى ازدواج كرد . ثابت ، آن زن را دوست مىداشت ، امّا وى از ثابت متنفّر بود . آن زن نزد رسول خدا صلّى اللّه عليه و إله آمد و گفت : من و ثابت نمىتوانيم با يكديگر زندگى كنيم . ثابت باغى داشت كه به عنوان مهر به او داده بود . ثابت گفت : تكليف باغ چه مىشود ؟ پيامبر صلّى اللّه عليه و إله به زن فرمود : در اين‌باره چه مىگويى ؟ آن زن گفت : باغ و حتّى بيشتر از آن را هم مىدهم . پيامبر صلّى اللّه عليه و إله فرمود :\r\nخير ، تنها همان باغ كافى است و آن‌گاه آن زن را طلاق خلع داد .\r\nدر اين‌جا چند پرسش مطرح مىشود :\r\n1 . چرا در جملهء  « إِلَّا أَنْ يَخافا أَلَّا يُقِيما حُدُودَ اللَّهِ »  ضمير مثنّا و در جملهء  « فَإِنْ خِفْتُمْ . . . »  ضمير جمع آمده است و ضميرهاى دو جمله با يكديگر توافق ندارد ؟\r\nپاسخ : ضمير «  يَخافا  » و «  يُقِيما  » به زن و شوهر برمىگردد و ضمير «  خِفْتُمْ  » به داوران و مصلحان . مقصود از دو جمله اين است : اگر زن و شوهر و داوران و مصلحان از ترك اجرا شدن حدود بيم داشته باشند ، اين محذور را با بخشش همسر و قبول شوهر از ميان بردارند . مقصود بيان اين نكته است كه سبب بخشش زن ، خوف و بيم منطقى و معقول باشد كه دلايل و نشانه‌هاى آن براى همه آشكار شده باشد ، نه تنها براى زن و شوهر .\r\n2 . چرا ضمير  « عَلَيْهِما »  در جملهء  « فَلا جُناحَ عَلَيْهِما »  مثنّا آمده است يعنى باكى بر آن « دو » نيست مفهوم سياق آيه آن است كه اگر شوهر ، عوض طلاق چيزى بگيرد ، گناهى نكرده است و زن دخالتى در اين قضيه ندارد ؟\r\nپاسخ : ضمير مثنّا اشاره به اين دارد كه نه زن در آنچه مىبخشد مشكلى دارد و نه مرد\r\n\r\n","description":"","footnote":"","page_name":" 608 ","page_number":608},
  {"content":"\r\n\r\nدر آنچه مىگيرد . به‌علاوه ، جايز بودن گرفتن ، مستلزم جايز بودن بخشش است و برعكس .\r\n3 . اگر زن و شوهر بر طلاق خلع توافق كنند و زن ، مالى را به شوهر بدهد تا او را رها سازد و در عين‌حال ، وضعيت آنها خوب و اخلاقشان با يكديگر سازگار باشد ؛ در اين‌صورت ، آيا خلع درست است و آيا براى شوهر حلال است كه مالى را از همسرش بگيرد ؟\r\nپاسخ : مذاهب چهارگانه گفته‌اند : خلع درست است و تمام احكام و آثار و از جمله جايز بودن گرفتن عوض از زن برآن مترتّب مىشود .\r\nاماميه گفته‌اند : خلع درست نيست و طلاق‌دهنده مالك اموالى كه از زن گرفته است نمىشود ، ولى اصل طلاق درست است و در صورتى كه همهء شرايط را داشته باشد به عنوان طلاق رجعى واقع مىشود . اماميه بر بطلان خلع و جايز نبودن گرفتن مال از زن به اين مطلب استدلال كرده‌اند كه آيهء كريمه جواز اين دو موضوع را به خوف از افتادن در معصيت - در صورتى كه زوجيّت ادامه پيدا كند - مرتبط كرده است .\r\nامّا مقصود از اين آيهء : « مهر زنان را به طيب‌خاطر به آنها بدهيد و اگر پاره‌اى از آن را به رضايت به شما بخشيدند بگيريد كه خوش و گوارايتان باد » « 1 » ، چيزى است كه زن مجّانى به شوهرش مىبخشد ، نه در عوض طلاق . بنابراين ، آيه ربطى به خلع ندارد .\r\n4 . اگر شوهر با زن بدرفتارى كند و هدفش آن باشد كه زن چيزى به وى ببخشد و خود را بازخريد كند و درنتيجه ، زن چيزى به شوهر بخشيد و او هم براين اساس زن را طلاق داد ، آيا خلع صحيح است و آيا آنچه زن به شوهر بخشيده براى او حلال است ؟\r\nابوحنيفه گفته است : خلع صحيح ، عوض لازم و شوهر گناهكار است .\r\n\r\n\r\n","description":"","footnote":"\r\n( 1 ) . نساء ( 4 ) آيهء 4 .\r\n","page_name":" 609 ","page_number":609},
  {"content":"\r\n\r\nشافعى و مالك گفته‌اند : خلع باطل و عوض بايد برگردانده شود « 1 » و دليل آنها اين آيه است : « . . . و تا قسمتى از آنچه را كه به آنها داده‌ايد بازپس ستانيد ، بر آنها سخت مگيريد . . . » « 2 » . اماميه گفته‌اند : خلع درست نيست و گرفتن آنچه داده شده حرام است و در صورتى كه شرايط موجود باشد ، طلاق به عنوان رجعى تحقّق مىيابد . ولى نظريهء ما اين است كه طلاق مزبور لغو و بيهوده است ، نه خلع است و نه رجعى ، زيرا هر چيزى كه بر باطل استوار باشد باطل است و اين موضوع را در جزء ششم كتاب فقه الإمام جعفر الصادق عليه السّلام ، باب خلع ، بخش احكام خلع به تفصيل موردبحث قرار داديم .\r\n فَإِنْ طَلَّقَها ؛  پس اگر زن را طلاق داد براى سومين‌بار  فَلا تَحِلُّ لَهُ ؛  بر او حلال نيست ؛ يعنى بر كسىكه براى سومين‌بار زنش را طلاق داده است .\r\n مِنْ بَعْدُ ؛  پس از طلاق سوم ، نه با رجوع و نه با عقد جديد  حَتَّى تَنْكِحَ زَوْجاً غَيْرَهُ فَإِنْ طَلَّقَها ؛  مگر آن‌كه به نكاح مردى ديگر درآيد و هرگاه آن مرد زن را طلاق دهد ، يعنى شوهر دوم  فَلا جُناحَ عَلَيْهِما ؛  پس گناهى نيست بر آن دو ، يعنى بر شوهر اوّل و زن طلاق داده شده از سوى شوهر دوم كه  أَنْ يَتَراجَعا ؛  رجوع كنند با عقد جديد  إِنْ ظَنَّا أَنْ يُقِيما حُدُودَ اللَّهِ ؛  اگر مىدانند كه حدود خدا را رعايت مىكنند . منظور از حدود ، همان حقوق زوجيت است .\r\nخلاصهء معناى آيه اين است كه اگر مردى زنش را سه بار طلاق دهد ، اين زن بر او حرام مىشود ، مگر اين‌كه با مرد ديگرى شرعا ازدواج و اين مرد با وى نزديكى كند ؛ چراكه در حديث آمده است : زن طلاق داده شده بر شوهر اوّل حلال نمىشود ، مگر اين‌كه شوهر دوم از وى كام بگيرد .\r\n\r\n\r\n","description":"","footnote":"\r\n( 1 ) . ابن قدامه ، مغنى ، ج 7 ، ص 55 .\r\n( 2 ) . نساء ( 4 ) آيهء 18 .\r\n","page_name":" 610 ","page_number":610},
  {"content":"\r\n\r\nشرط است كه محلّل ( شوهر دوم ) بالغ باشد و نيز نوع ازدواج ، دايمى باشد نه موقّت . هرگاه شرايط موجود باشد و شوهر دوم از آن زن به وسيلهء مرگ و يا طلاق جدا شود و عدّهء زن نيز منقضى گردد ، بر شوهر اوّل جايز است كه بار ديگر وى را به عقد خود دربياورد .\r\n\r\n","description":"","footnote":"","page_name":" 611 ","page_number":611},
  {"content":"\r\n\r\n\r\nزنان پس از طلاق\r\n\r\n[ سوره البقرة ( 2 ) : آيات 231 تا 232 
  ]\r\nوَ إِذا طَلَّقْتُمُ النِّساءَ فَبَلَغْنَ أَجَلَهُنَّ فَأَمْسِكُوهُنَّ بِمَعْرُوفٍ أَوْ سَرِّحُوهُنَّ بِمَعْرُوفٍ وَ لا تُمْسِكُوهُنَّ ضِراراً لِتَعْتَدُوا وَ مَنْ يَفْعَلْ ذلِكَ فَقَدْ ظَلَمَ نَفْسَهُ وَ لا تَتَّخِذُوا آياتِ اللَّهِ هُزُواً وَ اذْكُرُوا نِعْمَتَ اللَّهِ عَلَيْكُمْ وَ ما أَنْزَلَ عَلَيْكُمْ مِنَ الْكِتابِ وَ الْحِكْمَةِ يَعِظُكُمْ بِهِ وَ اتَّقُوا اللَّهَ وَ اعْلَمُوا أَنَّ اللَّهَ بِكُلِّ شَيْءٍ عَلِيمٌ ( 231 ) وَ إِذا طَلَّقْتُمُ النِّساءَ فَبَلَغْنَ أَجَلَهُنَّ فَلا تَعْضُلُوهُنَّ أَنْ يَنْكِحْنَ أَزْواجَهُنَّ إِذا تَراضَوْا بَيْنَهُمْ بِالْمَعْرُوفِ ذلِكَ يُوعَظُ بِهِ مَنْ كانَ مِنْكُمْ يُؤْمِنُ بِاللَّهِ وَ الْيَوْمِ الْآخِرِ ذلِكُمْ أَزْكى لَكُمْ وَ أَطْهَرُ وَ اللَّهُ يَعْلَمُ وَ أَنْتُمْ لا تَعْلَمُونَ ( 232 )\r\nهرگاه زنان را طلاق داديد و مهلتشان سرآمد ، يا آنان‌را به نيكو وجهى نگه داريد يا به نيكو وجهى رها سازيد و براى اين‌كه بر آنها زيان برسانيد يا ستم بكنيد نگاهشان مداريد . و هركس كه چنين كند بر خويشتن ستم كرده است . و آيات خدا را به ريشخند مگيريد و از نعمتى كه خدا به شما داده است و از آيات و حكمتى كه براى موعظهء شما فرستاده است ياد كنيد و از خدا بترسيد و بدانيد كه او به همه‌چيز آگاه است . ( 231 )\r\nو چون زنان را طلاق داديد و مهلتشان سرآمد ، مانع مشويد كه به نكاح مردان ديگر - هرگاه كه ميانشان رضايتى حاصل شده باشد - درآيند . كسىكه از شما به خداى و روز قيامت ايمان آورده باشد ، اين‌چنين پند گيرد . و اين شما را بهتر و به پاكى نزديك‌تر است . خدا مىداند و شما نمىدانيد . ( 232 )\r\n\r\n","description":"","footnote":"","page_name":" 612 ","page_number":612},
  {"content":"\r\n\r\n\r\nواژگان\r\nالضرار : ضرر رسانيدن به يكديگر و همانند مضاربه بر مشاركت دلالت دارد و نيز به معناى ضرر رسانيدن به غير نيز مىآيد .\r\nالعضل : منع كردن . الأمر المعضل ؛ كارى كه به سبب دشوارىاش انجام‌پذير نيست .\r\n\r\nاعراب\r\n « ضِراراً »  حال است از واو  « تُمْسِكُوهُنَّ »  و در تقدير : « لا تمسكوهن مضارين » مىباشد و نيز جايز است مفعول لأجله باشد .  « هُزُواً »  مفعول دوم براى  « تَتَّخِذُوا » . \r\nمصدر مؤوّل از  « يَنْكِحْنَ »  مجرور به « من » كه حذف شده و در تقدير : « من نكاحهنّ أزواجهنّ » است .  « ذلِكَ »  مبتدا و  « يُوعَظُ بِهِ »  خبر .  « مِنْكُمْ »  متعلّق به محذوفى كه حال است از ضمير در  « يُؤْمِنُ »  و جملهء  « يُؤْمِنُ »  خبر  « كانَ »  است .\r\n\r\nتفسير\r\n وَ إِذا طَلَّقْتُمُ النِّساءَ فَبَلَغْنَ أَجَلَهُنَّ فَأَمْسِكُوهُنَّ بِمَعْرُوفٍ أَوْ سَرِّحُوهُنَّ بِمَعْرُوفٍ .  اين خطاب به مؤمنان و يا به همهء مردم توجّه دارد ، گويى خداوند مىفرمايد : اى مؤمنان ، وقتى يكى از شما زنش را طلاق مىدهد . . . .\r\nخداوند پس از آن‌كه بيان كرد كه زن طلاق داده شده بايد عدّه نگه دارد و طلاق‌دهنده در صورت فراهم بودن شرايط مىتواند به وى رجوع كند و نيز اين زن پس از سومين طلاق بر او حرام مىشود ، مگر اين‌كه به نكاح مرد ديگرى درآيد و همچنين براى مرد حلال نيست كه از همسرش چيزى به جاى طلاق بگيرد ، مگر در صورتى كه زن او را وادار به طلاق و خود را بازخريد كند ، پس از بيان اين امور ، مىفرمايد : بايد با زن طلاق داده شده از روى عدالت و انصاف رفتار شود و عدالت نيز\r\n\r\n","description":"","footnote":"","page_name":" 613 ","page_number":613},
  {"content":"\r\n\r\nبا يكى از دو كار تحقّق مىپذيرد : هرزمان كه عدّهء زن مطلّقه رو به اتمام مىرود ، يا بايد مرد او را به قيد ازدواج خود برگرداند و هدفش از اين كار اصلاح حال زن و حسن معاشرت با او باشد كه اين ، همان امساك به معروف است و يا او را رها سازد و متعرّض وى نگردد و تمام حقوق او را پرداخت كند و اين ، همان تسريح به احسان است .\r\nبا اين بيان روشن شد كه مقصود آيهء سابق  ( الطَّلاقُ مَرَّتانِ فَإِمْساكٌ بِمَعْرُوفٍ أَوْ تَسْرِيحٌ بِإِحْسانٍ ) ،  غير از مقصود اين آيه است  ( وَ إِذا طَلَّقْتُمُ النِّساءَ فَبَلَغْنَ أَجَلَهُنَّ فَأَمْسِكُوهُنَّ بِمَعْرُوفٍ أَوْ سَرِّحُوهُنَّ بِمَعْرُوفٍ ) ؛  چراكه مراد از آيهء سابق ، بيان اين موضوع بود : طلاقى كه پس از آن ، رجوع درست است طلاق اوّل و طلاق دوم مىباشد ، نه طلاق سوم : امّا مراد آيه‌اى كه ما درصدد بحث از آن هستيم ، بيان تكليفى است كه در برخورد با زنان طلاق داده شده برعهدهء ماست . چنان‌كه روشن شد مراد از  « فَبَلَغْنَ أَجَلَهُنَّ »  اين است كه مدت مشرف بر تمام شدن باشد نه اين‌كه حقيقتا تمام شده باشد .\r\n وَ لا تُمْسِكُوهُنَّ ضِراراً لِتَعْتَدُوا .  يعنى به زن‌ها به قصد آزار و دشمنى رجوع نكنيد ، بلكه به قصد اداى حقوق زوجيت و همكارى در آنچه مصلحت همهء شماست رجوع كنيد .\r\nسؤال : « اضرار » به معناى مضارّه است و اين واژه نشان مىدهد كه هر دو طرف در ضرر زدن با يكديگر شريكند همانند مضاربه و مشاتمه [ كه به معناى زدن و دشنام دادن يكديگر است 
  ] ، درحالىكه مقصود ، ضرر رسانيدن مرد به زن است و نه برعكس ؟\r\nپاسخ : ضرر رسانيدن مرد به زن ، مستلزم و دربردارندهء ضرر خود مرد نيز هست ؛ زيرا خدا بر مرد [ ى كه به زنش ستم روا مىدارد 
  ] خشم مىكند ، مردم او را مورد نكوهش قرار مىدهند و نيز زن تصميم مىگيرد كه از وى قصاص و با او مقابله به مثل كند . در اين‌جاست كه زندگى زناشويى براى آنها به صورت جهنّمى درمىآيد و چه\r\n\r\n","description":"","footnote":"","page_name":" 614 ","page_number":614},
  {"content":"\r\n\r\nبسا اين اختلاف و دشمنى دامن خويشاوندان را نيز دربرمىگيرد و باعث به وقوع پيوستن حوادث ناگوار مىگردد و بدين ترتيب به تفسير سخن خداى تعالى پى مىبريم :  وَ مَنْ يَفْعَلْ ذلِكَ فَقَدْ ظَلَمَ نَفْسَهُ ؛  هركس كه چنين كند به خويشتن ستم كرده است و نه تنها به زن .\r\n وَ لا تَتَّخِذُوا آياتِ اللَّهِ هُزُواً .  اين آيه تهديد و هشدارى است به كسانى كه در حقوق زناشويى از حدود خدا تجاوز مىكنند [ و خدا را به ريشخند مىگيرند 
  ] ، زيرا هركس كه ادّعا مىكند ، به خدا ايمان آورده و آيين او را پذيرفته است و آن‌گاه احكام و حلال و حرام او را سبك مىشمارد ، چه بخواهد چه نخواهد ، آيات خدا را ريشخند كرده است ؛ نظير كسىكه به دروغ چيزى را به انسانى وعده مىدهد . برخى از بزرگان گفته‌اند : كسىكه از خدا طلب آمرزش مىكند ، امّا همچنان بر گناه اصرار مىورزد همانند كسى است كه آفريدگارش را تمسخر كند . به خدا پناه مىبرم و در اطاعتش از او يارى مىطلبم  وَ اذْكُرُوا نِعْمَةَ اللَّهِ عَلَيْكُمْ .  يكى از نعمت‌هاى خداوند سبحان اين است كه از خود ما براى ما همسرانى آفريد تا به وسيلهء آنان آرامش پيدا كنيم و در آنچه سبب خوشبختى و آسايش خانواده است با آنها همكارى نماييم . اگر ما به راستى ايمان به خدا داريم و حقيقتا از فرمان او اطاعت مىكنيم بايد براى تحقّق اين آرمان كار كنيم و از هرچيزى كه بدبختى خانواده را درپى دارد و فضاى صاف و زلال زندگى زناشويى را تيره مىكند دورى گزينيم .\r\n وَ إِذا طَلَّقْتُمُ النِّساءَ فَبَلَغْنَ أَجَلَهُنَّ فَلا تَعْضُلُوهُنَّ أَنْ يَنْكِحْنَ أَزْواجَهُنَّ .  مراد از  « فَبَلَغْنَ أَجَلَهُنَّ »  در آيهء پيشين نزديك شدن انقضاى عدّه است ، چنان‌كه پيش‌تر اشاره كرديم و مراد از آن در اين‌جا ، انقضاى عدّه است حقيقتا . اين آيه مشتمل بر دو خطاب است :\r\nيكى  « إِذا طَلَّقْتُمُ النِّساءَ » ،  ديگر  « فَلا تَعْضُلُوهُنَّ » ؛  يعنى منع نكنيد . در اين‌كه مقصود از اين دو خطاب كيست ، آيا مخاطب هر دو يكى است و يا مخاطب اوّل ، غيرمخاطب دوم است ؟ مفسّران اختلاف‌نظر دارند .\r\n\r\n","description":"","footnote":"","page_name":" 615 ","page_number":615},
  {"content":"\r\n\r\nبرخى گفته‌اند : مخاطب هر دو يكى است كه عبارت مىباشد از شوهران و معنايش آن است كه اى شوهران ، وقتى زنان خود را طلاق داديد و عدّهء آنها به پايان رسيد ، از ازدواج آنها با كسانى كه پس از شما موردپسند آنان مىباشند جلوگيرى مكنيد . سبب اين خطاب آن است كه مرد به زن طلاق‌دادهء خود زور مىگفت و پس از انقضاى عدّه نمىگذاشت كه وى با مرد ديگرى ازدواج كند ، زيرا نمىتوانست ببيند كه زنش با ديگرى همبستر شود . برخى گفته‌اند : مخاطب  « إِذا طَلَّقْتُمُ النِّساءَ »  شوهران و مخاطب  « فَلا تَعْضُلُوهُنَّ »  اولياست و معنايش اين است كه اى شوهران ، وقتى زن‌هايتان را طلاق داديد ، پس شما اى اوليا ، اگر آنها خواستند پس از انقضاى عدّه‌شان دوباره با شوهران نخستين خود ازدواج كنند ، آنها را از اين كار منع نكنيد . طرفداران اين نظريّه به حديث معقل بن يسار استدلال كرده‌اند . « 1 »\r\nدر اين‌جا ممكن است اين اشكال پيش آيد كه آيهء  « إِذا طَلَّقْتُمُ النِّساءَ فَبَلَغْنَ أَجَلَهُنَّ فَلا تَعْضُلُوهُنَّ »  يك جمله است كه از شرط يعنى «  إِذا طَلَّقْتُمُ النِّساءَ  » و جزاء يعنى  « فَلا تَعْضُلُوهُنَّ »  تركيب شده است و اگر مخاطب شرط ، غير از مخاطب جزا باشد معناى آيه اين مىشود : « يا أيها الأزواج إذا طلقتم النساء فيا أيها الأولياء لا تعضلوهنّ ؛ اى شوهران ، هرگاه زنان را طلاق داديد ، پس اى اوليا ، آنها را منع نكنيد » . و سخن خداوند بايد از چنين ناهماهنگى و تفكيكى دور باشد .\r\nدرست آن است كه مخاطب شرط و جزا يكى باشد و آن عبارت است از : تمام مؤمنان ، نه شوهران تنها ، نه اولياى تنها و نه هردو آنها ؛ بلكه همهء مؤمنان مورد خطاب آيه هستند و نظير اين آيه در سخنان خداوند زياد است . در اين صورت ، معناى آيه بدين ترتيب است : اى مؤمنان ، هرگاه يكى از شما همسرش را طلاق دهد و عدّهء او سپرى گردد و بخواهد كه با شوهر نخست و يا مردى ديگر ازدواج كند ، او را از اين\r\n\r\n\r\n","description":"","footnote":"\r\n( 1 ) . از معقل بن يسار نقل شده كه گفت : من خواهرى داشتم كه پسر عمويش با وى ازدواج كرد . آن‌گاه طلاقش داد و رجوع نكرد تا اين‌كه مدت عدّه‌اش سپرى شد . پس از آن ، هردو به يكديگر تمايل پيدا كردند و شوهر از همسرش خواستگارى كرد ، لكن وى را از اين عمل ممانعت كردم . ازاين‌رو ، اين آيه نازل شد .\r\n","page_name":" 616 ","page_number":616},
  {"content":"\r\n\r\nعمل منع نكنيد و راه را بر او نگيريد . البته ، مشروط به آن‌كه ميان هر دو رضايتى حاصل شده باشد ، بدين معنا كه تصميم بگيرند تا برطبق كتاب خدا و سنّت پيامبر او ، ازدواج كنند .\r\nاين سخن خداى تعالى :  إِذا تَراضَوْا بَيْنَهُمْ بِالْمَعْرُوفِ  دلالت بر آن دارد كه زن مىتواند خود را به همسرى مردى دربياورد كه هر دو يكديگر را خواسته‌اند و نياز به اجازهء وليّ ندارد .\r\nممكن است بگوييد : آيهء كريمه ولايت بر زنان طلاق داده شده را نفى كرده ، امّا دربارهء ولايت بر غير آنان ساكت است ، نه آن را نفى مىكند و نه اثبات . بنابراين ، نفى ولايت در زنان باكره نياز به دليل دارد .\r\nدر پاسخ مىگوييم : اثبات ولايت نياز به دليل خاص دارد ، امّا نفى آن ، نياز به دليل ندارد ؛ زيرا اصل در هر فرد بالغ و عاقل ، خواه مرد باشد و خواه زن ، آن است كه خود ، مستقل است و هيچ‌كس - هركه باشد - حقّ ولايت بر او را ندارد ، مگر آن‌كه از حدود خداوند سبحان فراتر رود .\r\n ذلِكَ يُوعَظُ بِهِ مَنْ كانَ مِنْكُمْ يُؤْمِنُ بِاللَّهِ وَ الْيَوْمِ الْآخِرِ .   « ذلِكَ »  اشاره دارد به آن دسته از احكام الهى كه با تشويق و تهديد همراه مىباشند و اهل ايمان صحيح از آنها اندرز مىگيرند ، امّا آنان‌كه ايمان ظاهرى دارند ، گويى گوش‌هايشان احكام ، اندرز ، هدايت و ياد خدا را نمىشنود . اين آيه به روشنى دلالت دارد كه ايمان بدون تقوا وجود ندارد و اين‌كه ايمان درست ، هيچ‌گاه از پذيرفتن اندرز و عمل بدان جدا نيست و كسىكه از دستورهاى الهى پند نمىگيرد و سود نمىبرد ، ايمان ندارد .\r\n ذلِكُمْ أَزْكى لَكُمْ وَ أَطْهَرُ .   « ذلِكُمْ »  اشاره است به اندرز گرفتن و عمل كردن به احكام خدا در زندگى زناشويى به‌طور كلى و در برخورد با زنان طلاق داده شده به‌طور خاص . ترديدى نيست كه اگر ازدواج با هدف انسانى و همكارى در كار خير صورت گيرد ، نتيجهء آن رشد و افزايش روزى ، نيكى در اخلاق ، پاك‌دامنى و فرزند\r\n\r\n","description":"","footnote":"","page_name":" 617 ","page_number":617},
  {"content":"\r\n\r\nنيكو خواهد بود ، امّا اگر با نيّت و معاشرت بد انجام گيرد ، جز فقر ، تباهى ، مشكلات و بدبختى در زندگى پدران و فرزندان ، پيامد ديگرى ندارد .\r\n وَ اللَّهُ يَعْلَمُ وَ أَنْتُمْ لا تَعْلَمُونَ .  هدف از اين آيه آن نيست كه به ما خبر دهد كه خداوند دانا و يا داناتر است ، هرگز چنين نيست ، چراكه حقيقت مزبور بديهى است و نياز به آموزش و تفهيم ندارد . هدف آيه تنها اين است كه ما را به عمل كردن به احكام خداى تعالى ترغيب و تشويق كند ، هرچند سبب منفعت و صلاح اين احكام براى ما آشكار نباشد ، چراكه آن حكيم بلندمرتبه ما را به چيزى فرمان نمىدهد مگر اين‌كه در آن خير و صلاح باشد و هيچ ضرورتى ندارد كه ما جزئيات اين خير را بدانيم ، بلكه همين اندازه كافى است كه بدانيم آن كسىكه به ما امر و نهى مىكند ، حكيم و داناست و آنچه در زمين و آسمان است از او پنهان نيست .\r\nدر اين‌جا خوب است به تفاوت ميان شخص باايمان و بىايمان اشاره كنيم . انسان باايمان ، خود را متعهّد مىداند كه از سخن خدا اطاعت و بدان عمل كند و يقين دارد كه در اين سخن درواقع منفعتى وجود دارد ، هرچند وى از درك جزئيات آن ناتوان است . امّا انسان بىايمان به سخن خدا عمل نمىكند ، مگر اين‌كه علم و يا گمان به وجود منفعتى داشته باشد كه آن را با انديشهء خود درك مىكند و يا فرد ديگرى همانند او ، وى را به سوى آن راهنمايى مىنمايد . بسيار اتفاق مىافتد كه وى نااميد مىشود و خلاف آنچه تصوّر كرده بود آشكار مىگردد ، لكن شخص مؤمن همواره در امان و حفظ خداست .\r\n\r\n","description":"","footnote":"","page_name":" 618 ","page_number":618},
  {"content":"\r\n\r\n\r\nمادرانى كه شير مىدهند\r\n\r\n[ سوره البقرة ( 2 ) : آيه 233 
  ]\r\nوَ الْوالِداتُ يُرْضِعْنَ أَوْلادَهُنَّ حَوْلَيْنِ كامِلَيْنِ لِمَنْ أَرادَ أَنْ يُتِمَّ الرَّضاعَةَ وَ عَلَى الْمَوْلُودِ لَهُ رِزْقُهُنَّ وَ كِسْوَتُهُنَّ بِالْمَعْرُوفِ لا تُكَلَّفُ نَفْسٌ إِلاَّ وُسْعَها لا تُضَارَّ والِدَةٌ بِوَلَدِها وَ لا مَوْلُودٌ لَهُ بِوَلَدِهِ وَ عَلَى الْوارِثِ مِثْلُ ذلِكَ فَإِنْ أَرادا فِصالاً عَنْ تَراضٍ مِنْهُما وَ تَشاوُرٍ فَلا جُناحَ عَلَيْهِما وَ إِنْ أَرَدْتُمْ أَنْ تَسْتَرْضِعُوا أَوْلادَكُمْ فَلا جُناحَ عَلَيْكُمْ إِذا سَلَّمْتُمْ ما آتَيْتُمْ بِالْمَعْرُوفِ وَ اتَّقُوا اللَّهَ وَ اعْلَمُوا أَنَّ اللَّهَ بِما تَعْمَلُونَ بَصِيرٌ ( 233 )\r\nمادرانى كه مىخواهند شير دادن را به فرزندان خود كامل سازند ، دو سال تمام شيرشان بدهند . خوراك و لباس آنان ، به وجهى نيكو ، برعهدهء صاحب فرزند است و هيچ‌كس بيش از قدرتش مكلّف نمىشود . نبايد هيچ مادرى به خاطر فرزندش زيانى ببيند و نه هيچ پدرى به خاطر فرزندش . و قيّم نيز چنين برعهده دارد . و اگر پدر و مادر بخواهند با رضايت و مشاورت يكديگر فرزندشان را از شير بازگيرند مرتكب گناهى نشده‌اند و هرگاه بخواهيد كسى را به شير دادن فرزندتان برگماريد ، اگر مزد نيكو و در خورش بپردازيد گناهى نيست .\r\nاز خدا بترسيد و بدانيد كه او به كارى كه مىكنيد بصير و بيناست . ( 233 )\r\n\r\nواژگان\r\nالمولود له : پدر .\r\n\r\n","description":"","footnote":"","page_name":" 619 ","page_number":619},
  {"content":"\r\n\r\nتضارّ : از مضارّه به معناى ضرر زدن به يكديگر و در اين‌جا مقصود شركت پدر و مادر با يكديگر در ضرر است .\r\nالفصال : قطع كردن ، زيرا قطع شير ، فرزند را از مادر و مادر از فرزندش جدا مىكند .\r\nالجناح : سختى .\r\nاسترضع الرجل المرأة ولده : آن زن را دايهء فرزندش قرار داد . هر زنى كه فرزند زنى ديگر را شير دهد ، ظئر [ دايه 
  ] ناميده مىشود .\r\n\r\nاعراب\r\n « عَلَى الْوارِثِ »  عطف است بر  « الْمَوْلُودِ لَهُ »  و  « عَنْ تَراضٍ »  متعلّق به محذوف و صفت براى « فصال » است .\r\n\r\nتفسير\r\n وَ الْوالِداتُ يُرْضِعْنَ أَوْلادَهُنَّ .  مفسّران در اين موضوع اختلاف‌نظر دارند كه آيا مراد از « والدات » تنها مادرانى هستند كه طلاق داده شده‌اند ، يا مادرانى هستند كه شوهر دارند و يا هر دو ؟ بيشتر مفسّران برآنند كه لفظ « والدات » هر دو معنا را دربر مىگيرد ، چراكه به ظاهر عمل كرده‌اند و دليلى بر تخصيص وجود ندارد و ما نيز همين نظريه را برمىگزينيم ، زيرا اوّلا ، اكثريت ، آن را گفته‌اند و ثانيا ، شير دادن به مادر ، اسناد داده مىشود ، خواه اين مادر شوهردار باشد و خواه مطلّقه .\r\nهرچند لفظ  « يُرْضِعْنَ »  خبر است ، ولى به معناى امر است ؛ يعنى بايد شير دهند و اين امر براى استحباب مىباشد ، زيرا خداوند در آيهء ششم سورهء طلاق مىفرمايد :\r\n « وَ إِنْ تَعاسَرْتُمْ فَسَتُرْضِعُ لَهُ أُخْرى ؛  اگر با سختى مواجه شديد ، زن ديگرى ، كودك را شير دهد » . معناى استحباب در اين‌جا آن است كه مادران در شير دادن فرزندانشان از زن‌هاى ديگر سزاوارترند .\r\n\r\n","description":"","footnote":"","page_name":" 620 ","page_number":620},
  {"content":"\r\n\r\nسؤال : جملهء  وَ عَلَى الْمَوْلُودِ لَهُ رِزْقُهُنَّ وَ كِسْوَتُهُنَّ  نشان مىدهد كه مراد از « والدات » ، مادرانى باشند كه شوهر دارند و نيز مادرانى كه طلاق رجعى داده شده‌اند و هنوز در عصمت زوجيّت باقى هستند ، نه مادرانى كه طلاق داده شده و عدّهء آنان سپرى شده است ، چراكه اينان تنها حقّ گرفتن مزد شير دادن را دارند ، نه حقّ گرفتن نفقه را . بنابراين ، بايد آنها را از تحت عموم خارج كرد ؟ چراكه در اين‌صورت ، لفظ « والدات » در آن واحد ، هم عام است و هم خاص : عام نسبت به شير دادن و خاص نسبت به نفقه ؟\r\nپاسخ : هيچ مانعى ندارد كه يك لفظ از جهتى عام باشد و از جهت ديگر خاص . البته ، مشروط به آن‌كه دليل براين امر وجود داشته باشد [ و در موردبحث دليل وجود دارد ، چراكه 
  ] احاديث و اجماع مسلّم ، دلالت دارند براين‌كه زن طلاق داده شده‌اى كه عدّه‌اش به پايان رسيده ، نفقه ندارد و تنها مزد شيردادن را دريافت مىكند . بنابراين ، بايد از دليل پيروى كرد . امّا نسبت به شيردادن ، چنان‌كه اشاره شد ، دليلى بر تخصيص وجود ندارد . ازاين‌رو ، بايد به عموم لفظ عمل كرد .\r\n حَوْلَيْنِ كامِلَيْنِ ؛  دو سال كامل شير دهند و هيچ‌گونه چشم‌پوشى در بيشتر و يا كمتر از دو سال - هرچند كم باشد - نشود .\r\nدر اين‌جا دو پرسش مطرح است :\r\n1 . آيا براى مادر جايز است كه بيش از دو سال بچه‌اش را شير دهد ؟\r\nپاسخ : بله ، جايز است . به‌ويژه اگر بچه به شير خوردن بيش از دو سال نياز داشته باشد . امّا اين‌كه آيه ، مدت شير دادن را دو سال تعيين كرده است ، سه فايده دارد : اوّل آن كه مادر پس از دو سال حقّ دريافت مزد شير دادن را ندارد . دوم آن‌كه اگر پدر و مادر ، در مدت شير دادن اختلاف كنند ، به عنوان مثال يكى زياد بخواهد و ديگرى كم ، در اين صورت بايد قضاوت را از آيهء شريفه بخواهند كه مىگويد : دو سال كامل . سوم آن كه اگر پس از دو سال زن بيگانه‌اى [ غير از مادر 
  ] به بچه شير دهد ، از لحاظ انتشار و\r\n\r\n","description":"","footnote":"","page_name":" 621 ","page_number":621},
  {"content":"\r\n\r\nتعميم حرمت هيچ تأثيرى ندارد و حديث : « آنچه به وسيلهء نسب حرام مىشود به وسيلهء شير دادن نيز حرام مىگردد » شامل آن نمىشود . نظريّهء اماميّه و شافعيّه نيز همين است . امّا ابو حنيفه گفته است : شير دادن به كودك تا سى ماهگى موجب نشر حرمت مىشود .\r\n2 . آيا مىتوان به شير دادن كمتر از دو سال بسنده كرد ؟\r\nپاسخ : جايز است ، زيرا خداوند تعالى مىفرمايد :  لِمَنْ أَرادَ أَنْ يُتِمَّ الرَّضاعَةَ  و نيز مىفرمايد :  فَإِنْ أَرادا فِصالًا عَنْ تَراضٍ مِنْهُما وَ تَشاوُرٍ فَلا جُناحَ عَلَيْهِما . \r\n[ سؤال ديگر 
  ] : آيا در تعيين حدّ اقل مدت شير دادن بايد به يك قاعدهء شرعى مشخص رجوع كنيم و يا اين‌كه مقدار مدت ، به بنيه و سلامت كودك بستگى دارد ؟\r\nبسيارى از فقها گفته‌اند : كمترين مدت شير دادن 21 ماه است ، زيرا خداوند تعالى در آيهء پانزدهم از سورهء احقاف فرموده است : « مدت حمل تا از شير بازگرفتنش سى ماه است » . وقتى نه ماه را كه غالبا مدت حاملگى است از سى كسر كنيم بيست و يك ماه باقى مىماند .\r\nدر هرحال ، مهم سلامت و صلاح كودك است كه با توجّه به تفاوت‌هاى جسمى ، اختلاف پيدا مىكند . البته ، بايد گفت كه اهمّيت اين‌گونه بحث‌ها در دوران‌هاى گذشته بوده ، چراكه مواد غذايى بهداشتى براى كودكان و غيركودكان وجود نداشته است ، امّا امروز كه اين‌گونه مواد غذايى تقريبا در دسترس همگان است ، ديگر اين‌گونه مسائل و بحث‌ها موضوعيّت ندارد .\r\n وَ عَلَى الْمَوْلُودِ لَهُ رِزْقُهُنَّ وَ كِسْوَتُهُنَّ بِالْمَعْرُوفِ .  مراد از « مولود له » ، پدر است و ظاهر آيه دلالت بر آن دارد كه پدر بايد نفقهء زنى را كه در عصمت ازدواج اوست بپردازد ، خواه غيرمطلّقه باشد و يا در عدّهء طلاق رجعى . مراد از رزق ، غذا و خورشت است و از نفقه كه مسكن نيز از مصاديق آن است به روزى و لباس تعبير شده ، زيرا اين\r\n\r\n","description":"","footnote":"","page_name":" 622 ","page_number":622},
  {"content":"\r\n\r\nدو از همه مهم‌تر است . مقصود از « معروف » رعايت حال زن در نفقه از لحاظ موقعيت اجتماعى او مىباشد .\r\nامّا به رعايت وضع مادى مرد نيز ، خداوند سبحان اشاره مىكند :  لا تُكَلَّفُ نَفْسٌ إِلَّا وُسْعَها  آيهء هفتم سورهء طلاق اين جمله را توضيح مىدهد : « هر مالدارى از مال خود نفقه دهد ؛ و كسىكه تنگدست باشد از هرچه خدا به او داده است نفقه دهد . خدا هيچ‌كس را مگر به آن اندازه كه به او داده است مكلّف نمىسازد » .\r\nامام صادق عليه السّلام اصحاب زيادى داشت . بعضى اوقات در نزد آن حضرت مىماندند تا هنگام نهار فرامىرسيد . براى آنان غذا مىآورد . گاه براى آنها نان و سركه مىآورد و گاه بهترين خوراكىها . ازاين‌رو ، يكى از اصحاب در اين‌باره از امام عليه السّلام پرسيد . امام فرمود : « اگر [ خداوند در روزى 
  ] وسعت دهد ما نيز وسعت مىدهيم و اگر تنگ گيرد ما نيز تنگ مىگيريم » .\r\n لا تُضَارَّ والِدَةٌ بِوَلَدِها وَ لا مَوْلُودٌ لَهُ بِوَلَدِهِ .  بايد جملهء  « لا تُضَارَّ والِدَةٌ بِوَلَدِها »  را غور و بررسى كرد ، چراكه قضات شرع زمان ما براى صدور احكام خود غالبا به اين جمله استشهاد مىكنند و آن را چنين تفسير مىكنند كه پدر نبايد از طريق كودك به مادر ضرر برساند . امّا مفسّران تقريبا همگى جملهء فوق را بر خلاف گفتهء قضات تفسير مىكنند و برطبق گفته آنها معنايش بدين ترتيب است : مادر نبايد از دادن شير به بچه‌اش خوددارى كند و به او ضرر برساند تا از اين طريق پدرش را تحت فشار قرار دهد . صاحب مجمع البيان گفته است :  « لا تُضَارَّ والِدَةٌ بِوَلَدِها  بدين معناست كه مادر نبايد به خاطر تحت فشار قرار دادن پدر ، از شير دادن به فرزندش خوددارى كند » . چه‌قدر فرق است ميان اين تفسير و استشهاد قضات به آيه بر اثبات اين موضوع كه پدر به سبب فرزند نبايد بر مادر ضرر وارد كند .\r\nما با توجّه به آيه و بدون آن‌كه به نظريات فقها و مفسّران توجّه و اعتنا كنيم ، چنين مىگوييم : بسيار اتفاق مىافتد كه ميان زن و شوهر اختلاف واقع مىشود و هركدام\r\n\r\n","description":"","footnote":"","page_name":" 623 ","page_number":623},
  {"content":"\r\n\r\nمىخواهد ديگرى را تحت فشار قرار دهد و براى رسيدن به اين هدف ، به كودك ضرر وارد مىكند و درنتيجه ، كودك قربانى اختلاف و كشمكش‌هاى والدين خود مىشود .\r\nبراى نمونه ، مادر براى اين‌كه پدر را اذيّت و آزار كند به كودك ضرر وارد مىكند ، بدين ترتيب كه علىرغم اين‌كه كودك به شدّت نياز به شير دارد از شير دادن به او خوددارى مىنمايد ، آن هم تنها به اين دليل كه پدر را به زانو درآورد . همچنين ، پدر براى اين‌كه مادر را آزار دهد ، كودك را از او مىگيرد و به زن بيگانه‌اى مىسپارد تا او را شير دهد ، با اين‌كه مادر ميل دارد كه او را نگه‌دارى كند و به او شير دهد .\r\nخداوند - عزّ و جلّ - از انواع ضرر زدن نهى فرموده است ، خواه اين ضرر به كودك وارد شود و خواه از طريق كودك به پدر و يا مادر و آنچه از آيهء  « لا تُضَارَّ والِدَةٌ بِوَلَدِها وَ لا مَوْلُودٌ لَهُ بِوَلَدِهِ »  در ذهن تبادر مىكند ، همين معنايى است كه بيان شد . البته اين معنا با نظريّهء مفسّران تضادى ندارد و تنها با استشهاد قضات منافات دارد ، هرچند سخن آنان ذاتا درست است ، ولى اشتباه در استشهاد آنهاست .\r\nسؤال : لفظ  « تُضَارَّ »  [ از باب مفاعله است 
  ] و مشاركت را مىرساند ؛ نظير مكالمه ، با اين‌كه مىدانيم ضرر زدن در اين‌جا از يك طرف است . به بيانى كوتاه‌تر : چرا خدا فرمود :  « تُضَارَّ » ،  درحالىكه بنا به تعبير رازى ، فعل از يك طرف انجام مىشود ؟\r\nپاسخ : اين‌كه يكى از والدين مىخواهد از طريق كودك به ديگرى ضرر وارد كند در حقيقت به خودش نيز ضرر زده است ، چراكه ضرر زدن به فرزند ضرر زدن به پدر و مادر و حتّى سخت‌تر است .\r\n وَ عَلَى الْوارِثِ مِثْلُ ذلِكَ .  در اين‌كه مراد از وارث كيست ، آيا وارث پدر است و يا وارث فرزند ؟ اختلاف‌نظر وجود دارد . سياق كلام نشان مىدهد كه مراد ، وارث مولودله يعنى پدر است ؛ زيرا سخن دربارهء پدر است . لكن در اين‌صورت ، معنا درست نمىشود ، چراكه كودك و مادر از جملهء وارثان پدر محسوب مىشوند و ديگر آن‌كه جملهء  « مِثْلُ ذلِكَ »  اشاره به اين نكته دارد كه بر وارثان پدر ، همانند خود\r\n\r\n","description":"","footnote":"","page_name":" 624 ","page_number":624},
  {"content":"\r\n\r\nپدر پرداخت نفقه واجب است . درنتيجه ، معناى آيه اين مىشود كه نفقهء مادر بر خود مادر و نيز بر كودك شيرخوارش و بر ساير وارثان واجب است ، در صورتى كه آنها وجود داشته باشند . درحالىكه مىدانيم اگر مادر بتواند نفقه‌اش را تأمين كند - خواه از طريق ميراثى كه از شوهر به او رسيده و يا از راهى ديگر - بر هيچ‌كس واجب نيست كه نفقه او را بپردازد . به‌علاوه ، معنا ندارد كه گفته شود ، بر مادر واجب است كه از مال خود نفقه‌اش را بپردازد .\r\nامّا اگر وارث را به وارث فرزند تفسير كنيم ، هم با ظاهر ناسازگار است هم با واقعيّت ؛ چراكه نفقهء مادر بر وارثان فرزندش واجب نيست . البته ، شايان ذكر است كه اگر فرزند مالى داشته باشد بايد اجرت شير مادر را از اين مال پرداخت كرد ، لكن اجرت ، چيزى است و نفقه به معناى درستش چيزى ديگر .\r\nواقعيّت آن است كه آيهء موردبحث يكى از آيات مشكل قرآن است . ازاين‌رو ، مالك گفته است : اين آيه نسخ شده ، چنان‌كه ابو بكر مالكى آن را در كتاب احكام القرآن نقل كرده است . برخى از مفسّران از بحث دربارهء آن صرف‌نظر كرده‌اند و برخى تنها به نقل نظريات پرداخته‌اند ، بدون آن‌كه نظريه‌اى را از ميان آنها برگزينند .\r\nسبب مشكل بودن آيه چنان‌كه گفتيم آن است كه اگر ظاهر آيه را به حال خود بگذاريم ، معنا درست نمىشود . مقصود ما از ظاهر آن است كه « وارث » را به وارث پدر و  « مِثْلُ ذلِكَ »  را به نفقهء مادر تفسير كنيم . و اگر وارث را به وارث فرزند و  « مِثْلُ ذلِكَ »  را به اجرت شير دادن تفسير كنيم ، معنا درست مىشود ، ولى هر دو لفظ [ وارث - مثل ذلك 
  ] را بر خلاف ظاهر معنا كرديم . امّا چاره‌اى جز مخالفت با ظاهر و تأويل آن نيست . و هيچ دور نيست ، احاديثى كه در مورد شير دادن و اجرت آن وارد شده است دليل بر درستى اين تأويل باشد .\r\n فَإِنْ أَرادا فِصالًا عَنْ تَراضٍ مِنْهُما وَ تَشاوُرٍ فَلا جُناحَ عَلَيْهِما .  « فصال » به معناى قطع كردن است . تناسب كاربرد واژهء « فصال » [ جدايى 
  ] در اين‌جا اين است كه مادر از كودك\r\n\r\n","description":"","footnote":"","page_name":" 625 ","page_number":625},
  {"content":"\r\n\r\nو كودك از مادر جدا مىشود . معناى آيه آن است كه در صورتى كه پدر و مادر با يكديگر مشورت كنند و به نفع كودك به توافق برسند ، مىتوانند كودك را بيش از دو سال و يا پس از دو سال از شير برگيرند و حتّى پدر مىتواند كودك خود را به دايه بدهد و اجرت او را بپردازد و به اين موضوع خداوند سبحان اشاره مىفرمايد :  وَ إِنْ أَرَدْتُمْ أَنْ تَسْتَرْضِعُوا أَوْلادَكُمْ فَلا جُناحَ عَلَيْكُمْ إِذا سَلَّمْتُمْ ما آتَيْتُمْ بِالْمَعْرُوفِ .  جملهء  « إِذا سَلَّمْتُمْ ما آتَيْتُمْ »  خطاب به پدران است و معنايش اين است كه اى پدران ، در شير دادن كودك ، مادر سزاوارتر و محق‌تر است از زن بيگانه و بايد به مادر ، اجرة المثل را بپردازيد . هرگاه با توجّه به اين حقّى كه مادر دارد ، شما كودك را به او سپرديد و نيز اجرة المثل را به خاطر شير دادن براى او ضمانت كرديد و پس از آن ، وى از شير دادن كودك خوددارى نمود و بيش از آنچه حق دارد مطالبه كرد ، در آن صورت ، شما مىتوانيد براى فرزندانتان دايه‌هاى ديگرى انتخاب كنيد . برخى گفته‌اند : معناى  « إِذا سَلَّمْتُمْ ما آتَيْتُمْ »  آن است كه اگر به دايه‌هاى بيگانه [ يعنى غير از مادر 
  ] اجرتى را كه در ميان مردم رايج و معمول است بپردازيد ، گناهى بر شما نيست .\r\nدر هرحال ، پدر بايد حق هر صاحب حقّى را بپردازد ، خواه مادر باشد خواه دايه .\r\n\r\n","description":"","footnote":"","page_name":" 626 ","page_number":626},
  {"content":"\r\n\r\n\r\nعدّهء وفات\r\n\r\n[ سوره البقرة ( 2 ) : آيات 234 تا 235 
  ]\r\nوَ الَّذِينَ يُتَوَفَّوْنَ مِنْكُمْ وَ يَذَرُونَ أَزْواجاً يَتَرَبَّصْنَ بِأَنْفُسِهِنَّ أَرْبَعَةَ أَشْهُرٍ وَ عَشْراً فَإِذا بَلَغْنَ أَجَلَهُنَّ فَلا جُناحَ عَلَيْكُمْ فِيما فَعَلْنَ فِي أَنْفُسِهِنَّ بِالْمَعْرُوفِ وَ اللَّهُ بِما تَعْمَلُونَ خَبِيرٌ ( 234 ) وَ لا جُناحَ عَلَيْكُمْ فِيما عَرَّضْتُمْ بِهِ مِنْ خِطْبَةِ النِّساءِ أَوْ أَكْنَنْتُمْ فِي أَنْفُسِكُمْ عَلِمَ اللَّهُ أَنَّكُمْ سَتَذْكُرُونَهُنَّ وَ لكِنْ لا تُواعِدُوهُنَّ سِرًّا إِلاَّ أَنْ تَقُولُوا قَوْلاً مَعْرُوفاً وَ لا تَعْزِمُوا عُقْدَةَ النِّكاحِ حَتَّى يَبْلُغَ الْكِتابُ أَجَلَهُ وَ اعْلَمُوا أَنَّ اللَّهَ يَعْلَمُ ما فِي أَنْفُسِكُمْ فَاحْذَرُوهُ وَ اعْلَمُوا أَنَّ اللَّهَ غَفُورٌ حَلِيمٌ ( 235 )\r\nكسانى كه از شما بميرند و زنانى برجاى گذارند ، آن زنان بايد كه چهار ماه و ده روز انتظار كشند و چون مدتشان به سرآمد ، اگر دربارهء خويش كار شايسته و درخور كنند ، بر شما گناهى نيست كه خدا به كارهايى كه مىكنيد آگاه است . ( 234 )\r\nو اگر به كنايت از آن زنان خواستگارى كنيد يا انديشهء خود در دل نهان داريد ، گناهى بر شما نيست . زيرا خدا مىداند كه از آنها به زودى ياد خواهيد كرد . ولى در نهان با آنان وعده منهيد ، مگر آن‌كه به وجهى نيكو سخن گوييد و آهنگ بستن نكاح مكنيد تا آن مدت به سرآيد . و بدانيد كه خدا به آنچه در دل داريد آگاه است . از او بترسيد و بدانيد كه او آمرزنده و بردبار است . ( 235 )\r\n\r\n","description":"","footnote":"","page_name":" 627 ","page_number":627},
  {"content":"\r\n\r\n\r\nواژگان\r\nالتوفى : گرفتن چيزى به‌طور كامل و كسىكه مرده ، گويى تمام عمرش را گرفته است .\r\nالتربص : انتظار كشيدن .\r\nالتعريض : چيزى را با اشاره گفتن و آشكار نكردن .\r\nالخطبة : به كسر خاء به معناى خواستگارى مرد از زن به منظور ازدواج .\r\nالكتاب : به معناى مكتوب و مراد از آن در اين‌جا همان مدت معيّن است .\r\n\r\nاعراب\r\n « الَّذِينَ »  مبتدا و جملهء « يتربّص » خبر . ظرف كه « بعدهم » باشد ، به‌خاطر آشكار بودن حذف شده است .  « عَشْراً »  مؤنّث است ، از باب غلبه دادن شب‌ها بر روزها . « 1 »  « مِنْكُمْ »  متعلّق به محذوف و حال و همچنين است ،  « فِيما عَرَّضْتُمْ » .  مصدر  « أَنْ تَقُولُوا »  در موضع نصب مىباشد بنابراين كه بدل از « سترا » است .\r\n\r\nتفسير\r\n وَ الَّذِينَ يُتَوَفَّوْنَ مِنْكُمْ وَ يَذَرُونَ أَزْواجاً يَتَرَبَّصْنَ بِأَنْفُسِهِنَّ أَرْبَعَةَ أَشْهُرٍ وَ عَشْراً . \r\nفقهاى اماميه وحدت‌نظر دارند كه عدّهء زنى كه شوهرش فوت كرده و باردار هم نيست ، چهار ماه و ده روز است . خواه اين زن كبير باشد يا صغير ، يائسه باشد يا غير يائسه ، شوهر با وى نزديكى كرده باشد يا نكرده باشد . آنان براى اثبات نظريهء خود به همين آيه استدلال كرده‌اند .\r\n\r\n\r\n","description":"","footnote":"\r\n( 1 ) . عشرا يعنى ده شب و روز . بنابراين ، عشرا [ در اين‌جا معدود شب و روز يعنى ليلة و يوم 
  ] هر دو مىباشد . اشارهء مؤلف محترم به اين است كه عشر در آيه به اعتبار اين‌كه معدود ليلة ( مؤنّث ) قرار گرفته است ( از باب غلبه شب بر روز ) مذكر آورده شد - مترجم .\r\n","page_name":" 628 ","page_number":628},
  {"content":"\r\n\r\nاما اگر اين زن باردار باشد ، مذاهب چهارگانه گفته‌اند : عدّهء او با وضع حمل به پايان مىرسد ، هرچند يك لحظه پس از وفات شوهرش باشد ، به قسمى كه وى مىتواند حتى پيش از دفن ازدواج كند ، زيرا خداوند تعالى فرموده است :  « وَ أُولاتُ الْأَحْمالِ أَجَلُهُنَّ أَنْ يَضَعْنَ حَمْلَهُنَّ » .  « 1 »\r\nفقهاى اماميه گفته‌اند : هركدام از دو مدت يعنى وضع حمل و چهار ماه و ده روز كه بيشتر باشد ، همان عدّهء زنى است كه شوهرش از دنيا رفته باشد . بنابراين ، اگر چهار ماه و ده روز پيش از وضع حمل تمام شود ، عدّهء او ، وضع حمل است و اگر وضع‌حمل ، پيش از تمام شدن چهار ماه و ده روز اتفاق افتد ، عدّهء او چهار ماه و ده روز است . آنان براى اثبات نظريهء خود ، به ضرورت جمع ميان دو آيه استدلال كرده‌اند يعنى آيهء  « يَتَرَبَّصْنَ بِأَنْفُسِهِنَّ أَرْبَعَةَ أَشْهُرٍ وَ عَشْراً »  و آيهء  « أَجَلُهُنَّ أَنْ يَضَعْنَ حَمْلَهُنَّ » ،  چراكه آيه نخست عدّه را چهار ماه و ده روز قرار داده است و باردار و غيرباردار را شامل مىشود . آيهء دوم عدّهء باردار را وضع‌حمل قرار داده است . اين آيه هم زن طلاق داده شده را شامل مىشود و هم زنى را كه شوهرش از دنيا رفته است . بنابراين ، ميان ظاهر دو آيه ، در مورد زنى كه پيش از اتمام چهار ماه و ده روز وضع‌حمل كرده باشد تضاد پيدا مىشود ، زيرا برطبق آيهء دوم عدّه به پايان رسيده ، زيرا وضع حمل شده است و برطبق آيه اول عدّه هنوز باقى است چراكه چهار ماه و ده روز به اتمام نرسيده است .\r\nهمچنين ، در موردى كه چهار ماه و ده روز سپرى شده و وضع حمل صورت نگرفته باشد ، ميان ظاهر هر دو آيهء مزبور تضاد حاصل مىشود ، بدين‌ترتيب كه براساس آيه دوم عدّه تمام نشده ، زيرا وضع حمل نشده است و براساس آيهء اوّل عدّه به پايان رسيده ، چراكه مدت چهار ماه و ده روز سپرى شده است .\r\nسخن قرآن يكى است و بايد برخى با برخى ديگر هماهنگ باشند . ازاين‌رو ،\r\n\r\n\r\n","description":"","footnote":"\r\n( 1 ) . طلاق ( 65 ) آيهء 4 .\r\n","page_name":" 629 ","page_number":629},
  {"content":"\r\n\r\nوقتى ما يكى از دو آيه را بر ديگرى عطف كنيم و آنها را در يك جمله گردآوريم ، بدين ترتيب : « و الذين يتوفون منكم و يذرون أزواجا يتربّصن بأنفسهن أربعة أشهر و عشرا و أولات الإحمال أجلهن أن يضعن حملهنّ » در اين‌صورت ، معناى آن اين مىشود : عدّهء وفات براى زنى كه باردار نيست و نيز زنى كه باردار است و پيش از انقضاى چهار ماه و ده روز وضع حمل مىكند ، چهار ماه و ده روز است . امّا عدّهء وفات براى زنى كه پس از گذشت چهار ماه و ده روز وضع‌حمل مىكند ، همان وضع حمل است .\r\nاگر كسى بپرسد : چگونه اماميه عدّهء زنى را كه شوهرش وفات كرده ، دورترين دو مدت ( وضع‌حمل و چهار ماه و ده روز ) قرار داده است با اين‌كه آيهء :  « وَ أُولاتُ الْأَحْمالِ أَجَلُهُنَّ أَنْ يَضَعْنَ حَمْلَهُنَّ »  آشكارا دلالت دارد كه عدّهء زن باردار با وضع‌حمل پايان مىيابد ؟\r\nاماميه در پاسخ چنين خواهد گفت : چگونه مذاهب چهارگانهء سنّى گفته‌اند : اگر حمل زنى كه شوهرش از دنيا رفته است دو سال طول بكشد ، عدّهء او دو سال مىباشد .\r\nعلىرغم اين‌كه آيهء  « وَ الَّذِينَ يُتَوَفَّوْنَ مِنْكُمْ وَ يَذَرُونَ أَزْواجاً يَتَرَبَّصْنَ بِأَنْفُسِهِنَّ أَرْبَعَةَ أَشْهُرٍ وَ عَشْراً »  آشكارا دلالت دارد كه عدّهء زن مزبور ، چهار ماه و ده روز است . اگر آنها بگويند ما به آيهء  « أُولاتُ الْأَحْمالِ . . . »  عمل مىكنيم ، اماميه نيز خواهد گفت : ما به آيهء  « وَ الَّذِينَ يُتَوَفَّوْنَ . . . »  عمل مىكنيم . بنابراين ، راهى براى عمل كردن به هر دو آيه باقى نمىماند ، جز اين‌كه بگوييم : عدّهء زنى كه شوهرش وفات كرده ، دورترين دو مدت است .\r\n « فَإِذا بَلَغْنَ أَجَلَهُنَّ فَلا جُناحَ عَلَيْكُمْ فِيما فَعَلْنَ فِي أَنْفُسِهِنَّ بِالْمَعْرُوفِ وَ اللَّهُ بِما تَعْمَلُونَ خَبِيرٌ .  يعنى هرگاه عدّهء وفات منقضى شد ، پس گناهى نيست بر شما اى مسلمانان ، كه زن كارهايى را انجام دهد كه در ايّام عدّه حرام بود نظير آرايش و خود را در معرض خواستگارى قرار دادن ، به ترتيبى كه شرعا و عرفا معمول است . سبب اين‌كه خداوند ،\r\n\r\n","description":"","footnote":"","page_name":" 630 ","page_number":630},
  {"content":"\r\n\r\nمسلمانان شايسته را موردخطاب قرار داده ، آن است كه آنان از باب نهى از منكر بايد زن را در صورتى كه از حدود شرعى تجاوز كند ، منع نمايند .\r\nتمام فقها در اين مورد وحدت‌نظر دارند كه بر زنى كه در عدّهء وفات مىباشد ، واجب است از تمام چيزهايى كه او را زيبا جلوه مىدهد و ديگران را ترغيب مىنمايد كه به وى نگاه و تمايل پيدا كنند ، دورى گزيند . البته ، تعيين اين چيزها به عرف بستگى دارد .\r\n وَ لا جُناحَ عَلَيْكُمْ فِيما عَرَّضْتُمْ بِهِ مِنْ خِطْبَةِ النِّساءِ .  خداوند ازدواج را در ايّام هر عدّه‌اى كه باشد حرام كرده است و حتّى بر مرد حرام كرده كه در اثناى عدّه آشكارا از زن خواستگارى كند ، هرچند عدّهء وفات و يا عدّهء طلاق به اين باشد . البته خداوند در غيرطلاق رجعى ، خواستگارى را به صورت اشاره و كنايه اجازه داده است ، امّا در طلاق رجعى به هيچ‌وجه خواستگارى جايز نيست ، زيرا طلاق داده شدهء رجعى همچنان در پناه و قيد مردى مىباشد كه او را طلاق داده است .\r\n أَوْ أَكْنَنْتُمْ فِي أَنْفُسِكُمْ .  آنچه در ذهن خطور مىكند و دل به سوى آن ميل مىنمايد در نزد خدا گناهى ندارد ، زيرا در توان انسان نيست ، بلكه آثار و پيامدهاى آن در توان انسان است . بنابراين ، اگر مرد تصميم ازدواج با زنى را داشته باشد كه در عدّه است ، گناهكار محسوب نمىشود ، لكن اگر تصميم خود را آشكار سازد و از آن زن خواستگارى كند ، گناهكار است ؛ چراكه تصميم ، غيرمقدور و آشكار كردن آن ، مقدور است . و در حديث آمده است : « هرگاه حسد ورزيدى پس ظلم مكن » . در اين روايت از ظلم نمودن جلوگيرى كرده كه اثرى از آثار حسد است نه از خود حسد .\r\nچون آن به خودى خود مقدور نيست .\r\n عَلِمَ اللَّهُ أَنَّكُمْ سَتَذْكُرُونَهُنَّ .  يعنى خدا مىداند كه شما در دل‌هاى خود از زنان ياد مىكنيد و ازاين‌رو ، كنايه را براى شما حلال كرده است ؛ زيرا اگر خواستگارى را هم به كنايه و هم آشكارا تحريم مىكرد ، براى شما دشوار بود .\r\n\r\n","description":"","footnote":"","page_name":" 631 ","page_number":631},
  {"content":"\r\n\r\n وَ لكِنْ لا تُواعِدُوهُنَّ سِرًّا .  در اثناى عدّه ، خواه عدّهء طلاق رجعى باشد و يا طلاق ديگر ، و در خلوتگاه حتّى اشاره به ازدواج هم جايز نيست ؛ چراكه خلوت زن و مرد آنها را به چيزى مىكشاند كه رضاى خدا در آن نيست . در حديث آمده است : « مردى با زنى خلوت نكرد مگر آن‌كه شيطان سومين آنها بود » به‌ويژه اگر زن ، دلخواه مردى باشد كه با او خلوت كرده است . البته ، اگر مرد يقين داشته باشد كه در خلوت كردن با زن نه گرفتار سخن حرام مىشود و نه گرفتار فعل حرام ، در اين صورت ، براى او جايز است كه در خلوت آنچه را بگويد كه آشكارا مىتواند آن را با پاكان مطرح سازد و خداوند نيز در دنبالهء آيه به همين مطلب اشاره كرده است :  إِلَّا أَنْ تَقُولُوا قَوْلًا مَعْرُوفاً . \r\n وَ لا تَعْزِمُوا عُقْدَةَ النِّكاحِ ؛  آهنگ بستن نكاح به‌طور قطعى نكنيد و يا اين‌كه عقد ازدواج را نبنديد .\r\n حَتَّى يَبْلُغَ الْكِتابُ أَجَلَهُ ؛  تا اين‌كه عدّه منقضى گردد .\r\n\r\nازدواج در اثناى عدّه\r\nمسلمانان همگى در اين جهت وحدت‌نظر دارند كه عقد و خواستگارى آشكار زن در اثناى عدّه از محرّمات است و عقدى كه جارى مىشود يقينا باطل است و مطلقا اثرى ندارد ، لكن پس از اين اجماع ، اختلاف كرده‌اند كه اگر كسى زنى را در اثناى عدّه عقد كند ، آيا اين زن بر وى حرام هميشگى مىشود و يا اين‌كه براى او جايز است كه پس از انقضاى عدّه با آن زن ازدواج كند و بار ديگر عقد را از نو بخواند ؟\r\nحنفيه و شافعيه گفته‌اند : مانعى ندارد كه باردوم با وى ازدواج كند . « 1 »\r\nاماميه گفته‌اند : اگر مرد از عدّه و حرمت ازدواج در اثناى عدّه ، آگاهى داشته باشد ، زن بر وى حرام هميشگى مىشود و تفاوت نمىكند كه با اين زن نزديكى كرده باشد يا\r\n\r\n\r\n","description":"","footnote":"\r\n( 1 ) . ر . ك : بداية المجتهد .\r\n","page_name":" 632 ","page_number":632},
  {"content":"\r\n\r\nنزديكى نكرده باشد ، امّا اگر نسبت به عدّه و حرمت عقد در اثناى عدّه جاهل باشد ، در اين‌صورت ، اگر با زن نزديكى كرده باشد برايش هميشه حرام مىشود و اگر نزديكى نكرده باشد ، مىتواند پس از سپرى شدن عدّه ، وى را از نو به عقد خود دربياورد .\r\nآنچه در بالا گفته شد ، حكم عقد در اثناى عدّه بود ، امّا صرف خواستگارى كردن هيچ اثرى ندارد ، جز اين‌كه شخص تنها گناهكار محسوب مىشود . در اين‌باره در كتاب احكام القرآن تأليف ابو بكر اندلسى مالكى مطلبى خواندم كه شگفت‌آور و مضحك است ؛ چراكه وى گفته است : « اگر مرد از زن در اثناى عدّه خواستگارى كند و پس از انقضاى عدّه ، او را به عقد خود درآورد ، واجب است كه يك بار اين زن را از باب رعايت تقوا طلاق دهد و آن‌گاه ، وى را از نو خواستگارى كند و به عقد خود درآورد » .\r\n\r\n","description":"","footnote":"","page_name":" 633 ","page_number":633},
  {"content":"\r\n\r\n\r\nطلاق پيش از نزديكى\r\n\r\n[ سوره البقرة ( 2 ) : آيات 236 تا 237 
  ]\r\nلا جُناحَ عَلَيْكُمْ إِنْ طَلَّقْتُمُ النِّساءَ ما لَمْ تَمَسُّوهُنَّ أَوْ تَفْرِضُوا لَهُنَّ فَرِيضَةً وَ مَتِّعُوهُنَّ عَلَى الْمُوسِعِ قَدَرُهُ وَ عَلَى الْمُقْتِرِ قَدَرُهُ مَتاعاً بِالْمَعْرُوفِ حَقًّا عَلَى الْمُحْسِنِينَ ( 236 ) وَ إِنْ طَلَّقْتُمُوهُنَّ مِنْ قَبْلِ أَنْ تَمَسُّوهُنَّ وَ قَدْ فَرَضْتُمْ لَهُنَّ فَرِيضَةً فَنِصْفُ ما فَرَضْتُمْ إِلاَّ أَنْ يَعْفُونَ أَوْ يَعْفُوَا الَّذِي بِيَدِهِ عُقْدَةُ النِّكاحِ وَ أَنْ تَعْفُوا أَقْرَبُ لِلتَّقْوى وَ لا تَنْسَوُا الْفَضْلَ بَيْنَكُمْ إِنَّ اللَّهَ بِما تَعْمَلُونَ بَصِيرٌ ( 237 )\r\nاگر زنانى را كه با آنها نزديكى نكرده‌ايد و مهرى بر ايشان مقرّر نداشته‌ايد طلاق گوييد ، گناهى نكرده‌ايد ؛ ولى آنها را به چيزى درخور بهره‌مند سازيد : توانگر به قدر توانش و درويش به قدر توانش . اين كارى است شايستهء نيكوكاران . ( 236 )\r\nاگر قبل از نزديكى و بعد از تعيين مهريه آنها را طلاق داديد ، پس نيمى از مهريه را به آنها بپردازيد . مگر آن‌كه ايشان خود ، يا كسىكه عقد نكاح به‌دست اوست ، آن را ببخشد . و بخشيدن شما به پرهيزگارى نزديك‌تر است . و فضيلت را ميان خود فراموش مكنيد ، كه خدا به كارهايى كه مىكنيد بيناست . ( 237 )\r\n\r\nواژگان\r\nالجناح : گناه و نيز گاهى بر مسئوليت اطلاق مىشود و در آيه همين معنا مراد است .\r\n\r\n","description":"","footnote":"","page_name":" 634 ","page_number":634},
  {"content":"\r\n\r\nالفريضة : در اين‌جا به معناى مهر است .\r\nالمتعة : بخشش .\r\nالموسع : كسىكه به خاطر دارايى در وسعت است .\r\nالمقتر : كسىكه به سبب تنگدستى در تنگنا قرار دارد .\r\n\r\nاعراب\r\n « ما لَمْ تَمَسُّوهُنَّ »  « ما » مصدريهء ظرفيه و در تقدير : « مدّة المسيس » است .  « مَتاعاً »  منصوب است بنابر مصدريت [ مفعول مطلق بوده 
  ] و به معناى « متّعوهن متاعا » .  « أَوْ »  در اين‌جا به معناى « إلّا أن » مىباشد .  « حَقًّا »  صفت براى  « مَتاعاً »  و به معناى « متاعا واجبا » .  « فَنِصْفُ ما فَرَضْتُمْ »  « نصف » مبتدا ، خبرش محذوف و در تقدير : « فلهنّ نصف » است .  « أَنْ تَعْفُوا »  در محلّ رفع بنابراين كه مبتداست و خبر آن  « أَقْرَبُ »  و در تقدير :\r\n« العفو أقرب للتقوى » است .\r\n\r\nتفسير\r\n لا جُناحَ عَلَيْكُمْ إِنْ طَلَّقْتُمُ النِّساءَ ما لَمْ تَمَسُّوهُنَّ أَوْ تَفْرِضُوا لَهُنَّ فَرِيضَةً .   « لا جُناحَ عَلَيْكُمْ ؛  مسئوليتى به عهدهء شما نيست » .  « أَوْ »  در اين‌جا به معناى « إلّا أن » است ، چنان‌كه مىگويى : « لألزمنّك أو تقضيني حقّي » كه به معناى « إلّا أن تقضيني » است ؛ يعنى با تو خواهم بود مگر اين‌كه حقّم را بدهى . حاصل معناى آيه اين است كه اگر كسى زنى را عقد كند و در متن عقد ، مهرى را براى او مشخص نكند و آن‌گاه ، پيش از نزديكى كردن ، او را طلاق دهد ، اين زن مهر ندارد و تنها استحقاق متعه را دارد . متعه عبارت است از : عطايى كه مرد طلاق‌دهنده براى زن طلاق داده شدهء خود ، آن را پيش‌كش مىكند . در اين عطا وضعيت مالى شوهر در نظر گرفته مىشود ؛ براى نمونه ، مرد ثروتمند به وى گردنبندى عطا مىكند كه هزار دينار قيمت دارد . مردى كه از لحاظ\r\n\r\n","description":"","footnote":"","page_name":" 635 ","page_number":635},
  {"content":"\r\n\r\nوضعيت مالى متوسط است ، دستبند پانصد دينارى به وى مىدهد و مردى كه تهىدست است ، لباسى به او مىبخشد كه قيمت آن بيست دينار ، يا كمتر و يا بيشتر است .\r\nخداوند تعالى به اين نكته چنين اشاره مىفرمايد :  وَ مَتِّعُوهُنَّ عَلَى الْمُوسِعِ قَدَرُهُ وَ عَلَى الْمُقْتِرِ قَدَرُهُ مَتاعاً بِالْمَعْرُوفِ حَقًّا عَلَى الْمُحْسِنِينَ .  مراد از محسنين كسانى هستند كه از طريق اطاعت خدا نسبت به خود نيكى مىكنند .\r\n وَ إِنْ طَلَّقْتُمُوهُنَّ مِنْ قَبْلِ أَنْ تَمَسُّوهُنَّ وَ قَدْ فَرَضْتُمْ لَهُنَّ فَرِيضَةً فَنِصْفُ ما فَرَضْتُمْ .  امّا اگر زن را عقد كند و در متن عقد ، مهرى را براى او ذكر نمايد و آن‌گاه ، پيش از نزديكى ، او را طلاق دهد ، به اتفاق همهء فقها نصف مهر را بايد به زن بدهد .\r\n إِلَّا أَنْ يَعْفُونَ .  يعنى براى مرد جايز نيست كه از دادن نصف مهر و يا مقدارى از آن ، خوددارى كند ، مگر اين‌كه زن با ميل خود آن را ببخشد .\r\n أَوْ يَعْفُوَا الَّذِي بِيَدِهِ عُقْدَةُ النِّكاحِ .  كسىكه عقد نكاح در دست او مىباشد ، عبارت است از : شوهر . مقصود آيه آن است كه زن رهاشده ، پيش از نزديكى شوهر با وى ، بيشتر از نصف مهر را استحقاق ندارد ، مگر اين‌كه مرد بر وى تفضّل كند و تمام مهر و يا بيش از نصف مهر را به وى ببخشد . بنابراين ، اختيار در دست مرد است .\r\n وَ أَنْ تَعْفُوا أَقْرَبُ لِلتَّقْوى .  اين جمله ، هم خطاب به مرد است و هم خطاب به زن و هر دو را تشويق مىكند تا نسبت به يكديگر گذشت و چشم‌پوشى داشته باشند .\r\n\r\n","description":"","footnote":"","page_name":" 636 ","page_number":636},
  {"content":"\r\n\r\n\r\nنماز وسطى\r\n\r\n[ سوره البقرة ( 2 ) : آيات 238 تا 239 
  ]\r\nحافِظُوا عَلَى الصَّلَواتِ وَ الصَّلاةِ الْوُسْطى وَ قُومُوا لِلَّهِ قانِتِينَ ( 238 ) فَإِنْ خِفْتُمْ فَرِجالاً أَوْ رُكْباناً فَإِذا أَمِنْتُمْ فَاذْكُرُوا اللَّهَ كَما عَلَّمَكُمْ ما لَمْ تَكُونُوا تَعْلَمُونَ ( 239 )\r\nنمازها و نماز وسطى را پاس داريد و مطيعانه براى خدا قيام كنيد . ( 238 )\r\nو اگر از دشمن بيمناك بوديد ، پياده يا سواره نماز كنيد . و چون ايمن شديد خدا را ياد كنيد ، زيرا به شما چيزهايى آموخت كه نمىدانستيد . ( 239 )\r\n\r\nواژگان\r\nالوسطى : واژهء « وسطى » مؤنّث « أوسط » است و بر « متوسطه » يعنى چيزى كه ميانهء دو و يا چند چيز است اطلاق مىشود و نيز به معناى « فضلى » مؤنّث « أفضل » كه از مادهء فضيلت گرفته شده ، مىآيد .\r\nالقنوت : مناجات با خداى سبحان و روى آوردن به سوى او از طريق ياد كردن او و دعا در پيشگاه او .\r\nرجال : جمع « راجل » به معناى پياده .\r\nركبانا : جمع « راكب » يعنى سواره .\r\n\r\n","description":"","footnote":"","page_name":" 637 ","page_number":637},
  {"content":"\r\n\r\n\r\nاعراب\r\n « قانِتِينَ »  حال است از واو  « قُومُوا » .  « رجالا » نيز حال است و به معناى « فصلّوا راجلين » .  « كَما عَلَّمَكُمْ »  « ما » مصدريه متعلّق به  « فَاذْكُرُوا »  و در تقدير : « اذكروا اللّه كتعليمه إيّاكم » ، است .  « ما لَمْ تَكُونُوا »   « ما »  موصول در محلّ نصب به عنوان مفعول دوم براى  « عَلَّمَكُمْ »  است .\r\n\r\nتفسير\r\n حافِظُوا عَلَى الصَّلَواتِ .  مراد نماز پنجگانه است و حفظ آنها بدين معناست كه اين نمازها را در وقت خود و بروجهى كه وارد شده ، به جاى آوريد .\r\n وَ الصَّلاةِ الْوُسْطى .  خداوند خاص را پس از عام آورده است تا توجّه بندگانش را به اهمّيت آن جلب كند ؛ نظير اهمّيت جبرئيل و ميكائيل در ميان فرشتگان كه خداوند در اين آيه پس از ذكر آنان در جمع فرشتگان ، بار ديگر به‌طور جداگانه آن دو را ياد كرده است :  « مَنْ كانَ عَدُوًّا لِلَّهِ وَ مَلائِكَتِهِ وَ رُسُلِهِ وَ جِبْرِيلَ وَ مِيكالَ » .  « 1 »\r\nدر اين‌كه مراد از  « الصَّلاةِ الْوُسْطى »  چيست ؟ اختلاف كرده‌اند و در اين‌باره چنان‌كه از [ كتاب 
  ] نيل الاوطار نقل شده است ، هيجده نظريه وجود دارد ، نظريهء بيشتر مفسّران و نيز مشهورتر آن است كه مراد نماز عصر است و در اين مورد روايتى نيز وارد شده است . برخى گفته‌اند : علّت اين‌كه نماز عصر را نماز وسطى ناميده‌اند آن است كه در ميان دو نماز شب ( مغرب و عشا ) و دو نماز روز ( صبح و ظهر ) واقع شده است . امّا اين‌كه از ميان نمازهاى پنجگانه ، خداوند تنها از نماز عصر نام برده ، بدان سبب است كه اين نماز غالبا در هنگام كار و گرفتارى مردم واقع مىشود .\r\nصاحب تفسير المنار به نقل از استادش ، شيخ محمّد عبده گفته است : اگر بر تفسير\r\n\r\n\r\n","description":"","footnote":"\r\n( 1 ) . بقره ( 2 ) آيهء 98 .\r\n","page_name":" 638 ","page_number":638},
  {"content":"\r\n\r\n« وسطى » به يكى از نمازهاى پنجگانه اجماع قائم نمىشد ، من اين واژه را به تمام نمازهاى پنجگانه ، بدون استثنا ، تفسير مىكردم ؛ چراكه  « الْوُسْطى »  به معناى فضلى ( برتر ) مىباشد كه مؤنّث « أفضل » و از ريشهء فضل و فضيلت است ، نه به معناى « متوسطه » كه مؤنّث « أوسط » يعنى ميان دو چيز است . خداوند بندگانش خويش را به نماز برتر تشويق كرده و آن ، نمازى است كه با حضور قلب خوانده شود و انسان تنها به خداوند توجّه كند و در سخن او بينديشد و به‌سان غافلان و رياكاران نماز به جاى نياورد .\r\nنظريهء فوق بهترين سخنى است كه من در مورد تفسير اين آيه خواندم و آيهء    « قَدْ أَفْلَحَ الْمُؤْمِنُونَ . الَّذِينَ هُمْ فِي صَلاتِهِمْ خاشِعُونَ »    « 1 » نيز اين نظريه را تأييد مىكند .\r\n وَ قُومُوا لِلَّهِ قانِتِينَ ؛  يعنى در نماز ، خدا را با كمال خشوع و فروتنى بخوانيد و هيبت و عظمت او را به خاطر آوريد و چيزهايى را كه موجب انصراف قلب از توجّه به سوى خداى سبحان مىشود از خود دور كنيد .\r\n فَإِنْ خِفْتُمْ فَرِجالًا أَوْ رُكْباناً .  نماز در هيچ حالتى ساقط نمىشود . ازاين‌رو ، اگر مكلّف ، برخى از افعال آن را نتواند انجام دهد ، بايد برخى ديگر را كه برايش مقدور است به‌جا آورد و اگر از انجام تمام افعال نماز ناتوان گردد ، بايد آن را با گفتن و اشاره كردن به‌جاى آورد و اگر از اين هم ناتوان باشد ، بايد صورت نماز را در قلب خود خطور دهد . خداوند سبحان با جملهء  « فَإِنْ خِفْتُمْ »  بدين نكته اشاره مىكند كه گاهى وقت نماز فرامىرسد و مكلّف در ميدان جنگ و يا در حال فرار از برابر دشمنى است كه تاب مقاومت در برابر او را ندارد و يا عوامل ديگرى وجود دارد كه مانع از اداى نماز ، آن‌گونه كه بايد انجام شود ، مىگردد . در چنين حالتى ، هرگونه كه براى مكلّف امكان‌پذير باشد ، سواره ، يا پياده ، رو به قبله يا غير آن ، بايد نماز را به جاى آورد .\r\nصاحب مجمع البيان گفته است : نماز خوف از دشمن دو ركعت است ، چه در سفر\r\n\r\n\r\n","description":"","footnote":"\r\n( 1 ) . مؤمنون ( 23 ) آيه‌هاى 1 - 2 .\r\n","page_name":" 639 ","page_number":639},
  {"content":"\r\n\r\nو چه در حضر ، مگر نماز مغرب كه سه ركعت مىباشد . روايت شده كه على عليه السّلام در « ليلة الهرير » پنج نماز را با اشاره به‌جاى آورد و برخى گفته‌اند : با تكبير به‌جاى آورد .\r\nپيامبر صلّى اللّه عليه و آله در روز احزاب با اشاره نماز گزارد .\r\n فَإِذا أَمِنْتُمْ فَاذْكُرُوا اللَّهَ كَما عَلَّمَكُمْ ما لَمْ تَكُونُوا تَعْلَمُونَ ؛  يعنى وقتى خوف بر طرف شد ، به‌سان كسىكه در حال اختيار و امنيت است و به همان ترتيبى كه خداوند در قبل به شما آموخته بود نماز بخوانيد .\r\n\r\nترك نماز به كفر منجر مىشود\r\nما پيش‌تر در ضمن تفسير آيات مربوط به نماز ، دربارهء آن سخن گفتيم و اكنون اين بخش ، نيز در ارتباط با نماز است . و همچنين ، در آينده چنانچه مناسبتى پيش آيد در اين‌باره سخن خواهيم گفت .\r\nبه تجربه ثابت شده است كه ترك نماز در بيشتر اوقات ، انسان را عملا به كفر و لوازم و آثار آن مىكشاند ؛ براى نمونه ، همان‌گونه كه كافر از ارتكاب محرّمات و منكرات باكى ندارد ، تارك نماز نيز در كمال بىباكى ، حرام و منكر را مرتكب مىشود .\r\nدر هرجا كه كفر باشد ، گناه ، تباهكارى و خيانت . . . وجود دارد و همين آثار ، عينا در ترك نماز نيز به چشم مىخورد . بزرگ‌ترين دليل بر اثبات اين موضوع ، گسترش فساد در دورانى است كه ما در آن زندگى مىكنيم ؛ براى نمونه ، اين همه ميخانه و مركز فحشا و قمارخانه در كشورهاى اسلامى ، اين همه فرنگ‌زدگى و آرايش دختران ما براى مردان بيگانه و نيز فساد اخلاق در ميان جوانان ما ، پيامد ترك نماز است ؛ زيرا در هنگامى كه نماز در ميان پسران و دختران رايج بود ، اثرى از اين گناهان به چشم نمىخورد . از اين‌جا به معناى اين حديث شريف پى مىبريم كه « پيمان ما و شما نماز است و هركس نماز را ترك كند كافر شده است » .\r\nمادام كه اعمال شخص همانند اعمال كافر و ملحد باشد ، اين سخن كه « من مسلمان\r\n\r\n","description":"","footnote":"","page_name":" 640 ","page_number":640},
  {"content":"\r\n\r\nهستم » و نيز گفتن « لا إله إلّا اللّه و أشهد أنّ محمّدا رسول اللّه » فايده‌اى ندارد .\r\nآرى ، همان‌گونه كه شخص كافر از ترك نماز احساس شرم نمىكند و وجدانش ناراحت نمىشود و در انظار عمومى آن را اعلان مىكند به خاطر اين‌كه به نماز و كسى كه آن را واجب كرده است اعتقاد ندارد ، بسيارى از جوانان عصر ما نيز در كمال بىباكى و آشكارا نماز نمىخوانند ، بلكه نماز و نمازگزاران را ريشخند هم مىزنند .\r\nبنابراين ، ميان آنان و كافران ملحد هيچ تفاوتى وجود ندارد .\r\nدر اين‌جا مناسب است كه داستان جالب و اندرزدهنده‌اى را از كتاب الاسلام خواطر و سوانح تأليف كنت هنرى دوكاسترى فرانسوى نقل كنم . وى مىگويد : من با كاروانى كه سوار بر اسبان بودند در بيابانى واقع در استان « حوران » حركت مىكردم و به همراه من سى سواركار بودند كه براى خدمتم يكى بر ديگرى پيشى مىگرفت .\r\nهمان‌طور كه در حركت بوديم ، ناگهان شخصى صدا زد : وقت عصر فرارسيد .\r\nبلافاصله سواران از اسب‌ها پياده شدند و نماز جماعت تشكيل دادند و من مىشنيدم كه آنان با صداى بلند تكرار مىكردند : اللّه أكبر ، اللّه أكبر . اين نام الهى به مراتب بيش از درس علم كلام در ذهنم جاى مىگرفت و مرا تحت‌تأثير قرار مىداد . من احساس مشكل مىكردم و سبب آن هم اين بود كه شرم داشتم از اين‌كه همين سواران لحظاتى پيش ، به شدّت مرا تعظيم مىكردند ؛ امّا اكنون كه در حال گزاردن نماز خود هستند احساس مىكنند از من بالاتر و عزيزترند . در آن موقعيت ، اگر من به نداى وجدانم گوش فرامىدادم بايد با آنان هم‌صدا مىشدم و فرياد مىزدم : من هم به خدا اعتقاد دارم و نماز را مىدانم . . . آرى ، چه‌قدر زيبا بود منظرهء نمازگزاردن آنان ، درحالىكه اسب‌هايشان در كنارشان قرار داشتند . آنها را رها كرده بودند تا هرطور كه بخواهند بچرخند و اين اسبان آن‌چنان آرام بودند كه گويى به خاطر نماز اين‌گونه رام شده‌اند .\r\nاينها همان اسبانى هستند كه پيامبر خدا صلّى اللّه عليه و آله آنها را آن‌قدر دوست داشت كه به نزد آنها مىرفت و با لباس مبارك بينىشان را پاك مىكرد . . . من در كنارى ايستادم و به\r\n\r\n","description":"","footnote":"","page_name":" 641 ","page_number":641},
  {"content":"\r\n\r\nنمازگزاران خيره شدم و احساس تنهايى مىكردم . وجدانم به من نشانه‌هاى بىايمانى را نشان مىداد ؛ گويى من سگى بودم در برابر انسان‌هايى كه با كمال خشوع در پيشگاه پروردگارشان نماز مىگزاردند ؛ نمازى كه از دل‌هاى پر از راستى و ايمان برمىخاست .\r\n\r\n","description":"","footnote":"","page_name":" 642 ","page_number":642},
  {"content":"\r\n\r\n\r\nوصيت دربارهء زنان\r\n\r\n[ سوره البقرة ( 2 ) : آيات 240 تا 242 
  ]\r\nوَ الَّذِينَ يُتَوَفَّوْنَ مِنْكُمْ وَ يَذَرُونَ أَزْواجاً وَصِيَّةً لِأَزْواجِهِمْ مَتاعاً إِلَى الْحَوْلِ غَيْرَ إِخْراجٍ فَإِنْ خَرَجْنَ فَلا جُناحَ عَلَيْكُمْ فِي ما فَعَلْنَ فِي أَنْفُسِهِنَّ مِنْ مَعْرُوفٍ وَ اللَّهُ عَزِيزٌ حَكِيمٌ ( 240 ) وَ لِلْمُطَلَّقاتِ مَتاعٌ بِالْمَعْرُوفِ حَقًّا عَلَى الْمُتَّقِينَ ( 241 ) كَذلِكَ يُبَيِّنُ اللَّهُ لَكُمْ آياتِهِ لَعَلَّكُمْ تَعْقِلُونَ ( 242 )\r\nمردانى از شما كه مىميرند و زنانى برجاى مىگذارند بايد كه دربارهء زنان خود وصيت كنند كه هزينهء آنها را به مدت يك سال بدهند و از خانه اخراجشان نكنند . پس اگر خود خارج شوند ، در مورد تصميمى كه به نحو شايسته‌اى براى خود مىگيرند گناهى بر شما نيست . و خدا غالب و حكيم است . ( 240 )\r\nبراى زنان مطلّقه بهره‌اى است شايسته چنان‌كه درخور مردان پرهيزگار باشد . ( 241 )\r\nخدا آياتش را براى شما اين‌چنين بيان مىكند باشد كه تعقّل كنيد . ( 242 )\r\n\r\nاعراب\r\n « وَصِيَّةً »  منصوب بنابر مصدريت [ مفعول مطلق 
  ] و در تقدير : « يوصون وصيّة » است و جمله ، خبر  « الَّذِينَ »  است و نيز جايز است كه  « وَصِيَّةً »  به رفع خوانده شود بنابراين كه مبتدا باشد و خبرش محذوف ، يعنى « فعليهم وصيّة » .  « مَتاعاً »  منصوب بنا\r\n\r\n","description":"","footnote":"","page_name":" 643 ","page_number":643},
  {"content":"\r\n\r\nبر مفعول مطلق بودن و در تقدير : « متّعوهن متاعا » و يا « جعل اللّه لهنّ ذلك متاعا » است .  « غَيْرَ إِخْراجٍ »  منصوب و حال از « أزواجهم » و  « حَقًّا »  مفعول مطلق است به تقدير :\r\n« حقّ حقّا » .\r\n\r\nتفسير\r\nپيش از اسلام ، در ميان عرب چنين مرسوم بود كه هرگاه مرد از دنيا مىرفت همسرش جز نفقهء يك سال ، چيز ديگرى را از وى ارث نمىبرد . البته ، مشروط به آن كه از خانهء شوهر از دست‌رفته‌اش خارج نمىشد و اگر پيش از يك سال خارج مىگرديد ، حقّ نفقه او از بين مىرفت . اين آيه به منزلهء اعتراف و امضاى آشكارى است براى آنچه در ميان عرب ، نسبت به زن شوهر مرده ، رايج بود و اين امضا البته در آغاز اسلام صورت گرفت .\r\nمفسّران و فقها وحدت‌نظر دارند كه اين آيه به وسيلهء دو آيهء ديگر نسخ شده است :\r\n1 . آيهء  « وَ الَّذِينَ يُتَوَفَّوْنَ مِنْكُمْ وَ يَذَرُونَ أَزْواجاً يَتَرَبَّصْنَ بِأَنْفُسِهِنَّ أَرْبَعَةَ أَشْهُرٍ وَ عَشْراً » .  « 1 » كه اين آيه ، عدّهء وفات را به چهار ماه و ده روز محدود مىكند .\r\n2 . آيهء  « وَ لَهُنَّ الرُّبُعُ مِمَّا تَرَكْتُمْ إِنْ لَمْ يَكُنْ لَكُمْ وَلَدٌ فَإِنْ كانَ لَكُمْ وَلَدٌ فَلَهُنَّ الثُّمُنُ مِمَّا تَرَكْتُمْ » .  « 2 » اين آيه نيز از اموال برجاى ماندهء شوهر سهمى براى زن قرار داده است .\r\nبنابراين ، زن از همان سهمى كه ارث مىبرد هزينه مىكند .\r\nحال با توجّه به اين‌كه آيهء فوق قطعا نسخ شده است ، همانند ديگر مفسّران ، به تفسير آن پردازيم :\r\n وَ الَّذِينَ يُتَوَفَّوْنَ مِنْكُمْ ؛  يعنى كسانى كه در آستانهء مرگ هستند . و اين جمله از قبيل نام گذاردن شىء است به‌نام چيزى كه در آينده ،\r\n\r\n\r\n","description":"","footnote":"\r\n( 1 ) . بقره ( 2 ) آيهء 234 .\r\n( 2 ) . نساء ( 4 ) آيهء 12 .\r\n","page_name":" 644 ","page_number":644},
  {"content":"\r\n\r\nهمان خواهد شد .  وَ يَذَرُونَ أَزْواجاً وَصِيَّةً لِأَزْواجِهِمْ .  پيش از نسخ اين آيه ، بر كسانى كه نشانه‌هاى مرگ در آنها آشكار مىشده واجب بوده است كه براى همسرانشان وصيت كنند كه پس از مردنشان ، آنها يك سال كامل از نفقه و مسكن استفاده نمايند .\r\n غَيْرَ إِخْراجٍ .  يعنى دادن نفقه به مدت يك سال براى همسران در صورتى واجب است كه آنها از خانهء شوهران خود بيرون نروند ، امّا اگر با ميل خود بيرون رفتند ، نفقهء آنان از بين مىرود . خداوند نيز به اين موضوع اشاره مىكند :  فَإِنْ خَرَجْنَ فَلا جُناحَ عَلَيْكُمْ ؛  بدين معنا كه در صورت خروج آنان ، شما نسبت به نفقه آنها مسئوليت نداريد . البته ، مشروط به آن‌كه شما آنها را پيش از تمام شدن سال بيرون نكرده باشيد .\r\nبه بيانى ديگر : دادن نفقه به زنان در صورتى واجب است كه آنها با اختيار خود به مدت يك سال [ در خانهء شوهرانشان 
  ] اقامت گزينند و اگر پيش از آن بيرون روند ، نفقه واجب نخواهد بود .\r\n فِي ما فَعَلْنَ فِي أَنْفُسِهِنَّ مِنْ مَعْرُوفٍ .  هرگاه زن از خانهء متوفّا خارج شود مىتواند ، سوگوارى را كنار بگذارد ، آرايش كند و در چارچوب شريعت ، خود را در معرض خواستگاران قرار دهد . اين سخن بدين معناست ، زنى كه شوهرش فوت مىكرد ، مخيّر بود ميان اين‌كه يك سال در خانهء شوهر اقامت گزيند و بدين‌وسيله استحقاق نفقه را پيدا كند و اين‌كه از آن بيرون رود و در آن صورت ، نه استحقاق چيزى را داشت و نه كسى مىتوانست در كار او دخالت كند .\r\n وَ لِلْمُطَلَّقاتِ مَتاعٌ بِالْمَعْرُوفِ حَقًّا عَلَى الْمُتَّقِينَ .  مراد از متاع ، عطايى است كه طلاق‌دهنده برحسب توان مالى خود به همسر طلاق‌داده شدهء خود مىپردازد ، چنان‌كه در آيهء 236 بيان شد . واژهء « مطلقات » عام است و هر زن مطلّقه‌اى را شامل مىشود . زنان مطلّقه چهار قسم هستند :\r\n1 . مطلّقه‌اى كه شوهر با وى نزديكى كرده و نيز در متن عقد براى او مهرى\r\n\r\n","description":"","footnote":"","page_name":" 645 ","page_number":645},
  {"content":"\r\n\r\nمشخص شده باشد . در اين فرض ، تمام مهر به زن داده مىشود . خداوند تعالى فرموده است :  « وَ لا يَحِلُّ لَكُمْ أَنْ تَأْخُذُوا مِمَّا آتَيْتُمُوهُنَّ شَيْئاً » .  « 1 »\r\n2 . مطلّقه‌اى كه شوهر با وى نزديكى نكرده ، امّا مهر معيّنى برايش قرار داده باشد .\r\nدر اين‌صورت ، نصف مهر به او داده مىشود . خداوند فرموده است :  « وَ إِنْ طَلَّقْتُمُوهُنَّ مِنْ قَبْلِ أَنْ تَمَسُّوهُنَّ وَ قَدْ فَرَضْتُمْ لَهُنَّ فَرِيضَةً فَنِصْفُ ما فَرَضْتُمْ » .  « 2 »\r\n3 . مطلّقه‌اى كه شوهر با وى نزديكى كرده ، امّا مهرى براى او معيّن نشده باشد . در اين فرض ، به اجماع مسلمانان براى او مهر المثل خواهد بود .\r\n4 . مطلّقه‌اى كه شوهر با او نزديكى نكرده و در متن عقد نيز ، چيزى براى او تعيين نشده است . اين زن ، حقّ مهر ندارد ، بلكه تنها استحقاق بخشش [ از سوى شوهر 
  ] را دارد . خداوند فرموده است :  « لا جُناحَ عَلَيْكُمْ إِنْ طَلَّقْتُمُ النِّساءَ ما لَمْ تَمَسُّوهُنَّ أَوْ تَفْرِضُوا لَهُنَّ فَرِيضَةً وَ مَتِّعُوهُنَّ عَلَى الْمُوسِعِ قَدَرُهُ وَ عَلَى الْمُقْتِرِ قَدَرُهُ مَتاعاً بِالْمَعْرُوفِ » .  « 3 »\r\nاز مجموع ادلّه چنين برمىآيد كه دادن متعه ( بخشش ) فقط به زن مطلّقه‌اى كه شوهرش با او نزديكى نكرده و نيز مهرى برايش تعيين نشده باشد واجب است ، امّا دادن بخشش به زنان مطلقهء ديگر واجب نيست ، بلكه قضيه به خود طلاق‌دهنده مربوط مىشود ، اگر بخواهد چيزى به او مىبخشد و اگر بخواهد نمىبخشد . برخى گفته‌اند : بخشش مستحب است .\r\n كَذلِكَ يُبَيِّنُ اللَّهُ لَكُمْ آياتِهِ لَعَلَّكُمْ تَعْقِلُونَ .  « تعقلون » در اين‌جا به معناى « تعملون » است يعنى شايد عمل كنيد ، زيرا كسىكه اندرز نمىپذيرد و به آيات و احكام خدا عمل نمىكند به منزلهء كسى است كه عقل ندارد .\r\n\r\n\r\n","description":"","footnote":"\r\n( 1 ) . بقره ( 2 ) آيهء 229 .\r\n( 2 ) . همان ، آيهء 237 .\r\n( 3 ) . همان ، آيهء 236 .\r\n","page_name":" 646 ","page_number":646},
  {"content":"\r\n\r\n\r\nترس از مرگ\r\n\r\n[ سوره البقرة ( 2 ) : آيات 243 تا 244 
  ]\r\nأَ لَمْ تَرَ إِلَى الَّذِينَ خَرَجُوا مِنْ دِيارِهِمْ وَ هُمْ أُلُوفٌ حَذَرَ الْمَوْتِ فَقالَ لَهُمُ اللَّهُ مُوتُوا ثُمَّ أَحْياهُمْ إِنَّ اللَّهَ لَذُو فَضْلٍ عَلَى النَّاسِ وَ لكِنَّ أَكْثَرَ النَّاسِ لا يَشْكُرُونَ ( 243 ) وَ قاتِلُوا فِي سَبِيلِ اللَّهِ وَ اعْلَمُوا أَنَّ اللَّهَ سَمِيعٌ عَلِيمٌ ( 244 )\r\nآيا آن هزاران تن را نديده‌اى كه از بيم مرگ از خانه‌هاى خويش بيرون رفتند ؟ سپس خدا به آنها گفت : بميريد . آن‌گاه همه را زنده ساخت . خدا به مردم نعمت مىدهد ولى بيشتر مردم شكر نعمت به جاى نمىآورند . ( 243 )\r\nدر راه خدا جنگ كنيد و بدانيد كه خدا شنوا و داناست . ( 244 )\r\n\r\nواژگان\r\nألوف : بر وزن فعول است و بر كثرت دلالت مىكند . ازاين‌رو ، برخى گفته‌اند :\r\nمعناى « الوف » بيش از « آلاف » است و بر بيشتر از ده دلالت دارد امّا « آلاف » براى كمتر از ده به كار مىرود .\r\n\r\nاعراب\r\n « وَ هُمْ أُلُوفٌ »  جملهء حاليه و  « حَذَرَ الْمَوْتِ »  مفعول من اجله است .\r\n\r\n","description":"","footnote":"","page_name":" 647 ","page_number":647},
  {"content":"\r\n\r\n\r\nتفسير\r\nمفسّران دربارهء اين آيه ، فراوان سخن گفته‌اند . بيشتر آنان معتقدند كه آيهء فوق به يك داستان تاريخى اشاره دارد و براى به تصوير كشيدن اين داستان ، صفحاتى را پر كرده‌اند . برخى از آنها گفته‌اند : به گروهى از بنى اسرائيل دستور داده شد كه با دشمن خود جهاد كنند ، امّا آنان از كشته شدن ترسيدند و از خانه‌هايشان بيرون رفتند تا از مرگ فرار كنند . بنابراين ، خداوند آنها را به كام مرگ سپرد تا به آنان بفهماند كه هيچ چيز نمىتواند ايشان را از مرگ نجات دهد . آن‌گاه ، آنها را زنده كرد تا عبرت گيرند و باقىماندهء عمرشان را دريافت كنند . خنده‌آورترين تفسيرى كه دربارهء اين آيه خواندم سخن يكى از مفسّران است كه مىگويد : مرگ بر دو نوع مىباشد : مرگ مجازات و آن اين‌كه شخص مرده پس از مردن در همين دنيا زنده شود و مرگ اجل و آن مرگى است كه شخص پس از آن زنده نمىشود ، مگر در آخرت .\r\nعدّهء ديگرى از مفسّران گفته‌اند : اسرائيليان از بيمارى طاعون فرار كردند ، نه از جهاد با دشمنانشان .\r\nمحى الدين ابن عربى ، براساس مسلك خود ، آيه را تفسير صوفيانه كرده و چنين گفته است : خداوند آنان‌را به وسيلهء جهل و نادانى بميراند و به وسيلهء آگاهى و خرد زنده‌شان كرد .\r\nشيخ محمّد عبده - چنان‌كه در تفسير المنار آمده - گفته است : آيه مثلى است براى عبرت و پند گرفتن و به يك داستان حقيقى و واقعى اشاره‌اى ندارد . و نيز هدف اين آيه بيان سنّت خدا در ميان امّت‌هاست و اين‌كه امّتى كه جهاد مىكند و در راه دفاع از حق خود مىميرد ، زندگى نيكويى خواهد داشت و امّتى كه مىترسد و در برابر ستم تسليم مىشود ، زندگى ذلّت‌بار و تحقيرآميز خواهد داشت . بنابراين ، معناى « موتوا » در آيه اين است كه به سبب ترسى كه داريد ، در بردگى و محروميت زندگى كنيد ، زيرا\r\n\r\n","description":"","footnote":"","page_name":" 648 ","page_number":648},
  {"content":"\r\n\r\nاين‌گونه زندگى ، مرگ است ، نه زندگى . و نيز معناى سخن خدا : « فأحياهم » آن است كه به خاطر جهاد و دفاع از حق خود ، در آزادى و بزرگوارى زندگى كردند .\r\nآنچه گفته شد ، خلاصه‌اى از نظريه شيخ محمّد عبده بود كه با تفصيل زياد آن را شرح كرده است . اين نظريه - چنان‌كه ملاحظه مىكنيد - از ضمير روشن و روحيهء اصلاح‌طلبانه او الهام گرفته است ، نه از لفظ آيه . آرى ، نظريهء او ذاتا يك نظريهء درست و بىترديد يك نظريه انسانى است ، لكن از معناى لفظ بسيار دور است . به نظر مىرسد كه از اين جهت نظريهء وى از نظريهء بسيارى از مفسّران به صواب نزديك‌تر باشد ، زيرا نظريهء آنها بر روايات اسرائيلى و افسانه‌هايى مبتنى است كه از هيچ سندى برخوردار نيست و به هيچ روى ربطى با زندگى ندارد . امّا هدف عبده به عنوان يك مصلح ، آن است كه ديگران را تشويق كند تا در برابر ستم بايستند و به خاطر آزادى و كرامت فداكارى كنند .\r\nدر هرحال ، آيه احتمال معانى مختلفى را مىدهد و از همين جهت ، نظريه‌هاى زيادى دربارهء آن وجود دارد و در لفظ اين آيه ، چيزى كه درستى يكى از نظريات مزبور را به اثبات برساند به چشم مىخورد . البته نظريهء شيخ عبده از تمام نظريات بهتر است ؛ زيرا از يك‌سو مفهوم ظلم‌ستيزى را چنان‌كه اشاره كرديم دربردارد و از سوى ديگر ، سياق آيه نيز نظريهء او را تأييد مىكند ، چراكه پس از آيه ، بلافاصله چنين آمده است :\r\n وَ قاتِلُوا فِي سَبِيلِ اللَّهِ وَ اعْلَمُوا أَنَّ اللَّهَ سَمِيعٌ عَلِيمٌ ؛  در راه خدا جنگ كنيد و بدانيد كه خدا شنوا و داناست .\r\n\r\n","description":"","footnote":"","page_name":" 649 ","page_number":649},
  {"content":"\r\n\r\n\r\nقرض الحسنه دادن براى خدا\r\n\r\n[ سوره البقرة ( 2 ) : آيه 245 
  ]\r\nمَنْ ذَا الَّذِي يُقْرِضُ اللَّهَ قَرْضاً حَسَناً فَيُضاعِفَهُ لَهُ أَضْعافاً كَثِيرَةً وَ اللَّهُ يَقْبِضُ وَ يَبْصُطُ وَ إِلَيْهِ تُرْجَعُونَ ( 245 )\r\nكيست كه به خدا قرض الحسنه دهد تا خدا بر آن چند برابر بيفزايد ؟ خدا تنگدستى دهد و توانگرى بخشد و شما به سوى او بازمىگرديد . ( 245 )\r\n\r\nاعراب\r\n « مَنْ »  اسم استفهام و به معناى طلب و محلّ آن مرفوع است بنابراين كه مبتدا مىباشد .  « ذَا »  خبر و  « الَّذِي »  بدل است .  « قَرْضاً »  مفعول مطلق و نيز ممكن است مفعول‌به و به معناى مال وام داده شده باشد .  « فَيُضاعِفَهُ »  منصوب به « أن » مقدّره و نيز جايز است به رفع خوانده شود بنابراين كه عطف بر  « يُقْرِضُ »  باشد .  « أَضْعافاً »  حال است از « هاء » در  « فَيُضاعِفَهُ »  و ممكن است مفعول مطلق و به معناى « مضاعفه » باشد .\r\n\r\nتفسير\r\nخداوند پس از آن‌كه در آيهء پيش به خاطر دفاع از حق ، فرمان جنگ را صادر كرد ،\r\n\r\n","description":"","footnote":"","page_name":" 650 ","page_number":650},
  {"content":"\r\n\r\nدر اين آيه به منظور مجهز كردن مجاهدان [ مسلمانان را 
  ] به بخشش مال تشويق مىكند ، چراكه جنگ همان‌گونه كه به افراد جنگ‌جو نياز دارد به مال هم نياز دارد .\r\nاگر كسى امروز بودجه جنگ‌هاى قدرت‌هاى بزرگ را مورد مطالعه قرار دهد ، از بالا بودن ميزان ارقام اين بودجه‌ها دچار حيرت مىشود ، چراكه بودجهء نظامى برخى از كشورهاى غربى به بيش از چهارصد هزار ميليون بالغ مىشود . لكن اين بودجهء كلان براى تجاوز ، ستم و حكومت بر ملّت‌ها و نيز به‌دست گرفتن مقدّرات و سرنوشت آنها در نظر گرفته شده است . امّا جهادى كه خداوند در كتاب خود ، مردم را به سوى آن تشويق مىكند ، جهاد به خاطر احقاق حق و جلوگيرى از تجاوز متجاوزان است .\r\n مَنْ ذَا الَّذِي يُقْرِضُ اللَّهَ قَرْضاً حَسَناً .  اين آيه در حقيقت يك نوع امر به انفاق و بخشش است و بدان سبب به صورت صيغهء استفهام آمده كه روح خيرخواهى مؤمنان را تحريك و دل‌هايشان را پر از عاطفه كند تا براى خشنودى خداوند به آسانى اموال خود را انفاق نمايند . اين سخن خدا :  « قَرْضاً حَسَناً »  اشاره بدان دارد كه مال مورد بخشش ، بايد حلال باشد ، نه حرام و نيز صاحب مال بايد آن را با رضايت كامل و به قصد تقرّب به خدا و نيز به جا و در مورد مناسب بخشش كند .\r\nهرگاه اين شرايط كاملا تحقق پيدا كرد ، خداوند بر آن چند برابر مىافزايد :\r\n فَيُضاعِفَهُ لَهُ أَضْعافاً كَثِيرَةً . \r\nامام صادق عليه السّلام فرمود : وقتى آيهء 84 سورهء قصص :  « مَنْ جاءَ بِالْحَسَنَةِ فَلَهُ خَيْرٌ مِنْها »  نازل شد ، رسول خدا صلّى اللّه عليه و آله عرض كرد : « پروردگارا ، بر پاداش من بيفزاى » .\r\nازاين‌رو ، خداوند آيهء  « مَنْ جاءَ بِالْحَسَنَةِ فَلَهُ عَشْرُ أَمْثالِها »  را نازل كرد . آن‌گاه پيامبر گفت : « پروردگارا ، بر پاداش من بيفزاى » و خداوند آيهء  « فَيُضاعِفَهُ لَهُ أَضْعافاً كَثِيرَةً »  را فروفرستاد . و واژهء « كثير » در نزد خدا به معناى غيرقابل شمارش است .\r\n\r\n","description":"","footnote":"","page_name":" 651 ","page_number":651},
  {"content":"\r\n\r\n وَ اللَّهُ يَقْبِضُ وَ يَبْصُطُ ؛  يعنى خدا تنگدستى مىدهد و توانگرى مىبخشد .\r\nمقصود اين است كه خداوند به سبب نيازمندى ، بندگانش را به بخشش تشويق نكرده ، چراكه او بىنياز است و آنان نيازمند ، بلكه هدف خدا اين است كه آنها را به كار نيك ترغيب و تشويق كند .  وَ إِلَيْهِ تُرْجَعُونَ ؛  به سوى خدا برمىگرديد . آن‌گاه ، او نيكوكار را به سبب نيكى كردن ، پاداش و بدكار را به سبب بدكردن ، كيفر مىدهد .\r\n\r\n","description":"","footnote":"","page_name":" 652 ","page_number":652},
  {"content":"\r\n\r\n\r\nداستان طالوت\r\n\r\n[ سوره البقرة ( 2 ) : آيات 246 تا 250 
  ]\r\nأَ لَمْ تَرَ إِلَى الْمَلَإِ مِنْ بَنِي إِسْرائِيلَ مِنْ بَعْدِ مُوسى إِذْ قالُوا لِنَبِيٍّ لَهُمُ ابْعَثْ لَنا مَلِكاً نُقاتِلْ فِي سَبِيلِ اللَّهِ قالَ هَلْ عَسَيْتُمْ إِنْ كُتِبَ عَلَيْكُمُ الْقِتالُ أَلاَّ تُقاتِلُوا قالُوا وَ ما لَنا أَلاَّ نُقاتِلَ فِي سَبِيلِ اللَّهِ وَ قَدْ أُخْرِجْنا مِنْ دِيارِنا وَ أَبْنائِنا فَلَمَّا كُتِبَ عَلَيْهِمُ الْقِتالُ تَوَلَّوْا إِلاَّ قَلِيلاً مِنْهُمْ وَ اللَّهُ عَلِيمٌ بِالظَّالِمِينَ ( 246 ) وَ قالَ لَهُمْ نَبِيُّهُمْ إِنَّ اللَّهَ قَدْ بَعَثَ لَكُمْ طالُوتَ مَلِكاً قالُوا أَنَّى يَكُونُ لَهُ الْمُلْكُ عَلَيْنا وَ نَحْنُ أَحَقُّ بِالْمُلْكِ مِنْهُ وَ لَمْ يُؤْتَ سَعَةً مِنَ الْمالِ قالَ إِنَّ اللَّهَ اصْطَفاهُ عَلَيْكُمْ وَ زادَهُ بَسْطَةً فِي الْعِلْمِ وَ الْجِسْمِ وَ اللَّهُ يُؤْتِي مُلْكَهُ مَنْ يَشاءُ وَ اللَّهُ واسِعٌ عَلِيمٌ ( 247 ) وَ قالَ لَهُمْ نَبِيُّهُمْ إِنَّ آيَةَ مُلْكِهِ أَنْ يَأْتِيَكُمُ التَّابُوتُ فِيهِ سَكِينَةٌ مِنْ رَبِّكُمْ وَ بَقِيَّةٌ مِمَّا تَرَكَ آلُ مُوسى وَ آلُ هارُونَ تَحْمِلُهُ الْمَلائِكَةُ إِنَّ فِي ذلِكَ لَآيَةً لَكُمْ إِنْ كُنْتُمْ مُؤْمِنِينَ ( 248 ) فَلَمَّا فَصَلَ طالُوتُ بِالْجُنُودِ قالَ إِنَّ اللَّهَ مُبْتَلِيكُمْ بِنَهَرٍ فَمَنْ شَرِبَ مِنْهُ فَلَيْسَ مِنِّي وَ مَنْ لَمْ يَطْعَمْهُ فَإِنَّهُ مِنِّي إِلاَّ مَنِ اغْتَرَفَ غُرْفَةً بِيَدِهِ فَشَرِبُوا مِنْهُ إِلاَّ قَلِيلاً مِنْهُمْ فَلَمَّا جاوَزَهُ هُوَ وَ الَّذِينَ آمَنُوا مَعَهُ قالُوا لا طاقَةَ لَنَا الْيَوْمَ بِجالُوتَ وَ جُنُودِهِ قالَ الَّذِينَ يَظُنُّونَ أَنَّهُمْ مُلاقُوا اللَّهِ كَمْ مِنْ فِئَةٍ قَلِيلَةٍ غَلَبَتْ فِئَةً كَثِيرَةً بِإِذْنِ اللَّهِ وَ اللَّهُ مَعَ الصَّابِرِينَ ( 249 ) وَ لَمَّا بَرَزُوا لِجالُوتَ وَ جُنُودِهِ قالُوا رَبَّنا أَفْرِغْ عَلَيْنا صَبْراً وَ ثَبِّتْ أَقْدامَنا وَ انْصُرْنا عَلَى الْقَوْمِ الْكافِرِينَ ( 250 )\r\n\r\n","description":"","footnote":"","page_name":" 653 ","page_number":653},
  {"content":"\r\n\r\n\r\n[ سوره البقرة ( 2 ) : آيات 251 تا 252 
  ]\r\nفَهَزَمُوهُمْ بِإِذْنِ اللَّهِ وَ قَتَلَ داوُدُ جالُوتَ وَ آتاهُ اللَّهُ الْمُلْكَ وَ الْحِكْمَةَ وَ عَلَّمَهُ مِمَّا يَشاءُ وَ لَوْ لا دَفْعُ اللَّهِ النَّاسَ بَعْضَهُمْ بِبَعْضٍ لَفَسَدَتِ الْأَرْضُ وَ لكِنَّ اللَّهَ ذُو فَضْلٍ عَلَى الْعالَمِينَ ( 251 ) تِلْكَ آياتُ اللَّهِ نَتْلُوها عَلَيْكَ بِالْحَقِّ وَ إِنَّكَ لَمِنَ الْمُرْسَلِينَ ( 252 )\r\nآيا آن گروه از بنى اسرائيل را پس از موسى نديدى كه به يكى از پيامبران خود گفتند : براى ما پادشاهى نصب كن تا در راه خدا بجنگيم . گفت : نپنداريد كه اگر قتال بر شما مقرّر شود از آن سرباز خواهيد زد ؟ گفتند : چرا در راه خدا نجنگيم درحالىكه ما از سرزمينمان بيرون رانده شده‌ايم و از فرزندانمان جدا افتاده‌ايم ؟ و چون قتال بر آنها مقرّر شد ، جز اندكى ، از آن روى برتافتند . خدا به ستمكاران آگاه است . ( 246 )\r\nپيغمبرشان به آنها گفت : خدا طالوت را پادشاه شما كرد . گفتند : چگونه او را بر ما پادشاهى باشد ؟ ما سزاوارتر از او به پادشاهى هستيم و او را دارايى چندانى نداده‌اند . گفت : خدا او را بر شما برگزيده است و به دانش و توان او بيفزوده است و خدا پادشاهىاش را به هركه خواهد دهد كه خدا دربرگيرنده و داناست . ( 247 )\r\nپيغمبرشان گفت كه نشان پادشاهى او اين است كه تابوتى كه سكينهء پروردگارتان و باقى ميراث خاندان موسى و خاندان هارون در آن است و فرشتگانش حمل مىكنند ، نزد شما آيد .\r\nاگر مؤمن باشيد اين براى شما نشانه است . ( 248 )\r\nچون طالوت سپاهش را به راه انداخت ، گفت : خدا شما را به جوى آبى مىآزمايد : هركه از آن بخورد از من نيست و هركه از آن نخورد و يا تنها كفى بياشامد از من است . همه جز اندكى از آن نوشيدند . چون او و مؤمنانى كه همراهش بودند از نهر گذشتند ، گفتند : امروز ما را توان جالوت و سپاهش نيست . آنانى كه مىدانستند كه با خدا ديدار خواهند كرد ، گفتند : چه‌بسا گروه اندكى كه بر گروه بسيار به اذن خداوند غلبه كند و خدا با شكيبايان است . ( 249 )\r\nچون با جالوت و سپاهش روبه‌رو شدند ، گفتند : اى پروردگار ما ، بر ما شكيبايى ببار و ما را ثابت‌قدم گردان و بر كافران پيروز ساز . ( 250 )\r\nپس به خواست خدا ايشان را بشكستند و داوود جالوت را بكشت و خدا به او پادشاهى و حكمت داد و آنچه مىخواست به او بياموخت . و اگر خدا بعضى از مردم را به وسيلهء بعضى ديگر دفع نمىكرد ، زمين تباه مىشد ، ولى خدا بر جهانيان فضل و كرم\r\n\r\n","description":"","footnote":"","page_name":" 654 ","page_number":654},
  {"content":"\r\n\r\nخويش را ارزانى مىدارد . ( 251 )\r\nاين است آيات خدا كه به راستى بر تو مىخوانيم و تو از پيامبران هستى ( 252 )\r\nدر تفسير آيهء دوم همين سوره ، بيان كرديم كه قرآن كتاب هدايت و دين و اخلاق و شريعت است ، نه كتاب داستان‌ها ، تاريخ ، فلسفه و علوم تجربى .\r\nو اگر خداى سبحان ، گهگاه به يك رويداد تاريخى اشاره مىكند ، صرفا به منظور پند و اندرز است و نيز تمام آن حادثه را به تفصيل نمىآورد ، بلكه به آن مقدار كه محلّ شاهد و مفيد است بسنده مىكند . خداوند در ضمن چند آيه بدين موضوع اشاره كرده است كه عبارتند از : آيهء 111 سورهء يوسف :  « لَقَدْ كانَ فِي قَصَصِهِمْ عِبْرَةٌ لِأُولِي الْأَلْبابِ »  و آيهء 137 سورهء آل عمران :  « قَدْ خَلَتْ مِنْ قَبْلِكُمْ سُنَنٌ فَسِيرُوا فِي الْأَرْضِ فَانْظُروا كَيْفَ كانَ عاقِبَةُ الْمُكَذِّبِينَ »  و آيات ديگر .\r\nشيخ محمّد عبده گفته است : « تلاش براى جلوه دادن داستان‌هاى قرآن ، به‌سان كتاب‌هاى تاريخ و به‌هم آميختن آنچه را كه كتاب‌هاى تاريخ روايت كرده‌اند با داستان‌هاى قرآن ، بدين عنوان كه اين روايت‌هاى تاريخى بيانگر اين داستان‌هاى قرآنى است ، نوعى تخلّف از سنّت قرآن و منحرف كردن دل‌ها از اندرز قرآن و نيز از بين بردن هدف و حكمت قرآن است . بنابراين ، بر ما واجب است كه آنچه را در قرآن آمده ، بفهميم و انديشه‌هامان را براى استنباط اندرزهاى اين كتاب به كار گيريم و از آنچه نكوهش كرده ، دورى گزينيم و به آنچه ستايش نموده ، خود را زينت بخشيم » .\r\nخداوند در آيات 246 تا 252 به داستان طالوت اشاره كرده است و ما اين داستان را آن‌گونه كه الفاظ آيات فوق بر آن دلالت دارند بيان و سپس به مورد اندرز و موعظه آن اشاره مىكنيم .\r\nپس از آن‌كه موسى عليه السّلام از دنيا رفت ، پيامبرانى به عنوان جانشينان او ، يكى پس از ديگرى ، به اجراى فرمان خدا در ميان بنى اسرائيل مىپرداختند . يكى از اين جانشينان\r\n\r\n","description":"","footnote":"","page_name":" 655 ","page_number":655},
  {"content":"\r\n\r\nموسى عليه السّلام پيامبرى بود كه قرآن از وى ياد نموده ، امّا نامش را بيان نكرده است . اين پيامبر ، چنان‌كه از آيات استفاده مىشود در دوران داوود عليه السّلام بوده است . بسيارى از مفسّران گفته‌اند : وى صموئل نام داشت . روزى گروهى از بنى اسرائيل نزد او رفتند و گفتند : براى ما يك فرمانده قرار بده ، تا در امور جنگ از نظريهء او پيروى كنيم و به همراه او در راه خدا بجنگيم . پيامبر به آنان گفت : - درحالىكه قبلا آنان‌را مورد آزمايش قرار داده بود - مىترسم وقتى جنگ بر شما واجب گردد و به جهاد فراخوانده شويد ، از شركت در آن خوددارى كنيد .\r\nآنان گفتند : چگونه از جنگ خوددارى كنيم ، درحالىكه دشمن ما را از خانه‌هامان بيرون رانده و فرزندان ما را از ما جدا ساخته است ؟ ! بنابراين ، پيامبر آنان از خدا خواست تا به وى خبر دهد كه چه كسى شايستگى فرماندهى را دارد . خدا به او وحى كرد كه من طالوت را فرمانده آنان قرار دادم . برخى گفته‌اند : وى به سبب اين‌كه قامتى بلند داشت ، طالوت نام گرفت . وقتى پيامبر به آنها خبر داد كه خداوند طالوت را بر ايشان برگزيده است ، آنان گفتند : او چگونه مىتواند فرمانده ما باشد ، درحالىكه نه از نسب و الا برخوردار است و نه ثروتمند است ؟ !\r\nپيامبر گفت : فرماندهى ارتش نياز به نسب و ثروت ندارد و تنها به شجاعت و آگاهى در امور جنگ احتياج دارد و خداوند به طالوت ، كفايت علمى و اخلاقى ، توان جسمى و نيز ساير لوازم رهبرى و رياست را ارزانى داشته است . آنان گفتند : ما معجزه‌اى مىخواهيم كه اين ادّعاى شما را ثابت كند . پيامبر گفت : نشانهء اين امر آن است كه « تابوت » به سوى شما بازمىگردد و به فرمان خداوند تعالى ، فرشتگان آن را مىآورند . گفته مىشود : در اين تابوت ، الواح برجاى مانده از موسى عليه السّلام ، عصا و لباس او و نيز مقدارى از تورات قرار داشت و در يكى از جنگ‌ها ، فلسطينيان اين تابوت را از آنان گرفته بودند . همچنين ، گفته مىشود : بلكه خداوند پس از وفات موسى عليه السّلام آن را به سوى خود ، به آسمان برده بود . در هرحال ، وقتى اين تابوت با معجزهء الهى به\r\n\r\n","description":"","footnote":"","page_name":" 656 ","page_number":656},
  {"content":"\r\n\r\nسوى اسرائيليان آمد ، نشانه‌اى كه پيامبرشان گفته بود ، تحقّق پيدا كرد و آنان به سلطنت و فرماندهى طالوت گردن نهادند .\r\nطالوت در جهاد با دشمن اسرائيليان ، فرماندهى آنان‌را به عهده گرفت و به آنها خبر داد كه به زودى از نهرى عبور خواهند كرد به وسيلهء اين نهر ميزان اخلاص آنان آزمايش خواهد شد . كسانى كه شكيبا و اخلاصمند باشند از آب نهر نمىنوشند مگر به اندازه‌اى كه با دست برمىدارند . بنابراين ، هركس دستور فوق را اطاعت كند ، اخلاصمند و مورداعتماد خواهد بود و هركس از آب نهر آن‌قدر بنوشد كه سيراب گردد ، در جنگ و جهاد نمىتوان به او اعتماد كرد . هنگامى كه اسرائيليان از نهر عبور كردند ، برحسب عادت هميشگى خود ، با فرمان مزبور مخالفت كردند و از آن آب نوشيدند ، جز اندكى از آنان‌كه همچنان در ايمانشان ثابت و استوار باقى ماندند .\r\nهنگامى كه گروه اسرائيلى به رهبرى طالوت و گروه فلسطينى به رهبرى جالوت رودرروى يكديگر قرار گرفتند ، بسيارى از اسرائيليان دچار وحشت شدند و به طالوت گفتند : ما را توان مقابله با جالوت و سپاهش نيست . تعداد اندكى از آنها كه با ايمان بودند و از آب نهر ننوشيده بودند ، گفتند : چه‌بسا گروه اندكى كه به اذن خداوند بر گروه زياد پيروز شدند . اين گروه از خدا درخواست كردند كه به آنها صبر و پايدارى و پيروزى بر دشمن عطا كند و خدا نيز پس از آن‌كه اراده و درستى نيّت آنها را ديد ، دعايشان را مستجاب كرد . داوود ، جالوت را كشت و دشمن شكست سختى خورد . داود با كشتن جالوت آن‌چنان شهرتى پيدا كرد كه بعدها وارث سلطنت بنى اسرائيل گرديد و خداوند مقام نبوت را به وى بخشيد و زبور را بر وى فروفرستاد و هنر ساختن زره و علوم دين و فصل خطاب را به او آموخت ، چنان‌كه خداوند فرموده است :  وَ آتاهُ اللَّهُ الْمُلْكَ وَ الْحِكْمَةَ . \r\nآنچه گفته شد ، خلاصه‌اى است از آنچه آيات كريمه بر آن دلالت دارد ؛ امّا ازدواج داوود با دختر طالوت ، توطئهء طالوت عليه شوهر دختر خود ، فلاخن داوود و\r\n\r\n","description":"","footnote":"","page_name":" 657 ","page_number":657},
  {"content":"\r\n\r\nسنگ‌هاى آن و داستان او با درندگان و خرس و امورى از اين قبيل كه در كتاب‌هاى تفسير آمده‌اند از ساخته و پرداخته‌هاى اسرائيلىها مىباشند و هيچ‌گونه مدركى ندارند .\r\nامّا اندرزهايى كه مىتوان از اين داستان و انديشه كردن دربارهء آن گرفت از اين قرارند :\r\n1 . آنچه براى فرماندهى لازم است ، عبارت است از : لياقت علمى و اخلاقى ، نه حسب و نسب و ثروت و مقام .\r\n2 . پيروزى و غلبه يافتن با صبر و ايمان به‌دست مىآيد ، نه با زيادى عدد .\r\n3 . راه شناخت پاك از ناپاك ، همانا تجربه و آزمايش است .\r\nپس از تلخيص داستان و بيان پندهايى كه مىتوان از آن گرفت ، اينك به تفسير جمله‌ها و واژه‌هاى آن مىپردازيم :\r\n\r\nتفسير\r\n أَ لَمْ تَرَ إِلَى الْمَلَإِ مِنْ بَنِي إِسْرائِيلَ مِنْ بَعْدِ مُوسى .   « أَ لَمْ تَرَ » ،  خطابى است كه در ظاهر متوجّه پيامبر است ، ولى در حقيقت تمام شنوندگان را دربرمىگيرد . اين صيغه هم خطاب به كسى است كه از داستانى آگاهى دارد و هم خطاب به كسى است كه آگاهى ندارد ؛ براى نمونه ، به شخصى مىگويى : « ألم تر إلى فلان أيّ شيء فعل ؛ آيا فلانى را نديدى كه چه كار كرد ؟ » ، منظور اين است كه مىخواهى او را از طريق كارش معرّفى كنى .\r\n« الملأ » اسم جمع است ؛ چراكه از لفظ خود ، مفرد ندارد ؛ نظير قوم ، رهط و جيش .\r\n إِذْ قالُوا لِنَبِيٍّ لَهُمُ ابْعَثْ لَنا مَلِكاً نُقاتِلْ فِي سَبِيلِ اللَّهِ .  برخى گفته‌اند : پيامبرى كه اين سخن را به او گفتند صموئل بوده است .\r\n قالَ هَلْ عَسَيْتُمْ إِنْ كُتِبَ عَلَيْكُمُ الْقِتالُ أَلَّا تُقاتِلُوا .   « هَلْ »  در اين‌جا به معناى اقرار\r\n\r\n","description":"","footnote":"","page_name":" 658 ","page_number":658},
  {"content":"\r\n\r\nگرفتن است .  « عَسَيْتُمْ »  به فتح ، به معناى نزديك شدن مىباشد و مقصود از آن در اين‌جا انتظار داشتن است ، بدين معنا كه آيا همان‌گونه كه من از شما انتظار دارم ، هرگاه جنگ بر شما واجب شود ، شما از آن سرباز خواهيد زد ؟ !\r\n قالُوا وَ ما لَنا أَلَّا نُقاتِلَ فِي سَبِيلِ اللَّهِ وَ قَدْ أُخْرِجْنا مِنْ دِيارِنا وَ أَبْنائِنا .  آنان داشتن هرگونه انگيزه‌اى را براى ترك جهاد انكار كردند و سبب جنگ را هم بيان نمودند و آن اين‌كه از سرزمينشان اخراج و از فرزندانشان جدا شدند .\r\n فَلَمَّا كُتِبَ عَلَيْهِمُ الْقِتالُ تَوَلَّوْا إِلَّا قَلِيلًا مِنْهُمْ .  بسيارى از مردم ، اين خصلت را دارند كه سخنى را مىگويند و تصميم خود را بر عملى كردن آن اعلام مىدارند ، لكن همين‌كه مرحلهء جدّى و واقعى عمل فرامىرسد ، متوارى مىشوند و به لانه‌هاى خود مىخزند . رساترين سخن در اين زمينه ، سخن سالار شهيدان حسين بن على عليه السّلام است كه فرمود :\r\n« الناس عبيد الدنيا و الدين لعق على ألسنتهم يحوطونه ما درّت معايشهم فإذا محّصوا بالبلاء قلّ الدّيّانون ؛\r\nمردم بندهء ذليل دنيايند و دين مزمزه‌اى است بر زبان‌هايشان تا زمانى كه زندگيشان بچرخد با دين هستند . پس هرگاه به وسيلهء امتحان تصفيه شوند دين‌داران كم خواهند بود » .\r\n وَ قالَ لَهُمْ نَبِيُّهُمْ إِنَّ اللَّهَ قَدْ بَعَثَ لَكُمْ طالُوتَ مَلِكاً قالُوا أَنَّى يَكُونُ لَهُ الْمُلْكُ عَلَيْنا وَ نَحْنُ أَحَقُّ بِالْمُلْكِ مِنْهُ وَ لَمْ يُؤْتَ سَعَةً مِنَ الْمالِ .  اين منطق ، اختصاص به بنى اسرائيل ندارد ؛ چراكه همواره بسيارى از مردم براين تصوّرند كه پست‌هاى حساس بايد از آن كسانى باشد كه داراى شهرت و ثروت هستند :  « وَ إِذا رَأَوْكَ إِنْ يَتَّخِذُونَكَ إِلَّا هُزُواً أَ هذَا الَّذِي بَعَثَ اللَّهُ رَسُولًا »  ؛ « 1 » چون تو را ديدند ، مسخره‌ات كردند كه آيا اين است آن پيامبرى كه خدا بر ما مبعوث كرده است ؟\r\n قالَ إِنَّ اللَّهَ اصْطَفاهُ عَلَيْكُمْ وَ زادَهُ بَسْطَةً فِي الْعِلْمِ وَ الْجِسْمِ .  يعنى رياست به ثروت و نسب بستگى ندارد ، بلكه آگاهى و اخلاص مىخواهد . مراد از  « بَسْطَةً فِي \r\n\r\n\r\n","description":"","footnote":"\r\n( 1 ) . فرقان ( 25 ) آيهء 41 .\r\n","page_name":" 659 ","page_number":659},
  {"content":"\r\n\r\n الْجِسْمِ »  آن است كه شخص از سلامتى كامل برخوردار باشد ، چراكه بيمارى مانع از اين مىشود كه وى بتواند وظايف رياست را انجام دهد . برخى گفته‌اند : طالوت به اندازهء يك ذراع از يك مرد معمولى بلندتر بوده است .\r\n\r\nمشيّت خدا و سلطنت ستمگر\r\n وَ اللَّهُ يُؤْتِي مُلْكَهُ مَنْ يَشاءُ ؛  خداوند مالك پادشاهى است ، به هركه بخواهد پادشاهىاش را مىدهد و از هركه بخواهد آن را مىستاند و هركه را بخواهد به اوج عزّت مىرساند و هركه را بخواهد به حضيض ذلّت مىكشاند . نيكى تنها در دست قدرت اوست و او بر هرچيزى تواناست و در اين ترديدى نيست ؛ ولى خداوندى كه حكمتش بسيار برتر است ، عادل است و به كسى ستم نمىكند و حكيمى است كه كار بيهوده‌اى انجام نمىدهد . چگونه چنين باشد ، درحالىكه فرموده است :\r\n « كُلُّ شَيْءٍ عِنْدَهُ بِمِقْدارٍ » ؛  « 1 » هرچيزى در نزد او به مقدارى معيّن است . بدين معنا كه هرچيزى نظم و سببى دارد و تصادفى و بدون نظم وجود پيدا نكرده است .\r\nحتّى مال حرام و وجود سلطان ظالم نيز بدون عامل نمىباشند ، بلكه عواملى اجتماعى دارند ، از قبيل وجود نظام ظالمانه در جامعه ، فساد جامعه و عوامل ديگر .\r\nسؤال : آيا سلطنت سلطان ستمگر و فراهم آمدن ثروت حرام بر اثر مشيّت خداوند است ؟\r\nپاسخ : چنين نيست ، چراكه خداوند ظلم و غصب را حرام كرده است . شايان ذكر است كه خداى تعالى با ارادهء تكوينى خود و از راه  « كُنْ فَيَكُونُ »  در امور اجتماعى دخالت نمىكند ، يعنى او با نيروى قهرىاش ستمگر را از ستم منع نمىكند ، بلكه تنها با ارادهء تشريعى و ارشادى ، او را از اين كار نهى مىكند و تهديدش مىنمايد و وعدهء\r\n\r\n\r\n","description":"","footnote":"\r\n( 1 ) . رعد ( 13 ) آيهء 8 .\r\n","page_name":" 660 ","page_number":660},
  {"content":"\r\n\r\nمجازاتش مىدهد و اگر وى مخالفت كرد ، در روز قيامت خداوند او را مجازات مىكند . البته ، اگر خداوند بخواهد جلو ستم ستمگر را بگيرد ، مىتواند ، ولى او مىخواهد كارها از طريق اسباب خود جريان پيدا كند . همين موضوع ، سبب شده است كه مالكيت اشيا به‌طور كلى به او نسبت داده شود . بنابراين ، معناى جملهء :  « يُؤْتِي مُلْكَهُ مَنْ يَشاءُ »  آن است كه اگر خدا بخواهد مىتواند با نيروى قهرى خود از پادشاهى شخصى كه استحقاق آن را ندارد ، مانع شود ، به‌طورى كه باوجود فراهم بودن اسباب ظاهرى پادشاهى ، فرد ظالم به اين مقام نرسد .\r\nدر هرحال ، ثروت انسان و سلطنت او ، پيامد رفتار جامعه‌اى است كه وى در آن زندگى مىكند و نسبت دادن اين دو به‌طور مستقيم و بدون عوامل خارجى به خداوند ، خطاى محض است .\r\n وَ قالَ لَهُمْ نَبِيُّهُمْ إِنَّ آيَةَ مُلْكِهِ أَنْ يَأْتِيَكُمُ التَّابُوتُ .  تابوت ، همان صندوقى است كه موسى عليه السّلام تورات را در آن مىگذاشت . خداوند - چنان‌كه گفته‌اند - پس از وفات موسى عليه السّلام و به سبب مورد خشم قرار دادن بنى اسرائيل ، اين صندوق را به آسمان برد .\r\n فِيهِ سَكِينَةٌ مِنْ رَبِّكُمْ ؛  يعنى با تابوت دل‌هاى شما آرام مىگيرند ؛ چراكه تابوت در نزد بنى اسرائيل ، از لحاظ دينى ، موقعيت بسيار مهمّى داشت .\r\n وَ بَقِيَّةٌ مِمَّا تَرَكَ آلُ مُوسى وَ آلُ هارُونَ .  خداوند بيان نفرموده كه اشياى برجاى مانده چه بوده‌اند ؟ مراد از « آل موسى و آل هارون » پيامبرانى هستند كه تابوت را به ارث بردند .\r\n تَحْمِلُهُ الْمَلائِكَةُ ؛  يعنى فرشتگان آسمانى تابوت را حمل مىكنند و اين معجزه‌اى است خارق العاده .\r\n فَلَمَّا فَصَلَ طالُوتُ بِالْجُنُودِ قالَ إِنَّ اللَّهَ مُبْتَلِيكُمْ بِنَهَرٍ فَمَنْ شَرِبَ مِنْهُ فَلَيْسَ مِنِّي وَ مَنْ لَمْ يَطْعَمْهُ فَإِنَّهُ مِنِّي إِلَّا مَنِ اغْتَرَفَ غُرْفَةً بِيَدِهِ .  روايت شده است كه طالوت به بنى اسرائيل گفت : پيرمردان ، بيماران ، افرادى كه ساختن ساختمانى را آغاز نموده و\r\n\r\n","description":"","footnote":"","page_name":" 661 ","page_number":661},
  {"content":"\r\n\r\nهنوز تمام نكرده‌اند ، بازرگانانى كه به بازرگانى اشتغال دارند ، كسانى كه تازه ازدواج كرده‌اند ، به همراه من در جنگ شركت نكنند . گروهى با ويژگىهايى كه طالوت مىخواست گرد آمدند . در آن وقت ، هوا سخت گرم بود . آنان از مسيرى به راه افتادند كه آب نداشت . هنگامى كه آنها از كمبود آب شكايت كردند ، طالوت گفت : خداوند شما را به وسيلهء نهرى كه از آن عبور خواهيد كرد آزمايش مىكند كه آيا اطاعت مىكنيد و يا مخالفت . ازاين‌رو ، كسانىكه از آن بنوشند ، از پيروان با ايمان من نخواهند بود ، جز آنان‌كه به مقدار كمى بنوشند ، يعنى به اندازهء يك كف دست .\r\n فَشَرِبُوا مِنْهُ إِلَّا قَلِيلًا مِنْهُمْ .  گفته‌اند : تعداد اين افراد باايمان 313 نفر به تعداد اصحاب بدر ، بوده‌اند .\r\nآرى ، تعداد افراد پاك و اخلاصمند ، همواره اندك بوده و هستند و همچنان بسيار اندك خواهند بود .\r\n فَلَمَّا جاوَزَهُ هُوَ وَ الَّذِينَ آمَنُوا مَعَهُ قالُوا لا طاقَةَ لَنَا الْيَوْمَ بِجالُوتَ وَ جُنُودِهِ .  طالوت به همراه پيروانش ، پس از عبور از نهر به حركت خود ادامه دادند تا اين‌كه با جالوت و سپاهش روبه‌رو گرديدند . آنان هنگامى كه انبوه دشمن را ديدند به دو گروه تقسيم شدند : يك گروه گفتند : ما را توان مبارزه با سپاه جالوت نيست . گروه ديگر گفتند :  كَمْ مِنْ فِئَةٍ قَلِيلَةٍ غَلَبَتْ فِئَةً كَثِيرَةً بِإِذْنِ اللَّهِ وَ اللَّهُ مَعَ الصَّابِرِينَ ؛  چه‌بسا گروه اندكى كه بر گروه بسيارى به اذن خداوند غلبه كند و خدا با صابران است .\r\nآنان‌كه استوار ماندند ، جهاد كردند و به خاطر به‌دست آوردن زندگى بهتر فداكارى نمودند ، و آن اين‌كه آزادانه در وطن آزاد زندگى كنند و جامعه‌اى بسازند كه گرسنه‌اى در آن وجود نداشته باشد و مردمش دانشمندانى باشند در كشور علم و تمدّن ، امّا صبر كردن بر ذلّت و خوارى پليدى است و از كارهاى شيطان است .\r\n وَ لَمَّا بَرَزُوا لِجالُوتَ وَ جُنُودِهِ قالُوا رَبَّنا أَفْرِغْ عَلَيْنا صَبْراً وَ ثَبِّتْ أَقْدامَنا وَ انْصُرْنا عَلَى الْقَوْمِ الْكافِرِينَ .  هنگامى كه مؤمنان ديدند تعدادشان اندك و تعداد دشمن بسيار زياد\r\n\r\n","description":"","footnote":"","page_name":" 662 ","page_number":662},
  {"content":"\r\n\r\nاست ، به خداى سبحان پناه بردند و با كمال فروتنى و اخلاص دعا كردند و خدا نيز دعاى آنان‌را اجابت نمود .\r\n وَ قَتَلَ داوُدُ جالُوتَ ؛  داوود جالوت را كشت و خدا مؤمنان را بر كافران پيروز كرد و با فضل و رحمت او آرزوى كسانى تحقّق يافت كه گفتند :  « كَمْ مِنْ فِئَةٍ قَلِيلَةٍ غَلَبَتْ فِئَةً كَثِيرَةً بِإِذْنِ اللَّهِ ؛  چه‌بسا گروه اندكى كه بر گروه بسيارى به اذن خداوند ، غلبه كند » .\r\n وَ آتاهُ اللَّهُ الْمُلْكَ وَ الْحِكْمَةَ وَ عَلَّمَهُ مِمَّا يَشاءُ ؛  خداوند به داوود پادشاهى بخشيد ؛ چراكه وى پس از وفات طالوت ، مقام او را به عهده گرفت . واژهء  « الْحِكْمَةَ »  اشاره به زبور دارد . خداوند فرمود :  « وَ آتَيْنا داوُدَ زَبُوراً ؛  « 1 » ما به داود زبور را داديم » . همچنين ، خداوند ساختن زره را به وى آموخت و فرمود :  « وَ عَلَّمْناهُ صَنْعَةَ لَبُوسٍ لَكُمْ لِتُحْصِنَكُمْ مِنْ بَأْسِكُمْ ؛  « 2 » و به او آموختيم تا برايتان زره بسازد تا شما را به هنگام جنگيدنتان حفظ كند » .\r\n وَ لَوْ لا دَفْعُ اللَّهِ النَّاسَ بَعْضَهُمْ بِبَعْضٍ لَفَسَدَتِ الْأَرْضُ وَ لكِنَّ اللَّهَ ذُو فَضْلٍ عَلَى الْعالَمِينَ .  اين آيه اشاره بدان دارد كه اگر هر جامعه‌اى را هيئت حاكمه‌اى نيرومند و قاطع اداره نكند ، به ناچار ، هرج و مرج و نابودى بر آن جامعه حاكم خواهد شد . و تنها عقل و شرع بدون قوّهء مجريه نمىتوانند نظم و امنيت را تأمين كنند .\r\nامام على عليه السّلام فرمود : « سلطان پاسدار حريم قوانين خدا در زمين است » لكن در طول تاريخ ، اين سلاطين بودند كه زمين و ساكنان آن را به فساد كشيدند و . . . باوجود اين ، جامعه با هرج و مرج اصلاح نمىشود .\r\n تِلْكَ آياتُ اللَّهِ نَتْلُوها عَلَيْكَ بِالْحَقِّ وَ إِنَّكَ لَمِنَ الْمُرْسَلِينَ .  خداوند آيات خود را بر پيامبرش قرائت كرد و پيامبر صلّى اللّه عليه و آله نيز آن را براى ما خواند تا دربارهء حقيقت آن\r\n\r\n\r\n","description":"","footnote":"\r\n( 1 ) . نساء ( 4 ) آيهء 163 .\r\n( 2 ) . انبياء ( 21 ) آيهء 80 .\r\n","page_name":" 663 ","page_number":663},
  {"content":"\r\n\r\nبينديشيم و در همهء هدف‌ها و كارهايمان از آن دستور بگيريم تا يك زندگى پاك و آرام داشته باشيم .  « قُلْ إِنَّما أُنْذِرُكُمْ بِالْوَحْيِ وَ لا يَسْمَعُ الصُّمُّ الدُّعاءَ إِذا ما يُنْذَرُونَ ؛  « 1 » بگو : من شما را به وحى بيم مىدهم ، ولى كران را چون بيم دهند نمىشنوند » .\r\n\r\n\r\n","description":"","footnote":"\r\n( 1 ) . همان ، آيهء 45 .\r\n","page_name":" 664 ","page_number":664},
  {"content":"\r\n\r\nالجزء الثالث\r\n\r\nبرترى پيامبران\r\n\r\n[ سوره البقرة ( 2 ) : آيه 253 
  ]\r\nتِلْكَ الرُّسُلُ فَضَّلْنا بَعْضَهُمْ عَلى بَعْضٍ مِنْهُمْ مَنْ كَلَّمَ اللَّهُ وَ رَفَعَ بَعْضَهُمْ دَرَجاتٍ وَ آتَيْنا عِيسَى ابْنَ مَرْيَمَ الْبَيِّناتِ وَ أَيَّدْناهُ بِرُوحِ الْقُدُسِ وَ لَوْ شاءَ اللَّهُ مَا اقْتَتَلَ الَّذِينَ مِنْ بَعْدِهِمْ مِنْ بَعْدِ ما جاءَتْهُمُ الْبَيِّناتُ وَ لكِنِ اخْتَلَفُوا فَمِنْهُمْ مَنْ آمَنَ وَ مِنْهُمْ مَنْ كَفَرَ وَ لَوْ شاءَ اللَّهُ مَا اقْتَتَلُوا وَ لكِنَّ اللَّهَ يَفْعَلُ ما يُرِيدُ ( 253 )\r\nبعضى از اين پيامبران را بر بعضى ديگر برترى داديم . خدا با بعضى سخن گفت و بعضى را به درجاتى برافراشت و به عيسى بن مريم معجزه‌ها داديم و او را به روح القدس يارى كرديم . و اگر خدا مىخواست ، مردمى كه بعد از آنها بودند ، پس از آن‌كه حجّت‌ها بر آنها آشكار شده بود ، با يكديگر قتال نمىكردند . ولى آنان اختلاف كردند . پاره‌اى مؤمن بودند و پاره‌اى كافر شدند و اگر خدا مىخواست باهم قتال نمىكردند ، ولى خدا هرچه خواهد مىكند . ( 253 )\r\n\r\nاعراب\r\n « دَرَجاتٍ »  منصوب به نزع خافض و در تقدير : « رفع بعضهم إلى درجات » است .\r\n\r\nتفسير\r\n تِلْكَ الرُّسُلُ فَضَّلْنا بَعْضَهُمْ عَلى بَعْضٍ .  خداوند پيامبرش محمّد صلّى اللّه عليه و إله را در\r\n\r\n","description":"","footnote":"","page_name":" 665 ","page_number":665},
  {"content":"\r\n\r\nپايان آيه سابق مخاطب قرار داد و گفت :  « إِنَّكَ لَمِنَ الْمُرْسَلِينَ »  پس از اين آيه ، بلافاصله فرموده است :  « تِلْكَ الرُّسُلُ »  بنابراين ، مشخص است كه مراد از  « الرُّسُلُ »  بايد تمام پيامبرانى باشد كه محمّد صلّى اللّه عليه و إله از جملهء آنان است ، نه - آن‌چنان‌كه بسيارى از مفسّران گفته‌اند - گروه خاصى از آنها . باوجود اين‌كه مىدانيم تمام پيامبران در اصل نبوت و نيز در اين‌كه خداوند همهء آنان‌را براى تبليغ رسالت و هدايت خلق خود برگزيده است ، يكسانند ، امّا در خصوصيات با يكديگر متفاوتند . سخن درست‌تر آن است كه برخى از پيامبران به بعضى از خصوصيات شهرت يافته‌اند ، چراكه خداوند اين پيامبر را به آن خصوصيت در كتاب خود توصيف كرده است .\r\nبراى نمونه ابراهيم به عنوان « خليل اللّه » شهرت دارد ؛ زيرا خداوند فرموده است :  « وَ اتَّخَذَ اللَّهُ إِبْراهِيمَ خَلِيلًا » .  « 1 » موسى عليه السّلام به « كليم اللّه » شهرت دارد ؛ زيرا خداوند سبحان فرموده است :  « وَ كَلَّمَ اللَّهُ مُوسى تَكْلِيماً » .  « 2 » عيسى عليه السّلام به « روح اللّه » مشهور است ؛ چراكه خداوند فرموده است :  « إِنَّمَا الْمَسِيحُ عِيسَى ابْنُ مَرْيَمَ رَسُولُ اللَّهِ وَ كَلِمَتُهُ أَلْقاها إِلى مَرْيَمَ وَ رُوحٌ مِنْهُ » .  « 3 » حضرت محمّد صلّى اللّه عليه و إله به عنوان « خاتم النبيين » شهرت دارد ؛ زيرا خداوند - عزّ و جلّ - دربارهء او فرموده است :  « رَسُولَ اللَّهِ وَ خاتَمَ النَّبِيِّينَ » .  « 4 »\r\nخداوند سبحان برخى از پيامبران را برتر و يا برخى از ويژگىها را براى بعضى از پيامبران بيان كرده است .\r\n مِنْهُمْ مَنْ كَلَّمَ اللَّهُ .  به اتفاق همهء مفسّران ، مراد از اين آيه ، موسى بن عمران است .\r\n\r\n\r\n","description":"","footnote":"\r\n( 1 ) . نساء ( 4 ) آيهء 125 .\r\n( 2 ) . همان ، آيهء 164 .\r\n( 3 ) . همان ، آيهء 170 .\r\n( 4 ) . احزاب ( 33 ) آيهء 40 .\r\n","page_name":" 666 ","page_number":666},
  {"content":"\r\n\r\n وَ رَفَعَ بَعْضَهُمْ دَرَجاتٍ .  صاحب تفسير المنار گفته است : جمهور مفسّران معتقدند كه مصداق اين آيه پيامبر ماست . رازى گفته است : امّت اجماع دارند كه محمّد صلّى اللّه عليه و إله بهترين پيامبران است و براى اثبات اين مدّعا نوزده دليل اقامه كرده است .\r\nيكى از دلايل اين است كه روزى على بن ابى طالب عليه السّلام از دور نمايان شد و پيامبر صلّى اللّه عليه و إله فرمود : اين سرور عرب است . عايشه گفت : مگر تو سرور عرب نيستى ؟ پيامبر فرمود :\r\nمن سرور جهانيان و او سرور عرب است .\r\nبهترين دليل بر افضليت پيامبر اسلام صلّى اللّه عليه و إله بر تمام پيامبران و مصلحان ، شريعت فراگير ، آسان و انسانى او مىباشد . « 1 »\r\n وَ آتَيْنا عِيسَى ابْنَ مَرْيَمَ الْبَيِّناتِ وَ أَيَّدْناهُ بِرُوحِ الْقُدُسِ .  مراد از « بيّنات » در اين‌جا دلايلى است كه حق را آشكار مىكند ؛ نظير زنده كردن مردگان ، شفا دادن بيماران ، آفريدن پرنده از گل و امثال آن . مراد از « روح القدس » در اين‌جا ، روح پاك و مقدّس است كه تفسير آن در آيهء 87 گذشت .\r\n وَ لَوْ شاءَ اللَّهُ مَا اقْتَتَلَ الَّذِينَ مِنْ بَعْدِهِمْ مِنْ بَعْدِ ما جاءَتْهُمُ الْبَيِّناتُ .  يعنى پس از آن كه پيامبران با دلايل و براهين آشكار آمدند ، امّت‌هاى آنان پس از خودشان دچار اختلاف شدند :  فَمِنْهُمْ مَنْ آمَنَ وَ مِنْهُمْ مَنْ كَفَرَ . \r\nسؤال : جملهء  « وَ لَوْ شاءَ اللَّهُ مَا اقْتَتَلُوا »  نشان‌دهندهء آن است كه انسان ، در كارهايش مجبور و بىاختيار است و تكرار اين جمله تأكيدى است بر نسبت دادن كشتار به خواست خداوند ؟\r\nپاسخ : خداوند به بنده قدرت داده و خوبى و بدى را براى او بيان كرده و نيز به\r\n\r\n\r\n","description":"","footnote":"\r\n( 1 ) . دربارهء از هم‌پاشيدگى مسلمانان و ضعيف شدن اسلام در دل‌هاى آنان ، سخنان زيادى گفته و كتاب‌هاى فراوانى نوشته و دلايل بسيارى براى آن بيان كرده‌اند . به اعتقاد ما ، عامل اصلى سقوط مسلمانان اين است كه آنان نسبت به دين اسلام ، هم از لحاظ نظرى و هم از لحاظ عملى سهل‌انگارى كردند . و استعمار به خوبى اين موضوع را درك كرد .\r\nازاين‌رو ، از همان وقتى كه به كشورهاى اسلامى قدم گذاشت ، تلاش كرد كه قوانين اسلامى را از مدرسه‌ها و دادگاه‌ها دور كند و قوانين بشرى و بيگانه را جاىگزين آنها سازد و بدين‌ترتيب ، مسلمانان را از دين ، قرآن و سنّت پيامبرشان دور كرد . . . و ما در جا و زمان مناسب به اين مطلب پرداخته‌ايم .\r\n","page_name":" 667 ","page_number":667},
  {"content":"\r\n\r\nبرخى كارها امر و از برخى كارها نهى نموده است . خداوند فرموده است :  « وَ اعْتَصِمُوا بِحَبْلِ اللَّهِ جَمِيعاً وَ لا تَفَرَّقُوا ؛  « 1 » به ريسمان محكم الهى چنگ بزنيد و پراكنده مشويد » .\r\nبنابراين ، اگر بنده ، راه محبّت و الفت را بپيمايد مىتوان اين عمل را به او نسبت داد ؛ چراكه وى با اراده و اختيار خود آن را انجام داده و راه وحدت را بر راه نزاع و تفرقه برترى بخشيده است و نيز مىتوان اين عمل را به خداوند نسبت داد ، زيرا اوست كه بنده را به انجام آن توانايى و دستور داده است . امّا اگر بنده راه كينه‌توزى و كشتار را در پيش گيرد ، اين شيوه تنها به خود او نسبت داده مىشود و به خداوند نسبت داده نمىشود ؛ زيرا وى با رضايت خود ، اين كار را انجام داده و راه تفرقه را بر راه وحدت برترى بخشيده است و به هيچ‌وجه نمىتوان آن را به خداوند نسبت داد ، چراكه خداوند بنده‌اش را از آن كار نهى كرده است .\r\nسؤال : چرا خداوند به بنده توانايى داده است كه كار بد انجام دهد و تفرقه‌اندازى كند ؟ بهتر بود كه او را وادار و ملزم به كار نيك مىكرد و توان انجام كار بد و اختلاف را به‌طور كلى از او سلب مىكرد .\r\nپاسخ : اگر خدا چنين مىكرد ، براى انسان فضيلتى باقى نمىماند و نمىشد افعال او را به خوبى يا بدى و نيكى يا زشتى توصيف كرد ؛ چراكه اين صفت به اراده و اختيار انسان بستگى دارد ، بلكه اگر خدا انسان را به كارهاى نيك وامىداشت ، در آن صورت ، ميان انسان و جماد و ميان انسان و پرى كه باد آن را اين طرف و آن طرف مىبرد تفاوتى وجود نداشت . به اين دليل و نيز به اين سبب كه انسانيت انسان باقى بماند ، خداوند نخواست مردم را به اتّحاد مجبور كند ، البته اگر او مىخواست آنان با يكديگر نمىجنگيدند .\r\nخلاصهء سخن آن‌كه جنگى كه در ميان مردم به وقوع مىپيوندد ، بر خلاف مشيّت تكوينى خداوند كه از آن به « كن فيكون » تعبير مىشود نيست ، بلكه تنها\r\n\r\n\r\n","description":"","footnote":"\r\n( 1 ) . آل عمران ( 3 ) آيهء 103 .\r\n","page_name":" 668 ","page_number":668},
  {"content":"\r\n\r\nبر خلاف مشيّت تشريعى خدا كه عبارت از بيان و ارشاد است مىباشد . حكمت خداى بزرگ بر آن قرار گرفت كه استعداد خير و شر ، هر دو را به انسان عطا كند تا او خود براى خود ، هدايت و خير را برگزيند و باارادهء خود ، انسانى شود كه با جماد و حيوان تفاوت دارد .\r\n\r\n","description":"","footnote":"","page_name":" 669 ","page_number":669},
  {"content":"\r\n\r\n\r\nبخشش\r\n\r\n[ سوره البقرة ( 2 ) : آيه 254 
  ]\r\nيا أَيُّهَا الَّذِينَ آمَنُوا أَنْفِقُوا مِمَّا رَزَقْناكُمْ مِنْ قَبْلِ أَنْ يَأْتِيَ يَوْمٌ لا بَيْعٌ فِيهِ وَ لا خُلَّةٌ وَ لا شَفاعَةٌ وَ الْكافِرُونَ هُمُ الظَّالِمُونَ ( 254 )\r\nاى كسانى كه ايمان آورده‌ايد ، پيش از آن‌كه آن روز فرارسد ، كه نه در آن خريد و فروشى باشد و نه دوستى و شفاعتى ، از آنچه به شما روزى داده‌ايم انفاق كنيد . و كافران خود ستمكارانند . ( 254 )\r\n\r\nاعراب\r\n « لا بَيْعٌ فِيهِ »  برخى به فتح ( لا بيع ) خوانده‌اند ، بنابراين كه « لا » عمل « إنّ » را كرده است . امّا بيشتر ، آن را به رفع خوانده‌اند به سبب اين‌كه مبتداست و  « فِيهِ »  متعلّق به محذوف ، خبر آن و جمله ، صفت براى  « يَوْمٌ » . \r\n\r\nتفسير\r\nخداوند با شيوه‌هاى مختلف ، مردم را به بخشش مال تشويق كرده است . تفسير آيهء 245 :  « مَنْ ذَا الَّذِي يُقْرِضُ اللَّهَ قَرْضاً حَسَناً »  و آيات ديگر قبلا بيان شد و نيز آيات ديگرى از همين قبيل در آينده خواهد آمد . در اين آيهء\r\n يا أَيُّهَا الَّذِينَ آمَنُوا أَنْفِقُوا مِمَّا \r\n\r\n","description":"","footnote":"","page_name":" 670 ","page_number":670},
  {"content":"\r\n\r\n رَزَقْناكُمْ  خداوند ضمن تشويق به انفاق به اين نكته نيز اشاره مىنمايد مالى را كه در اختيار مردم قرار دارد ، خدا به آنان بخشيده است .\r\nو [ اگر امروز انفاق نكنند 
  ] فردا فرصت از دست آنها خواهد رفت و انسان باايمان خردمند بايد فرصت را پيش از آن‌كه از دست برود غنيمت بشمارد .\r\n مِنْ قَبْلِ أَنْ يَأْتِيَ يَوْمٌ لا بَيْعٌ فِيهِ وَ لا خُلَّةٌ وَ لا شَفاعَةٌ .  مراد از « بيع » در اين‌جا دادن مال براى رهايى از آتش است و مراد از « خلّة » ، مودّتى است كه موجب چشم‌پوشى و آسان گرفتن شود و مراد از « شفاعت » ، وساطتى است كه سبب رهايى از عذاب گردد .\r\nمعناى آيه آن است كه براى انسان در فرداى قيامت به تنهايى و به دور از هرچيزى ، جز عمل شايسته به درد نمىخورد . معناى اين آيه نظير آيهء 48 از سورهء بقره است :\r\n « وَ اتَّقُوا يَوْماً لا تَجْزِي نَفْسٌ عَنْ نَفْسٍ شَيْئاً وَ لا يُقْبَلُ مِنْها شَفاعَةٌ وَ لا يُؤْخَذُ مِنْها عَدْلٌ وَ لا هُمْ يُنْصَرُونَ »  ما دربارهء شفاعت در هنگام تفسير آيهء مزبور ، در بخش شفاعت سخن گفتيم .\r\n وَ الْكافِرُونَ هُمُ الظَّالِمُونَ ؛  يعنى كافران به سبب ترك عمل شايسته‌اى كه آنها را از عذاب نجات مىدهد ، به خود ستم كرده‌اند و هركس كه به‌سان كافران عمل كند به سرنوشت آنها دچار مىشود . شايستهء يادآورى است كه ظلم و كفر گاه در كاربرد به يك معنا به كار مىروند . ازاين‌رو ، گاهى كفر به معناى ظلم به كار مىرود ؛ نظير آيهء سيزدهم سورهء لقمان :  « إِنَّ الشِّرْكَ لَظُلْمٌ عَظِيمٌ »  و نيز همانند جملهء  « وَ الْكافِرُونَ هُمُ الظَّالِمُونَ »  در آيهء موردبحث . و گاهى ظلم به معناى كفر به كار مىرود ؛ همانند آيهء 33 سورهء انعام :  « وَ لكِنَّ الظَّالِمِينَ بِآياتِ اللَّهِ يَجْحَدُونَ » . \r\n\r\n","description":"","footnote":"","page_name":" 671 ","page_number":671},
  {"content":"\r\n\r\n\r\nآية الكرسى\r\n\r\n[ سوره البقرة ( 2 ) : آيه 255 
  ]\r\nاللَّهُ لا إِلهَ إِلاَّ هُوَ الْحَيُّ الْقَيُّومُ لا تَأْخُذُهُ سِنَةٌ وَ لا نَوْمٌ لَهُ ما فِي السَّماواتِ وَ ما فِي الْأَرْضِ مَنْ ذَا الَّذِي يَشْفَعُ عِنْدَهُ إِلاَّ بِإِذْنِهِ يَعْلَمُ ما بَيْنَ أَيْدِيهِمْ وَ ما خَلْفَهُمْ وَ لا يُحِيطُونَ بِشَيْءٍ مِنْ عِلْمِهِ إِلاَّ بِما شاءَ وَسِعَ كُرْسِيُّهُ السَّماواتِ وَ الْأَرْضَ وَ لا يَؤُدُهُ حِفْظُهُما وَ هُوَ الْعَلِيُّ الْعَظِيمُ ( 255 )\r\nاللّه خدايى است كه جز او خدايى نيست . زنده و پاينده است . نه خواب سبك او را فرا مىگيرد و نه خواب سنگين . از آن اوست هرچه در آسمان‌ها و زمين است . چه‌كسى جز به اذن او ، در نزد او شفاعت كند ؟ آنچه را كه پيش‌رو و آنچه را كه پشت سرشان است مىداند و به علم او جز آنچه خود خواهد ، احاطه نتوانند يافت . كرسى او آسمان‌ها و زمين را در بردارد . نگه‌دارى آنها بر او دشوار نيست . او بلندپايه و بزرگ است . ( 255 )\r\n\r\nواژگان\r\nالقيّوم : مبالغهء قائم است .\r\nالسنة : حالت سستى و رخوتى كه پيش از خواب براى انسان حاصل مىشود ( چرت زدن ) .\r\nآده يؤوده : سنگين كرد و به زحمت انداخت او را .\r\n\r\n","description":"","footnote":"","page_name":" 672 ","page_number":672},
  {"content":"\r\n\r\n\r\nاعراب\r\n « اللَّهُ »  مبتدا ،  « لا إِلهَ »  « لا » براى نفى جنس و « إله » اسمش ، و خبرش محذوف است كه « موجود » مىباشد .  « هُوَ »  بدل از محلّ  « إِلهَ »  مىباشد ؛ زيرا اسم « لا » محلّا مرفوع است . و جمله خبر است براى مبتداى مقدّم ( اللّه ) .\r\n\r\nتفسير\r\n اللَّهُ لا إِلهَ إِلَّا هُوَ الْحَيُّ الْقَيُّومُ .  فيلسوف مشهور الهى ملّاصدرا گفته است : لفظ جلاله يعنى  « اللَّهُ »  ذاتا هم بر توحيد ذات دلالت دارد و هم بر توحيد صفات ؛ امّا بر توحيد ذات ، بدان جهت دلالت دارد كه اين اسم براى غيرخداوند به كار نمىرود ، نه حقيقتا و نه مجازا . خداى سبحان فرموده است :  « فَاعْبُدْهُ وَ اصْطَبِرْ لِعِبادَتِهِ » ؛  « 1 » . . . او را بپرست و در پرستش شكيبا باش . آيا همنامى براى او مىشناسى ؟\r\nو سبب دلالت اين لفظ بر توحيد صفات ، آن است كه اين اسم بر ذاتى دلالت دارد كه جامع تمام صفات كمال و جلال است . بر خلاف ساير اسم‌هاى الهى ، نظير عالم ، قادر و خالق كه هركدام تنها بر يك معنا مثلا در اين‌جا بر علم يا قدرت يا آفريدن ، دلالت دارند .\r\nسؤال : صفات كمال و جلال ، زياد و مفاهيم آنها با يكديگر متفاوت است . بنابراين ، چگونه مىتوان گفت ، اين صفات باوجود تعدّد و تفاوت ، واحد هستند ؟ !\r\nپاسخ : وقتى بگويى : « هذا رجل عالم ؛ اين مرد دانشمند است » ، از اين جمله دو چيز فهميده مىشود : صفت و موصوف ، موضوع و محمول و هريك از اين دو در حقيقت غير از ديگرى است ؛ زيرا مرد بودن غير از علم و علم غير از مرد بودن است . اين ، در مورد مخلوق است ؛ امّا نسبت به خالق ، بايد گفت :\r\n\r\n\r\n","description":"","footnote":"\r\n( 1 ) . مريم ( 19 ) آيهء 65 .\r\n","page_name":" 673 ","page_number":673},
  {"content":"\r\n\r\nدر خالق تنها وجود قدسى است و اين وجود ، خودش علم است ، خودش قدرت است و خودش حكمت است ، براين اساس ، صفت و موصوف و يا موضوع و محمولى وجود ندارد ، بلكه يك چيز است نه دو چيز . اين وجود قدسى ، نه همتايى دارد و نه نظيرى ، چراكه او واجب الوجود بالذات است و وجود اشياى ديگر واجب نمىشود ، مگر به وسيلهء او .\r\n لا إِلهَ إِلَّا هُوَ .  برخى گفته‌اند : معناى اين جمله آن است كه معبود به حق وجود ندارد جز او ، ولى به نظر ما مفهومش آن است كه هيچ‌كس صفات الوهيت را ندارد ، مگر او در هرحال ، هر دو معنا با يكديگر متلازمند .\r\n الْحَيُّ الْقَيُّومُ .  هرگاه حيات به غير از خداوند سبحان نسبت داده شود به معناى رشد ، حركت ، احساس و ادراك است و هرگاه به خداوند - جلّ جلاله - نسبت داده شود ، مقصود از آن ، علم و قدرت است . « قيّوم » ، صيغهء مبالغهء قائم و در لغت به معناى كسى است كه نشسته و خواب نباشد و مراد از آن در اين‌جا آن است كه خداوند تعالى به آفرينش و تدبير هر موجودى مىپردازد :  « قالَ رَبُّنَا الَّذِي أَعْطى كُلَّ شَيْءٍ خَلْقَهُ ثُمَّ هَدى »  « 1 »  « وَ خَلَقَ كُلَّ شَيْءٍ فَقَدَّرَهُ تَقْدِيراً » .  « 2 »\r\nملّاصدرا گفته است : « واژهء « الحى » دلالت دارد كه خداوند دانا و تواناست . و واژهء « القيوم » دلالت دارد كه او قائم به ذات است و قوام ديگران به وسيلهء او مىباشد . بنابراين ، اين دو صفت از لحاظ قوّت و فعليت در معنا با يكديگر همخوانى و در مفهوم به نحو كامل يا فى الجمله در يكديگر تداخل دارند » .\r\nمقصود ملّاصدرا اين است كه قيّوميت از حيات انفكاك‌ناپذير است و حيات نيز كه به معناى علم و قدرت است از قيّوميت جدا نمىشود .\r\n\r\n\r\n","description":"","footnote":"\r\n( 1 ) . طه ( 20 ) آيهء 50 .\r\n( 2 ) . فرقان ( 25 ) آيهء 2 .\r\n","page_name":" 674 ","page_number":674},
  {"content":"\r\n\r\n\r\nخدا و سنّت‌هاى طبيعى\r\nسؤال : آيا معناى اين سخن كه خداوند اشيا را تدبير مىكند آن است كه او به تدبير تمام پديده‌هاى طبيعى ، حتّى به تدبير جزئيات اين پديده‌ها ، مستقيما و بدون دخالت عوامل مادى مىپردازد ، چنان‌كه از آيه‌هاى سيزدهم و چهاردهم سورهء مؤمنون آشكار مىشود :   « ثُمَّ جَعَلْناهُ نُطْفَةً فِي قَرارٍ مَكِينٍ * ثُمَّ خَلَقْنَا النُّطْفَةَ عَلَقَةً فَخَلَقْنَا الْعَلَقَةَ مُضْغَةً فَخَلَقْنَا الْمُضْغَةَ عِظاماً فَكَسَوْنَا الْعِظامَ لَحْماً ثُمَّ أَنْشَأْناهُ خَلْقاً آخَرَ فَتَبارَكَ اللَّهُ أَحْسَنُ الْخالِقِينَ ؛   سپس او را نطفه‌اى در جايگاه استوار قرار داديم . آن‌گاه از آن نطفه ، لخته خونى آفريديم و از آن لخته خون ، پاره‌گوشتى و از آن پاره‌گوشت استخوان‌ها آفريديم و استخوانها را به گوشت پوشانيديم ، بار ديگر او را آفرينشى ديگر داديم .\r\nدرخور تعظيم است خداوند ، آن بهترين آفرينندگان » .\r\nاز اين آيات استفاده مىشود كه خداوند به‌طور مستقيم و دايم ، نطفه را از يك مرحله به مرحلهء ديگر منتقل مىسازد . اين در حالى است كه از ديدگاه علمى ، نطفه بر طبق قوانين مشخص طبيعى رشد و تحوّل پيدا مىكند ؟\r\nپاسخ : بايد ميان حادثهء خارق طبيعت نظير زنده كردن مردگان و ايجاد شىء از عدم و حادثه‌اى كه برطبق قوانين طبيعت واقع مىشود ، همانند گرفته شدن ماه و خورشيد و . . . تفاوت قائل شد . هر حادثه‌اى كه از نوع اوّل باشد ، مستقيما و بدون واسطه به خداوند نسبت داده مىشود ، و هر حادثه‌اى كه از نوع دوم باشد مستقيما به طبيعت و با واسطه به خدا نسبت داده مىشود ؛ زيرا خداست كه طبيعت و نيروها و عناصر آن را آفريده است و اين عناصر با فعل و انفعالاتى مسير خود را در پديده‌هاى هستى مىپيمايند .\r\nبنابراين ، معناى اين‌كه خداوند پديده‌هاى طبيعى و از جمله دگرگونى نطفه را آفريده ، آن است كه اسباب آنها را آفريده است .  « وَ خَلَقَ كُلَّ شَيْءٍ فَقَدَّرَهُ \r\n\r\n","description":"","footnote":"","page_name":" 675 ","page_number":675},
  {"content":"\r\n\r\n تَقْدِيراً » ؛  « 1 » خداوند هرچيزى را از طريق سنّت‌ها و قوانين طبيعت مىآفريند و اگر او مستقيما و بدون واسطه به آفرينش اشيا مىپرداخت ، اسباب و مسبّبات وجود نداشت .\r\nبا بيان فوق روشن شد ، كسىكه ايمان دارد هر حادثهء طبيعى ، مستقيما و بدون سبب محسوسى علم آن را كشف كرده و يا كشف خواهد كرد فقط توسط خداوند به وجود آمده است ، شخص نادانى است و در ايمان خود دچار اشتباه شده است ، چراكه اگر ايمانش درست بود ، لازم نبود كه انسان براى به‌دست آوردن چيزى كار كند و نيز نه علم فايده‌اى داشت و نه از اختراعات و پيشرفت‌هاى بشرى خبرى بود . همچنين ، كسىكه اعتقاد دارد همه چيز را طبيعت به وجود آورده و علّت اصلى اشيا طبيعت است و در ماوراى آن چيزى وجود ندارد ، او نيز در عقيدهء خود ، نادان و دچار اشتباه است ؛ زيرا اگر عقيدهء او درست بود ، اثرى از وجود نظم در جهان نبود ، بلكه هرج و مرج و پريشانى حكومت مىكرد و درنتيجه ، نه علم وجود داشت نه زندگى . ما در اين باره در تفسير آيهء 21 همين سوره و در بخش « توحيد » به تفصيل سخن گفتيم .\r\n لا تَأْخُذُهُ سِنَةٌ وَ لا نَوْمٌ .   « سِنَةٌ »  حالت سستى است كه پيش از خواب حاصل مىشود [ چرت زدن 
  ] ، خداوند پس از آن‌كه بيان كرد كه او زنده و پاينده است ، اين سخن را با بيان نكتهء ديگر تأكيد مىكند آن اين‌كه نه خواب مانع از تدبير او مىشود ، نه سهو و نه هيچ‌چيز ديگر . او آفريدگارانش را به‌طور اتم و اكمل اداره مىكند ، زيرا غفلت و خواب باعظمت و بىنيازىاش از هرچيزى منافات دارد . امام على عليه السّلام خطاب به پروردگارش عرض مىكند : « ما حقيقت عظمت تو را نمىدانيم ، جز اين‌كه مىدانيم ، تو زنده و پاينده‌اى . نه خواب سبك تو را فرامىگيرد و نه خواب سنگين .\r\nهيچ نگاهى به تو نمىرسد و هيچ چشمى تو را نمىبيند . تو چشم‌ها را مىبينى و كارها را شمارش مىكنى و زمام اراده و عمل ( بندگان ) بدست توست » .\r\n\r\n\r\n","description":"","footnote":"\r\n( 1 ) . فرقان ( 25 ) آيهء 2 .\r\n","page_name":" 676 ","page_number":676},
  {"content":"\r\n\r\n لَهُ ما فِي السَّماواتِ وَ ما فِي الْأَرْضِ .  مراد از اين آيه آن است كه تمام جهان تحت سلطنت و در تدبير خداوند است و هيچ چيزى از آن بيرون نيست . از امام على عليه السّلام دربارهء معناى لا حول و لا قوّة إلّا باللّه پرسيدند ؟ حضرت فرمود : ما ، در مالكيت چيزى با خدا شريك نمىباشيم و ما چيزى را مالك نمىشويم مگر اين‌كه او به ما تمليك كند و هرگاه چيزى را كه او به مالكيت آن سزاوارتر از ماست ، به ما تمليك كند ، ما را مكلّف ساخته و هرگاه آن را از ما بستاند ، تكليف خود را از ما برداشته است .\r\n مَنْ ذَا الَّذِي يَشْفَعُ عِنْدَهُ إِلَّا بِإِذْنِهِ .  كلمهء استفهام در اين‌جا به معناى نفى و انكار است ، يعنى هيچ‌كس در نزد خداوند شفاعت نمىكند مگر به فرمان او . اين آيه ، ردّى بر سخنان مشركان است كه مىگويند : بت‌ها آنان‌را به خدا نزديك مىكنند . خداوند تعالى از زبان اين مشركان چنين حكايت مىكند : « . . . و مىگويند : اينها شفيعان ما در نزد خدايند . بگو : آيا به خدا از چيزى خبر مىدهيد كه در زمين و آسمان از آن سراغى ندارد ؟ » . « 1 »\r\nدر تفسير آيهء 48 دربارهء شفاعت سخن گفتيم . برخى از عارفان گفته‌اند : مردم در فرداى قيامت بر چند دسته‌اند : پيشىگرفتگان و آنان در پيشگاه خدا مقرّبند . اصحاب يمين و آنان اهل سعادت و نجاتند . اصحاب شمال و آنان بدبختانى هستند كه در عذابند . اهل عفو و آنان كسانى هستند كه عمل نيك را با عمل بد مخلوط كرده‌اند و همين گروه هستند كه شفاعت دربارهء آنان پذيرفته مىشود . زيرا خداى تعالى فرموده است : « و گروهى ديگر به گناهان خود اعتراف كردند كه اعمال نيكو را با كارهاى زشت آميخته‌اند شايد خدا توبه‌شان را بپذيرد ، زيرا خدا آمرزنده و مهربان است » . « 2 »\r\n يَعْلَمُ ما بَيْنَ أَيْدِيهِمْ وَ ما خَلْفَهُمْ ؛  خداوند كارهاى نيك و بد بندگان خود را ، چه كارهايى كه در گذشته انجام داده‌اند و چه كارهايى كه در آينده انجام خواهند داد ،\r\n\r\n\r\n","description":"","footnote":"\r\n( 1 ) . يونس ( 10 ) آيهء 18 .\r\n( 2 ) . توبه ( 9 ) آيهء 103 .\r\n","page_name":" 677 ","page_number":677},
  {"content":"\r\n\r\nمىداند . و نيز شفاعت‌كننده و شفاعت‌شده را مىشناسد و مىداند كه چه كسى استحقاق عفو و پاداش و يا عذاب و مجازات را دارد و مادام كه قضيه چنين باشد ، مجالى براى شفاعت باقى نمىماند ، مگر به امر خود او و در چارچوبى كه او آن را اجازه دهد .\r\n وَ لا يُحِيطُونَ بِشَيْءٍ مِنْ عِلْمِهِ إِلَّا بِما شاءَ .  ضمير در  « لا يُحِيطُونَ »  به همهء بندگان برمىگردد و حتّى فرشتگان و پيامبران را نيز دربرمىگيرد . علم به معناى معلوم است ، نظير خلق به معناى مخلوق و اكل به معناى مأكول . معناى آيه روشن است و اگر توضيح بيشترى مىخواهيد ، آيهء 26 سورهء جن را بخوانيد :   « عالِمُ الْغَيْبِ فَلا يُظْهِرُ عَلى غَيْبِهِ أَحَداً * إِلَّا مَنِ ارْتَضى مِنْ رَسُولٍ »   و نيز آيهء 32 سورهء بقره را بخوانيد :  « سُبْحانَكَ لا عِلْمَ لَنا إِلَّا ما عَلَّمْتَنا » . \r\n وَسِعَ كُرْسِيُّهُ السَّماواتِ وَ الْأَرْضَ .  نظريه‌هاى مفسّران در مورد معناى كرسى بسيار و نيز مختلفند . برخى از اين نظريات ، سخنى است كه بدون آگاهى دربارهء خداوند گفته شده است . بهترين آنها دو نظريه است :\r\n1 . كرسى ، كنايه از عظمت و قدرت خداست .\r\n2 . مراد از كرسى ، علم است ، بدين معنا كه علم خداى سبحان بر همه‌چيز احاطه دارد . سياق آيه نيز همين نظريه را ترجيح مىدهد .\r\n وَ لا يَؤُدُهُ حِفْظُهُما وَ هُوَ الْعَلِيُّ الْعَظِيمُ .  يعنى بر خدا نگه‌دارى آسمان‌ها و زمين و تدبير آنچه در آنهاست دشوار نيست ، چگونه بر او دشوار باشد درحالىكه آفريدن مگس و جهان براى او يكسان است و مادام كه خداى سبحان بخواهد چيزى را بيافريند ، به او مىفرمايد : « موجود شو ؛ پس موجود مىشود » .\r\n\r\nشىء از لا شىء\r\nبه وجودآورندهء شىء بر دو نوع است : يكى از نوع ماده است و دومى منزّه و پاك از\r\n\r\n","description":"","footnote":"","page_name":" 678 ","page_number":678},
  {"content":"\r\n\r\nماده . اين دو نوع فاعل ( به‌وجود آورنده ) از چند جهت با يكديگر تفاوت دارند :\r\n1 . فاعل مادى به حركت و ابزار نيازمند است ، بر خلاف فاعل غيرمادى كه نياز ندارد .\r\n2 . فاعل مادى خسته مىشود ، بر خلاف دوم .\r\n3 . بر فاعل مادى محال است كه شىء را از لاشىء به‌وجود آورد و اين كار بر فاعل غيرمادى محال نيست . از اين‌جا آشكار مىشود كه قياس خالق به مخلوقى كه در ايجاد شىء از لاشىء ناتوان مىباشد ، قياسى است مع الفارق . چگونه درست خواهد بود مقايسهء كسىكه از همه‌چيز بىنياز است و هرچيزى به او نياز دارد و به شىء مىگويد : موجود شو ؛ پس موجود مىشود ، با موجودى ناتوان و نيازمند به هرچيزى .\r\n\r\n","description":"","footnote":"","page_name":" 679 ","page_number":679},
  {"content":"\r\n\r\n\r\nدر دين ، اجبارى نيست\r\n\r\n[ سوره البقرة ( 2 ) : آيات 256 تا 257 
  ]\r\nلا إِكْراهَ فِي الدِّينِ قَدْ تَبَيَّنَ الرُّشْدُ مِنَ الْغَيِّ فَمَنْ يَكْفُرْ بِالطَّاغُوتِ وَ يُؤْمِنْ بِاللَّهِ فَقَدِ اسْتَمْسَكَ بِالْعُرْوَةِ الْوُثْقى لا انْفِصامَ لَها وَ اللَّهُ سَمِيعٌ عَلِيمٌ ( 256 ) اللَّهُ وَلِيُّ الَّذِينَ آمَنُوا يُخْرِجُهُمْ مِنَ الظُّلُماتِ إِلَى النُّورِ وَ الَّذِينَ كَفَرُوا أَوْلِياؤُهُمُ الطَّاغُوتُ يُخْرِجُونَهُمْ مِنَ النُّورِ إِلَى الظُّلُماتِ أُولئِكَ أَصْحابُ النَّارِ هُمْ فِيها خالِدُونَ ( 257 )\r\nدر دين هيچ اجبارى نيست . هدايت از گمراهى مشخص شده است . پس هركس كه به طاغوت كفر ورزد و به خداى ايمان آورد ، به چنان رشتهء استوارى چنگ زده كه گسستنى نباشد . خدا شنوا و داناست . ( 256 )\r\nخدا ياور مؤمنان است . ايشان را از تاريكىها به روشنى مىبرد ؛ ولى آنان‌كه كافر شده‌اند . طاغوت ياور آنهاست كه آنها را از روشنى به تاريكىها مىكشد . اينان جهنّميانند و همواره در آن خواهند بود . ( 257 )\r\n\r\nواژگان\r\nالرشد : مطابق بودن با واقعيت و نيز در هركار نيك به كار مىرود و مراد از آن در اين‌جا ايمان است .\r\nالغىّ : متضاد « رشد » است و مراد از آن در اين‌جا ، كفر است ؛ چراكه سخن دربارهء دين مىباشد .\r\n\r\n","description":"","footnote":"","page_name":" 680 ","page_number":680},
  {"content":"\r\n\r\nالطّاغوت : مصدر و به معناى سركشى است ، نظير « ملكوت » و « رحموت » و براى مفرد و جمع و مذكر و مؤنّث به كار مىرود .\r\nالعروة : دستگيرهء دلو و بند شلوار .\r\nالوثقى : مؤنّث « اوثق » و به معناى سخت‌تر و محكم‌تر .\r\nالانفصام : قطع شدن و پاره گشتن .\r\n\r\nتفسير\r\n لا إِكْراهَ فِي الدِّينِ .  اگر ما به‌طور مستقل و جدا از سياق آيه به اين واژه نظر افكنيم ، مىفهميم كه خداوند حكمى را تشريع نكرده كه در آن اندكى اجبار وجود داشته باشد و اگر انسان سخنى را از روى اجبار بگويد و عملى را انجام دهد ، از ديدگاه شريعت هيچ ارزش دنيوى و اخروى ندارد ؛ ولى از جملهء  قَدْ تَبَيَّنَ الرُّشْدُ مِنَ الْغَيِّ  كه علّت عدم اجبار را بيان مىكند ، چنين برمىآيد كه  « فِي »  در اين‌جا به معناى « على » است يعنى ؛ « لا إكراه على الدين » .\r\nچنان‌كه در آيهء 71 سورهء طه :  « وَ لَأُصَلِّبَنَّكُمْ فِي جُذُوعِ النَّخْلِ »   « فِي »  به معناى « على » است . بنابراين ، معناى آيه بدين ترتيب است : اسلام هيچ‌كس را مجبور نمىكند [ كه دين را بپذيرد 
  ] ، بلكه كافر را تنها با دليل و برهان ملزم مىسازد :\r\n« بگو : اين سخن حق از جانب پروردگار شماست هركه بخواهد ايمان بياورد و هركه بخواهد كافر شود » . « 1 » « آيا تو مردم را به اجبار وامىدارى كه ايمان بياورند » . « 2 »\r\nسؤال : امكان ندارد كه دين اجبارى باشد ، چراكه دين يك امر قلبى است و همانند تصوّرات ذهنى از توان انسان خارج است و تنها گفتار و كردار كه با ارادهء شخص انجام\r\n\r\n\r\n","description":"","footnote":"\r\n( 1 ) . كهف ( 18 ) آيهء 29 .\r\n( 2 ) . يونس ( 10 ) آيهء 99 .\r\n","page_name":" 681 ","page_number":681},
  {"content":"\r\n\r\nمىشود ، ممكن است اجبارى باشد . بنابراين ، به چه دليل خداوند از اجبار كردن در پذيرفتن دين نهى كرده است ؟\r\nپاسخ : جملهء  « لا إِكْراهَ فِي الدِّينِ »  به شكل خبرى است و اگر همين اخبار مراد باشد ، سؤال فوق از اساس وارد نيست ، زيرا در اين‌صورت ، معناى آيه اين مىشود كه دين عبارت از اعتقاد است و اعتقاد ، همان باورى است كه اجبارى در آن نيست . و اگر مراد از جملهء فوق انشا و نهى از اجبار در پذيرش دين باشد ، معناى آن بدين ترتيب است :\r\nاى مسلمانان ، پس از آن‌كه دلايل و براهين بر اثبات توحيد و نبوت اقامه شد ، كسى را به گفتن « لا إله إلّا اللّه محمّد رسول اللّه » مجبور نكنيد .\r\nامّا در اين‌جا پرسش ديگرى پيش مىآيد و آن اين‌كه پاسخ مزبور با اين سخن پيامبر صلّى اللّه عليه و إله تضاد دارد كه « من مأمور شدم كه با مردم بجنگم تا اين‌كه بگويند : لا إله إلّا اللّه ، اگر اين كلمه را گفتند ، خون و مالشان از سوى من ، محفوظ خواهد ماند » .\r\nپاسخ : اسلام به چند سبب جنگ را مجاز دانسته است :\r\n1 . به سبب دفاع از جان ، خداوند فرموده است : « با كسانى كه با شما جنگ مىكنند ، در راه خدا بجنگيد و تعدّى مكنيد ، زيرا خدا تعدّىكنندگان را دوست ندارد » . « 1 »\r\n2 . به سبب دفع تجاوز ، خداوند فرموده است : « . . . با آن‌كه تعدّى كرده است بجنگيد تا به فرمان خدا بازگردد . . . » « 2 » .\r\n3 . براى اين‌كه دشمنان اسلام و مسلمانان ، هرچند در ظاهر و با زبان اسلام بياورند و اين تظاهر به اسلام به مصلحت تمام انسان‌ها ، خواه مسلمان و خواه غيرمسلمان باشد و اين مصلحت را نيز تنها امام معصوم يا نايب او تعيين مىكند و بر هيچ مسلمانى ، هركه باشد ، جايز نيست كه به خاطر گفتن كلمهء « لا إله إلّا اللّه » و انتشار آن [ با كفّار 
  ] بجنگد ، مگر اين‌كه معصوم و يا نايب او كه حاكم مجتهد و عادل باشد فرمان\r\n\r\n\r\n","description":"","footnote":"\r\n( 1 ) . بقره ( 2 ) آيهء 190 .\r\n( 2 ) . حجرات ( 49 ) آيهء 9 .\r\n","page_name":" 682 ","page_number":682},
  {"content":"\r\n\r\nاين جنگ را صادر كند و مراد از حديث : « من مأمور شدم تا با مردم بجنگم . . . » نيز همين صورت است ، بدين معنا كه پيامبر صلّى اللّه عليه و إله مىفرمايد : من با مردم مىجنگم در صورتى كه من و يا نايبم بدانيم كه جنگ به خاطر كلمهء « لا إله إلّا اللّه » به نفع بشريت است و در غير اين‌صورت ، براى هيچ‌كس ، هركه باشد ، جايز نيست كه احدى را به گفتن « لا إله إلّا اللّه » مجبور كند . لازم به يادآورى است كه دفاع از جان و يا از دين و حق نياز به اجازهء حاكم و يا ديگرى ندارد . ما قبلا در هنگام تفسير آيهء 193 در بخش « نبرد اسلام عليه ظلم و فساد » در اين‌باره سخن گفتيم .\r\n قَدْ تَبَيَّنَ الرُّشْدُ مِنَ الْغَيِّ .  خداوند با روشن‌ترين سخن ، و محكم‌ترين دليل ، حق را بيان كرده است تا آن‌جا كه حجّتى براى كافران و بهانه‌اى براى بهانه‌گيران باقى نمانده است و هركس كه راه هدايت و حق را بشناسد ، راه ستم و باطل را نيز مىشناسد ، چراكه پس از حق ، جز گمراهى وجود ندارد . ملّاصدرا سخنى دارد بدين مضمون : معناى  « تَبَيَّنَ الرُّشْدُ مِنَ الْغَيِّ »  آن است كه انسان با توجّه به دلايل و براهين و انديشيدن دربارهء آنها ، حق را از باطل و ايمان را از كفر جدا سازد ؛ امّا كسىكه از روى تقليد اعتقاد پيدا مىكند ، ميان او و حيوان ، جز همين اعتقاد ، تفاوت ديگرى وجود ندارد . البته ، كسىكه با نيّت خالص و صفاى باطن به صالحان اقتدا كند ، همان پاداشى را در قيامت دريافت خواهد كرد كه صالحان دريافت مىكنند .\r\n فَمَنْ يَكْفُرْ بِالطَّاغُوتِ وَ يُؤْمِنْ بِاللَّهِ فَقَدِ اسْتَمْسَكَ بِالْعُرْوَةِ الْوُثْقى لَا انْفِصامَ لَها . \r\nاقوال و نظريه‌ها در تفسير « طاغوت » زياد است . برخى از مفسّران ، آنها را تا نه نظريه رسانده‌اند . برخى گفته‌اند : مراد از طاغوت شيطان است . برخى گفته‌اند : مراد از آن ، دنياى پست است . نزديك‌ترين نظريه به فهم و معناى لفظ ، تفسير شيخ محمّد عبده است و آن اين‌كه طاغوت چيزى است كه پرستش آن و ايمان به آن موجب طغيان و بيرون رفتن از راه حق شود . مراد از چنگ زدن به عروة الوثقى ، رفتن بر راه راست است كه روندهء آن هيچ‌گاه راهش را گم نمىكند ؛ نظير كسىكه به محكم‌ترين رشته\r\n\r\n","description":"","footnote":"","page_name":" 683 ","page_number":683},
  {"content":"\r\n\r\nدست زده باشد . مراد از  « لَا انْفِصامَ لَها »  آن است كه اين رشته آن‌قدر محكم است كه پاره نمىشود . مقصود آيه آن است كه ايمان به خدا رشتهء محكمى است كه هرگز پاره نمىشود و كسىكه بدان چنگ زند راه نجات را گم نمىكند . در صحيح مسلم آمده است كه پيامبر خدا صلّى اللّه عليه و إله فرمود : « من در ميان شما دو چيز را باقى گذاردم مادام كه به آن دو چنگ بزنيد ، هرگز پس از من گمراه نمىشويد و يكى از آنها از ديگرى بزرگ‌تر است . اين دو عبارتند از : كتاب خدا كه همچون ريسمان محكمى از آسمان تا به زمين كشيده شده است و نيز عترت من ، اهل بيت من . اين دو هرگز از يكديگر جدا نمىشوند تا در كنار حوض بر من وارد گردند » . ترمذى نيز اين حديث را نقل كرده است .\r\nدر زمان ما ، مسلمانان هر دو را ترك كردند و امام على عليه السّلام به اين موضوع اشاره كرده است : « بر مردم زمانى خواهد آمد كه از قرآن جز نوشتار آن و از اسلام جز نام آن باقى نماند » .\r\n وَ اللَّهُ سَمِيعٌ عَلِيمٌ .  خداوند كلمهء توحيد را از مؤمنان و سخن كفرآميز را از كافران مىشنود و نيز آنچه را در دل‌هاى آنها مىگذرد مىداند و هركدام را برطبق اعمالش كيفر مىدهد .\r\n اللَّهُ وَلِيُّ الَّذِينَ آمَنُوا يُخْرِجُهُمْ مِنَ الظُّلُماتِ إِلَى النُّورِ .  مفسّران در اين‌كه مراد از اين آيه چيست ، دچار اختلاف بزرگى شده‌اند و برخى از اين نظريات موجب پيدايش اشكالات عقيدتى شده است تا آن‌جا كه ملّاصدرا گفته است : در اين‌جا ، اشكال بزرگى وجود دارد كه بر دانشمندان حلّ آن بسيار دشوار مىنمايد . شيخ محمّد عبده گفته است : برخى از تفاسير ، تفسير عوام [ كم‌سوادان 
  ] است كه از شيوه‌هاى عالى فهم واژه‌ها برخوردار نمىباشند و يا تفسير عجم‌هايى است كه شايستگى چندانى در فهم واژه‌ها ندارند .\r\nسبب اختلاف مفسّران و پيدايش اشكالات در اثر اين اختلاف آن است كه مفسّران\r\n\r\n","description":"","footnote":"","page_name":" 684 ","page_number":684},
  {"content":"\r\n\r\nاز آيه چنين برداشت كرده‌اند كه خداوند تنها ادارهء امور مؤمنان را به عهده دارد و نه ديگران را . آنها اين معنا را برداشت نكرده‌اند كه مؤمنان تنها كسانى هستند كه خدا را ولىّ و ياور خود قرار مىدهند . درحالىكه ميان اين دو برداشت تفاوت زيادى وجود دارد . به سبب برداشت نخست مفسّران است كه اين اشكال پديد آمده است كه ولايت خداوند تمام خلايق را به‌طور يكسان دربرمىگيرد و تنها به مؤمنان اختصاص ندارد .\r\nدر هرحال ، نظريه‌هاى مفسّران و يا بسيارى از آنها با سياق آيه سازگار نيست .\r\nمعناى درستى كه هيچ شبهه‌اى بر آن وارد نمىباشد و با آيهء  « فَمَنْ يَكْفُرْ بِالطَّاغُوتِ وَ يُؤْمِنْ بِاللَّهِ . . . »  نيز هماهنگى دارد ، آن است كه مؤمنان جز خدا سرپرست ديگرى براى خود نمىگيرند و حكومت هيچ‌كس جز اللّه را نمىپذيرند . آنان به او پناه مىبرند و در عقايد ، گفتارها و كردارهاى خود به كتاب او و سنّت پيامبرش اقتدا مىكنند و به گمراهان و طاغوت‌ها ، هرچند مقام بلند داشته باشند ، اعتماد ندارند . بر خلاف كافران كه طاغوت را ياور و سرپرست خود قرار مىدهند ، نه خدا را .\r\nترديدى نيست كه اگر كسى به خدا ايمان آورد و صميمانه از او اطاعت كند و به وسيلهء آيات و دلايل او از روى صداقت و اخلاص هدايت شود ، به توفيق و عنايت خداوند از تاريكى بدعت‌ها و گمراهىها و هوس‌ها و نادانىها در امان مىماند و از نور شناخت حق و ايمان درست روشنايى مىگيرد و معناى  « يُخْرِجُهُمْ مِنَ الظُّلُماتِ إِلَى النُّورِ »  نيز همين است .\r\n وَ الَّذِينَ كَفَرُوا أَوْلِياؤُهُمُ الطَّاغُوتُ يُخْرِجُونَهُمْ مِنَ النُّورِ إِلَى الظُّلُماتِ .  رازى گفته است : « طاغوت مصدر است همانند « ملكوت » و براى مفرد و جمع به كار مىرود » . بر اين اساس ، اين پرسش و يا اشكال وارد نمىآيد كه لفظ « طاغوت » با لفظ « اوليا » ، همخوانى ندارد . چه در اين‌صورت بايد چنين مىفرمود : « أولياؤهم الطواغيت » و يا اين‌كه مىفرمود : « وليّهم الطاغوت » [ كه هر دو جمع و يا مفرد آورده مىشد ، لكن\r\n\r\n","description":"","footnote":"","page_name":" 685 ","page_number":685},
  {"content":"\r\n\r\nوقتى « طاغوت » مصدرى باشد كه در مفرد و جمع به كار مىرود 
  ] معناى آيه اين مىشود : كافران ، گمراهان و سركشان را اولياى خود قرار مىدهند ، نه خدا را و از اوامر و نواهى آنها اطاعت مىكنند و اين گمراهان ، آنان‌را به سوى راه هلاكت مىبرند و از روشنايى عقل و فطرت بيرون مىآورند و به سوى تاريكىهاى كفر و بدعت مىكشانند .\r\n\r\nجاويد بودن در آتش\r\nقرآن كريم در چند آيه آشكارا بيان كرده است كه نوعى از گناهكاران هميشه در آتشند و نيز بيان نموده كه از اين نوع ، كسانى هستند كه به خدا كافر شوند و آيات او را تكذيب كنند . خداوند فرموده است : « كسانى كه كافر شوند و آيات خدا را تكذيب كنند ، خود اهل جهنّمند و جاودانه در آن‌جا خواهند ماند » « 1 » همچنين از اين دسته است كسىكه مؤمنى را عمدا بكشد ، خداوند فرموده است :\r\n« و هركس مؤمنى را به عمد بكشد ، كيفر او جهنّم است كه در آن همواره خواهد بود . . . » « 2 » و نيز « و هركه از خدا و رسولش فرمان نبرد و از احكام او تجاوز كند ، او را داخل در آتش كند و همواره در آن‌جا خواهد بود » « 3 » و نيز از اين نوع است كسىكه در گناهانش غرق شود : « آرى ، آنان‌كه مرتكب كارى زشت مىشوند و در گناه غرقه مىگردند ، اهل جهنّمند و جاودانه در آن » . « 4 »\r\nترديدى نيست كه خداوند به سبب عدالتى كه دارد ، جز كسى را كه مستحقّ عذاب است ، عذاب نمىكند و نيز عذاب او از لحاظ شدّت و ضعف ، به نوع گناه و جنايت بستگى دارد ، براى نمونه ، گناه كسىكه در زمين فساد مىكند و زراعت و نسل را از\r\n\r\n\r\n","description":"","footnote":"\r\n( 1 ) . بقره ( 2 ) آيهء 39 .\r\n( 2 ) . نساء ( 4 ) آيهء 93 .\r\n( 3 ) . همان ، آيهء 14 .\r\n( 4 ) . بقره ( 2 ) آيهء 81 .\r\n","page_name":" 686 ","page_number":686},
  {"content":"\r\n\r\nبين مىبرد با گناه كسىكه درهمى را مىدزدد و يا پشت سر رقيب شغلى خود غيبت مىكند تفاوت دارد . بااين وجود ، پرسش زير مطرح مىشود :\r\nجاويد ماندن انسان در آتش ، درحالىكه شعله‌هاى آتش همچون قصر بر سر او افكنده مىشود و با آهن گداخته پشت او سوزانده مىشود و شكمش با آب داغ پر مىشود و به او اجازه داده نمىشود كه استراحت كند و عذاب وى تخفيف داده نمىشود تا نفسى تازه كند و از سوى ديگر ، اين انسان آن‌قدر ضعيف است كه پشه او را رنج مىدهد ، آب‌دهن ، او را مىكشد و عرق ، او را بدبو مىسازد ، چنان‌كه امير مؤمنان عليه السّلام فرموده است ؛ آيا چنين عذابى دردناك و بزرگ براى اين موجود ضعيف و ناتوان با ذات خداوندى كه خير ، رحمت ، كرامت ، بخشش ، لطف و احسان محض است ، سازگارى دارد ؟ بله ، معقول است كه انسان تا مدت معيّنى گرفتار عذاب باشد و يا از نعمت‌ها به كلى محروم گردد ، ولى اين‌كه انسان‌ها دايما گرفتار عذاب باشند ، به‌گونه‌اى كه هرگاه پوست بدنشان بسوزد ، پوست ديگرى به آنان داده شود و حتّى لحظه‌اى عذاب از آنان قطع نشود . اين دوام و ابدى بودن عذاب محلّ پرسش است .\r\nاگر كسى بگويد : چه نوع عذاب در يك مدت طولانى بركشندهء حسين بن على عليه السّلام يا بر كسىكه بمب هسته‌اى و يا هيدروژنى بر ملّتى بيفكند و آن را كاملا نابود سازد و يا بر كسىكه سنّت ناشايسته‌اى را رايج سازد كه مدت‌ها باقى بماند و مفاسد زيادى را ايجاد كند ، زياد است ؟\r\nدر پاسخ او خواهيم گفت : بر افرادى كه شما يادآور شديد ، هيچ‌گونه عذاب دردناكى زياد نيست ، لكن همهء گناهكاران ، يزيد و همهء بمب‌ها ، هسته‌اى و هيدروژنى نيست و همهء سنّت‌ها مردم را به گروه‌ها و دسته‌هاى دشمن با يكديگر تقسيم نمىكند .\r\nلكن سؤال دربارهء افراد يادشده در بالا نيست ، بلكه سؤال دربارهء كسانى است كه گناهان و جنايت‌هايشان به مراتب كمتر از اين افراد مىباشد و اين‌كه آيا اين گناهكاران نيز در آتش جاويدان خواهند بود يا نه ؟\r\n\r\n","description":"","footnote":"","page_name":" 687 ","page_number":687},
  {"content":"\r\n\r\nشايد بپرسيد : با نصوص قرآنى و سنّت نبوى كه در مورد جاويد ماندن در آتش وارد شده‌اند چه مىكنيد ؟\r\nجواب مىدهيم : هركدام از آنها را مىتوان تأويل كرد .\r\nبازهم ممكن است بپرسيد : هرچيزى كه دربارهء آن نص آمده ، تا جايى كه امكان دارد ، واجب است به ظاهر آن نص عمل كرد و نيز جاويد بودن برخى از گناهكاران در آتش ذاتا محال نيست ؟\r\nمىگوييم ، بله ، لكن حمل واژهء « خلود » بر مدت طولانى ، نه بر هميشه ، امرى است كه نه از لحاظ فصاحت و بلاغت اشكالى دارد و نه شريعت و عقل آن را انكار مىكند .\r\nبازهم ممكن است بپرسيد : فقها اين جواب را نمىپسندند ، چراكه از ديدگاه آنان ، حمل لفظ بر خلاف ظاهر جايز نيست مگر به يكى از اسباب سه‌گانه زير :\r\n1 . قرينهء عرفى نظير حمل عام بر خاص .\r\n2 . قرينهء شرعى همانند روايتى كه از معصوم رسيده و معنايش نيز روشن باشد .\r\n3 . قرينهء عقلى كه احتمال خلاف در آن نرود . و در موضوع مورد بحث ما هيچ‌كدام از اين قرينه‌ها وجود ندارد .\r\nپاسخ : اولا ، گمان مىكنم فقهايى كه از دلايل رحمت خداوند آگاهى دارند ، در اين جهت با من موافقند كه اين دلايل مىتوانند دلايل هميشه ماندن در آتش را از ظاهر آنها منصرف كنند و به برخى از گناهكاران منحصر نمايند . از جملهء اين دلايل رحمت ، حديث قدسى است كه خداوند مىفرمايد : « رحمتم بر خشمم پيشى گرفته است » و نيز حديث شريف : « شفيعان در روز قيامت زيادند و آخرين كسىكه شفاعت مىكند ، خداوند ارحم الراحمين است . . . خداوند در قيامت آن‌قدر رحمت خود را گسترش مىدهد كه حتّى ابليس گردن مىكشد و طمع آن را مىكند » . در برخى از روايات آمده است : « حسن بصرى گفت : شگفت از كسى نيست كه هلاك شده و\r\n\r\n","description":"","footnote":"","page_name":" 688 ","page_number":688},
  {"content":"\r\n\r\nچگونه هلاك شده است ! بلكه شگفت از كسى است كه نجات پيدا كرده و چگونه نجات يافته است ! امام زين العابدين عليه السّلام فرمود : امّا من مىگويم : شگفت از كسى نيست كه نجات يافته و چگونه نجات يافته است ! بلكه با توجّه به وسعت رحمت خدا ، شگفت از كسى است كه هلاك شده و چگونه هلاك شده است ! » . وقتى اين روايات را بر آيهء 53 سورهء زمر عطف كنيم : « بگو : اى بندگان من كه بر زيان خويش اسراف كرده‌ايد ، از رحمت خدا مأيوس مشويد ، زيرا خدا همهء گناهان را مىآمرزد . . . » ، قرينهء قطعى براى ما مىشود كه دلايل هميشه بودن در آتش را از ظاهر آنها منصرف و به برخى از گناهكاران اختصاص مىدهد .\r\nثانيا ، ما دربارهء امور عقيدتى كه يقينى است سخن مىگوييم ، نه در مورد مسائل فرعى كه ظنّى مىباشد . فقها باوجود اين‌كه انسان‌هايى پرهيزكار و مؤمن هستند ، امّا نسبت به احكام دينى آگاهى دارند ، نه نسبت به امور عقيدتى و حتّى بسيارى از آنان در مسائلى كه به صفات و افعال خداوند برمىگردد همانند مقلّدان هستند و امّا در مورد دلايلى كه به‌وجود بارىتعالى مربوط مىشود ، تنها دور و تسلسل و پىبردن از اثر به مؤثّر را مىدانند . ( البته همين‌جا بگويم كه من از كسانى هستم كه تقليد را ، در صورتى كه مطابق با واقع باشد ، در اصول عقايد درست مىدانم ) .\r\nثالثا ، عقل خلف وعده را قبيح مىشمارد ، نه خلف تهديد را ؛ براى نمونه ، اگر به ديگرى بگويى : من به تو نيكى مىكنم و آن‌گاه خلاف آن را انجام دهى در نزد عقل و عاقلان ، محكوم خواهى بود ؛ امّا اگر به كسىكه بر او حقّى دارى بگويى : من حقّم را از تو مىگيرم و سپس سهل‌انگارى كنى و او را ببخشى ، هم در نزد خدا مورد ستايش قرار مىگيرى و هم در نزد مردم . به‌ويژه اگر طلبكار ، ثروتمند و بدهكار ، نيازمند باشد . و همه مىدانند كه خدا از جهانيان و عذاب آنها بىنياز و آنان به رحمت و عفو او به شدّت نيازمندند .\r\n\r\n","description":"","footnote":"","page_name":" 689 ","page_number":689},
  {"content":"\r\n\r\nآخرين سؤال : آيات جاويد ماندن در آتش را به چه چيز تأويل و به كدام معنا حمل مىكنيد ؟\r\nپاسخ : مىتوان اين آيات را بر طولانى بودن مدت حمل كرد ، نه بر هميشگى بودن و يا بر باقىماندن در آتش بدون عذاب نظير خيمهء حاتم‌طايى « 1 » و يا وجود ابراهيم عليه السّلام در آتش . اين موضوع را آنچه در برخى از روايات آمده است تأييد مىكند و آن اين‌كه برخى از جهنّميان بااخگرهاى آتش ، بازى مىكنند و آنها را به سوى يكديگر پرتاب مىنمايند . بىترديد ، اين بازى حتّى با عذاب خفيف نيز قابل جمع نيست چه‌رسد به عذاب شديد . براى خداوند هيچ مشكل نيست كه آتش را همان‌گونه كه براى ابراهيم عليه السّلام سرد كرد ، براى ديگران نيز سرد كند . محيى الدين ابن عربى در جزء دوم كتاب الفتوحات المكيه ، صفحهء 127 گفته است : « هيچ يگانه‌پرستى كه پيامبر صلّى اللّه عليه و إله به سوى او مبعوث گرديده ، در آتش باقى نمىماند ، زيرا به بركت اهل‌بيت عليهم السّلام آتش بر يگانه‌پرستان سرد و سلامت مىشود ، پس چه بزرگ است بركت اهل‌بيت ! » .\r\n\r\n\r\n","description":"","footnote":"\r\n( 1 ) . در برخى روايات است كه حاتم به خاطر كافر بودن داخل جهنّم مىشود ، لكن به سبب سخاوت وى ، در خيمه‌اى قرار مىگيرد كه او را از حرارت آتش نگه مىدارد .\r\n","page_name":" 690 ","page_number":690},
  {"content":"\r\n\r\n\r\nجدال با ابراهيم\r\n\r\n[ سوره البقرة ( 2 ) : آيه 258 
  ]\r\nأَ لَمْ تَرَ إِلَى الَّذِي حَاجَّ إِبْراهِيمَ فِي رَبِّهِ أَنْ آتاهُ اللَّهُ الْمُلْكَ إِذْ قالَ إِبْراهِيمُ رَبِّيَ الَّذِي يُحْيِي وَ يُمِيتُ قالَ أَنَا أُحْيِي وَ أُمِيتُ قالَ إِبْراهِيمُ فَإِنَّ اللَّهَ يَأْتِي بِالشَّمْسِ مِنَ الْمَشْرِقِ فَأْتِ بِها مِنَ الْمَغْرِبِ فَبُهِتَ الَّذِي كَفَرَ وَ اللَّهُ لا يَهْدِي الْقَوْمَ الظَّالِمِينَ ( 258 )\r\nآن كسى را كه خدا به او پادشاهى ارزانى كرده بود نديدى كه با ابراهيم دربارهء پروردگارش محاجّه مىكرد ؟ آن‌گاه كه ابراهيم گفت : پروردگار من زنده مىكند و مىميراند . او گفت : من نيز زنده مىكنم و مىميرانم . ابراهيم گفت : خدا خورشيد را از مشرق برمىآورد تو آن را از مغرب برآور . آن كافر حيران شد ؛ زيرا خدا ستمكاران را هدايت نمىكند . ( 258 )\r\n\r\nواژگان\r\nحاجّ : مجادله كرد .\r\nبهت : حيران و خاموش شد [ در مقابل دليل زبان‌بند شد 
  ] .\r\n\r\nاعراب\r\n « أَنْ آتاهُ » ،  مصدرى كه از « أن » و مابعدش ريخته مىشود ، مفعول لاجله است براى  « حَاجَّ » ،  چراكه آنچه باعث محاجّه آن شخص شد ، دادن پادشاهى به وى بود .\r\n\r\n","description":"","footnote":"","page_name":" 691 ","page_number":691},
  {"content":"\r\n\r\n\r\nتفسير\r\nخداى سبحان در آيهء پيشين بيان كرد كه ياور مؤمنان ، خداست و آنان از تاريكى ترديد بيرون مىآيند و به روشنايى هدايت و ايمان مىرسند . امّا ياوران كافران ، طاغوت است و آنان از روشنايى فطرت به سوى تاريكى كفر و گمراهى بيرون مىروند . اينك خداوند داستان مؤمنى را براى پيامبرش بازگو مىكند كه از تاريكى ترديد به سوى نور ايمان بيرون رفت و نيز داستان كافرى را بيان مىكند كه از روشنايى فطرت به سوى تاريكى كفر بيرون آمد و با ابراهيم به مجادله برخاست .\r\nخداوند چنين فرمود :\r\n أَ لَمْ تَرَ إِلَى الَّذِي حَاجَّ إِبْراهِيمَ فِي رَبِّهِ أَنْ آتاهُ اللَّهُ الْمُلْكَ إِذْ قالَ إِبْراهِيمُ رَبِّيَ الَّذِي يُحْيِي وَ يُمِيتُ قالَ أَنَا أُحْيِي وَ أُمِيتُ . . .  اين گفتگو را كه به شيوهء تعجّب از جدال‌كننده با انكار بر اوست ، خداوند براى پيامبر خود و نيز براى تمام مردم ذكر مىكند .\r\nابراهيم عليه السّلام مردم را به طرد بت‌ها و طاغوت‌ها و نيز روى آوردن به عدالت و برابرى فراخواند . ازاين‌رو ، اشراف و حاكمان به ستيز و مخالفت با وى برخاستند . البته ، نه به سبب اين‌كه دعوت او را باطل بدانند ، بلكه به سبب بيم از دست رفتن منافع و درآمدها و حفظ مقام‌هاى خود ، دست به اين كار مىزدند . طبق معمول ، آنان در آغاز به مجادلهء زبانى با ابراهيم عليه السّلام پرداختند و زمانى كه مجاب و ناتوان شدند ، عليه او اعلان جنگ كردند و تلاش نمودند تا ابراهيم را در آتش بسوزانند و از اين طريق از وى رهايى يابند ، درست مانند كارى كه استعمارگران امروز مىكنند . آنها تبليغات گمراه‌كننده و منافقانه‌اى را از طريق روزنامه‌ها و راديوهاى مزدور به راه مىاندازند و اگر نتوانستند كارى از پيش ببرند ، دست به توطئهء كودتا مىزنند و اگر باز هم شكست خوردند ، بمب‌هاى « ناپالم » و يا نوعى ديگر را بر سر مردم بىدفاع و مستضعف فرومىريزند .\r\nكسىكه مقام و ثروت او را به طغيان وادار كرده بود ، به ابراهيم گفت : پروردگارت\r\n\r\n","description":"","footnote":"","page_name":" 692 ","page_number":692},
  {"content":"\r\n\r\nكيست ؟ ابراهيم پاسخ داد : پروردگارم همان كسى است كه به هركسى بخواهد زندگى مىدهد و آن‌گاه آن را از او مىستاند و در اين كار ، احدى با او شريك نيست . آن طاغوت گفت : من نيز اين توان را دارم . آن‌گاه دو مرد را احضار كرد . يكى را كشت و ديگرى را رها كرد . هنگامى كه ابراهيم عليه السّلام مغالطه و شيطنت آن طاغوت را مشاهده كرد و ديد كه او با تكيه به تحريف لفظ نسبت به دليل ارائه شده خود را به نفهمى مىزند ، نمونهء ديگرى از قدرت خداوند را كه وى نمىتوانست مغالطه كند و مدّعى آن گردد متذكر شد و فرمود :\r\n فَإِنَّ اللَّهَ يَأْتِي بِالشَّمْسِ مِنَ الْمَشْرِقِ فَأْتِ بِها مِنَ الْمَغْرِبِ فَبُهِتَ الَّذِي كَفَرَ .  در اين‌جا بود كه طاغوت از تحريف و گمراه كردن ناتوان شد . آرى ، تمام باطل‌گرايان اين چنينند كه دلايل خود را با تقلّب و تدليس تلفيق مىكنند و هرزمان كه نيرنگ آنان مؤثّر نيفتد كاملا نااميد مىشوند و سر تا پايشان را ترس و حيرت فرامىگيرد .\r\nبرخى از مفسّران گفته‌اند : ابراهيم عليه السّلام از پاسخ نخست ( خداى من زنده مىكند و مىميراند ) به پاسخ دوم ( خورشيد را از مغرب بياور ) عدول كرد تا جدال را به سرعت قطع و از طولانى شدن آن جلوگيرى كند . رازى و شيخ محمّد عبده گفته‌اند : سخن ابراهيم :  « فَأْتِ بِها مِنَ الْمَغْرِبِ »  پاسخى ديگر محسوب نمىشود ، بلكه انتقال از يك مثال به مثالى ديگر است تا دليل را روشن سازد ، چراكه معناى آيه اين است : كسىكه زندگى مىبخشد ، همان كسى است كه خورشيد را از مشرق بيرون مىآورد . [ گويى ابراهيم به طاغوت مىگويد : 
  ] اگر تو توانستى نسبت به مثال اوّل قومت را فريب دهى ، امّا در اين مثال از انجام آن ناتوانى .\r\nحال ، سخن ابراهيم عليه السّلام چه دو پاسخ باشد و چه دو مثال ، آن كافر محكوم گرديد .\r\nسبب اين محكوميت باطل بودن وى و سبب باطل بودن او كافر بودنش بود .\r\n وَ اللَّهُ لا يَهْدِي الْقَوْمَ الظَّالِمِينَ ؛  يعنى خداوند كسانى را كه با يارى كردن باطل و ستيز با حق ، بر خود ستم كردند ، هدايت نمىكند .\r\n\r\n","description":"","footnote":"","page_name":" 693 ","page_number":693},
  {"content":"\r\n\r\nآيه نام طاغوت را نبرده است ، چراكه هدف ، استنباط اندرز [ و پيام 
  ] داستان است ، نه نام قهرمان آن . مشهور است كه مراد از اين طاغوت نمرود بن كنعان بن سام بن نوح مىباشد . گفته‌اند : او نخستين كسى بود كه تاج بر سر نهاد و تكبّر ورزيد و ادّعاى خدايى كرد . ما در آينده ، چنان‌چه مناسبت اقتضا كند ، داستان ابراهيم و قومش را در سورهء انبيا و سوره‌هاى ديگر باز هم مطرح خواهيم كرد .\r\n\r\n","description":"","footnote":"","page_name":" 694 ","page_number":694},
  {"content":"\r\n\r\n\r\nمردى كه از دهكدهء خالى عبور كرد\r\n\r\n[ سوره البقرة ( 2 ) : آيه 259 
  ]\r\nأَوْ كَالَّذِي مَرَّ عَلى قَرْيَةٍ وَ هِيَ خاوِيَةٌ عَلى عُرُوشِها قالَ أَنَّى يُحْيِي هذِهِ اللَّهُ بَعْدَ مَوْتِها فَأَماتَهُ اللَّهُ مِائَةَ عامٍ ثُمَّ بَعَثَهُ قالَ كَمْ لَبِثْتَ قالَ لَبِثْتُ يَوْماً أَوْ بَعْضَ يَوْمٍ قالَ بَلْ لَبِثْتَ مِائَةَ عامٍ فَانْظُرْ إِلى طَعامِكَ وَ شَرابِكَ لَمْ يَتَسَنَّهْ وَ انْظُرْ إِلى حِمارِكَ وَ لِنَجْعَلَكَ آيَةً لِلنَّاسِ وَ انْظُرْ إِلَى الْعِظامِ كَيْفَ نُنْشِزُها ثُمَّ نَكْسُوها لَحْماً فَلَمَّا تَبَيَّنَ لَهُ قالَ أَعْلَمُ أَنَّ اللَّهَ عَلى كُلِّ شَيْءٍ قَدِيرٌ ( 259 )\r\nيا مانند آن كسىكه به دهى رسيد . دهى كه سقف‌هاى بناهايش فروريخته بود . گفت : از كجا خدا اين مردگان را زنده كند ؟ خدا او را به مدت صد سال ميراند . آن‌گاه زنده‌اش كرد و گفت : چه‌مدت در اين‌جا بوده‌اى ؟ گفت : يك روز يا قسمتى از روز . گفت : نه ، صد سال است كه در اين‌جا بوده‌اى . به طعام و آبت بنگر كه تغيير نكرده است و به خرت بنگر . مىخواهيم تو را براى مردمان عبرتى گردانيم . بنگر كه استخوان‌ها را چگونه به هم مىپيونديم و گوشت بر آن مىپوشانيم . چون قدرت خدا بر او آشكار شد ، گفت : مىدانم كه خدا بر هركارى تواناست . ( 259 )\r\n\r\nواژگان\r\nخاوية : خالى . گفته مىشود : خوت الدار ، وقتى اهل خانه ، آن را تخليه كنند .\r\n\r\n","description":"","footnote":"","page_name":" 695 ","page_number":695},
  {"content":"\r\n\r\nعروش : جمع « عرش » به معناى سقف خانه و نيز هر سايه‌بانى را عرش و عريش گويند .\r\nلم يتسنّه : تغيير نكرد . برخى گفته‌اند : اين واژه از « سنة » گرفته شده و معناى آن اين است : سال‌ها بر آن شخص گذشت . بنابراين نظريه ، « هاء » در « يتسنّه » اصلى است .\r\nبرخى گفته‌اند : از « تسنّن الشيء ؛ فاسد گرديده » ، گرفته شده است . براين اساس ، « هاء » در « يتسنّه » براى سكت است نظير « هاء » در « حسابيه » ، « ماليه » و « سلطانيه » كه در آيات سورهء حاقّه آمده‌اند .\r\nننشزها : با « راء » قرائت شده است به معناى : زنده مىكنيم آن را و نيز با « زاء » قرائت شده به معناى بلند مىكنيم آن را .\r\n\r\nاعراب\r\n « كَالَّذِي » ،  « كاف » اسم است و به معناى مثل و محلّ آن مجرور ، بنابراين كه عطف است بر  « الَّذِي حَاجَّ إِبْراهِيمَ » .  جملهء  « وَ هِيَ خاوِيَةٌ عَلى عُرُوشِها »  حال از « قرية » است . به اين سخن نحويان كه صاحب حال بايد معرفه باشد نبايد توجّه كرد ، زيرا قرآن براى آنها حجّت است ، نه آنها براى قرآن . البته ، بايد يادآور شد كه بسيارى از اوقات صاحب حال معرفه است .  « أَنَّى »  در محلّ نصب بنابر حاليت و صاحب حال لفظ جلاله است .\r\n « كَمْ »  در محلّ نصب ، بنابراين‌كه ظرف است براى  « لَبِثْتَ »  و در معنا : « كم مدّة لبثت » است .  « كَيْفَ »  در محلّ نصب و حال از ضمير مستتر در « ننشز » چنان‌كه صاحب مجمع البيان گفته است . صاحب بحر المحيط گفته است :  « كَيْفَ »  بدل از  « الْعِظامِ »  مىباشد .\r\n\r\nتفسير\r\nآيهء پيشين مثالى بود براى كافرى كه طاغوت را ياور خود قرار دهد و از روشنايى\r\n\r\n","description":"","footnote":"","page_name":" 696 ","page_number":696},
  {"content":"\r\n\r\nبه سوى تاريكىها برود . و اين آيه مثالى است براى مؤمنى كه خدا را ياور خود قرار دهد و از تاريكىها به سوى روشنايى برود .\r\n أَوْ كَالَّذِي مَرَّ عَلى قَرْيَةٍ وَ هِيَ خاوِيَةٌ عَلى عُرُوشِها قالَ أَنَّى يُحْيِي هذِهِ اللَّهُ بَعْدَ مَوْتِها .  خداوند نام دهكده و نيز نام كسى را كه از آن گذر كرد ، بيان نفرموده است . از اين‌رو ، مفسّران اختلاف‌نظر پيدا كرده‌اند كه آيا آن شخص ، كافرى بوده ، يا پيامبرى و يا مؤمنى راستين ؟ و به فرض اين‌كه كافر نبوده ، آيا عزير عليه السّلام بوده است ، يا ارميا عليه السّلام و يا خضر عليه السّلام ؟ و نيز در آن دهكده اختلاف كرده‌اند كه آيا بيت المقدّس بوده يا غير آن ؟\r\nدليلى كه آن را مشخص كند در دست نيست و كسانى كه نام آن را تعيين كرده‌اند ، مستندشان تنها اسرائيليات است .\r\n« خاوية » يعنى خالى از ساكنان . « عروش » به معناى سقف‌هاى خانه‌هاست و مراد اين است كه خانه‌هاى آن دهكده ويران شده و كسى در آنها باقى نمانده بود .\r\nشگفت‌زده شدن آن عابر ، به خاطر چگونگى آفرينش مجدّد ساكنان دهكده بود ، نه به سبب منظرهء خود دهكده .\r\nبايد در پاسخ كسىكه تصوّر مىكند شخص عبوركننده از آن دهكده كافر بود - زيرا در قدرت خدا شك كرد - گفت : هركسى در ذهنش شبهه‌اى خطور كند و بخواهد آن را بر طرف سازد ، كافر نيست بلكه عكس آن درست است ، چراكه ابراهيم عليه السّلام از پروردگارش خواست به وى نشان دهد كه چگونه مردگان را زنده مىكند ، درحالىكه او به خدا ايمان و يقين داشت . به‌علاوه درخواست افزايش علم به قدرت خداوند از ايمان مخلصانه سرچشمه مىگيرد و بدين ترتيب ، خطاى نظريهء كسى آشكار مىشود كه مىگويد : مسافر دهكده كافر بوده است ، آن هم به اين سبب كه وى گفت :  « أَنَّى يُحْيِي هذِهِ اللَّهُ بَعْدَ مَوْتِها » .  هرگز وى كافر نبود و سخنش نيز انكار قدرت خدا نيست ، لكن منظرهء ويران و وحشتناك دهكده ، او را متحيّر ساخت و نتوانست راه زنده شدن دوبارهء ساكنان آن را درك كند .\r\n\r\n","description":"","footnote":"","page_name":" 697 ","page_number":697},
  {"content":"\r\n\r\n فَأَماتَهُ اللَّهُ مِائَةَ عامٍ .  خداوند او را حقيقتا ميراند ، نه مجازا ؛ چراكه اين معنا از ظاهر آيه استفاده مىشود و دليلى بر تأويل وجود ندارد .  ثُمَّ بَعَثَهُ .  آن‌گاه ، او را به همان حال نخست برانگيخت و اين كار ، براى كسىكه به افراد و اشيايى كه در جهان هستند ، مىگويد :  « كُنْ فَيَكُونُ » ؛  موجود شو ، پس موجود مىشود ، بسيار آسان است . و چيزى شگفت‌انگيزتر از اين نيست كه كسى قدرت خالق را با قدرت مخلوق مقايسه كند و من نمىدانم كه وجه مشتركى كه موجب درست بودن قياس مىشود چيست ! !\r\n\r\nحساب قبر\r\n قالَ كَمْ لَبِثْتَ .  اين پرسش براى اقرار گرفتن است ، نه استفهام واقعى .  قالَ لَبِثْتُ يَوْماً أَوْ بَعْضَ يَوْمٍ .  اگر اجماع و روايات وجود نداشت ، مىتوانستيم بگوييم : حسابى در قبر نيست و پرسش [ از مردم 
  ] تنها به روز قيامت منحصر مىشود و دليل بر اثبات اين مدعا همين آيه و نيز آيهء 55 سورهء روم است :  « وَ يَوْمَ تَقُومُ السَّاعَةُ يُقْسِمُ الْمُجْرِمُونَ ما لَبِثُوا غَيْرَ ساعَةٍ » . \r\nسوگند خوردن گناهكاران و غفلت آنان از مدتى كه بر مرگشان گذشته است ، سببى جز عدم حيات ندارد ، زيرا احساس زمان تنها با شعور و حيات امكان‌پذير است .\r\nشيخ مفيد در كتاب اوائل المقالات ، بخش « القول فى احوال المكلّفين من رعايا الأئمة بعد الوفاة » گفته است : « مردم چهار گروه‌اند :\r\n1 . گروهى كه حق را شناخته و بدان عمل كرده‌اند . اين گروه پس از مرگ و پيش از قيامت ، زندگى سعادتمندانه‌اى دارند .\r\n2 . گروهى كه حق را شناخته ، لكن از روى دشمنى بدان عمل نكرده‌اند . آنان نيز پس از مرگ زنده‌اند ، ولى در عذاب و بدبختى گرفتارند .\r\n3 . گروهى كه از باب بىتفاوتى مرتكب گناه شده‌اند ، نه از روى عناد و دشمنى و\r\n\r\n","description":"","footnote":"","page_name":" 698 ","page_number":698},
  {"content":"\r\n\r\nحلال كردن حرام . اين گروه مشخص نيست كه آيا پس از مرگ و پيش از قيامت زنده‌اند يا نه .\r\n4 . مستضعفان و كسانى كه ترك اطاعت خدا را كردند ، لكن نه از روى دشمنى . اين گروه ، تا روز قيامت در جهان مردگان باقى مىمانند و زنده نمىباشند » .\r\nشيخ مفيد اين تقسيم‌بندى را از روايات اهل بيت عليهم السّلام گرفته كه از جملهء آنها اين روايت است : « هر مرده‌اى در قبر عذاب نمىشود و تنها كسىكه مطلقا كافر باشد عذاب مىشود . و كسىكه با اخلاص كامل ايمان داشته باشد از نعمت‌هاى الهى برخوردار مىگردد و از ماسواى اين دو چشم‌پوشى مىشود و آنها مورد بازخواست قرار نمىگيرند تا اين‌كه روز قيامت فرارسد » .\r\nما در اين‌باره در كتاب فلسفهء مبدأ و معاد ، در بخش « در ميان دنيا و آخرت » و نيز در بخش « حساب قبر » به تفصيل سخن گفتيم .\r\n قالَ بَلْ لَبِثْتَ مِائَةَ عامٍ فَانْظُرْ إِلى طَعامِكَ وَ شَرابِكَ لَمْ يَتَسَنَّهْ .  اين‌كه خداوند  « لَمْ يَتَسَنَّهْ »  به صيغهء مفرد فرموده است ، نه به صيغهء مثنا ، بدان جهت است كه شراب و طعام از لحاظ اين‌كه هر دو زود فاسد مىشوند از يك نوعند .  « لَمْ يَتَسَنَّهْ »  يعنى با گذشت سال‌ها فاسد نگرديد ، بلكه به همان حال نخست خود باقى ماند و اين معجزه‌اى الهى است ، چراكه خوراكى و نوشيدنى زود فاسد مىشود . و من مىترسم از كسىكه كوشش مىكند تا قرآن را با علم روز تطبيق كند ، بگويد : آنها در يخچال قرار داشتند .\r\n وَ انْظُرْ إِلى حِمارِكَ ؛  يعنى به خرت نگاه كن كه چگونه پوسيده ، درحالىكه خوراكى و نوشيدنىات همچنان به حال خود [ تر و تازه 
  ] باقى مانده است . و اين امر رساترين معجزه و نمايش قدرت در خرق عادات است ، چراكه هوا يك هواست و شرايط ، يك شرايط . بنابراين ، اگر هوا در تازه ماندن خوراك و نوشيدنى مؤثّر بوده ، در ابتدا بايد اين اثر را بر الاغ مىگذاشته است ، زيرا الاغ بيشتر از آن دو ، صلاحيت بقا را\r\n\r\n","description":"","footnote":"","page_name":" 699 ","page_number":699},
  {"content":"\r\n\r\nدارد . ازاين‌رو ، مردن الاغ و بقاى خوراكى و نوشيدنى به مدت صدسال در همان وضعيت نخست ، بهترين دليل براين است كه خدا در انجام هيچ چيزى ناتوان نيست .\r\nبرخى گفته‌اند : الاغ او بدون آب و غذا به مدت صد سال زنده باقى ماند . در هر دو صورت ، خداوند اين معجزه را انجام داد تا حيرت و تعجّب عزير را از اين‌كه چگونه ساكنان دهكده زنده مىشوند ، بر طرف سازد و نيز عزير را نشانه‌اى قرار دهد بر اثبات وجود قيامت براى كسانى كه در عصر او از وضعيت وى آگاهى پيدا مىكنند . و مراد سخن خداوند :  وَ لِنَجْعَلَكَ آيَةً لِلنَّاسِ  نيز همين معناست .\r\n وَ انْظُرْ إِلَى الْعِظامِ كَيْفَ نُنْشِزُها ثُمَّ نَكْسُوها لَحْماً .  در اين‌باره كه آيا مراد از عظام ، استخوان‌هاى عزير است و يا استخوان‌هاى الاغ او ؟ اختلاف‌نظر وجود دارد . برخى گفته‌اند : مراد ، استخوان صاحب الاغ است و خداوند در ابتدا چشمان او را زنده كرد تا به بقيهء جسدش بنگرد كه چگونه جمع و زنده مىشود . اين نظريه ، نسبت دادن سخن به خداوند است از روى ناآگاهى . بهتر آن است كه بگوييم مراد از عظام ، استخوان‌هاى الاغ است ، چراكه صاحبش مىگويد :  « لَبِثْتُ يَوْماً أَوْ بَعْضَ يَوْمٍ ؛  يك روز يا قسمتى از روز بوده‌ام » و اگر او مىديد كه استخوان‌هايش پوسيده است ، به طولانى شدن مدت توجّه پيدا مىكرد .\r\n « نُنْشِزُها »  با « زاء » معجمه يعنى برمىداريم آنها را و برخى را با برخى پيوند مىدهيم . خداى سبحان آن استخوان‌ها را با گوشت كاملا پوشانيد و به صورت اوّلش بازگرداند . امام على عليه السّلام فرمود : « فانى شدن دنيا پس از آفرينش آن ، شگفت‌انگيزتر از آفرينش آن نمىباشد » .\r\n فَلَمَّا تَبَيَّنَ لَهُ قالَ أَعْلَمُ أَنَّ اللَّهَ عَلى كُلِّ شَيْءٍ قَدِيرٌ .  عزير اين سخن را پس از يك تجربه شخصى به زبان آورد كه در آن ترديد نداشت ؛ چگونه ترديد داشته باشد ، در حالىكه با چشمان خود ، آشكارا سه معجزه را ديد كه عبارت بودند از :\r\n1 . زنده شدنش پس از مرگ .\r\n\r\n","description":"","footnote":"","page_name":" 700 ","page_number":700},
  {"content":"\r\n\r\n2 . زنده شدن الاغ او .\r\n3 . تازه ماندن خوراكىاش در مدت صد سال .\r\nاندرزى كه ما مىتوانيم از اين داستان بگيريم آن است كه انسان خردمند نبايد آنچه را كه عقلش از درك آن ناتوان است يا با آنچه در كتاب و يا روزنامه‌اى خوانده و يا از استادى شنيده است سازگارى ندارد ، انكار كند ، بلكه نسبت به آن و حتّى نسبت به چيزى كه آن را مخالف قوانين طبيعت مىداند برخورد محتاطانه داشته باشد ، چراكه علم ثابت كرده است طبيعت قوانينى تغييرناپذير و قطعى و نهايى ندارد .\r\n\r\n","description":"","footnote":"","page_name":" 701 ","page_number":701},
  {"content":"\r\n\r\n\r\nآرام گرفتن دل\r\n\r\n[ سوره البقرة ( 2 ) : آيه 260 
  ]\r\nوَ إِذْ قالَ إِبْراهِيمُ رَبِّ أَرِنِي كَيْفَ تُحْيِ الْمَوْتى قالَ أَ وَ لَمْ تُؤْمِنْ قالَ بَلى وَ لكِنْ لِيَطْمَئِنَّ قَلْبِي قالَ فَخُذْ أَرْبَعَةً مِنَ الطَّيْرِ فَصُرْهُنَّ إِلَيْكَ ثُمَّ اجْعَلْ عَلى كُلِّ جَبَلٍ مِنْهُنَّ جُزْءاً ثُمَّ ادْعُهُنَّ يَأْتِينَكَ سَعْياً وَ اعْلَمْ أَنَّ اللَّهَ عَزِيزٌ حَكِيمٌ ( 260 )\r\nبه يادآور زمانى را كه ابراهيم گفت : اى پروردگار من ، به من بنماى كه مردگان را چگونه زنده مىسازى . گفت : آيا هنوز ايمان نياورده‌اى ؟ گفت : آرى ، ولى مىخواهم كه دلم آرام يابد . گفت : چهار پرنده برگير و گوشت آنها را به هم بياميز و هر جزئى از آنها را بركوهى بنه . پس آنها را فراخوان . شتابان نزد تو مىآيند و بدان‌كه خدا پيروزمند و حكيم است . ( 260 )\r\n\r\nواژگان\r\nفصرهنّ : آنها را به هم بياميز و گردآور .\r\n\r\nاعراب\r\n « إِذْ »  ظرف به معناى وقت و عامل آن محذوف و در تقدير : « اذكر » است .  « كَيْفَ »  در محلّ نصب بنابر حاليت و « تحيى » عامل آن است .  « لِيَطْمَئِنَّ »  در محلّ نصب به\r\n\r\n","description":"","footnote":"","page_name":" 702 ","page_number":702},
  {"content":"\r\n\r\n« أن » مقدّره . مصدرى كه ريخته مىشود مجرور به لام و متعلّق به محذوف و در تقدير « سألتك للاطمئنان » مىباشد .  « سَعْياً »  مفعول مطلق براى  « يَأْتِينَكَ »  و يا حال است ، به معناى « ساعيات » .\r\n\r\nتفسير\r\nتفسير آيه روشن است ، لكن مفسّران ، در هرحال ، مىخواهند سبب سخن را بيابند . ازاين‌رو ، مىپرسند : باوجوداين كه ابراهيم به روز قيامت ايمان كامل داشت ، چرا چنين درخواستى از خدا كرد ؟ در پاسخ اين سؤال نيز مفسّران دچار اختلاف شدند و رازى دوازده نظريه را در اين‌باره بيان كرده است . اساسا اين بحث‌ها هيچ‌گونه دليلى ندارد [ و بىمورد است 
  ] ، چراكه ايمان به غيب با درخواست مشاهدهء عينى منافاتى ندارد ، زيرا هركس كه به خدا و فرشتگان او و خبرهاى غيبى كه در كتاب‌هاى او آمده ، ايمان دارد و تمام مؤمنان ، خواه بزرگ‌ترين و خواه كوچك‌ترين آنان آرزو دارند كه هرچه را از طريق غيب و وحى بدان ايمان آوردند ، با چشم سر نيز مشاهده كنند و در اين ميان ، تنها على بن ابى طالب عليه السّلام است كه فرمود : « اگر پرده از جلو چشمم برداشته شود ، بر ايمانم افزوده نخواهد شد » .\r\nدر هرحال ، ابراهيم خليل الرحمن همانند ديگر پيامبران و صدّيقان از راه وحى به روز قيامت ايمان آورد . آن‌گاه دوست داشت كه پس از مشاهدهء قلبى و عقلى ، حادثه را با چشم سر نيز ببيند تا بدين‌وسيله تمام راه‌هاى شناخت يعنى قلبى ، عقلى و عملى را طى كرده باشد .\r\nخداوند درخواست ابراهيم را اجابت كرد و به او دستور داد كه چهار پرنده برگيرد و گوشت آنها را به هم بياميزد و آن‌گاه آنها را به چند جزء تقسيم و پراكنده‌اش كند و هر جزئى را بر سر كوهى قرار بدهد . سپس آنها را به سوى خود فراخواند و آنها به دستور خداوند به سوى او شتابان خواهند آمد . ابراهيم عليه السّلام فرمان پروردگارش را اطاعت كرد\r\n\r\n","description":"","footnote":"","page_name":" 703 ","page_number":703},
  {"content":"\r\n\r\nو اجزاى پراكنده به مكان خود بازگشت و دوباره زنده گرديد و به قدرت خداوند ، شتابان به سوى او آمد .\r\nآنچه ما مىتوانيم از اين آيه برداشت كنيم آن است كه درخواست آشكار شدن اسرار آفرينش و يا قيامت ، گاهى از شك و ترديد نشئت مىگيرد و اين با ايمان به قدرت خدا و اعتماد به وحى و پيامبران او منافات دارد و گاهى از علاقه به آگاهى و شناخت حسى سرچشمه مىگيرد ، امّا در عين‌حال ، شخص به قدرت خدا ايمان و به پيامبرانش اعتماد دارد به‌گونه‌اى كه حتّى اگر نبيند كه چگونه خدا مردگان را زنده مىكند - چنان‌كه ابراهيم عليه السّلام اين‌گونه بود - بازهم ايمان او كاسته نمىشود . چنين درخواستى به ايمان ضرر نمىزند ، ولى رسيدن به اين خواسته ، بسيار دشوار ، بلكه محال است ، مگر اين‌كه درخواست‌كننده پيامبر باشد ، نظير ابراهيم خليل كه حتّى اگر خداوند خواسته‌اش را اجابت نيز نمىكرد ايمان او به قدرت خدا متزلزل نمىگرديد .\r\nبنابراين ، اگر كسى تجربه و مشاهدهء عينى را شرط ايمان خود به قيامت قرار دهد ، اساسا كافر است و اگر كسى حقيقتا به خدا ايمان داشته باشد نياز به چنين پيش شرطى ندارد ، زيرا در آسمان‌ها و زمين ، چيزى نمىتواند جلو قدرت خدا را بگيرد .\r\n\r\n","description":"","footnote":"","page_name":" 704 ","page_number":704},
  {"content":"\r\n\r\n\r\nدانه‌اى كه هفت خوشه برآورد\r\n\r\n[ سوره البقرة ( 2 ) : آيات 261 تا 263 
  ]\r\nمَثَلُ الَّذِينَ يُنْفِقُونَ أَمْوالَهُمْ فِي سَبِيلِ اللَّهِ كَمَثَلِ حَبَّةٍ أَنْبَتَتْ سَبْعَ سَنابِلَ فِي كُلِّ سُنْبُلَةٍ مِائَةُ حَبَّةٍ وَ اللَّهُ يُضاعِفُ لِمَنْ يَشاءُ وَ اللَّهُ واسِعٌ عَلِيمٌ ( 261 ) الَّذِينَ يُنْفِقُونَ أَمْوالَهُمْ فِي سَبِيلِ اللَّهِ ثُمَّ لا يُتْبِعُونَ ما أَنْفَقُوا مَنًّا وَ لا أَذىً لَهُمْ أَجْرُهُمْ عِنْدَ رَبِّهِمْ وَ لا خَوْفٌ عَلَيْهِمْ وَ لا هُمْ يَحْزَنُونَ ( 262 ) قَوْلٌ مَعْرُوفٌ وَ مَغْفِرَةٌ خَيْرٌ مِنْ صَدَقَةٍ يَتْبَعُها أَذىً وَ اللَّهُ غَنِيٌّ حَلِيمٌ ( 263 )\r\nمثل آنان‌كه مال خود را در راه خدا انفاق مىكنند ، مثل دانه‌اى است كه هفت خوشه برآورد و در هر خوشه‌اى صد دانه باشد . خدا پاداش هركه را بخواهد چند برابر مىكند . خدا گشايش دهنده داناست . ( 261 )\r\nمزد كسانى كه اموال خود را در راه خدا انفاق مىكنند و پس از انفاق منّتى نمىنهند و آزارى نمىرسانند با پروردگارشان است . نه بيمناك مىشوند و نه اندوهگين . ( 262 )\r\nگفتار نيكو و بخشايش ، بهتر از صدقه‌اى است كه آزادى به دنبال داشته باشد . خدا بىنياز و بردبار است . ( 263 )\r\n\r\nاعراب\r\n « مَثَلُ الَّذِينَ » ،   « مَثَلُ »  مبتدا و مضاف به محذوف كه در تقدير : « مثل صدقات الذين » است ، چراكه به وسيلهء اسم معنا نمىتوان از اسم عين خبر داد .  « كَمَثَلِ \r\n\r\n","description":"","footnote":"","page_name":" 705 ","page_number":705},
  {"content":"\r\n\r\n حَبَّةٍ »  « كاف » زايده و « مثل » خبر است .  « الَّذِينَ »  دوم مبتدا و جملهء  « لَهُمْ أَجْرُهُمْ »  خبر آن .\r\n\r\nتفسير\r\nكسىكه آيات قرآن را جستجو و در معناى آنها بينديشد ، متوجه مىشود كه آيات قرآنى به سه اصل اهمّيت مىدهد : نشر دعوت اسلامى ، جهاد و بخشش مال در راه خدا ؛ چراكه اين سه اصل ، در گسترش اسلام و پشتيبانى آن ، نقش مهمّى دارند . از اين رو ، قرآن با شيوه‌هاى گوناگون تشويق و تهديد مردم را به رعايت اين اصول فرامىخواند . آيات زيادى مسلمانان را به جهاد و بذل مال تشويق مىكند . بسيارى از اين آيات در آينده خواهد آمد و هم‌اكنون بيش از ده آيه در مورد بذل و بخشش در برابر ما قرار دارند . برخى از آنها وعدهء هفتصد برابر و يا بيشتر از آن را به انفاق‌كننده مىدهد . برخى انفاق‌كننده را از منّت نهادن و آزار كردن نهى مىكند . برخى به او دستور مىدهد كه بخشش بايد صرفا براى خدا صورت بگيرد . برخى مىگويند :\r\nبخشش بايد از مال حلال باشد ، نه از مال حرام و . . . . « 1 »\r\n مَثَلُ الَّذِينَ يُنْفِقُونَ أَمْوالَهُمْ فِي سَبِيلِ اللَّهِ كَمَثَلِ حَبَّةٍ أَنْبَتَتْ سَبْعَ سَنابِلَ فِي كُلِّ سُنْبُلَةٍ مِائَةُ حَبَّةٍ وَ اللَّهُ يُضاعِفُ لِمَنْ يَشاءُ .  مفسّران مىپرسند : چگونه خداوند به دانه‌اى مثل زده است كه چنين محصولى بدهد ، با اين‌كه مىدانيم چنين دانه‌اى وجود خارجى ندارد ؟ برخى از مفسّران در پاسخ گفته‌اند : اين مثال ، كنايه از كثرت است نه بيان واقعيت . برخى ديگر گفته‌اند :\r\nمثال مزبور صرفا يك فرضيه است و هدف آن اين است كه شخص خردمند وقتى بداند كه بذرش هفتصد برابر محصول مىدهد ، به كاشتن آن اقدام مىكند و بازنمىايستد .\r\n\r\n\r\n","description":"","footnote":"\r\n( 1 ) . برخى از مفسّران جديد گفته‌اند : اين آيات درواقع بنيان « نظام اقتصادى » را پىريزى مىكند ولى به نظر ما در حقيقت اين آيات ربطى به اين مسئله ندارد ، زيرا شالودهء نظام اقتصادى قبل از هرچيز بر فراهم‌سازى ابزار توليد و تعيين متخصّصان آن پىريزى مىشود ، درحالىكه اين آيات اشاره‌اى به مسائل فوق ندارد و فقط ثروتمندان را به بخشش اموالشان در راه خدا تشويق مىكند .\r\n","page_name":" 706 ","page_number":706},
  {"content":"\r\n\r\nبىترديد ، مفسّران از آن جهت اين مثال را بعيد دانسته‌اند كه كاشتن چنين دانه‌اى را با چنان محصول ، با كشاورزى دوران خود مقايسه كرده‌اند ، دورانى كه ابزار كشاورزى در آن به گاو و الاغ و بيل و كلنگ منحصر مىشد و اگر آنان در عصر حاضر بودند ، هرگز دربارهء مثال خدا دچار شگفتى نمىشدند ؛ چراكه امروز علم در هر چيزى اثر خود را گذاشته و ابزارش را در كشاورزى و در تمام پديده‌هاى زندگى به كار گرفته است .\r\nوانگهى ، عطاى پروردگار تمام شدنى و قابل‌شمارش نيست . او بر هريك از بندگانش كه بخواهد تنگ نمىگيرد . بنابراين ، حتّى « هفتصد » برابر نيز حدّ بالاى بخشش خداوند نمىباشد و از همين جهت است كه فرمود :  وَ اللَّهُ يُضاعِفُ لِمَنْ يَشاءُ وَ اللَّهُ واسِعٌ عَلِيمٌ .  البته همان‌گونه كه تا « هفتصد » برابر قابل‌افزايش است ، قابل نقصان نيز مىباشد و اين امر ، به حالت بخشش‌كننده و به مورد بخشش بستگى دارد .\r\nچه‌بسا اجر و ثواب بخشش يك درهم از سوى فردى كه به آن نياز دارد ، بيشتر از اجر هزار درهمى باشد كه ثروتمندى به آن نياز ندارد مىبخشد . همچنين ، يك درهم كه در راه اعتلاى حق و تربيت انسان‌ها براساس دين و اخلاق و نيز در راه خوشبخت كردن مردم و رهايى آنان از چنگال ستم و فقر بخشيده مىشود و اثر و منفعت آن مدت‌ها باقى مىماند ، به مراتب بهتر از هزاران درهمى است كه آنها را به كسى مىدهند كه وى اين درهم‌ها را براى آسايش پسران و ازدواج دختران خود خرج مىكند .\r\n الَّذِينَ يُنْفِقُونَ أَمْوالَهُمْ فِي سَبِيلِ اللَّهِ ثُمَّ لا يُتْبِعُونَ ما أَنْفَقُوا مَنًّا وَ لا أَذىً لَهُمْ أَجْرُهُمْ عِنْدَ رَبِّهِمْ .  منّت در لغت ، چند معنا دارد :\r\nاوّل ، نعمت دادن . گفته مىشود : « أنعم الله عليك ؛ خداوند منّت گذاشت بر تو » . و نيز گفته مىشود : « اللّه المنّان ؛ خداى نعمت‌دهنده » .\r\nدوم ، قطع . خداوند فرمود :  « وَ إِنَّ لَكَ لَأَجْراً غَيْرَ مَمْنُونٍ ؛  « 1 » پاداش غير مقطوع براى تو است » .\r\n\r\n\r\n","description":"","footnote":"\r\n( 1 ) . قلم ( 68 ) آيهء 3 .\r\n","page_name":" 707 ","page_number":707},
  {"content":"\r\n\r\nسوم ، اظهار نيكى و بخشش و در اين‌جا ، مراد همين معناست .\r\nصاحب مجمع البيان گفته است : المنّ يعنى به كسىكه بخشش مىكنى بگويى : آيا من به تو بخشش نكردم ؟ آيا من به تو احسان نكردم ؟ اذيت آن است كه بگويى : خدا مرا از دست تو راحت كند .\r\nمعناى آيه اين است كه انفاقى كه خداوند ، چندين برابر آن عوض مىدهد ، انفاقى است كه تنها براى خدا باشد ، نه براى شهرت و خودنمايى و انفاقى كه احساسات يك انسان را جريحه‌دار نكند ، چراكه چنين انفاقى ، نيكى را لكه‌دار و شيرينى نعمت را تلخ و ثواب را از بين مىبرد .\r\n قَوْلٌ مَعْرُوفٌ وَ مَغْفِرَةٌ خَيْرٌ مِنْ صَدَقَةٍ يَتْبَعُها أَذىً .  قول معروف سخنى است كه بر دل نشيند و دل از آن نفرت نداشته باشد . مراد از مغفرت در اين‌جا آن است كه هرگاه سائل در سؤال پافشارى نمايد و يا در صورتى كه مقصودش حاصل نشود ، در برابر مسئول پستى و پررويى از خود نشان دهد - چنان‌كه برخى از گداها چنين مىكنند - شايسته است كه شخص مسئول ، گذشت و چشم‌پوشى كند . معناى آيه آن است كه برخورد با سائل با سخنان خوش و شكيبايى در برابر او ، در نزد خدا بهتر است از بخششى كه با آزار و برخورد ناشايست توأم باشد . در حديث آمده است كه رسول خدا صلّى اللّه عليه و إله فرمود : « وقتى سائل سؤال مىكند ، سؤالش را قطع مكنيد تا اين‌كه وى آن را تمام كند . آن‌گاه ، با كمال متانت و خوش‌رويى پاسخ او را بدهيد : يا بخششى هر چند اندك ، يا ردّى نيكو » .\r\n وَ اللَّهُ غَنِيٌّ .  يعنى خدا از همهء صدقات و طاعات بىنياز است و ما به عنايت ، لطف و پاداش او نيازمنديم .\r\n حَلِيمٌ .  يعنى خداوند در دنيا به مجازات شتاب نمىكند ، بلكه گناهكار را مهلت مىدهد تا روز قيامت فرارسد .\r\n\r\n","description":"","footnote":"","page_name":" 708 ","page_number":708},
  {"content":"\r\n\r\n\r\nصدقه‌هاى خود را باطل نكنيد\r\n\r\n[ سوره البقرة ( 2 ) : آيات 264 تا 265 
  ]\r\nيا أَيُّهَا الَّذِينَ آمَنُوا لا تُبْطِلُوا صَدَقاتِكُمْ بِالْمَنِّ وَ الْأَذى كَالَّذِي يُنْفِقُ مالَهُ رِئاءَ النَّاسِ وَ لا يُؤْمِنُ بِاللَّهِ وَ الْيَوْمِ الْآخِرِ فَمَثَلُهُ كَمَثَلِ صَفْوانٍ عَلَيْهِ تُرابٌ فَأَصابَهُ وابِلٌ فَتَرَكَهُ صَلْداً لا يَقْدِرُونَ عَلى شَيْءٍ مِمَّا كَسَبُوا وَ اللَّهُ لا يَهْدِي الْقَوْمَ الْكافِرِينَ ( 264 ) وَ مَثَلُ الَّذِينَ يُنْفِقُونَ أَمْوالَهُمُ ابْتِغاءَ مَرْضاتِ اللَّهِ وَ تَثْبِيتاً مِنْ أَنْفُسِهِمْ كَمَثَلِ جَنَّةٍ بِرَبْوَةٍ أَصابَها وابِلٌ فَآتَتْ أُكُلَها ضِعْفَيْنِ فَإِنْ لَمْ يُصِبْها وابِلٌ فَطَلٌّ وَ اللَّهُ بِما تَعْمَلُونَ بَصِيرٌ ( 265 )\r\nاى كسانى كه ايمان آورده‌ايد ، همانند آن كس كه اموال خود را از روى ريا و خودنمايى انفاق مىكند و به خدا و روز قيامت ايمان ندارد ، صدقه‌هاى خويش را به منّت نهادن و آزار رسانيدن باطل مكنيد . مثل او مثل سنگ صافى است كه بر روى آن خاك نشسته باشد . به ناگاه باران تند فروبارد و آن سنگ را همچنان كشت‌ناپذير باقى گذارد . چنين كسان از آنچه كرده‌اند سودى نمىبرند كه خدا كافران را هدايت نمىكند . ( 264 )\r\nو مثل كسانى كه اموال خويش را براى طلب رضاى خدا از روى يقين و اعتقاد انفاق مىكنند ، مثل بستانى است بر تپه‌اى كه بارانى تند بر آن بارد و دو چندان ميوه دهد و اگرنه بارانى تند كه نرم بارانى بر آن بارد . خدا به كارهاى شما بيناست . ( 265 )\r\n\r\n","description":"","footnote":"","page_name":" 709 ","page_number":709},
  {"content":"\r\n\r\n\r\nواژگان\r\nالرثاء : نماياندن ، بدين معنا كه به مردم مىنمايانى كه تو كار نيك انجام مىدهى و از اهل آن مىباشى .\r\nالصفوان : سنگ صاف .\r\nالوابل : باران تند . و الوبال : پايان بد .\r\nالصلد : نقطه‌اى از زمين كه به سبب سخت بودن ، چيزى در آن نمىرويد .\r\nالربوة : « راء » را مىتوان به سه حركت قرائت كرد ، به معناى تپه .\r\nأكلها : چيزى كه قابل خوردن است .\r\nالطلّ : باران نرم ، شبنم .\r\n\r\nاعراب\r\n« كاف » در  « كَالَّذِي »  اسم و به معناى « مثل » است . محلّ آن نصب ، بنابراين كه حال از « واو » در  « لا تُبْطِلُوا »  مىباشد .  « رِئاءَ النَّاسِ »  مفعول من اجله براى  « يُنْفِقُ » .  « كاف » در  « كَمَثَلِ »  زايد و  « عَلَيْهِ تُرابٌ »  مبتدا و خبر و جمله در محلّ جرّ ، صفت براى  « صَفْوانٍ »  است .  « صَلْداً »  حال از « هاء » تركه .  « صَلْداً »  به « يابسا » تأويل برده مىشود [ بنابراين ، در حكم مشتق است 
  ] .  « ابْتِغاءَ مَرْضاتِ اللَّهِ »  مفعول من اجله و  « تَثْبِيتاً »  معطوف عليه .\r\n « ضِعْفَيْنِ »  حال از  « أُكُلَها » .   « فَطَلٌّ »  فاعل براى فعل محذوف و در تقدير : « فيصيبها طلّ » است .\r\n\r\nتفسير\r\n يا أَيُّهَا الَّذِينَ آمَنُوا لا تُبْطِلُوا صَدَقاتِكُمْ بِالْمَنِّ وَ الْأَذى كَالَّذِي يُنْفِقُ مالَهُ رِئاءَ النَّاسِ وَ لا يُؤْمِنُ بِاللَّهِ وَ الْيَوْمِ الْآخِرِ .  خداوند در آيات پيشين بيان كرد كه شرط دست يافتن به\r\n\r\n","description":"","footnote":"","page_name":" 710 ","page_number":710},
  {"content":"\r\n\r\nپاداش بخشش و انفاق ، ترك منّت نهادن و آزار دادن است و نيز صدقه ندادن با سخن نيكو ، بهتر از صدقه دادن با منّت نهادن و آزار رسانيدن است . همچنين ، يادآور شد كه اگر كسى بدون آن‌كه منّت بگذارد و يا آزار برساند مالش را ببخشد ، مزد و پاداش او بىحدّ و حساب افزايش مىيابد و براى روشن شدن اين موضوع به دانه‌اى مثل زد كه براى كشاورز هفتصد برابر محصول مىدهد . خداوند پس از بيان اين مطالب ، در اين آيه مثلى مىزند براى كسانى كه انفاق مال خود را با منّت و آزار همراه مىكنند و آنها را به منافق رياكارى تشبيه مىنمايد كه مالش را به خاطر ستايش و تمجيد مردم مىبخشد ، نه به خاطر به‌دست آوردن خشنودى خدا .\r\nمراد از  « وَ لا يُؤْمِنُ بِاللَّهِ وَ الْيَوْمِ الْآخِرِ »  آن است كه عمل رياكار و كافر يكسان است ، زيرا هر دو در جستجوى خشنودى خداوند نمىباشند و از اين‌جاست كه حديث متواتر مىگويد : ريا ، شرك پنهان است .\r\n فَمَثَلُهُ كَمَثَلِ صَفْوانٍ عَلَيْهِ تُرابٌ فَأَصابَهُ وابِلٌ فَتَرَكَهُ صَلْداً لا يَقْدِرُونَ عَلى شَيْءٍ مِمَّا كَسَبُوا .  ضمير  « فَمَثَلُهُ »  به رياكار برمىگردد . خداوند ، نخست شخص منّت‌گذار و آزاردهنده را به منافق رياكار تشبيه كرده و آن‌گاه ، رياكار را به سنگ صافى كه روى آن خاك باشد . روشن است كه همانند همانند ، همانند است ، چنان‌كه دوست دوست ، دوست است . بنابراين ، هم منّت‌گذار آزاردهنده و هم منافق رياكار ، هردو همانند سنگ سخت و صافى هستند كه روى آن خاك اندكى پوشانيده است تا سختى آن ديده نشود و سپس باران تندى مىآيد و آن خاك را با خود مىبرد . . . .\r\nصدقهء آزاردهنده و رياكار نيز كاملا همانند خاكى است كه بر سنگ صاف قرار دارد و آزار و ريا همانند بارانى مىباشد كه خاك را مىبرد .\r\n لا يَقْدِرُونَ عَلى شَيْءٍ .  معناى اين سخن خدا آن است همان‌گونه كه هيچ‌كس نمىتواند خاكى را كه سيل با خود مىبرد برگرداند ، رياكاران و آزاردهندگان نيز نمىتوانند صدقه‌هاى خود را بازگردانند . مقصود آن است كه اينان نه در دنيا از\r\n\r\n","description":"","footnote":"","page_name":" 711 ","page_number":711},
  {"content":"\r\n\r\nصدقه‌هاى خود سود مىبرند ، زيرا از دستشان رفته و نه در آخرت نفع مىبرند ، چرا كه آزار و ريا آن را فاسد كرده است .\r\n وَ اللَّهُ لا يَهْدِي الْقَوْمَ الْكافِرِينَ .  به قرينهء سياق ، مراد از اين آيه در اين‌جا پاداش آخرت است ، زيرا سخن دربارهء پاداش خداست و مراد از كافران ، كسانىاند كه براى غيرخدا كار مىكنند . ازاين‌رو ، در حديث شريف آمده است : « وقتى روز قيامت شود ، نداكننده‌اى ندا مىدهد : كجايند كسانى كه مردم را مىپرستيدند ؟ به پا خيزيد و پاداش‌هايتان را از كسىكه برايش كار كرديد بگيريد ، زيرا من عملى را كه چيزى از دنيا و اهل دنيا با آن مخلوط شده باشد نمىپذيرم » .\r\n وَ مَثَلُ الَّذِينَ يُنْفِقُونَ أَمْوالَهُمُ ابْتِغاءَ مَرْضاتِ اللَّهِ وَ تَثْبِيتاً مِنْ أَنْفُسِهِمْ كَمَثَلِ جَنَّةٍ بِرَبْوَةٍ أَصابَها وابِلٌ فَآتَتْ أُكُلَها ضِعْفَيْنِ فَإِنْ لَمْ يُصِبْها وابِلٌ فَطَلٌّ .  خداوند پس از آن‌كه مثلى براى صدقهء رياكاران و آزاردهندگان زد ، در اين آيه نيز مثلى براى صدقهء اخلاصمندان زده است - چنان‌كه شأن خداى بزرگ چنين است كه دو ضد را در مقابل هم قرار مىدهد - وقتى صدقهء آنان همانند سنگ صافى باشد كه روى آن خاك قرار دارد ، صدقهء اينان به‌سان باغى است كه در بلندى زمين قرار داشته و از خاك كافى برخوردار باشد و بيمى از سيل نسبت به آن نرود . چنان‌كه نسبت به خاك روى سنگ صاف اين بيم مىرود . اين باغ در سال دوبرابر باغ معمولى محصول مىدهد و به سبب مرغوب بودن خاكش هيچ‌گاه بىحاصل نمىشود و آبيارى اندكى آن را كفايت مىكند ، زيرا خاك آن مرطوب و هواى آن معتدل است و معناى  « فَآتَتْ أُكُلَها ضِعْفَيْنِ فَإِنْ لَمْ يُصِبْها وابِلٌ فَطَلٌّ »  نيز همين است .\r\n ابْتِغاءَ مَرْضاتِ اللَّهِ وَ تَثْبِيتاً مِنْ أَنْفُسِهِمْ .  اين جمله اشاره به دو مطلب دارد :\r\n1 . هدف مؤمنان از انفاق به‌دست آوردن خشنودى خداست .\r\n2 . اين انفاق انگيزهء درونى دارد ، نه انگيزه برونى . برخى گفته‌اند : معناى  « تَثْبِيتاً مِنْ أَنْفُسِهِمْ »  آن است كه مؤمنان با نفس خود جهاد مىكنند و به وسيلهء بخشش آن را به\r\n\r\n","description":"","footnote":"","page_name":" 712 ","page_number":712},
  {"content":"\r\n\r\nاطاعت وامىدارند . اين معنا در صورتى درست است كه « من » به معناى « لام » باشد ؛ نظير آيهء  « مِمَّا خَطِيئاتِهِمْ أُغْرِقُوا »  « 1 » كه در معناى « لام » است و نيز همانند سخن فرزدق كه دربارهء امام زين العابدين عليه السّلام فرمود :\r\n« يغضى حياء و يغضى من مهابته »\r\nكه به معناى « لمهابته » مىباشد .\r\nوانگهى ، در اين دو آيه ، بلاغت در حدّ اعجاز وجود دارد ، امرى كه در سخنان غيرخداوند - جلّت عظمته - نمىتوان آن را يافت ؛ براى نمونه ، نخست صدقهء توأم با آزار را به صدقهء توأم با ريا تشبيه كرده است و صدقهء ريا را به خاك روى سنگ صاف كه با باد و باران از بين مىرود . آن‌گاه اين صدقهء زيان‌بار را در مقابل صدقهء سودمند قرار داده است و صدقهء سودمند همان صدقهء ايمان است و اين‌كه آن به‌سان بوستان حاصل‌خيزى است كه دايما و در هر سال بار مىدهد ، خواه از آسمان باران زياد ببارد خواه باران كم .\r\n\r\n\r\n","description":"","footnote":"\r\n( 1 ) . نوح ( 71 ) آيهء 25 .\r\n","page_name":" 713 ","page_number":713},
  {"content":"\r\n\r\n\r\nآتش گرفتن باغ\r\n\r\n[ سوره البقرة ( 2 ) : آيه 266 
  ]\r\nأَ يَوَدُّ أَحَدُكُمْ أَنْ تَكُونَ لَهُ جَنَّةٌ مِنْ نَخِيلٍ وَ أَعْنابٍ تَجْرِي مِنْ تَحْتِهَا الْأَنْهارُ لَهُ فِيها مِنْ كُلِّ الثَّمَراتِ وَ أَصابَهُ الْكِبَرُ وَ لَهُ ذُرِّيَّةٌ ضُعَفاءُ فَأَصابَها إِعْصارٌ فِيهِ نارٌ فَاحْتَرَقَتْ كَذلِكَ يُبَيِّنُ اللَّهُ لَكُمُ الْآياتِ لَعَلَّكُمْ تَتَفَكَّرُونَ ( 266 )\r\nآيا از ميان شما كسى هست كه دوست داشته باشد او را بوستانى از خرما و انگور بوده باشد و جوىها در پاى درختانش جارى باشد و هرگونه ميوه‌اى دهد و خود پير شده و فرزندانى ناتوان داشته باشد . بناگاه گردبادى آتشناك در آن بوستان افتد و بسوزد ؟ خدا آيات خود را براى شما اين‌چنين بيان مىكند ، باشد كه بينديشيد . ( 266 )\r\n\r\nواژگان\r\nالإعصار : تندبادى كه در زمين مىچرخد و سپس به همراه گرد و خاك به هوا بلند مىشود و شكل ستون را به خود مىگيرد و آن را « گردباد » مىنامند .\r\n\r\nاعراب\r\n « أَ يَوَدُّ »  همزه براى نفى و انكار است ، يعنى دوست نمىدارد .  « لَهُ فِيها مِنْ كُلِّ الثَّمَراتِ »   « لَهُ »  متعلّق به محذوف و خبر مبتداى محذوف يعنى « رزق » .  « مِنْ كُلِّ \r\n\r\n","description":"","footnote":"","page_name":" 714 ","page_number":714},
  {"content":"\r\n\r\n الثَّمَراتِ »  متعلّق به محذوف و صفت براى « رزق » و نيز جايز است كه متعلّق به « رزق » باشد . نظير اين مبتداى محذوف است سخن آن شاعر عربى :\r\n « كأنك من جمال بنى أقيش » \r\nكه در تقدير « كأنّك جمل من جمال بنى أقيش » بوده است .\r\n\r\nتفسير\r\nاين آيه مىتواند مثلى باشد براى هركس كه كار شايسته‌اى انجام مىدهد و آن‌گاه كارى مىكند كه مزد و پاداش آن را از بين مىبرد ، از قبيل منّت ، آزار ، ريا ، نفاق ، كفر و شرك . حال هركدام از اين افراد و امثال آن همانند كسى است كه بوستانى داشته باشد كه خود و خانواده‌اش از آن بهره ببرد . ناگهان طوفانى بيايد و اين بوستان را نابود كند ، درحالىكه صاحب بوستان به سبب پيرى و ضعف فرزندان كه از انجام كارى براى خود و پدرشان ناتوانند و نداشتن درآمدى غير از اين بوستان شديدا بدان نيازمند باشد .\r\nوجه شباهت آن است كه كسىكه كار نيك انجام مىدهد و آن را فاسد مىكند وقتى روز قيامت فرارسد ، درحالىكه به شدّت به پاداش آن نياز دارد ، آن را از بين رفته مىبيند ، چراكه در اين عمل ، قصد خشنودى خدا را نداشته است . وى در آن روز توان انجام هيچ‌كارى را نخواهد داشت ، همانند پيرمردى كه پيرى او را زمين‌گير كرده و از كار انداخته باشد و نيز فرزندان ناتوانى داشته باشد كه مصرّانه از او غذا بخواهند و در اين‌حال ، باغ او [ كه تنها سرمايهاش مىباشد 
  ] بسوزد و . . . بدين ترتيب به تفسير سخن خداى تعالى :  وَ أَصابَهُ الْكِبَرُ وَ لَهُ ذُرِّيَّةٌ ضُعَفاءُ فَأَصابَها إِعْصارٌ فِيهِ نارٌ فَاحْتَرَقَتْ  پىمىبريم .\r\nمفسّران گفته‌اند : اين‌كه خداوند از ميان ميوه‌ها تنها خرما و انگور را نام برد بدان جهت است كه اين دو ، از لحاظ سودمندى ، مزه و منظره ، بهترين ميوه‌هايند . البته ، پاسخ اين مفسّران برطبق شرايط دوران خود آنان بوده كه در آن ، نه هلو وجود داشته\r\n\r\n","description":"","footnote":"","page_name":" 715 ","page_number":715},
  {"content":"\r\n\r\nاست ، نه سيب ، نه گلابى و نه پرتغال اگر آنها درعصر حاضر مىبودند ، يقينا چنين مىگفتند : سبب اين‌كه تنها از خرما و انگور نام برده شده آن است كه اين دو ، بهترين ميوه‌هاى آن زمان بوده‌اند . با اين بيان ، معناى اين سخن روشن مىشود : حكم كردن بر اشياى طبيعى ، بايد نسبى و مقيّد به زمان و مكان باشد .\r\nسؤال : آيا جملهء\r\n « جَنَّةٌ مِنْ نَخِيلٍ وَ أَعْنابٍ »  كه از دو ميوه خاص ياد مىكند ، با جملهء  « لَهُ فِيها مِنْ كُلِّ الثَّمَراتِ »  كه دلالت بر عموم دارد ، منافات ندارد ؟\r\nپاسخ : ممكن است مراد اين باشد كه اغلب ميوهء باغ ، خرما و انگور بود . و نيز ممكن است مراد از ثمرات ، منافع باشد . در اين صورت ، معناى آن بدين ترتيب است :\r\nصاحب باغ از تمام منافع و عايدات باغ بهره‌مند مىباشد .\r\n\r\n","description":"","footnote":"","page_name":" 716 ","page_number":716},
  {"content":"\r\n\r\n\r\nانفاق از پاكيزه‌ها\r\n\r\n[ سوره البقرة ( 2 ) : آيات 267 تا 268 
  ]\r\nيا أَيُّهَا الَّذِينَ آمَنُوا أَنْفِقُوا مِنْ طَيِّباتِ ما كَسَبْتُمْ وَ مِمَّا أَخْرَجْنا لَكُمْ مِنَ الْأَرْضِ وَ لا تَيَمَّمُوا الْخَبِيثَ مِنْهُ تُنْفِقُونَ وَ لَسْتُمْ بِآخِذِيهِ إِلاَّ أَنْ تُغْمِضُوا فِيهِ وَ اعْلَمُوا أَنَّ اللَّهَ غَنِيٌّ حَمِيدٌ ( 267 ) الشَّيْطانُ يَعِدُكُمُ الْفَقْرَ وَ يَأْمُرُكُمْ بِالْفَحْشاءِ وَ اللَّهُ يَعِدُكُمْ مَغْفِرَةً مِنْهُ وَ فَضْلاً وَ اللَّهُ واسِعٌ عَلِيمٌ ( 268 )\r\nاى كسانى كه ايمان آورده‌ايد ، از اندوخته‌هاى نيكوى خويش و از آنچه برايتان از زمين رويانيده‌ايم انفاق كنيد ، نه از چيزهاى ناپاك و بد كه خود آنها را جز از روى اغماض نمىستانيد . و بدانيد كه خدا بىنياز و ستودنى است . ( 267 )\r\nشيطان شما را از بينوايى مىترساند و به كارهاى زشت وامىدارد ، درحالىكه خدا شما را به آمرزش خويش و افزونى وعده مىدهد . خدا گشايش‌دهنده داناست . ( 268 )\r\n\r\nواژگان\r\nالطيّب : خوب .\r\nالخبيث : پست .\r\nالتيمم : قصد .\r\nالغموض : پنهان بودن و مراد از آن در آيه ، گذشت و چشم‌پوشى است . گفته مىشود :\r\n\r\n","description":"","footnote":"","page_name":" 717 ","page_number":717},
  {"content":"\r\n\r\n« أغمض فلان عن حقّه ؛ از حقّ خود چشم‌پوشى و گذشت كرد » .\r\nالفحشاء و الفحش : تجاوز كردن از حد و مراد از فحشا در اين‌جا ، بخل ورزيدن است .\r\n\r\nاعراب\r\n « أَنْ تُغْمِضُوا » ،  مصدرى است كه از « أن » و صلهء آن ريخته مىشود در محلّ نصب و مفعول لاجله براى « آخذيه » و در تقدير : « لستم بآخذيه إلّا لإغماضكم » مىباشد .\r\n\r\nتفسير\r\nپس از آن‌كه خداى سبحان در آيهء پيشين ، به صدقه دادن تشويق كرد و ويژگىهاى صدقه‌دهنده نظير داشتن اخلاص به خدا و دورى كردن از ريا و منّت نهادن و آزار رسانيدن را بيان داشت ، در اين‌جا به ويژگى صدقه اشاره مىكند و اين‌كه صدقه بايد از مال خوب باشد ، نه از مال پست و بدين ترتيب ، صدقه از تمام جهات كامل مىشود .\r\nخداوند تعالى فرمود :\r\n يا أَيُّهَا الَّذِينَ آمَنُوا أَنْفِقُوا مِنْ طَيِّباتِ ما كَسَبْتُمْ وَ مِمَّا أَخْرَجْنا لَكُمْ مِنَ الْأَرْضِ .  صرف‌نظر از روايات پيامبر صلّى اللّه عليه و إله كه دربارهء تكاليف مالى و تعيين نوع ، مقدار و مصرف آن آمده است ، اگر به همين آيه بنگريم ، از آن استنباط مىكنيم كه در هر مالى كه انسان به‌دست مىآورد ، خداوند نيز حقّى دارد كه بايد در راه خشنودى او انفاق شود . البته ، مشروط به اين‌كه انفاق از مال خوب و باارزش باشد ، نه از مال بد و كم‌ارزش . روشن‌تر از آيهء فوق ، اين آيه است :  « لَنْ تَنالُوا الْبِرَّ حَتَّى تُنْفِقُوا مِمَّا تُحِبُّونَ » .  « 1 »\r\nانفاق بايد در هر مالى باشد ، خواه اين مال از طريق صنعت به‌دست آمده باشد ، خواه از طريق تجارت ، يا كشاورزى ، يا هديه ، يا ارث ، يا غوّاصى در دريا ، يا معدن و يا هرچيزى ديگر . اين موضوع ، چيزى است كه ظاهر آيه بدان دلالت دارد ، چراكه انفاق به صورت صيغهء امر آمده است و امر دلالت بر وجوب مىكند . جملهء  « مِنْ طَيِّباتِ ما \r\n\r\n\r\n","description":"","footnote":"\r\n( 1 ) . آل عمران ( 3 ) آيهء 92 .\r\n","page_name":" 718 ","page_number":718},
  {"content":"\r\n\r\n كَسَبْتُمْ »  تمام انواع كسب و درآمد را دربرمىگيرد . و نيز جملهء  وَ مِمَّا أَخْرَجْنا لَكُمْ مِنَ الْأَرْضِ  گياهان ، معادن و نفت را شامل مىشود ؛ ولى سنّت پيامبر صلّى اللّه عليه و إله - كه تفسير و بيانى است براى قرآن ، به‌ويژه در آياتى كه به احكام شرعى مربوط مىشود - تكليف مالى را تحت عناوين : زكات ، خمس ، نذر و كفّاره مشخص و مقدار و مصرف آن را بيان كرده است . فقها تمام اين تكاليف را در باب زكات ، خمس ، كفّارات و نذورات به تفصيل موردبحث قرار داده‌اند . بنابراين ، آيه صرفا به منظور تشريع انفاق و نيكو بودن اين عمل وارد شده است ؛ نظير آيهء  « أَقِيمُوا الصَّلاةَ وَ آتُوا الزَّكاةَ » .  « 1 »\r\n وَ لا تَيَمَّمُوا الْخَبِيثَ مِنْهُ تُنْفِقُونَ .  يعنى اموال پست و كم‌ارزشتان را براى انفاق درنظر مگيريد . برخى گفته‌اند : سبب نزول آيه آن بوده است كه برخى از مسلمانان خرماهاى پست و نامرغوب را صدقه مىدادند . اين جملهء  « لا تَيَمَّمُوا الْخَبِيثَ »  تأكيدى است براى جملهء نخست  « أَنْفِقُوا مِنْ طَيِّباتِ . . . »  و خلاصه معناى آيه آن است كه از اموال خوبتان انفاق كنيد ، نه از اموال بد .\r\nفقها دربارهء مالك مالى كه قسمتى از آن مرغوب و قسمتى نامرغوب است ، فتوا داده‌اند كه براى او جايز نيست حقّ خدا را از قسمت نامرغوب بپردازد و بايد آن را از قسمتى بيرون آورد كه نه در حدّ عالى است و نه در حدّ بسيار پايين هرچند اگر حدّ عالى را انتخاب كند بهتر است . اگر تمام مال مرغوب باشد ، دادن حقّ خدا از مال نامرغوب به طريق اولى كفايت نمىكند . بله اگر تمام مال نامرغوب باشد ، دادن حقّ خدا از قسمت نامرغوب جايز است ، زيرا حق به عين خارجى تعلّق مىگيرد ، نه به ذمّه .\r\n وَ لَسْتُمْ بِآخِذِيهِ إِلَّا أَنْ تُغْمِضُوا فِيهِ .  يك شخص باانصاف با مردم همان برخوردى را مىكند كه دوست دارد آنان با وى برخورد كنند ؛ براى نمونه ، اگر وى مال خوب از كسى طلب داشته باشد ، به جاى آن مال بد را نمىپذيرد ، مگر اين‌كه\r\n\r\n\r\n","description":"","footnote":"\r\n( 1 ) . بقره ( 2 ) آيهء 43 .\r\n","page_name":" 719 ","page_number":719},
  {"content":"\r\n\r\nچشم‌پوشى كند و كوتاه بيايد . بنابراين ، اگر وى نيز مال خوب به كسى بدهكار باشد ، نبايد در عوض ، مال بد به او بدهد ، مگر آن‌كه صاحب حق گذشت كند و اين معنا ، مراد سخن خداى تعالى است كه مىفرمايد :  وَ لَسْتُمْ بِآخِذِيهِ إِلَّا أَنْ تُغْمِضُوا فِيهِ .  اين سخن ، حجّت بالغه‌اى است بر كسىكه مال بد خود را صدقه مىدهد ، درحالىكه او خود ، آن را به جاى مال خوب قبول نمىكند ، مگر در صورتى كه چشم‌پوشى و گذشت كند . امام على عليه السّلام فرمود : « همان‌گونه كه پاداش مىدهيد پاداش داده مىشويد » .\r\n الشَّيْطانُ يَعِدُكُمُ الْفَقْرَ وَ يَأْمُرُكُمْ بِالْفَحْشاءِ .  معناى وعده دادن شيطان به فقر آن است كه انسان را به آز ، بخل و چسبيدن به دنيا تشويق مىكند و از انفاق مىترساند ، بدين‌ترتيب كه انفاق شخص را به تهىدستى و بدحالى مىكشاند . مقصود از امر به فحشا آن است كه شيطان انسان را به وسيلهء ارتكاب معصيت‌ها و از جمله حرص و بخل و ترك طاعات فريب مىدهد .\r\n وَ اللَّهُ يَعِدُكُمْ مَغْفِرَةً مِنْهُ وَ فَضْلًا .  خداوند سبحان كسى را كه قسمت خوب مالش را به سبب خشنودى خداوند انفاق مىكند به دو چيز وعده داده است :\r\n1 . بسيارى از گناهانش را مىبخشد . خداى تعالى فرموده است :  « خُذْ مِنْ أَمْوالِهِمْ صَدَقَةً تُطَهِّرُهُمْ وَ تُزَكِّيهِمْ بِها ؛  « 1 » از دارايىهاشان صدقه بستان تا آنان‌را پاك و پاكيزه سازى » .\r\n2 . به انفاق‌كننده ، چيزى بهتر از آنچه انفاق كرده است مىدهد . خداوند تعالى فرموده است :  « وَ ما أَنْفَقْتُمْ مِنْ شَيْءٍ فَهُوَ يُخْلِفُهُ وَ هُوَ خَيْرُ الرَّازِقِينَ » ؛  « 2 » و اگر چيزى انفاق كنيد عوضش را خواهد داد و او بهترين روزىدهندگان است . امام على عليه السّلام فرمود :\r\n« صدقه داروى شفابخش است . روزى را به وسيلهء صدقه به‌دست آوريد . به وسيلهء صدقه با خدا تجارت كنيد » .\r\n\r\n\r\n","description":"","footnote":"\r\n( 1 ) . توبه ( 9 ) آيهء 103 .\r\n( 2 ) . سبا ( 34 ) آيهء 39 .\r\n","page_name":" 720 ","page_number":720},
  {"content":"\r\n\r\nدر روزگارى كه روح دينى بر دل‌ها حكومت داشت و به تربيت و رفتار افراد جهت مىداد ، پدر به فرزند خردسالش مقدارى پول مىداد و به او دستور مىداد كه آن را به فقير صدقه دهد و عقيده داشت كه اين صدقه راه توفيق و كاميابى را براى او هموار خواهد كرد .\r\n\r\n","description":"","footnote":"","page_name":" 721 ","page_number":721},
  {"content":"\r\n\r\n\r\nحكمت\r\n\r\n[ سوره البقرة ( 2 ) : آيه 269 
  ]\r\nيُؤْتِي الْحِكْمَةَ مَنْ يَشاءُ وَ مَنْ يُؤْتَ الْحِكْمَةَ فَقَدْ أُوتِيَ خَيْراً كَثِيراً وَ ما يَذَّكَّرُ إِلاَّ أُولُوا الْأَلْبابِ ( 269 )\r\nبه هركه خواهد حكمت عطا كند . و به هركه حكمت عطا شده نيكى فراوان داده شده است و جز خردمندان پند نپذيرند . ( 269 )\r\n\r\nتفسير\r\nحكمت ، معانى متعدّد دارد :\r\n1 . مصلحت ؛ چنان‌كه مىگويى : « الحكمة من هذا الشيء كذا ؛ مصلحت اين چيز چنان است » .\r\n2 . موعظه ؛ همانند :\r\n« الحكمة ضالة المؤمن ؛\r\nموعظه گم‌شده مؤمن است » .\r\n3 . دانش و فهم ؛ نظير سخن خداوند تعالى :  « وَ لَقَدْ آتَيْنا لُقْمانَ الْحِكْمَةَ ؛  « 1 » ما به لقمان دانش و فهم داديم » .\r\n4 . نبوت ؛ همانند :  « وَ آتَيْناهُ الْحِكْمَةَ وَ فَصْلَ الْخِطابِ » .  « 2 »\r\n\r\n\r\n","description":"","footnote":"\r\n( 1 ) . لقمان ( 31 ) آيهء 12 .\r\n( 2 ) . ص ( 38 ) آيهء 20 .\r\n","page_name":" 722 ","page_number":722},
  {"content":"\r\n\r\n5 . حكمت به فلسفه نيز اطلاق مىشود . برخى گفته‌اند : حكمت علم فقه است .\r\nبرخى گفته‌اند : حكمت تمام علوم دينى است . برخى ديگر گفته‌اند : حكمت ، تنها طاعت خداست .\r\nدر هرحال ، هرچه گفته شده و يا گفته خواهد شد ، معناى حكمت عبارت است از :\r\nمحكم‌كارى و درستكارى و نيز گذاشتن هرچيز به جاى خود ، هم در گفتار و هم در كردار ، زيرا حكيم كسى است كه چيز را محكم و استوار مىسازد و آن‌را برحسب اقتضاى عقل و واقعيت انجام مىدهد ، نه برحسب هوا و هوس و نيز آن چيز را پيش از رسيدن وقت انجام نمىدهد و هنگامى كه وقتش فرارسد از آن خوددارى نمىكند و از حدّ آن فراتر نمىرود .\r\nبنابراين ، حكمت به پيامبران و اوليا و فلاسفه و دانشمندان اختصاص ندارد و هر كس كارى را خوب انجام دهد و آن را محكم كند ، در آن كار حكيم محسوب مىشود ، خواه كشاورز باشد ، يا صنعتگر ، يا تاجر ، يا كارمند ، يا واعظ ، يا اديب ، يا سخنران ، يا حاكم يا نظامى و يا كسى ديگر . درنتيجه ، شرط اوّل و آخر حكمت و حكيم ، آن است كه در كارش ، هدف عقلى و شرعى و دنيوى و اخروى موردنظر را تحقّق بخشد .\r\nبىترديد ، هركس كه حكمت رهبر و راهنمايش باشد ، در دنيا و آخرت سعادتمند خواهد بود . امام صادق عليه السّلام فرمود : « خداوند هيچ نعمتى به بنده‌اى نداد كه بزرگ‌تر و بالاتر و فراوان‌تر و افتخارآميزتر از حكمت باشد . خداوند متعال فرموده است :\r\n « وَ مَنْ يُؤْتَ الْحِكْمَةَ فَقَدْ أُوتِيَ خَيْراً كَثِيراً وَ ما يَذَّكَّرُ إِلَّا أُولُوا الْأَلْبابِ » .  يعنى اسرارى را كه خداوند در حكمت قرار داده است كسى نمىداند ، جز كسىكه خداوند او را خاص خود گردانيده باشد . ازاين‌رو ، حكمت عبارت است از : رستگارى و نيز استقامت در ابتداى كارها و انديشيدن در پايان آنها » .\r\nدر اين‌جا خوب است كه به تفاوت ميان علم و حكمت اشاره كنيم : علم ، اندازه‌ها را با يكديگر مىسنجد و عواملى را كه برخى از اين اندازه‌ها را با برخى ديگر پيوند\r\n\r\n","description":"","footnote":"","page_name":" 723 ","page_number":723},
  {"content":"\r\n\r\nمىدهند ، شناسايى مىكند و قوانينى را كه اين اندازه‌ها را در يك‌جا گرد مىآورند و نيز اثرى را كه مترتّب برآنهاست ، خوب و يا بد ، كشف مىنمايد . امّا حكمت ، انسان را به پيروى از عقل سليم و دين استوار و نيز به كار گرفتن هرچيز در جاى مناسب خود دستور مىدهد ؛ براى نمونه ، علم ، اتم را مىشكافد و سفينه‌هاى فضايى را مىسازد ، لكن به هدفى كه دانشمند از اين كار دارد نمىنگرد كه آيا خير است و يا شر و او را از اين يكى نهى نمىكند و به ديگرى دستور نمىدهد . امّا حكمت به شكافتن اتم و اختراع سفينه‌هاى فضايى توجّهى ندارد و تنها به اين نگاه مىكند كه اتم و سفينه‌ها در كجا و براى چه منظورى به كار گرفته مىشود . حكمت انسان را متوجّه مىسازد كه اين دو ابزار علمى را در راه خير بشر و خوشبختى او به كار گيرد ، نه در راه بدى و بدبختى او . « 1 »\r\n\r\n\r\n","description":"","footnote":"\r\n( 1 ) . در جايى خواندم كه برخى از كشورهاى بزرگ ، بمب‌هايى دارند كه يكى از آنها نيروى يكصد ميليون تن مواد منفجره را در خود دارد و اين بمب قادر است كه در فاصلهء چند لحظه ، يكصد و بيست ميليون نفر را بكشد . همچنين ، سفينه‌هاى فضايى ، تصاويرى را در اختيار هواپيماهاى جنگى قرار مىدهند كه دقيقا اهداف و مؤسساتى كه دشمن قصد نابودى آنها را دارد مشخص مىسازند و نيز از منابع زمين كه احتكارگران و استثمارگران چشم‌طمع به آنها دوخته‌اند ، عكس‌بردارى مىكنند . اين امر ، نشان مىدهد كه تبليغات صاحبان اين اختراعات مبنى براين‌كه هدف از اختراع آنها تأمين صلح و آسايش انسان و نيز بردن او در مسافرت‌هاى تفريحى به كرهء ماه و زهره مىباشد ، دروغ محض است .\r\n","page_name":" 724 ","page_number":724},
  {"content":"\r\n\r\n\r\nبخشش و نذر\r\n\r\n[ سوره البقرة ( 2 ) : آيات 270 تا 271 
  ]\r\nوَ ما أَنْفَقْتُمْ مِنْ نَفَقَةٍ أَوْ نَذَرْتُمْ مِنْ نَذْرٍ فَإِنَّ اللَّهَ يَعْلَمُهُ وَ ما لِلظَّالِمِينَ مِنْ أَنْصارٍ ( 270 ) إِنْ تُبْدُوا الصَّدَقاتِ فَنِعِمَّا هِيَ وَ إِنْ تُخْفُوها وَ تُؤْتُوهَا الْفُقَراءَ فَهُوَ خَيْرٌ لَكُمْ وَ يُكَفِّرُ عَنْكُمْ مِنْ سَيِّئاتِكُمْ وَ اللَّهُ بِما تَعْمَلُونَ خَبِيرٌ ( 271 )\r\nهرچه را انفاق يا نذر كرده‌ايد ، خدا به آن آگاه است . و ستمكاران را هيچ يارى و مددكارى نيست . ( 270 )\r\nاگر آشكارا صدقه دهيد كار نيكوست و اگر در نهان به بينوايان صدقه دهيد نيكوتر است و گناهان شما را مىزدايد . و خدا به كارهايى كه مىكنيد آگاه است . ( 271 )\r\n\r\nاعراب\r\n« نعم » فعل ماضى و فاعل آن مستتر و « ما » نكره ، در محلّ نصب ، بنابر تميزيت و به معناى « نعم شيئا » است . « هى » در اصل « ابداءها » بوده ، سپس مضاف كه « ابداء » باشد حذف شده است ، زيرا خود جمله بر آن دلالت دارد و مضاف اليه كه ضمير « صدقات » باشد ، جانشين آن شده است و در تقدير : « نعم شيئا هو إبداء الصدقات » مىباشد . « هو » مبتدا و « ابداء » خبر آن است .\r\n\r\nتفسير\r\nخداوند بار ديگر انفاق را يادآور مىشود و بدان تشويق مىكند و مىفرمايد :\r\n وَ ما \r\n\r\n","description":"","footnote":"","page_name":" 725 ","page_number":725},
  {"content":"\r\n\r\n أَنْفَقْتُمْ مِنْ نَفَقَةٍ أَوْ نَذَرْتُمْ مِنْ نَذْرٍ فَإِنَّ اللَّهَ يَعْلَمُهُ .  واژهء « نفقة » هرچيزى را كه اين نام بر آن صدق كند دربرمىگيرد ، خواه اين نفقه واجب باشد و خواه مستحب ، زياد باشد يا كم ، در طاعت باشد يا در معصيت ، انفاق مخفى باشد يا آشكار .\r\n« نذر » در لغت به معناى وعده دادن و در شرع متعهّد كردن انسان است خودش را به انجام و يا ترك چيزى براى خدا . صيغهء نذر اين است كه نذركننده بگويد : عليّ للّه و يا نذرت للّه . تنها قصد ، بدون صيغه و نيز خواندن صيغه بدون گفتن اللّه و يا يكى از نام‌هاى نيكوى او كافى نيست ، مثلا اگر كسى بگويد : برعهدهء من نذر است كه اگر چنان شود ، من چنان كارى را انجام دهم . با گفتن اين جمله نذر منعقد نمىشود ، زيرا نام خدا برده نشده است . همچنين اگر مورد نذر ، حرام و يا مكروه باشد ، نذر منعقد نمىشود . در زمان پيامبر اكرم صلّى اللّه عليه و إله شخصى نذر كرد كه هميشه ايستاده باشد و ننشيند ، زير سايه‌اى استراحت نكند و سخن نگويد و روزه بگيرد . پيامبر صلّى اللّه عليه و إله فرمود : به وى بگوييد كه سخن بگويد ، در سايه استراحت كند و بنشيند و روزه‌اش را تمام كند .\r\nضمير  « يَعْلَمُهُ »  به  « ما »  در  « ما أَنْفَقْتُمْ »  برمىگردد و معنايش آن است كه نفقه به هر انگيزه‌اى كه باشد ، خدا آن را مىداند و اگر انگيزهء نيكو باشد ، پاداش نيكو و اگر انگيزهء بد باشد ، پاداش بد مىدهد .\r\n وَ ما لِلظَّالِمِينَ مِنْ أَنْصارٍ .  مراد تمام ستمگران است ، بدون استثنا . از جملهء اين ستمگران كسانى هستند كه به هيچ روى انفاق نمىكنند ، يا رياكارانه ، يا از مال كم‌ارزش خود انفاق مىكنند ، يا انفاق خود را با منّت و آزار همراه مىنمايند و يا نابه‌جا انفاق مىكنند . و از جملهء آنان نيز كسانى مىباشند كه پيمان را مىشكنند و به نذر وفا نمىكنند . تمام اين گروه‌ها و امثال آنها نه ياورى دارند و نه شفاعت‌كننده‌اى تا عذاب خدا را از آنان دفع كند .\r\n إِنْ تُبْدُوا الصَّدَقاتِ فَنِعِمَّا هِيَ .  يعنى در صورتى كه هدف خدا باشد ، آشكارا صدقه دادن اشكالى ندارد . از امام صادق عليه السّلام سؤال شد . مردى كار خير انجام مىدهد و\r\n\r\n","description":"","footnote":"","page_name":" 726 ","page_number":726},
  {"content":"\r\n\r\nانسانى او را مىبيند و او از ديدن وى خوشحال مىشود ؟ امام عليه السّلام فرمود : اشكالى ندارد . هرانسانى دوست دارد كه كار نيكويش در ميان مردم آشكار گردد . البته ، مشروط به آن‌كه اين كار نيكو را به خاطر آشكار شدن در ميان مردم انجام ندهد .\r\n وَ إِنْ تُخْفُوها وَ تُؤْتُوهَا الْفُقَراءَ فَهُوَ خَيْرٌ لَكُمْ .  بىترديد ، پنهان كردن صدقه از آشكار ساختن آن بهتر است ؛ زيرا اين كار موجب مىشود كه ريا در آن نباشد و نيز نيازمندى فقير در ميان مردم آشكار نگردد . گاهى در آشكار دادن صدقه مصلحتى وجود دارد از قبيل اين‌كه شخص صدقه‌دهنده بخواهد تا ديگران هم به او اقتدا كنند ، در اين صورت ، آشكار دادن بهتر است . برخى گفته‌اند : پنهان كردن صدقهء مستحب از آشكار دادن آن بهتر است ، امّا صدقهء واجب برعكس آن است . دليلى براى اين تفصيل وجود ندارد . و امّا حديث : « صدقهء مخفى خشم پروردگار را خاموش مىكند » هم صدقه مستحب را شامل مىشود و هم صدقهء واجب را ، چنان‌كه واژهء « فقراء » در آيه ، فقير مسلمان و فقير غيرمسلمان ، هر دو را دربرمىگيرد . فقها فتوا داده‌اند كه دادن صدقهء مستحب به غيرمسلمان ، در صورتى كه نياز داشته باشد جايز است ، زيرا پيامبر اعظم صلّى اللّه عليه و إله فرمود : « سيراب كردن هر جگر تشنه پاداش دارد » .\r\n وَ يُكَفِّرُ عَنْكُمْ مِنْ سَيِّئاتِكُمْ .   « مِنْ »  در اين‌جا براى تبعيض است ، يعنى صدقه برخى از گناهانتان را مىزدايد . سبب اين‌كه  « مِنْ »  در اين‌جا آمده آن است كه صدقه تمام گناهان را محو نمىكند ، بلكه برخى از آنها را محو مىكند .\r\n وَ اللَّهُ بِما تَعْمَلُونَ خَبِيرٌ .  مادام كه خداوند ، پنهان را به‌سان آشكار مىداند ، صدقه دادن پنهان بهتر است ، زيرا ريا در آن راه ندارد ، مگر اين‌كه در آشكار دادن مصلحتى وجود داشته باشد نظير آن‌كه شخص بخواهد ديگران نيز در اين كار به وى اقتدا كنند .\r\nبسيارى از مخلصان در مخفى دادن صدقه مبالغه مىكنند و ازاين‌رو ، كارهاى خيريهء خود را به‌نام افراد نيكوكار ديگر انجام مىدهند .\r\n\r\n","description":"","footnote":"","page_name":" 727 ","page_number":727},
  {"content":"\r\n\r\n\r\nپيامبر و هدايت مردم\r\n\r\n[ سوره البقرة ( 2 ) : آيات 272 تا 274 
  ]\r\nلَيْسَ عَلَيْكَ هُداهُمْ وَ لكِنَّ اللَّهَ يَهْدِي مَنْ يَشاءُ وَ ما تُنْفِقُوا مِنْ خَيْرٍ فَلِأَنْفُسِكُمْ وَ ما تُنْفِقُونَ إِلاَّ ابْتِغاءَ وَجْهِ اللَّهِ وَ ما تُنْفِقُوا مِنْ خَيْرٍ يُوَفَّ إِلَيْكُمْ وَ أَنْتُمْ لا تُظْلَمُونَ ( 272 ) لِلْفُقَراءِ الَّذِينَ أُحْصِرُوا فِي سَبِيلِ اللَّهِ لا يَسْتَطِيعُونَ ضَرْباً فِي الْأَرْضِ يَحْسَبُهُمُ الْجاهِلُ أَغْنِياءَ مِنَ التَّعَفُّفِ تَعْرِفُهُمْ بِسِيماهُمْ لا يَسْئَلُونَ النَّاسَ إِلْحافاً وَ ما تُنْفِقُوا مِنْ خَيْرٍ فَإِنَّ اللَّهَ بِهِ عَلِيمٌ ( 273 ) الَّذِينَ يُنْفِقُونَ أَمْوالَهُمْ بِاللَّيْلِ وَ النَّهارِ سِرًّا وَ عَلانِيَةً فَلَهُمْ أَجْرُهُمْ عِنْدَ رَبِّهِمْ وَ لا خَوْفٌ عَلَيْهِمْ وَ لا هُمْ يَحْزَنُونَ ( 274 )\r\nهدايت يافتن آنان برعهدهء تو نيست ، بلكه خداست كه هركه را بخواهد هدايت مىكند و هر مالى كه انفاق مىكنيد ثوابش از آن خود شماست و جز براى خشنودى خدا چيزى انفاق مكنيد و هرمالى انفاق كنيد پاداش آن به شما مىرسد و بر شما ستم نخواهد شد . ( 272 )\r\nاين صدقات از آن بينوايانى است كه خود را در طاعت حق محصور كرده‌اند و در طلب قوت ناتوانند و آن‌چنان در پردهء عفافند كه هركه حال ايشان نداند پندارد كه از توانگرانند . آنان‌را از سيمايشان مىشناسى كه به اصرار از كسى چيزى نخواهند و هر مالى كه انفاق مىكنيد خدا به آن آگاه است . ( 273 )\r\nآنان‌كه اموال خويش را در شب و روز ، در پنهان و آشكار انفاق مىكنند ، اجرشان نزد پروردگارشان است ، نه بيمناك مىشوند و نه غمگين . ( 274 )\r\n\r\n","description":"","footnote":"","page_name":" 728 ","page_number":728},
  {"content":"\r\n\r\n\r\nواژگان\r\nالحصر : جلوگيرى كردن ، حبس نمودن .\r\nالضرب فى الأرض : گردش در زمين .\r\nالتعفّف : اظهار پاك‌دامنى .\r\nالسيما : علامتى كه چيز به وسيلهء آن شناخته مىشود .\r\nالالحاف : اصرار كردن .\r\n\r\nاعراب\r\n« لأنفسكم » خبر مبتداى محذوف است به تقدير : « فهو لأنفسكم » .  « لِلْفُقَراءِ »  نيز خبر مبتداى محذوف و در تقدير : « صدقاتكم للفقراء » مىباشد .  « إِلْحافاً »  قائم مقام مفعول مطلق و به معناى : « لا يسألون الناس سؤالا ملحفا » است . و جايز است نصبش بنابر مفعول مطلق بودن باشد به معناى « يلحفون إلحافا » .  « سِرًّا »  جانشين مفعول مطلق و در معنا : « إنفاقا سرّا » است نظير « قمت طويلا » كه به معناى « قياما طويلا » مىباشد .  « عَلانِيَةً »  عطف است بر  « سِرًّا »  و نيز جايز است نصب هردو بنابراين كه حال و به معناى « مسرّين و معلنين » باشند .\r\n\r\nتفسير\r\n لَيْسَ عَلَيْكَ هُداهُمْ وَ لكِنَّ اللَّهَ يَهْدِي مَنْ يَشاءُ .  در آيهء 26 همين سوره گفته شد كه هدايت داراى چند معناست :\r\n1 . هدايت به وسيلهء بيان و ارشاد و اين ، وظيفهء پيامبر است .\r\n2 . توفيق خدا بر كار نيك ، از طريق آماده كردن مقدّمات آن .\r\n3 . پذيرفتن هدايت و اندرز و عمل كردن بدان و اين امر ، وظيفهء بنده است .\r\n\r\n","description":"","footnote":"","page_name":" 729 ","page_number":729},
  {"content":"\r\n\r\n4 . پاداش .\r\n5 . دستور دادن به بنده كه هدايت را بپذيرد .\r\nدر جملهء « ليس عليك هداهم » واژهء « هدايت » به معناى پذيرفتن هدايت و قبول كردن اندرز است . خداوند مىفرمايد : [ اى پيامبر ! 
  ] هدايت يافتن به معناى عمل كردن آنان به حق برعهدهء تو نيست بلكه وظيفه تو ، رساندن حقّ است به آنها و بس .\r\n « فَإِنَّما عَلَيْكَ الْبَلاغُ وَ عَلَيْنَا الْحِسابُ »  « 1 » و در جملهء  « وَ لكِنَّ اللَّهَ يَهْدِي مَنْ يَشاءُ »  واژه هدايت ، به معناى توفيق دادن در راه خير است .\r\nبرخى در سبب نزول آيهء  « لَيْسَ عَلَيْكَ هُداهُمْ »  گفته‌اند : مسلمانان جز به همكيشان خود صدقه نمىدادند . ازاين‌رو ، خدا پيامبرش را مخاطب قرار داد ، امّا مقصودش تمام مسلمانان است و براى آنان بيان كرد كه كافر در دنيا به خاطر كافر بودنش مجازات نمىشود و نبايد روزى او را مانع شد و بر او سخت گرفت تا مجبور شود كه ايمان بياورد . هيچ‌كس و حتّى پيامبر خدا هم حق ندارد كه با كافر چنين برخورد كند :\r\n « أَ فَأَنْتَ تُكْرِهُ النَّاسَ حَتَّى يَكُونُوا مُؤْمِنِينَ ؛  « 2 » آيا تو مردم را به اجبار وامىدارى كه ايمان بياورند » .\r\nآيه دلالت دارد كه صدقه دادن به غيرمسلمان جايز است ، خواه اين صدقه مستحب باشد و خواه واجب ؛ ولى سخن پيامبر : « من مأمور شدم كه صدقه را از ثروتمندانتان بگيرم و به نادارانتان بدهم » اين آيه را تخصيص مىزند و بيان مىدارد كه تنها دادن صدقهء مستحب به كافر جايز است ، نه صدقهء واجب .\r\n وَ ما تُنْفِقُوا مِنْ خَيْرٍ فَلِأَنْفُسِكُمْ .  ممكن است كسى توهّم كند كه انفاق نوعى زيان براى انفاق‌كننده و محروميت براى خانواده‌اش محسوب مىشود .\r\nخداوند اين توهّم را ردّ كرده فرموده است : نفع صدقه هم در دنيا و هم در آخرت\r\n\r\n\r\n","description":"","footnote":"\r\n( 1 ) . رعد ( 13 ) آيهء 40 .\r\n( 2 ) . يونس ( 10 ) آيهء 99 .\r\n","page_name":" 730 ","page_number":730},
  {"content":"\r\n\r\nبه خود انفاق‌كننده برمىگردد . در آخرت ، خدا به او پاداش مىدهد و امّا در دنيا ، شيخ محمّد عبده گفته است : « انفاق ، شرّ فقيران را از ثروتمندان بازمىدارد ، زيرا اگر زندگى بر فقيران سخت بگذرد آنها وادار خواهند شد اموال ثروتمندان را بدزدند و چپاول كنند و خود آنان‌را مورد آزار قرار دهند و آن‌گاه اين شرارت به ديگران هم سرايت كند و چه‌بسا به يك مفسدهء عمومى تبديل شود و آسايش و امنيت جامعه را برهم زند » .\r\nنمىدانم كه آيا شيخ محمّد عبده اين سخن را از سنديكاهاى كارگرى گرفته است ، سنديكاهايى كه براى كارفرمايان مشكل مىآفرينند و آنان‌را مجبور مىكنند تا دستمزد بيشترى به كارگران پرداخت كنند ؟\r\n وَ ما تُنْفِقُونَ إِلَّا ابْتِغاءَ وَجْهِ اللَّهِ .  يعنى مادام كه هدفتان از انفاق ، خشنودى خدا باشد ، او هم از شما مىپذيرد ، خواه به مسلمان انفاق كنيد و خواه به كافر . البته ، مشروط به آن‌كه انفاق از مال خوب باشد نه از مال بد و نيز توأم با منّت و آزار نباشد .\r\nبرخى گفته‌اند : اين آيه نهى است به صورت خبرى و به معناى « لا تنفقوا إلّا ابتغاء وجه اللّه » مىباشد .\r\n وَ ما تُنْفِقُوا مِنْ خَيْرٍ يُوَفَّ إِلَيْكُمْ وَ أَنْتُمْ لا تُظْلَمُونَ .  حتّى اگر به غيرمسلمان نيازمند هم انفاق كنيد ، از پاداش شما چيزى كم نخواهد شد .\r\n\r\nاهل صفّه\r\nگروهى از مسلمانان در دوران پيامبر صلّى اللّه عليه و إله براى حفظ دينشان به مدينه هجرت و شهرها و اموال و خانواده‌هايشان را رها كردند . آنان در مدينه ، مسكن و فاميلى نداشتند . نه وسيله‌اى براى امرار معاش داشتند و نه مىتوانستند براى به‌دست آوردن روزى سفر كنند . تعداد آنها به سيصد و بنا به گفتهء برخى ، به چهارصد تن مىرسيد . اين گروه ملازم مسجد شدند و در آن به عبادت مىپرداختند و نيز از خانه‌هاى پيامبر صلّى اللّه عليه و إله پاسدارى مىكردند و قرآن مىآموختند . حفظ و آموختن قرآن از بهترين عبادت‌ها\r\n\r\n","description":"","footnote":"","page_name":" 731 ","page_number":731},
  {"content":"\r\n\r\nبود ، چراكه حفظ قرآن ، حفظ دين به شمار مىرفت و در عين‌حال ، در هر غزوه‌اى با پيامبر شركت مىكردند . آنان در سايه‌بان مسجد اقامت گزيدند و از همين جهت ، « اهل صفّه » ناميده شدند .\r\nپيامبر صلّى اللّه عليه و إله با سخنان خود دل‌هاى اين گروه را شاد مىكرد و به آنها فرمود : « بشارت باد شما را اى اصحاب صفّه ، هركس [ در روز قيامت 
  ] مرا با ويژگىاى كه شما داريد ديدار كند و در آن خشنود هم باشد ، از همراهانم خواهد بود » .\r\nاين گروه برحسب آيه زير كه به جهت آنها نازل شد از سزاوارترين افرادى هستند كه بايد به آنها صدقه پرداخت شود .\r\n لِلْفُقَراءِ الَّذِينَ أُحْصِرُوا فِي سَبِيلِ اللَّهِ لا يَسْتَطِيعُونَ ضَرْباً فِي الْأَرْضِ يَحْسَبُهُمُ الْجاهِلُ أَغْنِياءَ مِنَ التَّعَفُّفِ تَعْرِفُهُمْ بِسِيماهُمْ لا يَسْئَلُونَ النَّاسَ إِلْحافاً .  اين آيه اهل صفّه را با پنج ويژگى توصيف كرده است :\r\n1 . اشتغال داشتن به جهاد و آموختن دانش و معناى سخن خدا :  « أُحْصِرُوا فِي سَبِيلِ اللَّهِ »  نيز همين است ، زيرا به شخص بىكار نمىتوان گفت : او خود را در راه خدا محصور كرده است .\r\n2 . ناتوانى در كار [ به خاطر نداشتن سرمايه و ناامن بودن راه‌ها براى سفر تجارت 
  ] و مراد سخن خدا :  « لا يَسْتَطِيعُونَ ضَرْباً فِي الْأَرْضِ »  همين معناست .\r\n3 . كرامت نفس :  « يَحْسَبُهُمُ الْجاهِلُ أَغْنِياءَ مِنَ التَّعَفُّفِ » . \r\n4 . وضعيت و حالت ظاهرى آنان نشان‌دهندهء فقرشان باشد ، نه سماجت آنها در سؤال . و اين ، مقصود و سخن خداوند تعالى است :  « تَعْرِفُهُمْ بِسِيماهُمْ » . \r\n5 . از مردم ، با اصرار و سماجت چيزى را نمىخواهند . عبارت  « لا يَسْئَلُونَ النَّاسَ إِلْحافاً »  به همين نكته اشاره دارد .\r\nما در تفسير آيهء 177 همين سوره متذكر شديم كه سؤال كردن بدون ضرورت ، حرام است .\r\n\r\n","description":"","footnote":"","page_name":" 732 ","page_number":732},
  {"content":"\r\n\r\n الَّذِينَ يُنْفِقُونَ أَمْوالَهُمْ بِاللَّيْلِ وَ النَّهارِ سِرًّا وَ عَلانِيَةً فَلَهُمْ أَجْرُهُمْ عِنْدَ رَبِّهِمْ وَ لا خَوْفٌ عَلَيْهِمْ وَ لا هُمْ يَحْزَنُونَ .  خداوند دربارهء احكام انفاق ، چهارده آيه به‌طور پىدرپى بيان كرده كه آخرين آنها آيهء مذكور است . اين آيه خلاصه‌اى است از آيات قبلى و نيز تأكيدى است بر فضيلت انفاق در تمام اوقات ، شب يا روز و در تمام حالات ؛ پنهان يا آشكار . رازى دربارهء سبب نزول آيهء مزبور ، چند نظريه را متذكر شده است و از جملهء اين نظريه مىباشد كه از ابن عبّاس نقل شده است : على بن ابى طالب عليه السّلام چهار درهم داشت . يكى را در روز ، يكى را در شب ، يكى را پنهانى و يكى را آشكارا انفاق كرد . از اين‌رو ، خداوند تعالى اين آيه را نازل كرد .\r\n\r\nزكات\r\nزكات غير از صدقهء مستحبى و داوطلبانه است . مسلمان در دادن و يا ندادن صدقه مستحبى مخيّر است و اين صدقه مشروط به نصاب و شرايط ديگر نيست . تنها شرط آن ، قصد تقرّب به خداى يكتاست . و پاداش آن برحسب اختلاف انگيزه‌ها و نيّت‌هاى اعطاكنندگان متفاوت است ؛ و از ده برابر آغاز مىشود و تا هفتصد برابر و بىنهايت نيز مىرسد .\r\nامّا زكات ، واجب عينى و حقّ لازم و مشخصى است كه به اموال ثروتمندان تعلّق مىگيرد و بايد آن را به مستحقّان بپردازند . زكات سومين ركن از اركان پنجگانهء اسلام است كه عبارتند از : شهادتين ، نماز ، زكات ، روزه و حج .\r\nبرخى از افرادى كه نسبت به اسلام تعصّب دارند ، مىگويند : زكات يك نوع سيستم اقتصادى و يا جزئى از سيستم اقتصادى اسلام است و برخى ديگر آن را يك نوع ماليات دانسته‌اند كه به اموال ثروتمندان تعلّق مىگيرد ؛ امّا درست آن است كه بگوييم : زكات نه ماليات است و نه سيستم اقتصادى ؛ زيرا شرط اساسى در پذيرفته شدن و درستى زكات ، قصد تقرّب به خداست و بدون آن مطلقا قبول\r\n\r\n","description":"","footnote":"","page_name":" 733 ","page_number":733},
  {"content":"\r\n\r\nنمىشود ، درحالىكه هيچ‌يك از انواع ماليات و سيستم‌هاى اقتصادى ، چنين شرطى ندارد .\r\nبه‌علاوه ، سيستم اقتصادى به معناى جديد خود ، در مرحلهء نخست به ابزار توليد نظير زمين ، معدن و كارخانه مىنگرد و آن را ملك شخصى افراد مىداند ، به‌گونه‌اى كه اين افراد كاملا بر آن تسلّط دارند . چنان‌كه نظام سرمايه‌دارى براين نظريه است و يا آن را ملك عمومى مىداند كه دولت اداره‌اش را به عهده دارد و بر آن ، مسلّط است ، همان‌گونه كه نظام سوسياليستى براين عقيده مىباشد . درحالىكه زكات به هيچ روى به ابزار توليد توجّه ندارد .\r\nوانگهى ، ماليات را دولت جمع‌آورى و مصرف مىكند و در هيچ حالتى اجازه نمىدهد كه مالك ، ماليات را به دولت نپردازد و خودش آن را در مواردش به مصرف برساند .\r\nفقها اجماع دارند كه مالك مىتواند زكات را خودش ، بدون اجازه حاكم به مصرف برساند و هرگاه بگويد : من زكات را در موردش خرج كردم ، بدون آن‌كه گواه بياورد و يا سوگند ياد كند ، مورد تصديق قرار مىگيرد . و حتّى فقها به عامل [ جمع‌كنندهء 
  ] زكات اجازه مىدهند كه زكات را خودش به فقيران بدهد و آن را به بيت المال تحويل ندهد .\r\nامام على عليه السّلام به يكى از كارگزاران خود فرمود : « آنچه از مال در نزد خوددارى [ مقصود مال بيت المال است 
  ] براى عايله‌مندان و گرسنه‌گان خرج كن و آن را در جاهايى كه فقر و نادارى جاى گرفته است برسان » .\r\nروشن است كه مأمور ماليات ، اجازهء چنين تصرّفى را [ از سوى دولت 
  ] ندارد .\r\nسؤال : معناى فريضهء زكات آن است كه فقر ، يك امر حتمى است و راه فرارى از آن وجود ندارد ، ولى اسلام آن را از طريق صدقات و تبرّعات درمان مىكند و زندگى را روى پايهء بذل و بخشش برپا مىدارد . درنتيجه ، اسلام مردم را به دو طبقهء ثروتمند و فقير تقسيم مىكند ؟\r\n\r\n","description":"","footnote":"","page_name":" 734 ","page_number":734},
  {"content":"\r\n\r\nپاسخ : اوّلا ، مصرف زكات تنها به فقيران و مسكينان منحصر نمىشود ؛ زيرا از جمله موارد مصرف زكات ، مصالح عمومى و مؤسسات عام المنفعه است كه خداوند در چند آيه از آن به عنوان « سبيل اللّه » تعبير كرده است . بنابراين ، اگر فقير وجود نداشت ، زكات در اين راه به مصرف مىرسد . در اين‌صورت ، فريضهء زكات ، وجود فقر را حتمى نمىكند تا گفته شود : وجوب زكات يك نوع اقرار و اعتراف است به اين‌كه فقر لازم است و راه فرار از آن وجود ندارد .\r\nثانيا ، تأمين اجتماعى كه سرپرستى بينوايان را به عهده دارد و مانع از گدايى آنان در جامعه مىشود ، حتى در كشورهاى سوسياليستى نيز كه به امتيازات مادى و طبقات اجتماعى قائل نمىباشند ، وجود دارد .\r\nثالثا ، ما با بيمارى كه پول دارو را ندارد و با گرسنه‌اى كه در يك جامعهء به‌هم ريخته وسيله‌اى براى تأمين غذا ندارد ، چگونه برخورد كنيم ؟ آيا آنها را رها كنيم تا اوضاع سامان يابد و آثار فقر و تهىدستى به كلى از بين برود و يا قانونى وضع كنيم كه زندگى اين دو را تأمين و نيازمندىهايشان را بر طرف سازد ؟ وانگهى ، آيا تغيير اوضاع اجتماعى و نابودى فقر با يك چرخش و حركت قلم ، بدون اين‌كه اجتماع مراحل سير تكاملى خود را سپرى كند ، امكان‌پذير است ؟ اسلام با تمام انواع مظاهر و نمادهاى ناتوانى به‌ويژه با پديدهء فقر مبارزه مىكند و پيامبر صلّى اللّه عليه و إله از آن به خدا پناه مىبرد و در برخى از روايات از آن حضرت نقل شده است : « فقر نزديك به كفر است . . . مؤمن نيرومند بهتر از مؤمن ضعيف است » .\r\nمكتب آسمانى ، كرامت و سعادت انسان را مىخواهد ، درحالىكه فقر ، يك نوع كمبود ، ذلّت ، بدبختى و بلا به شمار مىرود و محال است كه اسلام بدان اعتراف كند .\r\nالبته ، اسلام به وجود ثروتمند و ثروتمندتر ، نيرومند و نيرومندتر اعتراف دارد ، امّا وجود فقير و ضعيف را در جامعه نمىپذيرد .\r\nاسلام ، زكات را - آن‌طور كه برخى مىپندارند - تنها براى فقرا تشريع نكرده ، بلكه\r\n\r\n","description":"","footnote":"","page_name":" 735 ","page_number":735},
  {"content":"\r\n\r\nآن را براى حلّ چندين مشكل اجتماعى وضع كرده است . برخى از اين مشكلات عبارتند از :\r\n1 . مشكل فقر ، در صورتى كه در جامعه وجود داشته باشد .\r\n2 . مشكل برده‌دارى ، چراكه بردگان را مىتوان با دادن زكات آزاد كرد .\r\n3 . مشكل تأمين هزينهء سربازان جهادگر .\r\nهمچنين ، تشريع زكات براى تأمين مصالح عمومى است ، نظير تأسيس مدارس ، درمانگاه‌ها و پرورشگاه‌ها و يتيم‌خانه‌ها و نيز ساختن راه‌ها و مجارى آب‌ها .\r\nان شاء اللّه تعالى در آيهء شصتم سورهء توبه دربارهء مصرف زكات سخن خواهيم گفت .\r\nاگر فرض كنيم ، زمانى براى بشر فرارسد كه فقيرى وجود نداشته باشد و تمام مصالح عمومى تحقّق يافته باشد ، به‌گونه‌اى كه ديگر به هيچ‌روى ، موردى براى مصرف زكات پيدا نشود ، بىترديد قانون زكات لغو خواهد شد و اين يقينا خواهد آمد ، چراكه در جزء نهم صحيح بخارى باب فتنه‌ها از پيامبر صلّى اللّه عليه و إله نقل شده است كه فرمود : « صدقه بدهيد ، زيرا زمانى بر مردم خواهد آمد كه شخص با صدقه‌اش راه مىرود و كسى را پيدا نمىكند كه آن را قبول كند » .\r\nبه‌علاوه ، اسلام بر صاحب زكات واجب كرده است كه وقتى آن را به نيازمند مىپردازد ، كرامت و احساس انسانى او را خدشه‌دار نكند و براين عقيده باشد كه يك واجب را ادا مىكند و دينى را مىپردازد كه بايد بپردازد . قرآن براين معنا چنين تأكيد مىكند :   « وَ الَّذِينَ فِي أَمْوالِهِمْ حَقٌّ مَعْلُومٌ لِلسَّائِلِ وَ الْمَحْرُومِ »   « 1 » . تفسير آيهء 262 و آيهء 263 ، قبلا بيان شد :  « الَّذِينَ يُنْفِقُونَ أَمْوالَهُمْ فِي سَبِيلِ اللَّهِ ثُمَّ لا يُتْبِعُونَ ما أَنْفَقُوا مَنًّا وَ لا أَذىً  . . .\r\n قَوْلٌ مَعْرُوفٌ وَ مَغْفِرَةٌ خَيْرٌ مِنْ صَدَقَةٍ يَتْبَعُها أَذىً » . \r\nباوجود اين‌كه اسلام در تشريع قانون زكات بر تمام مكتب‌هاى آسمانى و بشرى\r\n\r\n\r\n","description":"","footnote":"\r\n( 1 ) . معارج ( 70 ) آيه‌هاى 24 - 25 .\r\n","page_name":" 736 ","page_number":736},
  {"content":"\r\n\r\nسبقت گرفته است و صاحبان مكتب‌هاى اقتصادى ، تنها صدها سال پس از اسلام بدان پىبردند و نام آن را « تأمين اجتماعى » گذاشتند ، امّا بهترين چيزى كه از ديدگاه اسلام مىتوان آن را به نيازمندان اهدا كرد آن است كه بايد كار مناسب براى آنها آماده كرد تا آنان ارزش خود را در زندگى احساس كنند ؛ چراكه خداوند بندهء مؤمن و كارگر خود را دوست مىدارد .\r\nبهترين جمله‌اى كه اين بخش را با آن به پايان مىبريم سخنى است از امام صادق عليه السّلام : « بر هر عضوى از اعضايت زكات خداست : زكات چشم عبرت گرفتن و نگاه نكردن به محرّمات ، زكات گوش شنيدن علم و حكمت ، زكات زبان حمد و سپاس خدا و نصيحت كردن مسلمانان ، زكات دست بخشش ، زكات پا تلاش براى جهاد و ايجاد صلح در ميان مردم است » .\r\n\r\n","description":"","footnote":"","page_name":" 737 ","page_number":737},
  {"content":"\r\n\r\n\r\nربا\r\n\r\n[ سوره البقرة ( 2 ) : آيات 275 تا 281 
  ]\r\nالَّذِينَ يَأْكُلُونَ الرِّبا لا يَقُومُونَ إِلاَّ كَما يَقُومُ الَّذِي يَتَخَبَّطُهُ الشَّيْطانُ مِنَ الْمَسِّ ذلِكَ بِأَنَّهُمْ قالُوا إِنَّمَا الْبَيْعُ مِثْلُ الرِّبا وَ أَحَلَّ اللَّهُ الْبَيْعَ وَ حَرَّمَ الرِّبا فَمَنْ جاءَهُ مَوْعِظَةٌ مِنْ رَبِّهِ فَانْتَهى فَلَهُ ما سَلَفَ وَ أَمْرُهُ إِلَى اللَّهِ وَ مَنْ عادَ فَأُولئِكَ أَصْحابُ النَّارِ هُمْ فِيها خالِدُونَ ( 275 ) يَمْحَقُ اللَّهُ الرِّبا وَ يُرْبِي الصَّدَقاتِ وَ اللَّهُ لا يُحِبُّ كُلَّ كَفَّارٍ أَثِيمٍ ( 276 ) إِنَّ الَّذِينَ آمَنُوا وَ عَمِلُوا الصَّالِحاتِ وَ أَقامُوا الصَّلاةَ وَ آتَوُا الزَّكاةَ لَهُمْ أَجْرُهُمْ عِنْدَ رَبِّهِمْ وَ لا خَوْفٌ عَلَيْهِمْ وَ لا هُمْ يَحْزَنُونَ ( 277 ) يا أَيُّهَا الَّذِينَ آمَنُوا اتَّقُوا اللَّهَ وَ ذَرُوا ما بَقِيَ مِنَ الرِّبا إِنْ كُنْتُمْ مُؤْمِنِينَ ( 278 ) فَإِنْ لَمْ تَفْعَلُوا فَأْذَنُوا بِحَرْبٍ مِنَ اللَّهِ وَ رَسُولِهِ وَ إِنْ تُبْتُمْ فَلَكُمْ رُؤُسُ أَمْوالِكُمْ لا تَظْلِمُونَ وَ لا تُظْلَمُونَ ( 279 )\r\nوَ إِنْ كانَ ذُو عُسْرَةٍ فَنَظِرَةٌ إِلى مَيْسَرَةٍ وَ أَنْ تَصَدَّقُوا خَيْرٌ لَكُمْ إِنْ كُنْتُمْ تَعْلَمُونَ ( 280 ) وَ اتَّقُوا يَوْماً تُرْجَعُونَ فِيهِ إِلَى اللَّهِ ثُمَّ تُوَفَّى كُلُّ نَفْسٍ ما كَسَبَتْ وَ هُمْ لا يُظْلَمُونَ ( 281 )\r\nآنان‌كه ربا مىخورند ، در قيامت چون كسانى از قبر برمىخيزند كه به افسون شيطان ديوانه شده باشند . و اين به كيفر آن است كه گفتند : ربا نيز چون معامله است . درحالىكه خدا معامله را حلال و ربا را حرام كرده است . هركس كه موعظهء خدا به او رسيد و از رباخوارى باز ايستاد ، خدا از گناهان پيشين او درگذرد و كارش به خدا واگذار مىشود . و آنان‌كه بدان كار بازگردند ، اهل جهنّمند و جاودانه در آن خواهند بود . ( 275 )\r\nخدا ربا را ناچيز مىگرداند و\r\n\r\n","description":"","footnote":"","page_name":" 738 ","page_number":738},
  {"content":"\r\n\r\nصدقات را افزونى مىدهد و هيچ كفران‌كنندهء گنهكار را دوست ندارد . ( 276 )\r\nآنان‌كه ايمان آورده‌اند و كارهاى نيكو كرده‌اند و نماز خوانده‌اند و زكات داده‌اند ، مزدشان با پروردگارشان است . نه بيمناك مىشوند و نه غمگين . ( 277 )\r\nاى كسانى كه ايمان آورده‌ايد ، از خدا بترسيد و اگر ايمان آورده‌ايد ، از ربا هرچه باقى مانده است رها كنيد . ( 278 )\r\nو هرگاه چنين نكنيد ، بدانيد كه با خدا و رسول او به جنگ برخاسته‌ايد . و اگر توبه كنيد اصل سرمايه از آن شماست . در اين حال نه ستم كرده‌ايد و نه تن به ستم داده‌ايد . ( 279 )\r\nو اگر وامدار تنگ‌دست بود ، مهلتى بايد تا توانگر گردد . و اگر دانا باشيد ، دانيد كه چون بر او ببخشاييد برايتان بهتر است . ( 280 )\r\nاز آن روز كه به سوى خدا بازمىگرديد و به هركس پاداش عملش به تمامى داده مىشود و ستمى نمىبيند ، بيمناك باشيد . ( 281 )\r\n\r\nواژگان\r\nالربا : زيادى .\r\nالخبط : بيراهه رفتن و از اين قبيل است : « يخبط خبط عشواء ؛ همانند شترى كه نور چشمش ضعيف است ، سكندرى مىخورد » .\r\nالمسّ : ديوانگى .\r\nالمحق : نقص .\r\nفأذنوا : اعلام كنيد .\r\nالنّظرة : انتظار كشيدن .\r\n\r\nاعراب\r\n « كَما يَقُومُ » ،  « كاف » اسم و به معناى « مثل » ، قائم‌مقام مفعول مطلق و در تقدير :\r\n« لا يقومون إلّا قياما مثل قيام الذي يتخبطه الشيطان » ، است .  « وَ إِنْ كانَ ذُو عُسْرَةٍ » ،   « كانَ »  تامّه ،  « ذُو »  فاعل .  « فَنَظِرَةٌ »  خبر مبتداى محذوف كه در معنا : « فالواجب نظرة » مىباشد .\r\n\r\n","description":"","footnote":"","page_name":" 739 ","page_number":739},
  {"content":"\r\n\r\n « أَنْ تَصَدَّقُوا » ،  در اصل « تتصدقوا » بوده است .  « إِنْ »  با صله‌اش در محل رفع و مبتداست و  « خَيْرٌ لَكُمْ »  خبر آن و در تقدير : « الصدقة خير لكم » است .\r\n\r\nوجه مناسبت صدقه و ربا\r\nموضوع هركدام از صدقه و ربا مال است ، با اين تفاوت كه صدقه ، بخششى است بدون عوض و نيز پاكى ، پاكيزگى ، همكارى و يارى به يكديگر است ؛ امّا ربا برگرداندن مال است با اضافه و نيز طمع ، حرص ، چرك و آلودگى و چپاول و استثمار محسوب مىشود . بنابراين ، صدقه و ربا از لحاظ موضوع نظير يكديگر ، امّا از لحاظ حكم و هدف ، متضاد يكديگرند و همان‌گونه كه اشيا با نظاير خود مىآيند با اضداد خود نيز ذكر مىشوند و از همين جهت ، حكم ربا بلافاصله پس از حكم صدقه آمده است . پيش از آن‌كه به تفسير آيات بپردازيم ، تعريف ربا در دين و نيز دليل حرمت و سبب آن را بيان مىكنيم :\r\n\r\nتعريف ربا\r\nربا در لغت به معناى زياد شدن است و از اين قبيل مىباشد سخن خداى تعالى :\r\n « اهْتَزَّتْ وَ رَبَتْ »  « 1 » يعنى زياد شد . در شريعت ، ربا بر دو قسم است : يكى رباى نسيه ، يعنى قرض و ديگرى رباى فضل ، يعنى زيادى ، بدين معنا كه دو چيزى كه از يك جنس هستند با يكديگر معاوضه مىشوند [ و در عين‌حال يكى زيادتر از ديگرى است 
  ] و تفصيل مطلب به ترتيب زير است :\r\nمعناى رباى نسيه و يا رباى قرض آن است كه انسان چيزى را به كسى وام بدهد و شرط كند كه علاوه‌بر اصل وام ، سود هم به وى بدهد و تفاوت نمىكند كه سود از جنس مالى باشد كه شخص آن را وام مىدهد ، نظير اين‌كه كسى ده درهم وام مىدهد و\r\n\r\n\r\n","description":"","footnote":"\r\n( 1 ) . حج ( 22 ) آيهء 5 .\r\n","page_name":" 740 ","page_number":740},
  {"content":"\r\n\r\nشرط مىكند كه بدهكار يازده درهم به وى برگرداند و يا از غيرجنس آن مال باشد چنان‌كه وام‌دهنده شرط كند كه وام‌گيرنده ، كارى برايش انجام دهد يا كتابى به وى امانت دهد و يا چيزى ديگر . پيامبر خدا صلّى اللّه عليه و إله فرمود : « هر وامى كه سود به دنبال داشته باشد حرام است » . براين‌اساس ، پيامبر صلّى اللّه عليه و إله ميان انواع سود تفاوت قائل نشده است .\r\nشايان ذكر است كه اگر بدهكار مبلغ وام را با يك مقدار اضافه مسترد كند ، بدون آن‌كه طلبكار از قبل شرط كرده باشد ، اين كار هم براى او جايز است و هم براى طلبكار كه زيادى را بپذيرد ، چراكه پيامبر صلّى اللّه عليه و إله وام را با مقدارى اضافه مسترد مىكرد و مىفرمود :\r\n« بهترين مردم كسى است كه بدهىاش را از همه بهتر بپردازد » .\r\nشايسته است بدين نكته توجّه كنيم كه اگر در وام ، زيادى و سود شرط گردد ، ربا مطلقا تحقّق پيدا مىكند ، خواه عين وام داده شده از نوع چيزهايى باشد كه پيمانه مىشود يا وزن مىشود ، يا شمرده مىشود و يا متر مىشود و نيز تفاوت نمىكند كه سود از جنس مال وام داده شده باشد يا از جنسى ديگر . به بيانى ديگر : هر نوع مالى كه باشد و هر نوع سودى كه بدان تعلّق گيرد ، رباى قرض تحقّق پيدا مىكند .\r\nامّا رباى زيادى كه همان اضافه گرفتن در معاوضهء دو چيز است ، دو شرط دارد :\r\n1 . اسم نوع با تمام جزئيات خود بر هريك از عوضين صدق كند ، نظير فروش گندم به گندم و يا فروش گندم به آرد ؛ چراكه آرد هم از گندم گرفته مىشود . و يا فروش بلغور به آرد ، زيرا هردو از گندم گرفته مىشوند . دليل بر شرط مزبور ، سخن پيامبر صلّى اللّه عليه و إله است كه فرمود : « هرگاه دو جنس مختلف باشند ، هرگونه كه مىخواهيد بفروشيد » .\r\nتمام فقها جز اندكى از آنان گفته‌اند : گندم و جو از يك جنس محسوب مىشوند .\r\n2 . عوضين از چيزهايى باشند كه پيمانه و يا وزن مىشوند . ازاين‌رو ، در چيزهايى كه با شمارش فروخته مىشوند ، نظير تخم‌مرغ و يا چيزهايى كه با نگاه كردن فروخته مىشوند از قبيل لباس و حيوان ، ربا وجود ندارد . ازاين‌رو ، فروختن يك تخم‌مرغ به دو عدد و يك لباس به دو لباس ، نقد و يا نسيه جايز است .\r\n\r\n","description":"","footnote":"","page_name":" 741 ","page_number":741},
  {"content":"\r\n\r\nخلاصهء كلام اين‌كه ربا به‌طور مطلق در دين حرام است . و در چيزهاى قابل معاوضه فقط درخصوص آنچه كيل يا وزن مىشود ربا حرام است ، اعم از اين‌كه فلز باشد ، مثل طلا و نقره ، يا از نوع دانه باشد ، مثل گندم و جو ، يا از قبيل ميوه‌جات باشد يا از روييدنىها . البته به شرط اين‌كه هر دو از يك جنس باشند . و ما در كتاب فقه الإمام جعفر الصادق عليه السّلام ، جلد سوم ، فصل ربا ، به تفصيل دربارهء اين موضوع سخن گفته‌ايم .\r\n\r\nحرمت ربا\r\nربا به نصّ كتاب و روايات متواتر و اجماع مسلمانان از صدر اسلام تاكنون ، حرام است و حتّى حرمت ربا نياز به دليل ندارد ؛ زيرا از بديهيات است ؛ نظير وجوب نماز و حرمت زنا و از همين جهت است كه فقها به كفر كسىكه حرمت ربا را منكر شود حكم كرده‌اند ؛ زيرا او يكى از ضروريات دين را منكر شده است . همان‌گونه كه گرفتن ربا حرام است ، دادن آن نيز حرام مىباشد . در حديث آمده است :\r\n« خدا ربا ، خورندهء آن ، فروشندهء آن ، خريدار آن ، نويسنده و شاهد بر آن را لعنت كرده است » .\r\n\r\nسبب حرمت ربا\r\nكسىكه به خدا و اين‌كه تشريع‌كنندهء حلال و حرام تنها او مىباشد ايمان دارد ، براى حرام بودن ربا جز وحى دليل ديگرى را نمىطلبد و اگر احيانا از سبب حرمت ربا مىپرسد نه به خاطر اين است كه قانع شود ، بلكه صرفا به منظور آگاهى بيشتر و يا بدان سبب است كه كسانى را كه اين آيه به آنها اشاره مىكند قانع سازد :  « وَ إِذا ذُكِرَ اللَّهُ وَحْدَهُ اشْمَأَزَّتْ قُلُوبُ الَّذِينَ لا يُؤْمِنُونَ بِالْآخِرَةِ وَ إِذا ذُكِرَ الَّذِينَ مِنْ دُونِهِ إِذا هُمْ يَسْتَبْشِرُونَ » .  « 1 » در هر صورت ، براى حرام بودن ربا چند سبب بيان كرده‌اند :\r\n\r\n\r\n","description":"","footnote":"\r\n( 1 ) . زمر ( 39 ) آيهء 45 .\r\n","page_name":" 742 ","page_number":742},
  {"content":"\r\n\r\n1 . ربا ، با متعالىترين اصول انسانى از قبيل نيكى ، همكارى و مهربانى نسبت به يكديگر در تضاد است .\r\n2 . ربا ، خوردن مال از طريق باطل است ، چراكه رباخوار آن را بدون عوض مىگيرد . ممكن است كسى بپرسد : عوض وجود دارد و آن اين‌كه صاحب مال ، وام‌گيرنده را بر مال خود مسلّط مىكند و امكان بهره‌بردارى و سود بردن از آن را به وى مىدهد . بنابراين ، ربا كاملا همانند اجارهء زمين ، خانه و حيوان است .\r\nدر پاسخ خواهيم گفت : تفاوت ربا و اجاره بسيار زياد است ، زيرا اگر مال مورد اجاره تلف شود و يا معيوب گردد ، مستأجر مسئول نيست ، مگر اين‌كه او سبب اين تلف و يا عيب شود ، نظير اين‌كه شخص ديگرى موجب تلف و يا معيوب شدن آن گردد . امّا اگر مال وام داده شده تلف شود ، از مال وام‌گيرنده تلف شده است [ و او مسئوليت دارد 
  ] .\r\n3 . رباخوار دايما سود مىبرد و بدهكار دايما زيان مىبيند و در نهايت ، رباخوار تمام ثروت را احتكار مىكند . برخى از استادان اقتصاد در غرب كه در سايهء نظام ربايى پرورش يافته‌اند به عيب مزبور توجّه كرده‌اند . يكى از اين افراد ، دكتر « شاخت » آلمانى مدير سابق بانك « رايخ » است . وى در سخنرانىاى كه در سال 1953 در دمشق ايراد كرد ، گفت : « ما از طريق انجام يك محاسبهء رياضى مىتوانيم پىببريم كه به زودى تمام اموالى كه در زمين موجودند در اختيار گروهى بسيار اندك از رباخواران قرار خواهند گرفت . بدين‌ترتيب كه طلبكار رباخوار هميشه سود مىبرد ، درحالىكه بدهكار دايما سود مىپردازد و زيان مىبيند . از اين‌رو ، در نهايت تمام مال ، در دست كسى قرار خواهد گرفت كه هميشه سود مىبرد . تحقّق اين نظريه كاملا نزديك است ، چراكه بيشتر ثروت زمين در اختيار چند هزار نفر است ، امّا ساير مالكان و كارخانه‌دارانى كه از بانك‌ها وام مىگيرند و نيز كارگران ، تنها ابزارهاى هستند\r\n\r\n","description":"","footnote":"","page_name":" 743 ","page_number":743},
  {"content":"\r\n\r\nكه به حساب سرمايه‌داران كار مىكنند و دست‌رنج آنان به جيب همان چند هزار نفر ريخته مىشود » .\r\nبرخى از كارشناسان علم اقتصاد ، ثابت كرده‌اند كه براى نخستين‌بار ، يهوديان ربا را پايه‌گذارى كردند و ديگران آن را از اين گروه فراگرفتند . البته ، اين موضوع بعيد نيست ، زيرا تاريخ قديم و جديد يهود ثابت مىكند كه خدا ، دين ، شرافت و سياست آنها ، تنها مال است و هروسيله‌اى كه آنها را به مال برساند از ديدگاهشان بسيار شريف و نيكوست ، حتّى اگر اين وسيله ، فحشا ، ناموس‌فروشى ، كشتار ، دزدى ، نفاق و ريا كارى و يا هر جنايت و پستى ديگرى باشد .\r\n\r\nتفسير\r\n الَّذِينَ يَأْكُلُونَ الرِّبا لا يَقُومُونَ إِلَّا كَما يَقُومُ الَّذِي يَتَخَبَّطُهُ الشَّيْطانُ مِنَ الْمَسِّ . \r\nشيطان كسى را افسون نمىكند و نيز توان اين‌كه كسى را ديوانه كند ندارد .\r\nتنها هدف آيه ، تشبيه و نزديك كردن موضوع براى اذهان عرب است كه به ديوانه مىگفتند : شيطان او را ديوانه كرده است و معناى آيه آن است كه وضعيت رباخوار كاملا همانند وضعيت ديوانه‌اى است كه كارهايش را بىهدف انجام مىدهد . از ابن عبّاس روايت شده است كه رباخواران در فرداى قيامت همچون ديوانگان از قبرهاى خود برمىخيزند و اين ، علامتى است براى اهل محشر كه آنان رباخوارانند .\r\n ذلِكَ بِأَنَّهُمْ قالُوا إِنَّمَا الْبَيْعُ مِثْلُ الرِّبا .   « ذلِكَ »  اشاره بدان دارد كه آنان ربا را حلال مىدانستند و آن‌گاه براى آن دليل آوردند كه بيع و ربا از تمام جهات همسان هستند .\r\nبنابراين ، چگونه مىشود كه بيع حلال و ربا حرام باشد ؟ مگرنه اين است كه اگر چيزى پنج درهم ارزش داشته باشد انسان مىتواند آن را به شش درهم و اگر يك درهم نقدا ارزش داشته باشد مىتواند آن را به دو درهم به‌طور نسيه بفروشد ؟ در اين صورت ،\r\n\r\n","description":"","footnote":"","page_name":" 744 ","page_number":744},
  {"content":"\r\n\r\nبايد به وى اجازه داده شود كه ده درهم را به يازده درهم تا مدت يك ماه بدهد . از نظر عقل ، فرق گذاشتن ميان اين دو مسئله دليلى ندارد .\r\nخداوند سبحان اين توهّم را رد كرده و فرموده است :  وَ أَحَلَّ اللَّهُ الْبَيْعَ وَ حَرَّمَ الرِّبا  دليل رد ، آن است كه صرف همانند بودن بيع و ربا در ظاهر ، موجب نمىشود كه آنها درواقع نيز چنين باشند ، چراكه بيع يك كار تجارتى سودمند است و فروشنده ميان توليدكننده و مصرف‌كننده ، نقش واسطه را بازى مىكند . بنابراين ، سودى كه نصيب فروشنده مىشود ، در عوض رنج‌ها و خستگىهاى اوست و خوردن مال به باطل نمىباشد ؛ امّا ربا ، استثمار محض و گرفتن اضافه بدون عوض است و درنتيجه ، خوردن مال از طريق باطل مىباشد و از اين جهت ، خداوند بيع را حلال و ربا را حرام كرده است . و همين اختلاف حكم بيع و ربا در نزد خداوند ، دليل است براختلاف واقعى آنها و برعكس .\r\n وَ اتَّقُوا يَوْماً تُرْجَعُونَ فِيهِ إِلَى اللَّهِ ثُمَّ تُوَفَّى كُلُّ نَفْسٍ ما كَسَبَتْ وَ هُمْ لا يُظْلَمُونَ ( 282 ) \r\n فَمَنْ جاءَهُ مَوْعِظَةٌ مِنْ رَبِّهِ فَانْتَهى فَلَهُ ما سَلَفَ .  يعنى كسىكه قبل از نزول حكم تحريم ربا ، ربا اخذ كرده و آن‌گاه پس از تحريم ، آن را رها نموده است ، بر او واجب نخواهد بود كه آن را به صاحبش بازگرداند . همچنين ، شخصى كه تازه مسلمان است و پيش از اسلام ربا گرفته است ، واجب نيست كه پس از اسلام آوردن ، ربا را برگرداند .\r\nاين آيه ، دقيقا همانند آيهء  « وَ لا تَنْكِحُوا ما نَكَحَ آباؤُكُمْ مِنَ النِّساءِ إِلَّا ما قَدْ سَلَفَ »  « 1 » است .\r\nاصل « قانون ، عطف به ماسبق نمىشود » اصلى است كه در حقوق و قانونگذارى جديد ، در مواردى زياد ، به‌ويژه در امور مالى بدان عمل مىشود و مىگويند : عمل به اين اصل ، موجب تزلزل اقتصادى مىشود كه جبران كردن آن دشوار است .\r\n وَ أَمْرُهُ إِلَى اللَّهِ .  مفسّران در تفسير اين آيه ، چندين نظريه ذكر كرده‌اند كه نمىتوان آنها را پسنديد . آنچه ما از عبارت آيه مىفهميم آن است كه اگر كسى حكم ربا\r\n\r\n\r\n","description":"","footnote":"\r\n( 1 ) . نساء ( 4 ) آيهء 22 .\r\n","page_name":" 745 ","page_number":745},
  {"content":"\r\n\r\nرا نداند و آن را بگيرد و آن‌گاه پس از آگاه شدن از حرام بودن آن در نزد خداوند ، اين عمل را ترك كند ، خداوند سبحان او را مشمول رحمت خود مىگرداند و به وسيلهء حلال او را از حرام بىنياز مىكند ، زيرا او با اعتماد به خداوند ، حرام را رها كرده است و كسىكه به خدا اعتماد كند ، همين اعتماد ، او را كفايت مىكند .\r\n وَ مَنْ عادَ فَأُولئِكَ أَصْحابُ النَّارِ هُمْ فِيها خالِدُونَ .  معناى آيه اين است كه كسانى كه از امر خدا اطاعت و از نهى او خوددارى نمىكنند و از روى دشمنى و بىباكى همچنان به خوردن ربا ادامه مىدهند ، در آتش جاويدان خواهند بود ؛ چراكه چنين دشمنى و سماجتى ، جز از كافر و منكر خدا سرنمىزند .\r\n يَمْحَقُ اللَّهُ الرِّبا وَ يُرْبِي الصَّدَقاتِ وَ اللَّهُ لا يُحِبُّ كُلَّ كَفَّارٍ أَثِيمٍ .  واژهء « محق » به معناى كم و « ربا » ، به معناى زياد شدن است . مقصود آن است كه رباخوار درصدد است كه مالش را افزايش دهد ، لكن ربا در حقيقت كم كردن مال است ؛ زيرا يك نوع پليدى و حرام به شمار مىرود و حرمت ، مال را از تحت مالكيت مالك بيرون مىكند و تصرّف او را در مال ، به‌سان تصرّف شخص غاصب در مال غصبى درمىآورد .\r\nبه‌علاوه ، ربا او را به گناه و عذاب گرفتار مىسازد . بديهى است ، هرچيزى كه سبب گناه و خشم و عذاب خدا گردد ، پليدى و كمبود و نيز كارى است كه از شيطان الهام گرفته شده است .\r\nامّا صدقه مال را پاكيزه مىكند و آن را در مالكيت صدقه‌دهنده ثابت نگاه مىدارد و موجب جلب خشنودى خدا و پاداش او مىگردد و اين ، عين كمال و افزايش است . به بيانى ديگر : مال زياد حرام ، اندك و مال حلال اندك ، زياد است .\r\nمراد از كفران‌كنندهء گناهكار كسى است كه دايما ربا مىخورد و آن را ترك نمىكند و نيز كسىكه هميشه از دادن زكات خوددارى مىكند و به تهديد و هشدار خداوند اهمّيت نمىدهد .\r\nبا استناد به همين آيه ، بسيارى از كسانى كه در عصر حاضر مسلمان خوانده\r\n\r\n","description":"","footnote":"","page_name":" 746 ","page_number":746},
  {"content":"\r\n\r\nمىشوند ، كافر و گناهكارند ، زيرا همچنان به خوردن ربا و ترك خمس و زكات ادامه مىدهند .\r\n إِنَّ الَّذِينَ آمَنُوا وَ عَمِلُوا الصَّالِحاتِ وَ أَقامُوا الصَّلاةَ وَ آتَوُا الزَّكاةَ لَهُمْ أَجْرُهُمْ عِنْدَ رَبِّهِمْ وَ لا خَوْفٌ عَلَيْهِمْ وَ لا هُمْ يَحْزَنُونَ .  معناى اين آيه روشن است و نياز به تفسير ندارد . با اين وجود ، تفسير آن در آيهء 25 و 82 نيز بيان شد . علّت اين‌كه خداوند وعدهء فوق را تكرار كرده ، آن است كه معمولا وعده پس از وعيد و برعكس فراوان تكرار مىشود و چون خداوند در وعيد و تهديد رباخواران مبالغه كرد ، به دنبال آن وعدهء صالحان را آورد . خوب است بدين نكته اشاره كنيم كه ظاهر آيه دلالت دارد كه ايمان بدون عمل ، ايمان نيست .\r\n يا أَيُّهَا الَّذِينَ آمَنُوا اتَّقُوا اللَّهَ وَ ذَرُوا ما بَقِيَ مِنَ الرِّبا إِنْ كُنْتُمْ مُؤْمِنِينَ .  يعنى اى كسانى كه ايمان زبانى آورده‌ايد ، اگر قلبا هم ايمان داريد ربا را ترك كنيد . جملهء  وَ ذَرُوا ما بَقِيَ مِنَ الرِّبا  دلالت دارد كه حرمت ربا عطف به ماسبق نمىشود .\r\n فَإِنْ لَمْ تَفْعَلُوا فَأْذَنُوا بِحَرْبٍ مِنَ اللَّهِ وَ رَسُولِهِ .  اعلام جنگ از سوى خدا و پيامبر او ، عليه كسىكه بر خوردن ربا اصرار مىورزد ، تنها بدين جهت است كه وى كافر و يا در حكم كافر است ، حتّى اگر ربا را از روى بىباكى بخورد و منكر حرمت آن نباشد .\r\nلكن رواياتى كه از امامان معصوم عليهم السّلام وارد شده ، خورندهء ربا را به دو نوع تقسيم كرده‌اند :\r\n1 . كسىكه ربا مىخورد و آن را حلال مىداند . اين شخص بىترديد كافر مىباشد ؛ زيرا ضرورت دين را انكار كرده است . خدمت امام صادق عليه السّلام عرض كردند : فلانى ربا مىخورد و نامش را آغوز [ نخستين شير از گوسفند را گويند . 
  ] مىگذارد . امام عليه السّلام فرمود : اگر خداوند به من امكان دهد هرآينه گردن او را مىزنم .\r\n2 . از روى اهانت نسبت به حكم خدا ربا مىخورد ، امّا به حرمت آن ايمان دارد . به\r\n\r\n","description":"","footnote":"","page_name":" 747 ","page_number":747},
  {"content":"\r\n\r\nچنين شخصى بار اوّل و دوم گفته مىشود كه توبه كند و اگر نپذيرفت و اصرار ورزيد كشته مىشود . از امام صادق عليه السّلام روايت شده است : « خورندهء ربا ، پس از اقامهء بيّنه تأديب مىشود و اگر بار ديگر ربا بخورد تأديب مىشود و اگر باز هم ربا بخورد ، كشته مىشود » . برخى گفته‌اند : در مرتبهء چهارم كشته مىشود .\r\n وَ إِنْ تُبْتُمْ فَلَكُمْ رُؤُسُ أَمْوالِكُمْ لا تَظْلِمُونَ وَ لا تُظْلَمُونَ .  يعنى نه شما به بدهكار ستم مىكنيد ، زيرا بيشتر از سرمايهء خود نمىخواهيد و نه مورد ستم قرار مىگيريد ، چراكه سرمايه‌تان كم نمىشود .\r\n وَ إِنْ كانَ ذُو عُسْرَةٍ فَنَظِرَةٌ إِلى مَيْسَرَةٍ .  درصورتىكه بدهكار تنگدست باشد روا نيست كه بر او سخت گرفته شود ، خواه بدهكارىاش به سبب ربا باشد و يا نباشد ، چنان‌كه بر بدهكارى كه توان مالى دارد ، روا نيست كه در دادن دين خود امروز و فردا كند . پيامبر خدا صلّى اللّه عليه و إله فرمود :\r\n« همان‌گونه براى بدهكارت ، در صورتى كه توان مالى داشته باشد ، جايز نيست كه تو را معطل كند ، براى تو هم جايز نيست كه اگر او تنگدست باشد بر او سخت بگيرى » .\r\nمعسر يا تنگدست ، در شريعت اسلام كسى است كه جز خانهء مسكونى و ضروريات زندگى نظير لباس ، كتاب ، وسايل ضرورى منزل و ابزار كارى كه از طريق آن امرار معاش مىكند ، و خرج يك روز خود و عيالش چيز ديگرى نداشته باشد . فروختن اين لوازم زندگى براى پرداخت قرض ، واجب نيست . ما در جزء پنجم كتاب فقه الإمام جعفر الصادق عليه السّلام در فصل « مفلس » ، مستثنيات دين را به تفصيل بيان كرديم .\r\n وَ أَنْ تَصَدَّقُوا خَيْرٌ لَكُمْ إِنْ كُنْتُمْ تَعْلَمُونَ .  شكى نيست كه برى كردن ذمّهء بدهكار يك نوع فضيلت و حتّى از بزرگ‌ترين طاعات است ؛ چراكه اين كار ، بر طرف كردن مشكل و برآوردن نياز اوست . در حديث آمده است : « كسىكه تنگدستى را مهلت\r\n\r\n","description":"","footnote":"","page_name":" 748 ","page_number":748},
  {"content":"\r\n\r\nدهد و يا از او صرف‌نظر كند ، خدا او را روزى در سايهء خود جاى دهد كه سايه‌اى جز سايهء او نيست » .\r\nفقها وحدت‌نظر دارند كه اگر كسى در راه غيرمعصيت ، وام بگيرد و آن‌گاه از دادن آن ناتوان گردد ، بدهىاش از بيت المال پرداخت مىشود . امام صادق عليه السّلام فرمود : « كسى كه روزى را براى خود و خانوادهء خود از راه حلال طلب كند همانند كسى است كه در راه خدا جهاد مىكند . و اگر از عهدهء اين كار برنيايد ، بايد به اندازهء معاش خود و خانواده‌اش برعهدهء خدا و پيامبرش وام بگيرد » . معناى برعهدهء خدا و رسول ، آن است كه بايد بدهى او از بيت المال - كه واجب است در راه خدا مصرف شود - پرداخت گردد .\r\nقرآن كريم در آيهء شصتم از سورهء توبه ، اين موضوع را آشكارا بيان كرده است :\r\n « إِنَّمَا الصَّدَقاتُ لِلْفُقَراءِ وَ الْمَساكِينِ وَ الْعامِلِينَ عَلَيْها وَ الْمُؤَلَّفَةِ قُلُوبُهُمْ وَ فِي الرِّقابِ وَ الْغارِمِينَ وَ فِي سَبِيلِ اللَّهِ وَ ابْنِ السَّبِيلِ فَرِيضَةً مِنَ اللَّهِ وَ اللَّهُ عَلِيمٌ حَكِيمٌ » .  مراد از « غارمين » ، كسانى هستند كه به خاطر انفاق در راه خدا بدهكار شده‌اند . جملهء  « إِنْ كُنْتُمْ تَعْلَمُونَ »  تشويقى است به عمل كردن از روى آگاهى ، يعنى مادام كه مىدانيد برى كردن ذمّهء بدهكار تنگدست از دين ، عملى است نيكو ، پس به عملتان عمل كنيد . برخى گفته‌اند : مراد از  « تَعْلَمُونَ »  در اين‌جا  « تَعْلَمُونَ »  است ، بدين معنا كه اگر به نيكى عمل مىكنيد ، پس طلبكارى خود را به بدهكار تنگدست صدقه دهيد . اين نظريه ، بعيد نيست كه درست باشد ؛ چراكه امام على عليه السّلام فرمود : « علم با عمل توأم است .\r\nازاين‌رو ، هركس بداند عمل مىكند . علم ، عمل را صدا مىزند . اگر پاسخش را نداد ، كوچ مىكند . . . » بسيارى از دانشمندان عصر حاضر ، هرنظريه‌اى را علم نمىنامند ، بلكه زمانى آن را علم مىنامند كه درستى آن را از طريق تطبيق و تجربه لمس كنند .\r\n وَ اتَّقُوا يَوْماً تُرْجَعُونَ فِيهِ إِلَى اللَّهِ ثُمَّ تُوَفَّى كُلُّ نَفْسٍ ما كَسَبَتْ وَ هُمْ لا يُظْلَمُونَ .  پس\r\n\r\n","description":"","footnote":"","page_name":" 749 ","page_number":749},
  {"content":"\r\n\r\nاز آن‌كه خداوند سبحان با تأكيد از ربا نهى كرد و در ضمن هفت آيه دستور داد كه بدهكار تنگدست را يا بايد مهلت داد و يا ذمّه‌اش را از دين برى كرد ، اين آيه را آورد كه در آن ، گناهكاران را از روز قيامت و بيم و عذابش مىترساند .\r\nدر مجمع البيان آمده است كه آيهء فوق آخرين آيه‌اى بود كه بر پيامبر خدا صلّى اللّه عليه و إله نازل شد و او پس از نزول اين آيه ، 21 روز زندگى كرد .\r\n\r\n","description":"","footnote":"","page_name":" 750 ","page_number":750},
  {"content":"\r\n\r\n\r\nدين\r\n\r\n[ سوره البقرة ( 2 ) : آيات 282 تا 283 
  ]\r\nيا أَيُّهَا الَّذِينَ آمَنُوا إِذا تَدايَنْتُمْ بِدَيْنٍ إِلى أَجَلٍ مُسَمًّى فَاكْتُبُوهُ وَ لْيَكْتُبْ بَيْنَكُمْ كاتِبٌ بِالْعَدْلِ وَ لا يَأْبَ كاتِبٌ أَنْ يَكْتُبَ كَما عَلَّمَهُ اللَّهُ فَلْيَكْتُبْ وَ لْيُمْلِلِ الَّذِي عَلَيْهِ الْحَقُّ وَ لْيَتَّقِ اللَّهَ رَبَّهُ وَ لا يَبْخَسْ مِنْهُ شَيْئاً فَإِنْ كانَ الَّذِي عَلَيْهِ الْحَقُّ سَفِيهاً أَوْ ضَعِيفاً أَوْ لا يَسْتَطِيعُ أَنْ يُمِلَّ هُوَ فَلْيُمْلِلْ وَلِيُّهُ بِالْعَدْلِ وَ اسْتَشْهِدُوا شَهِيدَيْنِ مِنْ رِجالِكُمْ فَإِنْ لَمْ يَكُونا رَجُلَيْنِ فَرَجُلٌ وَ امْرَأَتانِ مِمَّنْ تَرْضَوْنَ مِنَ الشُّهَداءِ أَنْ تَضِلَّ إِحْداهُما فَتُذَكِّرَ إِحْداهُمَا الْأُخْرى وَ لا يَأْبَ الشُّهَداءُ إِذا ما دُعُوا وَ لا تَسْئَمُوا أَنْ تَكْتُبُوهُ صَغِيراً أَوْ كَبِيراً إِلى أَجَلِهِ ذلِكُمْ أَقْسَطُ عِنْدَ اللَّهِ وَ أَقْوَمُ لِلشَّهادَةِ وَ أَدْنى أَلاَّ تَرْتابُوا إِلاَّ أَنْ تَكُونَ تِجارَةً حاضِرَةً تُدِيرُونَها بَيْنَكُمْ فَلَيْسَ عَلَيْكُمْ جُناحٌ أَلاَّ تَكْتُبُوها وَ أَشْهِدُوا إِذا تَبايَعْتُمْ وَ لا يُضَارَّ كاتِبٌ وَ لا شَهِيدٌ وَ إِنْ تَفْعَلُوا فَإِنَّهُ فُسُوقٌ بِكُمْ وَ اتَّقُوا اللَّهَ وَ يُعَلِّمُكُمُ اللَّهُ وَ اللَّهُ بِكُلِّ شَيْءٍ عَلِيمٌ ( 282 ) وَ إِنْ كُنْتُمْ عَلى سَفَرٍ وَ لَمْ تَجِدُوا كاتِباً فَرِهانٌ مَقْبُوضَةٌ فَإِنْ أَمِنَ بَعْضُكُمْ بَعْضاً فَلْيُؤَدِّ الَّذِي اؤْتُمِنَ أَمانَتَهُ وَ لْيَتَّقِ اللَّهَ رَبَّهُ وَ لا تَكْتُمُوا الشَّهادَةَ وَ مَنْ يَكْتُمْها فَإِنَّهُ آثِمٌ قَلْبُهُ وَ اللَّهُ بِما تَعْمَلُونَ عَلِيمٌ ( 283 )\r\nاى كسانىكه ايمان آورده‌ايد ، چون وامى تا مدتى معيّن به يكديگر دهيد ، آن را بنويسيد . و بايد در ميان شما كاتبى باشد كه آن را به درستى بنويسد . و كاتب نبايد كه در نوشتن از آنچه خدا به او آموخته است سرپيچى كند . و مديون بايد كه بر كاتب املاء كند و از اللّه ، پروردگار\r\n\r\n","description":"","footnote":"","page_name":" 751 ","page_number":751},
  {"content":"\r\n\r\nخود بترسد و از آن هيچ نكاهد . اگر مديون ، سفيه يا صغير بود و خود املا كردن نمىتوانست ، ولىّ او از روى عدالت املا كند و دو شاهد مرد به شهادت گيريد . اگر دو مرد نبود ، يك مرد و دو زن كه به آنها رضايت دهيد شهادت بدهند ، تا اگر يكى فراموش كرد ديگرى به يادش بياورد . و شاهدان چون به شهادت دعوت شوند ، نبايد كه از شهادت خوددارى كنند . و از نوشتن مدت دين خود ، چه كوچك و چه بزرگ ، ملول مشويد . اين روش در نزد خدا عادلانه‌تر است ، و شهادت را استوار دارنده‌تر و شك و ترديد را زايل‌كننده‌تر . و هر گاه معاملهء نقدى باشد اگر براى آن سندى ننويسيد مرتكب گناهى نشده‌ايد . و چون معامله‌اى كنيد ، شاهدى گيريد . و نبايد به كاتب و شاهد زيانى برسد كه اگر چنين كنيد نافرمانى كرده‌ايد . از خداى بترسيد . خدا شما را تعليم مىدهد و او بر هرچيزى آگاه است . ( 282 )\r\nهرگاه در سفر بوديد و كاتبى نيافتيد ، بايد چيزى گروگان گرفته شود ، و اگر كسى از شما ديگرى را امين دانست ، آن كس كه امين دانسته شده امانت را بازدهد و بايد از اللّه ، پروردگارش بترسد . و شهادت را كتمان مكنيد . هركس كه شهادت را كتمان كند ، به دل گناهكار است و خدا از كارى كه مىكنيد آگاه است . ( 283 )\r\n\r\nواژگان\r\nالإملال و الإملاء : اين دو واژه يك معنا دارند و آن عبارت است از : القا كردن .\r\nالبخس : كم ، ناچيز .\r\nالشهيد : مبالغه شاهد و از « شهد الشىء ؛ در نزد آن چيز حضور يافت » ، گرفته شده است .\r\nالضلال : گمراهى و مراد از آن در اين‌جا « خطا » است .\r\nالسأم : ملول شدن و خستگى .\r\nأقسط : عادلانه‌تر .\r\nأقوم : استوارتر .\r\n\r\n","description":"","footnote":"","page_name":" 752 ","page_number":752},
  {"content":"\r\n\r\nأدنى : نزديك‌تر .\r\nالفسوق : فسق و بيرون شدن از فرمان خدا .\r\nرهان : جمع « رهن » . اين واژه در لغت به معناى حبس كردن است و در اين‌جا مراد از آن ، وثيقه‌اى است كه در عوض وامى كه رهن‌گيرنده به مديون مىپردازد اخذ مىشود .\r\n\r\nاعراب\r\n « فَرَجُلٌ وَ امْرَأَتانِ » ،  « رجل » فاعل است براى فعل محذوف و در تقدير : « فليشهد رجل و امرأتان » مىباشد و نيز جايز است كه آن را خبر از مبتداى محذوف قرار داد و در معنا : « فالذي يشهد رجل و امرأتان » است . مصدر مؤوّل از  « أَنْ تَضِلَّ »  مفعول لاجله است براى « تذكّر » و مصدر  « أَنْ تَكْتُبُوهُ »  مفعول است براى  « لا تَسْئَمُوا » .   « صَغِيراً أَوْ كَبِيراً »  حال است از ضمير  « تَكْتُبُوهُ » .   « تِجارَةً »  منصوب و خبر « كان » است و اسم آن محذوف و در تقدير : « إلّا أن تكون التجارة تجارة حاضرة » مىباشد . و نيز جايز است كه به رفع خوانده شود بنابراين كه كان تامّه باشد و نياز به خبر نداشته باشد .\r\n« رهان » خبر مبتداى محذوف و در تقدير : « فالوثيقة رهان » است .  « قَلْبُهُ »  فاعل براى  « آثِمٌ »  است .\r\n\r\nتفسير\r\nخداوند در آخر سورهء بقره احكام شرعىاى را بيان كرده است كه به صدقات ، ربا ، دين ، تجارت و رهن مربوط مىشود . احكام صدقه و ربا بيان شد . اكنون دربارهء برخى از مسائل دين و رهن و تجارت سخن گفته مىشود . آيه براين‌كه دين بايد يادداشت گردد و نيز گواه بر آن گرفته شود ، زياد تأكيد كرده است . ازاين‌رو ، اوّلا ، خداوند به كتابت دستور مىدهد :  « فَاكْتُبُوهُ » .  ثانيا ، فرموده است :  « وَ لا تَسْئَمُوا أَنْ تَكْتُبُوهُ ؛  از كتابت\r\n\r\n","description":"","footnote":"","page_name":" 753 ","page_number":753},
  {"content":"\r\n\r\nدين خسته نشويد » . ثالثا ، حكمت كتابت و گواه‌گرفتن را بيان كرده است :  « ذلِكُمْ أَقْسَطُ  . . .  وَ أَقْوَمُ  . . .  وَ أَدْنى » . \r\nباوجود اين ، بسيارى از فقهاى مذاهب اسلامى ، كتابت در دين و در خريد و فروش و نيز گواه گرفتن بر آن را واجب نكرده‌اند ، بلكه امر به آن را بر استحباب حمل نموده‌اند . مؤيّد اين فتواى فقها ، سخن خداوند است كه پس از دستور دادن به كتابت و گواه گرفتن فرموده است :\r\n « فَإِنْ أَمِنَ بَعْضُكُمْ بَعْضاً فَلْيُؤَدِّ الَّذِي اؤْتُمِنَ أَمانَتَهُ ؛  اگر طلبكار [ بدون چك و گواه 
  ] بدهكار را امين بداند [ و به او اعتماد كند 
  ] ، بر بدهكار است كه دين خود را پرداخت كند » . اين جمله ، آشكارا ترك كتابت و گواه گرفتن را مجاز دانسته است . به‌زودى به تفسير جملهء :  « فَإِنْ أَمِنَ »  در اين آيه خواهيم پرداخت .\r\n يا أَيُّهَا الَّذِينَ آمَنُوا إِذا تَدايَنْتُمْ بِدَيْنٍ إِلى أَجَلٍ مُسَمًّى فَاكْتُبُوهُ .  « تداين » بر وزن تفاعل و به معناى وام دادن برخى از شما به برخى ديگر است . واژه « تداين » به دو معنا به كار مىرود : اوّل ، وام دادن مال . دوم : مجازات كردن . امام على عليه السّلام فرمود : همان‌گونه وام مىدهيد پاداش داده مىشويد . از آن‌جا كه لفظ « تداين » ، احتمال اين دو معنا را دارد ، خداوند تعالى فرمود :  « تَدايَنْتُمْ بِدَيْنٍ »  تا معناى مجازات از آن اراده نشود . مراد از  « أَجَلٍ » ،  وقتى است كه براى انقضاى مدت وام تعيين مىشود .  « مُسَمًّى »  يعنى وقتى كه با بردن نام آن نظير سال و ماه ، مشخص مىگردد . جملهء  « فَاكْتُبُوهُ »  امر است به كتابت دين و امر بر وجوب دلالت مىكند ، لكن سيرهء مسلمانان از قديم تاكنون بر عدم التزام به كتابت دين جارى شده است . ازاين‌رو ، امر در اين‌جا بر استحباب و ارشاد حمل مىشود .\r\n\r\nتفاوت قرض و دين\r\nنقطهء اشتراك قرض و دين در آن است كه بهره بردن از هركدام آنها به مصرف كردن آن بستگى دارد و نيز هركدام حقّ ثابتى است در ذمّهء شخص . نقطهء افتراق و\r\n\r\n","description":"","footnote":"","page_name":" 754 ","page_number":754},
  {"content":"\r\n\r\nتفاوت قرض و دين در آن است كه چيزى كه قرض داده مىشود ، بايد بدهكار عين همان چيز را از لحاظ جنس و ويژگى به طلبكار بدهد ؛ براى نمونه ، اگر شما پول نقد قرض كنيد ، بر ذمّهء شما پول نقد خواهد بود و اگر خوراكى ، يا نوشيدنى و يا لباس قرض كنيد ، مثل آن را بايد به طلبكار بدهيد . بنابراين ، قرض در اشياى مثلى است ، نه در قيمى .\r\nامّا دين به يكى از عواملى كه موجب آن مىشود بر ذمّه ثابت مىشود و اين عوامل عبارتند از : قرض ، فروش نسيه ، ازدواج به مهر مدت‌دار ، و جنايت [ ذمّه جانى به جنايتى كه وارد كرده مشغول مىشود 
  ] . . . براين اساس ، دين اعم از قرض است و اگر مثلى باشد با مثل و اگر قيمى باشد با قيمت پرداخت مىشود .\r\n وَ لْيَكْتُبْ بَيْنَكُمْ كاتِبٌ بِالْعَدْلِ .  از آن‌جا كه هدف از كتابت دين ، حفظ حقّ هركدام از طلبكار و بدهكار و جلوگيرى از كشمكش و خصومت در ميان آنهاست ، بايد نويسنده ، شخص امين و آشنا به احكام دين باشد ، چراكه اگر جاهل و يا به يكى از طرفين متمايل باشد ، نقض غرض مىشود .\r\nسؤال : چرا خداوند فرمود :  « لْيَكْتُبْ بَيْنَكُمْ كاتِبٌ بِالْعَدْلِ ؛  نويسنده‌اى ، موضوع دين را عادلانه بنويسد » . و نفرمود : « ليكتب بينكم كاتب عادل ؛ در ميان شما يك عادل ، موضوع دين را بنويسد » ؟\r\nپاسخ : بدين جهت كه در ميان مردم لازم نيست كه نويسنده شرعا عادل باشد ، چنان‌كه اين صفت در قاضى ، مفتى و امام جماعت شرط است ، زيرا غرض از نوشتن دين ، نگه‌دارى حقّ است و براى رسيدن به اين هدف ، اگر نويسنده تنها از جهت كتابت عادل باشد ، كافى است و لازم نيست كه از تمام جهات و در تمام گفتار و كردار خود عادل باشد . از اين‌جا مىتوانيم بگوييم كه در شاهد نيز ، عدالت شرعى شرط نيست ، بلكه اگر در شهادت خود ، راستگو و مورداعتماد باشد و جانب يكى از طرفين دعوا را نگيرد ، كافى است . امّا\r\n\r\n","description":"","footnote":"","page_name":" 755 ","page_number":755},
  {"content":"\r\n\r\nرواياتى كه مىگويند : بايد شاهد ، عادل باشد ، مقصود عدالت نسبى است نه عدالت مطلق .\r\nسؤال : دادن حكم نويسندهء دين به شاهد ، نوعى قياس است و قياس از نظر شما باطل است ؟\r\nپاسخ : به نويسندهء دين هرچند عرفا شاهد گفته نمىشود ، ولى او شاهد كسى است كه دين را بر او ديكته مىكند . به بيانى ديگر : شاهد بر دوگونه است : گوينده و نويسنده .\r\nاوّلى با كلام ملفوظ و دومى با كلام مكتوب شهادت مىدهد و نوشته ، نظير لفظ است .\r\n وَ لا يَأْبَ كاتِبٌ أَنْ يَكْتُبَ كَما عَلَّمَهُ اللَّهُ فَلْيَكْتُبْ .  مراد از  « عَلَّمَهُ اللَّهُ »  فرمان خدا و مراد از آنچه مورد فرمان او مىباشد ، نوشتن از روى عدالت و بىطرفى است . جملهء  « فَلْيَكْتُبْ »  تأكيد است براى جملهء  « لا يَأْبَ »  و سرّ اين تأكيد آن است كه افرادى كه نوشتن را مىدانستند در آن زمان بسيار اندك بودند و اگر نويسنده از نوشتن خوددارى مىكرد ، فردى ديگر نبود كه براى انجام اين كار از او يارى بخواهند .\r\nسؤال : جملهء  « وَ لا يَأْبَ كاتِبٌ أَنْ يَكْتُبَ »  نهى است و نهى بر حرمت دلالت دارد و معناى آن اين است كه هرگاه از نويسنده خواسته شود كه دين را بنويسد ، براى او واجب است كه اجابت كند . با اين‌كه مىدانيم نوشتن دين ، مستحب است نه واجب .\r\nبنابراين ، چگونه مىشود كه اصل نوشتن دين مستحب باشد ، ولى نوشتن براى نويسنده واجب ؟\r\nپاسخ : همان‌گونه كه جملهء  « فَاكْتُبُوهُ »  را بر استحباب حمل كرديم نه وجوب ، جملهء  « لا يَأْبَ »  را نيز بر كراهت حمل مىكنيم ، نه بر حرمت ، مگر اين‌كه نويسندهء فراخوانده شده يقين پيدا كند كه اگر وى از كتابت امتناع ورزد ، فساد ايجاد مىشود و طرفين متخاصم به حرام مبتلا مىگردند . در اين صورت ، نوشتن براى نويسنده از باب جلوگيرى از فساد واجب است ، نه از باب وجوب كتابت دين .\r\n وَ لْيُمْلِلِ الَّذِي عَلَيْهِ الْحَقُّ وَ لْيَتَّقِ اللَّهَ رَبَّهُ وَ لا يَبْخَسْ مِنْهُ شَيْئاً .  « يملل » يعنى املا\r\n\r\n","description":"","footnote":"","page_name":" 756 ","page_number":756},
  {"content":"\r\n\r\nكند . مراد از  « الَّذِي عَلَيْهِ الْحَقُّ »  بدهكار است و ضمير  « مِنْهُ »  به دين و يا به حق بر مىگردد . معناى آيه اين است كه بدهكار بايد حقّى را كه طلبكار به عهدهء او دارد ، بدون كم و كاست و با عبارت روشن و آشكار به نويسنده ديكته كند ، تا اين نوشته به منزلهء اقرار او به حق باشد ، حقّى كه پرداخت آن بر او و يا بر وارثانش در هنگام انقضاى مدت تعيين‌شده لازم است ؛ براى نمونه ، ممكن است بدهكار پيش از پرداخت وام بميرد و وارثان او از پرداخت اين وام خوددارى كنند و اگر طلبكار براى اثبات ادّعاى خود عليه بدهكار سندى نداشته باشد ، حقّ او پامال خواهد شد .\r\nيادداشت كردن دين [ و دادن آن به طلبكار 
  ] كمترين كارى است كه بدهكار بايد آن را براى طلبكار انجام دهد ، طلبكارى كه نياز او را برآورده ساخته و مشكل او را در هنگام گرفتارى حل كرده است . اين‌جانب ، افراد زيادى را ديدم كه در برابر صاحب مال ، كرنش مىكردند تا وى نياز آنها را بر طرف سازد و به آنان پول وام دهد . امّا وقتى صاحب مال [ در موعد مقرّر 
  ] پول خود را از آنها طلب مىكرد ، او را به‌سان يك دشمن تلقّى مىكردند و زشت‌ترين صفت‌ها را به او نسبت مىدادند ، آن هم تنها بدين جهت كه او حقّ خود را از آنان مىخواست . مقابلهء نيكى با بدى ، افزون بر آن‌كه شرعا حرام است ، نشان‌دهندهء آلودگى و پستى يك انسان نيز مىباشد .\r\n\r\nسپاس آفريننده و آفريده\r\nخداوند تعالى در آيهء چهاردهم از سورهء لقمان فرموده است : « مرا و پدر و مادرت را شكر گوى » . در حديث آمده است : « كسىكه از مردم سپاسگزارى نكند ، از خدا سپاس نمىگزارد » .\r\nدر حديث ديگرى است : « كسىكه نسبت به انسانى نيكى كند و آن‌گاه آن فرد از خدا سپاسگزارى كند و بگويد : سپاس خداى را و كسى را كه آن كار نيك را انجام داده است ناديده بگيرد ، خداوند سپاس او را نمىپذيرد تا اين‌كه وى از كسىكه كار نيك به\r\n\r\n","description":"","footnote":"","page_name":" 757 ","page_number":757},
  {"content":"\r\n\r\nدست او انجام شده است ، سپاسگزارى كند » . از اين‌جاست كه اين سخن مشهور شده است كه هركس آفريده را سپاس نگزارد ، آفريننده را سپاس نمىگزارد . وجود ملازمت ميان سپاس آفريننده و سپاس آفريده ، اسرارى دارد كه از اين قرارند :\r\n1 . عقل و شرع به وجوب سپاس نعمت‌دهنده - هركه باشد - حكم مىكنند . و كسى كه اين سپاس را ترك كند ، معصيت خداى را كرده است و معصيت خدا نوعى كفران و انكار نعمت‌هاى او به شمار مىرود .\r\n2 . كرامت انسان از كرامت خدا سرچشمه گرفته است . در حديث آمده است : « خدا در روز قيامت به يكى از بندگانش مىگويد : وقتى من بيمار شدم ، چه چيز تو را مانع شد كه از من عيادت كنى ؟ بنده عرض مىكند : اى پروردگار بندگان تو پاك و منزّه هستى از اين‌كه رنجور و بيمار شوى . خدا مىفرمايد : برادر مؤمنت بيمار شد و تو از وى عيادت نكردى . سوگند به عزّت و جلال خودم ، اگر از وى عيادت مىكردى ، مرا در نزد او مىيافتى و آن‌گاه ، من خود ، مسئوليت نيازمندىهايت را به عهده مىگرفتم و آنها را برآورده مىساختم و اين از كرامت بنده‌ام مىباشد و من رحمان و رحيم هستم » .\r\n3 . سپاس نيكىكننده ، وفادارى محسوب مىشود و وفادارى دليل راستگويى و ايمان است و حتّى ريشهء نيكىها به‌شمار مىرود ، زيرا هرجا وفا باشد ، راستى ، اخلاص ، امانت و فداكارى نيز هست . وفا از ويژگىهاى نام‌برده جدا نمىشود .\r\nبنابراين ، هركس به كسىكه به او نيكى كرده است ، وفا كند ، به خانواده ، دوستان ، ميهن و به تمام انسانيت نيز وفا خواهد كرد و هركس به كسىكه برايش نيكى كرده است ، نيرنگ زند و يا آن را ناديده بگيرد ، به خانوادهء خود ، دوستان خود و ميهن خود نيز نيرنگ خواهد كرد . از اين‌جاست كه به حق گفته شده است : كسىكه وفا ندارد ، دين ندارد .\r\nبهترين وفا در وقتى است كه شخص ، گرفتار اندوه و سختى باشد ؛ چراكه وفا در\r\n\r\n","description":"","footnote":"","page_name":" 758 ","page_number":758},
  {"content":"\r\n\r\nهنگام نعمت و رفاه ، در حقيقت وفاى به پول است ، نه به صاحب آن ، وفاى به دنياست ، نه به كسىكه دنيا در دست اوست .\r\n فَإِنْ كانَ الَّذِي عَلَيْهِ الْحَقُّ سَفِيهاً أَوْ ضَعِيفاً أَوْ لا يَسْتَطِيعُ أَنْ يُمِلَّ هُوَ فَلْيُمْلِلْ وَلِيُّهُ بِالْعَدْلِ .  سفيه عبارت است از : كسىكه اسراف مىكند و نمىداند چگونه در مال خود به خوبى تصرّف نمايد . ضعيف ، يعنى كودك . مراد از « من لا يستطيع أن يمل » ، ديوانه است ؛ يعنى ديكته كردن و اعتراف هيچ‌يك از اين افراد درست نيست . ازاين‌رو ، لازم است سرپرست آنان به جاى خودشان به اين كار اقدام كند . شايان ذكر است كه سرپرست بر دو قسم است : سرپرست خاص كه عبارت است از : پدر و جدّ پدرى و سرپرست عام كه همان حاكم شرع است ، حاكمى كه هم مجتهد و هم عادل باشد . حاكم شرع زمانى ولايت دارد كه پدر و جدّ پدرى وجود نداشته باشند . تفصيل اين موضوع در كتاب‌هاى فقهى از جمله در جلد پنجم كتاب فقه الإمام جعفر الصادق عليه السّلام موجود است .\r\n وَ اسْتَشْهِدُوا شَهِيدَيْنِ مِنْ رِجالِكُمْ .  نخستين امرى كه خداوند در مسئلهء دين اعتبار كرده ، كتابت است كه پيش‌تر بيان شد . دومين امر ، گواه گرفتن است .\r\n « اسْتَشْهِدُوا »  به معناى « أشهدوا » است . « استشهدت الرجل و اشهدته » يك معنا دارد .\r\n « شَهِيدَيْنِ » ،  همان دو شاهد است . قانون عرفى نيز همانند قرآن دو شاهد را در نوشتن قراردادهاى رسمى معتبر دانسته است . فقها به جملهء :  « مِنْ رِجالِكُمْ »  استدلال كرده‌اند كه در شاهد شرط است كه مسلمان باشد .\r\nاماميه و حنفيه گفته‌اند : شرط مسلمان بودن شاهد در جايى است كه مشهودعليه نيز مسلمان باشد ؛ امّا اگر مشهودعليه غيرمسلمان باشد ، اسلام در شاهد شرط نيست ، چراكه شهادت اهل هر دين براى اهل همان دين پذيرفته مىشود .\r\nمالكيه و شافعيه گفته‌اند : شهادت غيرمسلمان حتّى براى غيرمسلمان هم پذيرفته نمىشود . « 1 »\r\n\r\n\r\n","description":"","footnote":"\r\n( 1 ) . ر . ك : المغنى و فتح القدير ، باب الشهادة .\r\n","page_name":" 759 ","page_number":759},
  {"content":"\r\n\r\n فَإِنْ لَمْ يَكُونا رَجُلَيْنِ فَرَجُلٌ وَ امْرَأَتانِ مِمَّنْ تَرْضَوْنَ مِنَ الشُّهَداءِ .  به اجماع همهء مذاهب ، با شهادت دو مرد ، يا يك مرد و دو زن و يا يك مرد و يك سوگند ، حقوق مالى ثابت مىشود ، جز ابو حنيفه كه گفته است : با يك شاهد و يك سوگند نمىتوان قضاوت كرد . قرآن كريم ، تنها از گواهى دو مرد و نيز گواهى يك مرد و دو زن ، سخن گفته است ، امّا ثبوت حقّ مالى به وسيلهء يك شاهد و سوگند ، از طريق سنّت پيامبر صلّى اللّه عليه و إله به ما رسيده است .\r\nسؤال : آيا حقّ مالى تنها با گواهى دادن زنان ثابت مىشود ؟ وانگهى آيا با شهادت دو زن و يك سوگند - مثل شهادت يك مرد و يك سوگند - ثابت مىشود ؟\r\nپاسخ : تمام مذاهب وحدت‌نظر دارند كه حقوق مالى ، تنها با شهادت زنان ، بدون مردان و بدون سوگند ثابت نمىشود ؛ ولى دربارهء ثابت شدن حقوق مالى با شهادت دو زن و يك سوگند ، اختلاف‌نظر دارند . مالكيه و اماميه گفته‌اند : ثابت مىشود . ديگران گفته‌اند : ثابت نمىشود .\r\nسخن خداوند تعالى :  « مِمَّنْ تَرْضَوْنَ مِنَ الشُّهَداءِ »  دو معنا را احتمال مىدهد :\r\n1 . مراد از رضا ، خشنود بودن از همين شهادت مخصوص [ يعنى شهادت در مورد وام 
  ] باشد ، نه خشنود بودن از خود شاهدان ، به اين‌كه آنان با صرف‌نظر از شهادتشان افراد متديّن و صالحى هستند . بنابراين معنا ، عدالت در شاهد ، شرط نخواهد بود ، بلكه اگر قاضى اطمينان پيدا كند كه شهادت شاهد ، مطابق با واقع است ، بسنده مىكند .\r\nچنان‌كه در قوانين عرفى نيز همين‌گونه است ؛ چراكه قضاوت در مورد صحّت و سقم شهادت را به قاضى واگذار مىكند .\r\n2 . مراد از رضا ، خشنود بودن از خود شاهدان باشد ، بدان جهت كه آنان افراد صالح و متديّن هستند . در اين صورت ، عدالت در شاهد ، شرط است . البته ، آيه احتمال هر دو معنا را مىدهد ، لكن روايات و فتواى فقها ، معناى دوم ( شرط عدالت در شاهد ) را ترجيح مىدهد . امام على عليه السّلام فرمود : « از كسانى گواه بگيريد كه دين ، امانتدارى ،\r\n\r\n","description":"","footnote":"","page_name":" 760 ","page_number":760},
  {"content":"\r\n\r\nصلاحيت و پاك‌دامنى او را مىپسنديد » . براين‌اساس ، هرگاه دو شاهد عادل شهادت دهند ، قاضى از باب تعبّد به نص بايد اين شهادت را بپذيرد و به موجب آن حكم صادر كند ، خواه از قول آن دو برايش علم حاصل شود و خواه نشود ؛ امّا اگر گواهان غيرعادل شهادت دهند ، در صورتى مىتواند حكم صادر كند كه از قول آنها برايش علم حاصل شود ، به‌گونه‌اى كه منبع حكم ، همان علم او باشد ، نه گواهى گواهان غيرعادل .\r\n أَنْ تَضِلَّ إِحْداهُما فَتُذَكِّرَ إِحْداهُمَا الْأُخْرى .  در اين‌جا دو پرسش مطرح مىشود :\r\nاوّلا : چرا فرمود :  « أَنْ تَضِلَّ إِحْداهُما فَتُذَكِّرَ إِحْداهُمَا الْأُخْرى »  و نفرمود : « فتذكّرها الأخرى » و اسم ظاهر يعنى « إحداهما » را در دو جمله كه فاصله‌اى ميان آنها وجود ندارد تكرار كرده است ؟\r\nبه اين پرسش ، پاسخ‌هاى متعدّدى داده‌اند كه بهترين آنها از اين قرار است : از آن‌جا كه شهادت دو زن به منزلهء شهادت يك مرد است ، بايد ميان آن دو جمع كرد ، تا هركدام در حضور ديگرى شهادت دهد ، به‌طورى كه اگر يكى از آنها از چيزى غفلت كند ديگرى به او تذكر دهد . زمانى كه شهادت اوّلى تمام شد ، دومى بايد در محضر اوّلى به شهادت بپردازد و همان نقشى را ايفا كند كه ديگرى ايفا كرده بود . بنابراين ، شهادت هركدام از دو زن ، مكمّل شهادت ديگرى است و اين معنا تحقّق پيدا نمىكند مگر از طريق اعادهء لفظ « إحداهما » تا اين لفظ بر هردو تطبيق شود . و اگر خداوند مىگفت :\r\n« فتذكّرها الأخرى » ، معناى آن بدين ترتيب بود : تا يكى از آنها فراموش نكند و دومى او را يادآورى كند و درنتيجه يكى فراموش‌كننده و ديگرى يادآورىكننده باشد . در حالىكه مراد آيه ، اين معنا نيست ، بلكه مراد آن است كه هركدام ديگرى را يادآورى كند . خوب است اشاره كنيم كه هرگاه شاهدان مرد باشند ، واجب نيست كه در هنگام شهادت دادن ، آنان‌را در يك‌جا گردآورند ، بلكه برعكس زنان ، جدا كردن آنها از يكديگر بهتر است .\r\n\r\n","description":"","footnote":"","page_name":" 761 ","page_number":761},
  {"content":"\r\n\r\nسؤال دوم : رمز اين‌كه شهادت دو زن با شهادت يك مرد برابر است ، چيست ؟\r\nپاسخ : به اين سؤال چند پاسخ داده‌اند ؛ يكى از اين پاسخ‌ها اين است كه زن ضعف عقلى دارد . در اين زمينه ، پاسخ برخى از مفسّران خنده‌آور است كه گفته‌اند : رطوبت مزاج زن بيش از مرد است . اگر اين سخن درست باشد ، بايد گفت : هرانسانى كه مزاج سرد و مرطوب دارد ، حتّى اگر مرد هم باشد ، نصف شاهد و هر انسانى كه مزاج گرم و خشك دارد ، اگرچه زن هم باشد ، يك شاهد كامل محسوب مىشود . بهترين نظريه در اين مورد ، آن است كه غالبا مرد بيش از زن بر عواطف و خواسته‌هاى خود تسلّط دارد . امّا پاسخ درست آن است كه ما بايد از نص پيروى كنيم ، حتّى اگر حكمت آن را ندانيم .\r\nخوب است بدين نكته اشاره كنم كه گاهى از شهادت يك زن براى قاضى آن‌چنان اطمينان حاصل مىشود كه از شهادت ده مرد غيرعادل ، چنين اطمينانى حاصل نمىشود . و او از شهادت اين زن ، علم پيدا مىكند . در اين صورت ، براى قاضى جايز است كه برطبق علم خود قضاوت كند . البته ، مشروط به اين‌كه علم او از شرايط و قراين دعوا به‌دست آيد ، هرچند اين قرينه همان شهادت يك زن باشد ، شهادتى كه موجب علم و اطمينان قاضى مىگردد .\r\n وَ لا يَأْبَ الشُّهَداءُ إِذا ما دُعُوا .  هرگاه انسان فراخوانده شود تا براى اثبات حق و يا دينى شهادت دهد ، بر او واجب كفايى است كه بپذيرد و شهادت دهد ، بدين معنا كه اگر ديگرى اقدام كند از عهدهء او ساقط مىشود و در غير اين‌صورت ، انسان در پيشگاه خدا مسئول خواهد بود . دليل بروجوب شهادت ، آيهء فوق و نيز حديث شريف است :\r\n« هرگاه كسى تو را فراخواند تا بر اثبات حق و يا دينى شهادت دهى ، نبايد از آن خوددارى كنى » .\r\n وَ لا تَسْئَمُوا أَنْ تَكْتُبُوهُ صَغِيراً أَوْ كَبِيراً إِلى أَجَلِهِ .  « السأم » يعنى ملامت و خستگى و ضمير  « تَكْتُبُوهُ »  به دين و يا حق برمىگردد . هدف آيه ، تشويق به كتابت دين است ،\r\n\r\n","description":"","footnote":"","page_name":" 762 ","page_number":762},
  {"content":"\r\n\r\nخواه مقدار آن زياد باشد خواه كم ؛ چراكه هدف از اين كار ، جلوگيرى از اختلاف و كشمكش است .\r\n ذلِكُمْ أَقْسَطُ عِنْدَ اللَّهِ وَ أَقْوَمُ لِلشَّهادَةِ وَ أَدْنى أَلَّا تَرْتابُوا .  يعنى يادداشت كردن دين و گرفتن گواه بر آن ، عادلانه‌تر و درست‌تر و به جلوگيرى از شك و ترديد ، نزديك‌تر است .\r\nسؤال : اوّلا ، خداوند دستور به كتابت داده است :  « فَاكْتُبُوهُ » .  ثانيا ، فرموده است :\r\n « وَ لا تَسْئَمُوا أَنْ تَكْتُبُوهُ »  و ثالثا ، به حكمت كتابت اشاره كرده است و آن اين‌كه كتابت ، استوارتر ، عادلانه‌تر و نزديك‌تر به از ميان بردن شك و ترديد است . باوجود اين ، فقها به استحباب آن فتوا داده‌اند ، نه به وجوب آن ، زيرا سيرهء قطعى مسلمانان از صدر اسلام تاكنون بر استحباب كتابت دين جارى شده است . ما نيز در اين جهت با آنان هستيم [ و يادداشت كردن دين را مستحب مىدانيم 
  ] ، لكن در اين‌جا ، غير از كتابت و گواه گرفتن ، مطلب ديگرى نيز هست و آن اين‌كه فقها بر قاضى واجب كرده‌اند كه بر طبق بيّنهء عادل حكم صادر كند ، هرچند از بيّنه برايش علم حاصل نشود و دليل اين فتوا هم ، وجود نصّ است ، لكن همين فقها ، كتابت را از وسايلى كه موجب اثبات دين مىشود قرار نداده و گفته‌اند : برطبق كتابت ، نمىتوان حكم صادر كرد ، مگر زمانى كه موجب علم و يا اطمينان قاضى شود .\r\nآيا اين‌كه خداوند چندبار به كتابت دستور داده است ، دلالت نمىكند كه كتابت يكى از راه‌هاى اثبات حقّ است ، اگرچه اين دلالت ، دلالت التزامى باشد ؟\r\nپاسخ : امر به كتابت دين به منظور حفظ حق ثابت ، يك چيز و معتبر دانستن بيّنهء عادل به عنوان راهى براى اثبات حق ، چيزى ديگر است . از اين‌جاست كه حكم بر طبق بيّنه واجب است ، خواه محكوم‌عليه بدان اعتراف بكند و خواه نكند ، امّا دربارهء كتابت بايد از مدّعى عليه پرسيد . اگر وى بدان اقرار كرد ، در باب اقرار داخل مىشود و اگر آن را انكار كرد ، اثباتش به يكى از وسايل اثبات ، نظير بيّنه ، قسم و يا آزمايش و\r\n\r\n","description":"","footnote":"","page_name":" 763 ","page_number":763},
  {"content":"\r\n\r\nمقابله ميان اين كتابت و خط نويسنده ، نياز پيدا مىكند . بنابراين ، كتابت يك وسيلهء مستقل [ براى اثبات مدعا 
  ] نيست ، بر خلاف بيّنه كه يك وسيلهء مستقل است .\r\n إِلَّا أَنْ تَكُونَ تِجارَةً حاضِرَةً تُدِيرُونَها بَيْنَكُمْ فَلَيْسَ عَلَيْكُمْ جُناحٌ أَلَّا تَكْتُبُوها . \r\nمصدرى كه از « أن » و صله‌اش ريخته مىشود ، در محلّ نصب است بنابراين ، كه استثناى منقطع مىباشد ؛ چراكه پيش‌تر سخن دربارهء كتابت وام مدت‌دار بود و اكنون سخن در مورد معاملهء نقدى و مباح بودن عدم كتابت آن است .  « تِجارَةً حاضِرَةً »  يعنى فروش كالا به صورت نقد ، نه نسيه .\r\n « تُدِيرُونَها »  به معناى دست به‌دست كردن است ؛ براى نمونه ، فروشنده قيمت را از خريدار و خريدار ، كالا را از فروشنده مىگيرد و بدين ترتيب ، هركدام چيزى را كه در دست دارد به ديگرى منتقل مىكند .\r\nخلاصهء معناى آيه اين است كه در معاملات نقدى كه ميان شما انجام مىشود ، ترك كتابت اشكالى ندارد و سبب جايز بودن آن هم اين است كه در چنين خريد و فروش و معامله‌اى كه به‌نام « بيع معاطات » معروف مىباشد و در ميان مردم زياد صورت مىگيرد ، اگر آنها مكلّف گردند كه هر معامله‌اى را بنويسند ، دچار مشكل خواهند شد به‌ويژه در معاملات اشياى كوچك .\r\nبه‌هرحال ، خداوند امر تجارت را به خود مردم واگذاشته است تا هرچه مصالحشان ايجاب كند انجام دهند . بنابراين ، اگر مصلحت ، نوشتن را ايجاب كند بايد بنويسند ، چنان‌كه در معاملهء مستغلات و منقولات گران‌قيمت ، نظير ماشين و امثال آن ، مصلحت در نوشتن و ثبت معامله است و اگر مصلحت در ترك كتابت باشد ، آن را ترك كنند ، چنان‌كه معمولا در خوراكىها و پوشيدنىها چنين مىكنند .\r\nاين‌كه خدا به كتابت دين و معامله امر مىكند و آن‌گاه اجازهء ترك آن را مىدهد ، بدان سبب است كه مردم گرفتار مشكلات نشوند و اين امر براى استحباب و ارشاد مىباشد تا آنها را از مشكلات و گرفتارىها نجات دهد . البته ، خداوند ، تقلّب ،\r\n\r\n","description":"","footnote":"","page_name":" 764 ","page_number":764},
  {"content":"\r\n\r\nنيرنگ ، ربا ، استثمار و خوردن مال را بدون آن‌كه عوضى در مقابل آن پرداخت شود حرام كرده است .\r\nسؤال : جايز بودن ترك كتابت در معاملهء نقدى ، نشان‌دهندهء آن است كه ترك كتابت ديون و معاملات نسيه جايز نيست . براين‌اساس ، نوشتن ديون بايد واجب باشد ، در حالىكه فقها مىگويند : مستحب است نه واجب .\r\nپاسخ : مراد از سخن خداى تعالى :  « فَلَيْسَ عَلَيْكُمْ جُناحٌ أَلَّا تَكْتُبُوها »  نفى اشكال و ضرر دنيوى است ، نه نفى گناه و ضرر اخروى تا امر به كتابت ديون براى وجوب باشد .\r\n وَ أَشْهِدُوا إِذا تَبايَعْتُمْ .  فقها وحدت‌نظر دارند براين‌كه گرفتن شاهد براى معامله مستحب است نه واجب ، مگر گروه ظاهريه كه واجب دانسته‌اند نه مستحب ، زيرا آنها به ظاهر لفظ عمل مىكنند .\r\n وَ لا يُضَارَّ كاتِبٌ وَ لا شَهِيدٌ .  وقتى طرفين معامله بر نوشتن و شاهد گرفتن توافق كردند ، نويسنده بايد با رعايت عدالت بنويسد و شاهد ، به حق شهادت دهد . دربارهء واژهء  « لا يُضَارَّ »  و اعراب آن ، در آيهء 233  « لا تُضَارَّ والِدَةٌ بِوَلَدِها »  سخن گفته شد .\r\n وَ إِنْ تَفْعَلُوا فَإِنَّهُ فُسُوقٌ بِكُمْ .  « فسوق » به معناى بيرون شدن از فرمان خداست .\r\nهركس كارى را كه خدا از آن نهى كرده است انجام دهد و يا چيزى را كه خدا بدان دستور داده است ترك كند فاسق محسوب مىشود و نيز از طاعت خدا بيرون رفته و استحقاق خشم و مجازات او را پيدا كرده است .\r\n وَ اتَّقُوا اللَّهَ .  در اطاعت از تمام اوامر و نواهى خدا از او بپرهيزيد .\r\n وَ يُعَلِّمُكُمُ اللَّهُ وَ اللَّهُ بِكُلِّ شَيْءٍ عَلِيمٌ .  خدا آنچه را كه در آن خير دنيا و آخرت شماست به شما مىآموزد . بديهى است كه خدا ما را مستقيم آموزش نمىدهد و علم را به دل‌ها و انديشه‌هاى ما الهام نمىكند ، بلكه از طريق وحيى كه به پيامبرانش مىكند\r\n\r\n","description":"","footnote":"","page_name":" 765 ","page_number":765},
  {"content":"\r\n\r\nبه ما آموزش مىدهد و اين وحى تمام آنچه را كه در هدايت و ارشاد ما به سوى مصالح مؤثّر است دربر دارد ، مصالحى كه ضامن خوشبختى و بقاى ماست .\r\n\r\nبا صوفيان\r\nتمام يا بيشتر صوفيان گفته‌اند : به سوى شناخت خدا و وحى او و نيز شريعت و اسرار آن ، راهى جز ايمان و تقوا وجود ندارد . ازاين‌رو ، هركس كه تقواى خدا را پيشه كند ، او را و نيز شريعت و احكام آن را مىشناسد و به آخرت و مراحل بيمناك آن پىمىبرد و قرآن و حديث را بدون درس و آموختن مىفهمد . صوفىها اين نوع علم را « علم لدنّى » مىنامند و به دلايلى استدلال مىكنند كه از جملهء آنها اين آيه است :\r\n « وَ اتَّقُوا اللَّهَ وَ يُعَلِّمُكُمُ اللَّهُ » .  ظاهر آيهء كريمه با اين استدلال سازگارى ندارد ، زيرا اگر گفتهء آنان درست بود ، بايد «  يُعَلِّمُكُمُ  » به جزم خوانده مىشد بنابراين كه جواب است از «  اتَّقُوا  » و نيز جواب مقرون به « فاء » مىشد [ فيعلمكم 
  ] نه به « واو » . به‌علاوه اگر كسى در اين سخن صوفيه غور كند ، مىبيند كه سخن آنها به‌سان سخن كسى است كه از شدّت تب ياوه‌سرايى مىكند و مثلا مىگويد : ساختمان خانه ، تنها پس از سكونت و بافتن لباس ، تنها پس از پوشيدن ، به اتمام مىرسد .\r\nنمىدانم صوفيه چگونه ادّعاى دانستن احاديث را دارند درحالىكه به‌طور متواتر از پيامبر صلّى اللّه عليه و إله نقل شده است : « علم را بجوييد ، هرچند در چين باشد . . . علم به وسيلهء آموختن به‌دست مىآيد » ؟ البته ، ما ترديد نداريم كه تئورىها با تطبيق و عمل متبلور مىشود و عالم عامل درهاى تازه‌اى از معلومات به رويش گشاده مىشود ، لكن اين يك چيز است و اين‌كه تقوا وسيلهء شناخت باشد چيزى ديگر .\r\n وَ إِنْ كُنْتُمْ عَلى سَفَرٍ وَ لَمْ تَجِدُوا كاتِباً فَرِهانٌ مَقْبُوضَةٌ .  خداوند در ابتدا به كتابت وام دستور مىدهد تا محفوظ بماند . آن‌گاه به جاى كتابت ، رهن را وثيقه‌اى براى حفظ وام قرار مىدهد ، زيرا در سفر ، كتابت امكان‌پذير نمىباشد .\r\n\r\n","description":"","footnote":"","page_name":" 766 ","page_number":766},
  {"content":"\r\n\r\nفقها اتفاق‌نظر دارند كه عقد رهن تنها در صورتى انجام مىشود كه قبض صورت بگيرد و دليل ايشان آيهء  « فَرِهانٌ مَقْبُوضَةٌ »  است . تفصيل اين مسئله در كتاب‌هاى فقه و از جمله ، در جزء چهارم كتاب فقه الإمام جعفر الصادق عليه السّلام موجود است .\r\nسؤال : « رهن ، در سفر و حضر جايز است ، خواه نويسنده باشد و خواه نباشد . پس چرا [ در آيه ، جواز رهن 
  ] به سفر و نبودن نويسنده مقيّد شده است » ؟\r\nبرخى از مفسّران از كنار اين سؤال گذشته و خود را به تجاهل زده‌اند در صورتى كه اين سؤال به ذهن هركسىكه با احكام شرعى آشنايى داشته باشد خطور مىكند . برخى پاسخ داده‌اند كه آيهء فوق برطبق اغلبيت است ، زيرا در آن زمان غالبا در سفر ، نويسنده وجود نداشت ؛ امّا اين جواب مردود مىباشد ، چراكه رهن هم غالبا در سفر وجود ندارد و كمتر كسى اشياى قابل رهن خود را همراهش به مسافرت مىبرد ؟\r\nپاسخ درست آن است كه ظاهر آيه بر عدم جواز گرفتن رهن در حضر دلالت دارد .\r\nالبته ، در صورتى كه قائل شويم شرط مفهوم [ مخالف 
  ] دارد و آن در اين‌جا عبارت از اين است : اگر در سفر نباشيد ، رهنى نخواهد بود ؛ ولى پس از آن‌كه پيامبر صلّى اللّه عليه و إله كه وحى بر قلب او نازل شده ، بدين ظاهر عمل نكرده است ، ما هم نمىتوانيم به ظاهر اين آيه اعتماد كنيم ؛ براى نمونه ، پيامبر صلّى اللّه عليه و إله زرهء خود را در نزد يهودى رهن گذاشت ، با اين‌كه آن حضرت در مدينه حاضر بود . ناگفته نماند كه اين آيه تنها آيه‌اى نيست كه به وسيلهء سنّت نبوى ، ظاهر آن را رها مىكنيم [ بلكه آيات ديگرى نيز وجود دارد كه به ظاهر آنها عمل نمىشود 
  ] . از اين‌جاست كه امّت اسلامى اتفاق‌نظر دارند كه پيش از تحقيق و بررسى روايات وارده از پيامبر نمىتوان به آيات احكام شرعى عمل كرد .\r\n فَإِنْ أَمِنَ بَعْضُكُمْ بَعْضاً فَلْيُؤَدِّ الَّذِي اؤْتُمِنَ أَمانَتَهُ وَ لْيَتَّقِ اللَّهَ رَبَّهُ .  يعنى اگر طلبكار به بدهكار حسن‌ظن داشته باشد و به سبب اعتماد به صداقت و وفاى او ، بدون گرفتن چك ، رهن و شاهد به وى وام بدهد ، بايد بدهكار نيز برطبق حسن‌ظن طلبكار\r\n\r\n","description":"","footnote":"","page_name":" 767 ","page_number":767},
  {"content":"\r\n\r\nعمل كند و وام را به‌طور كامل بپردازد . اين حكم تنها به وام اختصاص ندارد بلكه تمام امانات را دربرمىگيرد .\r\nخداوند تعالى فرموده است : « خدا به شما فرمان مىدهد كه امانت‌ها را به صاحبانشان بازگردانيد » . « 1 » پيامبر خدا صلّى اللّه عليه و إله فرمود : « به نماز شخص ، روزه ، زيادى حج ، زيادى كار نيك و عبادت شبانه‌اش ننگريد ، بلكه به راستگويى و اداى امانت توسط او بنگريد » . امام زين العابدين عليه السّلام فرمود : « اگر كشندهء پدرم شمشيرى را كه با آن پدرم را كشته است در نزد من به امانت بسپارد ، هرآينه آن شمشير را به وى بازمىگردانم » .\r\n وَ لا تَكْتُمُوا الشَّهادَةَ وَ مَنْ يَكْتُمْها فَإِنَّهُ آثِمٌ قَلْبُهُ .  فرق است ميان پذيرفتن شهادت و شهادت دادن ، چراكه پذيرفتن شهادت آن است كه فردى از شما بخواهد كه براى ثبوت حق و يا وامى به نفع او شهادت دهى . در اين‌جا پذيرفتن درخواست او واجب كفايى است ، نه عينى . چنان‌كه در تفسير آيهء  « وَ لا يَأْبَ الشُّهَداءُ إِذا ما دُعُوا »  بيان شد . امّا شهادت دادن آن است كه پس از آن‌كه شخص اصل شهادت را تحمّل كرد و پذيرفت ، صاحب حق از وى مىخواهد كه در دادگاه حاضر شود و شهادت دهد . در اين حالت ، اگر اثبات حق به شهادت دادن او بستگى پيدا كند و ضررى هم متوجّه وى نگردد ، واجب است كه در دادگاه حاضر شود و شهادت دهد و اگر از اين كار خوددارى كند ، گناهكار است ؛ زيرا خداوند تعالى مىفرمايد :  « وَ لا تَكْتُمُوا الشَّهادَةَ وَ مَنْ يَكْتُمْها فَإِنَّهُ آثِمٌ قَلْبُهُ » .  معناى  « آثِمٌ قَلْبُهُ »  آن است كه وى همچون كسىكه عمدا مرتكب گناه شده ، مجازات مىشود ؛ زيرا قصد و عمد از ويژگىهاى قلب است .\r\n\r\n\r\n","description":"","footnote":"\r\n( 1 ) . نساء ( 4 ) آيهء 58 .\r\n","page_name":" 768 ","page_number":768},
  {"content":"\r\n\r\nملخص\r\nالقرآن الكريم هو ميثاق سماوي خالد يلتي الحاجات العلمية ، والمعنوية ، الثقافية ، و الأخلاقية للإنسان في كافة العصور ، ولكافة الأجيال . الاستثمار من المعارف السامية للقرآن يتم عن طريق التعرف بأسلوب الفهم والدقة والذي يصطلح عليه التفسير . العلامة المجدد الشيعي المرحوم الشيخ محمد جواد المغنية كان واعيا لعصره و حاجاته ، وكان ذانزعة استهدائية وتساولية بالنسبة إلى القرآن الكريم . فلذا كان تفسيره - علاوة على ما في التفاسير القديمة من : شرح المصطلحات . والتراكيب . . . - في صدد الاستفادة من رسالات القرآن الكريم لحل المشاكل الاجتماعية ، والسياسية للمسلمين ، بالأخص الجيل الشباب . فكان يرى أن القرآن هو كتاب الدين والهداية و الإصلاح والقانون ، ويعتقد أيضا أن الهدف الأول للقرآن هو عيش الإنسان في السلم و الا من حتى يستطيع في صوته من السير في طريق الكرامة والسعادة فنظرا إلى أهمية وقيمة هذا التفسير قام مكتب الإعلام الإسلامي ( فرع خراسان ) بترجمته و تقديمه إلى سالكي طريق القرآن .\r\nمؤسسة بوستان كتاب\r\nمؤسسة بوستان كتاب\r\nمركز الطباعة والنشر التابع لمكتب الإعلام الإسلامي\r\nالناشر الافضل على المستوى الوطني\r\nعنوان المكتب المركزي : ايران ، قم ، اول شارع شهداء ، ركن الزقاق 17 ، ص ب : 917\r\nالهاتف : 7742155 98251 + ، الفاكس : 7742154 98251 + ، التوزيع : 7743426 98251 +\r\n\r\n","description":"","footnote":"","page_name":" 769 ","page_number":769},
  {"content":"\r\n\r\nتفسير الكاشف\r\nالمجلد الأول\r\nالعلامة محمد جواد المغنية\r\nالمترجم : موسى دانش\r\nإعداد : مكتب الإعلام الإسلامي فرع خراسان الرضوي\r\nمؤسسة بوستان كتاب\r\n1428 / 1386\r\n\r\n","description":"","footnote":"","page_name":" 770 ","page_number":770},
  {"content":"\r\n . \r\n","description":"","footnote":"","page_name":" 771 ","page_number":771},
  {"content":"\r\n . \r\n\r\n","description":"","footnote":"","page_name":" 772 ","page_number":772}
  ]