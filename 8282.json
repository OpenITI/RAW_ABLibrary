[
  {"content":"\r\n\r\nبسم الله الرحمن الرحيم\r\n\r\n","description":"","footnote":"","page_name":" 599 ","page_number":1},
  {"content":"\r\n . \r\n","description":"","footnote":"","page_name":" 600 ","page_number":2},
  {"content":"\r\n\r\nكمال الدين عبدالرزاق سمرقندى\r\nمطلع سعدين و مجمع بحرين\r\nجلد دوم\r\nدفتر دوم\r\n851 - 875 ه‍ . ق\r\nبه اهتمام\r\nدكتر عبدالحسين نوايى\r\nپژوهشگاه علوم انسانى و مطالعات فرهنگى\r\n\r\n","description":"","footnote":"","page_name":" 601 ","page_number":3},
  {"content":"\r\n\r\nعبد الرزاق سمرقندى ، عبدالرزاق بن اسحاق ، 816 - 887 ق .\r\nمطلع سعدين و مجمع بحرين / كمال الدين عبدالرزاق سمرقندى ؛ به اهتمام عبدالحسين نوايى . - تهران : پژوهشگاه علوم انسانى و مطالعات فرهنگى ، 1383 .\r\n4 ج .\r\n( دوره ) ISBN 964 - 426 - 042 - 2\r\nجلد دوم بر اساس متنى است كه قبلا به اهتمام محمد شفيع تصحيح و هماره با توضيحات در سال 1936 در لاهور چاپ و منتشر شده و سپس توضيحات و اصلاحات عبدالحسين نوايى بدان افزوده شده است .\r\nص . ع . لاتينى شده : Kamal al - din Abd ol - Razzaq Samarqandi .\r\nMatla - i sa'dayn wa Majma' - i Bahrayn .\r\nجلد اول : چاپ اول : طهورى ، 1353 ، فهرستنويسى بر اساس اطلاعات فيپا .\r\nكتابنامه .\r\nمندرجات : ج . 1 . دفتر 1 ، [ حوادث تاريخى 
  ] 704 - 771 هجرى . - ج 1 . دفتر 2 . [ حوادث تاريخى 
  ] 772 - 807 هجرى . - ج . 2 . دفتر 1 ، [ حوادث تاريخى 
  ] 807 - 850 هجرى . - ج . 2 . دفتر 2 ، [ حوادث تاريخى 
  ] 850 - 875 هجرى .\r\n( ج . 1 . ق . 2 ) ISBN 964 - 426 - 143 - 7\r\n( ج . 2 . ق . 1 ) ISBN 964 - 426 - 144 - 5\r\n( ج . 2 . ق . 2 ) ISBN 964 - 426 - 145 - 3\r\n1 . ايران - تاريخ - تيموريان ، 771 - 911 ق . الف . نوايى ، عبدالحسين ، گرد آورنده . ب . شفيع ، محمد ، 1883 - 1963 ، مصحح . ج . پژوهشگاه علوم انسانى و مطالعات فرهنگى . د . عنوان .\r\n6 م 2 ع / 1086 DSR\r\n066 / 955\r\n1383\r\nكتابخانهء ملى ايران 15537 - 83 م\r\nمطلع سعدين و مجمع بحرين ( جلد 2 ، دفتر 2 )\r\nنوشتهء كمال الدين عبدالرزاق سمرقندى\r\nبه اهتمام عبدالحسين نوايى\r\nناشر : پژوهشگاه علوم انسانى و مطالعات فرهنگى\r\nمدير نشر : رحمت الله رحمت پور\r\nچاپ اول : 1383\r\nتيراژ : 2000 نسخه\r\nناظر چاپ : سيد ابراهيم سيدعلى\r\nچاپ و صحافى : چاپ فرشيوه\r\nرديف انتشار : 12 - 83\r\nحق چاپ براى پژوهشگاه علوم انسانى و مطالعات فرهنگى محفوظ است .\r\nشابك 3 - 145 - 426 - 964\r\n2 - 042 - 426 - 964 ( دوره )\r\nنشانى : تهران ، صندوق پستى : 6419 - 14155 ، تلفن : 3 - 8046891 ، فاكس : 8036317\r\n\r\n","description":"","footnote":"","page_name":" 602 ","page_number":4},
  {"content":"\r\n\r\n\r\nجلد چهارم\r\n\r\n[ جلد دوم دفتر دوم 
  ]\r\n\r\nوقايع سنهء احدى و خمسين ذكر حوادثى كه ميرزا عبد اللطيف را در راه خراسان پيش آمد\r\nدر افتتاح اين سال ، احوال اختلال دولت و اقبال حضرت خاقان سعيد به اطراف بحروبر و ممالك هفت كشور رسيد و گرد فتنه و غبار آشوب از مركز خاك تا محيط افلاك صعود يافت و دود آه و شعلهء افغان به اوج ماه و ذروهء كيوان برآمد .\r\nمصرع\r\n كيوان شنيده صدره مه هم شنيده باشد \r\nو اردوى همايون بى سروسامان با ديده‌هاى گريان و سينه‌هاى نالان به بلدة الوزارهء سمنان رسيد و در آن مقام وزراى عظام ، دستور اعظم خواجه غياث الدين پير احمد الخوافى و صاحب اكرم خواجه شمس الدين سمنانى كه شب اول واقعهء هائله از اردوى اعلى بيرون رفته بودند ، در سمنان به خدمت شاهزاده عبد اللطيف التجا نمودند و به دستور زمان خاقان مرحوم در ديوان مهر زدند و شاهزاده به يوسون حضرت خاقان سعيد به اخلاص تمام متوجه زيارت شيخ ربّانى و مرشد حقّانى ، ركن الملة والدين شيخ علاء الدوله سمنانى ، قدّس سره فرموده از روحانيت آن حضرت مدد طلبيد و از آن‌جا به جانب دامغان روان شد .\r\nو داروغهء دامغان سعادت نام شقاوت فرجام ابواب عصيان گشاده دروازه‌هاى دامغان بسته بود و امراى قوچين كه خويشان او بودند هرچند نصيحت كردند التفاوت ننمود و در اردو احوال تنگى و نايافت به حدّى بود كه ميدان بيان از\r\n\r\n","description":"","footnote":"","page_name":" 603 ","page_number":5},
  {"content":"\r\n\r\nشرح آن تنگ آيد و زبان تحرير از تقرير عاجز شود و عبور لشكر منصور بىيراق از آن حصار دشوار . ميرزا عبد اللطيف فرمود كه لشكر دايره‌وار پيرامون حصار محيط شوند و شهر را به‌سان مركز در ميان گيرند . و چون لشكر در اطراف شهر فرودآمد ، شب اول ، امير پير لقمان برلاس شاهزاده را پشت داده رو به دار السلطنهء هرات نهاد و ميرزا عبد اللطيف به جنگ بسيار قلعه و حصار را مسخر ساخت و شعلهء خشم جهانسوز آتش در تر و خشك آن بلده انداخت و هرچه اسم شىء بر آن افتد غارت يافت و خون سعادت قوچين را به شفاعت قوچينان بخشيد .\r\nو به بلدهء متبرك بسطام آمده شرف آن منزل و مقام و سعادت زيارت مشايخ اسلام قدس اللّه تعالى ارواحهم دريافت « 1 » و مجاوران آن‌جا به عرض رسانيدند كه چون ميرزا ابو القاسم بابر به اين‌جا رسيد قاصدان از طرف ولايت جرجان به طلب او آمدند و او چون ابر و باد به طرف استراباد درآمد .\r\nو بيان اين سخن آن است كه حضرت خاقان سعيد قولى همايون فرموده بود كه هرسال چند امراى تومان قشلاق در ولايت جرجان كرده از لشكر طرف دشت قبچاق و اوزبكان قزاق برخبر باشند و درين سال ، از امراى نامدار امير هندوكه بود و چون خبر واقعهء ناگزير از جانب رى به امير رسيد ، اول به ضبط اسبان ديوان و اموال و جهات امرا اهتمام نمود و قاصدان از چند راه به طلب ميرزا ابو القاسم بابر فرستاد و شاهزاده را به سلطنت مملكت مازندران و تمام خراسان نويد داد و همانا سابقا وعده‌اى بوده باشد كه اگر صورتى چنين روى نمايد بىتوقف به ولايت جرجان درآيد و چون شاهزاده عزيمت مازندران فرمود ، امير هندوكه چند مرحله استقبال فرمود و شرايط نيكوبندگى به جاى آورد و مفصّل گله‌هاى اسبان به موقف عرض رسانيد و خيمه و خرگاه و سراپرده و بارگاه و باقى اسباب سلطنت به رسم پيشكش گذرانيد و مستحسن و مقبول آمد و مملكت مازندران در قبضهء اقتدار\r\n\r\n\r\n","description":"","footnote":"\r\n( 1 ) . نسخه اضافه دارد : به تخصيص مزار مورد الأنوار سلطان العارفين بايزيد بسطامى قدس سره را زيارت فرمود .\r\n","page_name":" 604 ","page_number":6},
  {"content":"\r\n\r\nنواب نامدار قرار يافت و انوار سلطنت شاهزاده بر اطراف آن مملكت تافت  وَ لَتَعْلَمُنَّ نَبَأَهُ بَعْدَ حِينٍ  « 2 » .\r\nبيت\r\n شاهى زرى برآمد و مازندران گرفت * وانگه به ضرب تيغ تمام جهان گرفت « 3 » \r\nميرزا عبد اللطيف برين اوضاع اطلاع يافته به پل ابريشم آمد و از آن‌جا ميل جانب ماوراء النهر نموده باز از آن برگشت و عازم سبزوار شد و در اثناى راه خبر آمد كه جمعى امرا كه به استدعاى ميرزا سلطان محمد رفته بودند : امير سلطان شاه برلاس و امير سلطان بايزيد برلاس پيش ميرزا عبد اللطيف مىآيند و امير شيخ ابو الفضل پيش ميرزا سلطان محمد توقف نمود و امير احمد از راه ترشيز به هرات رفت و روز ديگر امراى برلاس رسيدند و ميرزا عبد اللطيف از سبزوار به جانب نيشابور عزيمت نمود و مهد عليا گوهرشاد آغا همچنان محبوس بود و امراى ترخانى هم گرفتار بودند . و در نيشابور معلوم شد كه ميرزا علاء الدوله درهاى گنجهاى جهان گشاد و زر بسيار به همه كس داد و جمعى بهادران به طرف مشهد مقدس فرستاد و تمام اين كلام به نوع بسطى سرانجام خواهد يافت .\r\n\r\nذكر سلطنت ميرزا علاء الدوله به استقلال و گرفتارى ميرزا عبد اللطيف به تقدير ايزد متعال\r\nاز لمعات نيرات كلمات سابق و رشحات منشآت حكايات متناسق خاطر آگاه انتباه يافته و پرتو شعور بر آن تافته كه حضرت خاقان سعيد در آن زمان كه رايت آفتاب اشراق به صوب مملكت عراق برافراشت ، ميرزا علاء الدوله را در دار السلطنهء\r\n\r\n\r\n","description":"","footnote":"\r\n( 2 ) . سورة ص ، 88 .\r\n( 3 ) . بر حاشيهء نسخه : ازين بيت كه در مدح كافى است اسم شريف بابر بيرون مىآيد به طريق معما .\r\n","page_name":" 605 ","page_number":7},
  {"content":"\r\n\r\nهرات به جاى خود گذاشت و چون در ملك رى واقعه واقع شد ، مهد عليا گوهرشاد آغا قاصدى همعنان باد به صوب هرات فرستاد و شرح واقعه اعلام داد و ميرزا علاء الدوله جويهاى خون بر چهرهء لاله‌گون روان ساخت . اما داغى كه بر صميم دل بود بر صحرا نينداخت و با امرا مشورت نموده مصلحت چنان ديدند كه يك جمعهء ديگر به دستور معهود خطبه به نام و القاب جناب مغفرت مآب مزيّن باشد و چون مردم بسيار از اردو آمدند واقعه پنهان نماند .\r\nبيت\r\n درد فراقش تاكنون در دل نهان مىداشتم * چون فاش شد يكبارگى ديگر چه پنهان دارمش \r\nآواز ناله و شيون از هر سرا و روزن به عيوق برآمد و صداى فرياد و زارى به اوج گنبد زنگارى گذشت .\r\nو ميرزا علاء الدوله را داعيه‌اى بود كه استرضاى عم بزرگوار ميرزا الغ بيك نمايد و مبلغى نامى و تحفه‌هاى گرامى به ماوراء النهر ارسال نمايد . امّا چون اخبار از طرف ميرزا عبد اللطيف رسيد كه نسبت با مهد عليا شيوهء بىحرمتى ورزيد و طريق عدوان را عازم است و در عصيان جازم ، ميرزا علاء الدوله نيز آثار خلاف اظهار كرد و دوال اقبال بر گورگهء استقلال كوفت و به حصار اختيار الدين فرمود و خزاين جهان را گشود و چندان زر به لشكر بخشيد كه بيش از آن در خزانهء خيال و گمان نمىگنجيد و از شاهزادگان ميرزا صالح ولد ميرزا پير محمد شيرازى و امير اويس ترخان و امير احمد ترخان را معين فرمود كه همراه شمال و صبا استعجال فرمايند و به طرف نشابور رفته دستبردى نمايند و اساس جمعيت ميرزا عبد اللطيف را براندازند و مهد عليا و امراى ترخانى را از حبس خلاص سازند و امرا از راه سرخس به مشهد مقدس آمده دانستند كه ميرزا عبد اللطيف غافل است و تندخويى و درشتگويى عادت ساخته و ايل والوس را به غارت و تاراج خان ومان برانداخته .\r\n\r\n","description":"","footnote":"","page_name":" 606 ","page_number":8},
  {"content":"\r\n\r\nبيت\r\n همه جور و بيداد شد كار او * درين شيوه خلقى گرفتار او \r\nو امرا از مشهد مقدس به نيشابور آمدند و انديشهء صايب و فكر ثابت بر تدبير آن كار گماشته و بهادران هر فوجى در گوشه‌اى فرصت نگاه داشته با يكديگر مقرر كردند كه چون جهان مانند دل تباه‌كاران سياه شود و سپاه شب بر لشكر روز فيروز آيد عزيمتى كه دارند به امضا رسانند و خاطر از جانب آن مهم جمع سازند و چون شهسوار فلك كميت آفتاب را از ميدان آسمان بيرون تاخت و ادهم شام را به غرر درر و جواهر زواهر مرصع ساخت و شهاب ثاقب گرد قطب گردان شده و فرقدان ديده‌بان‌وار در حوادث روزگار حيران شده و زهرهء نشاطانگيز ترك بزم عشرت گفته و بهرام خون‌آشام قبضهء تيغ تيز و شمشير خونريز گرفته ثوابت از بالاى پردهء كحلى به نظاره ايستاده و چشم عبرت بر چابكدستى شعبده‌باز گردون نهاده امرا و بهادران چون آتش سوزان درآمدند و مهد عليا گوهرشاد آغا و امراى ترخانى را از حبس بيرون آورده از اردو به در بردند و برغو كشيده سورن انداختند .\r\nبيت\r\n به گردون شد از ناى زرين خروش * به درياى لشكر در افتاد جوش \r\nميرزا عبد اللطيف چون بخت بد همه شب در خواب غفلت غنوده و بر تخت استراحت به فراغت آسوده .\r\nبيت\r\n يا راقد الليل مسرورا با وله * انّ الحوادث قد يطرقن اسحارا \r\nچون آواز برغوبه گوش هوش او رسيد از خواب غفلت بيدار گرديد و سراسيمه از بستر خواب برخاست و جلادت نموده صف قتال آراست دلهاى دليران\r\n\r\n","description":"","footnote":"","page_name":" 607 ","page_number":9},
  {"content":"\r\n\r\nدر خفقان افتاد و بهادران در جولان آمدند و مجلس رزم را آهنگ جنگ تيز شد و زخمهء سنان از اوتار عروق نالهء حزين برآورد و هرچند مردم ميرزا عبد اللطيف در ميان آن لشكر قطره‌اى بود در درياى محيط يا ذره‌اى به نسبت اجرام بسيط ، اما شاهزاده با آن مقدار مردم كه داشت شكوه آن گروه را عدم انگاشت و در ميدان مصاف حمله‌اى پىدرپى كرده هر طرف مىتاخت و سرهاى گردنكشان را چون گوى در دست و پاى خنگ چوگانى مىانداخت . ناگاه سمند باد رفتار او به سر درآمد و مراد خاطر مخالفان برآمد . شاهزاده به غير تسليم راهى نديد و بيرون از عجز پناهى نيافت .\r\nدر قيد اسار و ذلّ خسار گرفتار شد .\r\nبيت\r\n سعادت به بخشايش داور است * نه در دست و بازوى زورآور است \r\nو باقى سپاهيان را دست و گردن بسته امير جنيد بوته و جمعى به ياسا رسيدند و بعضى به شفاعت از آن ورطه خلاص شدند و اردوى شاهزاده به غارت رفت و زلازل در منازل افتاد و خروش ناله و نفير به اوج فلك اثير شد و سپاه ميرزا علاء الدوله مفتوح آيات و منصور رايات عازم هرات شد « 4 » .\r\nبيت\r\n همى تا بگردانى انگشترى * جهان را دگرگون شود داورى\r\nيكى را درآرد به هنگامه تيز * دگر راز هنگامه گويد كه خيز « 5 » \r\nو ميرزا علاء الدوله تا سعدآباد « 6 » جام آمده بود و به شرف ملاقات مهد عليا\r\n\r\n\r\n","description":"","footnote":"\r\n( 4 ) . در حبيب السير ( 3 : 3 : 139 ) گفته است كه بعد از آن ميرزا صالح و ترخانيان در ملازمت نعش مغفرت انتما و مرافقت مهد عليا گوهرشاد آغا عازم هرات گشتند .\r\n( 5 ) . خمسهء نظامى ( شرف نامه ) ص 166 .\r\n( 6 ) . به بيست و شش فرسنگ از نيشابور بر راهى كه برهرى رود .\r\n","page_name":" 608 ","page_number":10},
  {"content":"\r\n\r\nقران سعدين روى نمود و شكر مواهب الهى به ادا رسانيد و به شكرانه مستحقان را شادمان گردانيد و اطراف لشكر از چپ و راست به خوبتر صورتى برآراست . قبهء بارگاه از ذروهء مهر و ماه گذشته و ذيل شادروان بر ايوان كيوان فروهشته تخت بخت بر فرق مشترى نهاده و متكاى دولت از اطلس زربفت آفتاب ترتيب داده بر سرير سلطنت نشست و اطراف مجلس به امراى كبار و بهادران نامدار زينت يافت و فرمان فرمود كه ميرزا عبد اللطيف را از جانب چپ درآورند كمرش از ميان گشاده و بلا و محنت روبه‌رو نهاده پيش تخت سلطنت رسيد و ميرزا علاء الدوله در كمال سلطنت و عظمت پرسيد كه چرا با مادر خود اين بديها كردى . شاهزاده جواب گفت : من بد كردم . تو نيك كن تا وفا بينى . ميرزا علاء الدوله خط امان بر صحيفهء خطا و قلم عفو بر جريدهء جريمهء او كشيد و خرگاهى خاص جهت او تعيين نمود و مستحفظان مقرّر فرمود .\r\nو اعلام ظفر اعلام از سعدآباد جام به طالع سعد و فال همايون عازم دار السلطنهء هرات شد و در مستقر دولت و مركز دائرهء خلافت نزول اجلال فرمود . سادات و موالى و مشايخ و اهالى مراسم دعا و ثنا و شرايط نثار و نياز به جاى آوردند و ميرزا عبد اللطيف در حصار اختيار الدين محبوس شد .\r\nبيت\r\n شمشير خوب را نبود باك از غلاف * آيينه را چه عيب ز آيينه‌دان بود \r\nو نعش مغفرت مآب را به آيين پادشاهى و يوسون شاهنشاهى در مدرسهء مهد عليا در گنبد خوابگاه ميرزا بايسنغر مدفون ساختند .\r\nشعر\r\n فيا دافنيه فى الثرى انّ لحده * مقّر الثّريا فادفنوه على علم \r\n\r\n","description":"","footnote":"","page_name":" 609 ","page_number":11},
  {"content":"\r\n\r\nبيت\r\n در خاك تا مقر ترا چشم عقل ديد * دانست آن‌كه گنج بود در درون خاك \r\nاساس سلطنت اندراس يافت و لباس خلافت خلاقت پذيرفت .\r\nبيت\r\n ماه تمام ملك به زير نقاب شد * آب حيات خلق دريغا سراب شد \r\nرسم آش و اطعام و ختمات كلام ملك علام به تقديم رسيد و الملك للّه تعالى وحده و انه لا يزول .\r\nبيت\r\n ملك خداست باقى و پاينده بعد از آن * آثار شرع مصطفوى و دگر هباست * \r\nو چون واقعهء آن حضرت در ولايت رى واقع شد و اقرب اولاد در آن بلاد ميرزا سلطان محمد بود مناسب چنان نمود كه جواد خوش‌خرام قلم عنان سخن به جانب او معطوف سازد و به شرح و بسط در آن باب فصلى پردازد .\r\nمصرع\r\n گر دهد توفيق يزدان اين رقم دارد قلم \r\n\r\nذكر عزيمت ميرزا سلطان محمد به جانب فارس و عراق و تسخير آن ولايت به تاييد مهيمن خلاق\r\nميرزا سلطان محمد چون از واقعهء هائله خبر يافت و شعلهء آن آتش جگرسوز در درون مخزون او تافت تاج خسروى از سرو دواج « 7 » پادشاهى از بربينداخت و از چشم خونبار بر صفحهء رخسار لاله‌زار عيان ساخت و على الفور از نواحى خرم‌آباد « 8 » و\r\n\r\n\r\n","description":"","footnote":"\r\n( 7 ) . به معناى بالاپوش است . دواج [ به كسر دال 
  ] به معنى لباس و دواج [ به فتح دال 
  ] به معنى قبا ( فرهنگ آنندراج ) .\r\n( 8 ) . ر ك به ليسترينج ص 201 به بعد .\r\n","page_name":" 610 ","page_number":12},
  {"content":"\r\n\r\nچمچمال « 9 » متوجه رى شده در منزل خاقان مغفور نزول فرمود و به اذيال شكيبايى تمسك نموده مىگفت :\r\nشعر\r\n خلقنا رجال للتصبر و الأذى * و تلك الغوانى للبكا و المآتم \r\nو از آن‌جا عنان مراد بر سمت دار الامان اصفهان انعطاف داد و آن بلدهء فرخنده از فرموكب همايون غيرت‌افزاى بلاد ربع سكون شد .\r\nبيت\r\n گزارشگر دفتر خسروان * چنين كرد مهد گزارش روان\r\nكه چون در صفاهان كمربست شاه * رسانيد بر چرخ هفتم كلاه\r\nصفاهان بدان‌سان كه مىخواستند * به ديبا و گوهر بياراستند \r\nاكابر و اعيان اصفهان كه پايمال عنا و پى سپر محنت و بلا شده بودند ، به يمن مقدم شاهزاده ، بسط بساط نشاط و فرح و انبساط نمودند و جمعى را كه در ساوه به فرمان حضرت خاقان سعيد آسيب فنا رسيد ، شاهزاده بازماندگان ايشان را رعايت و عنايت فرمود و همه را به انواع دلجويى نموده و بعد از چند روز كه ممالك عراق به طلعت آفتاب اشراق نور و ضيا و رونق و صفا يافت و اطراف آن ولايت از آثار عدالت نظامى از سر و قوامى ديگر گرفت و ميرزا سلطان محمد عزم تسخير مملكت فارس فرمود و با لشكر فراوان از دار الأمان اصفهان به جانب دار الملك شيراز نهضت نمود .\r\nو در اين اثنا ، شيخ محب الدين ابو الخير كه صاحب اختيار تخت فارس بود و\r\n\r\n\r\n","description":"","footnote":"\r\n( 9 ) . براى سلطان‌آباد چمچمال ( يا جمجمال ) كه امروز خراب است ر ك به ليسترينج ص 193 ، در نزهة القلوب حاشيهء ص 65 احتجمال به‌طور نسخه بدل دارد . شايد كه از آن جمجمال مراد است .\r\n","page_name":" 611 ","page_number":13},
  {"content":"\r\n\r\nحضرت خاقان سعيد پيش از يورش عراق او را به هرات آورده حبس فرمود و بعد از واقعهء آن حضرت ، ميرزا علاء الدوله او را بيرون آورده محترم ساخت و او بر جمازه سوار شد عازم عراق شد ، درين محل به ميرزا سلطان محمد پيوست و ملايم مزاج اشرف آمد و خدمت شيخ به سبب كينهء ديرينه كه در خاطر از شيرازيان داشت به سعى تمام باعث انتقام گشت و ميرزا سلطان عبد اللّه چون از اين حال آگاه شد ، لشكرى بىقياس از اطراف مملكت فارس جمع آورده به عزم مقابله و قصد مقاتله از شيراز بيرون آمد و مسالك آن ممالك محكم ساخته و مضبوط داشته چند روز آن دو لشكر در برابر يكديگر از ماوراى قلال جبال روز گذرانيد و درين ولا ، امير حاجى محمد قناشيرين از جانب كرمان با لشكر فراوان رسيد و در سلك بندگان منتظم گرديد و مواد شوكت ميرزا سلطان محمد ازدياد يافت .\r\nبيت\r\n دو لشكر برابر شد آراسته * شد از هر طرف بانگ برخاسته « 10 »\r\nدو بحر از دو سو در خروش آمده * دو درياى آتش به جوش آمده \r\nعاقبة الأمر به وقت صبح كه سلطان مالك رقاب آفتاب رايت نور برافراشت و به عزم جهانگشايى تيغ شعاع جهان اقطاع برداشت و سبز خنگ تيز رفتار در قفاى منهزمان ثوابت و سيار برانگيخت و سيمرغ زرين بال آتش منقار بر بالاى كوه قاف برآمد و زاغ شب از بوم جهان بگريخت ، قراولان ميرزا سلطان محمد محل يافته بر فراز كوه برآمدند و كار از آن گذشت كه به تدبير و حيله روزگار گذرانند . شكل مصاف و پيكر پيكار پديدار گشت .\r\nبيت\r\n خروش كوى و بانگ ناى برخاست * زمين چون آسمان از جاى برخاست \r\n\r\n\r\n","description":"","footnote":"\r\n( 10 ) . خمسهء نظامى ( اسكندرنامه ) ص 137 : شد آزرمها پاك برخاسته\r\n","page_name":" 612 ","page_number":14},
  {"content":"\r\n\r\n علم‌داران علم بالا كشيدند * دليران رخت بر صحرا كشيدند \r\nاز طرفين صف قتال و جدال آراستند و از سر جان كه متاعى گران بود برخاستند . ميان آسمان و زمين غبارى برخاست كه جز به باران خون نمىنشست .\r\nفارسان فارس بر بالاى نيزه و گيسوى پر خم پرچم چنان فتنه بودند كه روز مصاف را شب زفاف مىپنداشتند و دلاوران اصفهان به دولت سلطان خراسان جام مالامال خون‌جگر كه ساقى اجل مىداشت شراب ناب مىانگاشتند . لب بر لب خنجر آبدار نهاده و گردن به حلقهء زلف كمند تابدار داده در پاى علم سراندازى و بر عشق ظفر جانبازى مىكردند .\r\nبيت\r\n به جنبش درآمد دو درياى خون * شد از موج آتش زمين لاله‌گون\r\nسنان بر سر موى بازىكنان * به خون روى دشمن نمازىكنان « 11 » \r\nلشكر فارس اكثر اهل حرفه بودند و هنگام مصاف ميل صنعت مىنمودند و در ؟ ؟ ؟ پيكار بىكار نمىنشستند و در وقت گيرودار صاحب يسار و مايه‌دار مىزيستند . جوهر جان را به نوك پيكان در رشته مىكشيدند و بر در اشك ياقوت لبان نمىبخشيدند و هر طرف به الماس تيغ فتنه مىانگيختند و خون لعل زمرد خطان بر خاك هلاك مىريختند . صرافان كه از غايت خرده دوستى حبهء سيم را به حبة القلب ترجيح مىنهادند نقد جان و گنج روان را در چارسوى معركه رايگان مىدادند . دهاقين در ميدان مصاف تخم فتنه مىكاشتند و به داس تيغ سرها بر مثال خوشه برمىداشتند . باغبانان در گلزار كارزار از عارض لاله‌رويان گل و ارغوان مىفشاندند و به جاى سرو و شمشاد نى نيزه و تير خدنگ مىنشاندند . جراحان به سيل سنان خاطر خستگان مىخراشيدند و به جاى مرهم نمك بر جراحت\r\n\r\n\r\n","description":"","footnote":"\r\n( 11 ) . خمسهء نظامى ( اسكندرنامه ) ص 224 .\r\n","page_name":" 613 ","page_number":15},
  {"content":"\r\n\r\nمىپاشيدند . فصادان نيش اجل بر رگ جان مىزدند و مادة الحيوة را از مجارى شرائين اخراج مىكردند .\r\nالقصه از اطراف و جوانب جنگ پيش بردند و ميرزا سلطان عبد اللّه سعى و كوشش بسيار نمود و لشكر فارس آثار شجاعت به ظهور آوردند .\r\nبيت\r\n سپاه از دو سو بر سربارگى « 12 » * بجنبيد لشكر به يكبارگى\r\nسم بادپايان فولاد نعل * به خون دليران زمين كرده لعل\r\nدرنگ « 13 » كمانهاى بازوشكن * بسى خلق را برده از خويشتن\r\nستيز دو لشكر چو از حد گذشت * زمانه يكى را ورق درنوشت\r\nقوى دست را فتح شد رهنمون * به زنهار خواهى درآمد زبون \r\nعاقبت نسيم نصرت از مهب  وَ مَا النَّصْرُ إِلَّا مِنْ عِنْدِ اللَّهِ  « 14 » به علم دولت ميرزا سلطان محمد وزيد و صبح اقبال از مطلع آمال او دميد و لشكر فارس باس و يأس بر ايشان غالب شد .\r\nمصرع\r\n به يك بار از هم فروريختند \r\nو از خسته و كشته ميدان جنگ با كوه و پشته همسر شد و سرهاى گردنكشان با خاك ره برابر گشت و ميرزا سلطان عبد اللّه روى از ميدان ستيز به بيابان گريز نهاد و به انواع محنت خود را به قلعهء اصطخر رسانيد و به هرگونه مشقت چند روزى در آن قلعه گذرانيد و لشكر فارس غارت بىقياس يافته عراقيان از نقود\r\n\r\n\r\n","description":"","footnote":"\r\n( 12 ) . مصراع در خمسهء نظامى ( اسكندرنامه ) ص 144 : بفرمود شه كاز سربارگى .\r\n( 13 ) . اسكندرنامه : ترنك . درنگ صداى تار و گرز و شمشير و شكستن آبگينه و چينى است ( فرهنگ آنندراج ) .\r\n( 14 ) . آل عمران 126 .\r\n","page_name":" 614 ","page_number":16},
  {"content":"\r\n\r\nبسيار و جواهر بىشمار كان يسار و بحر استظهار شدند و ملك فارس كه به‌منزلهء فذلك ممالك « 15 » است داخل حوزهء ديوان اصفهان شد و ميرزا سلطان محمد شكر مواهب الهى به جاى آورده عزيمت دار الملك شيراز نمود و اكابر و اعالى و سادات و موالى داعيان و كلويان شرايط استقبال به تقديم رسانيده مراسم نثار و پيشكش به جاى آوردند و شاهزاده همه را به مواهب انعام و مواجب اكرام اعزاز و احترام فرمود و افتخار النقبا سيد نظام الدين احمد را به استدعاى ميرزا سلطان عبد اللّه ارسال نمود و اقسام قسم ياد كرد كه قصد قتل او اصلا و قطعا نكند و در رعايت جانب او انواع شفقت به ظهور آورد و مرتضى اعظم عازم قلعه شد و اين سخن مشهور باشد و در كتب تواريخ مسطور كه چهار هزار سال صداى كوس نوبت از فلك اين قلعه و اسكون « 16 » و قلعهء شكسته كه هر سه قلعه برابر يكديگر واقعه است به اوج سپهر برين رسيده و سخن فردوسى اشارت به آن است كه\r\nبيت\r\n سه دز گنبدان صطخر گزين * وطن جاى شاهان ايران زمين \r\nمرتضاى اعظم با سلطان عبد اللّه ملاقات كرده او را ايمن گردانيد و شاهزاده را مستظهر و اميدوار گردانيده به خدمت ميرزا سلطان محمد رسانيد و آن پادشاه كريم اخلاق به وعدهء خود وفا نمود و فرمود كه از شهرهاى عراق و فارس هركجا كه خواهد به او ارزانى دارد و اگر خواهد به خراسان فرستد . ميرزا سلطان عبد اللّه اختيار خراسان فرمود . چه ميرزا الغ بيك او را نويد دامادى داده بود و ميرزا سلطان محمد\r\n\r\n\r\n","description":"","footnote":"\r\n( 15 ) . بر وزن مسالك به اصطلاح اهل حساب جمع بعد از تفصيل را گويند ( فرهنگ آنندراج ) .\r\n( 16 ) . نسخ : اسكوان ، نزهة القلوب ص 132 شنكوان ، ليسترينج : شكنوان ص 276 ، انجمن آراى ناصرى ( به ذيل سه گنبد ) : سنكوان . در نزهة قلاع اصطخر و شكسته و شنكوان را سه گنبدان خوانده . آثار اين قلاع هنوز باقى است ( ر ك به ليسترينج محل مذكور ج 1 ) [ نام اين قلعه اشكنوان است ر ك به فارسنامهء ناصرى ج 2 ص 332 
  ] .\r\n","page_name":" 615 ","page_number":17},
  {"content":"\r\n\r\nاسب و استر و اشتر و خيمه و خرگاه و باقى اسباب راه عنايت فرمود و نوكران خاصهء او را رعايت تمام نمود و اجازت جانب خراسان ارزانى داشت و شاهزاده با هزار حسرت و درد تخت فارس بازگذاشت و مضمون اين مقال بر لوح انديشه و ملال به زبان حال مىانگاشت :\r\nبيت\r\n مىروم و ز سر حسرت به قفا مىنگرم * خبر از پاى ندارم كه زمين مىسپرم \r\nو چون به خراسان رسيد و به شرف ملاقات ميرزا علاء الدوله مشرف گرديد ، ميرزا علاء الدوله او را انواع رعايت و خاطرجويى نمود و مبلغ كرامند عنايت فرمود .\r\nو ميرزا سلطان محمد در تمام ممالك فارس و عراق لواى آفتاب اشراق برافراشت و تمام همت بر فراغت حال رعيت و رعايت لشكر گماشت و ملوك و سرداران اطراف عنان ارادت به قبضهء اقتدار او دادند و تمام حكام سر بر خط فرمان او نهادند مگر ميرزا جهانشاه تركمان كه گردن از طوق اطاعت برتافت و انديشهء خلاف در خاطر او قرار يافت و لشكر فرستاده سلطانيه و قزوين را تصرف نمود و نسبت با شاهزاده در مقام جلادت و تصلف بود . ميرزا سلطان محمد چون برين حال واقف گرديد فى الحال به عزم رزم او لشكر كشيد .\r\n\r\nذكر لشكر كشيدن ميرزا سلطان محمد به جانب تركمان در ضمان عنايت ملك مستعان\r\nميرزا سلطان محمد چون بر عصيان تركمان اطلاع يافت و شعشعهء اين انديشه بر ضمير منير او تافت ، فى الحال به ترتيب لشكر منصور و تنظيم مصالح جمهور فرمان داد و تواچيان به استحضار لشكرها به اطراف ممالك فرستاد و نشان همايون به يوسون زمان حضرت خاقان سعيد رقم فرمود . مضمون آن‌كه :\r\n\r\n","description":"","footnote":"","page_name":" 616 ","page_number":18},
  {"content":"\r\n\r\n« امير جهانشاه به عنايت پادشاهانه اختصاص يافته بداند كه چنين استماع افتاد كه مردم او به خلاف نشان همايون در ولايت سلطانيه و قزوين مدخل كرده‌اند .\r\nبه غايت بىقاعده و بىراه است . مىبايد كه ولايت مذكور به نواب ديوان اعلى باز گذارد و دست تصرف از اذيال آن كوتاه و كشيده دارد و به الگا كه حضرت خاقان سعيد مغفور براى او معين فرموده اكتفا و قناعت نمايد و اصلًا در حدود ممالك محروسه درنيايد و الّا ميدان قتال و جدال تعيين نمايد تا آنچه در مشيت حق سبحانه باشد به ظهور آيد » . « 17 »\r\nو نشان را مهر بر رو زده مكمّل فرمود و در صحبت قاصدى سخندان ارسال نمود و متعاقب نشان با لشكرهاى جهان به جانب تركمان روان شد .\r\nو چون نشان به ميرزا جهان شاه رسيد و بر مضمون آن واقف گرديد از قوت جلادت شاهزاده حيران ماند « 18 » و با سپاه بىقياس به طرف مملكت عراق و فارس عزيمت نمود و چون مسافت ميان آن دو لشكر كينه‌ور و آن دو سپاه صفدر نزديك رسيد و عزم رزم ميان فريقين مقرر و جزم گرديد\r\nبيت\r\n چو منزل درآمد به بدخواه تنگ * هژبران به كين تيز كردند چنگ \r\nاز طرفين وسائل و رسائل روان ساختند و طرح صلح و آشتى در ميان انداختند . عاقبت بر آن قرار گرفت كه ميرزا جهان شاه صبيه‌اى كه در پردهء عفت و طهارت دارد به آيين شرع شريف در عقد ازدواج ميرزا سلطان محمد آورد .\r\nبيت\r\n يكى دختر خود فرستد به شاه * چه دختر كه تابنده خورشيد و ماه \r\n\r\n\r\n","description":"","footnote":"\r\n( 17 ) . در حبيب السير اين نامه ( نشان ) را به عنوان ( حكم ) با اختلافات خفيفه درج نموده است . ( 3 : 3 : 16 )\r\n( 18 ) . حبيب السير : متعجب گشته گفت اين شخص در كمال تهور و شجاعت است يا از نشأة جنون بهرهء تمام دارد كه به مثل من پادشاهى اين نوع نشان مىنويسد .\r\n","page_name":" 617 ","page_number":19},
  {"content":"\r\n\r\nو ميرزا سلطان محمد سلطانيه و قزوين را به رسم شيربها به ميرزا جهانشاه گذارد و بدين واسطه اسباب بيگانگى به يگانگى بدل شد و ضمائر و سرائر به زيور وفا و زينت صفا آراسته گشت و بنياد محبت ووداد رسوخ و انعقاد يافت و اتحاد و اعتقاد تمام ميان جانبين استحكام پذيرفت و هر دو سپاه عذرخواه مراجعت نمودند و هريك در مستقر دولت و سرير سلطنت مقام و آرام فرمودند .\r\n\r\nذكر نهضت ميرزا الغ بيك گوركان به جانب خراسان و باز رفتن به طرف مملكت توران\r\nچون خبر واقعهء حضرت خاقان سعيد به اطراف ممالك عالم رسيد و ميرزا عبد اللطيف از حوالى رى قاصد و عرضه داشت پيش پدر فرستاد و شرح واقعه اعلام داد ، ميرزا الغ بيك از استماع اين خبر چندان جزع و فزع نمود و اندوه و اضطراب فرمود كه بيم آن بود كه از خلعت حيات عارى شود و در قباى فنا متوارى گردد و خاطر به كلى از مهمات ملكى برداشت و آيين سلطنت و قوانين مملكت مختّل و مهمل گذاشت . اكابر آن ديار و امراى نامدار به حكايات سودمند و كلمات دلپسند و خاطر خطير و ضمير جهانگير كه به يك بارگى التفات از تدبير امور و ضبط مصالح جمهور برداشته بود و كاروبار جهان را نابوده انگاشته تسكين و تسلى تمام دادند و به لطايف حيل بر سررشتهء اول آوردند و به تجديد راى اقاليم گشايى بر عزم جهانگشايى فرمان داد و تواچيان به استحضار لشكرها فرستاد و لشكر فراوان و سپاه بىپايان زيادت از كواكب بروج و افزون از افواج ياجوج در سلك اهتمام انتظام يافته به بلجار معين جمع آمدند .\r\nبيت\r\n جهان در جهان لشكر آراسته * ز فولاد كوهى برآراسته \r\nو چون اكبر اولاد حضرت خاقان سعيد ميرزا الغ بيك گوركان بود و از\r\n\r\n","description":"","footnote":"","page_name":" 618 ","page_number":20},
  {"content":"\r\n\r\nفرزندان صلبى آن حضرت غير جناب الغ بيك ديگرى در حيات نبود ، ميرزا الغ بيك تمام ممالك آن حضرت را ملك خود مىداشت و مجال مداخلت غير محال مىپنداشت و خواست كه پيش از آن‌كه اختلال به احوال سرير سلطنت آن حضرت راه يابد عنان عزيمت به صوب مملكت خراسان تابد و رايت منصور با سپاه نامحصور از خطهء فردوس مانند سمرقند به عزم ضبط خراسان نهضت فرمود و موكب همايون به ساحل جيحون نزول اجلال فرمود .\r\nو درين اثنا ، اخبار انتشار يافت كه ميرزا ابا بكر پسر كهتر ميرزا محمد جوكى كه بعد از فوت پدر به موجب فرمان خاقان هفت كشور ختلانات و ارهنگ و سالى سراى * سيورغال او بود ، چون واقعهء رى استماع نمود حشر بسيار و حشم بىشمار جمع آورده بلخ و شبرغان * و قندز و بغلان تا حدود بدخشان ضبط فرمود و داعيهء سركشى و استقلال دارد . ميرزا الغ بيك رسل و رسايل درميان كرده به حسن تدبير و لطف تقرير شاهزاده را رام ساخته پيش خود برد و به شرف دامادى وعده داد و شاهزاده صبح و شام با عظمت تمام به ملازمت اقدام مىنمود . امّا در چهرهء او آثار غرور و استكبار لايح بود و بر اقوال و افعال عم بزرگوار انكار بليغ داشت و پيوسته صورت استقلال بر لوح خيال مىنگاشت و از امراى برلاس كسى كه در ديوان او مهر مىزد به الغ بيك رسانيد كه شاهزاده را غدرى در خاطر است و حركات و سكنات او به اين معنى ناظر و در خلوت با خواص خود اين طرح انداخته و روز و شب اين انديشه را پيشه ساخته . ميرزا الغ بيك حزم كه رعايت آن بر ذمّت همت ارباب دولت واجب است مىفرمود و به تحقيق و تفحص آن التفات و اهتمام نمود و به يقين معلوم شد كه شاهزاده را خاطر بر غدر قرار يافته و شرار آن شر بر ضمير منير انور او تافته . ميرزا ابا بكر را بند فرمود و به جانب سمرقند ارسال نمود و او شاهزاده‌اى بود در كمال شجاعت و بهادرى و غايت جلادت و دلاورى . به شمايل خوب و خصايل مرغوب موصوف و به طلعت عالم‌افروز و حسن جهانسوز مشهور و معروف .\r\n\r\n","description":"","footnote":"","page_name":" 619 ","page_number":21},
  {"content":"\r\n\r\nبيت\r\n در كمال حسن يوسف هرچه دل كردى بيان * در جمال شاهزاده چشم جان ديدى عيان \r\nو ميرزا الغ بيك از جيحون عبور نموده قبة الأسلام بلخ لشكرگاه همايون ساخت و طنطنهء تسخير ممالك ايران در اطراف ربع مسكون انداخت و درين اثنا ، قصهء شبيخون نشابور و قضيهء گرفتارى ميرزا عبد اللطيف واقع شد و سابقا ميرزا الغ بيك واقف بود كه ميرزا عبد اللطيف اردوى بزرگ را سركرده نعش مغفرت مآب را مىآورد و تصور آن بود كه از راه ولايات نسا و ابيورد متوجه مملكت ماوراء النهر خواهد شد چنانچه ميرزا عبد اللطيف همين معنى را در موضع پل ابريشم « 19 » در حساب گرفته و باز از آن برگشته عازم خراسان شد . درين ولا كه خبر حبس فرزند شنيد بيش از حد ملول و محزون گرديد و راى ثاقب و فكر صائب بر تدبير آن كار گماشت و نقش استخلاص فرزند بر صفحهء انديشه نگاشت و امراى كبار ، امير ابراهيم ايد كوتمور « 20 » و امير ابا بكر « 20 » بيان تمور و امير بايزيد و ديگر مقربان و مخصوصان را جمع فرمود و با ايشان در باب استخلاص فرزند مشورت نمود .\r\nبيت\r\n ز پيران روشندل دل وراى زن * برآراست پنهان يكى انجمن\r\nزهر كاردانى به راى درست * در آن بستگى چارهء كار جست\r\nبه چاره گشاده شود كار سخت * به مدّت شكوفد « 21 » بهاران درخت\r\nز كوه گران تا به درياى ژرف * به آهستگى كار گردد شگرف \r\n\r\n\r\n","description":"","footnote":"\r\n( 19 ) . جايى نزديك بسطام ( فرهنگ آنندراج ) .\r\n( 20 ) . غالبا به اضافت ابنى يعنى ابراهيم پسر ايد كوتمور و ابا بكر پسر بيان تمور .\r\n( 21 ) . [ در متن شگوفد 
  ] يعنى بشكفد و شكفته شود ( فرهنگ آنندراج ) .\r\n","page_name":" 620 ","page_number":22},
  {"content":"\r\n\r\nوراى بر آن قرار يافت كه با ميرزا علاء الدوله از در صلح درآيد تا باشد كه گوهر درج پادشاهى چون لعل بدخشان از زندان كان بيرون آيد و ميرزا علاء الدوله چون از عبور ميرزا الغ‌بيك آگاه شد ،\r\nبيت\r\n در گنجهاى جهان برگشاد * به بخشش دل خلق را كرد شاد \r\nو به خاص و عام انعام عام رسانيد و چون فيض سحاب و فروغ آفتاب جهان را به نور خود منور گردانيد و لشكرى گران و سپاهى بىكران در ظل رايت آفتاب آيت جمع فرمود و ميمنه و ميسره و قلب و جناح ترتيب داده از آب مرغاب عبور نمود .\r\nو ميرزا الغ بيك مولانا نظام الدين ميرك محمود صدر را به رسم رسالت فرستاد و در باب صلح فصلى مستوفى پيغام داده مضمون آن‌كه ميرزا علاء الدوله فرزند من است و هرات خانهء پدر بزرگوار . معاذ اللّه كه مرا داعيهء خرابى آن ديار باشد .\r\nاكنون اگر عبد اللطيف را بفرستند نزاع به كلى مرتفع است .\r\nو در خلال اين احوال ميرزا ابو القاسم بابر كه بر ولايت جرجان و مازندران فرمان روان بود از ولايت جرجان بيرون آمده عزم تسخير خراسان فرمود .\r\nبيت\r\n به دستورى رخصت راستان * به لشكركشى گشت همداستان\r\nيكى روز كاز گردش روزگار * به دست آمدش طالع بختيار\r\nبه فال همايون به ترتيب راه * بفرمود كاز جاى جنبد سپاه \r\nلشكرى فيل زور شيرافكن با ملابس زره و جوشن و مراكب چون كوه آهن تيغ بىدريغ چون بهرام خون‌آشام كشيده و خدنگ آتش‌بار به زهر كين آب داده از جرجان روان شد و تا ولايت طوس رفته شرايط زيارت مشهد مقدس معلى به جاى آورد .\r\n\r\n","description":"","footnote":"","page_name":" 621 ","page_number":23},
  {"content":"\r\n\r\nبيت\r\n ز جرجان روان گشت تا شهر طوس * به مشهد شد و داد آن روضه بوس \r\nو جمعى به رسم قراولى پيش فرستاد و ميرزا علاء الدوله نيز گروهى انبوه در ولايت جام بازداشته قراولان طرفين در نواحى جام به هم رسيدند . دليران آن دو سپاه بر باد پايان آتش سير رزمخواه آمده خاك را از آب چشمهء تيغ سيراب گردانيدند و شرار كارزار به ذروهء فلك اثير رسانيدند . تيغ با گردنان زبان سرزنش دراز كرده سپر سخت‌رويى آغاز نهاد و ابروى كمان از هر گوشه چون چشم يار ناوك خونريز مىگشاد . عاقبت محمد پيرزاد كه از طرف علاء الدوله بود گرفتار شد و لشكر ميرزا ابو القاسم بابر تا نواحى دار السلطنهء هرات تاختند و آثار تسلط و اقتدار آشكار ساختند\r\nو چون شرح واقعه ميرزا علاء الدوله شنيد به غايت متحير گرديد . چه از پيش دشمنى چنان قوى نشسته و از قفا غارت و تاراج . ميرزا علاء الدوله به هرنوع كه بود با ميرزا الغ بيك صلح نمود . قرار بر آن‌كه فاصلهء ميان طرفين ناحيت جيجكتو « 22 » باشد .\r\nميرزا علاء الدوله به هرات معاودت فرمود و ميرزا عبد اللطيف را از حبس بيرون آورده دلجويى نمود و هر دو شاهزاده در مجلس خاصى نشستند و با يكديگر عهد و پيمان بستند كه با هم خلاف نكنند . مقرر آن‌كه نوكران ميرزا عبد اللطيف كه در واقعهء نشابور گرفتار شده در بند دارند گذارند و از خزانه تحف و هدايا كه لايق دانند به ماوراء النهر روان گردانند و مولانا جلال الدين صدر را ملازم ميرزا عبد اللطيف روان ساختند و ميرزا الغ بيك را از آمدن فرزند فرح و نشاط روى داد و او را در آغوش مهربانى گرفته از احوال بند و زندان پرسش نمود و خاطر حزين او را به انواع تسلى و تسكين داده فرمود كه بند بر مشك نه از خوارى نهند و قيد بر زر نه از كم عيارى .\r\n\r\n\r\n","description":"","footnote":"\r\n( 22 ) . براى چاچكتو يعنى طالقان ر ك به ليسترينج ص 424 . خرابهء چاچكتو از بالا مرغاب ( مرو الرود ) 45 ميل است به خط مستقيم . ر ك به بيت  Yate  ص 130 و 157 .\r\n","page_name":" 622 ","page_number":24},
  {"content":"\r\n\r\nبيت\r\n مه چون محاق ديد مشار اليه گشت * زركوب يافت روى شناسيش از آن بود \r\nو ميرزا الغ بيك ولايت بلخ را به رسم سيورغال به ميرزا عبد اللطيف عنايت فرمود و از جيحون عبور نمود و در مستقر جلال و مركز دائرهء اقبال يعنى خطهء فردوس مانند سمرقند فرودآمد .\r\n\r\nذكر عزيمت ميرزا علاء الدوله به جانب مشهد و صلح نمودن با ميرزا ابو القاسم بابر\r\nميرزا علاء الدوله چون خاطر از جانب ميرزا الغ بيك جمع ساخت راى عزيمت به صوب مشهد برافراخت و چنان به سرعت نهضت نمود كه مركب سبك عنان صبابه گرد ادهم او نمىرسيد ، شهسوار گران‌ركاب آفتاب از همراهى اشهب او عاجز مىگشت .\r\nبيت\r\n تكاور دستبرد از باد مىبرد * زمين را دور چرخ از ياد مىبرد\r\nسمند بادپا را آن‌چنان تاخت * كه يكرانش دو منزل را يكى ساخت « 23 » \r\nو ميرزا ابو القاسم بابر در حدود ولايت خبوشان با درياى لشكر جوشان و خروشان صفها برآراست .\r\nبيت\r\n شهنشاه بو القاسم نيكنام * برآراست لشكر به ساز تمام \r\n\r\n\r\n","description":"","footnote":"\r\n( 23 ) . خمسهء نظامى ( خسرو شيرين ) ص 53 .\r\n","page_name":" 623 ","page_number":25},
  {"content":"\r\n\r\nو ميرزا علاء الدوله تا مشهد رفته توقف نمود و امرا و تمام لشكر كه در برابر ميرزا الغ بيك برده بود به طرف خبوشان روان فرمود .\r\nبيت\r\n ز ديگر طرف آن سپاه گران * برآراست ميدان كران تا كران\r\nدو لشكر چو شد راست برجاى جنگ * نمودند بر پيشدستى درنگ\r\nمگر درميان صلح آمد پديد * كه شمشيرشان برنبايد كشيد « 24 » \r\nو چون آن دو سپاه رزمخواه به دست و گريبان نزديك رسيدند ، امراى آن دو پادشاه و مقربان دولتخواه مصلحت چنان ديدند كه ميان هر دو گوهر كان سلطنت و دو لعل تاج خلافت ، دو پادشاه عالى مقدار ، دو برادر بزرگوار صلح و آشتى شود . چه ميرزا الغ بيك كه به حقيقت وارث مملكت خود را مىداند اگرچه فى الجمله تسكينى يافته شايد از آن قرار برگردد و قصد مملكت كند و اگر اين دو پادشاه‌زاده اتفاق نمايند باشد كه بار ديگر متعرض اين ولايت نشود .\r\nبيت\r\n گر اتفاق نمايند و عزم جزم كنند * سزد كه پردهء افلاك را ز هم بدرند \r\nامراى دولت و اركان سلطنت در وقتى كه هر دو سپاه صفها آراسته در برابر يكديگر ايستاده بودند درميان ميدان فرودآمدند و درين باب سخن به اطناب كشيده عاقبت چنان مقرر شد كه ولايت خبوشان درميان فاصله باشد و عهد و پيمان بستند و هريك\r\nبيت\r\n به منزلگه خويش گشتند باز * به خوبى شده صلح را چاره‌ساز \r\n\r\n\r\n","description":"","footnote":"\r\n( 24 ) . خمسهء نظامى ( اسكندرنامه ص 160 ) .\r\n","page_name":" 624 ","page_number":26},
  {"content":"\r\n\r\nميرزا علاء الدوله از مشهد به جانب دار السلطنهء هرات عزيمت نمود و به تمكين تمام در آن فرخنده مقام قرار و آرام فرمود و از آن طرف ميرزا ابو القاسم بابر عنان يكران مراد به صوب ولايت مازندران انعطاف داد و منازل و مراحل پيمود تا در مستقر دولت و سرير سلطنت نزول اجلال فرمود .\r\nمصرع\r\n چو خورشيد آمد به برج شرف \r\n\r\nذكر نهضت ميرزا ابو القاسم بابر به عزم تسخير ولايت سارى در غايت سلطنت و كامكارى\r\nميرزا ابو القاسم بابر چون از مملكت خراسان به جانب جرجان و مازندران معاودت فرمود ، از سرداران ولايت جرجان استماع فرمود كه والى سارى ، امير شمس الدين محمد « 25 » طريق سراز ربقهء طاعتدارى و گردن از طوق فرمانبردارى برتافت و روى از طريق وفاق به شيوهء نفاق آورد و با آن‌كه مشاراليه و آباء و اجداد او هميشه باجگزار و فرمانبردار اين دولت بوده‌اند و امثله و احكام را امتثال نموده‌اند مرتضاى « 26 » مشاراليه آن قاعده را برانداخت و آن باب را مسدود ساخت و چون پرتو اين معنى بر ضمير منير روشن شد آتش حميت در خاطر خطير به نوعى برافروخت كه گفتى به شعلهء خشم و شرار قهر جهان خواهد سوخت و فرمان همايون به استعداد سران سپاه و استحضار گردنكشان درگاه نفاذ يافت و جملهء امرا ، مقدمهم امير مبارز الدين هندوكه ، به رسم منغلاى عزيمت نمود و رايت ظفر آيت به عون عنايت بارى بر سمت ولايت سارى نهضت فرمود و ميرزا ابو القاسم بابر با عساكر گردون مآثر ، هريك آتش سوزنده در صف كار و آب خرامنده در ميدان پيكار و باد سريع السير هنگام سوارى و خاك صابر گاه جانسپارى ، تيغ آتش‌فشان از نيام\r\n\r\n\r\n","description":"","footnote":"\r\n( 25 ) . يعنى امير شمس الدين محمد ابن المرتضى الحسينى كه از سنهء 837 تا سنهء 856 در مازندران فرمانروايى كرد ( زامباور ص 193 ) .\r\n( 26 ) . يعنى امير شمس الدين .\r\n","page_name":" 625 ","page_number":27},
  {"content":"\r\n\r\nانتقام برآورده و سنان فتنه نشان بر گوش تكاوران راست كرده روان شد . در وقتى كه شير سوار آسمان تير در كمان فلك رانده بود « 27 » و گلبن از زينت انوار و چمن از زيور ازهار خالى مانده سحاب سراپرده در فضاى عالم علوى كشيد و تتق بر چهرهء نوربخش آفتاب پوشيد .\r\nبيت\r\n نمىكند نظر مهر آسمان به زمين * كه در ميانهء ايشان كدورت است حجاب « 28 » \r\nو از آن جانب والى سارى لشكر بسيار چون اوراق اشجار و قطرات امطار فراهم آورد و هرچند او را مجال جدال نبود و طاقت مقاومت محال مىنمود ، اما به ناكام چون خود را در كام اژدهاى قتال ديد\r\nبيت\r\n وقت ضرورت چو نماند گريز * دست بگيرد سر شمشير تيز \r\nباد كردار گرد فتنه برانگيخت و خاك ادبار بر فرق روزگار ولايت خود ريخت و ايام آتش حرب برافروخت و روزگار به شرار شر خرمن حيات مىسوخت و هر دو لشكر از طرفين پيش آمدند .\r\nبيت\r\n دو لشكر بجنبيد رزم آزماى * چو سيلاب طوفان كه جنبد ز جاى\r\nدو لشكر نگويم دو كوه از شكوه * قيامت بود چون بجنبيد كوه\r\nنه بيم از خدنگ و نه باك از سنان * قضا را به تسليم داده عنان \r\n\r\n\r\n","description":"","footnote":"\r\n( 27 ) . يعنى آفتاب در برج قوس بود و تحويل آفتاب در برج قوس تقريبا به 23 نومبر مىشود .\r\n( 28 ) . كليات سلمان ساوجى ص 24 .\r\n","page_name":" 626 ","page_number":28},
  {"content":"\r\n\r\nجمعى امرا كه به رسم منغلاى پيش رفته بودند و مخالفان نيز جرات و جلادت نمودند و گروه انبوه به عزم رزم و آهنگ جنگ در برابر آمدند . جنگ سخت در پيوست .\r\nقطعه\r\n روز كين وقتى كه مردان در صف ميدان رزم * پشت بر جان و جهان كردند و رو در يكدگر\r\nآن زمان كاز گرد ميدان چشم گردون گشت كور * و آن زمان كاز بانگ اسبان گوش گيتى گشت كر\r\nشهسواران در ميان نيزه‌ها جولان كنان * چون بر اطراف نيستان روز كين شيران نر\r\nجز سپر نقشى نمىگرديد آن دم در خيال * جز سنان چيزى نمىكرد آن زمان بر دل گذر\r\nهمچو تير از هر طرف مىجست برق سهم و خوف * همچو گرد از هر طرف مىخاست باد شور و شر « 29 » \r\nو هرچند آن ميدان جنگ و معركهء نام و ننگ جنگل و بيشه بود ، از تشابك اشجار و تداخل اوراق و ازهار مسرع صبا آمد شد نمىنمود و درختان سردرسر آورده حجاب شعاع آفتاب و مانع ضياى كواكب مىگشت و چشمها را در آرزوى روى مهر آب حسرت در دهان مىگشت .\r\nبيت\r\n درختان چنان درهم آورده سر * كه در وى صبا را نبودى گذر\r\nته بيشه از سايه چون شب سياه * نديده گهى روى خورشيد و ماه \r\n\r\n\r\n","description":"","footnote":"\r\n( 29 ) . كليات سلمان ساوجى ص 74 .\r\n","page_name":" 627 ","page_number":29},
  {"content":"\r\n\r\nو گل و لاى به مرتبه‌اى كه سمند بادپيما را به سينه برمىآمد و آتش قتال چنان اشتعال داشت كه آب تيغ خون‌افشان به گردن مىرسيد ، بلكه از سر مىگذشت . اما مردان مرد و دليران ميدان نبرد داستان رستم دستان را پايمال نسيان ساخته سرگذشت هفت‌خوان را از سر مازندرانيان ديوسار بيرون بردند و چون راهها به واسطهء جنگل ولاى گشاده نبود و در مضيق طريق آن عبور و مرور لشكر منصور دشوار مىنمود هر سردار به زخم تيغ صاعقه‌كردار غنيم خود پس نشانده پيش مىرفت . ناگاه در اثناى راه فوجى از سپاه مخالف كمين غدر گشاده در برابر شيخ منصور قزاق پيدا شدند و راهها بر لشكر منصور بسته دست به فتاكى و بىباكى گشادند و تنى چند از سپاه منصور به درجهء شهادت رسيدند و باقى مكسور و مقهور روگردان شدند و امير مبارز الدين هندوكه و امير خداى داد با جمعى كه شيخ منصور را رانده بودند بازخوردند و به يك حملهء مردانه و دستبرد دلاورانه جمله را از پاى درآوردند و سيد عزيز كه روى سپاه سارى و پشت و پناه آن گروه بود نشانهء چند تير كارى شده زخمهاى گران به دو رسيد و خسته جسته خود را به مأمنى رسانيد و اهل خوارى « 30 » كه تابع فرمان او بودند به فغان و زارى گفتند  يا أَيُّهَا الْعَزِيزُ مَسَّنا وَ أَهْلَنَا الضُّرُّ  « 31 » و عزيز آن قوم خوار و زبون شده بعد از دو سه روز به آن زخمهاى جانسوز درگذشت و حقيقت آن‌كه سرآمد آن لشكر و جهان پهلوان آن حشر بود و لشكر سارى مانند تير پرتاب آتش پاى شده همچو باد خاك‌پيما روى سوى فرار آوردند . و لشكر منصور بسيارى از آن گروه مغرور به تيغ قهر گذرانيده از سرهاشان منارها ساختند تا نداى فتح به مسامع جهانيان رسيد و صداى نصرت و اقبال از مركز خاك به محيط افلاك برآمد و بقية السيف كه مانده بودند سراسيمه خود را از آن مهلكه بيرون انداختند و به انواع حيل بيشه و جنگل را حصار ساختند .\r\n\r\n\r\n","description":"","footnote":"\r\n( 30 ) . نسخه : خوارى ( به جاى اهل خوارى ) ، نسخه : اهل ذل و هوان - شايد كه اهل خوار رى بايد خواند .\r\n( 31 ) . سورة يوسف 88 .\r\n","page_name":" 628 ","page_number":30},
  {"content":"\r\n\r\nقطعه\r\n همچون كشف عدوى ترا پوست شد حصار * چون كرم پيله خصم ترا جامه شد كفن\r\nبا حملهء شمال چه تاب آورد چراغ * با دولت هماى چه پهلو زند زغن « 32 » \r\nو ميرزا ابو القاسم بابر به سرعت تمام روان شده چون شب درآمد و در راه جنگل ولاى بسيار بود به همان محل كه رسيده بود توقف نمود و سپاه آرام گرفته ناگاه معدودى چند بعد از چندپاس با وهم و هراس و بيم و ياس آمده عرضه داشتند كه غلبهء انبوه از مخالفان حمله آورده لشكر منصور را پس نشاندند و متعاقب گروهى ديگر رسيده موافق خبر اول مفصل عرض كردند و شيخ منصور كه از صدمت جنگ روگردان شده بود رسيد و مطابق كلام سابق به عرض رسانيد و گفت امرا و سپاه متفرق شده هركس به طرفى بيرون رفتند .\r\nمصرع\r\n چشم زخمى عظيم واقعه شد \r\nاكنون مصلحت چنان مىنمايد كه آن حضرت به جانب جرجان معاودت فرمايد و ميرزا ابو القاسم بابر\r\nمصرع\r\n برآشفت آشفتنى خشمناك \r\nو بانگ بر وى زده فرمود كه چون امرا و بهادران را درين محل صورتى واقع شده اگر آسمان طوفان بلا بارد و زمين سراسر آتش گيرد تا جزاى كردار آن اشرار بديشان نرسانيم برگشتن محال است و چون كوه راسخ دست بر كمر ثبات زده و پاى در دامن وقار كشيده در آن مقام قرار و آرام گرفت و تمكين و تسكين فرمود .\r\n\r\n\r\n","description":"","footnote":"\r\n( 32 ) . كليات سلمان ساوجى ص 112 .\r\n","page_name":" 629 ","page_number":31},
  {"content":"\r\n\r\nبيت\r\n بر وقار تو سنگى نهاد خود را كوه * برو به قهقهه خنديد كبك كهسارى \r\nو دغدغه و اضطراب ننمود .\r\nبيت\r\n به جايى كه كار اندر آيد به تنگ * جگر بايد آن‌جا و لختى درنگ \r\nو آن شب به خير و سعادت گذرانيد .\r\nبيت\r\n تا به وقتى كه دست صبح گشاد * از فلك عقدهاى درّ ثمين \r\nو آثار طليعهء سحر در اقطار جهان پديد آمد و ترك سفيده‌دم خنجر از قراب خاور بركشيد و از اشعهء خنجر و لمعان تيغ سحر عرصهء گيتى منور كرد .\r\nبيت\r\n بامدادان كه ز خلوتگه كاخ ابداع * شمع خاورفكند بر همه اطراف شعاع\r\nبركشد آينه‌اى از رخ گردون دوران * بنمايد رخ گيتى به هزاران انواع \r\nميرزا عزيمت فرمود و اندكى رفته قاصدى از پيش امرا آمد و سرى چند از گردنان آن سپاه آورده قضاياى سابق عرضه داشت و به موقف عرض رسانيد كه مخالفان همچون بنات النعش پريشان شده بودند و باز ثرياآسا اجتماع ساخته گروهى انبوه به هم پيوستند . اگر سايهء رايت خورشيد آيت ظل همايون بر سر سوختگان آفتاب عنا اندازد .\r\nمصرع\r\n اميد حيات مىتوان داشت \r\nآن حضرت از استماع اين خبر چون آتش برافروخت و به سرعت حركت\r\n\r\n","description":"","footnote":"","page_name":" 630 ","page_number":32},
  {"content":"\r\n\r\nتر و خشك آن بيشه درهم سوخت و بعد از نماز پيشين به امراى پيشين رسيده آوازهء نقارهء شاهى و صداى كورگهء شاهنشاهى .\r\nمصرع\r\n تزلزل درافكند در كوه و دشت \r\nو چون مسافت بعيده قطع شده بود و سپاه از زحمت راه به ستوه آمده موكب منصور به آن‌جا كه رسيده بود توقف نمود .\r\nبيت\r\n شه و لشكر از رنج ره سودگى * رسيدند لختى به آسودگى \r\nو قصهء شيخ منصور پرسيده چنان معلوم شد كه امرا به سبب تنگى راه از حال يكديگر آگاه نبوده‌اند و شيخ منصور نامنصور از مخالفان روگردان شده خبر غيرواقع به عرض رسانيد و ميرزا ابو القاسم بابر آن شب رعايت حزم نموده احتياط تمام فرمود .\r\nبيت\r\n همه شب در انديشهء كارزار * نمودند تا روز ترتيب كار\r\nچو صبح از افق تيغ بيرون كشيد * همه دامن چرخ در خون كشيد\r\nدگرباره شيران به جوش آمدند * به شير افكنى در خروش آمدند \r\nو آن حضرت\r\nمصرع\r\n نهنگى به كف اژدهايى به زير \r\nبه جانب مخالفان نهضت نمود و هنوز فرسخى نرفته بود كه مبشر اقبال نويد بشارت رسانيد كه ديروز از غلغلهء كوس قيامت اثر و طنطنهء نقارهء سلطان بحر و بر مخالفان كه حركت المذبوحين مىنمودند يكبارگى ويران شدند و از پردهء غيب\r\n\r\n","description":"","footnote":"","page_name":" 631 ","page_number":33},
  {"content":"\r\n\r\nلطيفهء  وَ مَا النَّصْرُ إِلَّا مِنْ عِنْدِ اللَّهِ  « 33 » پيدا آمد و اختر ظفر از مشرق مراد تابان شد .\r\nبيت\r\n صبح ظفر از مشرق اميد برآمد * اصحاب غرض را شب سودا به سرآمد\r\nاز غنچهء پيكان و ز باد دم شمشير * بشكفت گل فتح و نسيم ظفر آمد « 34 » \r\nو ميرزا ابو القاسم بابر بر آن فتح نامدار شكر حضرت پروردگار به جاى آورد و آن جماعت كه اظهار شجاعت كرده بودند به مواهب انعام و مواجب اكرام اختصاص يافته از ابر احسان و بحر عاطفت بىكران نصابى وافى و نصيبى وافر گرفتند و سپاه ظفر پناه از غنايم بسيار كان يسار و بحر استظهار شدند و ولايت سارى كه طريق استخلاص آن بر خسروان جهان بسته بود گشاده گشت و در قبضهء اقتدار آمده در حريم ملك افزود .\r\nقطعه « 35 »\r\n ترا به ملك زمين تهنيت نيارم گفت * كه عقل را بود اين‌جا مجال طنازى\r\nسپهر و مهر به خاك در تو مىنازند * بسيط خاك چه باشد كه تو بدان نازى \r\nو موكب منصور عزم بلدهء سارى نموده هماى دولت سايهء سعادت بر آن خطه انداخت و والى سارى كه از صدمت جنگ در جنگلها متوارى شده بود .\r\nبيت\r\n فروگرفت جهان را مهابت تو چنان « 36 » * كه هست دم‌زدن دشمنت به دشوارى \r\n\r\n\r\n","description":"","footnote":"\r\n( 33 ) . آل عمران 126 .\r\n( 34 ) . كليات سلمان ساوجى ص 60 .\r\n( 35 ) . قصايد ظهير فاريابى ص 65 .\r\n( 36 ) . قصايد ظهير فاريابى ص 11 : زحشمت تو چنان تنگ شد فضاى جهان .\r\n","page_name":" 632 ","page_number":34},
  {"content":"\r\n\r\nامرا و اعيان دولت را وسيلهء مرحمت آن حضرت ساخته مال و منال ذريعهء امن و امان دانست و عرضه داشت كه اگر آن حضرت عنايت فرموده معتمدى ارسال نمايد و عهد و پيمان كرده از گناه بنده گذرد بنده تا زنده باشد پاى از حدّ خود بيرون ننهد .\r\nبيت\r\n يكى بنده باشم به فرمان شاه * نپيچم سر از عهد و پيمان شاه \r\nو چون مشار اليه اخترى بود از برج نبوّت و گوهرى از درج فتوّت ، ميرزا ابو القاسم بابر از آن‌جا كه كمال كرم او بود ملتمس او را اجابت فرمود و جناب مولاناى اعظم صدر الصدور فى الآفاق مولانا شمس الدين محمد بخارى « 37 » را به رسم رسالت ارسال نمود و مولانا\r\nبيت\r\n به فرخنده شغلى كه فرمود شاه * به خدمت كمر بست و پيمود راه \r\nو چون به والى سارى رسيد ، امير سيد محمد اعتذار بسيار اظهار كرد كه ما در مقام اطاعت و انقياد ثابت‌قدم و راسخ دميم و هرگز غير از فرمانبردارى و باجگزارى طريقى ديگر مسلوك نخواهيم گذاشت . مولانا شمس الدين صدر اجازت يافته مراجعت نمود و كسى از معتمدان او همراه آورده سخن او به موقف عرض رسانيد و آن حضرت عفو قدرت‌آميز از لوازم مكارم اخلاق دانسته جرم و جناح او را به جناح بخشش و ذيل بخشايش پوشانيد و ان اولى النّاس بالعفو اقدرهم على العقوبة پيش نظر آورد و به طالع همايون و فال ميمون به شهر سارى درآمد . اشراف امم و اكابر آن بلدهء معظم به خدمت درگاه فلك اشتباه شتافتند و مراسم نثار و پيشكش به تقديم رسانيدند .\r\n\r\n\r\n","description":"","footnote":"\r\n( 37 ) . در حبيب السير ج 3 جزو 3 ص 152 او را « مولانا محمد بخارى معمارى » نوشته است .\r\n","page_name":" 633 ","page_number":35},
  {"content":"\r\n\r\nو ميرزا ابو القاسم بابر بهادر را داعيهء عقد جمعيتى با شعبهء دوحهء سيادت و باعث نظم وصلتى با نهال باغ عفّت و طهارت از خاطر همايون سربرزد و يكى از امراى كبار به ترتيب اين كار نامزد فرمود و فرستاده با والى سارى ملاقات كرده به كمال عاطفت و عنايت اميدوار ساخت و در باب عقد همايون فصلى مناسب پرداخت . والى سارى را از استماع اين خبر رياض دولت طراوت يافت و گلشن سعادت نضارت از سر گرفت و اين معنى را فوزى عظيم دانسته به رغبت تمام تلقى نمود و تقبل فرمود كه اسباب از هر باب مهيا ساخته هرگاه امر اعلى نفاذ يابد به موجب فرموده روان سازد و انواع تحف و هدايا به رسم پيشكش ارسال نمود و چند روز بلدهء سارى مستقر سرير سلطنت بود . ميرزا ابو القاسم بابر عنايت فرموده تمام مملكت سارى را باز به امير شمس الدين محمد ارزانى داشت و زمام حل و عقد و عنان قبض و بسط آن ولايت را به قبضهء قدرت او گذاشت و سكه و خطبهء آن ولايت به نام و القاب همايون موشح و محلى شد .\r\nقطعه\r\n سكه‌ها را دهان به نام تو باز * تا ززر در جهان نشان باشد\r\nخطبه‌ها را زبان به ذكر تو تر * تا ممّر سخن دهان باشد « 38 » \r\nو موكب همايون عنان دولت به صوب مطلع خورشيد سلطنت معطوف گردانيد و آوازهء مراسم جهان ستانى و صداى مكارم پادشه نشانى به مسامع جهانيان رسانيد و چون آفتاب در اوج كمال نزول اجلال فرمود اخبار آن فتح نامدار پيش برادر بزرگوار ميرزا علاء الدوله فرستاد و آثار عنايت پروردگار كه دربارهء او اظهار كرده بود اعلام داد و ايام بشارت اين پيام به گوش خاص و عام مىرسانيد .\r\nبيت\r\n باش تا صبح دولتش بدمد * كاين هنوز از نتايج سحر است « 39 » \r\n\r\n\r\n","description":"","footnote":"\r\n( 38 ) . قصايد انورى ص 126 .\r\n( 39 ) . ايضا ص 73 .\r\n","page_name":" 634 ","page_number":36},
  {"content":"\r\n\r\n\r\nذكر عزيمت ميرزا علاء الدوله به جانب ولايت بلخ و شبرغان و سبب آن\r\nدر داستان مصالحهء ميرزا الغ بيك و ميرزا علاء الدوله سبق ذكر يافت كه صلح چنان مقرر بود كه نوكران ميرزا عبد اللطيف را كه در واقعهء نشابور گرفته بودند فرستند و ميرزا عبد اللطيف درين ايام چند نوبت پيغام فرستاده نوكران را طلب داشت و ميرزا علاء الدوله آن سخن را ناشنوده انگاشت . درين ولا ميرزا علاء الدوله ميرزا صالح را با جمعى از امرا به آن حدود فرستاده بود و مبالغه نموده كه از طرف ميزرا عبد اللطيف برخبر باشند . ميرزا عبد اللطيف چون خبر آمدن ميرزا صالح استماع نمود و او را از جهت واقعهء نشابور صورت انتقامى در خاطر بود و از جهت تأخيرى كه در فرستادن نوكران او واقع شده بود عداوت زيادت گشت . ناگهان از بلخ ايلغار كرده بر سر ميرزا صالح تاخت و اساس جمعيت او را به كلى برانداخت . ميرزا صالح را چندان مجال شد كه خود را به اسب رسانيد و چون سمند جهان نورد صبا به تعجيل مىدوانيد تا به انواع حيل به ميرزا علاء الدوله رسيد و شرح واقعه بازگفت .\r\nميرزا علاء الدوله به غايت برآشفت و نوكران ميرزا عبد اللطيف كه در زندان بودند قتل فرمود و لشكرها مكمل ساخته با آن‌كه زمستان بود عزيمت جانب بلخ فرمود . در وقتى كه طليعهء سپاه دى به اطراف هفت كشور تاخته بود و طلايهء شتا اعلام سرما برافراخته گاه خورشيد چون شرم‌زده‌اى روى مهرافروز مىپوشيد و از ظلام غمام نقاب كحلى در سر مىكشيد و گاه چهرهء زيبا از تتق سيم سيما پيدا مىكرد و ذرات جهان را بىخود و شيدا مىساخت . ميرزا علاء الدوله تا به ولايت بلخ نرسيد ، چون شهسوار گردون ، عنان اشهب خوش‌خرام باز نكشيد . ميرزا عبد اللطيف حصار و برج و بارهء بلخ را محكم و مضبوط ساخت و كسى نيك به جانب ميرزا الغ بيك فرستاد و شرح واقعه اعلام داد .\r\nميرزا الغ بيك ايلچى پيش ميرزا علاء الدوله روان نمود و فرمود كه چون\r\n\r\n","description":"","footnote":"","page_name":" 635 ","page_number":37},
  {"content":"\r\n\r\nاساس صلح استحكام يافته در استمرار آن بايد كوشيد تا روزبه‌روز مودت زيادت شود . اگر عبد اللطيف سرعتى نمود وظيفه آن بود كه اعلام اين‌جانب نمودى تا به واجبى منع او فرمودى . اكنون صلاح آن است كه عود نمايد و سپاه را از تعرض رعيت و خرابى ولايت منع نمايد . ميرزا علاء الدوله العود احمد برخواند و لشكر او در آن ولايت خرابى بسيار كردند و در حوالى جيجكتو به ساختن حصارى فرمان داد و چون از اشتداد برودت هوا و ازدياد بارندگى و سرما مجال خشت پختن نبود ، هرجا خشت پخته گمان داشتند حوضها و لنگرها و ساير بقاع خير يساقيان ويران ساختند و آن حصار مكمل شد « 40 » و ميرزا علاء الدوله به جانب دار السلطنهء هرات عزيمت نمود و به فال ميمون و طالع همايون در مستقر سلطنت نزول فرمود .\r\n\r\nوقايع سنهء اثنتين و خمسين ذكر ولادت جلال الدين ميرزا شاه محمود\r\n عناية اللّه جلّت مالها الأمد * لكنّ اشرفها قدرا هو الولد \r\nوهّاب بىمنّت و فيّاض بىضنّت جلّت آلاؤه و عمّت نعماؤه كه خلعت گرانمايهء وجود اشخاص كاينات را كرامت فرمود اشرف آدمى را به تشريف  وَ لَقَدْ كَرَّمْنا بَنِي آدَمَ  « 41 » كمال اختصاص عنايت نمود .\r\nمثنوى\r\n اى زازل گوهر پاك آمده * گوهر تو زيور خاك آمده\r\nجان و جهان همه عالم تويى * و انچه نگنجد به جهان هم تويى\r\nزان سوى عالم كه اگر راه نيست * غير جناب تو كس آگاه نيست \r\n\r\n\r\n","description":"","footnote":"\r\n( 40 ) . بر حاشيهء نسخه : چون لشكريان را غير گندم بريان قوت ديگر نبود به آن مناسبت قلعه قورماج نام نهادند منه رحمه اللّه - قادورماج غلهء بريان است ( رسالهء فضل اللّه خان ) .\r\n( 41 ) . سورة الأسرى 70 .\r\n","page_name":" 636 ","page_number":38},
  {"content":"\r\n\r\n سينهء خورشيد كه پرآتش است * روى تو مىبيند از آن دلخوش است\r\nعرصهء عالم به مسافت تراست * دولت عالم به خلافت تراست \r\nهرچند انواع نعمت و اصناف روح و راحت درشان زمرهء سعادت نشان افزون از حدّ احصا و بيرون از عدّ استقصاست ،  وَ إِنْ تَعُدُّوا نِعْمَةَ اللَّهِ لا تُحْصُوها  « 42 » اما هيچ نعمتى اتّم و اشرف و هيچ موهبتى اعز و الطف از نجابت اولاد امجاد و رشاد اعقاب سعادت انتساب نمىنمايد و ازين جاست كه حصول اين معنى مأمول هاديان سبل و مسئول انبيا و رسل عليهم السلام است .\r\nمقصود ازين تحرير و مطلوب ازين تقرير شرح ولادت اختر برج سلطنت و گوهر درج مملكت ، لعل افسر كامكارى و ياقوت منطقهء شهريارى جلال الدين شاه محمود است كه شب شانزدهم محرم ولايت جرجان و مملكت مازندران به يمن مقدم مكرّم او طراوت بوستان و نضارت باغ رضوان يافت .\r\nبيت\r\n بوستان بر دوستان افشاند زين بهجت نثار * آسمان بر آسمان انداخت زين شادى كلاه « 43 » \r\nميرزا ابو القاسم بابر در بهار عمر و جوانى و غرهء سلطنت و كامرانى به يافت اين بشارت ارتياح تمام يافت و خاطر همايون انشراح كلى پذيرفت و هرچند به نور ايمان و حضور ايقان مىدانست كه اسباب سعادت و ابواب دولت به عنايت مسبب الأسباب و ارادت مفتح الأبواب است عزّ شانه و آباء « 44 » علوى و امهات سفلى « 45 » در كارخانهء تقدير و نگارخانهء تصوير واله و حيران و عاجز و سرگردانند\r\n\r\n\r\n","description":"","footnote":"\r\n( 42 ) . سورة ابرهيم 34 .\r\n( 43 ) . كليات سلمان ساوجى ص 117 .\r\n( 44 ) . كنايه از نه فلك يا هفت كواكب ( فرهنگ آنندراج ) .\r\n( 45 ) . اربعه عناصر يا طبقات زمين ( فرهنگ آنندراج ) .\r\n","page_name":" 637 ","page_number":39},
  {"content":"\r\n\r\nجايى كه دست قدرت  يُدَبِّرُ الْأَمْرَ مِنَ السَّماءِ  « 46 » به قلم صنع  يُصَوِّرُكُمْ فِي الْأَرْحامِ كَيْفَ يَشاءُ  « 47 » نقوش حكمت عيان سازد لعبت باز نجوم چه حيله سازد و چه شعبده پردازد .\r\nاهل التنزيه و التقديس لا يؤمنون بالتثليث و التّديس « 48 » سقف فيروزه‌فام آسمانى افراختهء قدرت كاملهء اوست و چراغهاى رخشندهء نورانى افروختهء حكمت شاملهء او تعالى و تقدس .\r\nبيت\r\n دلا در دامن اسلام زن چنگ * كه او دارد كليد هفت اورنگ\r\nگرفتم خود به جدولهاى مرقوم * همه احكام انجم گشت معلوم\r\nچه سود اين جمله چون در عالم خاك * نه انجم راه مىداند نه افلاك \r\nاما چون اسرار حكمت الهى و انوار فيض نامتناهى وجود بعضى اشيا را مربوط به ظهور بعضى اسباب ساخته چنانچه طراوت بساتين و ازهار و لطافت رياحين و انوار به حسن طلعت بهار و لطف اعتدال ليل و نهار باز بسته . پس شايد كه وسايل سعادات و مخايل مرادات امتزاج كواكب ثواقب و ابتهاج مطالع طوالع باشد . بنابرآن ، ميرزا ابو القاسم بابر فرمان فرمود كه منجمان ثاقب فكرت و احكاميان صائب فطنت قواى فواعل علويات را به قوابل سفليات ارتباط دادند و عارفان دقايق تنجيم و واقفان حقايق تقويم استخراج زايچهء طالع فرخنده نمودند .\r\nبيت\r\n به وقت ولادت بفرمود شاه * كه دانا كند سوى اختر نگاه \r\n\r\n\r\n","description":"","footnote":"\r\n( 46 ) . سورة السجدة 4 .\r\n( 47 ) . آل عمران 6 .\r\n( 48 ) . براى اين مصطلحات علم نجوم ر ك به فرهنگ آنندراج به ذيل اين كلمات .\r\n","page_name":" 638 ","page_number":40},
  {"content":"\r\n\r\n سطرلاب سنجان موزون قياس * به انديشه گشتند ساعت‌شناس « 49 »\r\nچو طالع به فيروزى آمد ز غيب * سعادت برافشاند گوهر ز جيب \r\nو نام همايون شاه محمود مقرر شد . اميد به كرم الهى مباهى است كه به موجب  عَسى أَنْ يَبْعَثَكَ رَبُّكَ مَقاماً مَحْمُوداً  « 50 » مكارم محمود و مراسم مسعود به زودى روى خواهد نمود .\r\nو ميرزا ابو القاسم بابر به ترتيب جشنى پادشاهانه و آيين بزم خسروانه اشارت فرمود و از بارگاه فرمانروايى به مجلس نشاط و مقام انبساط آمد . بندگان فرمانبردار نيشكروار با دل پرحلاوت چند جا كمر خدمت بستند و پادشاه جهان پناه دست درافشان چون ابر نيسان گشاد و فراشان چابك‌دست سراپردهء شاهى تا اوج جوزا برافراشتند و بارگاه گردون بسطت با خرگاه آسمان برابر داشتند . ساقيان گل اندام كه قطرات غمام با لطافت ايشان غرق عرق خجلت مانده بود و لآلى سيراب با صفاى عذار ايشان حلقهء بندگى در گوش مىكشيد شرابهاى رنگين در جامهاى بلورين ريختند و به شمايل شيرين از شكر لب و پستهء دهان صدگونه نقل با يكديگر آميختند . شراب از شرم لعل آبدارشان از سر شر گذشته آب مىشد و باد از انفعال زلال لب جان‌بخش ايشان چون آب حيات در ظلمات حيرت نهان مىگشت و شمع از فروغ راح ريحانى عارض خورشيدگونهء ياقوت رمانى يافت و از تاب شراب ارغوانى رخسار خوبان رنگ لعل بدخشانى گرفت .\r\nبيت\r\n مى ماه بد از لبش فروشد * خورشيد شد از رخش برآمد \r\nمطربان آفتاب لقا به نفحات جانفزا و صداى چنگ و عود حريفان را در سجود آوردند و رامشگران زهره‌نواز به نقرات موزون كمانچه و قانون غم از دل\r\n\r\n\r\n","description":"","footnote":"\r\n( 49 ) . فقط اين بيت را در خمسهء نظامى ( اسكندرنامه ) ص 133 دارد .\r\n( 50 ) . سورة الأسرى 79 .\r\n","page_name":" 639 ","page_number":41},
  {"content":"\r\n\r\nعاشقان محزون بردند .\r\nمصرع\r\n تا سرافرازان سراندازان شدند \r\nو گردنكشان آستين افشان گشتند و مستان در سرور و مىپرستان در حضور آمدند .\r\nنظم « 51 »\r\n نشاط ابروى مىپرستان گشاد * ز نيروى مىروى مستان گشاد\r\nبرافروخته روى ساقى چو ماه « 52 » * فروزانتر از زهره در صبحگاه\r\nهمه پخته بودند ياران تمام * بجز باده كاو در ميان بود خام « 53 » \r\nميرزا ابو القاسم بابر چند روز داد عيش داده به عشرت گذرانيد [ و صداى نواى آن بزم همايون به اوج گردون رسانيد 
  ] « 54 » و ميرزا علاء الدوله چون خبر جشن ميرزا ابو القاسم بابر استماع نمود فرمان فرمود كه به آيين پادشاهى و قوانين شاهنشاهى جهت ختان ميرزا ابراهيم الطاف جشنى كه عقل از شرح آن حيران شود و بزمى كه نقل از وصف آن سرگران گردد ترتيب دادند .\r\n\r\nذكر جشن سنت ختان ميرزا سلطان ابراهيم و شرح تزيين و آيين آن\r\nميرزا علاء الدوله فرمود در وقتى كه سلطان گل\r\n\r\n\r\n","description":"","footnote":"\r\n( 51 ) . خمسهء نظامى و اسكندرنامه ص 187 و ص 189 .\r\n( 52 ) . اسكندرنامه : فروزنده نوشابه در بزم شاه .\r\n( 53 ) . ايضا : جز از باده . . . .\r\n( 54 ) . نسخه : [ و جهت ورود اين بشارت به جانب برادران بزرگ به خراسان و عراق مسرعان دوانيد و آن دو پادشاه بزرگ استبشار نمودند و بيش از حدّ نشاط و خرّمى فرمودند 
  ] .\r\n","page_name":" 640 ","page_number":42},
  {"content":"\r\n\r\nمصرع\r\n آهنگ سراپردهء بلبل مىساخت \r\nو هزاردستان به هزاردستان غلغله در چمن و بوستان مىانداخت ، گل جلوه‌كنان گوشهء هودج و دامن برقع گشاده و بلبل به صد زبان صلاى عيش و عشرت در داده تا در باغ زاغان كه به اعتدال هوا و فضاى جانفزا و لطافت اشجار و طراوت گلزار و آبهاى روان كه جنات تجرى من تحتها الأنهار در غايت اشتهار است فراشان چابكدست صباآسا\r\nمصرع\r\n قدم در راه فراشى نهادند \r\nو خيمه و خرگاه و سراپرده و بارگاه به سان سحاب مقارن ذروهء ماه و آفتاب ترتيب دادند و هنرمندان قبه‌هاى خوب منظر كه از كنگرهء آن مرغ تيز پر به پرواز نگذشتى و مهندس عقل از شرح و بيان آن عاجز گشتى برافراختند و چهار طاقهايى كه شرفات آن بر گوشهء سپهر اخضر و برج دو پيكر مىسود و از ايوان كيوان دود غم و اندوه مىزدود مهيا ساختند و همه را به ديباى روم و زربفت چين آراستند و هر صنعت و هنر كه پيشه‌وران هفت كشور داشتند به هر طريق كه خواستند آيين بستند . چندان تيغ و سنان و اسلحهء رخشان از اطراف آن آويخته بودند كه درخشيدن آن روح باصره را تحليل مىداد و فروغ آنها چون شعاع آفتاب زهاب حيرت از چشمهء چشمها مىگشاد و در هر چهارطاق قوالان خوش الحان آواز برآورده و زهره را بر چرخ در چرخ آورده دل را به نغمات دلفريب غذاى روح مىرسانيدند و جان را به لهجهء شيرين شربت حيات جاويد مىچشانيدند .\r\nنظم « 55 »\r\n بفرمود تا كاردانان دهر * در آرايش آرند بازار و شهر \r\n\r\n\r\n","description":"","footnote":"\r\n( 55 ) . خمسهء نظامى ( اسكندرنامه ) ص 173 .\r\n","page_name":" 641 ","page_number":43},
  {"content":"\r\n\r\n به زربفت چينى « 56 » و ديباى روم * مطرا كنند آن همه مرز و بوم\r\nهمه شهر و كشور ز شادى به جوش * مغنى برآورده هر سو خروش \r\nو خاص و عام را صلاى عام در داده و بساط نشاط و سماط انبساط گشاده شد و در تاريخ آن جشن همايون اين نظم چون در مكنون در سلك كلام انتظام يافت :\r\n\r\nتاريخ جشن ختان\r\n از دولت شهزاده ملك ابراهيم * جشنى است چو عيد خرم از ناز و نعيم\r\nگفتم به فلك چه عيد و تاريخش چيست * فرمود كه « عيد سنت ابراهيم » \r\nو چون ترتيب آيين در غايت لطافت و تزيين آراسته شد ، ميرزا علاء الدوله از ايوان سلطنت به طرب سراى عشرت فرمود و به مجلس انس و خرمى و بزم عيش و بىغمى ميل نموده از عكس چهرهء ساقى ماه رخسار مجلس عيش گلزار بود و از تاب آفتاب مى باغ عارض او پر لالهء سيراب مىنمود . غنچهء لعل خوشابش از چشمهء خضر آب حيات مىداد و نرگس نيم خوابش در عين مستى خدنگ جفا بر جان بىدلان مىگشاد . جام بلورين از بادهء رنگين لبالب ياقوت ناب بود و قدح سيمين از مى گلگون سراسر لعل مذاب مىنمود . تلخ طعمى كه به مذاق جان حلاوت لب جانان رساند و عشق صفتى كه خاطر را از وسوسهء عقل بىخبر گرداند .\r\nبيت\r\n ز باده هيچت اگر نيست اين نه بس كه ترا * دمى ز وسوسهء عقل بىخبر دارد \r\n\r\n\r\n","description":"","footnote":"\r\n( 56 ) . اسكندرنامه : به منسوج خوارزم .\r\n","page_name":" 642 ","page_number":44},
  {"content":"\r\n\r\nو مغنيان خوش‌آواز با هر ساز از عود و چنگ و ارغنون و قانون دمساز گشته نواى خسروانى در پيش آن خسرو ثانى به گوش ساكنان سپهر برين مىرسانيدند .\r\nچشم از هواى آواز روح‌افزاى مغنيان بر گوش حسد مىبرد و گوش از آرزوى لطافت ديدار ساقيان از ديده غصه مىخورد و هر صورت خوب كه در آئينهء خيال متصور بود نمودار آن در آن مجلس انس بر وجه احسن روى نمود .\r\nنظم\r\n ز خوبان چو آن بزم آباد گشت * گلستان پر از سرو و شمشاد گشت\r\nمغنى چو زهره به رامشگرى * صراحى درخشنده چون مشترى\r\nكرشمه‌كنان ساقى خوش‌خرام * همى ريخت خون صراحى به جام \r\nخوانسالاران طويهاى بزرگ ترتيب نمودند و رعيت شهر و ولايت را چند روز ترخان ساختند .\r\nناگاه روزگار مقتضى طبيعت اظهار كرد و چون دنيا كاشانهء غم است نه جاى نعم ، با هركه انسى بيابد نپايد و چون روى بتابد شرح محنتش در وصف نيايد و بيان اين سخن آن است كه چون كوكب اقبال ميرزا علاء الدوله به اوج كمال رسيد و هرچه دلخواه او بود ميسر گرديد ، ناگاه اختر سعادتش برگشت و كار دولتش به يكبارگى زيروزبر گشت . چه در آخر ايام اين جشن روزى كه طوى بزرگ مقرر بود مردم ترخان شده را انواع ملاهى و مناهى در خواطر و ضمائر مخّمر و در شهر و كوى صدگونه شادمانى و كامرانى ميسر .\r\nبيت\r\n دمى ز وصل تو گفتم كه شاد بنشينم « 57 » * غم فراق تو ناگه سر از زمين برزد \r\nخبر رسيد كه موكب ميرزا الغ بيك به عزم رزم از جيحون عبور نمود .\r\n\r\n\r\n","description":"","footnote":"\r\n( 57 ) . قصايد ظهير فاريابى : دمى به وصل . . . شادمان گردم .\r\n","page_name":" 643 ","page_number":45},
  {"content":"\r\n\r\nمصرع\r\n واى نعيم لا يكدّره الدّهر \r\n\r\nذكر محاربهء ميرزا الغ بيك گوركان و ميرزا علاء الدوله در خراسان شعر\r\n و من عادة الأيام تحريك ساكن * و تفريق مجموع و تنقيص مشتهى \r\nمملكت خراسان روزى چند به سبب واقعهء حضرت خاقان سعيد آشفته گرديد . امّا باز به حسن اهتمام ميرزا علاء الدوله به غايت آبادان شد و رعيت را رفاهيّت تمام حاصل گشت و گنجهاى جهان در اطراف آن ممالك پريشان شد و سبب جمعيت عالميان گشت و زمانهء غدار بر آن روزگار حسد برد و كار سلطنت بر شرف انتقال و احوال مملكت در معرض انقلاب افتاد .\r\nمفصّل اين مجمل و محصّل اين محتمل آن است كه ميرزا الغ بيك اكبر اولاد حضرت خاقان سعيد بود بلكه غير او پسرى ديگر نمانده بود و پيوسته او را در ملك موروث داعيهء تمكن و استيلا و انديشهء تسلط و استعلا دامن همّت عالى مىگرفت و به واسطهء هرگونه مصلحت آن صورت در پردهء توقف مىبود و در وقتىكه با ميرزا علاء الدوله مصالحه فرمود و مقرّر چنان بود كه ميرزا عبد اللطيف را با نوكران و هرگونه تحف و نفايس پيش ميرزا الغ بيك فرستد و شرايط تعظيم به‌جاى آورد .\r\nميرزا علاء الدوله اگرچه ميرزا عبد اللطيف را روان فرمود ، به شروط ديگر وفا ننمود و نوكران ميرزا عبد اللطيف را به قتل آورد و از خزانه آنچه موعود بود وجود نگرفت و در آن زمان كه ميرزا علاء الدوله به طرف بلخ رفت انواع خرابى و غارت از لشكر او در آن ولايت ظاهر شد . بنابراين مقدمات ، اسباب محاربه دست درهم داد و بسى سرها چون كار بىتدبير او در پا افتاد و اموال جهانى پرداخته و خاندانها برانداخته شد و از خونها جويها بر صفت ناموس كرم و رونق وفا و آبروى هنر برباد رفت و ميرزا الغ بيك عزم جانب خراسان جزم فرمود و با سپاهى چون ادوار فلك بىنهايت و\r\n\r\n","description":"","footnote":"","page_name":" 644 ","page_number":46},
  {"content":"\r\n\r\nچون حوادث كاينات بىحدّ و غايت از جيحون عبور نمود و ميرزا عبد اللطيف لشكرهاى ختلان و قندز و بغلان و ارهنگ و سراى « 58 » تا سرحد بدخشان و بلخ و سان و چاريك « 59 » و اندخود و شبرغان و ميمنه و فارياب تا نواحى آب مرغاب جمع آورده به اردوى اعلى ملحق شد و سپاهى به هم پيوست .\r\nبيت\r\n زيادت ز مور و فزون از ملخ * گرفته همه كوه و هامون و شنح \r\nميرزا علاء الدوله را از استماع اين خبر عشرت به حسرت و صفوت به كدورت مبدل شد و اسباب طرب به آلات حرب منقلب گشت و ابواب خزاين و دفاين گشاد و نقود فراوان به همه كس داد و گنجهاى جهان كه حضرت خاقان سعيد مدت پنجاه سال اندوخته بود بر اصناف لشكر قسمت نمود .\r\nبيت\r\n دل بسى خون به كف آورد ولى ديده بريخت * اللّه اللّه كه تلف كرد كه اندوخته بود « 60 » \r\nو دليران معركهء جنگ و مبارزان ميدان نام و ننگ مرتب شدند .\r\nبيت\r\n جهان در جهان لشكر آماده گشت * كه از ديدنش چرخ را سربگشت \r\nامير محمد صوفى ترخان و امير سلطان ابو سعيد را به دستور زمان حضرت خاقان سعيد به حكومت و داروغگى دار السلطنهء هرات تعيين نمود و مولانا احمد\r\n\r\n\r\n","description":"","footnote":"\r\n( 58 ) . يعنى ارهنگ و سالى سراى .\r\n( 59 ) . سان و چاريك ( - سنگ چرك ) ، ر ك براى اين به هولدك ص 255 ، 258 و ييت ص 239 .\r\n( 60 ) . ديوان حافظ ص 117 .\r\n","page_name":" 645 ","page_number":47},
  {"content":"\r\n\r\nيساول را كه اعتمادى كلى برو داشت به جانب قلعهء عماد كه گنجهاى جهان به آن‌جا فرستاده بود روان فرمود .\r\nو حصار اختيار الدين را با قرب چهار هزار تومان نقد كه در آن حصار بود به آقا حاجى بيك كه از مخصوصان او بود سپرد و با لشكرهاى جهان از دار السلطنهء هرات نهضت نمود و ميرزا الغ بيك چون آفتاب رايت جهانتاب برافراخت و نجوم‌آسا آسايش در حركت يومى و طى منازل شناخت و هر دو سپاه چون بهرام خون‌آشام تيغ آبدار كشيده و خدنگ آتشبار به زهر كين آب داده متوجه حركت گشتند .\r\nميرزا علاء الدوله ، چون از كتل سنجاب عبور نمود ، در خاطر خطور كرد كه شايد آب تسكينى بر آتش آن فتنه توان زد و با عم بزرگوار از راه صلح و صفا پيش توان رفت و چون انديشه در خاطر قرار داد جمعى از مخصوصان را به شهر فرستاد تا از جناب ارشاد مآب قطب فلك الولاية ، شمس سماء الهداية ، مظهر عناية اللّه الاكبر ، شيخ الأسلام بهاء الدين عمر قدس سره التماس نمايند كه قدم‌رنجه ساخته پاى در آن ميان نهد تا باشد كه به يمن مقدم ايشان چندين هزار مسلمان قصد جان و مال يكديگر نكنند و حضرت شيخ ملتمس مبذول داشته عزيمت نمود .\r\nو آن دو لشكر از طرفين در جنبش آمده چون امواج بحر اخضر جوشش برآوردند و در منزل ترناب « 61 » كه چهارده فرسخى هرات است ، تقارب فريقين و تلاقى صفين ظاهر شد و هر دو پادشه به آرايش سپاه و تعبيهء شكر و رزمگاه فرمان دادند . ميمنه و ميسره و قلب و جناح و ساقه و كمينگاه آراسته شد . ميرزا الغ بيك را جوانغار به استظهار جلادت و شجاعت ميرزا عبد اللطيف [ و لشكر او 
  ] « 62 » قوى بود .\r\nبيت\r\n گروهى همه پردل و جنگجوى * به سختى چو پولاد و قوت چو روى \r\n\r\n\r\n","description":"","footnote":"\r\n( 61 ) . دولتشاه ص 363 : ترناب من اعمال بادغيس .\r\n( 62 ) . نسخه : و لشكرهاى ختلان و قندزبغلان تا سرحد بدخشان و بلخ و شبرغان و سان چاريك و ميمنه و فارياب .\r\n","page_name":" 646 ","page_number":48},
  {"content":"\r\n\r\nو قول گردون قياس و القلب مستقر سلطان الروح در سايهء چتر آفتاب اساس ميرزا الغ بيك از جنود اشخاص انسانى و صفوف افراد حيوانى جهان ثانى مىنمود .\r\nبيت\r\n [ سپاهى زريگ بيابان فزون * گه كين نهنگان درياى خون 
  ] « 63 »\r\nهمه با دل شير و نيروى ببر * ز نوك سنانها خراشيده ابر \r\nو چند قشون آراسته در ظلّ رايت فتح آيت بازداشته بود تا اگر به مدد احتياج افتد مستعد كار باشند و برانغار از امراى نامدار و بهادران شمشيرگذار كه در سلك اهتمام ميرزا عبد العزيز انتظام داشتند استحكام يافت .\r\nبيت\r\n چو شيران خشمين و پيلان مست * ز جان از پى آبرو شسته دست \r\nو ميرزا علاء الدوله را چشم اميدوار از طرف برانغار به فروغ طلعت ميرزا صالح و مردم او روشن بود .\r\nبيت\r\n همه سر پر از خشم و دل پر زكين * به ابروى مردى درافكنده چين \r\nو قول از فر شكوه پادشاهانه و نور حضور خسروانهء ميرزا علاء الدوله زيب و زينت گرفت و چند امير تومان با لشكرهاى جهان به يوسون كوماك مهيا بودند تا اگر از طرفى قصورى و ضعفى روى نمايد تدارك آن كنند .\r\nبيت\r\n يلان سرافراز شمشيرزن * نبرد آزمايان لشكرشكن \r\n\r\n\r\n","description":"","footnote":"\r\n( 63 ) . اضافتى در يك نسخه .\r\n","page_name":" 647 ","page_number":49},
  {"content":"\r\n\r\nو جوانغار از لمعان سنان و برق تيغ رخشان ميرزا خليل سلطان آراسته بود و جمعى مردم دلاور و بهادران زورآور\r\nمصرع\r\n در سايهء چتر او مقرر بودند \r\nالقصه بدين‌سان آن دو سپاه گران و آن دو لشكر بىكران در برابر يكديگر رسيد و شكل مصاف و پيكر پيكار پديدار گشت . فضاى لشكرگاه از كثرت جوشن‌ور و زره‌دار حصار آهنين شد و هواى رزمگاه از برق تيغ و صاعقهء خنجر صحراى آتشين گشت . گوش تكاوران به نوك سنان آرايش يافت و عنان مبارزان از چپ و راست در گردش آمد .\r\nنظم « 64 »\r\n رسيدند لشكر به‌جاى مصاف * دو پرگار بستند چون كوه قاف\r\nچنان آمد از هر دو لشكر غريو * كاز آن هول ديوانه شد مغز ديو\r\nستون علم جامه در خون زده * نجات از جهان خيمه بيرون زده \r\nدر وقتى كه آن دو سپاه رزمخواه در برابر يكديگر صفها آراسته بودند ، ميرزا سلطان عبد اللّه شيرازى « 65 » به جانب ميرزا الغ بيك عزيمت نمود و ميرزا علاء الدوله را به غايت دشوار آمد . اما از قبضهء اختيار او بيرون رفت و آن دو لشكر بيشتر خويش و پيوند يكديگر جنگ پيش بردند . شرار كارزار از حضيض خاك به اوج افلاك برآمد و آتش قتال زبانهء جدال كشيد . از نهيب شمشير آبدار زهرهء شير ژيان آب و از بيم سنان چون ثعبان آتش در دل سنگ نهان گشت . خدنگ جان‌ستان پيام اجل به دل مىرسانيد و نيزهء پيچان حديث دل مجروح پيش روح مشروح مىگذرانيد و آن دو لشكر رزم‌آور در يكديگر آميختند و در شب گرد روز رستاخيز برانگيختند .\r\n\r\n\r\n","description":"","footnote":"\r\n( 64 ) . مصنف اين ابيات را به ظاهر از مواضع متفرقهء شرف‌نامه گرفته است .\r\n( 65 ) . يعنى عبد اللّه بن ابراهيم سلطان بن شاهرخ والى فارس .\r\n","page_name":" 648 ","page_number":50},
  {"content":"\r\n\r\nبيت « 66 »\r\n چو لشكر به لشكر برآميختند * قيامت ز گيتى برانگيختند\r\nسپاه از دو سو بر سربارگى * بجنبيد لشكر به يكبارگى\r\nستيز دو لشكر چو از حد گذشت * زمانه يكى را ورق درنوشت \r\nو از طرفين سعى و كوشش بسيار نمودند و بيش از حدّ و شمار در مقام كشش يكديگر بودند . ميرزا علاء الدوله در آن واقعهء صعب صبر و تحمل تمام پيش برد و تا نم قوت در جگر توانايى داشت پاى ثبات و قرار بيفشرد و عاقبت عنايت ربّانى و عاطفت آسمانى ميرزا الغ بيك را مظفر و منصور ساخت و رايت نصرت او را برافراخت و سپاه خراسان ترسان و هراسان\r\nمصرع\r\n به يك‌بار از هم فروريختند \r\nجمعى بر اثر الفرار فى وقته ظفر رفتند و فوجى دست ناتوانى در نطاق الفرار مما لا يطاق زدند و ميرزا علاء الدوله چون ديد كه عنان اختيار از دست رفت و لشكر از پا درآمد به اشك غيرت و آب حسرت دست بخت از تاج و تخت شسته و دل از مملكت و پادشاهى برداشته\r\nمصرع\r\n عنان بارهء تيزتك را سپرد \r\nو تا مشهد مقدس در هيچ مقام آرام ننمود و به اخلاص تمام زيارت حضرت امام عليه التحية و السلام فرمود و به قلعهء عماد رفته « 67 » خزاين گشاد و اموال فراوان به هركس داد و از آن‌جا عازم استراباد شد و در ولايت خبوشان به اميرزاده ابو القاسم بابر ملاقات كرده و برادران يكديگر را كنار گرفته ميرزا ابو القاسم بابر دلجويى تمام نمود و فرمود كه ملك و مال و لشكر دريغ نخواهد بود .\r\n\r\n\r\n","description":"","footnote":"\r\n( 66 ) . خمسهء نظامى ( شرف‌نامه ) .\r\n( 67 ) . اين قلعه مذكور است در دولتشاه ص 433 .\r\n","page_name":" 649 ","page_number":51},
  {"content":"\r\n\r\nو مهد عليا گوهرشاد آغا و برادر او امير محمد صوفى ترخان و خواجه غياث الدين پير احمد و امير سلطان ابو سعيد داروغه كه در هرات بودند ، چون خبر فرار ميرزا علاء الدوله را استماع نمودند ، همراه صبا و شمال بر سبيل استعجال روان شدند و آهنگ راه عراق ساختند و امير سلطان ابو سعيد در اثناى راه گرفتار شد و ديگران به سلامت به مملكت عراق رسيدند .\r\nو ميرزا الغ بيك را آية   إِنَّا فَتَحْنا لَكَ فَتْحاً مُبِيناً   « 68 » طراز رايت ظفر آمد و مضمون  وَ يَنْصُرَكَ اللَّهُ نَصْراً عَزِيزاً  « 69 » نامهء منشور سلطنت شد و ميرزا الغ بيك چون صورت نصرت در آيينهء ظفر مشاهده نمود لشكر منصور را از قتل مقهوران منع فرمود و بقيهء لشكر شكسته به فرياد و فغان زينهار و امان خواستند .\r\nبيت\r\n چو ديد آن همه عجز و زنهارشان * ببخشود بر حالت زارشان \r\nو لشكر منصور از كثرت غنايم معمور شدند و ميرزا الغ بيك اين فتح بزرگ را زيور فتوح ملك دانسته تيسر آن از لطايف عنايت ايزدى و نتايج سعادت سرمدى شناخت و شكر نعم آفريدگار به‌جاى آورد و مثال آسمان مثال به تحرير فتح نامه‌ها نفاذ يافت و دبير روشن ضمير گوهر منثور در سلك عبارت و لؤلؤ منظوم در عقد استعارت نظم داد و مبشران به اطراف ممالك روان شدند و با آن‌كه ميرزا عبد اللطيف درين مصاف آثار شجاعت و جلادت ظاهر ساخته بود ، ميرزا الغ بيك جلد وى فتح به نام ميرزا عبد العزيز « 70 » رقم فرمود و اين معنى بر خاطر شريف ميرزا عبد اللطيف دشوار آمد و كدورت تمام در ضمير او جايگير شد .\r\nو سپاه سمرقند كامران و كامياب از منزل ترناب به جانب دار السلطنهء هرات\r\n\r\n\r\n","description":"","footnote":"\r\n( 68 ) . سورة الفتح 1 .\r\n( 69 ) . ايضا : 3 .\r\n( 70 ) . پسر خردتر الغ بيك ميرزا .\r\n","page_name":" 650 ","page_number":52},
  {"content":"\r\n\r\nنهضت نمود و در منزل چهل دختران * جناب ولايت مآب شيخ الأسلام بهاء الدين عمر قدس سره را كه به عزم مصالحت عزيمت فرموده بودند غارت عام كردند و ميرزا الغ بيك هم در آن منزل با جناب شيخ ملاقات كرده شرايط اعزاز و اكرام و مراسم تعظيم و احترام تقديم نمود و حكم فرمود كه اولاغان و محفهء شيخ را باز دهند . اما استخفافى در صورت تعظيم به ظهور آورد و آن معنى بر ميرزا الغ بيك و اركان دولت او مبارك نيامد چنانچه شرح آن خواهد آمد ان شاء اللّه تعالى .\r\nبيت\r\n تا دل مرد خدا نامد به درد * هيچ قومى را خدا رسوا نكرد « 71 » \r\nو حاوى اوراق « 72 » از جمعى ثقات استماع نمود كه در آن زمان كه جناب شيخ در اردوى ميرزا الغ بيك غارت عام يافته بود در حضور مردم مثل مولانا يوسف عطار و مولانا حسن بن عبد القادر طبيب ميرزا الغ بيك فرمود كه زود باشد كه ميرزا عبد اللطيف ميرزا الغ بيك را به موجب حكم قاضى و متقضى شرع شريف به قتل رساند و آنچه فرموده بود بعينه ظاهر شد و كار دولت او آخر شد . آرى .\r\nبيت\r\n اوليا را چون شود خاطر دگر * ملك شاهان مىشود زيروزبر « 73 » \r\n\r\n\r\n","description":"","footnote":"\r\n( 71 ) . مثنوى مولاناى روم ( طبع استاد نيكلسن ) ج 1 ص 421 .\r\n( 72 ) . در نسخه‌اى ميان جمعى وثقات عباراتى را دارد كه به ظاهر عبارت حاشيه بوده و كاتب اين نسخه آن را شامل متن كرده و آن عبارت اين است « مثل سيد خانشاه ( ؟ ) . اما جناب ولايت پناهى مولانا نور الدين عبد الرحمن الجامى باور نداشت كه شيخ اين سخن گفته باشد و فرمود كه شيخ مردى لطيف بود . مثل اين سخنان نمىگفت . ابلهان پندارند كه كمال اين باشد كه كسى از آينده خبرى گويد و چنين نيست .\r\nشهاب حسن شاه استرابادى در صنعت رمل حكمها مىكرد كه مقدور نبود . »\r\n( 73 ) . مثنوى مولانا ( طبع استاد نيكلسن ) ج 1 ص 102 .\r\n","page_name":" 651 ","page_number":53},
  {"content":"\r\n\r\nو ميرزا الغ بيك عازم مستقر دولت و مركز دايرهء خلافت شد و سادات و قضات و موالى و اهالى بر سبيل استقبال استعجال نمودند و مراسم دعاگويى و ثناخوانى و نثار و نياز به ظهور آوردند و ميرزا الغ بيك همه را نيك ديد و احوال پرسيد و چون خورشيد در اوج كمال نزول اجلال فرمود وصيت فتوح شهريارى و صداى ظفر و كامكارى در اطراف عالم سائر و دائر گشت و اخبار مفاخر و آثار مآثر در اقطار جهان شايع و مشهور شد و اطراف ممالك و مسالك زيور امن و زينت امان يافت و آفتاب معدلت و فروغ مرحمت بر عامهء رعايا و زيردستان تافت و اميرزاده جلال الدين محمد ولد امير سلطانشاه برلاس كه حاوى اوراق از امراى اتراك به حدّت ادراك او مشاهده ننمود ، در تاريخ اين فتح قطعهء خوب فرموده :\r\nقطعه\r\n مظفر الغ بيك كشورگشا * كه در سلطنت ماند اساسى عجيب\r\nچو لشكر به سوى خراسان كشيد * ميسر شدش فتح و فتحى غريب\r\nخرد از پى نصرت لشكرش * به تاريخ گفت « انّ فتحا قريب » \r\nحصار « 74 » نيره‌تو كه در شمال شرقى هرات به مسافت ده فرسخ واقع است بر قلهء كوهى و در درون ( آن ) چند چشمهء آب كه به محافظان آن وفا مىنمايد و پيش ازين به چند سال حضرت خاقان سعيد فرمود كه آن را عمارت كردند و به سنگ و گچ محكم ساختند و بعد از واقعهء آن حضرت ميرزا علاء الدوله خزاين بسيار و نقود بىشمار به آن‌جا نقل كرده به معتمد خود سپرده بود مفتوح گشت و اين سخن شهرتى دارد كه اسباط فريدون در ايام استيلاى مخالفان به عمارت آن قلعه قيام نمودند .\r\nو حصار اختيار الدين كه مشحون به گنجهاى جهان و مخزون به نقود فراوان\r\n\r\n\r\n","description":"","footnote":"\r\n( 74 ) . در آثار هرات ص 104 گفته است : تعمير آن ( يعنى حصار نيره‌تو را به زمانه‌هاى قبل از اسلام يعنى دوره‌هاى بده ( مده ؟ مد - ماد ) و تصرف كيان نسبت مىدهند .\r\n","page_name":" 652 ","page_number":54},
  {"content":"\r\n\r\nبود و آقا حاجى بيك آن را نگاه مىداشت چنانچه شرح آن گذشت درين ولا به سعى ميرزا عبد اللطيف كه چندگاه در آن‌جا محبوس بود مفتوح گشت و ميرزا الغ بيك به آن حصار فرمود و خزينه‌هاى آن حضرت كه مانده بود گشود و از ميرزا عبد اللطيف چند هزار مثقال طلا و ديگر اوانى زر و سيم و دويست تومان نقد كه در زمان عزيمت حضرت خاقان سعيد به جانب عراق ميرزا عبد اللطيف در آن حصار مخزون ساخته بود ، ميرزا الغ بيك با آن‌كه از فتوحات خراسان چيزى به فرزند عنايت نفرمود در آنچه خاصهء او بود هم مضايفه نمود و بدين جهت پسر از پدر مكدّر شد .\r\nو از جملهء افعال حميده و خصال پسنديده كه ميرزا الغ بيك درين ايام به ظهور آورد تربيت جناب شريت مآب قدوة العلماء الراسخين ، افضل الفقهاء المحققين ، مولانا قطب الدين احمد الامامى سلمه اللّه و ابقاه بود كه منصب اعلاى قضا را به جانب او تفويض نمود و آن منصب عالى را علاوهء درس افتواى آن جناب ساخت و مرتضاى اعظم ، دستور وزراء الامم ، امير سيد عماد الدين بن سيد زين العابدين جنابذى را منصب وزارت ارزانى داشت و مهمات مال و منال ديوان اعلى را به حسن كفايت و لطف درايت او بازگذاشت .\r\nو درين اثنا ، اميرزاده يار على ولد امير اسكندر تركمان را كه امير خليل اللّه شروانى به هرات فرستاده بود و حضرت خاقان سعيد او را به سمرقند روان فرمود و ميرزا الغ بيك درين يورش به هرات آورده بود به سبب فتنه‌اى كه ازو مشاهده مىنمود بند فرمود و مصحوب امير سلطان ابو سعيد داروغه كه پيش ازين مقيد بود به معتمدان سپرده به حصار نيره تو فرستاد و ركاب ظفر انتساب به صوب مشهد مقدس معلى حركت داد .\r\nو در اين ايام ، جناب تقوى مآب ، شيخ اكابر المفسرين ، ناصح الملوك و السلاطين ، مولانا تاج الملة والدين احمد الكاريزى * ، در محروسهء هرات به جوار رحمت احديث پيوست و در مزار پرانوار پير تسليم مولانا شيخ الأسلام نظام الحق\r\n\r\n","description":"","footnote":"","page_name":" 653 ","page_number":55},
  {"content":"\r\n\r\nوالدين عليه الرحمة والرضوان كه جدّ بزرگوار او بود مدفون شد .\r\n\r\nذكر عزيمت ميرزا الغ بيك گوركان به صوب مشهد و ساير بلاد خراسان\r\nسابقا مذكور شد كه ميرزا علاء الدوله از مصاف جنگ ترناب چون تير پرتاب بيرون رفت و تا مشهد مقدس در هيچ مقام آرام نگرفت و از آن‌جا به ولايت خبوشان رفته با ميرزا ابو القاسم بابر ملاقات كرد و هرگونه ملاقات ميان ايشان واقع شد و هر دو برادر با يكديگر اتفاق نمودند و جمعى گريختگان به ايشان پيوسته جمعيتى عظيم حاصل شد و ميرزا الغ بيك از امراى كبار و بهادران نامدار چند هزار سوار در قفاى هزيمتيان فرستاده بود و ايشان تا ولايت جام رفته آثار تسلط و اقتدار به ظهور آوردند و چون باز آمدند شرح اتفاق برادران و صورت اجتماع ايشان به موقف عرض رسانيدند .\r\nميرزا الغ بيك چون اين اخبار استماع نمود و برين احوال اطلاع يافت سمند جهان پيماى به صوب مشهد مقدس تافت و رايات ظفر آيات از دار السلطنهء هرات نهضت نمود و به مشهد مقدس و مرقد اقدس رسيده زيارت حضرت امام عليه التحية و السلام فرمود و انواع صلات و صدقات به سادات و مستحقان رسانيد و چند روز در آن بلدهء طيبه به دولت و سعادت گذرانيد و جمعى امرا را به تسخير قلعهء عماد فرستاد و نويد امن و امان به ساكنان آن‌جا پيغام داد و آن قلعه‌اى است در غايت متانت و حصنى در نهايت حصانت . ساكنان آن از غلغل مسبحان افلاك آگاه و مقيمان آن همنشين آفتاب و ماه و انواع حيل كه در فتح قلاع متصور است از منجنيق و عراده و محاصره و غيره نسبت به آن قلعه چون وزيدن باد است با ايوان سبع شداد .\r\nبيت\r\n ز سنگ حادثه برج سپهر را چه خلل * ز باد نايبه شمع ستاره را چه زيان \r\n\r\n","description":"","footnote":"","page_name":" 654 ","page_number":56},
  {"content":"\r\n\r\nشهباز آرزوى سلاطين كامكار در هواى تسخير آن قلعهء نامدار پرواز كرده و بعد از سعى بسيار عاجز و مأيوس بازگشته و ميرزا علاء الدوله در زمان حضرت خاقان سعيد آن قلعه را عمارت فرمود و نقود و جواهر وافر و نفايس اجناس بىحدّ و قياس به آن‌جا نقل كرده بود به تخصيص درين ايام كه عزم محاربهء ميرزا الغ بيك نمود . ميرزا الغ بيك چون دانست كه تسخير آن قلعه به حيله و تدبير صورت پذير نيست بل گشاد آن باز بستهء تقدير است امرا را كه به آن طرف فرستاده بود حكم معاودت فرمود و رايات ظفر نشان عازم النگ « 75 » رادكان گشت و در چهارباغ رادكان چند روز توقف نموده اعلام به اوج ثريا ارتفاع يافت .\r\nو در آن مقام ايلچى ميرزا ابو القاسم بابر آمده تحف و هدايا گذرانيد و به قبول خطبه و سكه نقد اخلاص خود را تمام عيار گردانيد و ميرزا الغ بيك اظهار عنايت و عاطفت پادشاهانه فرمود و فرستاده را به واجبى نواخته اجازت مراجعت فرمود و به تعجيل تمام در عقب ايلچى روان شد و تا ولايت اسفراين عنان عزيمت باز نكشيد * و مدت بيست روز در ظاهر آن قصبه سايه‌بان ظل الهى بازكشيد و ميرزا عبد اللطيف و ميرزا عبد اللّه شيرازى را با غلبهء تمام به جانب ولايت بسطام فرستاد و فرمود كه ميرزا سلطان عبد اللّه به ولايت استراباد درآيد و آثار تسلّط و اقتدار به مازندرانيان ديوسار نمايد و هر دو شاهزاده به موجب فرموده كاربند شدند و ميرزا الغ بيك تا پل ابريشم فرموده معاودت نمود .\r\nو ميرزا عبد اللطيف در سرحد بسطام مقام داشت . چون از معاودت پدر وقوف يافت او نيز بىتوقف بازگشت و به حقيقت معاودت ميرزا الغ بيك از پل ابريشم موجب ظهور ضعف و قصور و سبب عجز و فتور لشكر منصور شد و چون در كارخانهء تقدير مقرر و مقدر بود كه ميرزا ابو القاسم بابر چند سال به سعادت و اقبال در مملكت خراسان و جرجان و ساير ولايات سلطنت به استقلال خواهد فرمود صورت معاودت ميرزا الغ بيك در آيينهء زمانه روى نمود والّا از روات ثقات منقول است كه\r\n\r\n\r\n","description":"","footnote":"\r\n( 75 ) . به معنى سبزه‌زار و مرغزار .\r\n","page_name":" 655 ","page_number":57},
  {"content":"\r\n\r\nاگر ميرزا الغ بيك اعلام ظفر اعلام تا اولنگ بسطام مىرسانيد شاهزادگان كرام عظام ميرزا علاء الدوله و ميرزا ابو القاسم بابر را به كلى مستأصل مىگردانيد و ايشان به ضرورت در ظل رايت و كنف رعايت ميرزا سلطان محمد به عراق مىرفتند و بعد از آن غالبا ايشان را كارى از پيش نمىرفت * . لكن يفعل اللّه ما يشاء . « 76 »\r\nالقصه ميرزا عبد اللطيف چنان به سرعت بازگشت كه طبل و علم در منزل گذاشت و درين اثنا ، تبى محرق در بوتهء دل و كورهء سينهء او مشتعل شد و غمهاى جگرسوز و فكرتهاى محنت‌اندوز روى به او آورد و مزاج از اعتدال طبيعى عدول نمود و طبيعت از منهاج اصلى منحرف شد و سر عجز بر بالين ناتوانى نهاده از زيور صحت عاطل گشت و چون به حوالى نشابور رسيد ميل بلوك « 77 » بار كرد و هر روز بار خاطر و علت زيادت مىشد و با آن‌كه مرض در غايت صعوبت بود و اكثر اطبا تشخيص به دق مىكردند ، جمعى مفسدان پيش ميرزا الغ بيك چنان باز نمودند كه شاهزاده مطلقا مرض ندارد و تمارض مىكند و خيال استقلال دارد و ميرزا الغ بيك امرا به ولايت نشابور فرستاد تا شاهزاده را در محفه انداخته به مشهد پيش پدر بردند و ميرزا الغ بيك چون احوال پسر مشاهده كرد و ماه آسمان شهريارى را رهين محاق و قرين احتراق ديد دانست كه ارباب اغراض از باب صواب اغراض نموده‌اند و سخن سقيم در باب عرض مرض به عرض رسانيده سخنان خبيثان ناشنوده انگاشت و به طبيب حاذق و اشربهء موافق اشارت فرمود تا اسباب تنقيه و تصفيه ترتيب نمود و صبح صحت از مطلع مراد و افق اميد طلوع آغاز نهاد و قوت طبيعت غبار تغير از دامن مزاج افشاند و از حضيض اعتلال به اوج صحت و كمال اعتدال رساند و قلم سخن‌ساز داستان‌پرداز ، در آن ولا ، چند بيت ملمع در تهنيت صحت شاهزاده به نظم آورده بود .\r\nدرين اثنا ، بعد از چند سال ، خاطر به ايراد آن اقبال نمود .\r\n\r\n\r\n","description":"","footnote":"\r\n( 76 ) . اين آيت نيست : در قرآن مجيد ( سورة البقرة 254 )  وَ لكِنَّ اللَّهَ يَفْعَلُ ما يُرِيدُ  است يا ( آل عمران 35 ) :\r\n كَذلِكَ اللَّهُ يَفْعَلُ ما يَشاءُ . \r\n( 77 ) . نام قريه‌اى است از مضافات نيشابور ( انجمن آراى ناصرى ) .\r\n","page_name":" 656 ","page_number":58},
  {"content":"\r\n\r\nشعر\r\n بشرى لك السرور شفاء من السقم * طوبى لك العناية من واهب النّعم\r\nباز اعتدال يافت مزاج شهنشهى * روز نشاط آمد و بگذشت شام غم\r\nفالشمس اشرقت و لها وجه ضاحك * مستبشر بانّك ناج من الألم\r\nذات تو يافت صحت كلى هزار شكر * گو خصم خون گرفته بمير و حسودهم\r\nهذا الذى اصبت به قد اصابنا * لست الوحيد فى مرض بل بنا اتم\r\nتو آفتاب ملك و جهان در پناه تو * يا رب مباد از سر ما سايهء تو كم\r\nعمرت هزار سال در اقبال و بخت باد * بالخير و السعادة و الجود و الكرم \r\nو ميرزا الغ بيك انواع انعام و اصناف اكرام نسبت با فرزندان عظام عنايت فرمود و مملكت خراسان را به جانب او تفويض فرمود و منتصف رمضان به واسطهء فتنهء يار على تركمان از چهارباغ مشهد مقدس عازم دار السلطنهء هرات شد .\r\n\r\nذكر معاودت ميرزا الغ بيك گوركان به سبب فتنهء اميرزاده يار على و غارت يافتن بيرون هرات\r\nدر داستان فتح خراسان سبق ذكر يافت كه ميرزا الغ بيك اميرزاده يار على و امير سلطان ابو سعيد داروغه را بند فرموده به حصار نيره تو فرستاد و درين اثنا به مسامع جلال رسيد كه اميرزاده يار على خلاص شده قلعه را گرفت و لشكر جمع آورده عازم تسخير هرات شد و شهر را محاصره كرد .\r\nو بيان اين سخن آن است كه از كسان امير سلطان ابو سعيد شخصى كماجى « 78 » به قلعه فرستاد و در ميان كماج سوهانى آبدار نهاد و اميرزاده يار على و امير سلطان ابو سعيد بندها سودند و تيغ بىدريغ در مستحفظان قلعه نهادند و تنى چند را به قتل آورده باقى امان خواستند و چنان قلعه‌اى مسخر شد و اميرزاده يار على امير\r\n\r\n\r\n","description":"","footnote":"\r\n( 78 ) . كماج ( به فتح اول ) يا كماج ( به ضم اول ) نانى است مشهور و نانى را نيز گويند كه بر روى اخگر و زغال پزند ( فرهنگ آنندراج ) - در حبيب السير : كوماج .\r\n","page_name":" 657 ","page_number":59},
  {"content":"\r\n\r\nسلطان ابو سعيد را اجازت داده بيرون فرستاد و چون در آن حصار ذخيرهء بسيار و نقود بىشمار بود اميرزاده يار على دست سخا گشاد و گروه انبوه پيش او جمع آمدند و مواضع كه در حوالى قلعه بود مسخر فرمود و به آن قناعت ننموده عازم تسخير هرات شد و به ولايت كروخ رسيد ، امير بايزيد پروانچى كه در شهر حاكم بود چون اين احوال استماع نمود ، قاصدان پيش ميرزا الغ بيك دوانيد و شهر و برج و باره را مضبوط و مستحكم گردانيد و حكم فرمود كه هركس در شهر اولاغ داشته باشد به رسم قتال به استقبال اميرزاده يار على رود . مردم تازيك بىيراق و سلاح به نواحى كروخ رسيدند . صبحى اميرزاده يار على بريشان تاخت و هرچه داشتند عرضهء تاراج ساخت و رعايا را به جان امان داد و از اموال ايشان احوال او روى به ارتفاع نهاد و از آن‌جا عازم تسخير هرات شد و به ظاهر شهر آمده جمعى اوباش و لئام و فوجى نوكران امراى عظام كه درين ايام بىاعتبار و احترام بودند پيش او جمع آمدند و اميرزاده يار على آغاز محاصره كرده به افروختن آتش فتنه و انگيختن غبار فساد ميان دربست و دست ظلم و بىداد به غارت و تاراج برگشاد .\r\nامير جلال الدين بايزيد به اتفاق جناب شريعت مآب مولانا قاضى قطب الدين احمد الأمامى و باقى اكابر و موالى و ساير عوام و خواص كمر اخلاص بر ميان جان بستند .\r\nبيت\r\n كمرى بر ميان جان بستند * جان كمردار بر ميان بستند \r\nو از حضرت آفريدگار جلت قدرته كه حافظ و حامى همه اوست و بازگشت جمله به او استعانت خواستند و چند روز به زخم ناوك جگردوز و نوك پيكان آتش‌افروز بيرونيان را مجال آن نبود كه پيرامون شهر گردند و چون بعد از واقعهء حضرت خاقان سعيد اين نخست واقعه بود كه در دار السلطنهء هرات روى نمود و مردم شهر به امثال اين وقايع معتاد نبودند فدايىوار به دفع آن فتنه اشتغال نمودند . جمهور\r\n\r\n","description":"","footnote":"","page_name":" 658 ","page_number":60},
  {"content":"\r\n\r\nنامداران و مشهور پيشه‌كاران از محترفه و ارباب صنايع تا متصوفه و اصحاب صوامع نفير عام برآوردند * و روزبه‌روز فوج‌فوج از طرفين به نوبت جنگ انداخته اظهار جلادت مىكردند . تا بعد از چند روز كه اسباب محاصره مرتب گشت اميرزاده يار على با چند هزار سوار و پياده از برابر گوشهء برج شوانيان « 79 » كه فاصله است ميان عراق و فيروز آباد جنگ پيش آورده به كنار خندق آمدند و صداى نقاره و نفير به كرهء چرخ اثير رسيد . ناگاه جمعى بسيار فدايىوار سپرها در سر كشيده و چيرها دربرگرفته از خندق گذشتند و به فصيل درآمده بيل و ميتين در شه ديوار شهر بستند و از بالا به سنگ و نيرو هرگونه تدبير مدافعه مىنمودند و بيرونيان چند نيزه از دست ايشان درر بودند . چون كار به تنگ رسيد ، تركان سمرقندى را پاى ثابت از جا رفته از روى بارو گريختند و مردم تازيك بر موافقت ايشان به يك‌بار از هم فروريختند . در آن حال از زمرهء مشاهير هرات جناب مولانا و صاحب اعظم بقية الاعيان مولانا عماد الدين مطهر كاريزى كه به فرط تهور و كماندارى اشتهار و امتيازى تمام داشت با قليلى از مردم خود به عزم جهاد بر تأييد الهى اعتماد فرمود و پاى جلادت و دلاورى و قدم شجاعت و بهادرى فشرده از اول چاشت تا آخر روز به ضرب تير دلدوز حمله‌هاى متواتر دشمنان را رد مىنمود . تا يكى از سرداران ايشان را كه لشكرى پيش كرده از آب مىگذشت به آتش دوزخ فرستاد و مردم ايشان از روى خاكريز و اندرون فصيل چيرها و سپرها انداخته بازپس گريختند و تا كنار خندق رسيدند همه افگار و زخمدار شدند و اميرزاده يار على كه در ميدان جولان مىنمود به يك چشم‌زدن گوش او را نيز نشانهء تير تقدير ساخته برگردانيد و به سبب آن شجاعت كه در آن روز كار فرمود شهر محفوظ مانده به انعام و اكرام ميرزا الغ بيك اختصاص تمام يافت و بعد از دو سه روز ميرزا الغ بيك جمعى امرا به شهر فرستاد و سبب مزيد قوت شد و هفتده شبان روز مدت محاصره متمادى گشت و بيرونيان به جنگ و جدل و مكر و حيل‌كارى از پيش نتوانستند برد . در وقتى كه شهر محاصره بود ، مردم شهر\r\n\r\n\r\n","description":"","footnote":"\r\n( 79 ) . گويا از شوان است كه به وزن و معنى شبان است .\r\n","page_name":" 659 ","page_number":61},
  {"content":"\r\n\r\nدر بيرون دروازهء « 80 » خوش شخصى را گرفته لت بسيار زدند چنانچه هلاك او جزم شد و ريسمانى بر پاى او بسته و سرنگون از دروازهء خوش روى باره به دروازهء « 81 » قبچاق آوردند و همچنان آويخته بگذاشتند . بعد از مدتى در جنبش آمد . او را فرود آورده به شهر آوردند و معاهدت نموده در سخن آمد و گفت مردى پيشه‌ورم . او را گذاشتند و بعد از آن سالها در حيات بود و اين از غرايب است . آرى\r\nبيت\r\n اگر تيغ عالم بجنبد ز جاى * نبرد رگى تا نخواهد خداى \r\nو درين اثنا ، ميرزا الغ بيك از جانب مشهد رسيد و يار على مغرور از صولت لشكر منصور عاجز گرديد و از تسخير شهر مأيوس گشته عزم حصار نيره تو نمود و اوباش و لئام كه پيش او جمع بودند پريشان شده به هر طرف رفتند .\r\nبيت\r\n همه كبود لب و زردروى و سرخ سرشك * همه شكسته دل و تيره چشم و خشك زبان \r\nو ميرزا الغ بيك در دار السلطنهء هرات نزول فرمود و از فتنهء يار على استفسار نمود . امير بايزيد به موقف عرض رسانيد كه بيرونيان با او همداستان شده اين نوع طغيان نمودند و اگرنه او را چه محل و ياراى آن بود . ميرزا الغ بيك را آتش قهر جهانسوز اشتعال يافت و حكم فرمود كه بيرون شهر هرات را غارت كنند و گروه انبوه كه فتنه و فساد انگيخته بودند و خونهاى مسلمانان به ناحق ريخته به قتل آوردند و سه شبانروز غارت عام كردند . لشكر از شيشهء ضبط بيرون جست و مهمات از مركز\r\n\r\n\r\n","description":"","footnote":"\r\n( 80 ) . دروازهء شرقى هرات ( ليسترينج ص 409 ) .\r\n( 81 ) . دروازهء شمال شرقى هرات ( ليسترينج ) - در نسخ : دروازهء ملك - دروازهء ملك دروازهء شمالى هرات است ( ليسترينج ) .\r\n","page_name":" 660 ","page_number":62},
  {"content":"\r\n\r\nربط عدول جست . هركرا يافتند اسير بند كمند و گرفتار قيد گزند ساختند .\r\nنرگس‌وار همه چشم به زر داشتند و سيم را قرة العين مىپنداشتند . شمسهء زرين آفتاب از طاق لاجوردى به ناخن مىكندند و نعل هلال از ابلق شموس چرخ به دندان مىربودند . قنديلهاى مساجد مىشكستند و امامان مىآويختند و آبروى عزيزان بر خاك‌خوارى مىريختند و مدارس رباط الخيل و درس و تلاوت كلام الليل به جاى دعا و درود و سرود مىگفتند و در مقام علم و حكم زيروبم مىنواختند . همه كس را چون سير پوست باز كردند و از لباس توبرتو چون پياز بىنياز ساختند و از بدايع وقايع آن بود كه در آن ايام كه ميرزا الغ بيك حكم غارت عام فرمود ، لشكر اوزبك نيز به نواحى سمرقند آمده تا دروازهء شهر تاختند و غارت عام كردند و باغات خاصهء ميرزا الغ بيك را ويران ساختند . چينى خانه‌اى كه ازار ديوار چينى آن را از خطا به مدت چند سال برآورده بودند اوزبكان به زخم چماق و گرز درهم شكستند و ايوانهاى زركارى تراشيده و خراشيده را انواع خرابى كردند و افعالى كه از لشكر سمرقند در بيرون هرات و باغ پادشاهان صادر شده بود نمودار آن در بيرون سمرقند و باغات ميرزا الغ بيك از مردم اوزبك به وقوع پيوست و صورت جزاء سيئة سيئة مثلها « 82 » به ابلغ و جهل روى نمود . « 83 »\r\nبيت\r\n چو بد كردى مباش ايمن ز آفات * كه واجب شد طبيعت را مكافات \r\n\r\n\r\n","description":"","footnote":"\r\n( 82 ) . سورة الشورى 40 .\r\n( 83 ) . بابر از باغات ميرزا الغ بيك ذكرى دارد ( ترجمهء برنامه ص 80 ) خصوصا از باغچه‌اى كه ميان چهل ستون ( در باغ ميدان ) و پشتهء كوهك بود و آن باغچه چاردره‌اى [ چهاردرى 
  ] داشته كه ايزاره‌اش تمام چينى بود موسوم به چينىخانه و چينى آن را از خطا آورده بودند . بابر نمىگويد كه اين ازاره در زمان او شكسته بود . ظاهرا اطلاق نام چينىخانه برين چاردره به سبب ازاره‌اش بوده نه به وجه ظروف چينى كه در آن بود و به سبب رواقى كه طاقها داشت براى ظروف چينى و غيرها حسب تشريح مرآة الأصطلاح ص 73 ب و بهار عجم ص 328 .\r\n","page_name":" 661 ","page_number":63},
  {"content":"\r\n\r\nو قضيهء غارت بيرون هرات در اواخر ماه رمضان واقع شد و بعد از سه روز اكابر شهر شفاعت كردند و ميرزا الغ بيك حكم فرمود كه لشكر دست از غارت بازداشتند و مسلمانان را در خانه‌هاى خالى گذاشتند و در آن ايام سرما قوى بود و عيد صيام قريب . مردمان در روز عيد چون عاصيان محشر عريان و بيرونيان ميرزا الغ بيك را به زبان اخلاص دعا و ثناخوان . شخصى كه تمام جامه‌هاى او به تاراج برده بودند و به تاى نان محتاج ساخته ، روز عيد عريان به‌سان بيد مىلرزيد و پيش اسب ميرزا الغ بيك مىدويد و به زارى زار مىناليد و مىگفت : پادشاه عادل ! خوش عيديى دادى درويشان را . عمر و دولت تو افزون بادا .\r\nبيت\r\n به بازوگر قوى دستى بترس از آه مظلومان * كه هر كاز ضعف نالان‌تر قويتر زخم پيكانش « 84 » \r\nو ميرزا عبد اللطيف تا عيد صيام در مشهد امام عليه السلام مقام داشت . چون آوازهء آمدن ميرزا ابو القاسم بابر به مشهد رسيد شاهزاده متوجه هرات گرديد . ميرزا الغ بيك سلطنت هرات را به ميرزا عبد اللطيف عنايت فرمود و به سرعت تمام عزيمت جانب ماوراء النهر نمود و نعش مغفرت مآب حضرت خاقان سعيد را در محفه نهاده به تعظيم تمام روان ساخت و بسيارى از ارباب صنايع و هرگونه بدايع نقل كرد . از آن جمله چند زوج درب فولاد كه حضرت خاقان سعيد از تبريز آورده بود و بر مدرسهء مهد عليا گوهرشاد آغا منصوب بود و اموال جهان و خزاين فراوان روان ساخت .\r\nمصرع\r\n هرچه دلخواه بود حاصل شد \r\n\r\nذكر نهضت ميرزا ابو القاسم بابر به جانب دار السلطنهء هرات و قتل اميرزاده يار على و فرستادن امير هندوكه به طرف مرو\r\nميرزا ابو القاسم بابر ، در حدود بسطام و دامغان ، استماع نمود كه ميرزا\r\n\r\n\r\n","description":"","footnote":"\r\n( 84 ) . از قصيدهء مشهور خاقانى كه اولش « دل من پير تعليم است و من طفل زباندانش » است .\r\n","page_name":" 662 ","page_number":64},
  {"content":"\r\n\r\nالغ بيك از نواحى پل ابريشم معاودت نمود . شاهزاده رايت عزيمت به صوب دار السلطنهء هرات برافراخت و در سرعت نهضت دو منزل يكى ساخت و با لشكرى چون شير سخت جنگ و چون پلنگ زودآهنگ ، بىباك و هتاك و خشمناك و سفاك\r\nبيت\r\n هر يكى جلد و آزموده به جنگ * بر زمين اژدها در آب نهنگ \r\nبه مشهد مقدس آمد و آن‌جا استماع نمود كه ميرزا الغ بيك عزيمت ماوراء النهر فرمود . جمعى بهادران دلير و مبارزان با شمشير به جانب دار السلطنهء هرات فرستاد « 85 » و موكب منصور عازم سرخس شد و امير هندوكه * را فرمود كه با گروهى مردان مرد و دلاوران صف نبرد ، چون مهر دست به قبضهء شمشير خون‌آلود زده و چون سپهر چين كين در جبين صلابت آورده روى به ولايت مرو آوردند « 86 » و شب هنگامى كه صحن زبرجدى به انوار سيارات و ازهار ثابتات آرايش يافته بود و اجرام نورانى چون گهرهاى شب‌افروز از حقهء آبگون گردون تافته به اردوى ميرزا الغ بيك رسيدند و لشكر ماوراء النهر به هم برآمده دست عجز در دامن فرار زدند . بيت\r\n مير هندوكه اسب را در تاخت * تيغ مىراند و تير مىانداخت\r\nلشكر خصم را ز دشنهء تيز * تا به جيحون رسيد گرد گريز\r\nمير چندان گرفت گوهر و گنج * كه دبير آمد از شمار به رنج \r\n\r\n\r\n","description":"","footnote":"\r\n( 85 ) . در حبيب السير ( ج 3 جزو 3 ص 156 ) افزوده است كه امير خليل هندوكه وبان خواجه را با جمعى ديگر از بهادران به هرات فرستاد .\r\n( 86 ) . ايضا : تا سر راه بر سپاه سمرقند گرفته دستبردى نمايند .\r\n","page_name":" 663 ","page_number":65},
  {"content":"\r\n\r\nو امير هندوكه امير ابراهيم امير ايد كوتيمور را گرفته « 87 » مقيّد ساخت و مردم فراوان از كوچيان برگردانيد و نقود و اجناس بىحد و قياس در قبضهء اقتدار آورده عازم دار السلطنهء هرات شد .\r\nو ميرزا الغ بيك بر معبر آمويه پل بسته عبور نمود و لشكر بعضى گذشته و باقى مىگذشتند كه ناگاه لشكر اوزبك رسيد و بر آن سپاه شكسته زدند .\r\nمصرع\r\n صف مغلوب را هوئى بسنده است \r\nجمعى كثير اسير شدند و اموال به غارت و تاراج رفت و لشكر به زحمت تمام به ولايت بخارا رسيد و ميرزا الغ بيك قشلاق همان‌جا فرمود و نعش مغفرت مآب حضرت خاقان سعيد را به دار الملك سمرقند فرستاد * و به اعزاز و اكرام و توقير و احترام در گنبد حضرت صاحبقران امير بزرگ ،\r\nمصرع\r\n چون گنج دفين خاك كردند \r\nافاض اللّه عليه غفرانه .\r\nو ميرزا ابو القاسم بابر جمعى امرا را كه به طرف هرات فرستاده بود ، امرا به ولايت فوشنج رسيدند و ميرزا عبد اللطيف كه بعد از پدر پانزده روز در هرات پادشاه بود ، چون خبر رسيدن لشكر ميرزا ابو القاسم بابر شنيد و از جانب اميرزاده يار على نيز به غايت انديشناك بود ، تنگ اسب عزيمت تنگ بركشيد و خود را از غرقاب هلاكت به ساحل سلامت رسانيد و جمعى امرا و بهادران ميرزا ابو القاسم مقدمهم امير خليل و امير باينخواجه شهر را گرفته قلعه را گشادند و اساس ظلم و بيداد بنياد نهادند و بعد از سه روز اميرزاده يار على با گروهى انبوه به ظاهر شهر فرود آمد و سه شبانروز شهر را محاصره كرد . شبى جمعى از طرف دروازهء عراق او را به شهر\r\n\r\n\r\n","description":"","footnote":"\r\n( 87 ) . ايضا : كه بر ساقهء لشكر بود .\r\n","page_name":" 664 ","page_number":66},
  {"content":"\r\n\r\nآوردند « 88 » و امراى ميرزا ابو القاسم بابر گريخته به حصار اختيار الدين درآمدند و روز ديگر به عهد و پيمان بيرون آمدند و باز شب به حصار رفته مبلغى گرامند كه در شهر نقد كرده بودند از حصار بيرون آورده فرار نمودند و اميرزاده يار على قريب بيست روز در مستقر سلطنت به عيش و عشرت گذرانيد و الحق رعايا را ازو زيادت آسيبى نرسيد و او صباح و رواح چون نرگس و لاله بىجام و پياله نبود . ميرزا ابو القاسم بابر از سرخس عزم هرات فرمود و عبد العلى ركابدار از اردوى ميرزا ابو القاسم آمده به خدمتكارى اميرزاده يار على قيام مىنمود . شبى دانست كه لشكر منصور نزديك آمد ، داروى بىهوشى در شراب ريخته باده‌هاى گران پيمود و اميرزاده يار على در باغ شهر صبحى ميان مستى و بىهوشى آسوده بود كه ناگاه جمعى دلاوران معركهء جنگ و صفدران ميدان نام و ننگ تيغها آخته و از دروازهء ملك « 89 » تاخته به سر او رسيدند و دست و گردنش بسته در سر خيابان به خدمت ميرزا ابو القاسم بابر رسانيدند و موكب همايون به طالع سعد و فال ميمون و زمانهء كارگشا و ستارهء رهنمون در باغ سفيد نزول اجلال فرمود و اميرزاده يار على را در چهارسوى هرات به راه عدم روان ساختند و سر او كه سوداخانهء هوى و هوس بود بر خاك مذلّت انداختند . « 90 »\r\nبيت\r\n فلك را سرانداختن شد سرشت * نشايد كشيدن سر از سرنوشت\r\nنپرورد كس را كه آخر نكشت * كه در مهر نرم است و در كين درشت « 91 » \r\n\r\n\r\n","description":"","footnote":"\r\n( 88 ) . در حبيب السير گفته است كه « اكابر و اعيان كه از جور و طغيان بابريان به جان رسيده بودند در سحر جمعه يار على را به شهر درآوردند » .\r\n( 89 ) . يعنى دروازهء غربى هرات .\r\n( 90 ) . در حبيب السير افزوده است كه وى « اصلا به حفظ دروازه‌ها و اطراف شهر نپرداخت تا بدان چه رسد كه از حدود ولايت باخبر باشد » .\r\n( 91 ) . خمسهء نظامى ( شرف‌نامه ) ص 145 .\r\n","page_name":" 665 ","page_number":67},
  {"content":"\r\n\r\nو اين واقعه اواخر شهر ذى الحجه به وقوع پيوست .\r\n\r\nوقايع سنهء ثلاث و خمسين * ذكر جلوس ميرزا ابو القاسم بابر بر سرير سلطنت خراسان\r\nارادت ملك ملك بخش عزّ شانه چون رايت عنايت برافراخت و جنات كاينات را به انوار عدل و احسان و فروغ امن و امان برافروخت و حكمت قادر مختار عظم سلطانه چون خلعت  وَ اللَّهُ يُؤَيِّدُ بِنَصْرِهِ مَنْ يَشاءُ  « 92 » مرتب ساخت به آتش قهر جهانسوز لباس تلبيس دشمنان را درهم سوخت و منشور دولت چون به توقيع نصر من اللّه موشح بود اسباب جهانگشايى به موجب و فتح قريب ابواب فتح و ظفر گشود و سرير سلطنت مسند دولتمندى شايد كه به نور عقل كامل و وفور عدل شامل ظلام ظلم از مرآت كاينات زدايد و تاج خلافت افسر سرورى بايد كه چون آفتاب در اطراف آفاق به شعاع تيغ عالم اقطار آثار يد بيضا نمايد . موافق اين عبارت و مطابق اين استعارت جلوس همايون ميرزا ابو القاسم بابر است بر سرير سلطنت خراسان .\r\nو بيان آن‌چنان است كه چون ميرزا الغ بيك با اولاد كرام و امراى عظام و خيل و حشم و عبيد و خدم و اموال جهان و نفايس فراوان از ولايت خراسان به طرف ماوراء النهر رفت و طغيان اميرزاده يار على تركمان تسكين يافت ، ميرزا ابو القاسم بابر بر مستقر سلطنت و سرير خلافت به تمكن تمام مقام و آرام فرمود و دار السلطنهء هرات كه در حسن و بها و لطافت آب و هوا در هفت اقليم عالم ممتاز و مستثنى است در تحت تصرف و قبضهء اقتدار قرار يافت و آفتاب مرحمت و سايهء معدلت بر كافهء رعايا و عامهء برايا تافت و اكابر و اشراف به خدمت درگاه معظم شتافتند و مراسم نثار و پيشكش به جا آورده مناسب قدر و مرتبهء رعايت و عنايت يافتند و امير مبارز الدين هندوكه ، از جانب ولايت مرو آمده امير ابراهيم « 93 » امير ايد كوتيمور و كوچيان و ارباب\r\n\r\n\r\n","description":"","footnote":"\r\n( 92 ) . سورة آل عمران 13 .\r\n( 93 ) . حبيب السير : امير ابراهيم ايكوتيمور .\r\n","page_name":" 666 ","page_number":68},
  {"content":"\r\n\r\nصنايع را كه بازگردانيده بود به هرات رسانيد و خون امير ابراهيم را زانوزده درخواست كرد و ميرزا ابو القاسم بابر عنايت فرموده به او بخشيد و صفوف عنايات پادشاهانه و فنون عواطف خسروانه نسبت با امير هندوكه مبذول داشت و عظماى امرا و مقربان درگاه و گردنكشان سپاه ظفر پناه از ابر احسان و درياى امتنان به مواهب انعام و مواجب اكرام اختصاص يافته سر افتخار به ذروهء ثريا برافراشتند و دست اعتبار در كمربند جوزا زدند و هواى دولت قاهره در ضمير مطيع و عاصى و دانى و قاصى جاى گرفت و زبان غايب و حاضر و سامع و ناظر به ذكر دعا و نشر ثنا آرايش يافت و خطبه و سكه به شرف « 94 » نام و القاب عالى خرم و تازه و مشّرف و بلندآوازه شد .\r\nقطعه « 95 »\r\n ز چوب منبر خشك از نشاط گل بدمد * نسيم نام تو چون بگذرد به لفظ خطيب\r\nدهان سكه فراهم نيايد از شادى * كه يافت از شرف نام تو به نقد نصيب \r\nو ميرزا علاء الدوله ، از آن زمان كه از ميدان ميرزا الغ بيك روگردان شد تا اكنون كه عنايت ملك بىچون فتح دار السلطنهء هرات ميسر گردانيد در ظل رأفت ميرزا ابو القاسم بابر به عيش و نشاط مىگذرانيد و چون مملكت خراسان جولانگاه سپاه ميرزا ابو القاسم بابر بود كرم نمود و سركارتون « 96 » را سيورغال ميرزا علاء الدوله فرمود و ميرزا علاء الدوله فرزند دولتمند ميرزا سلطان ابراهيم را با كوچ و اوروق و جواهر و نقود كه در آن اوان از قلعهء عماد بيرون آورده بود به جانب ولايت تون روان فرمود . « 97 » درين ولا كه دار السلطنهء هرات مفتوح شده اعدا مكسور و مقهور گشتند ، لعبت باز گردون شعبده‌اى ساخت و زمانه طرح بازيى از نو درانداخت و جمعى مردم\r\n\r\n\r\n","description":"","footnote":"\r\n( 94 ) . ايضا : خطبه و سكه در جميع ولايات خراسان .\r\n( 95 ) . براى بيت اول ر ك به قصايد ظهير فاريابى ص 169 .\r\n( 96 ) . در قهستان ، ر ك به ليسترينج ص 353 .\r\n( 97 ) . حبيب السير : به نفس نفيس در هرات توقف نمود .\r\n","page_name":" 667 ","page_number":69},
  {"content":"\r\n\r\nبد و ارباب حسد كه پيش آن دو پادشاه راه آمد و شد داشتند بر لوح انديشهء ميرزا ابو القاسم بابر نگاشتند كه ميرزا علاء الدوله فكر سركشى و جدال دارد و نقش استقلال بر لوح خيال مىنگارد و ميرزا ابو القاسم بابر فرمود كه ميرزا علاء الدوله را گرفته محبوس نمودند و گروهى انبوه به عزم گرفتن ميرزا سلطان ابراهيم به طرف تون تاختند و ميرزا سلطان ابراهيم را از نزديك تون باز گردانيدند و مولانا احمد يساول جنگ عظيم كرده و بر دست او زخمى قوى رسيده رقيه سلطان بيگه همشيرهء ميرزا سلطان ابراهيم را به جانب عراق برد و به مهد عليا گوهرشاد آغا و ميرزا سلطان محمد رسانيد و ميرزا سلطان ابراهيم را با خزائن نقود كه مهندس عقل از حساب آن عاجز بود و شرايف ظرايف و زواهر جواهر پيش ميرزا ابو القاسم بابر آوردند و ميرزا سلطان ابراهيم را حبس فرمود و صندوقچه‌هاى جواهر و طلا و نقرهء وافر ناگشوده و ناكشيده بخشيد « 98 » و آن همه نقود و جواهر را ميزان همت به جوى نسنجيد و از آن وقت ميرزا سلطان ابراهيم چون لعل در زندان كان و در در صدف عمان محبوس بود « 99 » تا آن زمان كه عنايت الهى به موجب  ما يَفْتَحِ اللَّهُ لِلنَّاسِ مِنْ رَحْمَةٍ فَلا مُمْسِكَ لَها  « 100 » او را از مضيق حبس بيرون آورده بر سرير سلطنت نشاند .\r\nبيت\r\n اول شكسته باش كه اوج سرير ملك * يوسف پس از مجاهدهء قعر چاه يافت \r\nچنانچه شرح از مساعدت وقت مأمول است .\r\nو ميرزا ابو القاسم بابر يكران مراد در ميدان سلطنت خراسان جولان داد و هماى دولت و سعادت بال اقبال بازگشاد و امير هندوكه در ديوان اعلى به غايت\r\n\r\n\r\n","description":"","footnote":"\r\n( 98 ) . راجع به جود مفرط ميرزا بابر ر ك به دولتشاه ص 433 به بعد .\r\n( 99 ) . حاشيهء نسخه : اگرچه ميرزا سلطان محمد در زمان فتح خراسان ، چند روزى ميرزا سلطان ابراهيم را اطلاق فرمود ، اما باز ميرزا ابو القاسم او را حبس نمود . منه رحمه اللّه .\r\n( 100 ) . سورة فاطر 2 .\r\n","page_name":" 668 ","page_number":70},
  {"content":"\r\n\r\nصاحب اختيار بود و به ضبط مملكت اهتمام نمود . اما چون اميرزا ابو القاسم بابر صبح و شام به شراب مدام اشتغال داشت و غير صداى عود و نواى نى كاروبار جهان را باد مىپنداشت ، جمعى امرا كه از ديرباز مخصوص او بودند آغاز فتنه و فساد و بنياد ظلم و بيداد نمودند و امير هندوكه از اوضاع امرا ملول شده اجازت خواست كه چند روزى در ييلاق بادغيس نشيند و رخصت يافته ميرزا ابراهيم را كه محبوس داشت همراه برد و درين ولا ، ميرزا عبد اللطيف از بلخ ايلچى فرستاد و پيغام داد كه ميرزا الغ بيك سپاه گران جمع آورده .\r\nمصرع\r\n عزم تسخير خراسان دارد \r\nو ما سر راه او گرفته‌ايم و به عون عنايت الهى نخواهيم گذاشت كه عبور نمايد و با شما در مقام محبت و مودت و اتحاد و اعتقاديم . ميرزا ابو القاسم بابر ايلچى را رعايت فرمود و جواب موافق نوشته ارسال نمود .\r\n\r\nذكر عصيان ميرزا عبد اللطيف نسبت با ميرزا الغ بيك گوركان و اسباب آن\r\nميرزا عبد اللطيف بعد از ميرزا الغ بيك چند روز در هرات بود و چون آوازهء آمدن ميرزا ابو القاسم بابر استماع نمود و ميرزاده يار على تركمان از طرف قلعهء نيره تو در كمين بود ، ميرزا عبد اللطيف را مجال توقف نماند و شبى چه شب ،\r\nبيت\r\n شبى همچو روز قيامت دراز * در امن بسته ره فتنه باز \r\nاز دار السلطنهء هرات بيرون رفت و از معبراند خود گذشته به ماوراء النهر رسيد و قاصد به جانب سمرقند دوانيد . ميرزا الغ بيك نشان فرستاد كه ولايت بلخ سيورغال اوست . آن‌جا رفته به ضبط آن قيام نمايد . ميرزا عبد اللطيف را اين صورت\r\n\r\n","description":"","footnote":"","page_name":" 669 ","page_number":71},
  {"content":"\r\n\r\nبه غايت موافق طبع نمود . چه در باطن از پدر ترسان و هراسان بود . چون به بلخ آمد ، در آن ولايت رايت مخالفت برافراشت و صورت خلاف پدر كالنقش فى الحجر بر لوح انديشه نگاشت .\r\nمصرع\r\n اولا صندوق تمغا را شكست « 101 » \r\nو منادى فرمود كه تمغا را برانداختيم . كسى ازين جهت متعرض مسلمانان نشود . تمام كشتيها كه در گذرها بود پيش خود جمع آورد و ايل والوس كه به كلى از ميرزا الغ بيك نفور بودند به يكبارگى بر درگاه ميرزا عبد اللطيف هجوم نمودند و روز به روز اسباب وحشت و كدورت دست درهم مىداد تا به آن‌جا رسيد كه ميرزا الغ بيك لشكر كشيد و قاصد جان پسر گرديد .\r\nو منشأ خلاف آن بود كه به حسب احكام نجوم ميان طالع پدر و پسر غايت عداوت مىنمود . پدر را در طالع ذنب كه عقدهء نحس است دم فرو برده بود و پسر را رأس كه عقدهء سعد است از طالع سر برآورده و هر دو پادشاه علم نجوم را نيك مىدانستند . * ميرزا الغ بيك به غلبهء ظن زوال ملك خويش از پسر مىديد و نيك ديده بود و بر پسر متغير گشته بود و ميرزا عبد اللطيف هم اين را دريافته بود و در تدبير آن كار سعى تمام مىنمود و در وقت فتح خراسان به چند جهت خاطر پسر از پدر رنجيد . اول آن‌كه خزينهء او كه در قلعهء اختيار الدين محفوظ بود به او نداد و ديگر آن‌كه او را در هرات كه سالها به عظمت گذرانيده بود در غايت فلاكت نگاه داشت و سه ديگر آن‌كه او را در سرحد بسطام و مشهد و هرات در دهان ياغى گذاشت و وجود او را عدم انگاشت و از همه افزون آن‌كه برادر خرد او را ، ميرزا عبد العزيز را از همه جهت بر ميرزا عبد اللطيف مقدم داشت . بدين اسباب ميان پدر و پسر مواد عناد انعقاد يافت و بنياد فساد استحكام پذيرفت و منجر به آن شد كه پسر كمر عداوت پدر\r\n\r\n\r\n","description":"","footnote":"\r\n( 101 ) . در حبيب السير افزوده است كه « باعث برين چيز آن بود كه ميرزا الغ‌بيك در باب حصول وجوه تمغا و زكات مبالغهء بسيار داشت . »\r\n","page_name":" 670 ","page_number":72},
  {"content":"\r\n\r\nبر ميان جان بست و پدر در قصد قتل پسر بىطاقت گشت و تيغ كين به زهر بىمهرى آب مىداد و خدنگ جفا از كمان بلا مىگشاد و با لشكرى چون حوادث گردون و ريگ هامون به ساحل جيحون آمد و ميرزا عبد اللطيف با سپاهى چون مور و ملخ از نواحى بلخ پيش رفته از عبور مانع شد و صبح و شام به آيين تمام دو لشكر در مقام انتقام بودند و صداى سورن و نفير به ذروهء فلك اثير مىرسيد . مدتى مديد اين متمادى گرديد .\r\nميرزا ابو القاسم بابر چون برين حال وقوف يافت خاطر به كلى از آن طرف جمع ساخت .\r\nبيت\r\n چو در لشكر دشمن افتد خلاف * تو شمشير خود را بمان در غلاف \r\nو لشكر ظفرنشان عزيمت تسخير مملكت سيستان فرمود و سپاه جهانسوز به طرف ولايت نيمروز ارسال نمود .\r\n\r\nذكر عزيمت ميرزا ابو القاسم بابر به جانب سيستان و عصيان امير هندوكه و قتل او در ولايت خبوشان\r\nوالى سيستان شاه حسين * كه آباء و اجداد او هميشه باجگزار و خدمتكار اين خاندان بودند و به مراسم جانسپارى قيام مىنمودند ، درين ولا انديشهء خلاف كرده ديو غرور سوداى فاسد در دماغ او راه داد و چون بدمستان شراب شرارت راه فتنه و فساد به سوى شهر و ولايت خود بازگشاد .\r\nبيت\r\n هر سيه دل كه شد از جام هوا مست غرور * فتنه انگيزتر از غمزهء جانان گردد \r\n\r\n","description":"","footnote":"","page_name":" 671 ","page_number":73},
  {"content":"\r\n\r\nميرزا ابو القاسم بابر فرمان فرمود كه نامداران سپاه و مقربان درگاه در ظل رايت ظفر آيت كه مطلع آفتاب نصرت است جمع آمدند و از دار السلطنهء هرات نهضت نموده عزيمت مملكت سيستان فرمود و قاصدى به طلب امير هندوكه كه در بادغيس بود فرستاد . امير هندوكه عرضه داشت كه ميرزا عبد اللطيف در بلخ است .\r\nاين سرحد را خالى گذاشتن مصلحت نمىنمايد . ميرزا ابو القاسم بابر يكران اقتدار تا ولايت اسفزار رانده جمعى امرا و دلاوران نامزد فرمود كه به جانب مملكت نيمروز عزيمت نمايند . والى سيستان دانست كه با پيل دمان پهلو زدن و با شير ژيان پنجه آزمودن موافق عقل و مطابق نقل نيست .\r\nبيت\r\n هركه با پولاد باز و پنجه كرد * ساعد سيمين خود را رنجه كرد \r\nعنان تجبّر و تهوّر باز كشيد و باد كبر و غرور از سر بيرون كرد و وسايل انگيخت و دست در دامن شفعا آويخت و جمعى مقربان را واسطه ساخت و به زبان عجز و نياز عذر گناه گذشته خواست و پيمان به ايمان مؤكد گردانيد كه بعد اليوم مراسم خدمتكارى و شرائط جانسپارى به ظهور آورد و به مال و لشكر و باقى خدمات ديگر از مقتضى مثال واجب الأمتثال درنگذرد و پيشكشهاى لايق و تحفه‌هاى موافق روان داشت . امرا عرض حال و قبول مال و منال او به موقف عرض رسانيدند . از آن‌جا كه مرحمت اصلى و رأفت جبلى آن پادشاه بود ملتمس و مأمول او را مبذول داشت و جريدهء جريمهء او را :\r\nمصرع\r\n ناخوانده و ناشنوده انگاشت \r\nو امراى مملكت سيستان را ايل و منقاد گردانيده مراجعت نمودند .\r\nو امير هندوكه در ييلاق بادغيس « 102 » بخت هندو صفت كار فرمود . چون\r\n\r\n\r\n","description":"","footnote":"\r\n( 102 ) . به قول صاحب آثار هرات ص 127 ، قادس ، قلعه‌نو . گلران و كشك هر چهار جا به نام بادغيس ياد\r\n","page_name":" 672 ","page_number":74},
  {"content":"\r\n\r\nدانست كه ميرزا ابو القاسم بابر به جانب سيستان عزيمت نمود ، امير ابراهيم ايد كوتيمور را به طرف ماوراء النهر فرستاد و او را در اندخود گرفته پيش ميرزا عبد اللطيف بردند و مدتى در حبس او گرفتار بود و امير هندوكه دوال جدال بر طبل اقبال كوفته شيوهء بغى و طغيان و طريق خلاف و عصيان پيش گرفت و چون ابر و باد به طرف استراباد روان شد . ميرزا ابو القاسم بابر با فوجى از سپاه ظفر پناه با شليغ امير شيخعلى بهادر و امير سلطان ابو سعيد داروغه را تعيين فرمود و فرمود كه :\r\nبيت\r\n سر دشمنان زير سنگ آورند * جهان بر بدانديش تنگ آورند \r\nو لشكر فيروزى اثر در ولايت خبوشان به او رسيدند و آتش محاربه و قتال التهاب و اشتعال يافت و شرار كارزار از مركز خاك بر ذروهء افلاك تافت . چشمهء نوربخش آفتاب از غبار معركه تيره شد و چشمهاى كواكب ثواقب از گرد سپاه سياه و خيره گشت .\r\nبيت\r\n ستاره سنان بود و خورشيد تيغ * زآهن زمين بود و از گرد ميغ\r\nگشاينده شمشير بند زره * چو باد از سر زلف خوبان گره \r\nامير هندوكه بسى معركه‌ها و جنگها ديده بود و آيين شجاعت و دلاورى ورزيده چون شير خشمناك بغريد و صفها برهم دريد و سپاه مخالف را چون گرد شكافت و از دلاوران ايشان هركه را يافت\r\n\r\n\r\n","description":"","footnote":"\r\nمىشوند . در خريطهء كلان هولدك جملهء اين مواضع را ( - غير قادس كه به جنوب غربى قلعهء نو به فاصلهء دو كروه مسافت واقع مىباشد آثار هرات ص 25 ) نشان داده است . نيز ر ك به ليسترينج ص 412 .\r\n","page_name":" 673 ","page_number":75},
  {"content":"\r\n\r\nبيت\r\n سر و گردن و سينه و پا و دست * ز سر تا قدم خرد درهم شكست \r\nو مردم او در پى گريختگان رفته امير سلطان ابو سعيد را زخمى قوى زدند و هم به آن زخم در سبزوار درگذشت .\r\nبيت\r\n كه داند كه اين خاك انگيخته * به خون چه دلهاست آميخته « 103 » \r\nو مردم هندوكه به غارت مشغول شدند و او يكران مراد در ميدان ظفر جلوه مىداد . ناگاه امير شيخعلى بهادر و هندوكه به هم رسيده درهم آويختند و خاك معركه را با خون برآميختند و امير شيخعلى به قوت دولت قاهره هندوكه را به قتل رسانيد و نام جد خود شيخعلى بهادر را زنده گردانيد و او را هم مجال توقف نمانده بيرون رفت و سر هندوكه را به دست آورده پايمال جفا ساختند و در هرات جهت عبرت كافرنعمتان ديگر از دروازهء ملك آويختند . آرى\r\nبيت\r\n با ولى نعمت ار برون آيى * همچو هندوكه سرنگون آيى \r\nميرزا ابو القاسم بابر از جانب سيستان مراجعت نمود و خاطر همايون از جميع جوانب جمع فرمود و در دار السلطنهء هرات مجلس نشاط و بساط انبساط ترتيب داد و به اقداح راح ابواب روح و راحت بر روى دلها گشاد . در خلال اين احوال ، به محفل عنايت حضرت  وَ عِنْدَهُ مَفاتِحُ الْغَيْبِ  « 104 » فتح قلعهء عماد كه نمودار ايوان سبع « 105 » شداد است ميسر گشت .\r\n\r\n\r\n","description":"","footnote":"\r\n( 103 ) . خمسهء نظامى ( شرف‌نامه ) ص 145 .\r\n( 104 ) . سوره الأنعام 59 .\r\n( 105 ) . اشارت است به آيهء  وَ بَنَيْنا فَوْقَكُمْ سَبْعاً شِداداً . \r\n","page_name":" 674 ","page_number":76},
  {"content":"\r\n\r\nو شرح آن‌چنان است كه محمد صالح جوانى دلاور بود و ميرزا علاء الدوله او را براتى بر خزانهء قلعهء عماد عنايت فرمود و او به قلعه رفته و چيزى از آن وجه گرفته و با كوتوال آن‌جا طريق محبت مسلوك داشته بيرون آمد و چند تقوز رخت و تحفه‌ها و طاسهاى ميوه مرتّب ساخته و با نوكران مقرّر داشته كه اگر مجال يابند آن اشيا را به طريق مردم مزدوركار برداشته به قلعه درآيند و خود به قلعه رفت و با كوتوال آن‌جا به شراب مشغول شد و آن اشيا را به رسم پيشكش به قلعه درآوردند و به هر حيله چند نوكر او درآمدند . ناگاه شمشير كشيده به نام ميرزا ابو القاسم بابر صلوات داد و چند كس را به دروازهء عدم بيرون فرستاد و مردم قلعه امان خواسته انقياد نمودند و در سلك نوكران ديگر فرمانبردار بودند و خزاين جهان كه در آن قلعه بود مضبوط گردانيد « 106 » و خبر فتح قلعه و شرح تسخير آن به حسن تدبير به عرض ميرزا ابو القاسم رسانيد .\r\nو صداى اين بشارت به نوعى غلغله در دار السلطنهء هرات انداخت كه نگاهبانان ميرزا علاء الدوله را از شرائط محافظت غافل ساخت و او از حبس بيرون رفته به طرف غور و خيسار عزيمت نمود و از آن‌جا به ولايت نيمروز رفت و آن‌جا جمعيتى تمام در سلك اهتمام او انتظام يافت . ميرزا ابو القاسم بابر امير شجاع الدين خداى داد را كه به شرف مصاهرت آن حضرت سرافراز بود با جمعى دلاوران معين فرمود كه عزيمت آن ولايت نموده در دفع فتنه و فساد غايت سعى و اجتهاد به جاى آوردند . ميرزا علاء الدوله چون از توجه سپاه ظفر پناه آگاه شد زيادت در آن ولايت توقف نفرمود و با ناله و آه آهنگ راه عراق نمود و از سرحد بيابان يزد خبر آمدن خود پيش ميرزا سلطان محمد فرستاد و برادر نامهربان دست ردّ بر روى اميد نهاد و پيغام داد كه ما عازم صوب خراسانيم . آن برادر در بيابان يزد توقف نمايد تا به وقت عزيمت ملحق شود و ميرزا علاء الدوله روزى چند به كام و ناكام در آن مقام\r\n\r\n\r\n","description":"","footnote":"\r\n( 106 ) . در حبيب السير گفته است كه « ذخاير وافر و نقود نامعدود به دست ميرزا بابر افتاد . اكثر آنها را ناديده به امرا و اركان دولت بخشيد . »\r\n","page_name":" 675 ","page_number":77},
  {"content":"\r\n\r\nبىسرانجام گذرانيد .\r\n\r\nذكر نهضت ميرزا سلطان محمد « 107 » به جانب خراسان و تسخير آن مملكت به عنايت ملك مستعان\r\nميرزا سلطان محمد را پيوسته هواى تسخير مملكت خراسان مكنون ضمير منير و مخزون خاطر خطير بود و به واسطهء ضرورت ملكى و مهمات كلى آن معنى در حجاب انتظار مانده اين صورت در نقاب استتار روى نمىنمود و سرداران ممالك عراق مثل ملك كيومرث « 108 » و اتابكان لرستان شاهزاده را سر تسليم و گردن انقياد نمىنهادند و به زبان سركشى پيغام مىدادند كه ما تابع پادشاهيم كه سرير سلطنت شاهرخى مستقر دولت او باشد و چون منشاء و مولد ميرزا سلطان محمد دار السلطنهء هرات بود و ميرزا الغ بيك كه وارث حقيقى بود به ضرورت عزيمت مملكت ماوراء النهر نمود ، ميرزا سلطان محمد احوال ممالك فارس و عراق مضبوط ساخته داعيهء فتح خراسان دامن همت او گرفت و عزم تسخير آن ولايت زيادت شد و از ممالك عراق و فارس چون شيراز و اصفهان و لرستان و شولستان و يزد و كرمان و قم و كاشان و آوه و ساوه و رى و سمنان و دامغان لشكرى گران و سپاهى بىكران مرتب ساخت و رايت عزيمت برافراخت و از بسطام گذشته ايلچى پيش برادر فرستاد و از آمدن خويش آگاهى داد .\r\nميرزا ابو القاسم بابر چون از توجه برادر وقوف يافت و پرتو اين خبر بر خاطر انور او تافت فرمان داد كه دليران ميدان جنگ و شيران بيشهء نام و ننگ و مردان روزگار و صفدران روزگار از اطراف و اكناف خراسان ، از سرحد سيستان تا مرو و\r\n\r\n\r\n","description":"","footnote":"\r\n( 107 ) . وى پسر ميرزا بايسنغر بود . در حبيب السير ج 3 جزو 3 ص 161 به بعد احوال او را به اختصارى مفيد آورده است .\r\n( 108 ) . به ظاهر مراد از كيومرث بن بيستون باد و سپانى است كه در سنهء 807 بر تخت نشست . ر ك به زامباور ص 191 .\r\n","page_name":" 676 ","page_number":78},
  {"content":"\r\n\r\nماخان ، و از نواحى شبرغان تا اقصاى مازندران جمع آمدند و از دار السلطنهء هرات به سرعت تمام نهضت فرمود و منازل و مراحل مىپيمود تا در ولايت جام غلبه و ازدحام آن دو سپاه خونخوار و آن دو درياى زخّار به هم رسيد .\r\nبيت\r\n دو لشكر برابر شد آراسته * ز هر جانبى بانگ برخاسته\r\nز بس نعره كامد برون از كمين * فرود اوفتاد آسمان از زمين\r\nچو بر جنگ شد ساخته سازشان * گريزنده شد ديو ز آوازشان « 109 » \r\nآتش قتال اشتعال يافت و شرار كارزار زبانه كشيد . از گرد نعال تكاوران چشمهء آفتاب روى بپوشيد و از غبار ستم اسبان بسيط پردهء اغبر در سر كشيد . نائرهء حرب آتش فنا در خرمن جانها مىافكند و تندباد حمله نهال بقا را از رياض وجود برمىكند . ميرزا سلطان محمد و ميرزا ابو القاسم بابر چون رعد در نيسان و برق در نيستان مىخروشيدند و مىكوشيدند و از هرطرف مىتاختند و بسيارى مىانداختند و به تيغ و سنان يكى دو و دو يكى مىساختند .\r\nبيت\r\n آن يكى چون سپهر آينه فام * جوشن انتقام پوشيده \r\nو مانند بهرام تيغ خون‌آشام از نيام كشيده و اين يكى پيكان آتش بار به زهر كين آب داده و خدنگ چهارپر در كمان سه « 110 » پىنهاده از بيم نيزهء پيچان آن سماك رامح سيماب‌وار تن همه لرزان و از ترس خدنگ زودآهنگ اين نسر طاير كبوترآسا به جان هراسان و آن دو لشكر تندخوى جنگجوى از دو سوى روى در روى آورده آنچه امكان مقابله و جدال و محاربه و قتال و كشش و كوشش و آويزش و\r\n\r\n\r\n","description":"","footnote":"\r\n( 109 ) . خمسهء نظامى ( شرف‌نامه ) ص 137 .\r\n( 110 ) . كذا به فتح باى فارسى كمان سه‌پى به ظاهر كمانى است كه سه‌بار معصّب است .\r\n","page_name":" 677 ","page_number":79},
  {"content":"\r\n\r\nخونريزش بود از دو طرف روى نمود .\r\nبيت\r\n نياسود لشكر ز خون ريختن * ز دشمن به دشمن درآويختن \r\nعاقبت نسيم عنايت الهى  وَ اللَّهُ يُؤَيِّدُ بِنَصْرِهِ مَنْ يَشاءُ  « 111 » وزيده غبار پيكار شكافت و انوار فتح مبين و نصر عزيز بر علم دولت ميرزا سلطان محمد تافت و سپاه خراسان خائف و هراسان هزيمت غنيمت دانستند و گريز دستاويز خلاص جان ساختند .\r\nبيت\r\n گريزندگان را در آن رستخيز * نه روى رهايى نه راى گريز\r\nسواران همه تير پرداخته * گهى تير و گه تركش انداخته \r\nو لشكر عراق مظفر و منصور غنايم نامحصور گرفتند و از مراكب گردون مواكب و تيغهاى جوزا مناكب و دراهم منقود و جواهر نامعدود و مال و منال و احمال و اثقال به حظى وافر و نصيبى وافى رسيدند . آحاد الناس لشكر عراق و فارس صاحب بارگاه و اساس شدند و افراد سواد واهب قطار و مهار گشتند و به ميامن اين فتح مبين كوكب اقبال ميرزا سلطان محمد به اوج كمال ارتفاع يافت و اختر دولت روى به ذروهء سعادت آورد . رقاب و نواصى ادانى و اقاصى در قبضهء اقتدار قرار گرفت . و ميرزا ابو القاسم بابر از غرقاب درياى هيجا و التهاب آتش وغا به سلامت بيرون آمد .\r\nمصرع\r\n سلامت همه آفاق در سلامت اوست \r\nو با هفت بنده نيكخواه كه از غايت اتفاق چون هفت اورنگ با يكديگر\r\n\r\n\r\n","description":"","footnote":"\r\n( 111 ) . آل عمران 11 .\r\n","page_name":" 678 ","page_number":80},
  {"content":"\r\n\r\nيك جهت بودند و از كمال انطباق مانند هفت فلك يكدل به جانب قلعهء عماد كه شرح فتح آن گذشت متوجه گشت و در راه هرگونه مشقت و ناملايم ديده به قلعه درآمد .\r\nو ميرزا سلطان محمد شكر مواهب الهى به جاى آورده صداى نقارهء پادشاهى به ايوان كيوان رسانيد و ركاب ظفر انتساب‌گران ساخته عنان سمند جهان‌پيما سبك گردانيد و پيشتر امير پيرزاد بخارى را جهت استمالت رعيت به هرات فرستاد و شرح فتح آن پيغام داد . سادات و قضات و موالى و اهالى و اكابر و اصاغر و اشراف و اصناف به رسم استقبال استعجال نمودند و به شرف تقبيل انامل فياض فايز و سرافراز شدند و هماى دولت سايهء سعادت بر آن بلده انداخت و آفتاب طلعت همايون آن خطهء ميمون را مشرف و منور ساخت و پيك گردون [ مسير ؟ 
  ] اخبار فتح و نصرت به مسامع جهانيان رسانيد و عالم را به طراوت عدل و داد سرسبز و شاداب گردانيد .\r\nبقاع و رباع كه به آسيب آمد شد لشكرها روى به خرابى داشت به حال عمارت باز آمد و ضياع كه در معرض ضياع بود و مكان سباع و ضباع گشته مأمون و مسكون شد و ميرزا سلطان ابراهيم ولد ميرزا علاء الدوله كه در حبس ميرزا ابو القاسم بابر « 112 » بود و ميرزا شاه محمود ولد ميرزا ابو القاسم بابر را پيش ميرزا سلطان محمد « 113 » آوردند . هردو را نواختى به واجبى فرمود و عنايت و رعايت تمام نمود و ميرزا سلطان ابراهيم را پيش پدر او ميرزا علاء الدوله فرستاد و ميرزا « 114 » شاه محمود را به والدهء او داد و بر سرير سلطنت جد بزرگوار و خاقان سعيد كامكار به تمكين تمام مقام و آرام فرمود و به عزم\r\n\r\n\r\n","description":"","footnote":"\r\n( 112 ) . بر حاشيهء نسخه . ميرزا سلطان ابراهيم را چون باز ميرزا ابو القاسم بابر گرفته حبس فرمود رقم قلم آن ايام معدود را در داستان سابق اعتماد ننمود . منه رحمة اللّه ( ر ك - مطلع سعدين چاپ لاهور به ذيل وقايع ( 853 ) - ذكر جشن ختان او در ذيل وقايع 852 مذكور است .\r\n( 113 ) . ولادتش در محرم سنهء 852 .\r\n( 114 ) . در حبيب السير ج 3 جزو 3 ص 162 گفته است كه ميرزا سلطان محمد ميرزا علاء الدوله را مصحوب خويش از عراق آورده بود .\r\n","page_name":" 679 ","page_number":81},
  {"content":"\r\n\r\nزيارت حضرت شيخ الأسلام الأعظم ، قدوة مشايخ الأمم ، مظهر عناية اللّه الأكبر ، شيخ بهاء الدين عمر قدس سره به قريهء جقاره فرمود و از صحبت شريف آن حضرت انواع منافع استفاضه نمود و بعد از فراغ خاطر از مناظم امور و مصالح جمهور بزم عشرت ترتيب داد و بساط نشاط گشاد و مجلس انس از ماهرويان رشك نگارخانهء چين شد و بزم عيش از تاب رخسار خوبان غيرت‌فزاى خلد برين و حور عين گشت و ساقى سيمين ساق به ملاحت رخسار و حلاوت گفتار و اقداح راح آيينهء روح را جلا مىداد و به خندهء نمكين و شيوهء شيرين درهاى روح و راحت بر دلهاى مشتاقان مىگشاد و مطربان خوش‌الحان از صداى نغمات موزون زهره را در چرخ آورده و نواى نى و عود و قانون از سعد اكبر فغان برآوردند و ميرزا سلطان محمد\r\nمصرع\r\n چند روزى برين نمط گذراند \r\nو درين اثنا از جانب سمرقند ايلچى ميرزا عبد اللطيف رسيد و مكتوبى به موقوف عرض رسانيد . مضمون آن‌كه « شما را فتح خراسان و ما را فتح ماوراء النهر مبارك باد . ما با ميرزا بابر جهت آن دوستى مىورزيديم كه او برادر شما بود و اگرنه همه كس را معلوم است كه در زمان حضرت خاقان سعيد او كه بود و ما كه بوديم . » « 115 »\r\nو امرا فرستادهء ميرزا عبد اللطيف را كه محقر ساچقى آورده مبلغى كرامند افزوده گذرانيدند و جواب مناسب نوشته مصحوب مولانا شمس الدين صدر بدخشانى بازگردانيدند . و شرح قضاياى ماوراء النهر محتاج بيان است .\r\n\r\nذكر قضايايى كه در مملكت ماوراء النهر درين سال به ظهور آمد\r\nاز رشحات حركات خامهء سخن‌ساز و از كلمات نيرات نامهء حكايت‌پرداز گوشزد اهل سماع و ديده‌دوز زمرهء اطلاع شده باشد كه ميرزا عبد اللطيف در بلخ\r\n\r\n\r\n","description":"","footnote":"\r\n( 115 ) . نسخ : من كه بودم .\r\n","page_name":" 680 ","page_number":82},
  {"content":"\r\n\r\nنسبت با پدر عصيان ورزيد و تيغ عدوان بر سبيل اعلان كشيد به واسطهء چند سبب كه شرح آن در داستان فتح خراسان به ادا رسيد و پدر را از عبور جيحون مانع شد و مدت تعادى متمادى گشت و چند نوبت از بالاى آب و پايين آب از طرفين لشكرها گذرانيدند و به كرات و مرّات محاربات قايم گردانيدند و اكثر لشكر ميرزا عبد اللطيف غالب شد و او به سعى تمام سلطنت آن مملكت را طالب گشت و نوبتى ميرزا الغ بيك ميرزا عبد اللّه شيرازى را با عظماى امرا از آب گذراند و ميرزا عبد اللطيف جمعى در برابر فرستاده ميرزا سلطان عبد اللّه گرفتار شد و ميرزا عبد اللطيف او را به جان امان داد و بعد ازين واقعه به چندروز ميرزا الغ بيك ويران شده به طرف سمرقند عود نمود .\r\nو سبب ويرانى آن بود كه ميرزا الغ بيك ميرزا عبد العزيز را در سمرقند گذاشته عازم بلخ شد و در كنار آب طناب نزاع به اطناب كشيد يك فرزند در بلخ نواى جنگ و آهنگ مخالفت راست ساز كرده و ديگر فرزند در سمرقند دست تطاول با اهل و عيال امرا و رعايا دراز كرده . امرا بىطاقت شده جزم كردند كه اين صورت عرضه دارند و بيم آن بود كه پدر را گرفته در بلخ به پسر سپارند . ميرزا الغ بيك امرا و اركان دولت را به انواع استمالت نگاه مىداشت و احكام ميرزا الغ بيك را كه مشتمل بر تهديد و وعيد به سمرقند مىبردند فرزند سعادتمند عدم مىپنداشت .\r\nدرين اثنا ، صورتى غريب از پردهء غيب روى نمود و نقشى عجيب كه در آيينهء خيال محال بود چهره گشود و اختلال به احوال ميرزا الغ بيك راه يافته بخت و دولت از طالع او روى برتافت .\r\nبيت\r\n بسى ديدم درين گردنده دولاب * نديدم هيچ دورش بر يكى آب\r\nاگر خورشيد يك ساعت بلند است * زمانى ديگر از پستى نژند است\r\nچو حال اين است شوبا داده خرسند * مجو آزار بهر خرده‌اى چند \r\n\r\n","description":"","footnote":"","page_name":" 681 ","page_number":83},
  {"content":"\r\n\r\nو بيان اين حال از روى اجمال خروج ميرزا سلطان ابو سعيد است .\r\n\r\nذكر طلوع آفتاب رايت سلطانى و عزم استعلا بر سرير سلطنت و جهانبانى\r\nحضرت خلافت پناهى يعنى ميرزا سلطان ابو سعيد بن ميرزا سلطان محمد بن ميرزا ميران شاه بن حضرت صاحبقران امير تيمور گوركان به ملازمت ميرزا الغ بيك مداومت مىنمود و درين يورش ، در كنار آب ، در اردوى جناب الغ بيك بود و اين ميرزا سلطان ابو سعيد از ابتداى وزيدن صباى صبى و افتتاح ايام نشو و نما تا اين زمان كه سال عمر او به بيست و پنج رسيده بود هميشه انديشهء استعلا بر سرير فرمان‌روايى در خاطر همايون داشت و پيوسته داعيهء استعلا و صورت ارتفاع بر صفحهء ضمير جهانگير مىنگاشت . آفتاب از پرتو جبين مبين او اقتباس نور مىنمود و مشترى از فروغ ناصيهء همايونش سرمايهء سعادت به جهانيان مىداد . دلايل سلطنت عالم از مكارم احوال او واضح و خصايل خلافت بنى آدم از محاسن افعال اولائح و هم در زمان صبى و اوان نشو و نما صباى جهانگشايى از بساتين شمايل او به مشام جان اهل دل مىرسيد .\r\nمصرع\r\n اهل دل را دل گواهى كج نداد \r\nو انوار دولت از فروغ طلعت او چون شعشعهء آفتاب مىدرخشيد .\r\nمصرع\r\n نور دولت آفتاب لامع است \r\nو پيوسته از خاطر فيض بخش و ضمير آفتاب درخش مشايخ و اهل اللّه استمداد همت كيميا خاصيت مىنمود و به زبان حال سلطنت جهان را از باطن معمور ايشان استدعا مىفرمود و شرح و بسط در مقامات بزمى و رزمى و فتوح ممالك و تسخير ولايات كه حضرت واهب العطيات جناب خلافت مآب را عنايت\r\n\r\n","description":"","footnote":"","page_name":" 682 ","page_number":84},
  {"content":"\r\n\r\nفرمود از مساعدت وقت مأمول است . ان شاء اللّه تعالى .\r\nالقصّه به موجب لكل زمان نشوة درين زمان كه پدر و پسر معارض يكديگر بودند فرصت غنيمت دانسته جمعى مردم كه ايشان را ايل ارغون « 116 » گويند در سلك خدمت انتظام داده\r\nمصرع\r\n عازم تسخير سمرقند شد \r\nو گروهى انبوه گردآورده به محاصره مشغول گشت و ميرزا عبد العزيز با آن‌كه لشكر بسيار و سپاه بىشمار داشت مجال جدال و طاقت رزم و قتال محال مىپنداشت و با صدگونه يأس و هراس در حصار خزيد و دم دركشيد . « 117 » چون پرتو اين خبر به خاطر انور ميرزا الغ بيك رسيد آتش غيرت در ضمير منير او شعله‌زد و دود حيرت از دماغ او برآمد و چاره غير آن نديد كه از ظاهر ترمذ عازم سمرقند گرديد و لشكر چنان پريشان گرديد كه بسيار خيمه و خرگاه و سراپرده و بارگاه برجا مانده هركس به طرفى بيرون رفت . ميرزا سلطان ابو سعيد چون از آمدن ميرزا الغ بيك آگاه شد پاى ثبات و قرارش از جا رفته دانست كه چند روزى با روزگار مىبايد ساخت .\r\nبنابرآن به ايل ارغون درآمد . و ميرزا عبد اللطيف از جيحون گذشته به شهر سبز آمد و چند روز طرح اقامت انداخت و لشكرهاى آن نواحى جمع ساخت و لشكر به آيين و يراق تمام ترتيب داد و روى ظفر به سوى فتح سمرقند نهاد و ميرزا الغ بيك با سپاهى چون ادوار افلاك بىنهايت و چون ذرات آفتاب بىحد و غايت به عزم مقابله و قصد مقاتله از سمرقند بيرون آمد و به قرب قريهء دمشق « 118 » تقارب صفين و تلاقى فئتين\r\n\r\n\r\n","description":"","footnote":"\r\n( 116 ) . ارغون‌ها از تراكمهء تركستان‌اند . به قول دولتشاه ص 364 . اما از ترخان‌نامه ( ايليت ج 1 ص 303 ) گفته است كه ارغون خان از اولاد چنگيزخان بود .\r\n( 117 ) . حبيب السير : ميرزا عبد العزيز را چون طاقت جنگ صحرا نبود ، دروازه‌هاى شهر مضبوط ساخته تحصن نمود .\r\n( 118 ) . به نيم منزل از سمرقند ، آباد كردهء تيمور . ر ك براى آن به تركستان ص 88 .\r\n","page_name":" 683 ","page_number":85},
  {"content":"\r\n\r\nظاهر شد . آن دو لشكر خونريز و دو حشر فتنه‌انگيز در يكديگر افتادند و داد پردلى و پهلوانى دادند و دخان آتش سنان به ايوان كيوان رسيد و شعلهء تيغ خون‌افشان زبانه به آسمان كشيد . دليران نوك پيكان را از چشمهء چشم بدسگالان آب مىدادند و دلاوران به نشتر خنجر رگ جان مىگشادند . عاقبت نسيم ظفر و نصرت از جانب لشكر بلخ وزيد و صبح اميد از مطلع مراد ميرزا عبد اللطيف دميد و سپاه سمرقند دست از گريبان ستيز داشته رو به بيابان گريز نهادند « 119 » و ميرزا الغ بيك عنان از جنگ برتافت و سمند باد رفتار برانگيخته به طرف سمرقند شتافت و به صدگونه حيرت و حسرت اسب مىراند و اشك غيرت در چشم عبرت آورده مىخواند :\r\nبيت\r\n ز بيژن فزون بود هومان « 120 » به زور * هنر عيب گردد چو برگشت هور \r\nو به سمرقند آمده خواست كه به ارگ درآيد . ميرانشاه قوچين كه از خاك برداشته و گماشتهء او بود دست رد بر سينهء اميد اوزد . ميرزا الغ بيك با هزاران درد و محنت و انواع حسرت فرزند خويش ميرزا عبد العزيز را و چند نوكر ديگر ملازم ساخته به جانب شاهرخيه بيرون رفت .\r\nمصرع\r\n مىروم وز سر حسرت به قفا مىنگرم \r\nو ميرزا عبد اللطيف به دار السلطنهء سمرقند آمده سرير سلطنت و مستقر دولت او شد .\r\nو ميرزا الغ بيك چون به شاهرخيه رسيد و آن حصارى بود به انواع خزاين و\r\n\r\n\r\n","description":"","footnote":"\r\n( 119 ) . حبيب السير : هنوز به مقابله و مقاتله مشغول بودند كه قايد تقدير . . . عنان بارگير ميرزا الغ بيك را گرفته به آن طرف پشته پايان برد .\r\n( 120 ) . هومان برادر پيران سرلشكر افراسياب بوده و بر دست بيژن بن گيو كشته شد ( فرهنگ آنندراج ) - هور به معنى تخت و طالع ( منه ) .\r\n","page_name":" 684 ","page_number":86},
  {"content":"\r\n\r\nذخاير مشحون و سالها از حوادث گردون محفوظ و مصون . خواست كه چند روزى در آن‌جا اقامت نمايد تا ببيند كه در آيينهء زمانه چه صورت مىنمايد . داروغهء آن‌جا ابراهيم ولد پولاد كه مملوك ميرزا بود قصد ولى نعمت كرده خواست كه او را گرفته به سمرقند فرستد . ميرزا الغ بيك اين معنى دريافته از شاهرخيه بازگشت و چون صيد كه به پاى خويش به دام آيد با ميرزا عبد العزيز به سمرقند آمد . « 121 »\r\nو ميرزا عبد اللطيف به يوسون حضرت صاحبقران ، خان برداشته بود . جمعى را فرمود كه پيش خان زانوزده عرضه داشتند * كه ميرزا الغ بيك كسان ما را به غير حق كشته طلب قصاص مىكنيم . خان فرمود كه هرچه مقتضى شرع باشد برآن موجب عمل نماييد . * ميرزا عبد اللطيف به هرگونه حيل بل به‌محض تقدير حى لم يزل پدر و برادر را به قتل رسانيد و نام خود را به اين فعل شنيع بر زبان ابناى زمان مذكور و مشهور گردانيد و شرح ماجرايى كه ميان ميرزا الغ بيك و ميرزا عبد اللطيف گذشت و انواع خشونت و كدورت كه ميان ايشان ظاهر گشت قلم پاكيزه رقم مايل نقل آن سخنان نبود و از عرض آن حكايات و بسط آن كلمات اغماض كرده اعراض نمود . و ميرزا عبد اللطيف جمعى امراى برلاس و ترخان مثل امير محموديان توق و سلطان جنيد و سلطان يوسف و امير اسماعيل صوفى ترخان را كه در وقت مخالفت پدر و پسر در جانب او انواع جانسپارى كرده بودند همه را در مجلس خاصى طلبيده به قتل آورد . چه در روز فتح سمرقند . امير سلطانشاه برلاس و پسر او امير جلال الدين محمد را در وقتى كه پيش ميرزا عبد اللطيف مىآمدند ، امراى مذكور زخمهاى كارى زده امير سلطانشاه به راه آخرت رفت و پسر او بعد از دو سه روز پيرو پدر شد .\r\nبيت\r\n جهان با همه زينت و زيب او * نيرزد بدين رنج و آسيب او \r\n\r\n\r\n","description":"","footnote":"\r\n( 121 ) . حبيب السير : ميرزا عبد اللطيف از كمال قساوت قلب و قلت حيا از روى سخريت و استهزا به واسطه و بىواسطه سخنان ناخوش به سمع پدر مىرسانيد .\r\n","page_name":" 685 ","page_number":87},
  {"content":"\r\n\r\nو امراى مذكور مقتول با ميرزا عبد اللطيف هم صورت غدرى در خاطر داشتند . القصه ميرزا عبد اللطيف خاطر از جميع جوانب جمع فرمود و هر صورت كه در آيينهء خاطر بود به احسن وجه روى نمود .\r\nدرين مقام كميت خوش‌خرام قلم كه به هرگونه رقم در ميدان بيان جولان مىنمايد عزم آن دارد كه در بيان بىپايان فضايل ميرزا الغ بيك قدمى چند پيمايد :\r\nميرزا الغ بيك پادشاهى بود به فنون فضايل معروف و سلطانى بود به صنوف فواضل « 122 » موصوف . قباى سلطنت خلعتى بود بر قامت دولت او دوخته و اطراف مملكت او به انوار معدلت او افروخته . به قوت طبيعت وقاد انواع فنون و اصناف علوم معلوم و مفهوم مىفرمود و به حدت ذهن نقاد حقايق معانى و دقايق بيان ابداع و اختراع مىنمود . از بدايت صباح تا نهايت رواح به تيغ زبان ابواب مصالح مملكت مىگشود و از مقطع شفق تا مطلع فلق از بحر همت در بزرگ قيمت استخراج كرده مىبود . تا اقسام حكمت نظرى و عملى در تحت ضبط و قيد ربط آورده اصناف علوم رياضى بر ضمير منير او واضح شد و بعد از تحصيل كمالات و تكميل آلات ميل استنباط رصد و استخراج زيج فرمود و جمعى مهندسان عطارد ذكا و فيلسوفان مجسطى گشا كه در علوم رياضى و حكمى اعجوبهء عصر و نادرهء دهر بودند استحضار نمود و تفصيل احوال رصد و شرح استخراج زيج در سنهء ثلاث و عشرين محرر و مثبت است . اين‌جا اعاده نرفت .\r\nالقصه ميرزا عبد اللطيف بر قتل چنان پدرى اقدام نمود و از بدنامى جهان انديشه نفرمود و اين واقعه در ماه رمضان به وقوع پيوست .\r\nبيت\r\n چو عباس كشتش به تيغ جفا * بود سال تاريخ « عباس كشت » « 123 » \r\n\r\n\r\n","description":"","footnote":"\r\n( 122 ) . جمع فاضله به معنى اوصاف متعديه مثل عطا و علم و هنر و ادب و فضايل جمع فضيله به معنى اوصاف لازمه مثل حسن و ذكا و قوت و حيا و اصالت و غيره .\r\n( 123 ) . حبيب السير ج 3 جزو 3 ص 51 : و دولتشاه ص 366 بيتى ديگر هم دارند پيش اين بيت و دولتشاه تاريخى ديگر هم دارد .\r\n","page_name":" 686 ","page_number":88},
  {"content":"\r\n\r\nو ميرزا عبد اللطيف به نوعى مملكت ماوراء النهر و تركستان را مضبوط ساخت كه لشكر اوزبك كه هر زمستان تا پنج فرسخى سمرقند و بخارا مىتاختند و اموال بسيار و اسير بىشمار مىبردند ، آن زمستان از هيبت سياست و سطوت صولت او از صد فرسخ آهنگ آن ولايات نكردند .\r\nبيت\r\n رسيد سهم تو جايى كه جاى آن دارد * كه دشمن از تو گريزان شود به صد فرسنگ \r\nو ميرزا سلطان ابو سعيد كه از ميرزا الغ بيك روگردان شده بود ميرزا عبد اللطيف او را از ايل ارغون بيرون آورد و با آن‌كه با پدر و برادر چنان معامله‌اى پيش برد مطلقا او را نيازرد و به جان امان داده حبس فرمود و چند روزى در قيد او بود و چون ارادت بىعلت به مقتضاى  تُؤْتِي الْمُلْكَ مَنْ تَشاءُ  « 124 » سلطنت مملكت ماوراء النهر و خراسان بل تمام ايران و توران به جانب ميرزا سلطان ابو سعيد مفوّض بود عنايت حضرت مالك الملك او را از حبس خلاص فرمود و به سرعت تمام عزيمت ولايت بخارا نمود و شرح اين سخن گفته شود . ان شاء اللّه تعالى « 125 »\r\nو امير ابراهيم را كه ميرزا عبد اللطيف مدتى محبوس داشت ، درين ولا در سمرقند مطلق العنان گذاشت و ميرزا سلطان محمد در دار السلطنهء هرات چون خبر قتل ميرزا الغ بيك شنيد انگشت حيرت به دندان تعجب گزيد و جهت قتل عم بزرگوار اندوه بسيار اظهار كرد و چون قضاياى ماوراء النهر به نوعى بسطى اختتام\r\n\r\n\r\n","description":"","footnote":"\r\n( 124 ) . آل عمران 26 .\r\n( 125 ) . حبيب السير ايضا ص 167 : ميرزا سلطان ابو سعيد از حبس گريخته به بخارا شتافت .\r\n","page_name":" 687 ","page_number":89},
  {"content":"\r\n\r\nيافت عنان جواد خوش خرام قلم به صوب رقم معهود بايد تافت .\r\nميرزا سلطان محمد در آن زمان كه در عراق و اصفهان آهنگ خلاف حضرت خاقان سعيد ساز مىنمود ، امير حاجى محمد قنا شيرين « 126 » در آن پرده با شاهزاده دمساز بود و چون عنايت پروردگار عنان سلطنت آن بلاد و ديار به قبضهء اقتدار آن پادشاه كامكار داد ، ميرزا سلطان محمد تمام اختيار و اقتدار و زمام حل و عقد و قبض و بسط مصالح جمهور در كف كفايت و درايت امير حاجى محمد نهاد و هرچند امير حاجى محمد كه در مهمات ملك و مال در كمال استقلال بود ، اما سرانجام مهمات چنانچه مىبايست نمىتوانست نمود و جناب دستور اعظم ، سلطان وزراء العالم ، مستخدم عظماء الآفاق ، مستتبع الامراء باتفاق ، خواجه غياث الدين پير احمد كه قريب چهل سال به ميامن دولت و اقبال حضرت خاقان سعيد ضبط و نسق دولت و دارايى مملكت در ايران و توران به قبضهء كفايت و عهدهء درايت آصف مشاراليه مقرون بود و عرصهء بسيط به صيت كارگذارى او مشحون و چون جناب آصف در سلك امراى عظام ميرزا سلطان محمد انتظام يافت آفتاب التفات خاطر انور آن پادشاه بر احوال فرخنده مآل او تافت و در منزل گندمان منصب امارت ديوان اعلى به آصف مشاراليه تفويض نمود و مهمات ملك و مال من حيث الأستقلال به حسن راى ممالك آراى او رجوع فرمود و چون ميرزا سلطان محمد سرير مملكت خراسان را مشرف ساخت و لواى سلطنت در غايت عظمت برافراخت ، امير حاجى محمد سپاه و رعيت اين ولايات را به مصادرات و مطالبات مؤاخذات بليغ نمود و اركان دولت هرچند منع كردند فايده نبود چنانچه خواطر و ضمائر به كلى متنفر شده روى به سوى اردوى ميرزا ابو القاسم بابر آوردند . ميرزا سلطان محمد چون بر اين احوال وقوف يافت دانست كه اگر در تدارك اين مهم تغافل ورزد به جايى خواهد رسيد كه امكان تدارك نخواهد ماند . نخست تدبير كار ميرزا علاء الدوله فرمود كه از ديرباز در كنف رعايت او بود و سلطنت مملكت گرمسير و داور زمين را به نواب او\r\n\r\n\r\n","description":"","footnote":"\r\n( 126 ) . ايضا ص 162 : كه در زمان خاقان فردوس مكان داروغهء كرمان بود .\r\n","page_name":" 688 ","page_number":90},
  {"content":"\r\n\r\nمسلم داشت و نقش اهانتى در صورت اعانت بر صفحهء حال او گماشت و ميرزا علاء الدوله عازم آن سرزمين گشت .\r\nو ميرزا سلطان محمد به تمامى همت عالى نهمت متوجه جانب ميرزا ابو القاسم بابر شد و به رسم منغلاى جمعى امرا و اركان دولت را فرمود كه به اتفاق امير حاجى محمد روان شدند و از آن جانب ميرزا ابو القاسم بابر كه به قلعهء عماد درآمده بود و امير محمد صالح كه در فتح قلعه سعى بليغ نمود ، درين ولا شرايط نيكو بندگى و جانسپارى و مراسم زمين‌بوسى و خدمتگارى به‌جاى آورد و ميرزا ابوالقاسم بابر از قلعه بيرون آمده به طرف ولايت ابيورد رفت و از آن‌جا عازم مملكت استراباد شد « 127 » و روزى چند در آن ملك بوده جمعيت تمام دست داد و گروه انبوه از مردان مرد و دليران صف نبرد در ظل رايت فتح آيت به هم پيوسته معاودت نمودند و به مشهد راز آمدند و از آن جانب حاجى محمد و باقى امراى ميرزا سلطان محمد به ولايت رسيدند . *\r\n\r\nوقايع سنهء اربع و خمسين ذكر محاربهء ميرزا ابو القاسم بابر امراى عراق و ظفر يافتن به عون ملك خلّاق\r\nدر اوايل اين سال كه مطلع آمال و امانى و مطمع اقبال و كامكارى و كامرانى بود و سلطان جهانگشاى بهار به اعتدال ليل و نهار فرمان فرمود و لشكركش صبا در باغ و صحرا به استحضار سپاه سبزه و رياحين برخاست و به خنجر بيد و پيكان غنچه و سنان سوسن اطراف چمن و اكناف گلشن آراست . سحاب برحال لشكر ميرزا سلطان محمد سيل اشك از ديده روان ساخته و رعد و برق بر وفاق اهل\r\n\r\n\r\n","description":"","footnote":"\r\n( 127 ) . اين عبارت خالى از اضطراب نيست . صاحب حبيب السير اين مطلب را به الفاظ ذيل ادا نموده : « و چون ميرزا بابر چند روز در قلعهء عماد به‌سر برد به دستور سابق آن حصار را به امير محمد صالح سپرده از راه ابيورد روى توجه به استراباد آورد » .\r\n","page_name":" 689 ","page_number":91},
  {"content":"\r\n\r\nعراق نالهء فراق در گنبد گردون انداخته .\r\nبيت\r\n هوا سربه‌سر ابر و باران گرفته * زمين پاى اسب سواران گرفته\r\nبه زير سم مركب پاى كوبان * گل چرب چون مسكه در پاى خوبان \r\nامراى عراق در غايت عظمت و وقار و كمال غرور و استكبار قاصد ميرزا ابو القاسم بابر گشته در مشهد راز به هم رسيدند و از طرفين مستعد جنگ و جدال و ساختهء رزم و قتال شدند . عراقيان با ساختگى تمام در آن معركه گوى سبقت ربودند و به دعوى سخت‌كوشى در مقام تلاش نام و ننگ بودند .\r\nبيت\r\n همه سخت دعوى ولى سست و زنان * سلاحى معطل چو شاخ گوزنان \r\nو ميرزا ابو القاسم بابر را اگرچه ساز و برگ قتال نبود ، اما اعتمادى كلى بر جانب حضرت ذو الجلال بود .\r\nنظم\r\n چو پشت توكل على اللّه بودش * نه چندان سوارى كه همراه بودش\r\nدويدند در حال از آن سو دليران * بدان‌سان كه در خيل نخجير شيران\r\nسواران او را نه خود و نه جوشن * همه همچو شمشير خويش آهنين تن \r\nو آن دو لشكر خونريز و آن دو حشر فتنه‌انگيز به زخم تيغ تيز يكديگر ريزريز كردند و آنچه امكان ستيز و آويز بود به ظهور آوردند . ميرزا ابو القاسم بابر بر هر طرف كه تاخت به تيغ آتش‌فشان سرهاى سركشان مىانداخت و نوك پيكان را از چشمهء چشم بدسگالان آب مىداد و به نشتر خنجر آبگون رگ جان مخالفان مىگشاد تا سيلاب خون اطراف كوه و هامون فرو گرفت و از خسته و كشته صحرا و پشته يكسان\r\n\r\n","description":"","footnote":"","page_name":" 690 ","page_number":92},
  {"content":"\r\n\r\nشد و از آن دو گروه خلقى انبوه به قتل آمدند .\r\nبيت\r\n در آن تيغ و تير آن همه چيره دستان * روان خوش چو در ابر نوروز مستان\r\nكلاغان ز آواز زاغ كمانها * شتابان به مهمانى استخوانها\r\nز خون تيغ در مشتها چست گشته * ز خنجر زدن بيخها سست گشته \r\nعاقبت خراسانيان مظفر و منصور آمده اهل عراق به اتفاق رو به راه فرار آوردند و امير حاجى محمد كه از سوء تدبير صورتى راستتر از تير تقدير تصور كرده بود كه فى المثل اگر از ابر تيغ طوفان بلا باران شود و از برق خنجر آبدار آتش رخشان گردد قطره‌اى به عطف دامن و شررى به زه پيراهن او نخواهد رسيد به قتل رسيد « 128 » و باقى سرداران گرفتار شده اكثر را به تيغ بىدريغ گذرانيدند و لشكر منصور غنايم موفور و الجاى نامحصور گرفتند و بعد از فراغت از حال قتال و استراحت در ظلال دولت و اقبال ناگاه خبر رسيد كه ميرزا سلطان محمد آمد .\r\nو شرح اين سخن آن است كه چون ميرزا سلطان محمد امير حاجى محمد و امرا را روان فرمود چند روزى به عيش و عشرت گذرانيد و امير حاجى محمد چند نوبت قاصد فرستاده برسبيل عرضه داشت پيغام داد كه ميرزا ابو القاسم بابر لشكرى بىحد جمع آورده بندگان را مجال جدال و طاقت مقاومت او نيست . اگر آفتاب عنايت آن حضرت سايهء دولت برين ولايت اندازد شايد كه شكوه سلطنت اين كار به كلى بر وجه دلخواه سرانجام سازد و ميرزا سلطان محمد از ولايت طوس نهضت نمود و جمعى دلاوران اختيار كرده به سرعت تمام ايلغار فرمود و در راه بسيارى از آنها كه جان به تك پا از معركهء قتل امير حاجى محمد بيرون برده بودند مىرسيدند ، مجروح و زخمدار و خسته و افگار و ميرزا سلطان محمد حكم كرده بود كه كسى از گريختگان احوال نپرسد و چون شير خشمناك و پلنگ بىباك مىراند به نوعى\r\n\r\n\r\n","description":"","footnote":"\r\n( 128 ) . دولتشاه ص 409 .\r\n","page_name":" 691 ","page_number":93},
  {"content":"\r\n\r\nكه مسرع صبا از همراهى او باز مىماند تا ناگهان به اردوى ميرزا ابو القاسم بابر رسيد و برغو كشيد و از گرد راه به مقابلهء آن سپاه درآمد « 129 » و چون ميرزا ابو القاسم بابر از رعايت حزم فارغ بود و ناگاه اين صورت روى نمود و دشمنان از اطراف فرو ريختند لشكريان او هر يك به طرفى گريختند . ميرزا ابو القاسم بابر نيز در وقتى كه روز به آخر رسيد و سلطان شرقى انتساب به ايوان مغرب خراميد عنان به سمند بادپاى آتش سرعت داده چون آب بر صحن خاك روان شد « 130 » و ميرزا سلطان محمد بر يكران مراد جولان نموده كسى در برابر او نيامد و مقارن اين حال شب درآمد و اين انديشه بر خاطر خطير او استيلا يافت كه شايد مخالفان به صورت فريب جاخالى گذاشته شيوهء غدرى در خاطر داشته باشند و آن دو پادشاه هر دو سپاه عنان از ميدان جنگ برتافتند و هيچيك از حال يكديگر خبر نيافتند . ميرزا ابو القاسم بابر به جانب قلعهء عماد بيرون رفت و سپاه او بر اثر پادشاه رفتند و ميرزا سلطان محمد به طرف ولايت طوس عود نموده خبر يافت كه اوروق او ويران شد .\r\nو آن‌چنان بود كه در آن زمان كه ميرزا سلطان محمد ايلغار فرمود ضبط و دارايى اوروق « 131 » به حسن اهتمام خواجه غياث الدين پيراحمد رجوع نمود و چون خبر قتل امير حاجى محمد و ساير امرا به اوروق رسيد اردو به نوعى به هم برآمد كه خدمت خواجه از محافظت آن عاجز گرديد و متعاقب گريختگان مىرسيدند و اخبار غير واقع مىرسانيدند چنانچه بيشتر لشكر در موت و حيات ميرزا سلطان محمد متردد شدند و هركس دست در دامن فرار زده به طرفى بيرون رفتند . ميرزا سلطان محمد چون به لشكرگاه رسيد ساكن‌دارى و نافخ‌نارى نديد . به‌غايت متحير گرديد و خبر يافت\r\n\r\n\r\n","description":"","footnote":"\r\n( 129 ) . به قول دولتشاه ص 49 ، سلطان محمد نماز ديگر پنج شنبه غرهء صفر 854 بر سر برادر راند با هفتصد مرد و در لشكر بابرى سى هزار مرد بود .\r\n( 130 ) . به قول دولتشاه چون بابر بهادر فرار نمود غنايم بىحد ومر بر زمين ماند كه محقر مردم سلطان محمد ضبط نيارستند نمود .\r\n( 131 ) . اين اوروق در رادگان بود ( دولتشاه 409 ) .\r\n","page_name":" 692 ","page_number":94},
  {"content":"\r\n\r\nكه ميرزا علاء الدوله كه به جانب گرمسير رفته بود مراجعت نموده و لشكر بسيار و سپاهى بىشمار به او پيوسته‌اند . ميرزا سلطان محمد با مخصوصان مشورت نموده فرمود كه مردم خراسان در اصل خواهان ميرزا علاء الدوله‌اند و لشكر ما ويران شد و او در هرات سلطان گشت . مصلحت آن است كه ما آوازه دراندازيم كه ميرزا عبد اللطيف با سى هزار سوار برسبيل ايلغار به هرات آمده تخت را در تحت ضبط آوردند . ميرزا سلطان محمد را به سبب اين حوادث در خراسان امكان توقف نماند .\r\nامراى خراسان كه با او بودند به محاصرهء قلعهء عماد فرستاد و همراه صبا و شمال رو به راه عراق نهاد « 132 » و چون امراى خراسان به خدمت ميرزا ابو القاسم بابر پيوستند همه را انعام و اكرام و توقير و احترام فرمود و ولايات به رسم سيورغال كرم نمود .\r\nو ميرزا علاء الدوله كه از طرف گرمسير آمده بود ، چون خبر يافت كه ميرزا سلطان محمد به عراق رفت ، رايت دولت برافراخت و طنطنهء سلطنت در اطراف مملكت انداخت و در دار السلطنهء هرات به خاطر جمع اقامت نمود و به دولت و سعادت روزى چند در آن خطه بود . ناگاه\r\nمصرع\r\n آوازه درافتاد كه بابر آمد \r\nلشكريان كه طباع ايشان بل نوع انسان بر بىوفايى مجبول انداز هر طرف رو به گريز آوردند . ميرزا علاء الدوله حصار اختيار الدين را به مولانا نظام الدين احمد يساول داد و روى به جانب ولايت بلخ و شبرغان نهاد و آن‌جا سپاه فراوان جمع آورده عازم تسخير دار الملك سمرقند شده بود چنانچه شرح آن خواهد آمد ان شاء اللّه تعالى .\r\nو ميرزا ابو القاسم بابر عازم هرات شد .\r\n\r\n\r\n","description":"","footnote":"\r\n( 132 ) . به قول دولتشاه ص 410 ، ميرزا سلطان محمد از راه چهار رباط و يزد آهنگ عراق نمود .\r\n","page_name":" 693 ","page_number":95},
  {"content":"\r\n\r\n\r\nذكر وصول ميرزا ابو القاسم بابر به دار السلطنهء هرات نوبت ثانى و جلوس بر سرير سلطنت و جهانبانى\r\nميرزا ابو القاسم بابر چون خاطر از جانب ميرزا سلطان محمد جمع ساخت و ساحت سينه از شغل انتقام او باز پرداخت عزيمت دار السلطنهء هرات نمود و بر سرير سلطنت آن مملكت استقرار فرمود و به سعى بليغ و اهتمام تمام روى همت به اتساق امور و انتظام مصالح جمهور آورد و انواع خلل و زلل كه به واسطهء انقلاب ايام و اضطراب خاص و عام در آن بلاد ظاهر شده بود به حسن عدالت تدارك فرمود و خاطر خطير به استنتاج قلعهء اختيار الدين معروف داشت و ضمير جهانگير بر استخلاص آن حصار متين گماشت و ميرزا علاء الدوله آن قلعه را به مولانا احمد يساول سپرده بود و مولوى در استحكام آن سعى بليغ نمود و قريب چهل شبانروز از بام تا شام و از رواح تا صباح شرار آتش پيكار برافروخت و به شعلهء پيكان جانستان خرمن حيات پردلان مىسوخت و چون به جنگ و جدل و سعى و حيل كارى از پيش نمىرفت و مردم شهر و سپاهى خراب مىشدند ، ميرزا ابو القاسم بابر از آن‌جا كه طينت اصلى و فطرت جبلى او بود ميل شفقت و مرحمت فرمود و مولانا احمد عرضه داشت كه وقتى قلعه تسليم مىنمايم كه جناب شيخ الاسلام ، قدوة اولياء العظام ، شيخ بهاء الدين عمر به اتفاق جناب نقابت مآب مرتضاى اعظم مجتباى مكرّم امير ناصر الدين سيد قريش « 133 » ميرزا بابر را به تأكيد سوگند داده ايمان را به عهد و پيمان مؤكّد سازند كه با اهل قلعه به هيچ‌وجه مكر و حيله ننمايد تا ايشان اعتماد كرده بيرون آيند و آن دو بزرگ حاضر شده ميرزا ابو القاسم بابر را به تأكيد سوگند دادند و\r\n\r\n\r\n","description":"","footnote":"\r\n( 133 ) . دولتشاه بر ص 349 گفته است : « جناب عرفان مآب ، سلطان السادات و الأتقيا ، امير سيد ناصر الحلة والدين قريشى الحسينى نور اللّه مرقده كه ابا عن جد از اكابر سادات خراسان بوده برگزيدهء نظر كيميا اثر شاه قاسم الأنوار است و در باب رونق مزار با انوار سيد قاسم سعى جميل به ظهور رسانيد » .\r\n","page_name":" 694 ","page_number":96},
  {"content":"\r\n\r\nمولانا احمد از قلعه بيرون آمده قلعه را تسليم نمود و ميرزا ابو القاسم بابر به مقتضى وعده وفا فرمود و آفتاب عنايت او بر چهرهء احوال مولانا احمد تافت و موكب همايون در دار السلطنهء هرات مقام و آرام يافت .\r\n\r\nاحوال مملكت ماوراء النهر و ذكر قتل ميرزا عبد اللطيف و سلطنت ميرزا سلطان عبد اللّه\r\nسابقا شرف عرض يافت كه ميرزا عبد اللطيف در ممالك ماوراء النهر پادشاه شد و قريب شش ماه يكران مراد در ميدان سلطنت جولان داد و متابعت خلفا كرده به نفس خويش در روز جمعه به اداى خطبه قيام نمود و رعيت را رعايت تمام فرمود . اما جميع امرا و اكابر سمرقند از گفتار و كردار او مجروح و افگار بودند .\r\nحرمت پيران نمىداشت و مرحمت بر جوانان گناه مىپنداشت تا زبان حال به مضمون اين مقال كه من لم يوقر كبيرنا و لم يرحم صغيرنا فليس منا از مكنون ضمائر و مخزون سرائر كبار و صغار آن فرخنده ديار در سخن آمد . به غايت متكبر و جبار و متهور و قهار بود و از فرط سياست و قساوت قلب كه بر مزاج او استيلا داشت ، هرچند قضيهء صعب واقع شدى هيچكس را عرصهء آن نبود كه عرضه دارد . * حاوى اوراق از معتمدى كه به قول واثق است نقل مىكند كه در ايامى كه جهت تدبير قتل او مجالس انعقاد مىيافت من چنان محرم بودم كه اين سخن به او مىتوانستم گفت و از وهم آن‌كه بر من غضب خواهد فرمود و بيم كشتن بود به موقف عرض نرسانيدم و هر پادشاه كه تندخوى و تنك‌بار باشد و مردم از خشم او ترسان و از قهر او هراسان باشند هر آينه خللهاى عظيم به مبانى ملك راه يابد و ضررهاى قوى در قواعد دين و دولت ظاهر شود .\r\nالقصه به سبب اين افعال و اعمال خواطر و ضمائر اعاظم و اكابر به يكبارگى ازو رميده شد و ترك و تازيك با يكديگر همداستان شده انجمنها ساختند\r\n\r\n","description":"","footnote":"","page_name":" 695 ","page_number":97},
  {"content":"\r\n\r\nو طرحها انداختند . عاقبت قرعهء اقبال و سلطنت آن ديار به نام ميرزا سلطان عبد اللّه قرار دادند و جمعى از شرار معين شدند كه هرجا فرصت يابند دستبردى نمايند تا شب « 134 » بيست و ششم ماه ربيع الأول آن بدفرصتان فرصت يافته خدنگ غدر از كمان جفا گشادند و تير اول كه زدند به‌سان تير قضا كارگر آمد « 135 » و جمعى ملازمان كه از حيلهء سلاح عاطل بودند و به‌سان شاه از حال قتل غافل ، چون اين حال مشاهده نمودند از بيم پيكان جانستان و زخم تيغ خون‌فشان متفرق و پريشان شدند و آن گروه بىعاقبت سر او را به تيغ بىدريغ جدا ساختند و تن نازنين او را به صد خوارى و زارى بر خاك هلاك انداختند و سر او را كه به افسر فريدون سرفرود نمىآورد از پيش طاق مدرسهء ميرزا الغ بيك آويختند و هزاران فتنه و فساد در آن ديار و بلاد انگيختند و سزاى فعل بد خويش ديد و آنچه با پدر و برادر كرده بود به آن رسيد .\r\nمصرع\r\n هركه هر تخمى كه مىكارد همان خواهد درود \r\nميرزا عبد اللطيف مدت شش ماه « 136 » پادشاه بود و بعد از آن به قتل آمد چنان‌كه شيرويه « 137 » پدر خود خسرو پرويز را كشت « 138 » و او نيز بعد از هفت ماه نماند و منتصر عباسى « 139 » در قتل پدر خود متوكل با تركان همداستان گشت و همين عمر يافت . حيف از پسران كه بر قتل پدران اقدام نمايند و تا جهان باشد نام خود را به اين\r\n\r\n\r\n","description":"","footnote":"\r\n( 134 ) . حبيب السير : شب جمعه . . . در وقتى كه آن شهريار ديوانه‌سار از باغ چنار به طرف شهر مىآمد تيرى به سوى او انداختند .\r\n( 135 ) . حبيب السير : ميرزا عبد اللطيف دست در يال اسب زده فرياد برآورد كه تير رسيد .\r\n( 136 ) . دولتشاه ص 365 : هفت ماه و كسرى .\r\n( 137 ) . ر ك به اقتباسى از حدائق الأنوار امام رازى دربارهء پدركشان در دولتشاه ص 365 .\r\n( 138 ) . ر ك به شاهنامه ( تصحيح ترنرمكان ) ج 4 ص 2026 .\r\n( 139 ) . ابو جعفر المنتصر باللّه در منتصف ربيع الآخر سنهء 248 درگذشت به عمر 25 سال ( گزيده ) ج 1 ص 327 .\r\n","page_name":" 696 ","page_number":98},
  {"content":"\r\n\r\nفعل شنيع باقى گذارند .\r\nبيت\r\n پدر كش پادشاهى را نشايد * كه كار او به جز شش مه نپايد « 140 » \r\nبابا حسين نامى شاهزاده را به قتل آورده بود و در تاريخ آن واقعه گفته‌اند .\r\nبيت\r\n بابا حسين كشت شب جمعه‌اش به تيغ * تاريخ قتل اوست كه « بابا حسين كشت » \r\nميرزا عبد اللطيف پادشاهى بود به وفور شجاعت موصوف و به لطف طبيعت معروف . ذهنى در غايت حدت و فهمى در كمال دقت . از انواع دانش بهره‌ور و به اصناف علوم مشتهر . با علما صحبت داشتى و فوايد ايشان بر لوح خاطر نگاشتى . فن تاريخ و شعر و نجوم مىدانست و در مسائل دينيه و دلايل يقينيه مباحثهء موجه مىتوانست . به ملازمت اهل اللّه ميل مىنمودى و در خدمت صحبت ايشان در كمال نيازمندى و احترام بود .\r\n در شب واقعهء ميرزا عبد اللطيف ، * امرا و اكابر سمرقند ميرزا سلطان \r\nعبد اللّه را به پادشاهى برداشتند « 141 » و مجموع متفق الكلمه خواطر و ضمائر بر تنظيم مصالح مملكت گماشتند و در روز جمعه سكه و خطبه به نام او تازه و بلندآوازه شد و در همين روز ، ميرزا سلطان ابو سعيد در بخارا خروج كرد و خلقى بسيار در ظل رايت آفتاب آيت او جمع آمدند و داروغه و امراى بخارا همان روز از بيم قهر جهانسوز ميرزا عبد اللطيف او را گرفتند و در مضيقى تنگتر از دل بخيلان و حبسى تاريكتر از روان\r\n\r\n\r\n","description":"","footnote":"\r\n( 140 ) . در حبيب السير گفته است كه ميرزا عبد اللطيف بعد از قتل پدر پيوسته اين بيت را تكرار مىنمود .\r\n( 141 ) . احوال شاهزاده عبد اللّه را دولتشاه هم دارد .\r\n","page_name":" 697 ","page_number":99},
  {"content":"\r\n\r\nجاهلان محبوس و مقيّد ساختند و ندانستند كه آب به گل مىاندايند و آهن به دندان مىخايند . جمعى سفلگان تيره‌راى به اقتضاى خباثت نفس و استدعاى خيانت طبع مىخواستند كه نور الهى كه از جبين شاهنشاهى به سان لمعان آفتاب تابان بود به ظلمت حبس بپوشند  يُرِيدُونَ لِيُطْفِؤُا نُورَ اللَّهِ  « 142 » و از آن غافل شدند كه با درفش پنجه مىزنند و كوه به ناخن مىكنند . يوسف را كه عزيز مصر سلطنت مىبايد بود از كيد اخوان و قيد زندان چه زيان و سليمان را كه بر جن و انس فرمان بايد راند از غدر عفاريت و مكر طواغيت چه نقصان .\r\nبيت\r\n نافهء مشكين اگر بندش كنى در صد حصار * سوى جان پرو از جويد طيب جان‌افزاى او \r\nآرى آفتاب عالم‌تاب بعد از ظلمت شب ديجور جهان به نور طلعت روشن سازد و بدر جهان‌افروز بعد از واقعهء محاق جگرسوز چشم و چراغ آفاق شود . طراوت رخسار گل و لطافت اعتدال بهار در قفاى محنت سرماى دى و زحمت ايذاء خار نمايد و كار فروبستهء غنچهء دل‌تنگ تا روزگارى انتظار نبرد كجا گشايد . ياقوت رمّانى تا اندوه حبس كوه و قيد زندان كان نكشد شرف دستبوس خاتم سلاطين و ملك عالم زير نگين كجا بايد و در عمانى تا در مضيق سينهء صدف تلخ و شور دريا نچشد به دولت بناگوش پادشاهان كى رسد .\r\nمصرع\r\n گنج با مارست و گل با خار و مستى با خمار \r\nالقصه روز ديگر همان جماعت كه حضرت خلافت پناهى را محبوس داشتند روى نياز بر زمين عبودنيت نهادند و ميرزا سلطان ابو سعيد را از مضيق حبس بيرون آوردند و بر سرير سلطنت نشانده نقد روان به رسم نثار برفشاندند و آن پادشاه\r\n\r\n\r\n","description":"","footnote":"\r\n( 142 ) . سورة الصف 8 .\r\n","page_name":" 698 ","page_number":100},
  {"content":"\r\n\r\nچون يوسف از حضيض چاه به اوج جاه برآمد .\r\nبيت\r\n عزيز مصر به رغم برادران غيور * زقعر چاه برآمد به اوج جاه رسيد \r\nو كارى كه چون ركاب در پا افتاده بود عنان‌وار در قبضهء اختيار آمد و روزگار به زبان حال مىگفت :\r\nبيت\r\n منت خداى را كه همايون و كامياب * از عقدهء كسوف برون آمد آفتاب\r\nمنت خداى را كه ز تأثير فال سعد * از مركز محاق برون رفت ماهتاب \r\nو از آن‌جا كه علو همت و رفعت منقبت او بود ، با وجود بدايت حال و افتتاح ابواب دولت و اقبال ، به سلطنت بخارا قناعت ننمود و روى همت عالى به صوب تسخير سمرقند آورد و ميرزا سلطان عبد اللّه نيز عزم رزم فرموده از طرفين آهنگ مقابله و مقاتله كردند و ميرزا سلطان عبد اللّه در آن ايام خزاين سمرقند گشاده بود و اموال جهان بر لشكريان قسمت فرمود و به مقناطيس زر و سيم خواطر خواص و عوام جذب كرده لشكر عظيم گرد آورد و چون آن دو لشكر به هم رسيدند و زبان سنان شعله به آسمان كشيد و مبارزان بر يكديگر تاختند و به الماس تيغ سرسركشان انداختند ، ميرزا سلطان عبد اللّه غالب آمد و ميرزا سلطان ابو سعيد رو به راه بل به فضل إله آورد و مدتى در اطراف و نواحى به سر مىبرد تا آن زمان كه نافذ فرمان شد چنانچه شرح آن آيد ان شاء اللّه تعالى .\r\nو ميرزا سلطان عبد اللّه شكر مواهب الهى به‌جا آورد و از سر عقيدت درست و اعتقاد پاك مراسم حمد و ثنا به ملأ اعلى و معتكفان عالم بالا رسانيد و درين اثنا به سمع شريف ميرزا سلطان عبد اللّه رسيد كه ميرزا علاء الدوله در ولايت حصار لشكر بسيار جمع آورده عزم رزم و آهنگ جنگ دارد و سابقا مذكور شد كه ميرزا\r\n\r\n","description":"","footnote":"","page_name":" 699 ","page_number":101},
  {"content":"\r\n\r\nعلاء الدوله از هرات به جانب ولايت بلخ آمد و آن‌جا امراى ارلات و برلاس و جمعى كه از ميرزا سلطان عبد اللّه روگردان شده بودند به سبب قتل امير ابراهيم ايد كوتيمور كه در آن ايام واقع شده بود پيش ميرزا علاء الدوله جمع آمدند و عزم تسخير سمرقند نمود و چون ميرزا عبد اللّه بر اين احوال وقوف يافت عنان دولت به طرف ولايت كش و شهر سبز تافت و چون آن دو پادشاه از عزيمت يكديگر آگاه شدند پيش از آن‌كه از طرفين صفهاى لشكر به‌سان تعبيهء شطرنج گردانند آن دو بساط به قايم ريختند و هر دو شاه با يلان پيلتن و پيادگان فرزين فن اسب تيزرو را برانگيختند و ركاب عالى حركت دادند و رخ به سوى خانهء خويش نهادند . ميرزا سلطان عبد اللّه در غايت عظمت در سمرقند فردوس مانند فرود آمد و ميرزا علاء الدوله از جيحون گذشته در بلخ لواى سلطنت برافراخت و سپاهى كه سواحل جيحون و اطراف كوه و هامون از آن گروه به ستوه آيد مرتب ساخت .\r\n\r\nذكر عزيمت ميرزا ابو القاسم بابر به طرف ولايت بلخ و بدخشان و شرح آن\r\nميرزا ابو القاسم بابر چون از معاودت ميرزا علاء الدوله به جانب ولايت بلخ وقوف يافت رايت عزيمت به صوب آن ولايت برافراخت و با لشكرى كه غبار مواكب آن سر بر اوج سماك افراخته بود و نعال مراكبش رخنه در پشت سمك انداخته روان شد .\r\nبيت\r\n بسته گرد موكبش صد پرده بر روى سماك * كرده نعل مركبش صد رخنه در پشت سمك « 143 » \r\nو با آن‌كه شدّت سرما در آن مرتبه بود كه دست از كار و پا از رفتار و زبان\r\n\r\n\r\n","description":"","footnote":"\r\n( 143 ) . در كليات انورى ص 242 : موكبت ، مركبت .\r\n","page_name":" 700 ","page_number":102},
  {"content":"\r\n\r\nاز گفتار عاجز و قاصر مىنمود ، ميرزا ابو القاسم بابر اصلا به شدت سرما و برودت هوا التفات نفرمود و مهتر اويس بيك را در قلعهء اختيار الدين به رسم كوتوالى گذاشت و جمعى امرا را به محافظت شهر بازداشت و موكب منصور منازل و مراحل دور مىپيمود تا در قبة الأسلام بلخ نزول فرمود و ميرزا علاء الدوله به طرف ولايت طالقان « 144 » و كوهستان بدخشان رفته ميرزا ابو القاسم بابر از برق سرعت سير استعارت نموده به جانب بدخشان روان شد و در آن كوهستان برف به مثابه‌اى بود كه مضمون\r\nبيت\r\n مانند پنبه‌دانه كه در پنبه تعبيه است * اجرام كوههاست نهان در ميان برف « 145 » \r\nبىتكلف معاينه مىنمود و در آن مواضع تفحص احوال ميرزا علاء الدوله نموده ناگهان بر سر او تاخت و اسباب جمعيت او را به كلى پريشان ساخت و ميرزا علاء الدوله به مشقت بسيار جان از آن ورطهء خونخوار به ساحل نجات كشيد و به هزار حيله در شكاف كوهى خزيد و دم دركشيد . كربت غربت و حرقت فرقت و حيرت غيرت و كسرت حسرت بر خاطر او استيلا يافت و ازدحام فتن و اقتحام محن ، هتك استار و قتل احرار و سبى حرم و اسر خدم با آن منضم شد و ميرزا ابو القاسم بابر كوچ ميرزا علاء الدوله را گرفته عازم بلخ شد و با اركان دولت مشورت نموده راى بر آن قرار گرفت كه امير ناصر الدين پير درويش و امير مبارز الدين على هزار اسبى را كه سالها به صدق نيت و صفاى عقيدت آداب خدمت و ملازمت به‌جا آوردند و به حسن اخلاص مقام قرب و اختصاص يافته تربيت نمايد و عنايت فرمايد به نوعى كه ايشان را در ميان اقران به لطف اعزاز امتياز نمايد . بنابرآن ، فرمان همايون نفاذ يافت\r\n\r\n\r\n","description":"","footnote":"\r\n( 144 ) . براى طالقان طخارستان ( اصحش طايقان ) ر ك به ليسترينج ص 428 .\r\n( 145 ) . شعر كمال اسماعيل اصفهانى است ( كتاب قصايد او در كتابخانه‌ام ورق 66 ) .\r\n","page_name":" 701 ","page_number":103},
  {"content":"\r\n\r\nكه ولايت بلخ و شبرغان و قندز و بغلان و ارهنگ و سراى وسان و چاريك از حدود بدخشان تا آب مرغاب سيورغال ايشان باشد و موكب همايون عازم دار السلطنهء هرات شد .\r\nو ميرزا ابو القاسم بابر در آن زمان كه در ولايت بلخ و بدخشان بود در هرات صورتى غريب روى نمود و شرح آن‌چنان است كه ميرزا ابو القاسم بابر در وقت عزيمت بلخ ، اويس بيك را در حصار اختيار الدين كوتوال گذاشت و او را ديو غرور از راه برده داعيهء سركشى پيدا كرد و قلعه را مضبوط ساخت و طشتهاى كمرهاى منارهاى مدرسه و خانقاه خاقان سعيد را به توهم آن‌كه سركوب حصار است انداخت و درختهاى « 146 » ناژو كه در باغ شهر بر طرف حصار بود به همين توهم بريد و هرچه در باب قلعه‌دارى تواند بود به دقايق آن رسيد و دست تطاول به تعذيب عباد و تخريب بقاع دراز كرد و پشت بر مسند فساد و بيداد باز نهاد و روى به طريق بغى و عدوان آورد .\r\nميرزا ابو القاسم بابر اين اخبار استماع نموده متوجه هرات شد و در باغ سفيد نزول فرمود و كمند انديشه بر كنگرهء تسخير حصار اختيار الدين انداخت و در فتح باب آن اسباب استخلاص مرتب ساخت و يكى از محرمان را پيش اويس فرستاد و پيغام فرستاد كه بايد اصلا بيرون نيايد كه من خواهم آمد و شبى بدين جهت به شهر آمده بيشتر اهل ساز را به قلعه روان فرمود و متعاقب ايشان از مردان مرد جمعى نامزد كرد و دلاوران به بهانهء آن‌كه ميرزا مىرسد به قلعه درآمدند و اويس به رسم استقبال به دهليز قلعه فرود آمد . از دلاوران لشكر منصور ، شيخ منصور پيش از همه به اويس رسيده در يكديگر آويختند و هر دو يكديگر را زخمهاى كارى زده هلاك شدند و بهادران ديگر اويس را از قلعه بيرون آورده به خوارى و زارى بر خاك هلاك انداختند و بعد از دو سه روز نوكران او قلعه را تسليم كردند . « 147 »\r\n\r\n\r\n","description":"","footnote":"\r\n( 146 ) . ناژو  Apinetrce \r\n( 147 ) . حبيب السير ج 3 جزو 3 ص 164 : برادر اويس يوسف شاه و مراد تركمان كه مقرب او بود به پاى\r\n","page_name":" 702 ","page_number":104},
  {"content":"\r\n\r\nدرين اثنا ، از مخصوصان ميرزا علاء الدوله چهره‌اى آمده عرضه داشت كه خدمت پادشاه نزديك شهر آمده در دامن كوه گازرگاه غايب شد . ميرزا ابو القاسم بابر تفحص نموده او را در وثاق اسكندر بيك يافتند و جواهر قيمتى مثل لعل بوكرك « 148 » و تيوه گوزى و شاه منصورى و غيره كه جوهريان جهان از قيمت يكى عاجز شدند همراه او پيش ميرزا ابو القاسم آوردند و او را به يكى از خاصان سپرده مضبوط و محفوظ ساختند و شرح استخلاص او خواهد آمد ان شاء اللّه تعالى .\r\n\r\nوقايع سنهء خمس و خمسين و ثمانمائه ذكر اقبال و انتقال احوال ميرزا سلطان ابو سعيد در مبادى حال\r\nاهل دانش و بينش و واقف‌كاران كارخانهء آفرينش را چون فروغ جهانتاب روشن و به‌سان لمعان صبح صادق مبين است كه قادر مختار عز شانه هرگاه دولتمندى را خواهد كه به علوشان و رفعت مكان در مستقر سلطنت متمكن سازد و تاج و هاج خلافت را به فرق فرقدساى او برافرازد ، بخت او را در تباشير صبح دولت و مبادى ايام سلطنت به صنوف بليات و فنون واقعات پرورش دهد تا آن دولتمند به هر دو صفت جمال و جلال و اقبال و انتقال و انعام و انتقام و لطف و عنف و مهر و كين و سرعت و تمكين تربيت يابد و نير عالم‌افروز خمّرت طينة آدم بيدى اربعين صباحا از افق اين معنى مىتابد . طنطنهء  وَ ما أَرْسَلْناكَ إِلَّا رَحْمَةً لِلْعالَمِينَ  « 149 » را دغدغهء  لَيْسَ لَكَ مِنَ الْأَمْرِ شَيْءٌ  « 150 » مقابل است و ماه چهارده جهان‌افروز بدر را\r\n\r\n\r\n","description":"","footnote":"\r\nاضطرار از حصار اختيار الدين بيرون آمدند و مقاليد قلعه به نواب درگاه پادشاه و الا جناب سپرده ايشان نيز رخت به عالم آخرت بردند .\r\n( 148 ) . ر ك براى لعل بوكرك شرفنامهء بدليسى ( طبع مصر ) 529 .\r\n( 149 ) . سورة الأنبياء 107 .\r\n( 150 ) . سورة آل عمران 128 .\r\n","page_name":" 703 ","page_number":105},
  {"content":"\r\n\r\nظلمت واقعهء جگرسوز احد مماثل . سرير سلطنتى كه به قرار و دوام و افتخار و احتشام ثبات و نظام خواهد يافت چاره ندارد از انقلاب غريبه و انتقال عجيبه .\r\nبرهان واضح و تبيان لايح بر صدق اين مقالات حالات جناب سلطان ابو سعيد است . چه عنايت الهى چون سرير پادشاهى به او داده بود اول روز به كمال صفات جمال و جلال تربيت فرمود تا قدر دولت سلطنت دانسته غايت عدالت به ظهور آورد و در جميع امور طريق نصفت و شيوهء سويت مسلوك و مرعى دارد .\r\nو شرح اين سخن آن است كه از آن زمان كه ميرزا سلطان ابو سعيد در نواحى سمرقند با ميرزا سلطان عبد اللّه مصاف داشته عنان از آن معركهء جنگ برتافت و با جمعى از مبارزان از ميدان بيرون رفت روى توجه به توكل حضرت خالق جزو و كل آورده غير ازو پناهى نداشت و مخالفت اضداد و معاندت حساد باد مىپنداشت و به عزمى درست و يقينى صادق با زمره‌اى كه دست اعتصام در فتراك دولت او استوار داشتند و دامن بر جان و جهان افشانده روزگار مىگذرانيد و همگنان را به الطاف ربانى و عنايت يزدانى مستظهر مىگردانيد . گاهى چون باد بر صحرا و دشت مىگذشت و گاهى به‌سان ابر دريا و كوه در مىنوشت و چون هلال دولت غرّا به تجديد از محاق اختفا بيرون خراميده بود و روزبه‌روز بر مصاعد بروز ترقى مىكرد و دم‌به‌دم در منازل شرف ارتفاع مىيافت . لاجرم در ديدهء كوته‌نظران ضعيف و نحيف مىنمود و در نظر بىبصيرتان زار و نزار مىآمد و نمىدانستند كه به مرور ليالى متلالى خواهد شد و به كرور شهور و ايام نوربخش ظلام خواهد گشت و عرصهء آفاق به جمال جهان‌آرا مزيّن خواهد ساخت و آفتاب‌وار يك سواره ملك جهان گرفتن شيوه و آسمان كردار يك‌تنه بر عالم مستولى شدن كمترين شيمهء او .\r\nفى الجمله مدتى در اطراف آن ممالك به حسن‌تدبير و انديشهء جهانگير به سر مىبرد تا عاقبت در بلاد تركستان شهريسى « 151 » را به دست آورده چند روزى\r\n\r\n\r\n","description":"","footnote":"\r\n( 151 ) . ر ك براى اين موضع به ليسترينج ص 485 .\r\n","page_name":" 704 ","page_number":106},
  {"content":"\r\n\r\nآن بلده را محل اقامت فرمود و از روحانيت سلطان سيدى احمد يسوى « 152 » قدس سره كه در آن بلده آسوده بود استمداد نمود و ميرزا سلطان عبد اللّه چون ازين حال آگاه شد به استعداد سران سپاه و گردنكشان درگاه فرمانفرماى گشت و در قلب زمستان امراى دولت و اعيان را معين فرمود و فرمود كه به سرعت تمام به طرف يسى رفته سعى و كوشش نمايند شايد كه آن آهوى وحشى را به دام آورند و ندانستند كه :\r\nبيت\r\n عنقا شكار كس نشود دام باز چين * كاين‌جا هميشه باد به دست است دام را « 153 » \r\nامراى عظام با يراق تمام عزيمت نمودند و همهء راه برف كوفته به شهر يسى رسيدند و ميرزا سلطان ابو سعيد شهر را حصار ساخته دل در عون آفريدگار بست و به عزمى درست از حضرت مالك الملك كه حافظ و حامى همه اوست و بازگشت جمله به دو مدد خواست و امرا به محاصره اشتغال نموده آتش محاربه اشتعال يافت و از اطراف و جوانب جنگ انداختند و چند روز جنگ و جدال و حرب و قتال بود و مبارزان دلير و دلاوران صاحب شمشير به مقابله و مقاتله بيرون آمدند و از طرفين خلقى بسيار مقتول و مجروح شدند و لشكر سمرقند را مجال نبود كه گرد برج و بارو گردند و چون در صدمهء اولى اين طامهء كبرى مشاهده كردند در وهله نخستين اين جلادت معاينه ديدند وهم و هراس بىقياس بر ايشان غالب شد .\r\nدر اين اثنا ، ميرزا سلطان ابو سعيد را تدبيرى لطيف روى داد و جمعى به شعار مردم اوزبك پوشيده از شهر بيرون فرستاد تا از دور سياهى نموده آوازه دراندازند\r\n\r\n\r\n","description":"","footnote":"\r\n( 152 ) . ر ك براى وى به ليسترينج محل مذكور - در سنهء 799 تيمور بر قبرش عمارتى تعمير كرد كه به عرض دو سال به اتمام پيوست ( ر ك به يزدى ج 2 ص 9 به بعد ) و به تركستان از اسكايلر  Schuyler  كه تصوير مزار سيدى احمد را دارد .\r\n( 153 ) . ر ك ديوان حافظ خلخالى ص 5 .\r\n","page_name":" 705 ","page_number":107},
  {"content":"\r\n\r\nكه لشكر اوزبك به مدد رسيد و در شهر نقارهء شاديانه كوفتند كه خان اوزبك آمده .\r\nسپاه ميرزا سلطان عبد اللّه چون از درون و بيرون اين صورت مشاهده كردند روى به راه فرار آوردند و تمام احمال و اثقال و خيول و بغال گذاشته نقد حيات را غنيمت انگاشتند و اسباب جمعيت به باد تفرقه دادند روى به هزيمت به صوب سمرقند نهادند .\r\nبيت\r\n سراسيمگى در منش تاخته * ز رخت خرد خانه پرداخته\r\nدر آن وادى از دشمنان كس نماند * و گر ماند جز خورد كركس نماند\r\nچو خصمان گرفتار خوارى شدند * بسى درميان زينهارى شدند \r\nجمعى كه توانستند به انواع زحمت به سمرقند رفتند و فوجى زينهار خواسته در سلك خدام انتظام يافتند و غنيمت بسيار در دست اقتدار سپاه نصرت شعار افتاد و به تحقيق آن روز اسباب پادشاهى حضرت خلافت پناهى دست درهم داد و روزبه‌روز انوار دولت و آثار سعادت روى در ازدياد نهاد .\r\nو چون سپاه سمرقند شكسته و جسته و مجروح و خسته به سمرقند رسيدند شرح واقعه به موقف عرض رسانيدند ، ميرزا سلطان عبد اللّه به ترتيب اسباب حرب و تكميل آلات طعن و ضرب فرمان داد و ابواب خزائن بر روى اميد جهانيان گشاد و لشكر عظيم مرتّب ساخت و رايت جدال و قتال برافراخت و از دار السلطنهء سمرقند به جانب شاهرخيه نهضت فرمود كه آوازهء سپاه مخالف از آن طرف بود و از آن طرف ميرزا سلطان ابو سعيد اركان دولت و اعيان حضرت را حاضر ساخته مشورت فرمود و گفت غير از توكل بر حضرت آفريدگار و ضرب شمشير آبدار تدبيرى نيست . فتورى و قصورى در عزائم راه نبايد داد و دل به عنايت الهى مستظهر بايد داشت و يقين دانست كه رمهء گوسفند را يك گرگ كافى است و گلهء آهو را شيرى تمام . چون اين سخن دلپذير به تقرير بىنظير پرداخت خواطر و ضماير دولتخواهان را به فتح و ظفر\r\n\r\n","description":"","footnote":"","page_name":" 706 ","page_number":108},
  {"content":"\r\n\r\nمستوثق ساخت .\r\nدرين اثنا ، مقربى از بندگان درگاه به موقف عرض رسانيد كه پادشاه اوزبك ابو الخيرخان « 154 » مدتى است كه در مقام اخلاص طريق اختصاص مسلوك مىدارد و خود را در سلك هواخواهان منتظم مىسازد و منتظر آن است كه اگر آن حضرت التفات فرمايد خان همعنان دولت و اقبال دو اسبه در ركاب نصرت انتساب عزيمت نمايد . اين سخن موافق مزاج همايون آمد . يكى از مقربان را به اردوى خان فرستاد و صورت التماس اعلام داد . ابو الخيرخان التفات آن حضرت را غنيمت دانسته به سرعت هرچه تمامتر نهضت نمود و به اردوى اعلى ملحق شد . ميرزا سلطان ابو سعيد شرايط تعظيم و مراسم تكريم تقديم نمود و روى به ترتيب مناظم امور و تنظيم مصالح جمهور آورد و به اتفاق ابو الخيرخان تدبير تسخير سمرقند كردند .\r\nمصرع\r\n آرى به اتفاق جهان مىتوان گرفت \r\nو از حدود شهر يسى به ولايت تاشكند و خجند آمدند و ميرزا سلطان عبد اللّه آگاه شده با سپاه فراوان عزيمت محاربه نمود .\r\n\r\nذكر محاربهء ميرزا سلطان ابو سعيد و ميرزا سلطان عبد اللّه و ظفر يافتن حضرت خلافت پناه\r\nارادت آفريدگار چون علم   إِنَّا فَتَحْنا لَكَ فَتْحاً مُبِيناً   « 155 » نصب فرمايد ابواب سعادت بر روى ارباب دولت گشايد و عنايت قادر مختار چون رايت نصرت آيت و ينصرك اللّه نصرا عزيزا « 156 » برافرازد اسباب جهانبانى و ادوات كشورستانى مرتب و\r\n\r\n\r\n","description":"","footnote":"\r\n( 154 ) . ابو الخيرخان بن دولت شيخ از الوس جوجى خان بن چنگيزخان بود كه از سنهء 832 تا سنهء 872 فرمانروا بود . زوجه‌اش رابعه سلطان بيگم بنت الغ بيك بود . ر ك براى اين اولين فرمانرواى آل شيبانى خان به زامباور ص 271 - 270 .\r\n( 155 ) . سورة الفتح 1 .\r\n( 156 ) . ايضا 3 .\r\n","page_name":" 707 ","page_number":109},
  {"content":"\r\n\r\nمهيا سازد . سرير خلافت مصير دولتمندى بايد كه مرآت كاينات از پرتو راى جهان‌آراى او به‌سان لمعات آفتاب روشنى يابد و آتش شمشير رخشان او چون برافروزد خرمن پندار مخالفان را به شعله‌اى درهم سوزد .\r\nموافق اين مقال و مطابق اين افعال حال فرخنده مآل حضرت خلافت پناهى ميرزا سلطان ابو سعيد است كه درين سال به سعادت و اقبال عزم تسخير قلعهء سمرقند فرمود و از موكب مخالفان كه به‌سان كواكب فراوان بود آفتاب‌وار ذرّه‌اى انديشه ننمود و هنگام آن‌كه صورت سورت صيف از حدّت سيف نشان مىداد و حرارت خورشيد به آيين جمشيد اساس آتش‌پرستى مىنهاد و هوا از شدت گرما كرهء زمين را كورهء آتشين مىساخت و شمشير در نيام از حرارت حرور چون موم مىگداخت ، جوشن بر تن دليران از تاب آفتاب برمىافروخت و مرد جنگى درميان زره و خفتان مىسوخت ، در چنين وقتى ميرزا سلطان ابو سعيد كه تيغ آتشبار و مركب باد رفتار او چون مهر و سپهر جهانگشا و بىقرار بود به اتفاق ابو الخيرخان عزم تسخير سمرقند فرمود و از جانب تاشكند و خجند با لشكرى فزون از چون و چند نهضت نمود . چون صحراى ديزق بر ممر واقع بود و لشكر مظفر لوا از گرماى آن صحرا اضطراب مىنمود ، خان جمعى از مردم اوزبك را فرمود كه سنگ يده را در عمل آرند و اوزبكان به موجب فرموده عمل نمودند و آثار خاصيت آن‌كه از بدايع صنايع آفريدگار است و آن تغير هوا و ابر و برف و باران و سرماست به ظهور آوردند و دو سه روز هوا چنان متغير شد كه حجاب سحاب مانع فروغ آفتاب آمد و رعد غريدن و برق جستن گرفته و از سرما و برف و باران طوفان در جهان ظاهر گشت .\r\nبيت\r\n برق است و ابر درفشان آيينه و پيل دمان * بر نيلگون بر گستوان عاج مطرا ريخته\r\nپيل است در سرما زبون پيل هوائى بين كه چون * آتش ز كام خود برون هنگام سرما ريخته \r\n\r\n","description":"","footnote":"","page_name":" 708 ","page_number":110},
  {"content":"\r\n\r\n خيل سحاب از هر طرف رنگين كمان كرده به كف * باران چو تيرى بر هدف دست توانا ريخته « 157 » \r\nو بارندگى و سرما به نوعى قوى شد كه جمعى مردم خراسان كه از سنگ يده واقف نبودند مدتى از آن حال تعجب مىنمودند .\r\nالقصه موكب همايون به طالع فرخنده و اختر راهنمون نزديك قريهء شيراز كه در جانب شمال به چهار فرسخى سمرقند واقع است رسيد و از آن زمان كه آوازهء عزيمت حضرت خلافت به جانب سمرقند مقرر شد فوج‌فوج از لشكر و سپاه ميرزا سلطان عبد اللّه بدرگاه خلافت پناه مىرفتند و جمعى كه قصد ميرزا عبد اللطيف كرده بودند و از ميرزا سلطان عبد اللّه انواع تربيت يافته ايشان نيز روگردان شدند و ميرزا سلطان عبد اللّه با لشكر و سپاه آراسته از آب كوهك « 158 » گذشته در برابر رفت و هر دو پادشاه رزم‌خواه نزديك هم رسيدند و هريك به تسويهء صفوف و تعبيهء لشكر قيام نمودند و از آن طرف سپاه ظفر پناه ، جمعى پردل شيرخوى و فوجى پلنگ خشم جنگجوى كه به تير حشم تير مىدوختند و به سنان آتش فشان دماغ كيوان مىسوختند .\r\nبيت\r\n به شمشير فولاد و تير خدنگ * گذرگاه كردند بر مور تنگ \r\nو از جانبى ديگر لشكرى گران و سپاهى بىكران ، سراسر قوّت و توان ، از كثرت عدد انديشه از تعدادشان حيران و محاسب و هم از حصرشان بىنشان .\r\n\r\n\r\n","description":"","footnote":"\r\n( 157 ) . كليات خاقانى ص 358 .\r\n( 158 ) . براى آب كوهك ر ك به ترجمهء بابرنامه ( ازبيورج ) ص 76 . كوهك ( و چوپان آقا ) يك روزه راه بود از سمرقند ر ك ليسترينج ص 464 و ترجمهء با برنامه به امداد فهرست . رصد ميرزا الغ بيك بر كوهك بود .\r\n","page_name":" 709 ","page_number":111},
  {"content":"\r\n\r\nبيت\r\n سپاهى چو زنبور با نيشتر * زغوغاى زنبور هم بيشتر « 159 » \r\nو از طرفين صفوف قتال و اسباب جنگ و جدال آراسته شد و پيكر پيكار پديد آمد . آسمان از گرد ناورد ناپديد گشت و زمين از خون كشتگان رنگ شفق گرفت و افواج آن دو لشكر چون امواج بحر اخضر و نمودار دشت محشر در يكديگر افتادند . ميرزا سلطان عبد اللّه چندان‌كه مقدور بود پاى ثبات و قرار افشرد تا دست راست و دست چپ از دست رفته قلب چون حال دولت او منقلب گرديد و لشكر سمرقند به يكبارگى روبه راه فرار آوردند و ميرزا سلطان عبد اللّه در اثناى گيرودار گرد ادبار بر چهرهء روزگار او نشسته و در دام خسارت گرفتار گشته « 160 » كشته شد . نخل بالاى پادشاهى كه به كمال اعتدال رسيده بود از تندباد فنا شكست يافت و ماه رخسار شاهنشاهى كه با آفتاب دعوى مقابله مىكرد به عقدهء خسوف مبتلا شد .\r\nبيت\r\n دريغا طلعت چون ماه انور * دريغا قامت رشك صنوبر \r\nو اين واقعه شنبه بيست و دوم جمادى الأولى كه آفتاب در آخر جوزا « 161 » بود وقوع يافت و ميرزا سلطان ابو سعيد شكر نعماى الهى به‌جاى آورد .\r\nشعر\r\n شكرناه انّ الشكر للّه طاعة * و من يشكر المعروف فاللّه زائد \r\n\r\n\r\n","description":"","footnote":"\r\n( 159 ) . خمسهء نظامى ( شرفنامه ) 153 .\r\n( 160 ) . حبيب السير ج 3 جزو 3 ص 167 : « در اثناى راه بارگير او در لاى فرورفت . . . و به حكم ميرزا سلطان ابو سعيد جام شهادت دركشيد » .\r\n( 161 ) . ايضا : شب دوشنبه 22 جمادى الأولى سنهء 855 - [ آخر جوزا يعنى آخر خردادماه 
  ] .\r\n","page_name":" 710 ","page_number":112},
  {"content":"\r\n\r\nو سپاه ظفر شعار غنيمت بىشمار يافت و غارت و تاراج هر محتاج را غنى و هر غنى را محتاج ساخت .\r\nبيت « 162 »\r\n ز بس غارت آوردن از بهر شاه * غنيمت نگنجيد در عرض گاه\r\nهمه روى صحرا پر از خواسته * به گنجينهء گوهر آراسته \r\nو چون خبر فتح به سمرقند رسيد ، جناب شيخ الأسلام اعظم ، سلطان علماء العالم ، برهان الدين خواجه مولانا « 163 » سلمه اللّه و ابقاه كه در جانب ميرزا سلطان عبد اللّه كمال اخلاص به ظهور آورده غلوى عظيم داشت قاصد خراسان گشت .\r\nو ميرزا سلطان ابو سعيد رايت سلطنت و علم ظفر و نصرت برافراخت و آوازهء اين فتح همايون در گنبد گردون و اطراف ربع مسكون انداخت و چون بر سرير سلطنت و مستقر خلافت تمكن يافت و انوار آفتاب عنايت او بر وجنات كاينات تافت ، جهانيان در طلعت همايون او شمايل فرّ يزدانى و دلايل صاحبقرانى مشاهده نمودند و قوانين جهانگشايى و براهين فرمانروايى معاينه ديدند و اكابر آن ديار مراسم نياز و نثار به ادا رسانيدند و خطبه و سكه به زيور نام و زينت القاب همايون موشح گردانيدند و آن حضرت ابواب معدلت بر روى عالميان بازگشاد و جهانيان را در ظلّ آفتاب دولت و اقبال ملجأ و مأوى داد و رقاب و نواصى اوانى و اقاصى در قبضهء اقتدار استقرار يافت و عامر و غامر ممالك در سلك انتظام قرار گرفت و اول مهمى كه به تدبير آن التفات پادشاهانه فرمود و نزد ارباب بصيرت به غايت مستحسن نمود حكم قصاص قاتلان ميرزا عبد اللطيف بود كه ايشان را گرفته فرمود كه در همان محل كه قصد شاهزاده كرده بودند كشتند و سوختند .\r\n\r\n\r\n","description":"","footnote":"\r\n( 162 ) . خمسهء نظامى ( شرفنامه ) 145 .\r\n( 163 ) . براى وى ر ك به حبيب السير ج 3 جزو 3 ص 198 .\r\n","page_name":" 711 ","page_number":113},
  {"content":"\r\n\r\nبيت\r\n كسى كاو ستم خيزد از نام او * بدين روز باشد سرانجام او\r\nنبخشود هرگز خداوندهش * بر آن بنده كوشد خداوند كش \r\nو ابو الخيرخان كه چون فتح و ظفر ملازم ركاب نصرت انتساب بود و در روز مصاف غايت سعى و اجتهاد نمود ، آن حضرت دربارهء او انعام پادشاهانه و اكرام خسروانه فرمود و از جواهر ثمين و مراكب سمين و ملابس فاخر و منقولات وافر او را شاكر و ذاكر ساخته اجازت مراجعت ارزانى داشت * و بر تخت سمرقند بارگاه جهان‌پناه تا اوج مهر و ماه برافراشت .\r\nبيت\r\n چو يك رشته شد عقد شاهنشهى * شد از فتنه بازار عالم تهى\r\nيكى تا جور بهتر از صد بود * كه باران چو بسيار شد بد بود\r\nچو شد ملك در ملك آن ملك بخش * به ميدان فراخى روان كرد رخش \r\nو عالى جناب شيخ الأسلام ، قدوة صناديد الأنام ، برهان الملة والدين خواجه مولانا سلمه اللّه به خراسان آمد .\r\n\r\nذكر احوال مملكت خراسان و شرح قضاياى آن\r\nميرزا ابو القاسم بابر به عزم قشلاق متوجه مملكت مازندران بود . در اثناى راه خبر فتح سمرقند و آمدن جناب خواجه استماع نمود . خدمت خواجه را به اكرام تمام به جانب اردوى اعلى استدعا فرمود و ميرزا ابو القاسم بابر چند روزى در ميدان سلطان « 164 » ساكن بود و استفسار جانب عراق مىنمود * و در آن مقام جناب شيخ الأسلام كه به موجب نشان عازم اردوى همايون بود نزديك رسيد . اميرزاده ابو القاسم بابر تمام\r\n\r\n\r\n","description":"","footnote":"\r\n( 164 ) . محلّش ميان اسفراين و خبوشان [ - قوچان 
  ] است . ر ك به حبيب السير ج 3 جزو 3 ص 218 .\r\n","page_name":" 712 ","page_number":114},
  {"content":"\r\n\r\nاركان دولت و اعيان حضرت را به استقبال فرستاده شرايط تعظيم و اجلال به‌جاى آورد و چون به مجلس همايون درآمد آن پادشاه نيك اخلاق از سرير سلطنت برخاسته پيش آمد و جناب شيخ الأسلام را به تعظيم تمام كنار گرفت و بر بساط قربت نشانده به زانوى ادب پيش آن جناب بنشست و اخبار ماوراء النهر استفسار نمود و خدمت خواجه را نواختى به واجبى فرمود و اعلام ظفر اعلام عازم ولايت قوس و زيارت بسطام شد و در النگ بسطام و خرقان سراپردهء نصرت نشان تا به اوج آسمان و به ذروهء كيوان برآمد .\r\n\r\nذكر محاربهء ميرزا سلطان محمد و ميرزا ابو القاسم بابر و قتل ميرزا سلطان محمد در موضع چناران\r\nميرزا سلطان محمد از آن زمان كه از ولايت طوس و مشهد به طرف عراق و فارس رفته بود روز و شب در تدبير تسخير مملكت خراسان اهتمام تمام مىنمود و پيوسته آهنگ جنگ راست مىساخت و در تدبير مخالف نواى ساز راه در فارس و اصفهان مىنواخت و در مقام آن بود كه چهرهء مراد در آيينهء مقصود به چه وجه روى نمايد و به كدام منصوبه مهرهء اميد از ششدر غم بيرون آيد ، بنابر عزم يورش خراسان تواچيان لشكرهاى فارس و عراق و شولستان و لرستان را جار رسانيدند كه به بلجار مقرر در موضع معين جمع آيند و در بلدهء قم تغار ريختند و در سال گذشته گذشت كه اردوى ميرزا سلطان محمد در ولايت طوس ويران گشت و دستور اعظم خواجه غياث الدين پير احمد چون به مملكت فارس رسيد رخصت يافته متوجه بيت اللّه گرديد و در آن موضع متبركه به عذر ايام گذشته قيام نمود و روى نياز بر درگاه بىنياز سود و ميرزا سلطان محمد امير نظام الدين احمد ولد جلال الدين فيروزشاه را به امارت ديوان اعلى بازداشت و ضبط ممالك و مهمات ديوانى را به عهدهء كاردانى او باز گذاشت و هماى رايت سعادت طراز از دار الملك شيراز به هواى تسخير اصفهان در پرواز آمد و موكب ظفرنشان به دار الأمان اصفهان رسيد و ميرزا ابو القاسم بابر در ولايت بسطام\r\n\r\n","description":"","footnote":"","page_name":" 713 ","page_number":115},
  {"content":"\r\n\r\nتفصيل اين احوال شنيد و با امرا و اركان دولت طريق مشورت مسلوك داشته راى بر آن قرار گرفت كه جناب شيخ الأسلام خواجه مولانا به رسم رسالت پيش ميرزا سلطان محمد رود تا به موجب فرمودهء  وَ إِنْ طائِفَتانِ مِنَ الْمُؤْمِنِينَ اقْتَتَلُوا فَأَصْلِحُوا بَيْنَهُما  « 165 » آب تسكينى بر آتش آن فتنه نشاند و آنچه صلاح جانبين باشد به ظهور رساند .\r\nو جناب شيخ الأسلام متوجه [ شده 
  ] به نواحى اردوى ميرزا سلطان محمد رسيد و ميرزا سلطان محمد شرايط تعظيم تقديم نموده مراسم اكرام و احترام مرعى داشت و جناب شيخ الأسلام شرايط رسالت به ادا رسانيد و بدايع الفاظ به لطايف معانى آراسته گردانيد و ميرزا سلطان محمد آن سخنان به مسمع رضا اصغا نمود . اما ميان قبول و رد متردّد بود و از بسيارى عدت و شوكت صورت جهاندارى در آيينهء انديشه تصور مىنمود . غافل از آن‌كه ما ينفع العدة اذا انقضت المدة و چون به مقتضاى  لِيَقْضِيَ اللَّهُ أَمْراً كانَ مَفْعُولًا  « 166 » در محكمهء قضاى  لِكُلِّ أَجَلٍ كِتابٌ  « 167 » به گواه عدل يمحو اللّه ما يشاء « 168 » سجّل عمر آن پادشاه مختوم شده بود از نصيحت شيخ الأسلام فايده‌اى روى ننمود و آن جناب چند نوبت آمد شد فرموده عاقبت بر آن قرار گرفت كه [ بعضى ولايات 
  ] « 169 » از خراسان داخل ديوان عراق باشد و سكه و خطبه به نام و القاب ميرزا سلطان محمد مزين و موشّح گردد .\r\nو ميرزا ابو القاسم بابر اعتماد بر صلح كرده از ظاهر بسطام برخاست و به ولايت مازندران درآمده لشكريان به يوسون قشلاق قورياها بستند . ناگاه خبر آمد كه ميرزا سلطان محمد عهد و پيمان بر طاق نسيان نهاد و از مضمون اذا جاء القضا ضاق\r\n\r\n\r\n","description":"","footnote":"\r\n( 165 ) . سورة الحجرات 9 .\r\n( 166 ) . الأنفال 44 .\r\n( 167 ) . الرعد 38 .\r\n( 168 ) . ايضا 39 .\r\n( 169 ) . حبيب السير : محقّر ولايتى .\r\n","page_name":" 714 ","page_number":116},
  {"content":"\r\n\r\nالفضاء بىخبر گشته لشكرها از بسطام گذرانيده به اسفراين رسيد . « 170 »\r\nبيت\r\n پيمان‌شكن هر آينه گردد شكسته حال * ان العهود عند مليك النهى ذمم \r\nچون پرتو اين خبر به خاطر انور ميرزا ابو القاسم رسيد اثر تغير در بشره و جبين و داعيهء انتقام در چهرهء مبين او ظاهر گرديد .\r\nبيت\r\n گر سايهء تغير او بر جهان فتد * در چشم كو كنار مركّب شود سهر \r\nو عزايم پادشاهانه بر كارزار خصم كه كار خصم‌زار سازد قرار يافت و سپاه نصرت بر يمين و لشكر ظفر بر يسار نهضت نمود و چون شير خشم‌آلود از جنگل استراباد بيرون آمد .\r\nميرزا سلطان محمد در وقتى كه به خراسان درآمد امرا و داروغگان به اطراف ولايات روان ساخت . از آن جمله امير عبد الرحيم دولداى نامزد قهستان شده به قصبهء قاين رسيد و مولانا احمد يساول كه به رسم حكومت درقاين متمكن بود به اتفاق قرامان تركمان كه حاكم تون بود به عزم محاربهء عبد الرحيم بيرون آمد و به موجب الفاتحة ام الكتاب سانح خير و سعادت روى نمود و فتح و ظفر خراسانيان را بود و لشكر عراق راه گريز پيش گرفتند و عبد الرحيم كه سردار ايشان بود از پاى درآمد و سر او را به اردوى ميرزا ابو القاسم بابر فرستادند و بدين بشارت قوت و صولت خراسانيان زيادت شد .\r\nو ميرزا سلطان محمد خبر بيرون آمدن ميرزا ابو القاسم بابر از مازندران شنيد و\r\n\r\n\r\n","description":"","footnote":"\r\n( 170 ) . ايضا : از بسطام و دامغان گذشته به جلگاه اسفراين درآمد - دولتشاه : به خراسان مايل شد و به جوين نزول كرد و از جوين به اسفراين آمد .\r\n","page_name":" 715 ","page_number":117},
  {"content":"\r\n\r\nآگاه شد كه سپاه مخالف نزديك رسيد . از اسفراين بازگشته عازم صوب استراباد شد و در موضع چناران آن دو سپاه گران و آن دو درياى بىكران جوشان و خروشان به هم رسيدند و از طرفين چون دو كوه فولاد صفها كشيدند و هر دو پادشاه به ترتيب سپاه و تنظيم آوردگاه فرمان دادند و آن دو لشكر به نوعى آراسته بود كه تا سلطان انجم كه شهسوار طارم چهارم است در ميدان آسمان جولان نمود معركه‌اى به آن هولناكى مشاهده نفرمود و هر دو سپاه روى به رزمگاه آورده حرب آغاز كردند « 171 » و دست به غارت جانها دراز كردند .\r\nنظم\r\n درآمد به جنبش دو لشكر چو كوه * كاز آن جنبش آمد جهان را ستوه\r\nبرآمد زقلب دو لشكر خروش * رسيد آسمان را قيامت به گوش \r\nصداى غريو گورگه و كوس در خم اين طاق آبنوس افتاد و افواج آن دو لشكر چون امواج بحر اخضر به هم رسيد . مبارزان بهرام انتقام تيغ كين آخته و سنان جانستان افراخته هر طاير تير كه در آشيان تركش بود به هواى زاغ كمان « 172 » پرواز كرد و هر مرغ روح كه در قفس كالبد پا بستهء دام اضطراب بود در طپيدن و اضطرار آمد . هر لحظه به نوك ناوك جگردوز و زخم تيغ آتش افروز شعلهء قتال تيزتر و ثعبان سنان خونريزتر مىشد . ميرزا سلطان محمد چون شير خشمناك مىغريد و به زخم تيغ جانستان جگرگاه خصم مىدريد و ميرزا ابو القاسم بابر چون پلنگ زودآهنگ آتش جنگ مىافروخت و به خدنگ خاراگذار عقد ثريا بر كمربند جوزا مىدوخت .\r\nمثنوى\r\n جهانجوى سلطان محمد پگاه * برآشفت چون شير نر زان سپاه \r\n\r\n\r\n","description":"","footnote":"\r\n( 171 ) . دولتشاه بر صفحهء 411 گفته است كه اين مصاف در روز يك شنبه 13 شهر ذى الحجه سنه 855 دست داد .\r\n( 172 ) . به معنى سرگوشهء كمان و زاغ مصوّر بر كمان است .\r\n","page_name":" 716 ","page_number":118},
  {"content":"\r\n\r\n به هرجا كه بازو برافراختى * سر خصم در پايش انداختى\r\nبه پشت دليران ز تيغى چو برق * گهر ساخت اندر دل مهره غرق\r\nجهان‌بخش بابر به شمشير تيز * برانگيخته از جهان رستخيز\r\nهر آن سنگ‌كش سالها آفتاب * نيارست ياقوت كردن به تاب\r\nز شمشير خورشيدوش بىدرنگ * به يكدم همى ساخت ياقوت رنگ \r\nالماس خنجر برق‌نشان آن ترك و تارك اعدا مىشكافت و نوك پيكان آتش‌فشان اين چون پيك اجل سوى جانها مىشتافت . امير نظام الدين احمد ولد امير جلال الدين فيروزشاه از جوانغار حمله كرده بر انغار ميرزا ابو القاسم بابر را برداشت و شير احمد را « 173 » كه پشت و پناه سپاه برانغار بود به قتل آورد و مردم سارى كه مدد بر برانغار بود گريزان شدند .\r\nو امير ابو سعيد ميرم [ از جانب ميرزا سلطان محمد آمده بود 
  ] « 174 » و عرضه داشته كه ميرزا سلطان محمد قاصد قول بزرگ است « 175 » و در اثناى اشتعال آتش قتال ، ميرزا سلطان محمد به عزم رزم قول بزرگ رايت عزيمت برافراخت و كميت آتش سرعت را چون باد در ميان لشكر دشمن تاخت و لشكر قول سخن « 176 » امير ابو سعيد را در حساب گرفته از پيش حملهء ميرزا سلطان محمد روى برتافتند .\r\nبيت\r\n هر كه راشد يقين كه حملهء اوست « 177 » * پاى هستيش بر گمان باشد \r\n\r\n\r\n","description":"","footnote":"\r\n( 173 ) . دولتشاه ص 411 گفته است كه وى حاكم استراباد بود .\r\n( 174 ) . حبيب السير : از ميرزا سلطان محمد گريخته نزد ميرزا ابو القاسم بابر رفت .\r\n( 175 ) . ايضا : و گفت . . . مناسب آن‌كه لشكريان كوچ باز دهند تا او به ميان صفوف درآيد آنگاه از اطراف و جوانبش درآمده نگذارند كه او بيرون رود .\r\n( 176 ) . ايضا : به موجب تعليم امير ابو سعيد كاربند شده .\r\n( 177 ) . كليات انورى ص 125 « توست » به جاى « اوست » .\r\n","page_name":" 717 ","page_number":119},
  {"content":"\r\n\r\nو او با معدودى چند دليروار به ميان لشكر قول درآمد و سپاه ظفر پناه از اطراف و جوانب پيش آمده عراقيان را كه به مدد او مىآمدند باز زدند « 178 » و ميرزا سلطان محمد را درميان گرفتند و از وقت طلوع آفتاب به موافقت مقنطرات ارتفاع هر لحظه نايرهء قتال اشتعال و بالا مىگرفت تا نزديك دايرهء نصف النهار كه آتش كارزار فرو نشست و نسيم فتح و ظفر از جانب لشكر خراسان وزيدن گرفت و شكستى عظيم بر لشكر عراق افتاد و پشت به هزيمت دادند و روى به گريز نهادند * و غنايم گوهر و زر و نفايس لآلى و جواهر و اسبان تازى راهوار و شتران آراسته قطارقطار و خيمه و خرگاه و سراپرده و بارگاه به دست اقتدار سپاه نصرت شعار آمد .\r\nو ميرزا سلطان محمد را كه زخمى گران رسيده بود گرفته پيش ميرزا ابو القاسم بابر آوردند . ميرزا بابر زبان طعن گشاده گفت بر من چه داشتى كه آن نوبت آمده قصد خون و مال مسلمانان كردى و به آن نوع ويران شده به عراق رفتى و به آن اكتفا ناكرده باز لشكر به اين جانب آوردى . ميرزا سلطان محمد گفت : اى برادر من ، كار ملك بىاينها نمىشود . و به سعى جمعى لئام چنان پادشاه عالى مقام كه در شجاعت و سخاوت نادرهء ايام بود به قتل آمد * و مدت عمر او سى و چهار سال بود و زمان دولت او ده سال . پنج سال به طريق نيابت در زمان خاقان سعيد و پنج سال به استقلال و نعش او را در دار السلطنهء هرات به مدرسه مهد عليا گوهرشاد آغا در گنبد خوابگاه پدر او ميرزا بايسنغر دفن كردند .\r\nبيت\r\n به جاه ارچه بر آسمان تخت برد * به چاه لحد عاقبت رخت برد \r\nو از غرائب اتفاقات آن‌كه حرم محترم او شعلهء آه سوزان از سينه مىانگيخت و سيل اشك از ديدهء گريان مىريخت . تا بعد از دو سه روز با هزاران درد و سوز از تلخى هجران جان شيرين برافشاند و در جهان نام نيك به حسن وفا ازو\r\n\r\n\r\n","description":"","footnote":"\r\n( 178 ) . [ ظاهرا همان كه امروز گفته مىشود : وازدند 
  ]\r\n","page_name":" 718 ","page_number":120},
  {"content":"\r\n\r\nيادگار ماند .\r\nبيت\r\n جان فداى دوست كن كم زان زن هندونه‌اى * كاز وفاى شو در آتش زنده سوزد خويش را \r\nميرزا ابو القاسم بابر برين فتح نامدار شكر مواهب پروردگار به‌جاى آورده مسرعان به اطراف ممالك دوانيد و صداى اين بشارت به مسامع جهانيان رسانيد و چون خاطر از جانب مهم ميرزا سلطان محمد جمع ساخت ، پرتو انديشه بر قضيهء ميرزا علاء الدوله انداخت و ميرزا علاء الدوله كه همراه او مقيد مىبود ، « 179 » ميرزا ابو القاسم چشم او را حكم ميل كشيدن فرمود .\r\nبيت\r\n گرت در سينه چشمى هست روشن * به عبرت بين درين فيروزه گلشن\r\nچنان چشمى كه از سرمه شدى ريش * چگونه تاب ميل آرد بينديش\r\nبلى حكم قضا شد وز قدر بود * اذا جاء القضا عمى البصر بود \r\nحكم آسمانى عالم بر جهان بين او تيره و تاريك گردانيد و زبان حال آن ستم رسيده فحواى اين مقال به آيين حزين به اوج سپهر برين مىرسانيد :\r\nرباعى\r\n تا چرخ مرا به بدگمانى برخاست * دل از سر كار اين جهانى برخاست\r\nچون چشم مرا دست قضا ميل كشيد * فرياد ز عالم جوانى برخاست « 180 » \r\n\r\n\r\n","description":"","footnote":"\r\n( 179 ) . حبيب السير : بعد از آن‌كه خاطر از مهم يك برادر جمع ساخت ، همان روز .\r\n( 180 ) . در حبيب السير گفته است « كه شخصى كه مباشر اين فعل شنيع بود بر ميرزا رحم كرده ميل را به وجهى در پلكهايش كشيد كه به مردمك ديده‌اش آسيبى نرسيد » نيز ر ك به دولتشاه ص 416 .\r\n","page_name":" 719 ","page_number":121},
  {"content":"\r\n\r\n إِنَّ فِي ذلِكَ لَعِبْرَةً لِأُولِي الْأَبْصارِ .  « 181 »\r\nميرزا ابو القاسم بابر هرچند عالميان را به فنون انعام و صنوف اكرام بهره‌مند گردانيد و در ذات مباركش كرمى جبلّى و سخاى غريزى بود و خورشيد مروت از مشرق همت او طالع و ساطع مىشد و اجرام علوم نسبت با رفعت قدر خود پست مىپنداشت و معادن جوهر و خزاين سيم و زر پيش چشم استغناى او وزنى نداشت ، فاما قطع صلهء رحم و كشتن و ميل كشيدن برادران بزرگ بر چهرهء جاه و جلال او چشم زخمى عظيم آمد . اگر او را از راه بصيرت نظرى دوربين بودى به سبب استيلاى قوت غضبى بر حركات چنان اقدام ننمودى و از احوال گذشتگان اعتبار گرفتى و هنگام قدرت عذر جرم برادران پذيرفتى و بر برادران ابقاى پادشاهانه فرمودى و بر اختلال احوال ايشان ترحم نمودى هرآينه اهل روزگار عيب و عار اين كار بر زبان نياوردى و بر اوراق ليل و نهار صورت قبح اين اطوار ثبت نشدى .\r\nو ليكن\r\nشعر\r\n قد ينزع اللّه من قوم عقولهم * حتى يتّم الذى يقضى على الرأس \r\nمصرع\r\n حيف است جفا زبهر دنيا \r\nمصرع\r\n بلى به ديده فرومىبرد قضا پرده \r\n\r\nوقايع سنهء ست و خمسين ذكر عزيمت ميرزا ابو القاسم بابر به جانب عراق\r\nميرزا ابو القاسم بابر چون راى آفتاب اشراق از انديشهء لشكر عراق باز پرداخت و خاطر خطير از تفرقهء مهم برادران جمع ساخت و لواى سلطنت روى\r\n\r\n\r\n","description":"","footnote":"\r\n( 181 ) . آل عمران 13 .\r\n","page_name":" 720 ","page_number":122},
  {"content":"\r\n\r\nزمين به اوج سپهر برين رسانيد ، عزيمت يورش ممالك فارس و عراق مصمم گردانيد و به واسطهء آن‌كه ميرزا سلطان محمد از راه رى آمده بود و غلات آن ولايات نمانده عبور لشكر منصور بر آن ديار دشوار مىنمود . مشورت فرموده مصلحت وقت اقتضاى آن كرد كه به ولايت ترشيز و تون رفته از راه بيابان يزد متوجه ممالك عراق شوند و اين نخست خطايى بود كه در آهنگ راه عراق از پردهء تدبير بيرون افتاد . چه عبور سلاطين نامدار بر آن راه كم اتفاق افتاده باشد و ديگر چون ميرزا جهانشاه تركمان شنيد كه سپاه ظفر پناه از آن راه عازم عراق گرديد بر ضعف حال لشكر منصور استدلال نمود و ديگر در وقتى كه واقعهء ميرزا سلطان محمد واقع شد شرح واقعه به صورت مكتوب مسطور شده و مهر همايون بر پشت مكتوب زده به جانب آذربايجان ارسال نمودند و اين معنى مؤكد استدلال ميرزا جهانشاه آمد . چه مناسب طنطنهء سلطنت آن بود كه فرمان جهان مطاع به صورت نشان به نام ميرزا جهانشاه شرف نفاذ يابد كه به دستور زمان حضرت خاقان سعيد بايد كه باج و خراج ولايت آذربايجان به خزانهء عامره فرستد و خطبه و سكه به نام و القاب همايون موشّخ دارد والّا هرچند بيند از خود بيند . چنانچه ميرزا سلطان محمد نوشت و شرح آن گذشت تا زلزلهء در اساس مكنت او افتادى و در صحبت قاصدان [ دانسته 
  ] خدمات شايسته به درگاه عالم پناه فرستادى .\r\nالقصه چون موكب همايون به ظاهر بلدهء تون رسيد غله در آن ولايت نايافت بود و رعايا . غله را به اميد غلاء نهان مىداشتند و كلانتران رعيت ريزه را به فروختن نمىگذاشتند ميرزا ابو القاسم بابر فرمود كه هرجا غله يابند تصرف نمايند و لشكر بدين بهانه در هر خانه هرچه يافتند برداشتند و از غارت و تاراج چيزى باقى نگذاشتند .\r\nبيت\r\n آنچه بىراه بود غارت كرد * وانچه برراه بود هم برداشت \r\n\r\n","description":"","footnote":"","page_name":" 721 ","page_number":123},
  {"content":"\r\n\r\nو موكب همايون از بلدهء تون نهضت نموده و منازل و مراحل پيموده به دارالعبادهء يزد فرود آمد . سادات و قضات و اكابر و اشراف و صناديد آفاق از اطراف ممالك فارس و عراق صداى تهنيت و مباركباد به اوج ايوان سبع شداد رسانيدند و به خدمات پسنديده نام خويش در جرايد نيكخواهان مثبت و مقرر گردانيدند و از امراى ميرزا سلطان محمد ، اولاد امير جلال الدين فيروزشاه امير نظام الدين احمد و امير غياث الدين سلطان حسين به شرف دست‌بوس مشرف گرديدند و عنايت و تربيت يافته به امارت ديوان اعلى معين گشتند و همچنين خواجه غياث الدين پير احمد و مولانا جلال الدين يعقوب و باقى امراى ميرزا سلطان محمد هركه به سعادت ملازمت استسعاد يافت به صنوف عنايت مخصوص شد و موكب ظفرنشان از بلدهء يزد روان شده به خطهء ابرقوه رسيد و شرف زيارت طاوس الحرمين دريافته استمداد نمود و عازم دار الملك شيراز گشت و شهر شهرهء شيراز كه از ساير بلاد ربع مسكون به مزيد شرف امتياز دارد مستقر سرير سلطنت آمد و اكابر فارس خدمات بىحد و قياس به‌جاى آورده نثار و پيشكش گذرانيدند و آفتاب عنايت سايهء عاطفت بر احوال اكابر آن مملكت منبسط گردانيد و فرمان همايون نفاذ يافت كه احكام سلاطين گذشته به تخصيص نشانهاى حضرت خاقان سعيد را امضا دهند و هود بريات * و سيورغالات و مسلميات مسلم دانسته مجرى داشتند و چند روز با خوبان دلفروز اسباب خرمى آماده و ابواب بىغمى گشاده شد . يك‌دم بىجام مدام و ساقى گل‌اندام و حريف شيرين رفتار و نديم شكر گفتار و سماع روح‌افزاى و مغنى پرده‌سراى قرار و آرام نبود و مدتى داد عيش و عشرت داده و بساط نشاط گشاده انبساط نمود و بعد از آن از بزم عيش و عشرت و خلوت به ايوان سلطنت فرمود .\r\nمصرع\r\n خورشيدوار بر فلك خسروى نشست \r\n\r\n","description":"","footnote":"","page_name":" 722 ","page_number":124},
  {"content":"\r\n\r\n\r\nذكر واقعه‌اى چند كه در ممالك عراق و خراسان روى نمود و ميرزا ابو القاسم بابر عود فرمود\r\nدر آن زمان كه در موضع چناران صورت واقعهء ميرزا سلطان محمد روى نمود ، ميرزا ابو القاسم بابر چند شهر از ولايت عراق و فارس به امرا عنايت فرموده بود .\r\nاز آن جمله ساوه را به امير شيخعلى بهادر ارزانى داشت و بلدهء قم را به تصرف برادر او درويشعلى بازگذاشت و ايشان از راه رى متوجه ساوه و قم شدند و امير شيخعلى رعايا را به مطالبات عنيف تكليف نموده كارهاى بىقاعده فرمود و رعايا چاره‌جوى شده به جماعت تراكمه كه در آن نواحى بودند التجا نمودند و تراكمه ناگهان بر سر امير شيخعلى تاختند و او را گرفته به جانب ميرزا جهانشاه روان ساختند و شهر ساوه كه به حقيقت كليد عراق است « 182 » در قبضهء تصرف تركمان درآمده از روى تسلط و تعظم عازم بلدهء قم شدند و امير درويشعلى نيز با مردم قم با آن‌كه مولد و منشاء او بود معاش به قاعده ننمود و تركمانان غلبه كرده هر روز دايرهء محاصره تنگتر مىشد .\r\nو ميرزا ابو القاسم بابر مدت چهار ماه بر سرير سلطنت فارس به دولت و اقبال گذرانيد و در آن اثنا ، اميرزاده الوند ولد امير اسكندر تركمان به درگاه سلاطين پناه ميرزا ابو القاسم بابر آمد و به حسن اكرام و لطف انعام احترام يافت و در خلال اين احوال به مسامع جلال رسيد كه تراكمه شهر ساوه را گرفته عازم تسخير بلدهء قم شده‌اند و الحال به محاصره مشغول‌اند . ميرزا ابو القاسم بابر امراى كبار و بهادران نامدار نامزد اصفهان فرمود و مملكت فارس را به نواب معز الدين ميرزا سلطان سنجر « 183 » تفويض نمود و از گلشن شيراز كه مسند اعزاز پادشاهان آن ملك است به صوب اصفهان روان شد . در اثناى راه از جانب خراسان ايلچى رسيده عرضه\r\n\r\n\r\n","description":"","footnote":"\r\n( 182 ) . حبيب السير : رايگان به تحت تصرف امير جهانشاه تركمان درآمد . لاجرم طمع در ديگر بلدان كرده طائفه‌اى از سپاه آذربايجان را به جانب قم روان ساخت .\r\n( 183 ) . به ظاهر سنجر بن ميرك احمد بن عمر شيخ بن تيمور مراد است . ر ك براى وى به زامباور شجرهء  T \r\n","page_name":" 723 ","page_number":125},
  {"content":"\r\n\r\nداشت رسانيد كه در هرات فتنه‌اى عظيم ظاهر شد و ميرزا علاء الدوله خروج كرده و غلبهء تمام پيش او جمع آمدند .\r\nو شرح اين سخن آن است كه در آن زمان كه چشم ميرزا علاء الدوله را ميل مىكشيدند چشم او به كلى نابينا نشد و ميرزا علاء الدوله به مشهد مقدس آمده شرايط زيارت به‌جاى آورد و روى نياز برخاك راه آن قبه و بارگاه ماليد و به آب ديدهء غم ديده شفاى ديدهء ميل كشيده طلبيد و از روح مطهر و قلب و قالب منور حضرت امام عليه التحية و السلام استمداد نمود و حق تعالى بر آن محنت كشيده بخشود و از شفاخانهء كرم روشنى تمام عنايت فرمود و ميرزا علاء الدوله به لطايف حيل خود را به طرف آب مرغاب و ميمنه و فارياب انداخت و در آن ولايت رايت سلطنت برافراخت و آن ولايت يورت ايل والوس امراى ارلات است و ميرزا علاء الدوله داماد امير يادگار شاه ارلات بود و تمام مردم آن نواحى را لشكر خود تصور مىنمود و نويين اعظم امير جلال الدين سلطان محمود ارلات ولد امير يادگار شاه و باقى امرا و سرداران آن‌جا به خدمت او شتافتند و سعادت ملازمت او دريافتند و از اطراف و اكناف لشكر بسيار و سپاه بىشمار جمع آمد و ميرزا علاء الدوله با امرا مشورت نموده راى بر آن قرار گرفت كه اول متوجه بلخ شوند و خاطر از مهم امراى هزار اسبى جمع گردانند و بعد از آن عنان عزيمت به صوب تسخير دار السلطنهء هرات معطوف سازند . بنابرآن ، با لشكرهاى ارلات و غيرهم متوجه بلخ گشتند و امير درويشعلى هزار اسبى چون اين خبر شنيد لشكرى زياده از مور و ملخ از بلخ و آن نواحى فراهم آورده به عزم محاربه و نيت مقابله كالسيول الهائلة در برابر ميرزا علاء الدوله آمده صف‌آراى گشتند و ميرزا علاء الدوله بعد از كوشش بسيار روى به هزيمت آورد و امير سلطان محمود ارلات پاى ثبات و قرار افشرده حمله‌هاى متواتر نمود چنانچه سپهسالار انجم بر طارم پنجم انگشت تحير به دندان تفكر گرفته حيران و سرگردان ماند . آخر الأمر در اثناى كروفر زخمى عظيم خورد « 184 » و دمى چند بشمرد و ناچيز شد\r\n\r\n\r\n","description":"","footnote":"\r\n( 184 ) . در حبيب السير ج 3 جزو 3 ص 166 گفته است كه امير سلطان محمود به زخم تيرى از پاى درافتاد .\r\n","page_name":" 724 ","page_number":126},
  {"content":"\r\n\r\nو جمعى از گريختگان و غير ايشان به ميرزا علاء الدوله پيوسته از راه لنگر ميرغياث * قدس سره عازم تسخير دار السلطنهء هرات شدند و در شهر و بلوكات غبار فتنه و آشوب به آسمان رسيد و احوال ولايت مضطرب گرديد . امراى ميرزا ابو القاسم بابر مثل امير اويس ترخان از جانب ولايت فراه و امير پير على هزار اسبى از طرف بلخ و امير خليل از طرف مرو و ماخان كه بعد از واقعهء ميرزا سلطان محمد اين امرا به موجب اجازت به ولايت سيورغال خود رفته بودند چون خبر خروج ميرزا علاء الدوله شنيدند به يك بار عازم هرات گرديدند و سابق بر همه امير پير درويش على به حوالى شهر آمد و ميرزا علاء الدوله تاب مقاومت نياورده به سلامت بيرون رفت و لشكر او به جملگى پريشان شدند و باقى امرا به هرات رسيده امير پير درويشعلى آن مهم كفايت كرده بود . امرا صورت واقعه به جانب عراق فرستادند و عرضه داشتند كه اگرچه ميرزا علاء الدوله ويران شده از ميان بيرون رفت اما خاطر از طرف او تمام جمع نيست .\r\nاگر آن حضرت عنان سعادت به اين جانب معطوف سازند حاكم‌اند .\r\nميرزا ابو القاسم بابر چون بر قضاياى خراسان وقوف يافت مجال توقف محال ديد و مهم خراسان اهم دانسته از موضع كوشك زرد كه ميانهء راه شيراز و اصفهان است ، پنج شنبه شانزدهم رجب ، به سرعت تمام متوجه خراسان شد و بيست و دوم در نفت يزد نزول اجلال فرمود و با جناب فضايل مآب مولانا شرف الدين على اليزدى قدس سره ملاقات كرده از صحبت شريف او بهره‌مند گشت و منشى سطور در آن مجلس انس و حضور به فرايد فوايد و ظرايف لطايف مستفيد آمد . در وقتى كه حاوى اوراق يراق راه عراق مىنمود جناب اخوى شريف الدين عبد القهار « 185 » غفر اللّه له دو رباعى در تاريخ فتح عراق فرموده همراه بنده روان داشته بود و رباعيها اين است .\r\nرباعى\r\n اى شاه زمانه خسرو ملك‌ستان * حكمت چو قضا در همه آفاق روان \r\n\r\n\r\n","description":"","footnote":"\r\n( 185 ) . ر ك برايش به حبيب السير ج 3 جزو 3 ص 197 .\r\n","page_name":" 725 ","page_number":127},
  {"content":"\r\n\r\n بر عمر تو و دوام ملك است دليل * امسال كه تاريخ شدش « بابرخان » \r\nايضا\r\n شاها چو عراق فتح بادت آفاق * شاهان جهان به خدمتت بسته نطاق\r\nهم « فتح عراق » لايق تاريخ است * بگشاد چو روى دولت از فتح عراق \r\nو از غرايب اتفاقات آن‌كه جناب فضايل مآب مولانا شريف الدين على اليزدى همين حروف « بابرخان » را نظم كرده به جهت سال گذراند و ميرزا ابو القاسم بابر ولايت يزد را به‌رسم سيورغال به جانب ميرزا خليل « 186 » سلطان بن ميرزا محمد جهانگير بن ميرزا محمد سلطان بن ميرزا جهانگير بن صاحبقران امير تيمور گوركان عنايت فرمود و جمعى امرا و دلاوران در خدمت او تعيين نمود . و موكب منصور از ولايت يزد روان شد و از كم‌آبى جوانغار و برانغار هريك به راهى رفتند و قول بزرگ كه در پناه رايت ظفر پناه بود به راه ميان عزيمت نمود و تمام لشكر به سلامت از بيابان بيرون آمد و چون ركاب همايون به ظاهر بلدهء تون قرار گرفت ، داروغهء آن‌جا قرامان تركمان به شرايط خدمتكارى قيام ننمود . ميرزا ابو القاسم بابر آن ولايت را كه سيورغال او بود ازو گرفته به امير غياث الدين سلطان حسين عنايت فرمود و دوشنبه دوازدهم شعبان موكب ظفرنشان در دار السلطنهء هرات نزول اجلال فرمود و اكابر و اشراف مملكت خراسان عموما و مقيمان شهر هرات خصوصا به تهنيت قدوم موكب منصور شكر نعماى الهى به‌جاى آورده مراسم پيشكش و نثار به تقديم رسانيدند و ميرزا ابو القاسم بابر استفسار احوال ميرزا علاء الدوله فرموده چنان معلوم شد كه چون در نواحى هرات ويران شد به طرف سيستان بيرون رفت و از آن‌جا عزيمت عراق نموده در ملك رى به اردوى ميرزا جهانشاه رسيد و او مقدم او را موجب افتخار دانسته مراسم اكرام و احترام به ظهور آورد و ميرزا علاء الدوله در ظل ظليل رأفت و عاطفت او از آسيب خدنگ حوادث ايمن شد و ميرزا ابو القاسم بابر\r\n\r\n\r\n","description":"","footnote":"\r\n( 186 ) . سلطان خليل در زامباور شجرهء  T \r\n","page_name":" 726 ","page_number":128},
  {"content":"\r\n\r\nخاطر خطير از اطراف ممالك جمع فرموده آن زمستان در مستقر اقبال و مسند عظمت و اجلال به عيش و نشاط و عشرت و انبساط گذرانيد .\r\n\r\nوقايع سنهء سبع و خمسين ذكر بقاياى قضاياى احوال ممالك عراق و فارس\r\nدرين سال ، ولايات عراق و فارس از حدود ولايت آذربايجان تا سواحل درياى عمان داخل مملكت تركمان شد و ممالكى به آن لطافت كه زيادت از هشتاد سال در قبضهء اقتدار صاحبقران كامكار و شاهزادگان نامدار بود از تحت تصّرف اين دولت بيرون رفت . ميرزا سلطان سنجر كه ميرزا ابو القاسم بابر تفويض سلطنت مملكت فارس به جانب او فرموده بود معاودت نمود و در دار السلطنهء هرات به سعادت ملاقات استسعاد يافت و احوال ممالك فارس و عراق و شرح استيلاى تركمان به عرض رسانيد .\r\nو بيان اين سخنان از روى اجمال آن است كه چون لشكر تركمان ساوه را گرفته عازم قم شدند ، اهالى قم مدّتى شهر را نگاه داشته در حفاظت آن سعى و اجتهاد نمودند و عاقبت جمعى غدار با تراكمه يار شده و شهر را به دست داده تراكمه در شهر ريختند * و به زبانهء شمشير آبدار آتش شر انگيختند . و چون مردم قلعه به غايت كم بود غير تسليم چاره‌اى نمىنمود . اهالى قلعه امان خواسته و تراكمه امان‌نامه نوشته رعايا ايمن شدند و شهر قم در تصرف تركمان آمد و از مردم تركمان لشكرگران عازم اصفهان شد و رئيس قطب الدين ورزنه و خواجه محمود حيدر و بعضى اكابر چهاردانگه و دودانگه با تركمان همداستان شده اصفهان را به دست دادند و ابواب محنت و بلا بر روى روزگار خود گشادند و مردم ميرزا ابو القاسم بابر روى به صوب خراسان نهادند و اميرزاده پير بداق كه ارشد اولاد ميرزا جهانشاه بود به عزم تسخير شيراز توجه نمود و ميرزا سلطان سنجر چون از عزيمت او وقوف يافت ، عنان كميت جهان‌پيما به جانب خراسان تافت و مجموع ممالك عراق و فارس محكوم\r\n\r\n","description":"","footnote":"","page_name":" 727 ","page_number":129},
  {"content":"\r\n\r\nفرمان پادشاه تركمان شد و چندگاه اهالى ابرقوه به حصانت حصار و آوازهء عزيمت ميرزا ابو القاسم بابر اميدوار بوده از متابعت فرمان تركمان سرباز زدند و مدتى آتش حرب و قتال التهاب و اشتعال يافت و لشكر تركمان دست از محاصره و محاربه باز نمىداشتند تا عاقبت رعاياى بيچاره به تنگ آمدند و پايمال قضا و قدر و دست‌فرساى خوف و خطر گشتند و بلاى غلا و قحطى هايل بر ايشان نازل شد . نان چنان شيرين بود كه جان غمگين هر مسكين در طلب آن به لب مىرسيد و دست به آن نمىرسيد و فروماندگان شهر و درماندگان زندان قهر در آن محنت و بلا و شدت و عنا روزگار مىگذرانيدند و چون در شهر و قلعه ذخيره به كلى منقطع شد رعايا امان و زينهار طلبيده بيرون آمدند و لشكر تركمان به شهر درآمده دست به غارت برآوردند و خلقى بسيار به قتل آمد و حصار و برج و بارو با زمين برابر شد . القصه مجموع ممالك عراق و فارس در قبضهء تسلط و اقتدار تركمان قرار يافت .\r\nميرزا ابو القاسم بابر چون شرح وقايع آن ممالك استماع نمود عزم يورش جانب عراق جزم فرمود و به احضار لشكرهاى نامدار فرمان داد و دست دريا نوال به بذل اموال برگشاد .\r\nو درين سال ، حضرت شيخ الأسلام الاعظم ، مرشد طوائف الأمم ، قطب فلك التمكين ، غوث الانام و غوث المسلمين ، بهاء الحق و الحقيقة والدين ، مظهر عناية اللّه الأكبر شيخ عمر قدس سره هفتدهم ماه ربيع الأول از سراى فانى به مأواى جاودانى انتقال نمود و از منزل وحشت به محفل روح و راحت ارتحال فرموده وقوع واقعه سيلاب اضطراب در خواطر و ضمائر اولوالالباب انداخت و بصاير و سراير شيخ و شاب را تيره و خيره ساخت : ميرزا ابو القاسم بابر به قريهء جقاره « 187 » كه مسكن شيخ مرحوم بود فرمود و جناب ولايت مآب شيخ نور الدين محمد مدظله را كه خلف صدق شيخ بود تعزيت رسانيده پرسش نمود و نعش غفران مآل را در كمال تعظيم و اجلال به فضاى صحراى عيدگاه آوردند و ميرزا ابو القاسم بابر از بارهء كوه‌پيكر نزول\r\n\r\n\r\n","description":"","footnote":"\r\n( 187 ) . حبيب السير ج 3 جزو 3 ص 172 : جغاره : اين قريه از بلوكات هرات است .\r\n","page_name":" 728 ","page_number":130},
  {"content":"\r\n\r\nفرمود « 188 » و نعش مغفرت مآب را بر دوش سلطنت انتساب گرفته سبب سعادت دنيا و آخرت دانست و در شمال عيدگاه به دامن كوه مختار مدفن قالب معطر منور اختيار كردند و ميرزا ابو القاسم بابر از وجوه شايسته مبلغى كرامند عنايت فرمود كه بر سر مزار مورد الأنوار عمارتى عالى سازند و معماران دانا و استادان توانا به آن كار قيام و اهتمام نمودند و جناب حقايق مآب زيادت از سى سال معتقد اهل كمال و مقتداى ارباب حال بود و سلاطين روزگار و پادشاهان نامدار به آن آستان ولايت آشيان متردد مىبودند و به التفات خاطر فياض توسل مىنمودند و جناب شيخ الأسلام ملجأ صناديد ايام و ملاذ خواص و عوام بود و در انجاح مقاصد خلايق غايت اجتهاد بذل مىفرمود و دست تسلط ظلمه از گريبان عجزه كوتاه مىداشت و نقش حسن عدالت بر لوح خاطر حكام اسلام مىنگاشت و دايم صايم الدهر بود و تحفه و هديه از كسى قبول نمىنمود و در آخر عمر شريف به عظمت تمام حج اسلام به‌جاى آورد . فى الجمله چون جناب مغفرت مآب از عالم اسباب به جوار عنايت ملك وهاب رفت ميرزا ابو القاسم بابر قريهء جقاره و كاريز مختار وقف فرمود و اولاد امير جلال الدين فيروزشاه كاريزى كه هم نزديك مزار بزرگوار داشتند وقف كردند و جناب اخوى مولانا شريف الدين عبد القهار در تاريخ وفات حضرت قدس منزلت فرمود :\r\nقطعه\r\n قدوة العارفين امام به حق * قطب اقطاب عصر شيخ عمر\r\nدر ربيع نخست و فصل ربيع * سوى فردوس كردم عزم سفر\r\nدر سماوات غلغلى افتاد * چون به كرّوبيان رسيد خبر \r\n\r\n\r\n","description":"","footnote":"\r\n( 188 ) . در حبيب السير ج 3 جزو 3 ص 172 گفته است كه ميرزا بابر بعد پرسش « و پيشتر از برداشتن جنازه بازگشته به خيابان هرات شتافت و توقف نمود تا نعش شيخ را بدانجا رسانيدند » آنگاه از باره فرود آمده نعش را برداشت . جد صاحب حبيب السير سيد برهان الدين خاوندشاه بر جنازهء شيخ نماز گزارد .\r\n","page_name":" 729 ","page_number":131},
  {"content":"\r\n\r\n برتر از سدره بارگاه زدند * كه شهى مىرسد ز ملك بشر\r\nعقل مىخواست نام و تاريخش * گفتمش « قطب اهل كشف عمر » \r\nو جناب شريعت مآب قاضى قضاة الأسلام ، اعدل ولاة الأنام ، قاضى قطب الدين محمد الأمامى هم درين ماه وفات يافت .\r\nو در تاريخ وفات او جناب اخوى گويد :\r\nقطعه\r\n پناه شريف سر قاضيان * محمد به قول انامى امام\r\nده و ده زماه وفات نبى * ز دار القضا شد به دار السلام\r\nبه جاى نبى بود و تاريخ اوست * « وفات النبى عليه السلام » \r\nو درين ايام ، دستور اعظم ، سلطان اعاظم الوزراء فى العالم ، خواجه غياث الدين پير احمد الخوانى به اغراء جمعى امرا و افتراى بعضى اعدا به قهر ميرزا ابو القاسم بابر گرفتار شده مبلغ سيصد تومان كپكى ازو گرفتند و اعراض نفسانى خواجهء مظلوم را به نوعى بر مزاج غالب شد كه مرگ را به طيب نفس طالب گشت و به انواع زحمت و ملالت شهيد شد و در جوار مزار فائض الأنوار شيخ زين الملة ولدين الخوافى كه در جانب جنوب عيدگاه واقع است مدفن ساختند و خدمت خواجه بر سر آن مزار بزرگوار در عمارت عالى ساخته و نقوش دلپذير به كاشى و لاجورد و زرحل پرداخته و املاك خوب و مستغلات مرغوب بر آنجا وقف كرده تقبل اللّه تعالى منه .\r\nمصرع\r\n حق تعالى اهل دولت را دهد توفيق خير \r\n\r\nذكر نهضت ميرزا ابو القاسم بابر به عزم تسخير عراق و اتفاق قشلاق در ولايت استراباد\r\nميرزا ابو القاسم بابر به عزم تسخير ممالك فارس رايت آفتاب اشراق افراخت و طنطنهء نهضت همايون در گنبد گردون انداخت و دوشنبه\r\n\r\n","description":"","footnote":"","page_name":" 730 ","page_number":132},
  {"content":"\r\n\r\nبيست و سيم رجب رهماى لواى ظفر پيكر بال سعادت و اقبال باز گشاد و عنان ارادت به دست عنايت ملك مستعان داد .\r\nبيت\r\n در دست ما چو نيست عنان ارادتى * بگذاشتيم تا كرم او چه مىكند \r\nو سپاه نصرت نشان در اواسط فصل تابستان به صوب مملكت مازندران روان شد و ميرزا ابو القاسم بابر بر سمند باد سير سبك تك كه از غايت سرعت بر ايام ماضى سبقت مىنمود و به وقت كشيدن عنان زمان مستقبل را فى الحال در مىيافت سوار شد . آسمان از هيبت آواز سمش كبود برآمده و ماه از شرم نعلش به خويشتن فرورفته و لشكرهاى جهان در ظل رايت ظفر آيت كه مطلع آفتاب دولت و سعادت است جمع آمدند و موكب همايون منازل و مراحل پيموده در مشهد مقدس نزول فرمود و در آن مقام شرف زيارت حضرت امام عليه التحية والسلام دريافته به سرعت تمام عزيمت نمود و در ولايت خبوشان در منزل يلغز آغاج « 189 » روزى چند اقامت فرمود و در آن‌جا صورت غريب از مكمن غيب روى نمود .\r\nو شرح اين سخن آن است كه ميرزا ابو القاسم بابر ، در آن زمان كه از يورش عراق معاودت نمود ، اميرزا خليل سلطان را تربيت و عنايت فرمود و ولايت يزد را به رسم سيورغال به او ارزانى داشت و او چندگاه در آن ملك لواى استعلا برافراشت و چون لشكر تركمان بر ممالك عراق استيلا يافت ، ميرزا خليل سلطان عنان عزيمت به صوب ولايت خراسان تافت و ميرزا ابو القاسم بابر او را در آغوش گرفته دلجويى تمام نموده فرمود كه ملك و مال دريغ نخواهد بود و در خلال اين احوال جمعى مفسدان ميرزا خليل سلطان را بر آن داشتند كه نسبت با ميرزا ابو القاسم بابر غدرى انديشد و جماعت اشرار در آن كار با يكديگر يار شده قرار دادند كه در ايام شرب مدام كه صبح و شام به آن اشتغال و اهتمام دارد و بعضى اوقات در خانه چنان\r\n\r\n\r\n","description":"","footnote":"\r\n( 189 ) . يالغوز به معنى تنهاست و اغاج و ايقاج به معنى درخت است .\r\n","page_name":" 731 ","page_number":133},
  {"content":"\r\n\r\nخلوت مىشود كه هرچند خواهند از پيش مىرود هر وقت فرصت يابند دستبردى نمايند . يكى هم از آن غدّاران آمده امرا را خبر داد . امرا به عرض انور همايون رسانيده به تفحّص و تحقيق مشغول شدند و چنانچه گفته بود ظاهر گشت و غداران به قتل آمدند . دو كس از آنها بودند كه به قتل ميرزا عبد اللطيف جرأت نمودند و از بيم ميرزا ابو سعيد سلطان به جانب خراسان گريختند و اين‌جا نيز فتنه‌اى چنين انگيختند و ميرزا خليل سلطان را مقيد ساخته بعد از چند روز ، بيست و دوم رمضان ، به راه عدم بيرون رفت .\r\nمصرع\r\n رفت به راهى كه نيايد دگر \r\nو ميرزا ابو القاسم بابر ميرزا سلطان سنجر را عنايت و تربيت نموده و اسباب سلطنت و فرمانروايى و ادوات لشكركشى و جهانگشايى تعيين فرموده مقرر شد كه آهنگ راه عراق نمايند و مخالفان را گوشمالى به‌سزا فرمايند و او به موجب فرمان به جانب دار الأمان كرمان روان شد و ميرزا ابو القاسم بابر آداب عيد صيام هم در آن مقام به‌جاى آورد و اعلام عالم آراى و موكب جهانگشاى جنبش نموده و مراحل پيموده فضاى سملقان « 190 » از شرف رايت ظفرنشان غيرت باغ رضوان شد و چند روز در آن منزل توقف افتاد و امير شيرحاجى كه در اثناى راه به عزم جمع آوردن سپاه به طرف بلخ و شبرغان و قندز و بغلان تا حدود بدخشان رفته و لشكر فراوان به‌سان ريگ بيابان همراه آورده درين منزل به اردوى اعلى رسيد و چون زمستان نزديك آمده بود ، ميرزا ابو القاسم بابر جهت يراق قشلاق با امرا مشورت فرمود . راى بر آن قرار گرفت كه زمستان در مملكت مازندران اقامت نمايند و اول بهار به طرف كه مصلحت باشد فرمايند . به همين عزيمت از راه تخت سليمان به « 191 » ولايت مازندران\r\n\r\n\r\n","description":"","footnote":"\r\n( 190 ) . براى اين موضع ر ك به ليسترينج ص 392 .\r\n( 191 ) . از مازندران و استراباد ( طبع وقفيه گيب ص 161 معلوم مىشود كه موضعش قريب است از تنگ راه و به ظاهر قلعه‌اى بوده است . ر ك براى محلش به خريطهء خردوكه در ذيل خريطهء كلان مازندران و استراباد است در آن كتاب .\r\n","page_name":" 732 ","page_number":134},
  {"content":"\r\n\r\nدرآمدند و پانزدهم ذى قعده در صحراى دلگشا و فضاى جان‌فزاى سلطان‌آباد « 192 » استراباد نزول موكب همايون اتفاق افتاد و يورتها معين شده قورياها بستند .\r\nبيت\r\n ز ما ملك مازندران شاد باد * هميشه بر و بومش آباد باد\r\nهوا خوشگوار و زمين پرنگار * نه گرم و نه سرد و هميشه بهار\r\nگلاب است گويى به جويش روان * همى شاد گردد به بويش روان\r\nهمه ساله خندان لب جويبار * به هرگاه باز شكارى به كار \r\n\r\nوقايع سنهء ثمان و خمسين ذكر آمدن مرتضاى اعظم سيد نظام الدين عبد الكريم و سادات هزار جريب\r\nچون ميرزا ابو القاسم بابر آن زمستان در مازندران قشلاق فرمود و موكب نصرت نشان در ولايت جرجان اقامت نمود ، اكابر و اشراف و گردنكشان اطراف سر بر خط اطاعت و انقياد نهادند و اكثر به شرف ملازمت مشرف گشته باقى پيشكش و عرضه داشت فرستادند و مرتضاى اعظم ، قدوة اعاظم الأمم ، عمدة السلاطين ، امير نظام الدين سيد عبد الكريم « 193 » كه سلطنت ولايت آمل و سارى ابا عن جد تعلق به خاندان ايشان مىدارد احرام قبلهء اقبال و كعبهء آمال بسته به شرف ملازمت ميرزا ابو القاسم بابر استسعاد يافت و پيشكشهاى لايق و تحفه‌هاى موافق به موقف عرض رسانيد و آثار اخلاص و انوار اختصاص چون فروغ آفتاب بر همگنان واضح گردانيد .\r\nميرزا ابو القاسم بابر مراسم اكرام و احترام و شرائط حسن اهتمام دربارهء مرتضاى\r\n\r\n\r\n","description":"","footnote":"\r\n( 192 ) . ر ك به مازندران و استراباد ( طبع و قفيهء گيب ) ص 127 .\r\n( 193 ) . براى امير عبد الكريم اول بن محمد فرمانرواى مازندران كه از 825 تا 856 فرمانروايى كرد ر ك به زامباور ص 193 .\r\n","page_name":" 733 ","page_number":135},
  {"content":"\r\n\r\nاعظم مشاراليه ظاهر ساخت و آفتاب عنايت سايهء عاطفت بر حال او انداخت و سادات هزاره جريب كه به موافقت امير سيد نظام الدين عبد الكريم به سعادت ملازمت رسيدند مجموع از درياى مرحمت و احسان و سحاب رأفت و امتنان بهره‌مند و خرسند شدند و چند روز به مساعدت بخت فيروز در اردوى اعلى بودند و چون دولت و سعادت ملازمت مجلس همايون مىنمودند و ميرزا ابو القاسم بابر همه را به تشريفات فاخر و انعامات وافر و اسبان راهوار و خلعتهاى شاهوار نواخته اجازت مراجعت ارزانى داشت و در شرايط اعزاز و اكرام دقيقه‌اى نامرعى نگذاشت .\r\nو آن زمستان در كمال دولت و غايت عظمت در ولايت جرجان گذرانيد و جهانيان را به صنوف رعايت و فنون عنايت خرم و شادمان گردانيد . اول بهار كه سلطان طبيعت به اعتدال ليل و نهار فرمان داد و سپاه سبزه و رياحين به عزم تزيين بساتين رو به صحرا نهاد ، ميرزا ابو القاسم بابر از يورت قشلاق « 194 » نهضت فرمود و در مواضع خوش و مراتع دلكش و اطراف ولايت جرجان طواف مىفرمود . ناگاه از جانب ولايت بلخ قاصد رسيد و به موقف عرض رسانيد كه ميرزا سلطان ابو سعيد از معبر آمويه عبور نمود و به طرف ولايت بلخ عزيمت فرمود و امير پير درويش و ميرزا على اظهار جلادت كرده تا اندخود پيش رفتند و بعد از مقابله و مقاتله ميرزا سلطان ابو سعيد غالب آمد و هر دو برادر به قتل رسيدند و از حدود بدخشان تا كنار مرغاب در قبضهء تصرف سپاه ظفر انتساب است و ميرزا سلطان ابو سعيد به تمكين تمام در ظاهر بلخ مقام و آرام دارد و ميرزا ابو القاسم بابر چون بر اين احوال وقوف يافت ، « 195 » عنان دولت و سعادت به صوب مملكت ماوراء النهر تافت و موكب همايون به طالع سعد و اختر ميمون از ولايت استراباد به حدت آتش و سرعت باد به جانب خراسان روان شد .\r\n\r\n\r\n","description":"","footnote":"\r\n( 194 ) . حبيب السير ج 3 جزو 3 ص 168 : قشلاق به نيت امضاى يورش عراق .\r\n( 195 ) . ايضا : يافت دفع آن حادثه را از تسخير عراق و فارس اولى و اهم شناخت .\r\n","page_name":" 734 ","page_number":136},
  {"content":"\r\n\r\nمصرع\r\n دولت و اقبال شده همعنان \r\n\r\nذكر نهضت پادشاه كيوان قدر بهرام قهر به عزم تسخير مملكت ماوراء النهر\r\nميرزا ابو القاسم بابر كه شاهان گردنكش و خسروان تاج‌بخش غاشيهء هواخواهى او بر دوش ارادت داشتند و حلقهء اخلاص او در گوش اطاعت مىكشيدند ، با لشكرى چون كوه آهن و سپاهى چون دريا موج‌افكن ، پردلان فولاد چنگ و صفدران فيروز جنگ ، كه از غايت شجاعت و دلاورى در ديدهء شير و كام نهنگ مىرفتند و به هنگام ستيز و آويز از دندان فيل و چنگال پلنگ نمىانديشيدند ، چون شير ژيان و ببر دمان از جنگل مازندران بيرون آمد و جناب دستور اعظم خواجه وجيه الدين اسماعيل سمنانى * را كه در سلك امراى عظام انتظام داشت براى تحصيل مال نو و ضبط لشكر و زر لشكر مقرر فرمود و خواجه وجيه الدين به اتفاق جمعى امرا به دار السلطنهء هرات آمده آنچه امكان مطالبه بود به تقديم رسانيدند و تمام آن وجوه به اندك فرصتى از رعايا مستخلص گردانيدند و مبلغى كرامند به حصول پيوست و ميرزا ابو القاسم بابر از طرف شمال هرات چون باد شمال گذشته به ولايت بادغيس درآمد و خواجه وجيه الدين و باقى امرا به شرف بساط بوس مشرف گشته مفصل وجوهى كه نقد شده بود به موقف عرض رسانيدند و عنايت پادشاهانه تمام آن وجوه را به امرا و لشكريان انعام فرمود .\r\nو درين اثنا به مسامع جلال رسيد كه در آن زمان كه ميرزا علاء الدوله از طرف بلخ پوشيده به هرات آمده بود ، جواهر بزرگ قيمت همراه داشته و در مخزنى محكم گذاشته . امراى ديوان به تفحص آن مشغول گشته جواهر گرانمايه پيدا شد .\r\nلعلهاى بدخشانى كه طراوت آن از لب جان‌پرور جانان نشان مىداد و ياقوت رمانى كه ابواب فرح و نشاط بر دلهاى بىدلان مىگشاد و لآلى عمانى كه ابر نيسانى در صميم صدف به صد شرف پرورده بود و زمردهاى ريحانى كه لطافت رنگ سبز\r\n\r\n","description":"","footnote":"","page_name":" 735 ","page_number":137},
  {"content":"\r\n\r\nترش آب چشمهء خضر برده بود و چون آن جواهر كه مبصران ما هر از قيمت آن عاجز بودند به مجلس آن خسرو ملك بخش آوردند ، بى التفاتانه به گوشهء چشم در آنها نگريست و فرمود كه اينها مناسب عورتان است « 196 » و به روىپوشان حرم و جمعى كه محرم بودند بخشيد .\r\nبيت\r\n چو درياى بخشش درآمد به جوش * برآمد ز كان جواهر خروش \r\nو چون موكب منصور از آب مرغاب عبور نمود ، از جانب بلخ خبر آمد كه ميرزا سلطان ابو سعيد العود احمد خوانده از گذر ترمذ گذشت و در دار الملك سمرقند فرود آمد و ميرزا ابو القاسم بابر به قبة الأسلام بلخ رسيده شرف صحبت جناب تقوى مآب شيخ الأسلام ، قدوة اولياء اللّه الكرام ، خواجه ناصر الدين ابو النصر « 197 » پارسا را قدس سره دريافته به نصايح سودمند و فوائد ارجمند مستفيد گشت و هرچند آن جناب در باب صلح سعى نمود اصلا مفيد نبود .\r\nو چون از جيحون در آن زمان بىكشتى عبور مقدور نبود و در آن معبر كشتى ميسّر نمىشد ، راى بر آن قرار گرفت كه از عظماى امرا امير جلال الدين اويس ترخان و امير نظام الدين احمد و امير سلطان حسين و امير خليل و امير شيخ ابو سعيد ، پنج امير عالى جناب به طرف پنج آب * به رسم منغلاى عزيمت نمايند و امرا فرمان اعلى را كاربند شده عزيمت نمودند و موكب ظفرنشان متعاقب ايشان روان شد و غرهء رمضان از معبر قندز و بغلان * عبور نمود و به معبر ارهنگ آمده چند روز توقف افتاد و فرمان همايون نفاذ يافت كه اوروق به طرف بالا آب رفته نزديك ولايت بدخشان از\r\n\r\n\r\n","description":"","footnote":"\r\n( 196 ) . شيوهء سخاوت بابرى قبلا هم مذكور شد . نيز به دولتشاه ص 433 .\r\n( 197 ) . خواجه حافظ الدين ابو نصر محمد بن محمد بن محمد الحافظى البحارى رحمه اللّه جانشين پدر خود خواجه محمد پارسا بود و در 865 فوت كرد . قبر ايشان در بلخ است : ر ك به نفحات ص 453 و رشحات طبع لكهنو سنهء 1308 ص 13 و پوپ ج 4 ص 424 .\r\n","page_name":" 736 ","page_number":138},
  {"content":"\r\n\r\nمعبر جوبك كه آن‌جا بىكشتى به پاياب مىتوان گذشت گذرند و چند كشتى در معبر ارهنگ بر درگاه پادشاه بافرهنگ جمع آوردند . درين ولا امير پير سلطان برلاس امير احمديار را كه از امراى كبار ميرزا سلطان ابو سعيد بود گرفته به اردوى اعلى آورد . امير پير سلطان به عواطف پادشاهانه اختصاص يافته در ديوان اعلى مقدم بر تمام امرا مهر زد . امرا كه ملازم ركاب ظفر انتساب بودند جمعى به يسال * و بعضى به كشتى عبور نمودند و آنها كه سال عمر ايشان برگشته بود و روز بخت درگشته مضمون  فَكانَ مِنَ الْمُغْرَقِينَ  « 198 » صفت ايشان شد .\r\nدرين ولا ولد شاه بدخشان كه به قدمت خاندان از ملوك جهان ممتاز است به دولت دست‌بوس سرفراز شد ، به تشريفات خاصّه مخصوص گشته به موجب اجازت مراجعت نمود و ميرزا ابو القاسم بابر به كشتى درآمد .\r\nبيت\r\n درآمد به كشتى شه ملك و دين * كه ديدست درياى كشتىنشين \r\nدريايى در مختصر آبى روان شد و ماهى در برج آبى منزلت ساخت و پادشاه ظفرنشان بعد از اندك زمان چون قمر از سرطان به سعادت و سلامت بيرون آمد و از آبى ديگر گذشته در سالى سراى « 199 » منزل گزيد و به طالع مسعود در بيابان محمود درآمد و بسيار از مردم كم‌بضاعت از جهت ناياب آب خراب شدند « 200 » و ميرزا ابو القاسم بابر مرحمت فرموده فرمود كه شتران و استران آب بار كرده پيشواز مردم بردند و جمعى كه بر شرف هلاك بودند به موجب  مِنَ الْماءِ كُلَّ شَيْءٍ حَيٍّ  « 201 » انتعاش\r\n\r\n\r\n","description":"","footnote":"\r\n( 198 ) . سورة هود 43 .\r\n( 199 ) . ر ك براى اين موضع به تركستان ( بارتولد ) ص 428 .\r\n( 200 ) . اسفزارى : بىكشتى از جيحون عبور نموده بعد از آن‌كه چندين مردم در آب و بعضى از بىآبى در بيابان محمود تلف شدند به ولايت حصار درآمد .\r\n( 201 ) . سورة الأنبياء 30 .\r\n","page_name":" 737 ","page_number":139},
  {"content":"\r\n\r\nتمام يافتند و از آب وخش كه بزرگترين آبها بود به سلامت گذشتند و لشكرى كه وهم از احصاى آن عاجز و فهم از استقصاى آن متجاوز آيد به نوعى از آن آبها گذشتند كه از سلاطين سابق كسى مثل آن نگذشته باشد و لشكر در آن راه دراز بسى نشيب و فراز ديده و به قدم همت‌بلند در نورديده به ولايت حصار درآمد و غلهء بسيار و نعمت بىشمار يافت و عسرت به عشرت و محنت به راحت مبدّل شد .\r\nبيت\r\n شه و لشكر از رنج ره سودگى * رسيدند لختى به آسودگى \r\nو از آن‌جا به ولايت نوانداك « 202 » كه به لطف آب و هوا موصوف است آمده در آن ولايت جناب شيخ الاسلام اعظم خواجه نظام الدين مودود كه از خاندان عالىشان متعالى مكان صاحب هدايه بود ، به اتفاق مولاناى اعظم ، جامع فنون العلم و صنوف الحكم ، مولانا جمال الدين فتح اللّه تبريزى « 203 » به رسم رسالت رسيدند و با امرا ملاقات كرده سخن صلح درميان آوردند و امرا سخنان وحشت‌انگيز كدورت‌آميز گفتند . مولانا فتح اللّه آواز برآورده گفت  وَ ما عَلَى الرَّسُولِ إِلَّا الْبَلاغُ  « 204 » يك سخن مانده و مرا سوگند داده‌اند كه به عرض رسانم . ميرزا سلطان ابو سعيد مىگويد كه من اين ولايت را كپنك‌پوش گرفته‌ام و آسان نخواهم گذاشت . امرا زيادت از زيادت تندخويى و درشتگويى و ژاژخايى و هرزه‌درايى نمودند و فرستادگان را مضبوط ساخته كوچ كردند .\r\nبيت\r\n بغريد كوس از در شهريار * جهان شد ز بانگ جرس بىقرار \r\n\r\n\r\n","description":"","footnote":"\r\n( 202 ) . ذكرش را در مظان نيافتم - حبيب السير 3 : 3 ص 168 : تونداك . نونداك در چغانيان است ر ك به ترجمهء با برنامه ص 470 و 129 .\r\n( 203 ) . براى وى ر ك به حبيب السير ايضا ص 196 .\r\n( 204 ) . سورة العنكبوت 18 .\r\n","page_name":" 738 ","page_number":140},
  {"content":"\r\n\r\nو با آن‌كه هوا درغايت گرمى بود ، موكب منصور منازل دور مىپيمود . ميرزا ابو القاسم بابر اكثر ماه صيام روزه داشته به رخصت افطار و عذر سفر عمل ننمود و هر روز تلاوت كلام ملك عّلام فرمود و فرمود كه تواچيان به جوانغار و برانغار جار رسانيدند و خطها گرفتند كه سلخ ماه همه كس به مورچل خود در عرضگاه حاضر شوند و اگر تخلف نمايند گناهكار باشند . « 205 »\r\n\r\nذكر عرض لشكر فيروزى اثر و احتياط سپاه ظفر پناه و رسيدن به ظاهر سمرقند\r\nدگر روز كه صبح عالم‌افروز از مطلع سعادت دميد و ترك سفيده‌دم خنجر سيم از قراب خاور كشيد و از لمعان تيغ سحر عرصهء آفاق منور گرديد .\r\nبيت\r\n دگر روز كاين ترك سلطان شكوه * ز درياى چين كوهه برزد ز كوه « 206 » \r\nلشكر ظفر شعار و سپاه نصرت آثار كه اركان زمين از بار اسلحهء مواكب ايشان تزلزل پذيرفته بود و اطراف جهان از زخم نعال مراكبشان جنبش مىنمود .\r\nشعر\r\n اذا نحن سرنا بين شرق و مغرب * تحرّك يقظان التّراب و نائمه \r\nهمه چون گهر تيغ در آهن نشسته و مركبان باد پاى چون آتش از دل سنگ برجسته ، سپاهى از حد و قياس بيرون به كثرت ستاره و صولت گردون متوجه عرضگاه گشتند . ماهچهء اعلام شاهى تا اوج ثريا برآمد .\r\n\r\n\r\n","description":"","footnote":"\r\n( 205 ) . در حبيب السير ج 3 جزو 3 ص 168 گفته است كه عرض سپاه در سلخ ماه رمضان واقع شد ، روز ديگر ميرزا بابر شرايط آداب عيد صيام به تقديم رسانيد .\r\n( 206 ) . خمسهء نظامى ( شرف‌نامه ) 227 .\r\n","page_name":" 739 ","page_number":141},
  {"content":"\r\n\r\nمصرع\r\n اى منزل ماه علمت اوج ثريا \r\nو صداى نقارهء شاهنشاهى از ايوان كيوان گذشت .\r\nنظم\r\n درآمد به غريدن آواز كوس * فلك بر دهان دهل داد بوس \r\nلشكرها روى به ميدان نهادند و صفها مكمل و آراسته ايستادند .\r\nمصرع\r\n ز هر سو صفدران صف بركشيدند \r\nزبان تيغ بىدريغشان مفسر آيات فتح و نصرت و لمعان سنان فتنه نشانشان نگاهبان دين و دولت . دليران روزگار و جانبازان روزكار كه به نيزهء خطى كمربند جوزا گشايند و به نوك تير كلك از بنان تير و نگين از انگشترى مشترى ربايند ميرزا ابو القاسم بابر پرتو التفات بر سپاه ظفر پناه انداخته به عرضگاه آمد .\r\nبيت\r\n جهاندار چون لشكر آماده گشت * برآمد به اسب و درآمد به دشت \r\nو از برانغار درآمده تومان تومان و قشون قشون به نظر التفات احتياط مىفرمود و به هر فوج كه مىرسيد عنايت پادشاهانه مىنمود و تواچيان از افتتاح صباح و اول چاشت كه سلطان انجم لواى ضيا برافراشت تا هنگام شام كه بهرام خون‌آشام به عرض سپاه كواكب قيام نموده ايشان به ضبط و ترتيب لشكر اهتمام فرمودند و هركس جا و مقام خود دانسته و در محل مناسب ايستاده گورگه و كوس و نقاره فرو كوفتند و كرناى و برغو كشيده تيغها به طرف سمرقند آختند و به يك بار سورن انداختند به نوعى كه زلزله در كوه و ولوله در دشت افتاد .\r\nو ميرزا ابو القاسم بابر در همان مقام به آداب عيد صيام قيام نمود و فرمود كه\r\n\r\n","description":"","footnote":"","page_name":" 740 ","page_number":142},
  {"content":"\r\n\r\nمولانا احمد يساول با دويست سوار نامدار به رسم قراول مسابقت نمايد و مولانا عنان يكران تا قهلقه « 207 » كه مشهور به دربند آهنين است باز نكشيد و عمارت آن را خراب ساخته كمال شجاعت به ظهور آورد و اردوى اعلى روزبه‌روز به طالع فرخنده و بخت فيروز منازل مىپيمود تا چهارشنبه چهاردهم شوال به دولت و اقبال در يك فرسخى سمرقند نزول اجلال فرمود و درين مدت كه رايت ظفر آيت به ولايت ماوراء النهر درآمد تا اين‌جا كه نزديك سمرقند رسيد ، از سپاه سمرقند كسى در برابر نيامد .\r\nبنابرآن ، سپاه خراسان با خود قرار دادند كه سمرقنديان را مجال جدال و طاقت مقاومت نيست . بدين غرور جمعى از لشكر منصور دلاوران صفدر و بهادران رزم‌آور به تعصب يكديگر تلاش مىكردند كه خود را به دروازهء سمرقند رسانند .\r\n\r\nذكر اختيار فرمودن ميرزا سلطان ابو سعيد قلعه‌دارى و حصار سمرقند را\r\nحضرت رسالت پناه ( ص ) كه به آفتاب هدايت هفت اقليم عالم را منور فرمود مدتى مديد به ضبط حصار مدينه و حفر خندق اهتمام نمود و مخالفان كه اطراف مدينه را به تغلب فروگرفتند عاقبت غبار خسار بر چهرهء روزگار نشسته سر خود گرفتند و شعشعهء آفتاب رسالت بسيط جهان را روشن ساخت و ظل ظليل راحت بر سر سوختگان آتش ظلم و ستم انداخت .\r\nو شرح اين سخن آن است كه چون ميرزا سلطان ابو سعيد از ولايت بلخ به طرف مملكت ماوراء النهر معاودت فرمود و به طالع همايون از جيحون عبور نمود ، لشكريان را اجازت مراجعت ارزانى داشت و رايت فتح آيت به صوب مستقر سلطنت برافراشت و در دار السلطنهء سمرقند به مسامع جلال رسيد كه ميرزا ابو القاسم بابر در ملك مازندران شرح واقعهء بلخ شنيد و با لشكر كيوان قدر بهرام قهر متوجه مملكت ماوراء النهر گشت و از آبهاى عظيم بىكشتى گذشت و به نواحى\r\n\r\n\r\n","description":"","footnote":"\r\n( 207 ) . ر ك براى قهلقه به ليسترينج ص 441 .\r\n","page_name":" 741 ","page_number":143},
  {"content":"\r\n\r\nسمرقند آمد . ميرزا سلطان ابو سعيد ، چون از كماهى احوال اطلاع يافت ، از همت مشايخ و اهل اللّه مدد خواست و در آن زمان كه هنوز بر سرير سلطنت استقرار نيافته بود و در اطراف آن ولايت از باطن اهل معنى استمداد مىنمود ، روزى به شرف صحبت و سعادت ملازمت حضرت ولايت منقبت ، ارشاد منزلت ، خواجه ناصر الدين عبيد اللّه * سلمه اللّه و ابقاه مشرف شد و آن حضرت نفسهاى نيكو راند و داعيهء سلطنت جهان در خاطر همايون نشاند و ميرزا سلطان ابو سعيد هميشه خود را مأمور آن حضرت مىدانست و خلاف اشارت اگرچه ممكن بود نمىتوانست . درين وقت كه از توجه ابو القاسم بابر آگاهى يافت در خلوتى به صحبت شريف آن حضرت شتافت و حل اين قصهء مشكل و دفع اين واقعهء هائل التماس و استكشاف نمود و چون لشكرها به زودى اجازت يافته به مساكن خود رفته بودند و از جهت اخبار سپاه خراسان آسان‌آسان مراجعت نمىنمودند ، اكابر و اشراف و محترفه و اصناف و ارباب و كلانتران محّلات و رعاياى نواحى و بلوكات فرياد و فغان برداشته استغاثه پيش حضرت خواجه بردند و متفق الكلمه گفتند كه اگر شش ماه بل يك سال شهر نگاه بايد داشت قلعه‌دارى مىكنيم و تا رمقى از حيات باقى باشد در محافظت شهر مىكوشيم و به ياغى نمىدهيم . خدمت خواجه برايشان آفرين گفته فرمود كه شهر را حصار دهند و دل بر كرم آفريدگار نهند .\r\nو ميرزا سلطان ابو سعيد كه داعيهء طرف تركستان نموده بود ، بنابر يراق و مصلحت خواجه ، فتح آن عزيمت نمود و فرمود كه رعيت از مسافت پنج شش فرسخ هركه را استطاعت باشد به شهر آيد و باقى از اطراف راهها برخاسته به كوهها و ولايتهاى دور روند و مجموع به موجب فرموده عمل نمودند و ميرزا سلطان ابو سعيد مقرر فرمود كه در هر كنگره سه كس واقف باشند : يك ترك و دو تازيك و در هر برج خمى آب و سبويى روغن و هيزم بسيار مرتب دارند كه در وقت اشتعال آتش قتال روغن داغ و آب جوشان بر سر مخالفان ريزند و در ميان هر دو برج صندوقى محكم ساخته كه درو توان نشست و تير توان انداخت و بر روى باره ، چوبهاى بزرگ\r\n\r\n","description":"","footnote":"","page_name":" 742 ","page_number":144},
  {"content":"\r\n\r\nكه در آغوش نگنجد به طنابها بسته كه هروقت حاجت شود توان گشاد و نمدها آويخته كه هر تير كه مخالفان اندازند اول به نمد رسد و استوار شده اهل شهر بردارند و نيزه‌ها آماده داشته و بر سر خاده « 208 » چوبها قلابها و كاردها محكم كرده و تيراندازان سخت كمان چنان ايستاده كه به هيچ‌وجه گرد شهر نتوان گشت و در هر برج داروغه‌اى معين بود كه در كار احتياط مىنمود و ميرزا سلطان ابو سعيد به نفس شريف به جميع مواضع مىرسيد و اكثر بر سر حصار پياده مىرفت و شب تا صباح بر هر برج مشعلى و بر هر كنگره‌اى چراغى بود و فرياد « حاضر باش » به اوج فلك صعود مىنمود و چون مردم سمرقند در محافظت شهر معتادند اساس آن كار بر بنياد نهادند .\r\nمصرع\r\n شهر و باره محكم و مضبوط شد \r\n\r\nذكر محاصره فرمودن ميرزا ابو القاسم بابر دار السلطنهء سمرقند فردوس مانند را\r\nميرزا ابو القاسم بابر چون به قريهء خشريو « 209 » كه يك فرسخى سمرقند است نزول فرمود و ميان مبارزان لشكر او تلاش بود كه هريك خود را پيشتر به دروازهء سمرقند رسانند و نام خود را به شجاعت و جلادت مشهور گردانند . درين ولا كه اردوى اعلى نزديك سمرقند رسيد ، دلاوران لشكر منصور را همان صورت در خاطر مىگرديد . سابق بر همگنان وفايق بر ديگران ، امير خليل « 210 » و مولانا احمد يساول و سيد پياده و قدم كابلى و محمد ملك امان « 211 » و جوكى و جمعى ديگر تيغ جلادت\r\n\r\n\r\n","description":"","footnote":"\r\n( 208 ) . خاده هر چوبى است كه راست رسته باشد : چوبى كه دراز سازند به جهت قصاص دزدان ( فرهنگ آنندراج ) .\r\n( 209 ) . حبيب السير ج 3 جزو 3 ص 169 : حشر تو . در مظان ذكرش را نيافتم .\r\n( 210 ) . رشحات : خليل هندوكه .\r\n( 211 ) . حبيب السير : ملك محمد امان .\r\n","page_name":" 743 ","page_number":145},
  {"content":"\r\n\r\nآخته و اساس محاربت ساخته به صوب سمرقند تاختند و نزديك رسيده سورن انداختند . ناگاه جمعى مردان مرد و مبارزان روز نبرد از شهر بيرون آمده آتش جدال اشتعال يافت و هر زمان از شهر مدد مىرسيد تا به آن رسيد كه شكست بر پردلان خراسان افتاد و امير خليل دستگير شده باقى پشت بدادند و در راه آبكند و مغاك بسيار بود چنانچه زيادت از يك سوار دشوار عبور و مرور مىنمود . هزيمتيان و اسبان بر يكديگر افتاده و سمرقنديان در قفا ايستاده و تيغ بىدريغ در ايشان نهاده گروهى انبوه اسير سر پنجهء تقدير شدند و بعضى به تيغ قهر به قتل آمدند و چون محبوسان را دست و گردن بسته به سمرقند درآوردند ، مردم شهر غلغلهء نشاط تا سپهر برين برآوردند و ميرزا سلطان ابو سعيد گرفتاران را پيش طلبيد و نخست از امير خليل به زبان سرزنش احوال پرسيد و جانب او را رعايت كرده در صفهء جدا بازداشت و باقى محبوسان را استفسار احوال مىفرمود و مولانا احمد يساول جرأت نموده گفت : شايد كه به واسطهء ما گرفتاران ميان شما برادران صلح و آشتى شود و اين سخن موافق مزاج همايون آمده همه را رعايت فرمود و در محافظت مبالغه نمود و چون اين خبر به اردوى ميرزا ابو القاسم بابر رسيد ، اگرچه اردو به هم برآمده شد اما ميرزا ابو القاسم به هيچ‌وجه متغير نشد .\r\nبيت\r\n عالم علوى و سفلى زير و بالا گر شود * كى بود كوه وقارش را محل انقلاب \r\nو در روز ديگر چون شير خشمناك روى به تسخير شهر آورد و در جانب عيدگاه سراپرده و بارگاه به اوج مهر و ماه برآمد و هم از گرد راه كه مردم هنوز به تعيين يورت و مقام مشغول بودند آتش پيكار زبانه زدن گرفت و شرار كارزار شعله برافروخت و در صدمهء اولى از طرفين يك دستبرد بهادرانه به هم نمودند و كوشش مردانه كردند و حاجى خليل ولد امير جلال الدين يساول را زخمى عظيم بر روى رسيد و از پهلوانان كه در آن معركه آثار شجاعت به ظهور آوردند مبارز الدين پهلوان\r\n\r\n","description":"","footnote":"","page_name":" 744 ","page_number":146},
  {"content":"\r\n\r\nحسين ديوانه كه چون پلنگ خشمناك خلقى را بر خاك هلاك انداخت و چون شير غران كار مخالفان به شمشير دوروى يك روى مىساخت . چون سلطان كواكب سپاه از بيم آن رزمگاه به حصار مغرب درآمد از طرفين عنان بازكشيد .\r\nمصرع\r\n به منزلگه خويش رفتند باز \r\nو ديگر روز كه خورشيد جهانسوز\r\nبيت\r\n زجيب افق تيغ بيرون كشيد * همه دامن چرخ در خون كشيد \r\nميرزا ابو القاسم بابر صفها كشيده سورن انداخت و از صدمت آن غلغله اركان جهان را مزلزل ساخت و فرمود كه در برابر شهر پيش لشكر خندق كنده جاى خود محكم ساختند و چون شب درآمد ، از هر دوسو طلايه برگماشتند و تا روز پاس داشتند .\r\nو روز ديگر كه آفتاب عالم‌تاب لواى ضيا برافراخت و از پرتو نور اطراف حصار سپهر روشن ساخت مبارزان بهرام انتقام آهنگ جنگ كردند و مردم شهر از دروازهء چهار راهه « 212 » در برابر امير شمس الدين محمد خداداد بيرون آمده باغها پناه ساختند و تير مىانداختند . در اثناى محاربه تومان امير پيشدستى نموده پس نشستند و پيادگان و سواران شهر از پناه ديوار بيرون آمدند و به ميدان درآمدند و چون تيراندازان آن ولايت به غايت سخت كمانند و گمان آن‌كه تير ايشان از جيبه و جوشن چون سوزن از برگ گل و سوسن مىگذرد لشكر خراسان به فغان آمده عنان برتافتند و در مغاكها اسب و سوار بر بالاى هم افتاده جمعى هلاك شدند و باقى جسته و خسته\r\n\r\n\r\n","description":"","footnote":"\r\n( 212 ) . مذكور در يزدى ج 2 ص 690 به بعد و 703 - يزدى در محل مذكور گفته است كه باغ شاهرخ نزديك دروازهء چهار راهه بود و ليسترينج بر ص 463 گفته است كه سمرقند را از هر جانب باغها احاطه كرده بودند .\r\n","page_name":" 745 ","page_number":147},
  {"content":"\r\n\r\nافگار و گرفتار گشتند .\r\nبيت\r\n ز بس خون كه گرد آمد اندر مغاك * چو گوگرد سرخ آتشين گشت خاك \r\nو ميرزا ابو القاسم بابر جمعى مبارزان و فوجى دلاوران به آن طرف روان داشت .\r\nبيت\r\n چنان گرم شد آتش كارزار * كه از نعل اسبان برآمد شرار \r\nو سمرقنديان را برداشته آنچه الجا مىبردند باز گردانيدند و كمال شجاعت به ظهور رسانيدند .\r\nبيت\r\n دگر روز چون چشمهء آفتاب * برانگيخت آتش ز درياى آب \r\nغلبهء انبوه از دروازهء شيخ‌زاده بيرون ريخت و هم از گرد راه غبار فتنه برانگيخت و امير شيرحاجى و امير شيخ ابو سعيد در كشش و كوشش آمدند و سپرها و جيبه‌ها بر سينه و تنها به زخم تير و ضرب شمشير دوخته و دريده شد و سرهاى گردنكشان و گردنهاى سرداران به گرزگران و خم كمند شكسته و بسته آمد و آن دو امير با تدبير شيران بيشهء شجاعت و نهنگان درياى جلادت شمشير صاعقه‌كردار به خرمن‌سوزى دشمنان درخشان كردند .\r\nبيت\r\n آتش پيكار برافروختند * خرمن آن مرده‌دلان سوختند \r\nو آن روز از نماز پيشين تا شب ميان جان و تن و تير و جوشن فصل و وصل و\r\n\r\n","description":"","footnote":"","page_name":" 746 ","page_number":148},
  {"content":"\r\n\r\nفراق و وفاق بود و از دو دروازهء ديگر لشكر بىعدد بيرون آمده به جنگ درآمدند و آتش پيكار چنان برافروخت كه از شدت حرارت دل در بر مبارزان مىسوخت و بهادران از طرفين تيرباران كردند .\r\nبيت\r\n زهر تير كاز شست پرواز كرد * تنى را ز پيوند جان باز كرد \r\nو شب هنگام ،\r\nبيت\r\n كه در پردهء شام رفت آفتاب * كه روز روشن درآمد به خواب \r\nهر دو طرف رايت حزم و احتياط برافراشتند و تا روز پاس داشتند .\r\nروز ديگر كه شهسوار پردل فيروز جنگ مهر به عزم تسخير قلعه و حصار سپهر رايت نصرت آيت برافراخت و به تيغ شعاع عالم اقطاع عرصهء آفاق منور ساخت .\r\nبيت\r\n دگرباره جنبيد هر دو سپاه * بجنبيد كوه و بلرزيد ماه \r\nاز عكس سنان آبدار و از شعلهء شمشير آتشبار زمين معركه لاله‌زار شد و از زخم نعل تكاوران و حملهء گرزگران ميدان پيكار بىقرار گشت لشكر خراسان همه اژدهاى پيچان بر زمين هيجا و نهنگ در درياى وغا نيزهء اژدها سان به دست قهر و توان گرفته و نوك پيكان آتش‌فشان به زهر كين آب داده بر كنار خندق ايستادند .\r\nناگاه دروازهء آهنين « 213 » گشاده شد و لشكر شير زور و پيلتن سرتاپا غرق فولاد و آهن\r\n\r\n\r\n","description":"","footnote":"\r\n( 213 ) . اين دروازه قريب بود از مزار قثم بن عباس و مسجد جمعه . ر ك به بابرنامه 44 ب و 45 ب ، نيز ر ك به مواضع ديگر در همان كتاب به امداد فهرست دوم به ذيل آهنين دروازه سى . [ دمورتاپى 
  ]\r\n","page_name":" 747 ","page_number":149},
  {"content":"\r\n\r\nبيرون آمدند و از هر دو طرف جوش و خروش برآوردند . گوهر شمشير آبدار از عكس خون كشتگان رنگ ياقوت رمانى گرفت و صفحهء خنجر ظفر نگارگونهء لعل بدخشانى يافت .\r\nمصرع\r\n چنين بود تا روز بيگاه گشت \r\nديگر روز كه خورشيد عالم‌افروز سپر زرنگار از سپهر سيم كار برآورد و رايت زر پيكر بر گنبد لاجورد بازگشاد ، سپاه خراسان آهنگ جنگ كرده به دروازه‌ها شتافتند و مردم شهر بيرون آمده در جميع مواضع جنگ در پيوست و از برق تيغ‌آبدار آتش حرب و پيكار اشتعال يافت و از صاعقهء خنجر آتشبار سينهء مردان كار مانند اخگر مىتاخت . دست اجل گريبان امل گرفت و بقا و فنا چون تاروپود درهم آويخت و از هر دو طرف به يك بار رو به محاربه و كارزار آوردند .\r\nبيت\r\n چو عقل در سر مردان گزيد تيغ وطن * چو وهم در دل گردان گرفته تير مقر \r\nو از خسته و كشته ميدان نبرد با كوه و پشته برابر شد و بخار موج خون به اوج گردون برآمد و اثر نم به پشت گاو و ماهى رسيد .\r\nبيت\r\n فرورفت و بررفت روز نبرد * به ماهى نم خون و بر ماه گرد \r\nو چون شب درآمد و سيمرغ آفتاب در پس كوه قاف مغرب بال و پر بينداخت و باز اشهب روز در آشيان نهانخانه ساخت هر دو گروه به ستوه آمده عنان برتافتند و به سوى منزل و مأواى خود شتافتند و امير حسن كه در برابر دروازهء آهنين رايت عناد برافراخته بود ، جمعى نقبچيان را تعيين نمود كه از درون خانقاه تومان آغا * به جد و جهد تمام در كار نقب اهتمام نمايند و چون مردم شهر واقف شدند كارى از\r\n\r\n","description":"","footnote":"","page_name":" 748 ","page_number":150},
  {"content":"\r\n\r\nپيش نرفت .\r\nو درين ايام طليعهء لشكر سرما برسبيل منغلاى رسيد و آفتاب از حجاب سحاب چون شرم‌زده‌اى سر در نقاب كحلى كشيد « 214 » گاه روى جهان‌آرا در سايهء غمام نهان مىساخت و گاه چون دلبر رعنا نقاب از چهره به يك طرف مىانداخت و نير روشن‌تاب از تتق سحاب مىنمود و سحاب سنجاب‌پوش در زير پاى فرش قاقم افكنده بود و سه برف عظيم افتاد .\r\nبيت\r\n ز سيم برف جهان شد چو قلزم سيماب * ز برف و ابر فلك دوخت قاقم و سنجاب \r\nو برودت هوا به نوعى اشتداد يافت كه اعضاء و جوارح بىاختيار ، از كار بازماند و با آن‌كه سرماى سمرقند شهرتى دارد ، درين ولا از حدّ معهود تجاوز نمود .\r\nبيت\r\n شد آسمان كبود ز سرماى ز مهرير * گرچه گرفته مجمرهء زير دامن است \r\nو درين يورش لشكر خراسان را صورتى عجيب روى نمود و آن مردان شتر بود . « 215 » چه از كنار آب مرغاب تا ظاهر سمرقند صدهزار شتر بيشتر مرده باشد و بقيه كه مانده بود از فرط سرما ضايع شد و خاطرها را ملالت دريافت و اكثر اوقات محاربات عظيم واقعه بود و ظفر و نصرت در هر دو طرف روى مىنمود .\r\nو چون روزى چند برين منوال گذشت و اطراف و نواحى سمرقند عرضهء\r\n\r\n\r\n","description":"","footnote":"\r\n( 214 ) . ر ك به بابرنامه 45 ب كه مىگويد سرماى سمرقند سخت است . باز بر 129 ب گفته است كه سمرقند و تبريز خوش هوا هستند اما سرماى مفرط دارند .\r\n( 215 ) . در رشحات ص 291 گفته است : وباى عظيم درميان اسبان ايشان افتاد . اسب بسيار ضايع شده است ( و ذكرى از شتران نكرده ) چنانچه از بوى بد مردارها لشكرهاى وى ( ميرزا بابر ) به جان آمدند .\r\n","page_name":" 749 ","page_number":151},
  {"content":"\r\n\r\nتاراج گشت يساقيان خراسان پنج شش فرسخ دور رفته غله مىآوردند و مردم شهر برين حال وقوف يافته كمين مىكردند و در عقب رفته هركه را مىديدند مىكشتند و بعضى را گوش و بينى بريده به اردو مىفرستادند . چون ميرزا ابو القاسم بابر آگاه شد جمعى امرا و بهادران را تعيين فرمود كه به هر طرف كه يساقيان و لشكريان عزيمت نمايند ، امرا و بهادران سركرده با خبر باشند . نوبتى امير اويس ترخان و امير سلطان حسين متوجه شدند و اهل شهر خبر يافته جمعى دلاوران بيرون فرستادند و قاچقنچى « 216 » آمده از عزيمت مخالفان آگاهى داد . ميرزا ابو القاسم بابر فرمود كه اميرزاده نور الوند ولد امير اسكندر تركمان و امير ابو الحسن ترخان و امير حسنعلى و امير بهلول عزيمت نمودند و مردم شهر به امير اويس ترخان و باقى امرا نارسيده به امرا كه در پى ايشان مىرفتند رسيدند و از طرفين اظهار جلادت و شجاعت نمودند و به زخم سهام و ضرب حسام چند جام حمام برهم پيمودند . عاقبت مبارزان خراسان غالب آمده غلبهء بسيار در قيد اسار آوردند . امير عبد العلى ترخان و امير احمد افضل و ديگر سرداران سمرقند را دست و گردن بسته به درگاه پادشاه رسانيدند و طنطنهء نقاره بشارت از سپهر برين گذرانيدند و از آنها كه در آن معركه نام شجاعت نامى ساختند اميرزاده نور الوند بود و ابو الحسن ترخان كه غايت جلادت نمودند و امير حسنعلى جاندار كه در موقف كارزار پاى ثبات و قرار فشرده جمعى كه در برابر او آمدند به زخم تيغ خونريز و نوك سنان فتنه‌انگيز مقهور ساخته دستگير كرده بود و اميرزاده نور الوند صورت واقعه چنانچه مشاهده نمود در مجلس ميرزا ابو القاسم بابر به موقف عرض رسانيد و بهلول جاندار با آن‌كه غلبهء بسيار داشت و كارى نكرده و گناهكار مىشد ناگاه در بارگاه اعلى متعرض ميرزا نور الوند گشته و سخن گستاخانه گفت بيرون رفت و در اثناى اين احوال از طرف باغ شمال « 217 » .\r\n\r\n\r\n","description":"","footnote":"\r\n( 216 ) . قاچقونچى مغرور را گويند ( به‌جاى قاچ قوچى ) - [ به معناى جاسوس ، خبرچين 
  ] .\r\n( 217 ) . يزدى ج 1 ص 801 گفته است كه امير تيمور اين باغ را به طرف شمال معمورهء سمرقند احداث فرموده بود . اين باغ در بابرنامه ص 42 ب نيز مذكور است .\r\n","page_name":" 750 ","page_number":152},
  {"content":"\r\n\r\nمصرع\r\n آوازهء گير و دار برخاست \r\nو بهادران برسبيل تعجب متوجه شدند و بهلول مخذول بدين بهانه سوار شد و خاك ادبار بر فرق روزگار خود پاشيده حقوق ولى نعمت فراموش كرد و به شهر سمرقند درآمد و برادر خرد او امير ايوب تا دروازه رفته ازو روگردان شد و به منزل خود آمد . يكى از ظرفا در حق بهلول خطاب با حضرت اعلى مىگويد :\r\nرباعى\r\n اى تير تو در ديدهء اعدا ميلى * در عرصهء تو پياده‌اى چون پيلى\r\nبهلول گر از سپاه تو رفت چه باك * كم گير ز بغداد كهن زنبيلى \r\nو اميرزا ابو القاسم بابر تومان امير بهلول را به امير مبارز الدين پهلوان حسين ديوانه علاوهء امارت ديوان اعلى ساخته عنايت فرمود و ولايت ترشيز كه سيورغال بهلول بود به امير شجاع الدين حسين على رجوع نمود و چون گرفتاران لشكر ماوراء النهر را حاضر ساختند عفو قدرت‌آميز كه از ميامن محاسن سلاطين كامكار تواند بود اظهار فرمود و همه را به معتمدان سپرده رعايت تمام نمود .\r\nو لشكر خراسان نردبان و عراده و منجنيق و قرابقرا « 218 » مهيا مىگردانيدند و شبها مردم شهر فغان و زارى به اوج سپهر زنگارى مىرسانيدند و شبى مردم شهر گمان بردند كه فردا جنگ سلطانى خواهد بود . آن شب هيچ‌كس از فرياد و نفير و غلغله و تكبير نياسود . روز ديگر كه جمشيد منوچهر مهر به عزم تسخير حصار زرنگار سپهر لواى ضيا برافراخت و جمعى خودنمايان كه بر بروج آن در جلوه بودند نابود ساخت ، ميرزا ابو القاسم بابر به ترتيب سپاه و آيين رزمگاه فرمان داده صفها راست كرده در برابر شهر ايستاده و از دروازه‌ها لشكر بسيار به يك بار بيرون ريخت و\r\n\r\n\r\n","description":"","footnote":"\r\n( 218 ) . در كتب لغت اين كلمه را نيافتم . ظاهرا از قرا به معنى سياه و بغرا يا بوغرا به معنى شتر نر است و مراد نوعى از آلات محاصره .\r\n","page_name":" 751 ","page_number":153},
  {"content":"\r\n\r\nچون دو درياى مواج در يك ديگر آويخت . از امراى ماوراء النهر امير سلطان احمد تمورتاش و امير سلطان و امير لقمان و امير نور سعيد و امير اروس ارغون و امير عبد الخالق و قلنقياى مغول ،\r\nمصرع\r\n مردان جنگجوى و دليران تندخوى \r\nبه محاربه درآمدند و تومان امير حسن جاندار هرچند در مقابله تيرباران كردند سمرقنديان را باز نتوانستند داشت . عاقبت به ميان خيمه‌ها درآمده طنابها بريدند و اسبان و كجيمها « 219 » الجا بردند و ميرزا ابو القاسم بابر چون برين حال وقوف يافت به نفس شريف متوجه شد و قشون عصابه « 220 » به مدد رسيد و امير شجاع الدين حسينعلى با آن‌كه در اطراف و جوانب او ياغى درآمده در سوبها « 221 » آتش زدند ، او سپر و چپر پيش‌رو آورده پاى ثبات فشرده داشت و زخمى قوى بر روى او رسيد و از جاى خود نجنبيد . درين حال موكب منصور و رايت ظفر پيكر پيدا شد و مخالفان را مجال توقف نماند و از سپاه اعدا جمعى بر بالاى كوهك « 222 » نفير كشيدند و همچنين بر سر پل دوآبه برغو زدند و آهنگ جنگ كردند و ميرزا ابو القاسم بابر بهادر عزم طرف پل دوآبه فرموده جمعى سنگين‌دلان به طرف كوهك فرستاد .\r\nالقصّه در اين روز لشكر سمرقند از همه طرف ظاهر شده آنچه مقدور بود\r\n\r\n\r\n","description":"","footnote":"\r\n( 219 ) . كجيم به معنى قزاگند است . در رسالهء افضل اللّه خان كجيم را به معنى برگستوان نوشته است . براى شرح حال كجيم ر ك به ارون  Irvine  ص 77 .\r\n( 220 ) . از ده تا چهل عدد ( لسان العرب ) ، از مرد و اسب و مرغ ( فرهنگ آنندراج ) و سوار ، چهل يا هفتاد و در اصل بدون عدد معين ( لين به ذيل عصبه ) .\r\n( 221 ) . سوب در لغت نوائيه و رسالهء فضل اللّه خان به معنى جاروب است و شايد درين موضوع مراد از خاروخس است .\r\n( 222 ) . براى كوهك كه در جنوبى شهر است ر ك به ليسترينج 463 و با برنامه به امداد فهرست دوم به ذيل كوهك تاعى - سمرقند .\r\n","page_name":" 752 ","page_number":154},
  {"content":"\r\n\r\nبه‌جاى آوردند . چنانچه بعضى قشونها چون طاقت مقاومت نداشتند جاى خود خالى گذاشتند . امير نظام الدين احمد و امير غياث الدين سلطان حسين مخالفان را كه در برابر ايشان ظاهر شدند به نوك سنان آتشبار و زخم پيكان خاراگذار دمار از روزگار برآوردند . ميرزا ابو القاسم بابر هركه در آن روز مردى و مردانگى نمود همه را انعام و اكرام فرمود و در جاه و راه افزود و هركه سستى و بددلى ورزيد گوشمال به‌سزا ديد و از عين عنايت دور افتاد و قدم در دائرهء پهلوانان نتوانست نهاد .\r\nمصرع\r\n بددل گمان مبركه بود مرد معركه \r\n\r\nذكر مصالحت فرمودن دو پادشاه ظفرنشان و عود نمودن ميرزا ابو القاسم بابر به جانب خراسان\r\nچون قرب چهل روز آن دو لشكر جهانسوز به زخم ناوك ديده‌دوز و شعلهء تيغ آتش‌فروز شرار پيكار افروختند و خرمن پندار يكديگر سوختند و اكثر ايام از صبح تا شام و از شام تا بام آتش حرب مشتعل بود و در هيچ طرف صورت فتح و ظفر روى نمىنمود و سمرقنديان در ضبط و دارايى شهر شرايط محافظت مرعى مىداشتند و خراسانيان را پيرامون حصار و برج و بارو نمىگذاشتند و هجوم لشكر سرما سر برآورده سپاه برد دستبرد بهادرانه مىنمود و از شدت برودت هوا اعضا را ياراى تحرك نبود * و هر دو لشكر از امتداد محاصره « 223 » به تنگ آمدند و از طرفين متوسطان « 224 » گفت و شنيد كرده سخن صلح و آشتى درميان آوردند و بر آن قرار يافت كه از هر دو طرف بنديان را گذراند و آن طرف جيحون داخل سمرقند باشد كه ماوراء النهر خود عبارت از آن است « 225 » و برين موجب عهد و پيمان بستند و پيمان را به ايمان مؤكد ساختند و از آن طرف امير خليل و مولانا احمد يساول و باقى سرداران را به تشريفات\r\n\r\n\r\n","description":"","footnote":"\r\n( 223 ) . اسفزارى [ روضات الجنات 
  ] : محاصره و اشتداد خنكى .\r\n( 224 ) . ر ك به رشحات ص 291 .\r\n( 225 ) . حبيب السير : سلطان سعيد به مملكت ماوراء النهر قناعت نموده متعرض ولايات خراسان نگردد .\r\n","page_name":" 753 ","page_number":155},
  {"content":"\r\n\r\nفاخر نواخته اجازت فرمودند و ازين جانب امير احمد يار و امير احمد افضل و ساير گرفتاران را انعام و اكرام فرموده « 226 » ارسال نمودند و جناب شيخ الأسلام خواجه نظام الدين مودود و مولانا جمال الدين فتح اللّه تبريزى را اعزاز و اكرام و تشريف و احترام فرموده رخصت معاودت ارزانى داشتند .\r\nو چون كار صلح بروجه دلخواه قرار يافت خراسانيان و سمرقنديان به شهر وارد و بىترس و بيم آمد شد مىكردند و ميرزا ابو القاسم بابر در ظاهر سمرقند بسط بساط نشاط فرمود و به تجرع راح ريحانى اشتغال نمود و خواجه محمد كنگر « 227 » را كه به لهجهء شيرين ،\r\nمصرع\r\n داود روزگارست با نغمهء زبورى \r\nطلب نموده دراثناى خوانندگى ده هزار دينار نقد و هزار مثقال طلا انعام فرمود .\r\nو چون مردم بسيار از اردوى اعلى به شهر درآمده بودند و جمعى دوستان از حال حاوى اوراق عبد الرزاق استفسار نمودند و رعايت حسن عهد كه طراز لباس مردمى و عنوان نامهء همدمى است اظهار فرمودند ، اين فقير را نيز داعيه شد به سمرقند درآيد و به شرف ملازمت حضرت خواجه ناصر الدين عبيد اللّه سلّمه اللّه استسعاد يابد و به همين عزيمت صباحى بر در دروازهء شيخ‌زاده منتظر فتح باب دولت ايستاده ناگاه شعشعهء خورشيد نورافشان و طنطنهء جمشيد ظفرنشان يعنى ميرزا سلطان ابو سعيد گوركان بر فراز طاق دروازه طالع شد و بندهء فقير چون ذرهء حقير در نظر خورشيد جهانگير آمد . امير سلطان احمد تمورتاش و خواجه ابو سعيد ترقابادى را به طلب بنده بيرون فرستاد و بنده را به شرف دست‌بوس حضرت اعلى رسانيدند و بدين اعزاز در\r\n\r\n\r\n","description":"","footnote":"\r\n( 226 ) . ايضا : خلع فاخره پوشانيده رخصت داد .\r\n( 227 ) . به ظاهر كنگر است و آن قسمى است از گدايان . ر ك به انجمن آراى ناصرى .\r\n","page_name":" 754 ","page_number":156},
  {"content":"\r\n\r\nميان اقران ممتاز گردانيد و استفسار احوال فرمود و بنده التماس ملازمت حضرت ولايت منقبت نمود و رخصت يافته به سعادت ملازمت استسعاد يافت و آفتاب التفات حضرت ولايت منقبت برحال اين ذرهء حقير تافت و در آن مجلس قدس و مقام انس ،\r\nمصرع\r\n يافت در آن آنچه يافت ، ديد در آن آنچه ديد \r\nو اجازت يافته به اردوى ميرزا ابو القاسم بابر آمده در سايهء آفتاب مرحمت آن حضرت به دار السلطنهء هرات رسيد .\r\nمصرع\r\n بيرون ز گناه از همه چيزى خالى \r\nو ميرزا ابو القاسم بابر اوايل ذى الحجه با تمام لشكر از معبر كركى « 228 » به سلامت عبور نمود و جمعى كه شرايط جانسپارى و مراسم خدمتكارى به ظهور آورده بودند به مراتب بلند و مناصب ارجمند اختصاص يافتند و ولايت بلخ كه از اعاظم بلاد خراسان است به رسم سيورغال به امير حسام الدين شيخ حاجى عنايت فرمود و ولايت سان و چاريك به جانب امير على فارسى برلاس تفويض نمود و ولايت اندخود به امير شيخ ذوالنون و امير احمد مشتاق ارزانى داشت و ولايت شبرغان را به امير باباى كوكلتاش گذاشت و قندزو بغلان به امير پير سلطان تعلق گرفت و همچنين هر ولايت و ناحيت به اميرى و سردارى انعام رفت .\r\nنظم\r\n ملوكان كاز افسر نشان داشتند * جهان را به لشكركشان داشتند\r\nچو او نيست در لشكرش تيغ‌زن * زهى لشكر آراى لشكرشكن \r\n\r\n\r\n","description":"","footnote":"\r\n( 228 ) . كركى در بابرنامه : كرخى  Karkhi  در ليسترينج ص 404 يعنى زم قديم كه بر جانب خراسان آمودريا واقع است .\r\n","page_name":" 755 ","page_number":157},
  {"content":"\r\n\r\n به خواهندگان گر كسى زر دهد * به جاى زر او شهر و كشور دهد\r\nنه آن كرد با مردم از مردمى * كه آيد در انديشهء آدمى\r\nگشاده دو دستش چو روشن رخش * يكى تيغ زن شد يكى تاج‌بخش \r\nو چون موكب سلطنت انتساب به كنار آب مرغاب رسيد ميرزا سلطان سنجر كه در وقت عزيمت قشلاق استراباد در يلغز آغاج خبوشان به موجب نشان عازم مملكت فارس خاصه كرمان شده بود و آن‌جا آن جناب را بسى حوادث و وقايع روى نمود ، درين ولا به شرف دست‌بوس حضرت اعلى مشرف شد و موكب همايون فال به سعادت و اقبال چهارم محرم در دار السلطنهء هرات نزول اجلال فرمود و جهانيان مراسم نياز و وظايف دعا و ثنا به ادا رسانيدند .\r\nشعر\r\n هزار شكر كه بار دگر به صد اقبال * رسيد رايت شاهى به مستقر جلال \r\nو احوال اين داستان از وقت نهضت از ممالك مازندران تا زمان معاودت به دار السلطنهء هرات اكثر به راى العين مشاهده افتاد . رجاى واثق كه خلاف واقع بر زبان قلم ستوده رقم نگذرد .\r\nبيت\r\n راست نويسد قلم راستان * خاصه درين قصه و اين داستان \r\n\r\nوقايع سنهء تسع و خمسين ذكر فرستادن امير مظفر الدين خليل به جانب سيستان\r\nميرزا ابو القاسم بابر چون از يورش سمرقند معاودت نمود ، آن زمستان در دار السلطنهء هرات قشلاق فرمود و قاعدهء اقامت بنياد نهاد و نواى عيش و عشرت‌ساز\r\n\r\n","description":"","footnote":"","page_name":" 756 ","page_number":158},
  {"content":"\r\n\r\nداد و فرمان همايون نفاذ يافت كه امير مظفر الدين خليل « 229 » به طرف ولايت سيستان عزيمت نمايد و بدمستان شراب غرور را گوشمالى به سزا فرمايد . چه والى آن‌جا شاه حسين « 230 » ولد ملك على كه پدرانش هميشه وظايف باجگزارى و شرايط جانسپارى با اين دولتخانه به‌جاى آورده‌اند برتر از حد خود معاش مىكند و به اظهار شعارى كه آباء و اجداد او قيام نموده‌اند اقدام نمىنمايد « 231 » و امير خليل سلطان به موجب فرموده عزيمت نمود و ميرزا ابو القاسم بابر ولايت مرو و ماخان و جام كه سيورغال امير خليل بود به ميرزا سلطان سنجر * عنايت فرمود .\r\nو درين اثنا به عزانها رسيد كه ميرزا منوچهر * برادر ميرزا سلطان ابو سعيد در وقتى كه ميرزا ابو القاسم بابر به ماوراء النهر رفته بود خدمتش از جيحون عبور نمود و در نواحى اندخود و بيابان زردك « 232 » خرابى بسيار كرد و درحين عبور لشكر منصور در بيابان و ريگستان پنهان شد و باز سربرآورده فكر خونريزى و داعيه فتنه‌انگيزى داشت و صورت محال بر لوح خيال مىنگاشت . شيخ ذوالنون در ولايت اندخود سر راه گرفته او را به دست آورد و شرح آن به پايهء سرير اعلى فرستاد . ميرزا ابو القاسم بابر فرمود كه او را مقيد به ماوراء النهر رسانند .\r\nو درين ولا عرضه داشت امير خليل رسيد و مدد طلبيد . حضرت اعلى امير اويس ترخان و جمعى امرا را روان فرمود به امير خليل ملحق شدند و به يك‌بار يكران اقتدار تا دروازهء سيستان راندند . والى آن‌جا شاه حسين چهار ديوار خصار پناه ساخته شهر محكم كرده بود و جمعى مردم سيستان از سر تهور پيش آمده با قراول\r\n\r\n\r\n","description":"","footnote":"\r\n( 229 ) . از حبيب السير ج 3 جزو 3 ص 169 ظاهر است كه او امير خليل هندوكه است .\r\n( 230 ) . زامباور ذكرى كرده است .\r\n( 231 ) . در حبيب السير گفته است كه شاه حسين نسبت به خدام آستان لوازم تعظيم و احترام كما ينبغى مرعى نمىدارد و به خلاف آبا و اجداد خود در طريق تكبر و نخوت سلوك نموده نقش استقلال بر صحيفهء ضمير مىنگارد .\r\n( 232 ) . چول زردك مذكور است در بابرنامه ورق 157 ، محلش غربى بلخ است .\r\n","page_name":" 757 ","page_number":159},
  {"content":"\r\n\r\nسپاه ظفرنشان عزم رزم و آهنگ جنگ كردند و گروهى انبوه به قتل رسيده باقى در سيستان خزيدند و دم دركشيدند . امير خليل سرى چند از گردنكشان به درگاه اعلى فرستاد .\r\n\r\nذكر فتح مملكت سيستان به عنايت ملك مستعان و ديگر قضايا و حكايات\r\nچون امراى نامدار به تأييد پروردگار در اطراف مملكت نيمروز به طالع فرخنده و بخت فيروز آثار اقتدار به ظهور آوردند ، شاه حسين به پشتى مشتى بىاعتبار و استظهار جمعى اشرار مغرور گشته كفران نعمت اين خاندان ظاهر ساخت و رايت مخالفت برافراخت و پاى از طريق آباء و اجداد بيرون نهاد و خيال محال و فكر جنگ و جدال با خود قرار داد و به انديشهء عصيان بارويى عظيم پيرامون سيستان كشيد و از اطراف آن ولايت لشكر فراوان به سيستان طلبيد و چون سپاه ظفر پناه به اطراف و جوانب شهر محيط شد شاه حسين عالم را بر خود تنگتر از حلقهء سيم يافت و به عين عبرت در حال خود نگاه كرده دانست كه مجال جدال و طاقت مقاومت ندارد و رعيت آن ولايت نيز از معاش ناپسند او به تنگ آمده بودند . چه سياست و قتل و فساد زيادت از معتاد ازو صادر مىشد و پدران او كدخداوار زندگانى مىكردند و او تغيير تمام اوضاع نموده طريق سلاطين ترك مسلوك مىداشت و هنگام ركوب و نزول نقاره مىفرمود و طغراى نشان و طراز فرمان طرزى ديگر مىنوشت .\r\nالقصه شاه حسين به ضرورت عزيمت هزيمت نمود و دست از ملك و مال به آب حسرت شسته فرار برقرار اختيار كرد و از سيستان بيرون رفته پناه به جنگل‌هاى زره « 233 » برد و كشف‌وار بيشه‌ها بر خود حصار كرد و تمام مملكت نيمروز در قبضهء تصرف امير خليل آمد و سكه و خطبه مجددا به فر القاب ميرزا ابو القاسم بابر زيب و زينت يافت و آن ملك ملك‌بخش تمام آن بلاد و ديار را به رسم سيورغال به\r\n\r\n\r\n","description":"","footnote":"\r\n( 233 ) . در فرهنگ آنندراج . زره و هم قافيه با گره ( شعر فردوسى ) . اما در معجم البلدان ج 1 ص 513 : زره .\r\n","page_name":" 758 ","page_number":160},
  {"content":"\r\n\r\nامير خليل ارزانى داشت و امير مظفر الدين خليل در مملكت سيستان متمكن شد و سر تيران « 234 » زابلستان كه به حكم تير ديده‌دوز چشم مار در شب تار با دل مور در يك سلك مىكشيدند و جگر شير ژيان به زخم خنجربران مىدريدند همه از ترس تاء تيغ قامت چون الف را به‌سان پشت نون خم داده در خدمت ايستادند و از نهيب نون نوك نيزه سنان‌آسا كمر بندگى برميان جان بستند .\r\nو شاه حسين باز جمعى فراهم آورده قاصد سيستان شد و بعد از سعى و كوشش مغلوب و روگردان گشت و بعد از چند روز ، سر او را كه آشيانهء هوا و هوس بود و مرغ سركشى و گردن‌افرازى در آن بيضه نهاده پيش امير خليل آوردند « 235 » و او به درگاه ميرزا ابو القاسم بابر فرستاد و مملكت نيمروز بىمانع و منازع در قبضهء اقتدار قرار يافت .\r\nو امير شيخ ابو سعيد از ديرباز سنگ تراشان را فرموده بودند كه لوحى به صورت ميلى * از سنگ سفيد شفاف نه گز ارتفاع در غايت تكلف ساخته بودند و نقش اسليمى خطايى « 236 » و فرنگى به دقت و لطافت پرداخته . در اين ايام آن ميل تمام شد . ميرزا ابو القاسم بابر به مزار بزرگوار قطب فلك ولايت ، آفتاب آسمان هدايت ، مقبول حضرت بارى ، خواجه عبد اللّه انصارى قدس سره فرمود و استادان آن ميل را به دقايق حيل و لطايف عمل بر سر مزار فائض الأنوار نصب كردند و بعد از فراغت ، امير شيخ ابو سعيد انواع نعمت و دعوت كشيد .\r\nو در خلال اين احوال ، در ولايت طوس ، قلعهء عماد به دست مازندرانيان افتاد .\r\n\r\n\r\n","description":"","footnote":"\r\n( 234 ) . در فرهنگ آنندراج سر تير ( بر وزن نخجير ) را به معنى بزرگ و حكيم و فاضل و دانشمند نوشته است .\r\n( 235 ) . در حبيب السير گفته است كه وى « بر دست يكى از نوكران خود كشته گشته » بود .\r\n( 236 ) . اسليمى خطايى نوعى از نقاشى و گروه‌بندى كه بر گرد نقشها سازند و آن را بند رومى نيز گويند و تنها اسليمى و سلمى نيز آمده ( بهار عجم ) .\r\n","page_name":" 759 ","page_number":161},
  {"content":"\r\n\r\n\r\nقتل ميرزا سلطان اويس\r\nميرزا بايقرا « 237 » دو پسر داشت : منصور و محمد .\r\nمحمد بايقرا ، را امير سلطان محمد بايسنغر در مشهد مقدس به قتل آورد به سبب آن‌كه چون ميرزا سلطان محمد ، بعد از قتل حاجى قناشيرين و ساير امرا با معدودى چند متوجه ميرزا بابر شد و اوروق را به خواجه غياث الدين احمد سپرد ، به سبب اخبار اراجيف اروق به هم برآمده محمد بايقرا در اوروق خرابى كرده بود . پسر او سلطان اويس از ميرزا بابر ، در وقتى كه از در سمرقند به صلح مراجعت مىنمود ، در اثناى راه منصرف گشته متوجه خوارزم شد و پير احمد ترخان كه حاكم اترار و ساير آن مواضع و سلطان ابو سعيد را تابع بود ، سلطان اويس را استدعا نموده به پادشاهى برداشت و ميرزا سلطان ابو سعيد در سمرقند شنيده با لشكرى متوجه اترار شد و ايشان در اترار متحصن شده امير بهلول خراسانى كه بر در سمرقند از ميرزا بابر گريخته پيش ميرزا سلطان ابو سعيد رفته بود و امارت يافته در اترار نيز از ميرزا سلطان ابو سعيد گريخته به شهر درآمد و امارت يافت .\r\nو بعد از چندگاه محاصره ، سپاهى از ابو الخيرخان اوزبك به مدد اتراريان آمد . ميرزا سلطان ابو سعيد كه سپاهى ديد مراجعت فرموده تمام يراق خود به غارت داد چنانچه با ده نفر بيش به سمرقند نرسيد و از سمرقند ، عبد الخالق پسر بايزيد پروانچى را به تاشكند به مدد امير قباد و امير بدر سلطان ارغونى فرستاد كه ايشان را آن‌جا گذاشته بود و او « 238 » قباد و بدر سلطان را كشته استدعاى سلطان اويس و پير احمد ترخان نمود و ايشان رسيده متوجه سمرقند شدند .\r\nو ميرزا سلطان ابو سعيد از رعايا به رسم دودى « 239 » مبلغها گرفته و لشكرى\r\n\r\n\r\n","description":"","footnote":"\r\n( 237 ) . زامباور ( شجرهء  T  ) و بلاخمن ( شجرهء تيموريان در آخر ترجمهء آيين اكبرى ج 1 ) هر دو اختلاف دارند از متن و بعضى اسماء را حذف كرده‌اند .\r\n( 238 ) . يعنى امير بهلول خراسانى - [ ظاهرا اشتباه است و منظور از « او » همان عبد الخالق است . ن 
  ] .\r\n( 239 ) . دودى در لغت آتشى است كه فقرا و قلندران افروزند و هندى الاو خوانند ( بهار عجم ) و در متن قسمى است از تحميلات بر رعايا .\r\n","page_name":" 760 ","page_number":162},
  {"content":"\r\n\r\nترتيب داده روان شد و ناخبر بر سر ايشان راند . ميرزا سلطان اويس كه به صباحت وجه از ابناى جنس ممتاز بود به قتل رسيد و پير احمد ترخان فرار نمود و عبد الخالق التجا به حضرت خواجه ابو النصر پارسا برده ميرزا سلطان ابو سعيد خون او را بخشيد و بند فرمود و بهلول را نيز در موضعى گرفته و بند فرمود .\r\nو بعد از مراجعت رايات عالى به سمرقند باز خبر رسيد كه پير احمد و برادران متوجه شده‌اند . درين وقت بهلول و عبد الخالق را قتل كرده بعضى شاهزادگان چون پير محمد ميرزا رستم و ولد او سنجر ميرزا را با جمعى ديگر به شهر عدم فرستادند و ميرزا سلطان حسين منصور بايقرا كه با كمال صباحت و نجابت بود و برادر او بايقرا و سلطان احمد بن سيدى احمد بن ميرزا ميرانشاه و ولد او ميرزا كيچيك را بند فرمود و باز لشكرى به سر پير احمد و برادران كشيد و ايشان گريخته اترار را گذاشتند و به كوههاى سخت پناه بردند و ميرزا سلطان ابو سعيد گناه ايشان عفو فرموده پيش آمدند و بعد از آن والدهء ميرزا سلطان [ حسين 
  ] پيش ميرزا بابر تظلم كرد كه پسر مرا بند كرده و ميرزا بابر مكتوبى به مبالغهء تمام نوشت كه ميرزاى مشاراليه داماد ميرزا سنجر است . به همه حال او را به هرات فرستند و اجازت داده چون از آب گذشت ميرزا سلطان ابو سعيد پشيمان شده بود و از عقب فرستاده اما نتيجهء خوب نداد .\r\n\r\nذكر استيلاى مازندرانيان بر قلعهء عماد و باز اخراج آن از قبضهء تصرف اهل عناد\r\nقلعهء عماد كه شرح استحكام آن سبق ذكر يافته كوتوال آن حصن حصين امير بابا حسين « 240 » بود و او از جانب خود داروغه‌اى تعيين نمود و امير بابا حسين در\r\n\r\n\r\n","description":"","footnote":"\r\n( 240 ) . گاهى حسن نوشته است گاهى حسين ، حبيب السير ج 3 جزو 3 ص 170 او را به هر موضع امير بابا حسن نوشته است و گفته كه در وقت مذكور او در استراباد بود .\r\n","page_name":" 761 ","page_number":163},
  {"content":"\r\n\r\nولايت مازندران چند سردار كه سر فتنه داشتند به دست آورده بعضى را به قتل رسانيد و باقى را شصت بريده « 241 » در قلعهء عماد محبوس گردانيد و داروغه‌اى آن‌جا مقرر كرده بود كه هر شب يكى از ساكنان قلعه محبوسان را طعام داده محافظت نمايند و اهل قلعه ازين جهت به تنگ آمده بودند . شبى شخصى كه محافظت محبوسان نوبت او بود سخن عجز و درماندگى خود با محبوسان گفت . ايشان او را گفتند گناه تست . اگر تو با ما يار شوى هيچكس برابر تو نباشد و سخن اتفاق و خروج درميان آورده مصحف مجيد حاضر ساختند و سوگند خورده فى الحال بندها برگرفتند و تيغها كشيده بر سر داروغه رفتند و او شب همه شب شراب خورده چون بخت بد در خواب غفلت غنوده بود . ناگاه از گفت و شنيد اين واقعه او را آگاه ساختند و او خود را قفاى خانه در چهارديوارى انداخت و مازندرانيان به او رسيده و سر او را گوش تا گوش بريده بعضى نوكران را كه ازيشان بيمى بود به قتل رسانيدند و باقى را بيرون كرده چنان قلعه‌اى را مضبوط گردانيدند .\r\nو چون ميرزا ابو القاسم بابر شرح اين واقعه شنيد به غايت متغير گرديد . اما از كمال وقار زيادت التفات ننمود و فرمود كه كوتوال آن‌جا همانا با رعايا كه در حوالى قلعه‌اند بدمعاشى كرده باشند . آه دل مظلومان او را گرفت . اكنون كسى مىبايد فرستاد و مازندرانيان را استمالت داد و بدين مهم صاحب اعظم خواجه عماد الدين استرابادى متوجه شده و با مازندرانيان ملاقات كرد و ايشان اظهار بندگى و فرمان‌بردارى نمودند . اما كردار موافق گفتار نبود .\r\nمصرع\r\n خوش وقت آن كسى كه دلش با زبان يكى است \r\nو چند ماه قلعه در تصرف ايشان بود . عاقبت عنايت حق تعالى آن مشكل آسان و آن عقده را حل ساخت و مازندرانيان مجروح و مطروح شده قلعهء عماد مفتوح گشت .\r\n\r\n\r\n","description":"","footnote":"\r\n( 241 ) . شست نر انگشت است .\r\n","page_name":" 762 ","page_number":164},
  {"content":"\r\n\r\nو شرح اين خبر چنين محرّر و مقرّر مىشود كه چون قلعه در قبضهء اقتدار آن جماعت قرار يافت و استخلاص آن به انواع حيل از عراده و منجنيق و قرابقرا و ملجور « 242 » و غير آن‌كه در فتح قلاع به آن توسل جويند در حيز محال است ، چشم روزگار بر راه انتظار بود كه قوت دولت چه لطيفه سازد و گوش زمانه گوش هوش بر آواز داشت كه يمن طالع همايون آوازهء فتح آن از كدام گوشه دراندازد . جلال الدين محمود كه داروغهء مشهد بود با نوكران امير بابا حسين هم بدين اميد و آرزوى اين نويد به حوالى قلعه آمده بودند و به ساختن نردبان و هرجا تدبيرى اشتغال مىنمودند و كسى به قلعه فرستاده پيغام دادند كه اگر شما ايل‌ايد مناسب آن است كه شرط و عهد كرده با يكديگر سخن كنيم و اگر خلاف آن است جنگ را آماده باشيد .\r\nمازندرانيان اظهار ايلى كرده از طرفين به موعد معين به در قلعه آمدند . جلال الدين محمود و يك نوكر امير بابا حسين و دو مازندرانى نزديك يكديگر رسيدند و هرگونه سخن گفته عهد و شرط درميان آوردند . مازندرانيان بر بلندى بودند و مردم اين جانب در پستى . دست دراز كردند تا به دستور دست يكديگر گرفته شرط و عهد مؤكد سازند . جلال الدين محمود و رفيق دستهاى مازندرانيان را محكم گرفته به قوت دولت نهيب دادند . چنانچه بىاختيار پايين افتادند و هر دو مازندرانى را به قتل آوردند « 243 » و سر ايشان را به پايهء سرير اعلى فرستادند و باقى مازندرانيان همچنان در قلعهء شيوهء عصيان مىورزيدند .\r\nو پيش ازين واقعه ، اهل قلعه چند خروار روغن به ظلم گرفته به قلعه درآورده بودند و غلامى با اولاغان كه روغن بار داشتند در قلعه مىبود . در وقتى كه غلام و اولاغان را از قلعه بيرون مىكردند ، آهنگرى كه از بدمعاشى مازندرانيان به تنگ آمده\r\n\r\n\r\n","description":"","footnote":"\r\n( 242 ) . ر ك به  Irvine  فوج مغول ص 278 . به ظن او ملچار نوعى از قريب رفتن بود به امداد خندقها و در حبيب السير اين كلمه را مصحفا نوشته است .\r\n( 243 ) . حبيب السير : ايشان بىاختيار از آن كمر غلطان گشته به قتل رسيدند .\r\n","page_name":" 763 ","page_number":165},
  {"content":"\r\n\r\nبود با غلام گفت كه در فلان برج محلى هست كه به ده روز سوراخ مىشود و حالا هفت روز است كه من آن‌جا كار مىكنم . بايد كه با بيرونيان بگوئى كه منتظر باشند كه چون سه روز گذرد شب چراغ خواهد نمود و چون چراغ نمايد بىدغدغه به پاى قلعه آيند و آن مقدار كه خواهند برآيند . غلام بيرونيان را اعلام كرد و ايشان روز شمرده شب سيم كه كوتوال اين نيلى حصار چراغهاى كواكب و مشعلهء ماه برافروخت و به رجوم نجوم زمرهء شياطين و فرقهء ملاعين را درهم سوخت از موضع معهود چراغ موعود نمود . صبح دولت از مطلع سعادت برآمد و شب ظلمت‌سراى محنت يكبارگى سرآمد .\r\nبيت\r\n صبح اميد كه بد معتكف پردهء غيب * گو برون آى كه كار شب تار آخر شد \r\nجماعتى كه چشم انتظار بر مرصد استبصار داشتند نردبانها نهاده چون دعاى مستجاب عزم عالم بالا كردند و از قلعه كمندها فروگذاشته قرب صد كس را برآوردند . مازندرانيان واقف شده بعضى به كمند خود را انداخته جان به تك پا بيرون بردند و باقى را به تيغ قهر گذرانيده سرها به ولايات فرستادند و ميرزا ابو القاسم بابر از استماع اين خبر انبساط نمود و منصب كوتوالى به دستور معهود به جانب امير بابا حسين تفويض فرمود و انواع رعايت و عنايت نسبت با جلال الدين محمود بذل نمود .\r\nمصرع\r\n به احسان و تحسين دلش شاد كرد \r\n\r\nذكر آمدن ايلچى ميرزا سلطان ابو سعيد به طلب جناب شيخ الأسلام خواجه مولانا\r\nميرزا سلطان ابو سعيد چند دست شانقار و اسبان راهوار و تحفهء بسيار به درگاه پادشاه كامكار ميرزا ابو القاسم بابر ارسال نمود و جناب شيخ الأسلام ، قدوة\r\n\r\n","description":"","footnote":"","page_name":" 764 ","page_number":166},
  {"content":"\r\n\r\nصناديد الأنام و برهان الملة والدين ، خواجه مولانا « 244 » سلمه اللّه و ابقاه را طلب نمود و ميرزا ابو القاسم بابر مقربى را پيش آن جناب فرستاده پيغام داد كه ما را به صحبت شريف شيخ الأسلام مؤانست تمام واقع است . اگر مطلوبى در خاطر باشد اشارت فرمايند تا بندگان دولت‌خواه سرانجام نمايند . خدمت شيخ الأسلام به آداب دعا و ثنا [ 
  ] هيچ آرزو در خاطر نگذرانيده‌ام كه بر آن دست نيافته‌ام . اما حب الوطن من الأيمان خبرى صحيح است . اگر عنايت آن حضرت اجازت معاودت فرمايد ، هرجا اين دولتخواه اقامت نمايد مدة العمر به نشر مفاخر و مواهب و نثر مآثر و رغايب رطب اللسان و عذب البيان خواهد بود . ميرزا ابو القاسم بابر نقود بسيار و اجناس بىشمار و اسبان راهوار و استران نامدار ( ؟ ) و شتران قطارقطار و ملبوسات فاخر و مفروشات وافر ارزانى داشت و به مقتضاى الناس على دين ملوكهم ، امرا و اركان دولت و اعيان حضرت تبركات خوب و بيلاكات مرغوب گذرانيدند و ميرزا ابو القاسم بابر محفهء خاصه عنايت فرمود و مراسم تعظيم و مواجب تكريم تقديم نمود و جناب شيخ الأسلام اجازت يافته روبه‌راه آورده و در وقت عزيمت ، مولانا محمود عارفى « 245 » قصيده‌اى به مدح آن جناب به عرض رسانيد و دو بيت خوب از آن قصيده ثبت افتاد :\r\nبيت\r\n مشترى رايا ، فلك قدرا چو سوى شهر خويش * از پى رجعت كنى پاى عزيمت در ركاب\r\nشعر شيرينم ببر با خود كه اين تنگ شكر * هست در شهر سمرقند و بخارا تنگ ياب \r\nو جناب شيخ الاسلام چون به نواحى سمرقند رسيد ، اكابر و اشراف مراسم\r\n\r\n\r\n","description":"","footnote":"\r\n( 244 ) . براى ترجمهء خواجه مولاناى سمرقندى ولد خواجه عصام الدين شيخ الأسلام ماوراء النهر ر ك به حبيب السير ج 3 جزو 3 ص 198 و رشحات ص 303 .\r\n( 245 ) . ر ك براى وى به لطائف نامهء فخرى ص 40 و دولتشاه 439 و حبيب السير ج 3 جزو 3 ص 151 .\r\n","page_name":" 765 ","page_number":167},
  {"content":"\r\n\r\nاستقبال و لوازم اعزاز و اجلال به‌جاى آوردند و آن جناب بعد از چند سال ، به سعادت و اقبال ، در وطن مألوف اقامت نمود و ميرزا سلطان ابو سعيد جناب شيخ الأسلام را چندان لطف و احسان نمود و انعام و اكرام فرمود كه در زمان سلاطين گذشته در ضمير آن جناب نگذشته بود و همچنين ميرزا ابو القاسم بابر در آن زمان كه آن جناب در خراسان اقامت داشت صورت توقير و احترام جناب شيخ الأسلام به نوعى بر صحيفهء ايام نگاشت كه مثل آن با اكابر جهان و اعاظم دوران واقع نتواند بود .\r\nحاوى اوراق را بر خاطر خطور مىكند كه بعد از يورش ماوراء النهر ، نوبت اول كه ميرزا سلطان ابو سعيد ابواب مكاتبات مفتوح ، داشته بود و عبد الكريم بكاول را به رسم رسالت ارسال نموده در مجلس ملاقات جناب خواجه مولانا را استدعا فرموده بود و آن جناب را توهّم آن بود كه اميرزاده الوند پادشاه‌زادهء ممالك آذربايجان كه بر طرف دست چپ مىنشيند ، شايد كه ميان ميرزا ابو القاسم بابر و آن جناب واسطه آيد و اين خبر در ماوراء النهر شايع شود كه تركى بر آن جناب تقدم كرد . ميرزا ابو القاسم بابر ملاحظهء اين معنى به نوعى فرمود كه صد يك آن هم در ضمير هيچ صايب تدبير خطور ننمود و آن‌چنان بود كه ميرزا ابو القاسم بابر در پيشگاه خرگاه كه مسند پادشاه است خواجه مولانا را نشاند و خود بر طرف چپ پنج ذرع خالى گذاشته نشست و ميرزا الوند را بر جانب چپ خود بنشاند و بر طرف دست راست خواجه مولانا ، سادات و اغلانان و پادشاهزادگان پنج شش گز خالى گذاشته نشستند و امراى عظام عبد الكريم را به توره و ترتيب تمام درآوردند و او را از هيبت و عظمت حضرت شيخ الاسلام لرزه بر هفت اندام افتاده با دهشت تمام پيغام خود به موقف عرض رسانيد و تبركات و بيلاكات كه آورده بود گذرانيدند . مقصود آن‌كه پادشاه مغفور سعيد اين نوع احترام نسبت با جناب شيخ الأسلام ورزيد .\r\n\r\n","description":"","footnote":"","page_name":" 766 ","page_number":168},
  {"content":"\r\n\r\nبيت\r\n برين رواق زبرجد نوشته‌اند به زر * كه جز نكويى اهل كرم نخواهد ماند \r\nو درين اثنا كسى از سمرقند آمد و از حاجى بيك كه معتمد ميرزا علاء الدوله [ بود 
  ] و ميرزا الغ بيك او را كوچانيده به سمرقند برده بود ، نقل كرد كه در بعضى مواضع از خزائن چيزى مدفون است و بعد از تفحص بسيار در باغ زاغان محقرى پيدا شد و هرچند درپى رفتند چيزى ديگر نيافتند .\r\nو درين ولا ، اميرزاده الوند كه مدت چند سال در محبت ميرزا ابو القاسم بابر راه و رسم بزرگ داشت و پيوسته او را به زبان تعظيم و اكرام « دادام » مىخواند بىاجازت به طرف سيستان بيرون رفت .\r\nبيت\r\n دلا مدار ز ابناى دهر چشم وفا * كه در جبلت اين همرهان مروّت نيست \r\n\r\nوقايع سنهء ستين و ثمانمائه ذكر ازدواج ميرزا ابو القاسم بابر با كنيزك بيكى و ديگر قضايا\r\nميرزا ابو القاسم بابر ، غرهء محرم مكرّم كه منشاء عقد ستين و مبدء شهور آن سال نخستين بود ، به رسم قوشلامشى عزيمت ولايت شافلان * فرمود و در آن فضاى جان‌فزا چند دست شانقار سير ساخته به خير و سعادت معاودت فرمود و داعيهء عقد ازدواجى از خاطر همايون سر برزد و پيش ازين از دختر خانه‌هاى خواهر خود كنيزك « 246 » نامى را درنظر آورده بود . فتنه‌انگيزى كه به حلقهء زلف تابدار سررشتهء\r\n\r\n\r\n","description":"","footnote":"\r\n( 246 ) . نسخه : گزل نامى .\r\n","page_name":" 767 ","page_number":169},
  {"content":"\r\n\r\nفتنه را تاب مىداد و به خم كمند جعد « 247 » بر بند دل و جان عاشقان به يغما مىبرد .\r\nسنبل گل پرستش به سلسلهء مشكين پاى دل مسكين مىبست و غمزهء نرگس نيم مستش به الماس نيش مژگان رگ جان مىگشاد . اما در دل مىنشست . آفتاب از تاب عارض دل‌افروز او در خوى خجلت شرمسار و ماه از فروغ مهر رخسار او در تب غيرت نحيف و زار . سرو سهى از اعتدال قامت آن سرو آزاد به‌سان بنده شرمنده و شمشاد از لطايف آن قد صنوبر خرام بنفشه‌وار سر به پيش افكنده . ميرزا ابو القاسم بابر به سبب آن‌كه آن محبوبه خصم داشت ، همت عالى او را نمىگذاشت كه بىرخصت شرعى تصرف نمايد و دامن طبيعت به لوث شهوت آلايد . در عشق آن شمع چون پروانه مىسوخت و مىساخت و شب و روز در آتش محبت او چون موم مىگداخت . عاقبت امرا خصم او را به مبلغها راضى ساختند تا او را طلاق داد و بعد از انقضاى عده نكاح كرده جشنى پادشاهانه ترتيب نمودند و بزم خسروانه مهيا فرمودند . از فروغ چهرهء ساقى بزم طرب گلزار بود و از تاب شراب ناب رخسار خوبان به سان لاله‌ها سيراب مىنمود . مغنى به نغمهء چنگ خوش‌آواز چون چنگ باز مرغ از روى هوا فرود مىآورد و به سماع تررود از سر بلبلان شوريده علت سودا بيرون برد و ميرزا ابو القاسم بابر دست دريا نوال به بذل اموال برگشاد و جهان را از بزم جمشيد و جشن فريدون ياد داد و عالميان از امواج دست دريا عطا حظى مستوفى گرفتند و خواص و عوام از مائدهء انعام و فائده اكرام نصابى وافر و نصيبى وافى يافتند .\r\nو درين سال ، مولانا شمس الدين محمد * عرب را از دار السلطنهء هرات اخراج كردند و شرح اين سخن آن است كه مولانا محمد عرب درويشى نيك اخلاق بود و دامن عرض خود را با غراض دنيوى كمتر آلود . اما رياست‌جوى بود و سخن فريبنده داشت و مردم هرات دربارهء او اعتقادى داشتند و هميشه در كوچه‌ها و بازارها پياده سير و طواف مىفرمود و به هركس مىرسيد در مقام پرسش و دلجويى مىبود و خواهان آن‌كه اكابر جهان و مفاخر زمان معتقد و منقاد او باشند . مدتى در زمان\r\n\r\n\r\n","description":"","footnote":"\r\n( 247 ) . بربند به معنى باهر است ( فرهنگ آنندراج ) و در اشتنگاس به معنى مجموع هم هست » .\r\n","page_name":" 768 ","page_number":170},
  {"content":"\r\n\r\nحضرت خاقان سعيد اين طريقه مسلوك داشت و بعد از آن حضرت ، در زمان شاهزادگان همين نوع به سر مىبرد و روز به شب مىآورد و چون ميرزا ابو القاسم بابر بر سرير سلطنت متمكن گشت ، خدمت مولوى را در خاطر مىگذشت كه آن پادشاه زيادت از زيادت ملتفت احوال او خواهد بود و او خود اصلا و قطعا ميل صحبت مولوى نفرمود و مولانا را به اقتضاى وساوس شيطانى و استدعاى هواجس نفسانى عزم آن شد كه در تغيير دولت سعى بليغ نمايد و مردم را متنفر سازد به اميد آن‌كه علاء الدوله به ولايت خراسان باز آيد و مردم را به جانب ميرزا علاء الدوله دعوت مىنمود و به سلطنت او ترغيب مىفرمود و از دولت ميرزا ابو القاسم متنفر مىساخت و از هر طرف آوازهء دروغى در مىانداخت و ندانست كه چراغ آفتاب به دم افسونگران فرو ننشيند و نور ماهتاب به فرياد هرزه درايان زوال نبيند و درين ولا ، سيد عبد اللّه نامى در شيوهء سپاهيان از جانب لرستان به اين ولايت آمده با خدمت مولوى همداستان شد و هم درين اثنا ، شخصى را گرفتند كه به رسم جاسوسى از پيش ميرزا علاء الدوله آمده بود و جهت سيد و مولانا مكاتبات آورده . چون شرح اين احوال به سمع شريف ميرزا ابو القاسم بابر رسيد و بعد از تحقيق و تفتيش صورت واقعه يقين شد ، مولانا محمد عرب را به طرف سيستان فرستادند و سيد عبد اللّه را به جانب اندخود بردند و جاسوسك را بر دار كردند .\r\nبيت\r\n بدانديش هم در سر شر شود * چو كژدم كه با خانه كمتر شود \r\n\r\nذكر آمدن ايلچيان اطراف ممالك و شرح باقى واقعات و ساير حالات\r\nميرزا ابو القاسم بابر ، زمستان اين سال ، در مركز دايرهء جلال و منشاء سلطنت و اقبال ، يعنى دار السلطنهء هرات قشلاق فرمود و پيوسته از احوال ملوك اطراف و\r\n\r\n","description":"","footnote":"","page_name":" 769 ","page_number":171},
  {"content":"\r\n\r\nگردنكشان اكناف استفسار مىنمود . امراى عظام به موقف عرض رسانيدند كه ايلچيان از اقصى ممالك روى اميد به درگاه جهان پناه دارند و حاجات و ملتمسات عرضه مىدارند . ميرزا سلطان ابو سعيد خواجه جعفر بازركان را با تبركات خوب و بيلاكات مطلوب ارسال نمود و سخنان محبت‌انگيز مودّت‌آميز پيغام داده بود و از ولايت آذربايجان از پيش اولاد امير طهرتن ، قاصد و عرضه داشت آمد و سلطان محمد « 248 » ولد سلطان مراد كه فرمان فرماى مملكت روم بود ايلچى و مكتوب روان فرمود « 249 » و صورت دولتخواهى بر لوح خاطر همايون تصوير نموده بود . چون ايلچيان به دار السلطنهء هرات رسيدند و امرا خبر وصول ايشان را به موقف عرض رسانيدند ، ميرزا ابو القاسم بابر ، در بارگاه همايون كه غيرت‌افزاى طارم گردون بود ، بر سرير سلطنت بار عام فرمود و امرا و اركان دولت ايلچيان را به يك بار درآوردند و فرستادگان به شرايط خدمت و آداب رسالت قيام نمودند و حاجات و ملتمسات خود معروض داشته مأمول به شرف قبول وصول يافت و همه را به تشريفات فاخر و خلعتهاى گران مايه نواختى به واجب نموده اجازت مراجعت ارزانى داشت .\r\nو درين ولا ، اميرزاده الوند قاصد و عرضه داشت فرستاد و شرح وقايع كه او را واقع شده بود اعلام داد . ميرزا ابو القاسم بابر فرستادهء او را انعام و اكرام فرموده احكام پادشاهانه ارسال نمود . مضمون آن‌كه تا تواند با دشمنان كوشش نمايد و اگر نعوذ باللّه پاى حريف دولت به سنگ برآيد بىدغدغه به اين جانب آيد و از هيچ جهت فكر و انديشه ننمايد .\r\nو از جانب ولايت كابل و غزنين ، از پيش رئيس قطب الدين كه صاحب اختيار آن سرزمين بود عرضه داشت آمد مشتمل بر آن‌كه بابانامى در آن ولايت سر برآورده بود و انواع فتنه و فساد و ظلم و بيداد مىنمود و شخصى برداشته و\r\n\r\n\r\n","description":"","footnote":"\r\n( 248 ) . يعنى سلطان محمد ثانى المعروف به فاتح كه بار سيوم از 855 تا 886 فرمانروايى كرد و در سنهء 857 قسطنطنيه را مفتوح ساخت زامباور ص 160 .\r\n( 249 ) . اين مكتوب را منشآت فريدون يك ندارد .\r\n","page_name":" 770 ","page_number":172},
  {"content":"\r\n\r\nملواح ساخته « 250 » كه از اولاد ميرزا مسعود است و با ملوك اطراف نرد محاربت مىباخت و بر نواحى ولايات مىزد و مىتاخت . رئيس قطب الدين ناگهان بر سر او تاخته و اسباب جمعيت او را پريشان ساخته و بابا كه رايات نخوت و شوكت مىافروخت خود را به لطايف حيل به طرف هندوستان انداخت و رئيس قطب الدين التماس نموده بود كه ضبط و دارايى آن مملكت به مفوّض باشد . ميرزا ابو القاسم بابر فرمود كه حكومت تمام آن ولايات تعلق با ميرزا خليل دارد . هرچه او صلاح داند صواب همان خواهد بود .\r\nو قاصد امير خليل آمده عرضه داشت كه به قوت دولت قاهره تمام مملكت نيمروز مسخر شده اكنون شهر زمين داور كه مركز دائرهء آن ولايت است مفتوح گشت و ملك سلطان محمد كه سردار ايل والوس نكودرى « 251 » است انقياد نموده در سلك بندگان درگاه جهان‌پناه منتظم است . ميرزا ابو القاسم بابر فرستاده را كمر شمشير و كلاه نوروزى و دگلهء طلادوزى عنايت نمود و تشريفات خاصه براى امير خليل ارسال نمود و نشان همايون ارزانى داشت . مضمون آن‌كه « عنايت پادشاهانه مصلحت آن مملكت به عهدهء كاردانى او گذاشت . هر صورت كه در آينهء خاطر او روى نمايد هر آينه بايد كه بر آن وجه عمل نمايد .\r\nو درين ايام حسن سپرباف نام سبعى شيعى در دار السلطنهء هرات سب شيخين كرد و او را گرفته زبان او را سوراخ كردند و چون در مجلس شرع شريف گناه او ثابت شد مصلوب گشت .\r\nو ميرزا ابو القاسم بابر عزم بزم و نشاط انبساط فرمود و مجلس عيش و عشرت نمودار باغ جنت ترتيب نمود و چند روز آن بزم دل‌افروز رشك خلد برين و\r\n\r\n\r\n","description":"","footnote":"\r\n( 250 ) . مرغى است كه به دام بندند آن را تا ديده ديگر مرغان بيايند و همين صواب است نه ملوح‌دلوح تلويحا اشار من بعيد مطلقا بأى شى كان .\r\n( 251 ) . براى نكودريان ر ك به هاورث ج 3 به امداد فهرست خصوصا به ص 388 به بعد حاشيه براى اين بحث كه قراوناس و نكودريان يكى هستند .\r\n","page_name":" 771 ","page_number":173},
  {"content":"\r\n\r\nغيرت‌افزاى نگارخانهء چين بود و جناب پادشاهى را خمار قوى شده به غايت ضعيف گشت و مزاج شريف عنان صحت از منهج استقامت برتافت و ضعف قوى بر ذات همايون استيلا يافت و بيم آن بود كه اميد حيات منقطع گردد و امرى كه تدارك آن در حوصلهء امكان نگنجد واقع شود . امرا و اركان دولت صلات و صدقات به فقرا و مستحقان رسانيده بندگان آزاد كردند و به يمن آن مبرآت شدت مرض روى به انحطاط آورد . اما همچنان آثار ضعف و نحافت ظاهر بود و گاهى در محفه نشسته به جوانب و اطراف مىفرمود .\r\nو در اواخر ماه جمادى الاولى ميرزا بايسنغر ولد ميرزا علاء الدوله كه از دختر امير يادگار شاه ارلات بود و مهد عليا گوهرشاد آغا او را محافظت مىنمود و از اشراف خصائص انسانى كه آن زيور نطق است عاطل و عارى بود\r\nبيت\r\n به نطق آدمى بهتر است از دواب * دواب از توبه گر نگويى صواب \r\nوفات يافت و ميرزا ابو القاسم بابر به مدرسهء مهد عليا فرمود و به مراسم عزا قيام نمود و رسم آش و طعام و ختمات كلام ملك علام به‌جاى آوردند .\r\nو در اين اثنا ، به سمع اعلى رسيد كه در قلعهء عماد مبلغى كرامند در موضعى معين مخزون است و امير شيخ ابو سعيد مقرر شد كه به قلعه رفته تفحص نمايد و خدمت امير استاد رازه‌اى « 252 » كه در قلعه كار كرده بود همراه ساخته به مشهد رفت و به اتفاق سادات و قضات عازم قلعه شد و هرچند تفحص نمودند چيزى نيافتند .\r\nو در اوايل جمادى الأولى ، جناب ولايت مآب ارشاد انتساب مولانا سعد الدين كاشغرى « 253 » مريض شد و در غليان مرض و صعوبت ضعف واقعه‌اى نقل\r\n\r\n\r\n","description":"","footnote":"\r\n( 252 ) . [ ظاهرا رازى به معناى بنا و معمار است 
  ] .\r\n( 253 ) . در رشحات ( طبع لكهنوسنه 308 ص 117 تا ص 133 ) ترجمهء مفصل دارد از مولانا ، در لطائف‌نامهء فخرى 46 ذكر قبرش را دارد .\r\n","page_name":" 772 ","page_number":174},
  {"content":"\r\n\r\nكرد . مضمون آن‌كه مرا ميان بودن و رفتن مخير ساختند . من نظر بر آن‌كه اطفال صغير داشتم بودن اختيار كردم و بعد از نقل اين واقعه به دو روز جناب شيخ بزرگوار سفر دار القرار كرد و چهارشنبه ششم جمادى الأخرى از منزل دنيا به مأواى عقبى ارتحال نمود قدس سره و در جانب جنوب صحراى عيدگاه مدفون شد . « 254 »\r\nو در خلال اين احوال ، ذوذؤابه‌اى در جانب مشرق هنگام صبح تا نزديك طلوع آفتاب به غايت بزرگ و مهيب مىنمود و بعد از مدتى در جانب مغرب روشن و هويدا بود و انواع اراجيف در ميان مردم مشهور و مذكور شد و ميرزا ابو القاسم بابر از استماع اين نوع حكايات انديشه‌ناك شده به تحقيق احكام ذوذؤابه اشتغال نمود و چند روز واقفان آثار نجوم و كاشفان اسرار علوم به مجلس همايون تردد نمودند و در مقام تحقيق احكام بودند . عاقبت رايها بر آن قرار گرفت كه تأثير آن درين ديار نخواهد بود و صدق فرمودهء كذب المنجمون و رب الكعبة به غايت ظاهر شد . چه واقعهء ناگزير ميرزا ابو القاسم بابر در آن زودى روى نمود . چنانچه شرح آن محرّر شود .\r\nان شاء اللّه تعالى .\r\nجمعى امراى عظام امير غياث الدين على ترخان و امير خسرو ترخان و امير شيرحاجى و پهلوان حسين ديوانه و امير حسن شيخ تمور به طرف ولايت استراباد رفته بودند و در آن حدود قشلاق نمودند . درين ولا از آن ولايت باز آمده به دار السلطنهء هرات رسيدند و پيشكشها به عرض رسانيدند و ميان جمعى امرا كه از قشلاق آمده بودند و جمعى كه در دار السلطنهء ملازمت نمودند صورت نزاعى روى نمود و به آن رسيد كه از طرفين مردم خود را مكمل ساخته به باغ سفيد آمدند و عزم رزم جزم كردند . ميرزا ابو القاسم هنوز مريض بود و اثر ضعف ظاهر مىنمود . ميرزا سلطان سنجر آب تسكينى بر آتش آن فتنه نشاند و به حسن تدبير نايرهء آن نايبه را كه سر به آسمان كشيده بود فرونشاند و هر دو گروه را ملامت و نصيحت كرده صفا داد و نزاع كه در ميانشان قايم شده بود به يك سو نهاد .\r\n\r\n\r\n","description":"","footnote":"\r\n( 254 ) . نسخ : در جوار مزار فايض الأنوار شيخ زين الدين الخوافى رحمه اللّه در صحراى . . .\r\n","page_name":" 773 ","page_number":175},
  {"content":"\r\n\r\nو ميرزا ابو القاسم بابر صحت يافته مرض به كلى زايل شد و قوت طبيعت غبار تغير از دامن مزاج همايون افشاند و پاى دولت در ركاب سعادت آورده سوار شد و به موضع جرغلنك * فرمود . پهلوان سيد على تيرانداز در حضور آن حضرت تير پرتاب انداخت و از ميلى كه پهلوان قطب الدين تيرانداز ساخته بود به شست درست و ضرب راست گذرانيد و ميرزا ابو القاسم بابر جهان پهلوان را به لطف و كرم خوش وقت و خرّم گردانيد .\r\nو درين اثنا ، از جانب سمرقند ايلچى رسيد و تحفه و بيلاك كه ميرزا سلطان ابو سعيد فرستاده بود گذرانيد . از آن جمله زيج جديد سلطانى * بود كه ميرزا الغ بيك رصد كرده بود در برابر زيج ايلخانى كه استاد الحكما خواجه نصير الدين طوسى عمل نمود و رسالهء لب الألباب كه خواجه ابو الوفاء خوارزمى * تأليف نموده بود و ميرزا ابو القاسم بابر احوال ميرزا سلطان ابو سعيد استفسار نمود و فرستاده را به عين عنايت ملحوظ ساخته رخصت مراجعت داد .\r\nو چون ميرزا ابو القاسم بابر پيوسته به حقايق علوم و دقايق معقول و مفهوم التفات مىنمود و مجلس همايون او به خوش‌طبعان جهان مشحون بود و سخنان از مشكلات فنون درميان مىافتاد و هركس به قدر قابليت آنچه مىدانست برطبق عرض مىنهاد ، ميان موالى كه به اقتضاى همت عالى ملازم مجلس همايون بودند مباحثه واقع شد كه لفظ « فكر » كه قدماى منطقيان به « حركتين » « 255 » و متأخران به « ترتيب امور معلومه » « 256 » تفسير كرده‌اند اختلاف عبارت ميان اين دو جماعت بنابر نزاع لفظى است يا خلاف معنوى ، ميرزا ابو القاسم بابر ائمهء عظام و اعزهء كرام كه در دار السلطنه مقام داشتند طلب فرمود و از راى منير ايشان استكشاف آن مبحث نمود .\r\nجناب عالى ، ملجاء الافاضل و الأهالى مولانا قطب الدين احمد القاضى الأمامى *\r\n\r\n\r\n","description":"","footnote":"\r\n( 255 ) . ر ك براى اينها به تهانوى ج 2 ص 1120 به بعد .\r\n( 256 ) . ر ك به كتاب التعريفات الجرجانى ( مصر سنهء 1306 ) ص 72 : الفكر تربيت امور معاومة للتأدى الى مجهول .\r\n","page_name":" 774 ","page_number":176},
  {"content":"\r\n\r\nمدظله العالى و مولاناى اعظم ، عمدة العلماء مولانا شمس الدين محمد الجاجرمى و مولانا اعظم ، قدوة الفضلا مولانا نعيم الدين عبد الرحيم كاشغرى حاضر شدند و اين مبحث درميان آمد بعد از مباحثهء بسيار خدمت مولانا قطب الدين احمد الأمامى و مولانا شمس الدين محمد الجاجرمى « 257 » نوشتند كه مفهوم از حاشيهء امير سيد شريف رحمه اللّه بر شرح مطالع * آن است كه نزاع لفظى باشد حيث قال بعد تحقيق قول المتقدمين و المتأخرين فالنزاع انّما هو فى الأطلاق اللفظ لا بحسب المعنى و مولانا عبد الرحيم كاشغرى نوشت كه نزاع معنوى است .\r\nمصرع\r\n و انّ القول ما قال الأمامى \r\n\r\nذكر نهضت ميرزا ابو القاسم بابر به جانب مشهد مقدس و وصول به فيض اقدس\r\nميرزا ابو القاسم بابر چون از حضيض اعتلال و ملال به اوج صحت و اعتدال صعود نمود و شفابخش  وَ إِذا مَرِضْتُ فَهُوَ يَشْفِينِ  « 258 » از شفاخانهء  وَ نُنَزِّلُ مِنَ الْقُرْآنِ ما هُوَ شِفاءٌ وَ رَحْمَةٌ لِلْمُؤْمِنِينَ  « 259 » صحت كلى كرامت فرمود ، آن حضرت عزيمت نهضت به جانب مشهد مقدس مصمم ساخت و پرتو التفات بر انتظام سپاه ظفر پناه انداخت و موكب ظفرنشان پنج شنبه بيست و پنجم ماه شعبان از باغ سفيد به باغ مختار فرمود و ماه صيام به اداى طاعات و قضاى واجبات قيام نموده هلال فرخ‌فال عيد در آن مقام سعيد ،\r\nمصرع\r\n خم ابروى دلگشا بنمود \r\nو ميرزا ابو القاسم بابر ، بعد از اداى نماز و عرض نياز به درگاه پادشاه كارساز\r\n\r\n\r\n","description":"","footnote":"\r\n( 257 ) . غالبا وى است مذكور در دولتشاه ص 436 .\r\n( 258 ) . سورة الشعراء 80 .\r\n( 259 ) . الأسرى 82 .\r\n","page_name":" 775 ","page_number":177},
  {"content":"\r\n\r\nبنده‌نواز ، به باغ مختار عود نمود و جشنى پادشاهانه و بزمى خسروانه براى آن روز فيروز مهيا ساخته بود و چون ميرزا ابو القاسم بابر در آن ايام از شرب مدام توبه داشت غير از شراب ناب از اسباب فرح و سرور و طرب و حضور چيزى نامرتب نگذاشت و تمام شوال به سعادت و اقبال گذرانيده سيم ماه ذى قعده از باغ مختار نهضت فرمود و به صوب مشهد مقدس عزيمت نمود و چون موكب فلك احتشام به ولايت جام رسيد فرياد و فغان دادخواه زيادت از زيادت بود و ميرزا ابو القاسم بابر اصلا و قطعا التفات نمىفرمود و در آيينهء خاطرهاى صافى اين صورت مستحسن نمىنمود و رايات منصور چهاردهم ماه مذكور در چهار باغ مشهد كه داخل شهر است استقرار يافت و انوار عدالت بر اطراف آن ولايت تافت و روز ديگر به حمام درآمد و عزيمت زيارت حضرت امام عليه الصلاة و السلام فرمود .\r\nبيت\r\n غسل در اشك زدم كاهل طريقت گويند * پاك شو اول و پس ديده بر آن پاك‌انداز \r\nو عيد اضحى در آن مقام مصفا قربانى و ساير آداب به‌جاى آورد و يراق قشلاق در آن خطه اتفاق افتاد و زمستان در آن بلدهء سعادت‌نشان گذرانيد و از ابر احسان كشتزار اميد همگنان را سرسبز و سيراب گردانيد .\r\nبيت\r\n بىآب شد سحاب ز باران جود او * آرى فغان رعد بود از سخاى او \r\n\r\nوقايع سنهء احدى و ستين فرستادن امرا به طرف ولايت نسا و باقى قضايا\r\nچون موكب ظفرنشان آن زمستان در بلدهء مشهد اقامت نمود و اهتمام تمام به\r\n\r\n","description":"","footnote":"","page_name":" 776 ","page_number":178},
  {"content":"\r\n\r\nانتظام احوال رعيت و زراعت ولايت نمود و به يمن مقدم همايون شهر مشهد به غايت معمور و آبادان بود و امرا و اركان دولت در ظل ظليل رأفت و عاطفت مىگذرانيدند و سرداران ممالك خراسان انواع هدايا و پيشكش به موقف عرض رسانيدند و در اين اثنا ، راى اقاليم گشا اقتضا فرمود كه جمعى امرا به جانب ولايت نسا و يازر * عزيمت نموده از آن سرحد برخبر باشند و قرعهء اختيار به نام امير نظام الدين احمد و امير مبارز الدين حسن جاندار برآمد و امراى نامدار غرهء محرم عزيمت نمودند و تمام زمستان در آن حدود بودند و ميرزا ابو القاسم بابر پيوسته ملازمت قبه و بارگاه حضرت سلطان خراسان عليه التحية و الغفران مىنمود و روى نياز بر عتبهء عليه و سدهء سنيه مىشود .\r\nو در آن زمان كه رايات نصرت آيات از دار السلطنهء هرات عزيمت فرمود ، ميان جمعى امرا وحشت و نزاعى قوى بود و ميرزا سلطان سنجر فى الجمله تسكين آن داد به نوعى كه غزال مشكين فال قلم به شرح آن رقم زبان گشاد . اما هنوز چيزى باقى بود و آن معنى موافق مزاج همايون نمىنمود و ازين جهت پيوسته بر امرا قهر و غضب مىفرمود و مقربان و ايچكيان امرا را نصيحت و ملامت كرده بر آن قرار دادند كه به اتفاق به گنبد سلطان خراسان روند و عهد و پيمان بندند . از يك طرف امير محمد خداداد و امير شير حاجى « 260 » و امير پهلوان حسين ديوانه و از جانب ديگر امير شيخ ابو سعيد و برادر او امير حسينعلى و خواجه وجيه الدين سمنانى بر روضهء سلطان خراسان درآمدند و صفاى كلى كرده روح مقدس مروح امام را گواه كرده كه مدة العمر نسبت به يكديگر بد نه‌انديشند و در مقام غدر و مكر همديگر نباشند و از طرفين عهد و پيمان بسته پيمان را به غلاظ ايمان مؤكّد ساختند .\r\nمصرع\r\n كه آشتى به همه حال بهتر از جنگ است \r\nميرزا ابو القاسم نشاط و انبساط نموده امرا را تعريف و تحسين فرمود و امراى\r\n\r\n\r\n","description":"","footnote":"\r\n( 260 ) . نسخهء : شير محمد حاجى .\r\n","page_name":" 777 ","page_number":179},
  {"content":"\r\n\r\nنامدار طويهاى بزرگ به رسم آشتى خواره ترتيب نموده و التماس تشريف حضور حضرت اعلى فرمودند و مضمون اين مقام به زبان حال ادا مىكردند .\r\nبيت\r\n چون مه درآ در منزلم تا بنگرد نظارگى * جمشيد بر خوان گدا ، سيمرغ مهمان مگس\r\nاز ما چو واگيرى قدم گردد وجود ما عدم * ما ذره و تو آفتاب ، اى تو همه ما هيچكس \r\nو آن پادشاه نيكو اخلاق سايهء عاطفت و اشفاق بر سر بندگان دولتخواه انداخت و وثاق ايشان را به يمن مقدم همايون مشرف ساخت و در آن مجلس انس و حضور و بزم راحت و سپرور همه اسباب طرب مهيا بود غير از شراب ناب كه حضرت سلطنت مآب از آن توبه فرموده اجتناب مىنمود .\r\nمصرع\r\n همه اسباب طرب بود و همين مىبايست \r\nو درين ايام ، ميان امير محمد خداداد و امير حسن شيخ تمور كه سيورغال هر دو متصل به هم بود جهت محقر قريه‌اى نزاع شد و به آن رسيد كه در مشهد مقدس هر دو به ديوان اعلى رفتند و چون امير محمد را سر به معارضهء امير حسن فرود نمىآمد ، در اثناى مباحثه دشنام داد و چماق زد . امير حسن در وقتى كه امرا به بارگاه همايون آمدند و امير محمد نيز حاضر بود ، زانو زد و صورت واقعه به موقف عرض رسانيد و ميرزا ابو القاسم بابر متغير شده به قهر برخاست و امير محمد گستاخانه پيش رفته زانو زد و ميرزا قهر فرموده چند چماق بر سر و روى او زد و او خود را در پاى آن حضرت انداخت و امير شير حاجى و امير شيخ ابو سعيد زارى و درخواست كردند و ايشان نيز دشنام شنيده لت خوردند .\r\nو ميرزا ابو القاسم بابر اكثر ايام به جانور پرانيدن و نشاط شكار ميل مىفرمود\r\n\r\n","description":"","footnote":"","page_name":" 778 ","page_number":180},
  {"content":"\r\n\r\nو در اطراف و اكناف مشهد مقدس سير مىنمود و بعضى روزها كه هوا خوش بود به كوه لخشك « 261 » مىرفت و از بام تا شام با غلبه و ازدحام در آن زيبا مقام توقف مىافتاد و گويندگان خوش‌آواز و اصحاب طرب و ساز به نغمات دلگشا و نقرات جانفزا عقل را مدهوش و روح را بيهوش مىساختند و اسباب فرح و سرور و بزم عيش و حضور مىپرداختند . روزى نصف النهار كه امراى كبار و مقربان نامدار و ماهرويان خورشيد رخسار در خدمت آن جمشيد روزگار بودند و دست اعتبار در كمربند جوزا استوار كرده پاى افتخار بر اوج ثريا مىسودند ، ناگاه درويشى ژوليده‌موى زيباروى ، خوشخوى و دلجوى برفراز سنگى پيدا آمد كه در اطراف آن سنگ از همه جوانب بندگان دولتخواه و ملازمان درگاه آن پادشاه بودند و ترجيعى غريب مشتمل بر بىاعتبارى دنيا به آواز مهيب آغاز خواندن كرد و ترجيع بند اين بود :\r\nبيت\r\n اين همه طمطراق كن فيكون * شمه‌اى نيست پيش اهل جنون « 262 » \r\nو ترجيعى كه زيادت از پنجاه بيت بود به ادا رسانيد و خاطرها را به ملاحظهء معنى و مضمون آن محزون گردانيد و چون ترجيع تمام شد آن درويش ناپيدا شد و كسى ندانست كه كى بود و كجا رفت .\r\nبيت\r\n او آب خضر بود از آن شد مگر نهان * خود چشمهء حيات بود از نظر نهان \r\nو درين ولا از جانب ولايت سبزوار درويش تقوى شعار ، واقف مواقف عرفان ، سالك مسالك ايقان ، درويش بابا على خوش مردان * قدس سره به\r\n\r\n\r\n","description":"","footnote":"\r\n( 261 ) . اين كلمه را در فرهنگ آنندراج دارد اما نگفته است كه نام كوهى است در مشهد مقدس .\r\n( 262 ) . در حبيب السير ج 3 جزو 3 ص 171 گفته است كه عدد ابياتش تخمينا به پنجاه مىرسيد .\r\n","page_name":" 779 ","page_number":181},
  {"content":"\r\n\r\nمشهد مقدس آمده شرف ملاقات ميرزا ابو القاسم بابر دريافت و انوار عاطفت آن پادشاه بر احوال آن درويش تافت و كمال تعظيم نسبت با خدمت درويش تقديم نمود و جميع ملتمسات او را بر وفق دلخواه حكم فرمود و همچنين اشراف اطراف و عظماى علما و ائمهء دانشور و افاضل هنرپرور به آوازهء افاضت مبرت و اشاعت مكرمت احرام بارگاه سلطنت پناه بسته به مقصود مراد مىرسيدند :\r\nجناب ولايت مآب شيخ صدر الدين محمد الرواسى * قدس سره به مشهد تشريف آورد و ميرزا ابو القاسم بابر غايت اعزاز و اكرام و كمال تعظيم تقديم فرمود و به صحبت شريف و حضور مباركش تبرك و تيمن نمود و از ولايت خوارزم ،\r\nمصرع\r\n درويش عزيز بىتكلف \r\nاوزون صوفى كه در ولايت ابيورد به موضع طژن ساكن مىبود و سالها شرف صحبت خواجه ابو الوفا دريافته و پرتو صدق و صفا بر خاطر انور او تافته به مشهد آمد و ميرزا دربارهء او تربيت و اكرام و عنايت و انعام فرمود و امير شيخ ابو سعيد شبى بزمى پادشاهانه و مجلس خسروانه ترتيب داد و التماس مقدم همايون نمود و جناب سلطنت مآب تشريف آورد و درويش عزيز اوزون صوفى را نيز حاضر ساختند و حضرت پادشاه درويش آگاه را نزديك مسند سلطنت نشانده سخنان پرسيد و او را از كلمات شوق‌انگيز و حكايات مودت‌آميز اهل اللّه صاحب وقوف ديد و اعتقاد آن حضرت در حق درويش زيادت شد .\r\nو در آن سال ، به حسب اتفاق مجذوبان ممالك آفاق از اطراف عالم در آن روضهء مقدس مكرم جمع آمده بودند و صدر معظم شيخ‌زاده پيرقوام كه در حضرت سلطنت رسم و راه تمام داشت ميل صحبت مجذوبان مىنمود و جناب پادشاهى را نيز ترغيب مىفرمود و يك دو نوبت اين جماعت را در مجلس همايون حاضر ساخت و حضرت سلطنت چنانچه بايد به حال ايشان پرداخت و چون شاه و گدا پيش آن جماعت يكسانند آداب صحبت سلاطين چه دانند و قيام به مراسم آن كى توانند .\r\n\r\n","description":"","footnote":"","page_name":" 780 ","page_number":182},
  {"content":"\r\n\r\nشيخ‌زاده هرچه خواست كه شمع ضمير منير آن سوختگان صحبت درگيرد و صورت آن مجلس نقش ملايمى پذيرد ميسر نشد . هرچند صفت كمال ربّ اشعث « 263 » اغبر صفت حال ايشان مىنمود ، اما روزگار تيره آثار آن جماعت به‌سان زلف خوبان پريشان بود .\r\nبيت\r\n اى خوش آن هوشيار لا يعقل * كه بود از همه جهان غافل \r\nالقصه ميرزا ابو القاسم بابر آن زمستان در مشهد سلطان خراسان گذرانيد و به دولت و سعادت آن فصل را به پايان رسانيد و سيم ماه ربيع الثانى به عزم قوشلامشى عازم ناحيت رادكان شد و آفتاب هنوز در اوايل حوت بود و سخن مشهور اذا دخلت الشمس فى الحوت * فالبرد يموت در زمان برعكس مىنمود . چه دم هوا احياى قوت سرما مىكرد و سپاه شتا كه سر خود گرفته بود باز مىآورد . و در آن ايام از صبح تا شام چشم سحاب گريان بود و از شام تا بام غمام از پردهء ظلام طوفان برف و باران مىنمود و هرچند سرماى رادكان شهرتى دارد ، اما در آن ايام از معهود درگذشته بود و برودت هوا اگرچه نصاب كمال داشت روزبه‌روز مىافزود . و چون آن سال ، به حسب اتفاق حوت از سالهاى ديگر خنكتر مىگذشت ، آفتاب عالم تاب از ديدن روى اولى الألباب شرمسار و خجل مىگشت . اميرزا ابو القاسم بابر چند روز نشاط شكار فرمود و پيوسته به جانور پرانيدن اشتغال مىنمود . ناگاه آق شنقار كه به حال او اهتمام داشت ناخن او شكست و خاطر همايون متغير گشت و همان روز كه اين صورت روى نمود ، موكب سلطنت به طريق ايلغار به جانب مشهد معاودت فرمود و جناب سلطنت مآب قرب سالى از ارتكاب شراب اجتناب نموده بود و به شرب مدام التفات و اهتمام ننمود و درين روز كه از طرف رادكان باز آمد ميل عيش و عشرت\r\n\r\n\r\n","description":"","footnote":"\r\n( 263 ) . اشاره است به حديث شريف ربّ اشعث اغبر ذى طمرين لايوبه له لو اقسم على اللّه لامره ( نهايهء ابن اثير نسخهء خطى كتابخانه خود ، و لسان العرب به ذيل اشعث ) .\r\n","page_name":" 781 ","page_number":183},
  {"content":"\r\n\r\nكرده اسباب طرب مهيا ساخت و پرتو التفات بر بساط نشاط انداخت .\r\n\r\nذكر ارتحال ميرزا ابو القاسم بابر از سراى غرور و انتقال به مأواى سرور طاب ثراه\r\n نبود از آدمى كس جاودانى * چنين رفته است حكم آسمانى\r\nگر از انسان كسى پاينده بودى * ابو القاسم محمد زنده بودى \r\nمالك ملك بخش  تُؤْتِي الْمُلْكَ مَنْ تَشاءُ وَ تَنْزِعُ الْمُلْكَ مِمَّنْ تَشاءُ  « 264 » با كمال استغنا و غايت عظمت و كبريا تبارك و تعالى كه نسبت با آدمى تشريف خطاب مستطاب يا ابن آدم خلقت العالم لاجلك و خلقتك لاجلى ارزانى داشته و رايت افتخار اين طايفه را به اوج  هُوَ الَّذِي جَعَلَكُمْ خَلائِفَ الْأَرْضِ وَ رَفَعَ بَعْضَكُمْ فَوْقَ بَعْضٍ دَرَجاتٍ  « 265 » برافراشته از مطلع آن نير عالم‌افروز پرتو انتباه بر پيشگاه خاطر آگاه مىافتد كه علوشان و رفعت منزلت چنان عالى منقبتى برتر از آن تواند بود كه ميدان جولان او همين سراى فانى و تنگناى جسمانى باشند بلكه مضمار ظهور و اظهار و ايوان مكنت و اقتدار او حظاير جنانى و منازل روحانى جاودانى بايد و شايد تا به موجب  إِنَّ إِلَيْنا إِيابَهُمْ  « 266 » در نعيم آباد دار السلام با موهبت  حُورٌ مَقْصُوراتٌ فِي الْخِيامِ  « 267 » از مضيق محنت و تباهى به سعت رحمت نامتناهى معاودت فرمايد و بعد از حصول اين سعادت معرفت كه مقصود از تعلق جوهرى به آن پاكى با هيكل مكدّر خاكى همان توان بود روى التفات از همه جهات تافته از جميع جسمانيات اعراض نمايد و ديدهء بصيرت  فَبَصَرُكَ الْيَوْمَ حَدِيدٌ  « 268 » يكباره به نظارهء عالم ملكوت و مشاهدهء\r\n\r\n\r\n","description":"","footnote":"\r\n( 264 ) . سورة آل عمران 26 .\r\n( 265 ) . الأنعام 165 .\r\n( 266 ) . الغاشية 25 .\r\n( 267 ) . الرحمن 72 .\r\n( 268 ) . سورة ق 22 .\r\n","page_name":" 782 ","page_number":184},
  {"content":"\r\n\r\nجمال و جلال حى لا يموت گشايد و جاودان  فِي مَقْعَدِ صِدْقٍ عِنْدَ مَلِيكٍ مُقْتَدِرٍ  « 269 » مستبشر و شادمان باشد .\r\nبيت\r\n عارفان را به جنّت ملكوت * نبود جز جمال جانان قوت \r\nو اعراض كل نفس انسانى از تدبير و تصرف پيكر جسمانى را موت خوانند و وقوع آن را اعظم مصائب دانند و اگرچه فى الحقيقه تمامى سعادت و كمال نفس به موت است و ازين جاست كه قدماى حكما كه انوار علوم از آفتاب هدايت انبيا عليهم السلام اقتباس نموده‌اند تعريف انسانى به « حيوان ناطق مائت » « 270 » فرموده‌اند .\r\nمصرع\r\n نشنيده‌اى كه هركه بمرد او تمام شد \r\nمقصود ازين مقال حال واقعهء ارتحال و حادثهء انتقال پادشاه سعيد مرحوم معز السلطنه و الدنيا ميرزا ابو القاسم بابر است و شرح واقع آن است كه ميرزا ابو القاسم صباح سه شنبه بيست و پنجم ربيع الثانى در عين عشرت و كامرانى از چهار باغ مشهد در محفه نشسته ساعتى سير فرمود و از راه عيدگاه معاودت فرموده در مجلس خاص بر سرير سلطنت قرار گرفت و اندك زمانى گذشته مزاج همايون متغير گشت و بر بعضى امرا قهر كرده به غضب برخاست .\r\nبيت\r\n كه شنيدى كه درين بزم دمى خوش بنشست * كه نه در آخر صحبت به ندامت برخاست \r\n\r\n\r\n","description":"","footnote":"\r\n( 269 ) . القمر 55 .\r\n( 270 ) . رسالة فى دفع الغّم من الموت ص 52 حىّ ( به جاى حيوان ) .\r\n","page_name":" 783 ","page_number":185},
  {"content":"\r\n\r\nو مجلسيان بيرون رفته مىگفتند خمار شهريار قوى شد و ندانستند كه از دست ساقى حمام جامى خواهد نوشيد كه هرگز به هوش نخواهد آمد .\r\nبيت\r\n در بزم دور يك دو قدح دركش و برو * يعنى طمع مدار وصال دوام را \r\nو در همين روز چاشتگاه بلند آن پادشاه سعادتمند دانست كه حال ديگر است و زمام عمر در قبضهء قضا و قدر . به اداى شهادتين اهتمام نمود و از جميع ملاهى و مناهى توبهء نصوح فرمود و از غم آباد فانى به نعيم جاودانى و رياض رضوانى رحلت نمود و به طريق مفاجا « 271 » به حظاير قدس با بهشتى پيكران انس و الفت گرفت .  إِنَّا لِلَّهِ وَ إِنَّا إِلَيْهِ راجِعُونَ  « 272 »\r\nبيت\r\n به يك ساعت به يك لحظه به يك دم * دگرگون مىشود احوال عالم \r\nنفير عام از خاص و عام برآمد . فزع اكبر و نمودار روز محشر ظاهر شد و سيل خون از ديده‌ها چون رود جيحون گشت . سحاب به موافقت اصحاب تعزيت باران محنت از ديده‌ها روان ساخت و غمام به مشابهت خاص و عام سيل سرشك از چشمها فرو ريخت . رعد از فغان مشتاقان خروش در گنبد گردون انداخت و برق از آتش دل مهجوران آفاق پرشعله و شرر ساخت .\r\nبيت\r\n برآمد ابرى از درياى اندوه * فرو باريد سيل از كوه تا كوه \r\nآفتاب چرخ معالى از برج اقبال انتقال كرد و كوكب فلك سعادت از اوج\r\n\r\n\r\n","description":"","footnote":"\r\n( 271 ) . مخفف مناجاة .\r\n( 272 ) . سورة البقرة 156 .\r\n","page_name":" 784 ","page_number":186},
  {"content":"\r\n\r\nجلال به حضيض و بال آمد . زهى سنگدلى كوه كه از سختى اين واقعه اختلال به استحكام او راه نيافت و زهى سيه‌رويى زمين كه از استماع اين خبر خاك خار و غيبت بر سر نكرد . چشم ستاره را چه افتاد كه قطرات عبرات ريزان نساخت و سقف مرفوع را چه پيش آمد كه باوجوداين تعزيت ،\r\nبيت\r\n آسمان هم بر آن قرار خود است * هم بر آن قطب و هم بر آن محور \r\nفرمان عمر سلطان زمان به عنوان  كُلُّ مَنْ عَلَيْها فانٍ  « 273 » مختوم شد .\r\nبيت\r\n دريغ آن‌كه چون راندى بارگى * نهادى زمين تن به بيچارگى\r\nدريغ آن‌كه چون برنشستى به رخش * زدى نعل اسبش به گردون درخش \r\nروز ديگر نعش مغفرت مآب را به آيين دين نبوى و قوانين شرع مصطفوى عليه الصلاة و السلام برداشته در گنبد مدرسه‌اى كه حضرت خاقان سعيد در جوار مزار فايض الأنوار حضرت امام عليه الصلاة و السلام ساخته و پرداخته بودند مدفون شد .\r\nمصرع\r\n فيا نعم مشهود و يا نعم مشهد \r\nو اطباى حاذق استعمال سمى از سموم احساس و قياس مىكردند و اذكيا « 274 » استدلال مىنمودند كه قرب جوار حضرت امام كه مسموم شهيد شد بدين مناسب تواند بود .\r\n\r\n\r\n","description":"","footnote":"\r\n( 273 ) . الرحمن 26 .\r\n( 274 ) . حبيب السير : اذكيا - اذكيا به معنى مردان تيز خاطر است و ازكيا به معنى صاحبان ذهن صافى .\r\nپس هر در صواب است درين موضع .\r\n","page_name":" 785 ","page_number":187},
  {"content":"\r\n\r\nبيت\r\n تلخى زهرش به كام مايهء ترياك قرب * سرعت نيش فطام موجب نوش فطن \r\nو العلم عند اللّه تعالى .\r\nو در تاريخ اين واقعه جناب اخوى فرمايد :\r\nتاريخ\r\n آفتاب ملك با برخان نماند * كى چنان خورشيد پنهان درخور است\r\nدر ربيع ثانى و فصل ربيع * لاله را ساغر زخون دل پر است\r\nچرخ را گفتم جگرها چاك شد * ديده‌ها از اشك دامن پر در است\r\nاين چه حال است و چه تاريخ است و گفت * « موت سلطان مؤيد بابر است » \r\nميرزا ابو القاسم مدت ده سال به فر دولت و اقبال تمام خراسان و مازندران از سمنان و دامغان تا ولايت بدخشان و از ساحل جيحون و مرو و ماخان تا اقصاى مملكت سيستان و زابلستان در حيز ضبط و قيد ربط آورد و ممالك عراق و فارس مسخر ساخت و چون آفتاب سايهء دولت بر آن ولايات انداخت و لشكر قيامت اثر به مملكت ماوراء النهر كشيد و آثار تسلط و اقتدار در آن بلاد و ديار ظاهر گردانيد .\r\nبيت\r\n ز چنگال شيران برون كرده ملك * زكام نهنگان برآورده كام \r\nو به اخلاق حميده و آداب پسنديده موصوف و معروف بود و دست دريا نوال او اموال جهان پامال كرده بخشش بىملال او كام آمال برآورده انعام عام او چون\r\n\r\n","description":"","footnote":"","page_name":" 786 ","page_number":188},
  {"content":"\r\n\r\nفيض غمام به خاص و عام رسيد و جهان و جهانيان در پناه رأفت و عاطفت او آرميد و به فضايل نفسيه و خصايل انسيه آراسته بود و به سخنان فقرا و اهل اللّه ميل عظيم مىنمود و اكثر مواضع لمعات و گلشن‌راز و فوايد فصوص الحكم بر لوح خاطر همايون مىنگاشت .\r\nبيت\r\n زهى نيك بختى كه او را خداى * سوى نيك بختان شود رهنماى \r\nو با آن‌كه سخنان دل‌نشان درويشان را به جان و جنان قبول كرده بود اصلا و قطعا از عقيدهء فطرى و روش جبلى و مذهب آباى عظام و اجداد كرام عدول ننمود .\r\nراقم سطور را بر خاطر خطور مىكند و كفى باللّه شهيدا كه روزى با خواص و مقربان نشسته بود و تنگه در دست دريا عطا گرفته و نوشتهء آن را خوانده فرمود كه نام دوازده امام است . يكى از حضار گفت در كدام زمان بوده باشد . ميرزا گفت به نام من است . همان شخص گفت هرجا شما را نوعى اعتقاد دارند . آن پادشاه نيك اعتقاد گفت هركس هر نوع اعتقاد دارد گوامى دار . من بر طريق سنت و جماعت ثابتم و مذهب امام اعظم ابو حنيفه دارم رحمه اللّه . و هرچند ميرزا ابو القاسم بابر به حسب ظاهر در كار ملك و مال تغافل مىنمود ، اما از روى معنى در عواقب امور تأمل وافى مىفرمود و در رعايت رعيت و قواعد سلطنت از هيچ دقيقه غافل نبود .\r\nبيت\r\n دبير فلك كاحترامش نوشت * به خورشيد حل كرده نامش نوشت\r\nز تاج زرش يك زمرد سپهر * كه آن بود سرسبزى ماه و مهر\r\nسراپردهء او چو بر شد بلند * رسن در گلوى كواكب فكند\r\nبر اهل جهان كامران چون سپهر * چو خورشيد بر عالمى گرم مهر\r\nخبر چون ز جودش به كان تاختى * جگر پاره پاره برانداختى \r\n\r\n","description":"","footnote":"","page_name":" 787 ","page_number":189},
  {"content":"\r\n\r\nقلم تحرير اگر در رقم تقرير قضايا و مزاياى ميرزا ابو القاسم بابر شرح و بسط زيادت نمود ، همانا آن را دو جهت ظاهر خواهد بود . يكى آن‌كه زمان آن پادشاه عالىشان بيشتر از باقى سلاطين اين خاندان بود و ديگر آن‌كه سالها پروردهء آن دولت و برآوردهء آن حضرت بود و در مجلس خاص در زمرهء اهل اختصاص انتظام داشت و به صنوف عنايت و فنون رعايت بر اقران سابق و بر همگنان فايق بود .\r\nمصرع\r\n دوستان عيب من بيدل حيران مكنيد \r\n\r\nذكر جلوس ميرزا جلال الدين شاه محمود بر سرير سلطنت به اتفاق اركان دولت و اعيان حضرت\r\nميرزا جلال الدين شاه محمود ولد رشيد ميرزا ابو القاسم بابر بود و غير او فرزندى نداشت و او را در سن يازده سالگى به درد فراق مبتلا گذاشت و در همان روز كه اين واقعه روى نمود ، امرا به تازگى عهد و پيمان بستند و بيعت كرده شاهزاده را به پادشاهى برداشتند و امير حسينعلى را با تومان او به دار السلطنهء هرات فرستادند و امراى عظام چند شبانروز به ختمات كلام ملك علام و اطعام فقرا و مساكين قيام و اهتمام نمودند . دگر روز واقعه ، ايلچيان كه جناب سيادت مآب امير نظام الدين عبد الكريم « 275 » از ولايت سارى به درگاه پادشاه مرحوم ميرزا ابو القاسم بابر فرستاده بود رسيدند و هدايا و پيشكش به عرض ميرزا شاه محمود رسانيدند و آن موهبت غيبى را به فال نيكو دانستند و در همين روز ، امراى يراق چنان ديدند كه شيخ‌زادهء پير قوام كه به عالى مقام صدارت بلندقدر شده بود عازم ولايت مرو شده ميرزا سلطان سنجر را استدعا نمايد و امير شيخ ابو سعيد « 276 » به طرف سرخس رفت كه جمعى بىباكان كه سربرآورده‌اند از بنياد براندازد و شتران اردوى اعلى را مضبوط\r\n\r\n\r\n","description":"","footnote":"\r\n( 275 ) . از سنهء 856 تا 865 در مازندران فرمانروايى كرد . ر ك براى وى به زامباور ص 193 .\r\n( 276 ) . حبيب السير ج 3 جزو 3 ص 173 گفته است كه وى برادر بزرگ امير حسين على بود .\r\n","page_name":" 788 ","page_number":190},
  {"content":"\r\n\r\nسازد و امير حسن جاندار به مشهد آمده شرف زمين بوس شاهزاده دريافت و رسوم عزا به‌جاى آورد و روز ديگر به ولايت نيشابور كه سيورغال او بود عود نمود و امير حسينعلى از طرف دار السلطنهء هرات عرضه داشت فرستاد و پيغام داد كه در آن روز كه خبر واقعهء جانسوز به هرات رسيد شب هنگام ميرزا سلطان ابراهيم كه مدتى مديد به‌سان لعل در زندان كان محبوس بود خلاص شده خروج كرد و شرح آن خواهد آمد . ان شاء اللّه تعالى و امراى عظام بعد از هژده شبانروز كه در مشهد به رسوم تعزيت قيام نمودند عزيمت صوب دار السلطنهء هرات فرمودند و دوازدهم ماه جمادى الأولى از مشهد روان شدند .\r\nو درين روز از جانب استراباد قاصد و عرضه داشت كه امير بابا حسن فرستاده بود رسيد . مضمون آن‌كه ولايت جرجان زمين به يمن دولت آن شاهزاده مضبوط است و منتظر اشارت مىباشم كه از درگاه همايون چه فرمان آيد تا كمر انقياد برميان جان بسته به مضمون آن قيام نمايد . امرا ايلچيان را كه از ولايت سارى و استراباد و از پيش امير محمد خداداد آمده بود نه همه را رعايت و عنايت فرمودند و عنايت نامه‌ها در صحبت ايشان ارسال نمودند .\r\nو روز ديگر ، از جانب امير شيخ ابو سعيد قاصد آمده مكتوب ميرزا سلطان سنجر آورد . مشتمل بر آن‌كه چون بر واقعهء مذكور وقوف يافت مىخواست كه بىتوقف متوجه شود ، اما خبر آمد كه امير شيخ ابو الفضل با ايل ملش * مىرسد . يك دو روز انتظار آن جماعت مىبرد و چون مركب شاهزاده به تربت مقدسهء جام رسيد و شرايط زيارت آن فرخنده مقام به‌جاى آورد از جانب ولايت تومان قاصد امير غياث الدين سلطان حسين آمد و به موقف عرض رسانيد كه آن سرحد به دولت شاهزاده به غايت مضبوط است و اين بنده در مقام اطاعت مراسم جان‌سپارى و شرايط خدمتكارى به تقديم خواهد رسانيد و در اين اثنا ، شيخ‌زادهء صدر كه به استدعاى ميرزا سلطان سنجر به جانب مرو رفته بود باز آمد و گفت كه از فحواى سخن سنجر چنان معلوم مىشود كه داعيهء سركشى و استقلال دارد و سر به متابعت\r\n\r\n","description":"","footnote":"","page_name":" 789 ","page_number":191},
  {"content":"\r\n\r\nكسى فرود نمىآرد .\r\nو از طرف دار السلطنهء هرات عرضه داشت امير حسينعلى رسيد مضمون آن‌كه ميرزا سلطان ابراهيم كه خروج كرده بود با غلبهء عظيم به طرف آب مرغاب بيرون رفت و شرح اين حال از روى اجمال اين است كه مير رجب كه داروغهء شهر بود چون خبر واقعهء هايله استماع نمود به نوعى سراسيمه و پريشان شد كه از محافظت ميرزا سلطان ابراهيم غافل گشت و شاهزاده فرصت غنيمت دانسته از باغ شهر بيرون آمده بر سرباره برآمد و به هر حيله خود را از شهر بيرون انداخت و به ارشاد ملهم دولت به خانهء امير نظام الدين احمد ترخان آمد كه به وفور عقل كامل و ظهور بذل شامل معروف و موصوف بود . امير احمد ترخان را كوكب به اوج اقبال برآمد و اختر آمال از افق مراد روى نمود و مراسم نياز و نثار به تقديم رسانيده آنچه در حوصلهء وقت گنجيد به طريق پيشكش در خدمت گذرانيد .\r\nمصرع\r\n جان به شكرانه درميان آورد \r\nو از اجتماع بندگان دولتخواه ازدحام تمام حاصل شد و موكب همايون از ديوار پست بيرون آمده دامن كوه مختار لشكرگاه اختيار كرد و به استظهار عون آفريدگار اظهار شعار سلطنت فرمود . و درين اثنا ، استماع رفت كه از جانب مشهد ، غلبه‌اى انبوه كه دشت و كوه به ستوه آيد رسيد و متعاقب مدد مىرسد . امراى عظام بر ازدحام و كثرتى كه جمع آمده بود اعتماد تمام نداشتند و مصلحت وقت چنان ديدند كه عازم جانب آب مرغاب و فارياب « 277 » شوند . ميرزا سلطان ابراهيم كه آيينهء جهان آراى او به صيقل تأييد الهى جلا يافته بود ، صورت حزم كه محافظت آن بر ذمّت همّت ارباب دولت واجب است نمود و به رأى ثابت و عزم درست پاى دولت در ركاب سعادت آورد و عنان جهان پيماى به دست\r\n\r\n\r\n","description":"","footnote":"\r\n( 277 ) . در جوزجان ، ر ك برايش به ليسترينج ص 425 ، محلش ميان طالقان و شبرغان بود .\r\n","page_name":" 790 ","page_number":192},
  {"content":"\r\n\r\nبيت\r\n در دست ما چو نيست عنان ارادتى * بگذاشتيم تا كرم او چه مىكند \r\nسپرد و نيمشب كه صحن زبرجدى به انوار سيارات و ازهار ثابتات آرايش يافته و اجرام نورانى چون گوهرهاى شب‌افروز از حقهء آبگون گردون تافته بود نهضت فرمود و روى به راه ، نگويم بل به محض لطف إله آورد و از آب مرغاب عبور نموده سپاه فراوان و لشكر بىپايان جمع آمدند و ميرزا سلطان ابراهيم به عزم كشورگشايى و رسم فرمانروايى لواى سلطنت افراخته كارهاى دولت ساخته شد .\r\nو امير حسينعلى به دار السلطنهء هرات آمده مير رجب را به علت آن‌كه ميرزا سلطان ابراهيم را گذاشته كه بيرون رفته گرفت و مبلغى كرامند از خاصهء او مطالبه نموده وجوه بسيار حاصل كرده و از شهر و بلوكات به هر بهانه مبلغها به دست آورد .\r\nو ميرزا شاه محمود بيست و ششم جمادى الأولى در باغ مختار نزول فرمود و سادات و قضات و موالى و اهالى مراسم عزا به تقديم رسانيدند و داغى كه بر دلهاى فگار بود تازه گردانيدند و ميرزا شاه محمود باغ زاغان را مستقر سرير سلطنت ساخت و پرتو التفات بر حال سپاهى و رعيت انداخت .\r\n\r\nذكر وقايع گوناگون كه از تأثير گردش گردون بر بساط بوقلمون ظهور يافت\r\nدرين سال ، از اختلال احوال و جفاى روزگار صد هزار محنت و هوان به اقتضاى قضاى آسمان بر سر اهالى خراسان خاصه بلدهء هرات فرود آمد و به‌سان تير دعاى مظلومان طوفان بلا بالا گرفت و امواج محن و افواج فتن به درجهء اعلى و مرتبهء اقصى رسيد و هرج و مرج و سلب و نهب در اقطار آفاق و اطراف جهان شايع گرديد و از انعدام پادشاهى صاحب شوكت كه به دفع مضرت مفسدت قيام تواند نمود سرّ\r\n\r\n","description":"","footnote":"","page_name":" 791 ","page_number":193},
  {"content":"\r\n\r\nفرمودهء لو لا السلطان لأكل الناس بعضهم بعضا « 278 » ظاهر شد و انتفاى سلطانى وافر سياست كه منع جور ظالم از مظلوم تواند كرد حقيقت سخن ما يزع السلطان اكثر مما يزع « 279 » القرآن معلوم گشت و در هر خيالى سوداى استقلالى تمكن يافت و در هر دماغى انديشهء تغلب و تسلطى رسوخ پذيرفت و هر مقصورى « 280 » قلعه و سورى فروگرفت و هر مقهورى و مأسورى چند خيره و چيره شده از خود ملكى و شاهى برساخت و هر فتانى در كنج ويرانه‌اى يا سرحد بيابانى مكنتى حاصل كرد و از خود نويينى و خانى برتراشيد و هر گدايى پادشاهى و هر اسيرى اميرى شد و هر گزيرى « 281 » وزيرى و هر خسيسى رئيسى گشت . سلامت و عافيت چون زه كمان گوشه گرفت و فتنه و آشوب چون نقطهء مركز باميان آمد و مزاج جهان از امن و امان چنان ملول شد و به جور و جفا و محنت و بلا بر وجهى مايل گشت كه سماك اعزل « 282 » بر خلاف عادت طبيعت سماك رامح گرفت « 283 » و سعد اكبر « 284 » سعد ذابح « 285 » شد .\r\nبيت\r\n بگرديد عالم ز آيين خويش * كه آمد عجب مشكلى سخت پيش\r\nز اندوه آن محنت جان گسل * روان گشته از ديده‌ها خون دل \r\n\r\n\r\n","description":"","footnote":"\r\n( 278 ) . ر ك به مفيد العلوم ص 214 .\r\n( 279 ) . ر ك به مفيد العلوم ص 212 * .\r\n( 280 ) . مقصود به معنى كوتاه كرده شده است و به معنى منحصر ( فرهنگ آنندراج ) .\r\n( 281 ) . به فتح كاف و به كسر نيز گفته‌اند به معنى پاكار و عسس و داروغه و روزبان ( فرهنگ ناصرى ) .\r\n( 282 ) . منزل چهاردهم قمر ، ر ك به آثار الباقيه ص 246 و كتاب الأزمنة و الأمكنة للمرزوتى ج 1 ص 192 .\r\n( 283 ) . ستاره‌اى است قريب از سماك اعزل .\r\n( 284 ) . يعنى مشترى ( فرهنگ آنندراج ) .\r\n( 285 ) . ستاره‌اى در بيست و دومين منزل قمر ( آنندراج ) .\r\n","page_name":" 792 ","page_number":194},
  {"content":"\r\n\r\nو حقيقت آن‌كه خرابى عالم كه بعد از وفات حضرت خاقان منصور بود ، بعد از واقعهء هائلهء ميرزا بابر روى نمود و دار السلطنهء هرات مصب عذابهاى گوناگون و مهّب صرصر بلاهاى متنوع شد و سوء المزاج پريشانى بر وجهى عارض گشت كه از داروخانهء تدبير هيچ واقف خبير شفا ممكن نبود و تمام خاص و عام بدان درد بىدرمان گرفتار آمدند و در آن بيابان بىپايان حيران و سرگردان ماندند .\r\nو اول بلايى كه نازل شد و رعيت از زحمت آن به‌جان رسيدند قصه‌سرا « 286 » شمار بود كه امير شيخ ابو سعيد يراق و مصلحت چنان ديد كه بر هر سرا مبلغى رقم زدند و شهر را دو بخش كرده نوكران امير شير حاجى و امير شيخ ابو سعيد هفتم جمادى الأخرى به تحصيل آن مشغول شدند و مبلغى سنگين كه تخمين كرده بودند به دو سه روز وصول يافت .\r\nو قضيهء ديگر ديوان شدن خواجه كلان بزكش و خواجه على امير خواجه بود و به اقتضاى راى شرارت افزاى امير شيخ ابو سعيد آن دو لئيم ذات و ذميم صفات از تأثير سير اختران و دوران چرخ نامهربان ديوان شدند و به رفعت وزارت رسيدند و صورتى كه در آيينهء خيال محال مىديدند به عين اليقين مشاهده نمودند و آثار كفايت اظهار كردند . اولا محصولات موقوفات بقاع خير از مساجد و مدارس و خوانق و سائر ابواب البر كه حقوق فقرا و مساكين بود به كلى بار بستند و به تحميل اين بار ثقيل به يك بار دلهاى بيچارگان شكستند و ثانيا آنچه از سراها گرفته « 287 » بودند مضاعف ساختند . غلط گفتم اضعافا مضاعفه يكى را نه جمع كردند و تحصيلات نوشته محصّلان غلاظ شداد در كار شدند و تحميلات واقع شد كه نطاق نطق از شرح و بيان آن تنگ آيد و كميت سركش قلم را از تحرير رقم آن پا به سنگ .\r\n\r\n\r\n","description":"","footnote":"\r\n( 286 ) . حبيب السير : سرشمار ج 3 جزو 3 ص 174 ، دستور الوزرا ص 364 .\r\n( 287 ) . حبيب السير : آنچه به رسم سرشمار گرفته بودند هر دينارى را ده دينار جمع نموده تحميلات در قلم آوردند .\r\n","page_name":" 793 ","page_number":195},
  {"content":"\r\n\r\nقطعه\r\n بلايى كه نازل درين شهر شد * بگويم همه موجب آن ترا\r\nبسى سالها بود كاسوده بود * به اقبال شه بابر اين شهر ما\r\nچو شاكر نبوديم ما لاجرم * اسير اميرى شديم از قضا\r\nخرابى كن و خام چون طبع مى * جگرسوز و زر بر چو نرد دغا\r\nهمه كار او كندن و سوختن * نه بيم از خدا و نه از كس حيا \r\nو چون مبلغى كه امير شيخ ابو سعيد تخمين كرده بود امكان تدارك نداشت آتش ظلم اشتعال يافت و دخان جانسوز از خان و مانها برآمد و وقوع فزع اكبر و نمودار دشت محشر ظاهر شد .\r\nقطعه\r\n چو روز قيامت گريزان شده * پدر از پسر ، اقربا زاقربا\r\nهمه خسته و مرهم از دست دور * همه غرق و بيگانه از آشنا\r\nنه كس را گناهى بجز زندگى * نه كس را پناهى به غير از خفا « 288 » \r\nعافيت چون عنقا روى دركشيد و رفاهيت چون كبريت احمر و رواج كار اهل هنر ناپديد گرديد و خلقى بسيار خانه و اهل و عيال گذاشته فرار نمودند و جمعى كثير به زخم شكنجه به هلاكت رسيدند .\r\nقطعه\r\n بيفشرد در ناخن غنچه خون * كه بود از شكنجه تنش در عنا\r\nتهى دست چون سرو در تخته بند * درم‌وار چون سكه خورده قفا \r\n\r\n\r\n","description":"","footnote":"\r\n( 288 ) . خفا ( به فتح خا ) به معنى پوشيدگى است و به معنى پوشش ، خفا ( به كسر ) نيز به معنى پوشش است و هرچه بدان چيزى را پوشند از گليم و جز آن ( فرهنگ آنندراج ) .\r\n","page_name":" 794 ","page_number":196},
  {"content":"\r\n\r\n مدارس چو رسم كرم مندرس * مكارم سيه‌رو چو دست قضا \r\nو هرچند باقى امرا به اشارت و كنايت در دفع و منع اين قضيه مبالغه مىنمودند خدمت شيخ ابو سعيد خودراى عاقبت ناانديش در تحصيل مبلغ مبالغه مىافزود . بسيار عورات سرها برهنه و مويها باز كرده به ديوان آمدند و فرياد و فغان به آسمان رسانيدند و به هيچ‌جا نرسيد .\r\nبيت\r\n از درد دل خلائق بسيار پيش او * فرياد كرده بود و به جائى نمىرسيد \r\nچون رعايا از همه‌جا نوميد شدند روى عجز و نياز به درگاه چاره‌گر كارساز آوردند و دست دعا و اضطرار به حضرت كبريا برآوردند و به موجب وعدهء  أَمَّنْ يُجِيبُ الْمُضْطَرَّ إِذا دَعاهُ وَ يَكْشِفُ السُّوءَ  « 289 » فريادرس درماندگان دستگيرى كرد و داد مظلومان داد .\r\nاين معنى در خاطر امير شيرحاجى صورت بست كه ميرزا شاه محمود را بيست و يكم جمادى الأخرى نيمروز از باغ زاغان به شهر آورد و منادى كرد كه هيچ آفريده\r\nمصرع\r\n از وجه سرا شمار چيزى ندهد \r\nو هرچه داده باشند بازستانند و هرجا نوكران امير شيخ ابو سعيد را يابند جهات او را غارت كنند . نوكران شيخ ابو سعيد غارت يافته جان به هزار حيله از آن ورطه بيرون بردند و تمام امرا كه از كردار و گفتار او به تنگ آمده به مخالفت او موافقت نمودند و يكدل و يك زبان شده به شهر آمدند و آن شب پاس داشتند . روز ديگر كه شير سوارگردون تيغ لعل پيكر از قراب خاور بركشيد و سپر شنگرفى از روى سپهر زنگارى برآورد ، امير شيخ ابو سعيد كه خود را قرا ارسلانى ساخته بود طريق\r\n\r\n\r\n","description":"","footnote":"\r\n( 289 ) . سورة النّمل 62 .\r\n","page_name":" 795 ","page_number":197},
  {"content":"\r\n\r\nروباه‌بازى پيش گرفت و اول صباح كه شام عمر او بود شعار مخالفت اظهار كرد و به اتفاق برادر خود حسينعلى از طرف باغ دشت ظاهر شدند و در دامن كوه باوليكاه برادران از درهء دو براران بيرون رفتند و از جانب شهر ، امير شير حاجى با غلبه‌اى انبوه كه تمام دشت و كوه از زلزلهء آن به ستوه آيد در قفاى او ، از درهء مذكور گذشت و هجوم عوام به مرتبه‌اى بود كه عبارت خامه و استعارت نامه از شرح آن هنگامه عاجز است و هر دو گروه در شمال كوه مختار به هم رسيده نايرهء جنگ و جدال التهاب و اشتعال يافت و امير شيخ ابو سعيد كه با شير ژيان و ببردمان « 290 » لاف مصاف مىزد ، از نحوست طالع و شآمت كفران نعمت ، به قتل آمد و سپاه ظفرنشان تن او را از جان و جان خود را از انديشهء بغى و طغيان او پرداختند و سر او را كه داعيهء سركشى و سوداى گردن افرازى داشت به تيغ بىدريغ جدا كرده تاج دروازه ملك « 291 » ساختند .\r\nمن سلّ سيف البغى قتل به\r\nبيت\r\n گر از كوه پرسى بيا بىجواب * كه شاخ خطا ميوه ندهد صواب\r\nسرانجام گوهر به كار آورد * همان ميوهء تلخ بار آورد \r\nو اهالى دار السلطنهء هرات را سرور و ارتياح و حضور و انشراح تمام حاصل شد .\r\nو درين سال ، از معظم وقايع قتل امراى ترخانى است و بيان اين سخن آن است كه در اثناى اين احوال پيوسته از جانب آب مرغاب خبر مىرسيد كه ميرزا سلطان ابراهيم را در آن طرف غلبه و ازدحام تمام در سلك خدام انتظام يافته و عنان عزيمت به صوب دار السلطنهء هرات تافته و پيش ميرزا شاه محمود ، صاحب اختيار مملكت امير شير حاجى بود . امراى ترخانى به اتفاق امير نظام الدين احمد با امير\r\n\r\n\r\n","description":"","footnote":"\r\n( 290 ) . نسخه : ببربيان . ببربيان درنده ايست كه دشمن شير باشد ( فرهنگ آنندراج ) .\r\n( 291 ) . در شمال هرات و ليسترينج ص 409 .\r\n","page_name":" 796 ","page_number":198},
  {"content":"\r\n\r\nشير حاجى در باب مصلحت اين دو پادشاه زاده مشورت كردند و قرعهء اختيار اين كار به حسن تدبير مهد عليا گوهرشاد آغا موقوف داشتند . چه هر دو شاهزاده را نسبت با او يكسان بود . عاقبت راى بر آن قرار گرفت كه ميان ايشان صلح شود و بدين مهم تركان شاه از نوكران مهد عليا كه محل اعتماد بود عزيمت نمود و از تمام امرا مكاتبت برده بود .\r\nدرين اثنا ، بعضى مردم بد سيرت شيطان سريرت آغاز فتنه و فساد كرده در خاطر امير شير حاجى نشاندند كه ميل و محبت مهد عليا نسبت با ميرزا علاء الدوله و فرزند او ميرزا سلطان ابراهيم چون تاب آفتاب بر همه عالم روشن است و اتفاق امراى ترخانى موجب مزيد اشراق آن است « 292 » و امراى ترخانى را از كثرت اعوان و انصار و خيل و حشم بسيار كجا در خاطر مىگذشت كه به هيچ حيله و تدبير پيرامون ايشان توان گشت . امير شير حاجى به غايت متوهم شد و دست سعى از آستين اجتهاد بيرون آورد و از بيم آن‌كه امراى ترخانى او را شام دهند ايشان را چاشت خورانيد و سلخ جمادى الأخرى به اتفاق پهلوان حسين ديوانه با نوكران مقرر كردند كه هرگاه امرا به رسم كنگاش در كوشك باغ زاغان درآيند و نوكران فرصت يابند دستبردى نمايند .\r\nامرا به كوشك آمدند و امير احمد فيروزشاه آگاه شد كه طرح مجلس ديگرگون است . خود را به بهانه بيرون انداخت . به درآمدن او همان بود و تيغ بىدريغ در قتل ترخانيان همان . امير اويس ترخان و ولد او يوسف ترخان و امير خسرو ترخان را زخمى چند كارى زدند . امير اويس طبق پيش‌داشت و كارد در دست به گوشت خوردن مشغول كه اين صورت روى نمود . امير اويس با وجود زخمها از جاى برخاست و در امير شير حاجى آويخت . نوكران امير شير حاجى غلبه كردند . امير اويس را چون كارد به استخوان رسيد كاردى كه در دست داشت كار\r\n\r\n\r\n","description":"","footnote":"\r\n( 292 ) . حبيب السير . وفور اخلاص و دولتخواهى امراى تزخانى نسبت به آن ستر عظمى امرى مقرر و معين .\r\nلاجرم تدبيرى مىبايد انديشيد كه سررشتهء اختيار از قبضهء اقتدار بيرون نرود . امير شير حاجى از رو به بازى زمانه متوهّم شده .\r\n","page_name":" 797 ","page_number":199},
  {"content":"\r\n\r\nفرموده بر شكم امير شير حاجى زد و زخمى گران به دو رسيد و امير اويس و فرزند او يوسف و امير خسرو را شهيد كردند . امير شير حاجى به واسطهء زخمى كه از كارد خورده بود در روى افتاد و جمعى او را كشته انگاشته به مردگى گذاشتند و امير غياث الدين على ترخان را زخمى عظيم رسيده به لطايف حيل از آن غرقاب به ساحل نجات رسانيد و امير محمد ترخان پناه به پهلوان حسين ديوانه برد .\r\nمصرع\r\n كالمستجير من الرمضاء بالنّار * \r\nو همراه او از كوشك بيرون رفت و آن بىانصاف چنان جوانى را بىموجبى به قتل آورد و راه خواف كه سيورغال او بود پيش گرفت و امير نظام الدين احمد كه از آن قتلگاه بيرون رفته بود ، از راه زيارتگاه * عزيمت ولايت تون نمود كه امير سلطان حسين « 293 » برادر او آن‌جا حاكم بود . در اثناى راه ، پهلوان حسين پيش آمد و به جاى سلام و پيام سخن سهام و حسام درميان آوردند و معامله از مجامله به مجادله كشيد و كار به مقابله و مقاتله رسيد و پهلوان حسين غالب آمده امير احمد كشته شد . « 294 »\r\nمصرع\r\n افسوس از آن امير صاحب تدبير \r\nو امير غياث الدين محمد ترخان و مولانا احمد يساول از ميان آن فتنه به كنار آمده روى اميد به جانب ميرزا سلطان ابراهيم آوردند و شرح واقع را به عرض رسانيدند . ميرزا سلطان ابراهيم شرح احوال استماع نموده به قوت فطانت استدلال نمود كه اين همه بدايع گوناگون كه نقش‌پرداز كارگاه كن فيكون به ظهور مىآورد طلسم گنج دولت اوست .\r\nو امير شير حاجى چون كارى بدين هولناكى ارتكاب نمود ميرزا شاه محمود\r\n\r\n\r\n","description":"","footnote":"\r\n( 293 ) . روضة الصفا ج 6 ص 247 : على سلطان .\r\n( 294 ) . حبيب السير : امير احمد فيروزشاه كه به مكارم اخلاق اتصاف داشت شربت شهادت چشيد .\r\n","page_name":" 798 ","page_number":200},
  {"content":"\r\n\r\nرا از باغ زاغان به شهر آورده به حصار اختيار الدين درآمد و مهد عليا گوهرشاد آغا را نيز درآورد و در مدرسهء حضرت خاقان سعيد « 295 » ساكن ساخت . فاما امير شير حاجى قوى ضعيف و سخت سست و نيك بدحال بود و به علاج مزاج و استراحت جراحت اشتغال نمود و پيوسته خبر مىرسيد « 296 » كه ميرزا سلطان ابراهيم عزم رزم و پيكار و آهنگ جنگ و كارزار دارد و ميرزا شاه محمود به باغ مختار فرود آمد و چون شهر خالى ماند ، « 297 » جناب فضايل مآب ، مولاناى اعظم ، علامة العالم ، قاضى قطب الدين احمد الأمامى « 298 » به اشارت مهد عليا اولا حصار اختيار الدين را مضبوط ساخته و به دروازه‌ها رفته مستحفظان تعيين كرد و در شهر منادى فرمود كه هركس دست تطاول دراز كند و پاى از حدّ خود فراتر نهد موجب قتل خواهد بود و به حسن التفات آن بزرگ ، دار السلطنهء هرات مضبوط شد .\r\n\r\nذكر جلوس ميرزا سلطان ابراهيم بر سرير سلطنت مملكت خراسان\r\nقال اللّه سبحانه و تعالى  وَ لَقَدْ آتَيْنا إِبْراهِيمَ رُشْدَهُ مِنْ قَبْلُ وَ كُنَّا بِهِ عالِمِينَ  . « 299 » عنايت حضرت آفريدگار چون رايت  وَ اتَّخَذَ اللَّهُ إِبْراهِيمَ خَلِيلًا  « 300 »\r\n\r\n\r\n","description":"","footnote":"\r\n( 295 ) . در حبيب السير اضافه دارد كه : در برابر آن قلعه است . روضات الجنات : به مدرسهء شاهرخ ميرزا به پاى حصار در روضة الصفا ( ج 6 ص 242 ) : امير شير حاجى . . . شاه محمود را به قلعهء اختيار الدين درآورده مهد عليا گوهرشاد آغا نيز به استصواب او به شهر درآمد و در مدرسهء خاقان سعيد ساكن گشت .\r\n( 296 ) . در حبيب السير گفته است كه بعد از روزى چند كه جراحت شكم امير شير حاجى التيام يافت خبر رسيد .\r\n( 297 ) . ايضا : و هرات از امرا و اركان دولت بابرى عارى ماند .\r\n( 298 ) . براى ترجمهء قاضى قطب الدين احمد ( متوفى 578 ) ر ك به حبيب السير ج 3 جزو 3 ص 198 .\r\n( 299 ) . سورة الأنبيا 48 .\r\n( 300 ) . سورة النّسا 125 .\r\n","page_name":" 799 ","page_number":201},
  {"content":"\r\n\r\nبرافراخت خلعت اجتباى ان ابرهيم كان امّة قانتا للّه حنيفا مرتب ساخت و ارادت قادر مختار چون و جنات كاينات را به انوار عدل و احسان برافروخت خرمن پندار مخالفان را هم به آتش ظلم و طغيان ايشان درهم سوخت . وفور عنايت الهى چون رقم اختصاص بر ناصيهء سعادتمندى كشد محتاج ازدياد لشكر و اسباب ديگر نباشد و جنود تأييد نامتناهى چون معاونت صاحب دولتى نمايد موقوف خيل و حشم و طبل و علم نشايد و نبايد .\r\nموافق اين مقال حال فرخنده مآل ميرزا سلطان ابراهيم است كه چون از حبس خلاص يافته به طرف آب مرغاب بيرون رفت ، در آن‌جا بسى معارك و مهالك گذرانيده به صنوف حادثات و فنون واقعات مبتلا گشت و باز عنايت الهى اسباب سلطنت و پادشاهى مهيا گردانيد و بعد از انواع مشقت و زحمت به سرير سلطنت رسانيد و موكب سلطنت انتساب از نواحى آب مرغاب عزيمت نمود و منازل و مراحل پيمود تا صباح سه شنبه هفتم ماه رجب نزديك باغ مختار رسيد و ميرزا شاه محمود تنگ اسب فرار تنگ بركشيد و عازم صوب مشهد گشت و امير شير حاجى به طرف حصار نيره تو بيرون رفت و در همين روز ميرزا سلطان ابراهيم به اسعد فال و ايمن حال نصف النهار در باغ مختار\r\nمصرع\r\n به طالعى كه شود مشترى ازو مسعود \r\nنزول فرمود و جمعى از سپاه ظفر پناه در قفاى گريختگان به رسم « 301 » تكامشى رفتند . ملك قاسم ولد امير اسكندر « 302 » تركمان و دولت گلدى طغائى « 303 » و قرامان تركمان و حاجى خليل و برادر او حاجى عبد اللّه را گرفته آوردند و ملك قاسم و قرامان به شفاعت مهد عليا گوهرشاد آغا خلاص شده باقى به قتل آمدند و جمعى كه\r\n\r\n\r\n","description":"","footnote":"\r\n( 301 ) . به معنى عجلت و تعاقب است ر ك به لغات نوائيه ص 216 .\r\n( 302 ) . حبيب السير : اسكندر قرا يوسف ( ج 3 جزو 3 ص 176 ) .\r\n( 303 ) . ايضا : كيلدى طغاى ، روضة الصفا : كلدى .\r\n","page_name":" 800 ","page_number":202},
  {"content":"\r\n\r\nدر عقب امير شير حاجى رفته بودند به او رسيده جنگ سخت كردند و بر دست او زخمى رسيده مجروح به حصار نيره تو رفت .\r\nو ميرزا سلطان ابراهيم بر تيسير اين فتح نامدار شكر مواهب آفريدگار به ادا رسانيد و اعيان حضرت را از ابر عنايت و باران عاطفت خرم و تازه گردانيد و بر سرير سلطنت آبا و اجداد عظام مقام و آرام فرمود و انواع احسان و اكرام نسبت با خواص و عوام لطف و كرم نمود در تهنيت جلوس همايون اين شبه در سلك عبارت انتظام يافت . « 304 »\r\nرباعى\r\n شاهى كه به عدل دستگير ملك است * چون دولت و بخت ناگزير ملك است\r\nبنشست چو بر سرير شاهنشاهى * تاريخ « جلوس بر سرير ملك » است \r\nو ميرزا سلطان ابراهيم در آن بلدهء دلگشا و خطهء جانفزا استقرار فرمود و از آسيب حوادث زمانه چندگاهى برآسود و خواجه شمس الدين « 305 » محمد بخارى به شركت خواجه سعد الدين محمد صاحب ديوان « 305 » شدند و مال اودئيل « 306 » و زر لشكر به قدغن تمام مستخلص گشت و اواسط ماه شعبان ، ميرزا سلطان ابراهيم به عزم رزم ميرزا شاه محمود عزيمت نمود و داروغگى شهر را به جانب امير قرابهادر كه از مخصوصان ميرزا علاء الدوله بود عنايت فرمود و چون اعتماد كلى برجانب مولانا احمد يساول داشت كوتوالى حصار اختيار الدين را به عهدهء كاردانى او بازگذاشت و\r\n\r\n\r\n","description":"","footnote":"\r\n( 304 ) . ازين كلمه ظاهر است كه اين رباعى از مصنف كتاب است و در حبيب السير گفته است : يكى از فضلا اين رباعى در سلك نظم انتظام داد .\r\n( 305 ) . در حبيب السير و دستور الوزرا ص 367 ذكر اين دو ( خواجه شمس الدين و سعد الدين ) را دارد . در حبيب السير ج 3 جزو 3 ص 152 « مولانا محمد بخارى معمارى » نوشته است به‌جاى خواجه شمس الدين محمد بخارى .\r\n( 306 ) . اود به معنى گاو است يعنى سال گاو .\r\n","page_name":" 801 ","page_number":203},
  {"content":"\r\n\r\nچون مولانا نوبتى ديگر اين كار كرده بود ، اين كرت هرچه در كار بود به دست آورد و توكل كل بر عنايت حضرت عزت نموده به قلعه درآمد .\r\n\r\nذكر محاربهء ميرزا سلطان ابراهيم و ميرزا شاه محمود\r\nسابقا مذكور گشت كه ميرزا شاه محمود از باغ مختار به صوب مشهد عزيمت نمود و چون به سعادت آن مقام متبرك استسعاد يافت امراى پادشاه مرحوم ميرزا ابو القاسم بابر از اطراف ممالك خراسان پيش ولد رشيد او جمع آمدند و به اتفاق العود احمد « 307 » خوانده عازم تسخير دار السلطنهء هرات شدند . چون ميرزا سلطان ابراهيم بدين معنى وقوف يافت و آوازهء عزيمت سلطان ابو سعيد نيز رسيد متوجه صوب مشهد گشت و صاحب اعظم خواجه وجيه الدين اسماعيل سمنانى « 308 » كه سالها وزارت ميرزا بايسنغر و ميرزا علاء الدوله و وزارت و امارت ميرزا ابو القاسم بابر كرده بود و درين ولا از ميرزا شاه محمود روگردان شده پناه به اين درگاه آورده بود « 309 » گرفتند و بعد از شكنجهء بسيار در ولايت فوشنج به قتل آمد و مير رجب * كه داروغهء هرات بود و مدتى ميرزا سلطان ابراهيم را محبوس مىداشت ، به واسطهء تقصيرى كه در خدمتكارى كرده بود ، به موافقت خواجه وجيه الدين ، متوجه شهر عدم شد .\r\nو در نواحى قصبهء كوسويه نزديك رباط امير شاه ملك آن دو لشكر جرار آن دو درياى خونخوار به هم رسيدند . بهرام تيغ‌گذار از مهابت آن كارزار تيغ از دست انداخت و سماك رامح نيزهء خطى خود ساخت . صفدران آن دو لشكر چون دريا\r\n\r\n\r\n","description":"","footnote":"\r\n( 307 ) . ر ك به كتاب الشعر از ابن قتيبه طبع لندن ، ص 194 كه آن‌جا مالك بن نويره اولين قائل اين جمله است .\r\n( 308 ) . دستور الوزرا ص 264 : وجيه الدين محمود بن اسمعيل .\r\n( 309 ) . منظور آن‌كه به سلطان ابو سعيد پيوسته بود .\r\n","page_name":" 802 ","page_number":204},
  {"content":"\r\n\r\nزره‌پوش گشتند و به‌سان آسمان جوشن‌ور شدند و به عزم رزم و آهنگ جنگ صف كشيدند . پرتو خنجر در غبار آوردگاه از لمعان برق ميان ابر سياه حكايت مىكرد و زبان سنان در قبضهء مبارزان از شهاب ثاقب سخن مىگفت . صوت ناى رويين به مسامع ساكنان قلعهء قلعى افلاك رسيده و صداى كوس حربى صور اسرافيل در جهان دميده\r\nبيت\r\n ز غريدن كوس حربى زدور * گمان بود كامد سرافيل و صور\r\nگره در گلوها فروبست گرد * ز بى خونى اندامها گشت زرد\r\nز فرياد و افغان چون رستخيز * به وحش بيابان درآمد گريز \r\nافواج آن دو لشكر در كوشش آمدند و چون امواج بحر اخضر جوشش برآوردند . تيرها چون سپاه ملخ فضاى صحراى هيجا را سياه كرده نقاب كحلى بر رخسار آفتاب مىبست و پيكانهاى آبدار چون پند دلپذير ناصحان در دلهاى مبارزان مىنشست و باد حملهء دلاوران حلقه‌هاى زلف زره را از هم مىگشاد و سرشك خون يلان طرهء قيرگون پرچم را رنگ بقم مىداد . طاووس امان از جلوه باز ايستاده چون زاغ كمان گوشه گرفت و شاهين اجل پروبال گشاده مرغ روح را صيد مىكرد . از غبار سم سمند جهان نورد روى هوا فلك اغبر شد و از خون دل شيرمردان در نبرد روى زمين كان ياقوت احمر گشت . عاقبة الأمر\r\n ستيز دو لشكر چو از حد گذشت * زمانه يكى را ورق درنوشت \r\nابتدا سپاه ميرزا شاه محمود غالب شده ميمنه و ميسرهء مخالف را برداشتند و الجا گرفته متوجه دار السلطنهء هرات گشتند اما قلب منقلب نشده در مقام خود آرام داشت و به حكم الامور بخواتيمها امير نظام الدين احمد ترخان كه در كمال پردلى آيتى و در ميان لشكر منصور رايتى بود از قلب حمله كرد و به يك دستبرد بهادرانه و به يك حملهء دلاورانه جملهء لشكر مخالف را از پاى درآورد و برادر او يعقوب ترخان\r\n\r\n","description":"","footnote":"","page_name":" 803 ","page_number":205},
  {"content":"\r\n\r\nرا زخم تيغ بر روى آمده روى از جنگ برنتافت و همچنان به جنگ مخالفان مىشتافت و به زخم تير و شمشير هر طرف كه مىتاخت دشمنان را دو يكى و يكى دو مىساخت و بعد از آن‌كه ميرزا ابراهيم سلطان به كلى مغلوب شده بود باز به سعى امير احمد ترخان غالب گشت و ميرزا شاه محمود ديگر بار به راه فرار عازم صوب مشهد شد و امرا و سرداران او در قيد اسار گرفتار آمدند .\r\nبيت\r\n زهر سو كشان دشمنى چون نهنگ * به گردن در افسار يا پالهنگ \r\nو غنايم بسيار در قبضهء تصرف سپاه ظفر شعار آمد و ميرزا سلطان ابراهيم شكر مواهب الهى و مكارم نامتناهى به‌جاى آورده متعاقب گريختگان به جانب مشهد روان شد و خبر فتح روز دوشنبه بيست و پنج شعبان چاشت بلند به دار السلطنهء هرات رسيد كه ميرزا شاه محمود غالب شد و بعد از زمانى مردم بسيار آمدند كه ميرزا سلطان ابراهيم مظفر و منصور گشت و در همين روز نصف النهار قاصد ميرزا سلطان ابو سعيد رسيد و نشانها به نام اكابر آورد كه فردا صباح به فوز و نجاح رايات نصرت آيات نزول اجلال مىفرمايد .\r\nبيت\r\n آن يكى مىگفت فردا مىرسد سلطان عصر * خواب از چشمم برفت امشب كه فردا كى رسد \r\nو مولانا احمد يساول و امير قرابها در اختيار حصار اختيار الدين كرده به قلعه درآمده بودند و تمام دروازه‌هاى شهر را بسته و در زمانى كه ميرزا سلطان ابراهيم به عزم رزم ميرزا شاه محمود نهضت نمود ، جناب شيخ الأسلام الأعظم ، قدوة علماء الأمم ، مولانا قطب الدين يحيى التفتازانى * مدظله را به رسم رسالت و مصالحت پيش سلطان ابو سعيد فرستاده بود و آن حضرت با شيخ الأسلام ملاقات نموده فرمود كه\r\n\r\n","description":"","footnote":"","page_name":" 804 ","page_number":206},
  {"content":"\r\n\r\nچون به هرات رسيم هرچه مصلحت وقت باشد چنان خواهد شد . در همين وقت كه قاصد ميرزا سلطان ابو سعيد به شهر آمد ، جناب شيخ الأسلام به دروازهء ملك رسيد و مولانا احمد [ يساول 
  ] و قرابهادر كه دروازه را بسته بودند پل‌روان را نيز كشيدند و جناب شيخ الأسلام درميان دروازه و پل‌روان حيران ماند . تا خبر رسيد كه امير جلال الدين سيد مزيد كه از عظماى امراى ميرزا سلطان ابو سعيد است نزديك دروازه رسيد . مولانا احمد يساول جناب قاضى و ساير اكابر را طلبيده گفت مىخواستيم كه به اتفاق شهر را محافظت نماييم . ليكن آن ميسر نمىشود . اينك كليد دروازه‌ها ، شما دانيد . اين حصار خانهء ولى نعمت من است كه به من سپرده . تا رمقى از حيات باقى خواهد بود در محافظت آن سعى خواهم نمود و اين قلعه را آسان به كسى نخواهم داد و از هيچ آفريده هراسان نخواهم شد . جناب قاضى و باقى اكابر به دروازهء ملك آمده در باز كردند و خدمت شيخ الأسلام درآمد و گروهى انبوه از لشكر ماوراء النهر در شهر ريختند و دار السلطنهء هرات مفتوح شد و اهل قلعه سرباز زدند .\r\n\r\nذكر عزيمت ميرزا سلطان ابو سعيد به جانب خراسان و محاربهء امراى سمرقند با ميرزا سلطان ابراهيم\r\nميرزا سلطان ابو سعيد از آن زمان كه بر سرير سلطنت ماوراء النهر اسبتقرار فرمود هميشه در هواى استخلاص و تسخير مملكت خراسان مىبود تا درين وقت كه واقعهء ناگزير ميرزا ابو القاسم بابر واقع شد و آن حضرت به كلى در مملكت خراسان طامع گشت و امير شيخ حاجى در بلخ چون خبر واقعهء هائله استماع نمود قاصدى همعنان باد به جانب سمرقند روان فرمود و عرضه داشت كه مملكت خراسان بىخداوند است . اگر بندگان حضرت عنان عزيمت بدين ولايت معطوف فرمايند حاكم‌اند . امراى سمرقند را نشاط اين خبر در انبساط آورده نعل سرعت در آتش عزيمت نهادند و ميرزا سلطان ابو سعيد لشكريان را اكلكاى فراوان داد و عزم تسخير خراسان جزم فرمود و از معبر ترمذ به عظمت هرچه تمامتر عبور نمود * و امير\r\n\r\n","description":"","footnote":"","page_name":" 805 ","page_number":207},
  {"content":"\r\n\r\nشيخ حاجى خواست كه طريق يكجهتى پيش آن حضرت ظاهر گرداند . بنابرآن ، در وقتى كه ميرزا سلطان ابراهيم در نواحى ولايت جرجان بود ، قاصد فرستاده پيغام داد كه من بندهء ديرينهء درگاهم . اگر از راه ميان ولايت كه ايل والوس بسيار است متوجه ولايت بلخ شوند\r\nبيت\r\n يكى بنده باشم در آن بارگاه * نپيچم سر از حكم و فرمان شاه \r\nميرزا سلطان ابراهيم ، بنابر سوابق عنايات كه درين دولت نسبت با امير شيخ حاجى به ظهور آمده بود ، اعتماد كلى بر جانب او نموده و به فراغ خاطر عزم جانب بلخ فرمود و آن غدار مكار با سپاه سمرقند مواضعه داشت و به قلم تمنا صورت فريبى بر لوح خيال مىنگاشت و در اثناى راه ، ناگاه سپاه سمرقند ظاهر شده رايت قتال و جدال برافراشتند و شرار كارزار اشتعال يافت . جمعى لشكريان كه در مرغاب و فارياب و ساير مواضع ملحق شده بودند دست ناتوانى در نطاق الفرار مما لا يطاق زدند و چون مجال ستيز و آويز بسته ديدند راه هزيمت و گريز گشاده يافتند .\r\nاما شير بيشهء شجاعت و نهنگ درياى جلادت امير احمد ترخان چون شير ژيان جگرگاه خصم مىدراند و بر هر طرف كه حمله مىكرد مخالفان را چون صيد وحشى مىراند و جمعى دلاوران نبردآزماى و فوجى بهادران كشورگشاى به اتفاق امير دلير روى قهر به لشكر ماوراء النهر آوردند و جنگ سخت در پيوست و چون سپاه سمرقند فزون از چون و چند بود و لحظه به لحظه مدد مىفزود .\r\nبيت\r\n سپاه خراسان زبون آمدند * زميدان كوشش برون آمدند \r\nميرزا سلطان ابراهيم با بسى ترس و بيم عازم جبال جرزوان شد و امير احمد ترخان جوشان و خروشان قريب سه فرسنگ جنگ مىكرد و صحرا و بيابان\r\n\r\n","description":"","footnote":"","page_name":" 806 ","page_number":208},
  {"content":"\r\n\r\nبه خون مخالفان رنگ مىشد . شعلهء [ 
  ] از زبان ثعبان كليم سخن مىگفت و شرار پيكار از آتش ابراهيم نشان مىداد و نائرهء قتال و جدال به نوعى التهاب و اشتعال يافت كه اگرنه حفظ الهى نگاهبان ميرزا سلطان ابراهيم بودى و لطف كاملش كه آتش بر خليل گلستان گردانيد نداى  يا نارُ كُونِي بَرْداً وَ سَلاماً  « 310 » على ابراهيم فرمودى شايد كه صورت بهبود ديگر به هيچ‌وجه روى ننمودى . عاقبت مخالفان مأيوس گشته باز ماندند و در حوالى جرزوان باز لشكرها جمع آمده ميرزا سلطان ابراهيم به تعجيل تمام متوجه دار السلطنهء هرات شد و چند روز در آن خطهء دلگشا به دولت گذرانيده عزيمت صوب مشهد نمود بروجهى كه محرر گشت و متعاقب ميرزا شاه محمود نهضت فرمود .\r\n\r\nذكر نزول موكب همايون ميرزا سلطان ابو سعيد در دار السلطنهء هرات\r\nچون ميرزا سلطان ابو سعيد واقعهء هائلهء ميرزا ابو القاسم بابر استماع نمود با لشكرهاى جهان عزم تسخير خراسان حزم فرمود و موكب همايون از جيحون گذشت و چنان به تعجيل روان شد كه در هيچ منزل غير صبا كسى مجال سبقت نداشت و جمعى برسبيل منغلاى پيشى گرفته هيچ آفريده را نمىگذاشتند كه به هرات آيد و از توجه رايت ظفر آيت اعلام نمايد و ماه چتر آفتاب پيكر همه شب به‌سان قمر منازل مىپيمود و روز چون قطب به مقامى كه رسيده بود آرام مىنمود تا به حوالى شهر نزديك رسيد و خبر محاربهء شاهزادگان شنيد و بيست و پنجم شعبان رايات نصرت‌شان در شمال قريهء ساق سلمان نزول اجلال يافت . سادات و قضات و موالى و اهالى به رسم استقبال استعجال نمودند و به شرايط نياز و نثار و هدايا و پيشكش قيام و اهتمام فرمودند و به تقبيل انامل فياض سرافراز شدند و روز ديگر از دروازهء قبچاق درآمده به باغ شهر كه تختگاه قديم پادشاه قديم آن بلده بود فرود آمد .\r\n\r\n\r\n","description":"","footnote":"\r\n( 310 ) . سورة الأنبيا 69 .\r\n","page_name":" 807 ","page_number":209},
  {"content":"\r\n\r\nبيت\r\n زهى بخت آن تختگاه قديم * كه از دولتش داشت جاهى عظيم \r\nو آن حضرت جمعى معتبران را پيش مولانا احمد يساول به حصار اختيار الدين فرستاد و به مناصب بلند نويد داد . مولانا احمد گفت ولى نعمت من خانهء خود را به من سپرده . حرام‌نمكى و كافرنعمتى باشد اگر جاى او را به ديگرى دهم . سرى دارم در راه او باخته و خانهء دل از غير او پرداخته . تا آن زمان كه ذات همايون او در جهان است - كه قباى عمر و بقاى او به دامن آخرزمان متصل بادا - من اين قلعه را به كسى نخواهم داد و دراين دولتخانه بر روى ديگر نخواهم گشاد و اگر از آسمان پيكان و تير بارد و از زمين ژوبين و شمشير رويد از كس بيم و باك ندارم و در پيش تيغ بلا گردن تسليم دارم .\r\nبيت\r\n گر تيغ بارد در كوى آن ماه * گردن نهاديم الحكم للّه « 311 » \r\nقاصدان باز آمده جوابى كه شنيدند به موقف عرض رسانيدند .\r\nو آن حضرت بيرون فرموده با مهد عليا گوهرشاد آغا ملاقات كرد و مراسم اكرام و شرايط احترام به‌جاى آورد و آن بانوى زمان و ملكهء جهان آنچه مناسب چنان پادشاهى بود تقديم نمود و باغ زاغان مستقر سرير سلطنت آمد و بر مسند حضرت خاقان سعيد آرام فرمود و فرمانفرماى ربع مسكون بر تختگاه جمشيد و فريدون قرار گرفت .\r\nبيت\r\n جمشيد ملك حضرت سلطان ابو سعيد * كاز طلعتش فروغ دگر يافت ملك جم \r\n\r\n\r\n","description":"","footnote":"\r\n( 311 ) . ديوان حافظ طبع خلخالى ص 220 .\r\n","page_name":" 808 ","page_number":210},
  {"content":"\r\n\r\n فرخنده باد مقدم سلطان شرق و غرب * در بارگاه حضرت خاقان جم حشم\r\nفرخ رخ اين مقام كه دارد ز احترام * نزديك خاص و عام جهان حرمت حرم\r\nاين منزل خجستهء سلطان عالم است * كاز قدر داشت بر سر چرخ برين قدم\r\nمنت خداى را كه دگر بار تخت ملك * از يمن پاى بوس تو شد غيرت ارم \r\nو ميرزا سلطان ابو سعيد چون خبر عصيان مولانا احمد يساول شنيد آتش غيرت و حميت زبانه كشيد و آثار كين در جبين مبين ظاهر شد و به ترتيب اسباب محاربه و محاصره فرمان داد و اهل قلعه آلات و ادوات حصاردارى درغايت حصانت و استوارى مهيا ساخته به مدافعه قيام نمودند و اكثر ايام از بام تا شام و از رواح تا صباح نائرهء جنگ و جدال و آتش حرب و قتال التهاب و اشتعال داشت و آن حصارى است كه از غايت رفعت سر بر آسمان مىسايد و كرهء زمين از فراز آن كمتر از ذره مىنمايد و در محكمى به مرتبه‌اى كه به هرگونه تدبير خلل‌پذير نشود و چنان راسخ و شامخ كه به هر دستبرد از پا درنيايد و چنان قلعه‌اى مشحون به جماعتى درغايت شجاعت و كاردانى و مملوبه گروهى در كمال پردلى و پهلوانى و مولانا احمد اسباب قلعه‌دارى مرتب ساخته بود و چند نوبت قضات و موالى و اكابر و اهالى به موجب اشارت عالى نزديك حصار رفتند و مناصب مناسب پيغام دادند و اصلا پيش آن جهان پهلوان مفيد نيفتاد و مدتى جناب صاحب اعظم قدوة وزراء العالم خواجه شمس الدين محمد به اشتعال آتش قتال اشتغال داشت و عاقبت جنگ و پيكار حصار به حال او باز گذاشت .\r\n\r\n","description":"","footnote":"","page_name":" 809 ","page_number":211},
  {"content":"\r\n\r\n\r\nقصهء قتل مهد عليا گوهرشاد آغا و بعضى وقايع ديگر\r\nدرين اثنا ، جمعى مفسدان به مسامع عليه رسانيدند كه پيوسته از جانب ميرزا سلطان ابراهيم قاصدان پيش مهد عليا مىآيند و احوال لشكر و اخبار ديگر تحقيق كرده باز مىنمايند و شايد كه ناگاه صورتى روى نمايد كه امكان تدارك آن به دست هيچ آفريده برنيايد . اولى آن‌كه خاطر از جانب غدر و مكر او جمع سازند و اين كار در تأخير و تعلل نيندازند * و به سعى جمعى شرير نهم ماه مبارك رمضان آن بلقيس زمان و آن قيدافهء دوران به قتل آمد .\r\nو گوهر شاد آغا ملكه‌اى بود مبارك سايه بلندپايه ، عصمت شعار عفت دثار .\r\nعادل سيرت پاك سريرت ، عالى همت و الا نهمت ، در ستر عفت رابعه كردار و در خدر عصمت زبيده‌وار . مناقب حميدهء او شمسهء نگارستان معدلت و مكارم ستودهء او فهرست ديباچهء مكرمت آمد . و از آن بانوى نامدار خيرات بسيار در روزگار يادگار ماند : مدرسه و بيت المغفرة * در شمال دار السلطنهء هرات و مسجد جامع در مشهد مقدس و برين بقاع خير مستغلات خوب و اسباب مرغوب وقف كرد . تقبل اللّه سبحانه منها . و شرح بعضى اوصاف اين عمارات در سنوات گذشته گذشت و در منزل و مقام آن بانوى نيك نام غارت عام افتاد و هرچه در مدت پنجاه سال جمع آورده بود صرصر قهر دهر به باد تاراج داد .\r\nو درين سال از غرايب وقايع كه در خراسانات به تخصيص در دار السلطنهء هرات واقع شد سه مال و سه لشكر بود كه به تغلب و تعدى از رعيت گرفتند : نخست ميرزا شاه محمود و دويم ميرزا سلطان ابراهيم و سيم ميرزا سلطان ابو سعيد و از نوادر احوال كه به سبب آن رعايا پايمال شدند آن بود كه محصلان زر مال و لشكر مستخلص مىكردند و داروغگان در مواضع و مزارع نشسته داروغگانه مىگرفتند و يساقيان غارت و تاراج از حد مىگذرانيدند و كسى به غور نمىرسيد و بدين واسطه خرابى بسيار واقع شد .\r\n\r\n","description":"","footnote":"","page_name":" 810 ","page_number":212},
  {"content":"\r\n\r\nو درين ولا ، امير شير حاجى از جانب حصار نيره تو آمد و به شرف بساط بوس مشرف شد و به عين عنايت ملحوظ گشت و در وقتى كه عزم پاىبوس حضرت اعلى نمود ، ضبط و دارايى قلعه را به معتمدى رجوع نموده بود و چون امير به هرات آمد ، در قلعه واقعه‌اى غريب واقع شد و شرح آن‌چنان است كه از مردم يساقى مجهولى پيرگه « 312 » نام ، روزى نماز ديگر ، گوسفندى به در قلعه آورد و سخنى كه داشت گفت و چون روز بيگاه بود التماس نمود كه شب آن‌جا باشد و مسئول مبذول افتاد و پيرگه نهان كمندى با خود داشت . چون از شب اندكى گذشت و مردم حصار در غفلت قرار و آرام گرفتند ، پير كه با جمعى كه مواضعه داشت يك يك را بالا كشيد و چون غلبه‌اى انبوه جمع آمدند تيغها كشيده بر سر گماشتهء امير شير حاجى رفتند و چند زخم زده او را از قلعه بيرون كردند و پيركه چنان قلعه‌اى را به دست آورد و نام پردلى و دلاورى در جهان برآورد و چون شرح اين حكايت به سمع همايون رسيد و فتح حصار اختيار الدين نيز در عقدهء توقف بود و از طرف ولايت بلخ و مملكت ماوراء النهر اخبار ناملايم مىرسيد ، « 313 » آن حضرت مصلحت وقت در آن ديد كه عنان عزيمت به صوب مراجعت معطوف فرمايد و مجددا به انتظام امور آن ممالك اهتمام نمايد .\r\nمصرع\r\n قرار ملك به شمشير بىقرار بود \r\n\r\nذكر معاودت ميرزا سلطان ابو سعيد و احوال خراسان\r\nميرزا سلطان ابو سعيد چندگاه تختگاه حضرت خاقان سعيد را مستقر سرير خلافت ساخت و پرتو التفات بر كليات مهمات مملكت خراسان انداخت و بنابر\r\n\r\n\r\n","description":"","footnote":"\r\n( 312 ) . روضات الجنات : پركه - حبيب السير يركه و بيركه . عبارت روضة الصفا ( ج 6 ص 248 ) : مجهولى از يساقيان كلكا ( اولكا ؟ ) بادغيس بيركه نام .\r\n( 313 ) . يعنى اخبار خروج اولاد ميرزا عبد اللطيف ( حبيب السير ) .\r\n","page_name":" 811 ","page_number":213},
  {"content":"\r\n\r\nصورتى چند كه در ولايت بلخ و مملكت ماوراء النهر روى نمود عزيمت معاودت فرمود و جناب افادت مآب قاضى قطب الدين احمد الأمامى و بعضى اهالى را طلب داشته فرمود كه مرا داعيه بود كه هرات را دار السلطنه ساخته اين‌جا اقامت نمايم .\r\nاما در جانب سمرقند امرى چند واقع است كه به ضرورت به آن طرف حركت مىبايد كرد . اكنون عزيمت نمودم و شهر به شما سپردم . اگر ارادت اللّه تعالى جل جلاله باشد ، اول بهار رايات نصرت شعار عازم اين ديار و بلاد خواهد شد و موكب همايون فال نهم ماه شوال از ظاهر دار السلطنهء هرات نهضت فرمود و عزم زيارت شيخ بزرگوار و قطب روزگار ، مظهر عناية اللّه اكبر ، شيخ بهاء الدين « 314 » عمر قدس سره فرمود و شرف مزار فايض الأنوار دريافته از روحانيت آن حضرت مدد خواست و با شيخ‌زادهء اعظم ، مرشد طوائف الأمم ، شيخ نور الدين محمد مدظله ملاقات كرده عظيم معتقد و نيازمند شد .\r\nبيت\r\n پدر آن‌چنان و پسر اين‌چنين * ز يزدان بر ايشان هزار آفرين \r\nو بعضى حوالات و مطالبات كه در شهر باقى مانده بود به التماس جناب قاضى معاف داشته منادى فرمود كه هيچ آفريده مزاحم رعايا نشود . و ميرزا سلطان ابو سعيد منتصف شوال پاى سرعت در ركاب استعجال آورد و عنان عزيمت به صوب ولايت بلخ حركت داد و پيشتر جمعى امراى نامدار به رسم ايلغار نامزد فرمود كه ميرزا احمد ولد ميرزا عبد اللطيف را كه در آن سرزمين غبار فتنه برانگيخته بود دفع كنند و امراى ايلغار در نواحى بلخ به او رسيده به آب تيغ بىدريغ غبار عصيان او را فرو نشاندند و شرار طغيان او كه در آن ولايت اشتعال يافته بود به زلال شمشير آبدار ناچيز كردند و برادر او ميرزا محمد جوكى جان از آن مهلكه بيرون برده پناه به هرات\r\n\r\n\r\n","description":"","footnote":"\r\n( 314 ) . قبر شيخ در هرات بود جانب شمال عيدگاه ، ر ك به نفحات الأنس ص 526 - در حبيب السير ترجمهء شيخ را دارد ( ج 3 جزو 3 ص 8 ) وفاتش در 878 واقع شد .\r\n","page_name":" 812 ","page_number":214},
  {"content":"\r\n\r\nآورد و ميرزا سلطان ابو سعيد به فراغ‌بال و سعادت و اقبال آن سال در بلخ قشلاق فرمود .\r\nو مولانا احمد يساول و امير قرابهادر « 315 » در حصار اختيار الدين را گشادند و شهر كه روى به خرابى نهاده بود دگربار معمور و آبادان گشت .\r\nمصرع\r\n فى الجمله رواج و رونقى ظاهر شد \r\nو ميرزا سلطان ابراهيم چندگاه در ولايت باخرز و خواف طواف مىفرمود و چون از معاودت ميرزا سلطان ابو سعيد وقوف يافت ، چند شبانروز نقارهء شاديانه فرمود و جمعى بدفرصتان كه در زمان سمرقنديان ايقاقى « 316 » كرده مردم را در زيان و نقصان انداخته بودند همه را سياست فرمود تا موجب عبرت بىباكان ديگر شده از سطوت قهر آگاهى يابند و به وسوسهء ديو غرور روى از متابعت رايت منصور برنتابند و چون دار السلطنهء هرات از سردارى صاحب وجود خالى بود ، راى عالى اقتضاى آن فرمود كه امير نظام الدين احمد ترخان به صوب هرات عزيمت نمود و چون به دار السلطنهء هرات رسيد ، در رعايت رعايا و حمايت برايا كمال دارايى و مردم‌دارى به تقديم رسانيد و هر سينه كه به خدنگ ظلم مجروح شده بود به مرهم مرحمت و عدالت او روى بهبودى يافت و هر نهال آمال كه از تندباد حوادث اختلال به احوال آن راه يافته بود به زلال لطف و احسان او سرسبز و سيراب شد و عيد اضحى جهت ترويح روح مهد عليا گوهرشاد آغا آش بزرگ ترتيب داد و بعد از اختتام كلام ملك علام اطعام فقرا و مساكين فرمود و در آداب و شرايط آن اهتمام تمام بذل نمود و مثوبات آن صدقات بر روح آن بانوى روزگار رسيد . ان شاء اللّه تعالى .\r\n\r\n\r\n","description":"","footnote":"\r\n( 315 ) . روضات ، روضة الصفا : در حصار .\r\n( 316 ) . ايقاق در لغات نوائيه به معنى  mob  است پس ايقاقى به معنى بلوا غالبا صواب است درين موضع - چند نسخه : اتفاقى ، انتقاعى .\r\n","page_name":" 813 ","page_number":215},
  {"content":"\r\n\r\n\r\nوقايع سنهء اثنتين و ستين ذكر رفتن ميرزا سلطان ابراهيم به مازندران و شكست يافتن از تركمان\r\nاز حدائق سخنان سابق نسيم وقوف و شعور به مشام ناظران حروف و سطور مىرسد كه چون ميرزا شاه محمود از محاربهء ميرزا سلطان ابراهيم عنان تاخته به جانب مشهد مقدس عود نمود و روزى چند در آن ولايت گذرانيده به طرف مملكت جرجان و استراباد روان شد و چون به آن‌جا رسيد ، امير بابا حسين * شرايط نيكوبندگى و مراسم خدمتكارى به‌جاى آورده ميرزا شاه محمود را بار ديگر اسباب سلطنت آماده و ابواب دولت گشاده گشت و ميرزا سلطان ابراهيم چون برين معنى واقف شد رايت عزيمت به صوب مملكت مازندران برافراخت و به سرعتى روان شد كه مسرع صبا را از همراهى سمند جهان پيماى عاجز ساخت و از راه ولايت نسا و يازر به ولايت مازندران درآمد .\r\nبيت\r\n چنان لشكر آمد به آيين جنگ * كه شد در بيابان گذرگاه تنگ\r\nدر آن دشت چندان درآمد سپاه ( ؟ ) * از آن بيش كاندر بيابان گياه \r\nو از آن جانب ميرزا شاه محمود با جنود نامحدود و سرخيلان سپاه خراسان و گردنكشان لشكر جرجان و مازندران جمع آمدند .\r\nبيت\r\n به موكب روان لشكر از هر كنار * نه چندان‌كه داند كس آن را شمار \r\nاز شهر استراباد جنبش نموده در برابر ميرزا سلطان ابراهيم آمدند و از طرفين عازم حرب و قتال و جازم جنگ و جدال بودند .\r\n\r\n","description":"","footnote":"","page_name":" 814 ","page_number":216},
  {"content":"\r\n\r\nدرين اثنا ، واقعه‌اى عجيب و حادثه‌اى غريب ظاهر شد و بيان آن آن است كه امير بابا حسين كه در آن ولايت حاكم بود برتر از حد خود معاش مىنمود و بعد از فوت پادشاه مرحوم ميرزا ابو القاسم بابر نخوت و عظمت تمام ظاهر گردانيد و به اظهار شعارى كه نه‌وار « 317 » امرا باشد روزگار مىگذرانيد و سرداران مازندران ازو به‌غايت آزرده خاطر بودند و همواره ميرزا جهانشاه را به تسخير ولايت جرجان استدعا مىنمودند و ميرزا جهان شاه نيز پيوسته دربند استخلاص ولايت مازندران و خراسان مىبود و به اقدام آرزو مسافت ميدان فتح آن ممالك مىپيمود . درين وقت كه آن دو پادشاه‌زاده نزديك يكديگر بودند ، ميرزا جهانشاه فرصت غنيمت دانسته به سعى امير نظام الدين عبد الكريم « 318 » كه از كردار و گفتار و قرب و جوار امير بابا حسين ناراضى بود عزم فتح مازندران جزم فرمود و ميرزا جهانشاه ،\r\nبيت\r\n سليمان صفت بر صبا زين نهاد * برآمد به تخت سليمان چو باد\r\nسپاهى به هم كرده چون كوه قاف * همه سنگ فرساى و آهن شكاف\r\nره از نعل اسبان به نقش و نهاد * چو دريا كه گردد مسلسل زباد\r\nزمانه سراسيمه شد از سوار * كواكب سيه‌چرده گشت از غبار\r\nزرى پادشاه سليمان نگين * شتابنده شد سوى جرجان زمين \r\nو از راه عقبهء صندوق اشكن * كه مرغ از فراز كوهسار آن دشوار مىگذشت و صبا از مساحت مسافت تلال و جبال آن عاجز مىگشت .\r\n\r\n\r\n","description":"","footnote":"\r\n( 317 ) . در نسخه‌اى نه‌وار را به سزاوار مبدّل كرده است . دو نسخه ديگر : نه از ، نه قرار . دو نسخه : نه وار - وار به معنى رسم و عادت است .\r\n( 318 ) . عبد الكريم اول بن محمد از سادات مرعشيهء مازندران از 856 تا 865 فرمانروايى كرد . ر ك به زامباور ص 193 و رابينو ( مازندران و استراباد ) ص 142 .\r\n","page_name":" 815 ","page_number":217},
  {"content":"\r\n\r\nبيت\r\n سمندش كه چون ماه مىشد به راه * زسمش نشان هر طرف چار ماه\r\nبه هر كاسهء سم در آن سنگها * همى كرد آشام فرسنگها\r\nسمش نعل زرين كه بر سنگ سود * عيار ظفر بر محك مىنمود \r\nبه ولايت جرجان درآمد و ميرزا شاه محمود از استماع اين خبر سراسيمه گشته ويران شد و به طريق اضطرار فرار اختيار كرد و ميرزا سلطان ابراهيم آمدن تركمان باور نكرده فرمود كه بابا حسين مكر مىكند و از همان منزل كه اين خبر به او رسيد ايلغار كرده تا يك فرسخى شهر استراباد عنان باز نكشيد و آن‌جا هرچند امرا و دولتخواهان به زبان اخلاص عرضه داشتند كه اين‌جا چندان توقف مىبايد كرد كه كوچ و اوروق ملحق شود و خبر تركمان محقق گردد ميرزا سلطان ابراهيم گمان برد كه امرا از بيدلى اين سخن مىگويند .\r\nبيت\r\n نصيحت همه عالم به گوش اهل و بال * چو باد در قفس است و چو آب در غربال \r\nو همچنان يكران عزم را جولان داد و جمعى دلاوران را به رسم قراولى پيش فرستاد . در آن مواضع آب ولاى و جنگل و تنگناى به مرتبه‌اى است كه در مضيق طريق آن زيادت از يك سوار دشوار گذار مىتواند كرد و به غير از جادهء مستقيم به هر طرف كه ميل كنند از صوب صواب دور مىافتند و بيشتر آن است كه اسب و مرد هلاك شود و در اثناى راه جمعى تركمانان خود را به قراولان خراسان نموده عنان بازكشيدند و بهادران خراسان دليرانه بر ايشان تاختند « 319 » و اساس دولت ميرزا سلطان ابراهيم را ويران ساختند . « 320 » گروه انبوه از جنگلها بيرون آمده بر سر قراولان ريختند و غبار جنگ و پيكار از گرد راه برانگيختند .\r\n\r\n\r\n","description":"","footnote":"\r\n( 319 ) . روضات الجنات : دليران خراسان به ايشان حمله كردند و بلا بر سر خود آورده .\r\n( 320 ) . روضة الصفا . اساس جمعيت الوس جغتايى را منهدم .\r\n","page_name":" 816 ","page_number":218},
  {"content":"\r\n\r\nمثنوى\r\n سرانداز شد لشكر تركمان * به فرّ جهانشاه شاه جهان\r\nبه پيرامون آن كهستان ورود * سپه بهر خونريزى آمد فرود\r\nدر آن دامن آهن‌تنان كرده لرز * خزيده چو سوزن به دامان درز\r\nچو آمد برون تركمان از كمين * ز انبوه ايشان سيه شد زمين\r\nقراول از آن جمع گردون شتاب * رميدند چون سايه از آفتاب \r\nدرين اثنا ، ميرزا سلطان ابراهيم با دلى در كشاكش اميد و بيم به قراول رسيد « 321 » و زمانى در برابر اعدا صف كشيد و چون قراول كه اصل لشكر بود مقهور و مكسور ديد عنان اضطرار به دست فرار داد و روى از ميدان ستيز به بيابان گريز نهاد .\r\nبيت\r\n چه خوش گفت دانسته پير كهن * كه با بددلى پادشاهى مكن \r\nو اين واقعه سه شنبه بيست و پنجم محرم واقع شد و دليران تركمان در قفاى الوس جغتايى درآمدند و تيغ بىدريغ در ايشان نهادند و آرزويى كه سالها ذخيرهء خاطر داشتند هيچ از آن در دل باقى نگذاشتند و امير ابو سعيد ميرم و امير سيد يوسف « 322 » پسران امير سيد خواجه و امير سلطان حسين ولد امير فيروزشاه و امير سعادت خاوندشاه و باقى دلاوران سپاه و گردنكشان درگاه در آن كمينگاه به قتل آمدند و امير ابو سعيد ميرم را گرفته پيش ميرزا جهانشاه بردند و به زبان طعن او را گفت تو سالهاست كه دعوى بهادرى مىكنى . به جنگ چون من غنيمى چنين آيند .\r\nبيچاره در جواب گفت دولت پادشاه قوى [ بود 
  ] و ما را بخت مساعدت ننمود .\r\nپادشاه‌زادهء خود راى مصلحت نيك انديشان در حساب نگرفت و امير ابو سعيد نيز\r\n\r\n\r\n","description":"","footnote":"\r\n( 321 ) . روضات الجنات : به قراول خود پيوست .\r\n( 322 ) . روضة الصفا : سيد يونس .\r\n","page_name":" 817 ","page_number":219},
  {"content":"\r\n\r\nدر پى ديگران رفت و بسيارى دربند كمند و زنجير گزند ،\r\nمصرع\r\n پا بستهء سر رشتهء تقدير شدند \r\nو ميرزا جهانشاه لطف نموده و ترحم فرموده عجزه و بازماندگان را عنايت و رعايت كرده نشان « 323 » داد و به موجب دلخواه ايشان به جانب خراسان فرستاد و گروهى كه از ضرب تيغ تراكمه سربردند\r\nمصرع\r\n از شدت برد جان نبردند \r\nو تا مدت سه ماه جماعت جسته و مطروح ، خسته و مجروح مىآمدند .\r\nو ميرزا سلطان ابراهيم « 324 » چون ماه سريع السير شب و روز قطع منازل كرده يك شنبه « 325 » هفتم ماه صفر در دار السلطنهء هرات فرود آمد « 326 » و امير نظام الدين احمد ترخان كه پيش ازين به موجب نشان به خراسان آمده بود « 327 » مراسم استقبال و شرايط تعظيم و اجلال به‌جاى آورد و خيمه و خرگاه و سراپرده و بارگاه و مبلغى كرامند نقد و چند تقوز اسبان خوب و اقمشه و اجناس مرغوب به طريق پيشكش گذرانيد و شرايط نيكوبندگى به تقديم رسانيد و اكابر و اشراف وظايف نياز و نثار به ظهور آوردند . « 328 »\r\n\r\n\r\n","description":"","footnote":"\r\n( 323 ) . روضات الجنات : نشان اران .\r\n( 324 ) . روضة الصفا : با پانزده نفر .\r\n( 325 ) . ايضا : شب يك شنبه نهم ماه صفر - روضات هشتم صفر .\r\n( 326 ) . در روضة الصفا گفته است كه ابراهيم اولا به نيشابور رسيد و جمعى به دو پيوسته .\r\n( 327 ) . در روضة الصفا گفته است كه به موجب فرموده ضبط هرات تعلق به او داشت - حبيب السير : كه حاكم هرات بود .\r\n( 328 ) . صاحب حبيب السير ج 3 جزو 3 ص 178 نقل مىكند كه گويند به روز و رودش در هرات ، ميرزا ابراهيم به خيابان درآمد ، قلندرى گفت پادشاه جهانيان عمرت دراز باد كه اگر يك يورش ديگر مىكنى تخم جغتاى از عالم برمىافتد .\r\n","page_name":" 818 ","page_number":220},
  {"content":"\r\n\r\nو چون ميرزا سلطان ابراهيم بر سرير سلطنت استقرار فرمود ، مولانا احمد يساول از حصار بيرون آمده به شرف تقبيل انامل فياض سرافراز شد و چون مشاراليه مدتى با لشكر سمرقند مقاومت نموده بود و چندگاه به ضرب راست محافظت حصار نمود تصور او آن بود كه زيادت از معهود مراقبت احوال او خواهند نمود . ميرزا سلطان ابراهيم خود ازين معنى فراغتى داشت و آن كارهاى مردانه كه او كرده بود نابوده انگاشت و بعضى ولايات كه به نام او رقم زده بودند و از اردو نشان فرستاده به او باز نگذاشتند و مبلغى كه به وجه انعام و علوفه به نام او از ديوان اطلاق شده بود موقوف ساختند و درين اثنا ، كسى كه بر سخن او اعتماد بود به قلعه آمده مبالغه نمود كه مولانا را خواهند گرفت . بنابراين اسباب ، خدمت مولوى هراسان شده سلخ ماه صفر درهاى حصار دربست و پل روان بركشيد و آثار مخالفت اظهار كرد .\r\nمصرع\r\n باز همان حال شد احمد پارينه را \r\nچون اين خبر به سمع ميرزا سلطان ابراهيم رسيد به غايت متغير گرديد و غلاظ ايمان ياد كرد كه هيچگونه غدر به او در خاطر نداشتم و انواع تربيت و عنايت نسبت با او بر لوح خاطر مىنگاشتم . امير احمد ترخان كسان پيش مولانا احمد فرستاد و خاطر او را كه رميده بود رام گردانيده باطن او را آرام داد و داروغگى شهر را به او تفويض فرمود و مولانا از سر فراغت به محافظت شهر و عمارت قلعه اهتمام نمود و مولانا را هرچند مبالغه كردند كه يك نوبت بيرون آمده به شرف دست‌بوس مشرف گردد آن سخن مسموع نداشت و آن پيام ناشنوده انگاشت . عاقبت دست تعرض از گريبان طلب او بازداشتند و آن‌چنان قلعه را به اضطرار يا اختيار به تصرف و اقتدار او باز گذاشتند « 329 » و جهت مستحفظان قلعه انواع ذخيره و مرسومات معين\r\n\r\n\r\n","description":"","footnote":"\r\n( 329 ) . در روضة الصفا گفته است كه از براى او نوكران كه به محافظت قلعه قيام نمودند علوفه و مرسوم به تجديد معين ساختند .\r\n","page_name":" 819 ","page_number":221},
  {"content":"\r\n\r\nساختند .\r\nمصرع\r\n همه كارى به مراد دل مولانا شد \r\n\r\nذكر توجه مشايخ اسلام به جانب بلخ جهت مصالحت\r\nميرزا سلطان ابراهيم چون بر سرير سلطنت استقرار فرمود و روزى چند از كوفت راه برآسود ، با امرا و اركان دولت مشورت نموده يراق و صلاح چنان ديدند كه با ميرزا سلطان ابو سعيد ابواب محبت مفتوح سازند و اسباب وحشت از بنياد براندازند . يقين است كه مهماتى چنين بزرگ و كارهاى به‌غايت نازك در كف كفايت و قبضهء درايت هركس نمىتوان نهاد و عنان حل و عقد اين امور به دست تصرف همه كس نمىتوان داد . بنابرآن ، قرعهء اختيار جمعى بزرگوار قرار يافت كه ميرزا سلطان ابو سعيد در دار السلطنهء هرات با ايشان ملاقات كرده بود و قواعد اعتقاد انعقاد يافته مثل جناب شيخ الأسلام الأعظم ، افتخار مشايخ الأمم شيخ نور الدين محمد مدظله ولد شيخ الأسلام بهاء الدين عمر قدس سره و جناب شيخ الأسلام ، قدوة اولياء اللّه العظام ، خواجه شمس الدين محمد الكوسويى * ثم الجامى قدس سره * و اين دو بزرگ به رسم رسالت معين شدند و در وقتى كه سحاب سنجاب پوش در زير پا فرش قاقم مىانداخت و ابر فاخته‌گون به جاى دم طاووس بر سر گلين مقام پر حواصل « 330 » مىساخت مشايخ اسلام روان شدند و همه راه برف كوفته به ولايت بلخ رسيدند و ميرزا سلطان ابو سعيد شرايط استقبال و مراسم تعظيم و اجلال به‌جاى آورد و مشايخ به اداى رسالت قيام نمودند . مضمون آن‌كه :\r\n« ميرزا سلطان ابراهيم در مقام هوادارى و دولتخواهى است و بر جادهء اطاعت و انقياد مستقيم و سكه و خطبه « 331 » به نام و القاب همايون تازه و بلندآوازه\r\n\r\n\r\n","description":"","footnote":"\r\n( 330 ) . مرغى است سفيد كلان حوصله كه اكثر كنار آبها نشيند  pelican \r\n( 331 ) . روضة الصفا افزوده است : در دار السلطنهء هرات و مضافات آن .\r\n","page_name":" 820 ","page_number":222},
  {"content":"\r\n\r\nدارد و نقش محبت آن حضرت بر لوح خاطر مىنگارد و داعيهء ازدواج با كريمه كه در تتق عفت و پردهء عصمت است در خاطر قرار داده و به اميد اين همايون فال درهاى دولت و اقبال بر روى روزگار خود گشاده اگر ملتمس مبذول افتد ضميمهء ساير الطاف خواهد بود .\r\nميرزا سلطان ابو سعيد فرمود كه ميرزا سلطان ابراهيم مرا به جاى فرزند ارجمند است و حديث وصلت به سمع رضا اصغاء نمود و فرمود كه : « مرا نيز داعيه آن است كه همشيرهء او را در عقد ازدواج آرم تا مصافات تمام كالمصافات بين الماء والمدام پيدا آيد و عقد سلطنت انتظام گرفته اساس مملكت استحكام يابد و هر ولايت و مملكت كه خواهد « 332 » به او مسلم دارم غير\r\nمصرع\r\n خطهء دلفريب شهر هرات \r\nمقرر آن‌كه به اتفاق لشكر تركمان را كه از ديرباز منتظر آنند كه برين ولايات دست يابند دفع كرده شود ان شاء اللّه تعالى اگر خواهد به اين جانب گو ملاقات مكن . اما در وقت مقابله و مقاتله آن‌جا بوده موافقت نمايد » .\r\nو برين قرار داده مشايخ عظام را به مواجب انعام و مواهب اكرام اعزاز و احترام فرموده اجازت مراجعت ارزانى داشت و پيشتر جناب شيخ الاسلام نور الدين محمد مدظله به دار السلطنهء هرات آمد و ميرزا سلطان ابراهيم به شرف صحبت آن وحيد روزگار مشرف شد و بر مكنون ضمير ميرزا سلطان ابو سعيد صاحب وقوف گشت .\r\nو از غرايب وقايع و بدايع عجائب كه در اوايل اين سال واقع بود آن است كه در مملكت خراسان چند پادشاه نافذ فرمان مخالف يكديگر بودند :\r\nميرزا جهانشاه كه پادشاه ممالك آذربايجان و عراقين بود از استراباد تا سبزوار در قبضهء اقتدار آورده در اسفراين منزل فرمود و\r\n\r\n\r\n","description":"","footnote":"\r\n( 332 ) . حبيب السير : هر ولايت از ساير ولايات خراسان .\r\n","page_name":" 821 ","page_number":223},
  {"content":"\r\n\r\nميرزا سلطان ابو سعيد كه پادشاه ماوراء النهر و تركستان بود در قبة الأسلام بلخ مسكن داشت و\r\nميرزا علاء الدوله از طرف دشت قبچاق و ولايت اوزبك بعد از چند سال آمده در حوالى ولايت ابيورد مقيم بود و ولد او ميرزا سلطان ابراهيم در هرات نشسته ديگرى را پيش چشم نمىآورد و .\r\nميرزا سلطان سنجر در شهر مرو رايت سلطنت برافراشته بود و\r\nميرزا شاه محمود با بعضى امراى پدر خود در ولايت طوس و نواحى قلعهء [ عماد ؟ 
  ] اقامت داشت و\r\nملك قاسم ولد امير اسكندر تركمان به اتفاق امير خليل مملكت سيستان تا ولايت فراه و قصبهء اسفزار در تحت ضبط آورده بود .\r\nو عجبتر آن‌كه قلاعى كه درين مملكت بود ، هريك در قبضهء اقتدار سردارى بود :\r\nحصار اختيار الدين را مولانا احمد يساول ضبط كرده به كسى التفات نمىنمود و\r\nقلعه نيره‌تو به دست پيركه مغول افتاده بود و\r\nقلعهء سرخس امير عبد اللّه پيرزاد محافظت فرمود و\r\nقلعهء صعلوك « 333 » امير محمد خداداد داشت و\r\nقلعهء عماد به تصرف امير بابا حسن بود و\r\nقلعهء ولايت خبوشان امير حسن شيخ تمور مىداشت و\r\nقلعهء طبس امير اويس « 334 » امير خاوندشاه داشت .\r\nو هيچيك ازين جماعت در مقام انقياد كسى نبودند و امثال چنين احوال كمتر واقع شده باشد و العلم عند اللّه .\r\n\r\n\r\n","description":"","footnote":"\r\n( 333 ) . در شمال اسفراين - روضات الجنات : قلعهء صلوك - در روضة الصفا ذكر اين قلعه را ندارد .\r\n( 334 ) . حبيب السير : اويس بن . . . .\r\n","page_name":" 822 ","page_number":224},
  {"content":"\r\n\r\n\r\nذكر باز آمدن ميرزا علاء الدوله بر سرير سلطنت و اقبال بعد از چند سال\r\nاز طوالع مطالع نيرات كلمات سابق شوارق انتباه بر مشارق خواطر آگاه تافته باشد كه ميرزا علاء الدوله در مصاف ميرزا الغ بيك شكست يافته بيرون رفت و از آن وقت باز در خم چوگان دوران به‌سان گوى سرگشته و سرگردان مىگشت و به هزارگونه محنت و الم اطراف عالم ابر دسبر كه نهايت مملكت اوزبك است مسكن داشت و زبان حال او مضمون اين مقال بر لوح خاطر حزين مىنگاشت .\r\nنظم\r\n چو ماندم از دل و دلدار ناگهان تنها * بر آن شدم كه شوم از همه جهان تنها\r\nبه شكل دايره غم گرد من محيط شده * من ضعيف چو نقطه در آن ميان تنها\r\nكجاست يوسف بختم كه همچو يعقوبم * به بيت احزان با چشم خونفشان تنها \r\nعاقبت حق سبحانه و تعالى بر درد دل آن ستم رسيده بخشود و درعين عنا و محنت عطا فرمود و مفتح الألباب ابواب فرح و سرور و مسبب الأسباب اسباب طرب و حضور گشاده و آماده گردانيد و بار ديگر آن گوهر كان سلطنت را به سرير مملكت رسانيد و شرح اين سخن آن است كه چون ميرزا علاء الدوله خبر واقعهء برادر استماع نمود به آهستگى عزيمت مملكت خراسان فرمود و به خوارزم رسيده و از جيحون گذشته به ولايت نسا و ابيورد آمد و قاصدان جهت بشارت مقدم فرخنده پيش فرزند ارجمند فرستاد و شاهزاده اظهار نشاط و انبساط نموده سخنان محبت‌آميز پيغام داد و تحفه‌هاى خوب و پيشكشهاى مرغوب در صحبت قاصدان سخندان ارسال\r\n\r\n","description":"","footnote":"","page_name":" 823 ","page_number":225},
  {"content":"\r\n\r\nفرمود . اما به حكم الملك عقيم و به موجب السلطنة [ للسطنة 
  ] لا ابوّة ولا بنوة آمدن پدر بر خاطر پسر گران آمد و چون مسافت نزديك شد ، ميرزا سلطان ابراهيم به رسم استقبال استعجال نمود و در كنار آب سنجاب از اجتماع آن دو درياى سلطنت نمودار مجمع البحرين ظاهر گشت و ميرزا علاء الدوله را خاطر اندوهگين و جان آزرده و حزين و ديدهء غمديده و سينهء جان به لب رسيده خوشدل و شادمان شد .\r\nبيت\r\n چو خوش باشد كه بعد از انتظارى * به اميدى رسد اميدوارى \r\nو يكديگر را كنار گرفته و شرح وقايع و نشر بدايع كه از روش روزگار و گردش ليل و نهار در مدت انتظار به سر ايشان گذشته بود باز گفتند و ميرزا علاء الدوله در روى فرزند سعادتمند مىنگريست و از غايت مسرت مىگريست و مىگفت :\r\nبيت\r\n منم كه ديده به ديدار دوست كردم باز * چه شكر گويمت اى پادشاه « 335 » بنده‌نواز \r\nو مهمات ملك و دولت و مصالح امور سلطنت قرار يافته مقرر شد كه ميرزا سلطان ابراهيم با لشكرها در تخت ملك توقف نمايد و ميرزا علاء الدوله به تخت هرات رفته چند روزى از آسيب روزگار برآسايد .\r\nبيت\r\n چند روزى كه درين مرحله فرصت دارى * خوش بياساى زمانى كه زمان اين همه نيست « 336 » \r\n\r\n\r\n","description":"","footnote":"\r\n( 335 ) . ديوان حافظ طبع خلخالى ص 125 : كارساز بنده‌نواز .\r\n( 336 ) . ايضا ص 28 : پنج روزى .\r\n","page_name":" 824 ","page_number":226},
  {"content":"\r\n\r\nو ميرزا علاء الدوله عازم جانب هرات گشته هفتم جمادى الأخرى روز جمعه بعد از نماز از طرف قريهء ساق سلمان ظاهر شد . سادات و قضات و موالى و اهالى استقبال نموده شرايط اكرام و اجلال به ظهور آوردند و اكابر و اشراف و سوقيه و اصناف بيرون آمده غلبه‌اى انبوه تمام دشت و كوه فروگرفت و در مضايق طرايق اجتماع خلايق چنان بود كه در هيچ عيد و نوروز مانند آن روز كسى مشاهده ننمود .\r\nبيت\r\n به هرسو ز انبوهى اسب و مردم * نفس كرده هنجار بيرون شدن گم\r\nزن و مرد هر سو به نظاره حاضر * به صد آرزو در رخ شاه ناظر \r\nو در كوچهء خيابان خرامان خرامان درآمده به مدرسهء مهد عليا گوهرشاد آغا فرود آمد و مراسم زيارت به‌جاى آورده عازم باغ زاغان شد .\r\nبيت\r\n پياده به موكب سران مواكب * دوان چون به پيرامن مه كواكب\r\nوز انبوهى تيغ و جولان توسن * چو لعب صبا در چمنهاى سوسن \r\nو در مستقر سلطنت و مركز دايرهء خلافت به دولت و سعادت نزول اجلال فرمود .\r\nبيت\r\n چوزين سان شه آمد در ايوان دولت * ز پيشانيش تازه شد جان دولت\r\nدم خلقش آن‌جا چو بگشاد نافه * شده مشكبو خاك دار الخلافه \r\nو مضمون نص صريح و مكنون نظم صحيح  وَ إِنْ يَمْسَسْكَ اللَّهُ بِضُرٍّ فَلا كاشِفَ لَهُ إِلَّا هُوَ وَ إِنْ يُرِدْكَ بِخَيْرٍ فَلا رَادَّ لِفَضْلِهِ  « 337 » ارتياب از چشم بصيرت\r\n\r\n\r\n","description":"","footnote":"\r\n( 337 ) . سورة يونس 107 .\r\n","page_name":" 825 ","page_number":227},
  {"content":"\r\n\r\nبرداشت . چه حضرت مالك الملك عز شانه چنان ارادت فرموده بود كه ميرزا علاء الدوله چنانچه پيش از همه اولاد و احفاد حضرت خاقان سعيد بر سرير سلطنت آن حضرت استقرار يافت ، بعد از تمام ايشان ، باز به مستقر همان دولت رسيد و هرچند عم و برادران و بنى عمان در هلاك او سعى كردند ، آن مساعى موجب زوال اقبال و سبب اختلال احوال ايشان شد . چنانچه بسط و اطناب در آن باب از مطالعهء اين كتاب به وقوف مىرسد .\r\nبيت\r\n گر خلق يك زبان شده‌اند آذرى چه باك * آن كس كه جان ستاند و جان مىدهد يكى است \r\nو چند روز در دار السلطنهء هرات به عيش و عشرت گذرانيد و صداى نواى ساز طرب به اوج سپهر برين رساند .\r\nبيت\r\n مسند آرايان دولت خاستند * مجلس عيش و طرب آراستند \r\nو چند روز به مساعدت بخت فيروز ابواب فرح و سرور مفتوح داشت و به همراهى رود و سرود و همدمى جام مدام حظّ تمام از جهان برداشت و درين ايام مولانا احمد يساول كه حصار اختيار الدين در قبضهء اختيار او بود ميرزا علاء الدوله را التماس نمود كه به حصار تشريف آورد و آن پادشاه كريم اخلاق ملتمس اجابت فرموده به حصار آمد و مولانا خدمات لايق و تنسوقات موافق كه در ايام سابق جمع آورده بود به موقف عرض رسانيد و نيكو بندگيهاى سابق را به خدمات لاحق مؤكد گردانيد .\r\n\r\n","description":"","footnote":"","page_name":" 826 ","page_number":228},
  {"content":"\r\n\r\nبيت\r\n سزاى هزار آفرين است و بيش * كه خدمت كند پيش مخدوم خويش\r\nكه پيش بزرگان به پا ايستاد * كه هم خدمتش مزد خدمت نداد \r\nو ميرزا علاء الدوله مولانا احمد يساول را تحسين بسيار فرمود و به انواع پرسش و نوازش نمود .\r\nو درين ايام ، ميرزا علاء الدوله سراشمار كرده مبلغى بر عبيد و مواشى رقم فرمود و آن مبلغ هنوز وصول نيافته بود كه به ضرورت عزيمت نمود و سبب آن بود كه ميرزا سلطان ابراهيم از تخت ملك خبر پيش پدر فرستاد كه لشكر تركمان نزديك رسيد و محل توقف نماند . مناسب چنان مىنمايد كه به اطراف بيرون رويم\r\nمصرع\r\n تا خود فلك از پرده چه آرد بيرون \r\nو موكب شاهزاده از حوالى لنگر امير غياث به جانب يكه النگ رفت « 338 » و چون شرح واقعه به ميرزا علاء الدوله رسيد پاى ثبات و قرارش « 339 » از جاى رفته دست اضطرار در دامن فرار زد و غرهء ماه شعبان با صد هزار درددل و اندوه‌جان روبه راه نگويم بل به ناله و آه آورد .\r\nو بر مقتضاى الناس على دين ملوكهم سادات و علما و مشايخ و صلحا و ضعيف و قوى و شريف و دنى و اوساط محترفه و اسقاط سوقيه و عموم رعايا و جمهور برايا از كهول و شبان تا اجنه « 340 » و صبيان و از نساء و رجال تا شيوخ و اطفال از صلابت سپاه تركمان ترك خان‌ومان گفته مقام و مسكن باز گذاشتند و مضمون خوابى كه پيش ازين به چند سال يكى از اصحاب كمال ديده بود كه قايلى مىخواند :\r\n\r\n\r\n","description":"","footnote":"\r\n( 338 ) . در حبيب السير گفته است كه ميرزا سلطان ابراهيم به صوب كوهستان غور رفت .\r\n( 339 ) . ايضا : وى روى به اردوى پسر آورد .\r\n( 340 ) . اجنّه جمع جنين است .\r\n","page_name":" 827 ","page_number":229},
  {"content":"\r\n\r\nشعر\r\n اضحى هراة خلاء لا انيس بها * الّا السباع و مر الرّيح بالطلل \r\nبه ظهور آمد . خلايق مجموع علائق گذاشته بيشتر عازم جانب مشرق شدند .\r\nچه در آن طرف جبال را سيات و طلال شامخات بود جمعى كه اگر تاب آفتاب بر ايشان مىتافت تافته مىشدند ، ذره سان در كوه و بيابان حيران و سرگردان گشتند و فوجى كه اگر ماهتاب از روزن ايشان در مىآمد به‌سان شب ديجور تيره و بىنور مىشدند سايه‌وار در پس ديوار نحيف و زار ماندند . شهر از تعب شغب برآسود و بازاريان را دماغ خشك از سوداى سود و زيان تهى بود . صبا و دبور به امن و حضور در شوارع عبور و مرور مىنمودند . و كلاب عقور و اضراب طيور در بيوتات قديمه به فرح و سرور مىبودند . فواسق سوارق و لئام ايتام به فراغ خاطر و انشراح ضمير خانه‌هاى مردم مىگشودند و اقمشه و امتعه چون باد مىربودند و اگر در زوايا و بيغوله‌هاى شهر كسى به‌ندرت مانده بود از آسيب آن بىباكان ظاهر نمىتوانست شد و مولانا احمد يساول مهمات قلعه مىساخت و از تدبير امور حصار به كار ديگر نمىپرداخت .\r\nو چون كار به اضطرار كشيد و احوال خرابى شهر و بيرونها به نهايت انجاميد نسيم عنايت وزيد و صبح سعادت دميد و از پيش ميرزا جهانشاه قاصد رسيد و استمالت نامه‌ها رسانيد . مضمون آن‌كه سادات و قضات و موالى و اهالى و عموم متوطنه و جمهور سكنهء دار السلطنهء هرات مىبايد كه فارغ بال و مستقيم احوال در مساكن و اماكن خود قرار گرفته به طرفى بيرون نروند كه به‌زودى رايات ظفر آيات به فال ميمون و طالع همايون در آن خطهء جنت مثال به سعادت و اقبال نزول اجلال خواهد فرمود . ان شاء اللّه تعالى .\r\n\r\n","description":"","footnote":"","page_name":" 828 ","page_number":230},
  {"content":"\r\n\r\n\r\nذكر وصول موكب پادشاه تركمان بر سرير سلطنت خراسان\r\nميرزا جهانشاه « 341 » ارشد اولاد قرايوسف تركمان بود و نوبت سيم كه حضرت خاقان سعيد فتح مملكت آذربايجان فرمود ، سلطنت آن مملكت را به او ارزانى داشت و ضبط و دارايى آن ولايات را به عهدهء كاردانى او باز گذاشت و او در زمان حيات آن حضرت هميشه در مقام باجگزارى و خدمتكارى بود و به خدماتى كه شايستهء آن حضرت بود قيام مىنمود و چون آن حضرت عالم فانى را وداع كرد ميرزا جهانشاه را داعيهء تسخير ممالك فارس و عراق شد و از بيم حسام خون‌آشام ميرزا سلطان محمد دندان طمع به ناكام در كام او شكست و به مملكت خود قناعت نموده به جاى خود بنشست و عداوت و بيگانگى به قرابت و يگانگى مبدّل شد و ميرزا سلطان محمد صبيهء او را در نكاح شرعى آورد و چون ميرزا سلطان محمد شهد شهادت چشيد و ميرزا ابو القاسم بابر بر ممالك فارس و عراق مستولى گرديد و به سبب قضايا كه در ولايت خراسان واقع شد ، ميرزا ابو القاسم بابر عازم خراسان گشت - چنانچه شرح اين سخن در موضع او گفته شد - ميرزا جهانشاه تمام ممالك فارس و عراق در قبضهء تصرف آورد و چون ميرزا ابو القاسم بابر رحلت نمود و مملكت خراسان از منازعت شاهزادگان به يكبارگى بىسامان شد ، ميرزا جهانشاه فرصت غنيمت دانسته عزم تسخير خراسان نمود و نخست مملكت مازندران را فتح فرمود و رايت عزيمت به صوب دار السلطنهء هرات برافراشت و چون بدر كامل منازل و مراحل مىگذاشت تا به پانزده فرسخى شهر هرات رسيد « 342 » و خبر تفرقهء مردم و جلاى وطن از مقام و مسكن شنيده نشانها و استمالت‌نامه‌ها فرستاد و بزرگان و رعايا را به عدل و داد پيغام داد و پيشتر امير پيرزاده بخارى را كه از امراى ميرزا سلطان محمد بود به داروغگى تعيين نموده به جانب شهر روان فرمود و رايات نصرت شعار در ضمان عنايت\r\n\r\n\r\n","description":"","footnote":"\r\n( 341 ) . حبيب السير ج 3 جزو 3 ص 180 : مظفر الدين جهانشاه .\r\n( 342 ) . در حبيب السير گفته است كه جهانشاه خبر تفرقهء مردم در قصبهء كوسويه شنيد .\r\n","page_name":" 829 ","page_number":231},
  {"content":"\r\n\r\nپروردگار ،\r\nمصرع\r\n چون آفتاب روى به اوج شرف نهاد \r\nبه مقتضاى  إِنَّ الْأَرْضَ لِلَّهِ يُورِثُها مَنْ يَشاءُ  « 343 » سرير سلطنت خراسان در قبضهء فرمان پادشاه تركمان قرار يافت و پانزدهم ماه شعبان انوار معدلت جهانشاهى بر اطراف دار السلطنهء هرات تافت و جمعى اشراف كه در شهر مانده بودند به مراسم پيشكش و نثار قيام نمودند و ميرزا جهانشاه همه را اعزاز و اكرام نمود و چون آفتاب در اوج كمال و ذروهء استقلال نزول اجلال فرمود و شكر مواهب الهى و سپاس مكارم نامتناهى به‌جاى آورده و صورتى كه آبا و اجداد او را در آيينهء خيال محال مىنمود به عين اليقين مشاهده فرمود و نخست به مدرسهء مهد عليا گوهرشاد آغا كه به تيغ ظلم شهيد شده بود رفته شرائط زيارت به ظهور آورد و از آن‌جا به باغ زاغان كه تختگاه حضرت خاقان سعيد بود تشريف حضور ارزانى داشت و در تعظيم بارگاه آن خسرو فريدون جاه نكته‌اى نامرعى نگذاشت و بر سرير سلطنت و مستقر خلافت به تمكين تمام مقام ساخت و آفتاب عنايت او سايهء مرحمت بر مفارق رعيت آن مملكت انداخت و در شهر منادى فرمود كه هيچ آفريده متعرض و مزاحم مسلمانان نشود و به شلتاق « 344 » آن‌كه نوكر كسى بود زحمتى نرساند و سكه و خطبه به نام و القاب همايون زيب و زينت يافت و مثال اعلى به اصدار فتح نامه‌ها نفاذ يافت و دبير روشن ضمير در تقرير و تحرير مناشير يد بيضا مىنمود و مبشران اقبال همراه صبا و شمال به اطراف ممالك دائر و سائر شدند .\r\nمصرع\r\n منتشر شد قصهء فتح خراسان در جهان \r\n\r\n\r\n","description":"","footnote":"\r\n( 343 ) . سورة الأعراف 128 .\r\n( 344 ) . به ظاهر به معنى الزام بيجاست ر ك به لغات نوائيه به ذيل شيلتاق . اما به معنى بدمعاملگى است ( رسالهء فضل اللّه ) و ستم و بىحساب و خرخشه و جنگ و جبر كردن بر كسى در فرهنگ آنندراج .\r\n","page_name":" 830 ","page_number":232},
  {"content":"\r\n\r\n\r\nذكر تسخير حصار اختيار الدين\r\nحصار اختيار الدين كه قلم سحر آفرين به كرات شرح حصانت و استحكام آن داد و مولانا احمد يساول پشت استظهار به متانت حصار و ذخيرهء بسيار باز نهاد ، درين وقت كه دار السلطنه در قبضهء اقتدار ميرزا جهانشاه قرار يافت قاصدان پيش مولانا احمد فرستاده استفسار نمود كه مولوى در چه مقام است . مولانا بر مخالفت اصرار نموده آثار جنگ و جدال اظهار كرد و چون پرتو اين خبر بر خاطر انور واضح شد اثر تغير در بشرهء همايون پديد آمد و نشان كين در چين ابرو و جبين مبين ظاهر شد و به تدبير آلات محاصره و ترتيب ادوات محاربه فرمان داد . امراى نامدار و نوينيان كامكار پيرامون حصار باره‌اى رفيع مقدار بنياد نهادند و ديوارى ده گز ارتفاع گرداگرد حصار از درون و بيرون شهر برآوردند و عساكر گردون مآثر چون دواير افلاك گرد مركز خاك احاطه كردند و دائره‌وار گرد حصار درآمدند و شرار كارزار به اوج كرهء اثير و افلاك تداوير برآمد . از شست قهر عقاب خدنگ جگردوز پرواز دادند و پيوند مرغ روح از قفس قالب گشادند . در جميع مواضع باره‌اى كه ساخته بودند تيراندازها باز گذاشتند و در هر محل چند كس از تيراندازان چابك دست باز داشتند . مرغان تير تيز پر از آشيان زاغ كمان چون نسر طائر مىپريدند و حكم اندازان در شب تار چشم مار با دل مور در يك سلك مىكشيدند و در برابر هر سوراخ حصار ده جوان سخت كمان قدرانداز بود به نوعى كه فى المثل اگر در آن محل باد مويى را بجنباند ده تيربان شكار در حال از آن سوراخ گذرا كند .\r\nبيت\r\n نوك ناوك چو وهم در تك و پوى * از درون حصار مردم حوى \r\nمردم حصار از بيم خدنگ جگردوز و نوك پيكان آتش‌افروز از سر برجها پس خزيدند و با هزار خون دل دم دركشيدند و لشكر تركمان به ترتيب نقب مشغول\r\n\r\n","description":"","footnote":"","page_name":" 831 ","page_number":233},
  {"content":"\r\n\r\nشدند . نقبچيان چيره‌دست كه به قوت متين ميتين « 345 » سد سكندر را چون قلعهء خيبر از بنياد براندازند و كوه بران قوى بازو كه به سر تيشهء هنر پيشه جبال راسيات و طلال شامخات را\r\nمصرع\r\n چون خانهء زنبور مشبك سازند \r\nبه جد و جهد بسيار در كار آمدند .\r\nبيت\r\n به الهام دولت فلك داد تلقين * كه كاوند برج متين را به ميتين\r\nگروهى قوى چنگ فولاد پيشه * كه چون موم سازند خارا به تيشه \r\nو ساكنان قلعه دل بر هلاك نهاده جنگ را آماده شدند و قتال و جدال را مهيا و ساخته گشتند و لشكر نصرت شعار به زخم تير وهم رفتار سرباره و برجهاى حصار را از مردان جنگى خالى ساختند .\r\nبيت\r\n هر آن مرد كاو بود بر برج بالا * شد از زخم مست و شد از خون مىآلا \r\nو از فر شكوه پادشاه جمشيد اساس وهم و هراس در ضماير اهل حصار بنياد اندراس نهاد و مسرع ترس و بيم آيهء عذاب اليم  أَيْنَما تَكُونُوا يُدْرِكْكُمُ الْمَوْتُ وَ لَوْ كُنْتُمْ فِي بُرُوجٍ مُشَيَّدَةٍ  « 346 » برخواند و عنان تمالك و تماسك از دست ضبط و تصرف ايشان بيرون رفت . مولانا احمد يساول چون اركان دولت خود متزلزل ديد و بنياد مكنت خويش متخلخل يافت تركتاز غم و انديشه بر صحن ضمير او تاخت و وجه تدبير و\r\n\r\n\r\n","description":"","footnote":"\r\n( 345 ) . به قول صاحب برهان قطع ميتين بر وزن پيشين است به معنى كلنگ و ميل آهنى كه سنگتراشان بدان سنگ تراشند .\r\n( 346 ) . سورة النّساء 78 .\r\n","page_name":" 832 ","page_number":234},
  {"content":"\r\n\r\nصوب صواب در آن شناخت كه از ذروهء سركشى و جبارى به حضيض تذلّل و خوارى و تضرّع و زارى آيد و جمعى را شفيع سازد تا خون او را درخواست كنند و شفعا درخواست كرده ميرزا جهانشاه خون او را بخشيد و مولانا احمد از سموم قهر كه ژاله در چشم سحاب اخگر مىساخت و به آب حيات طبع آذر مىداد نيك ترسان و هراسان نمود و به نسيم لطف كه از سنگ‌خاره چشمهء سلسبيل مىگشاد اميدوارى تمام داشت . القصه مولوى با دلى متردد ميان اميد و بيم و خاطرى از اندوه دوران به دونيم مىگفت :\r\nبيت\r\n منم امروز و دلى زانده گيتى به دونيم * بيم آن است هنوزم كه به جان باشد بيم\r\nحال خود پيش كه گويم من مظلوم غريب * چارهء خود ز كه جويم من رنجور سقيم\r\nگرد من لشكر اندوه چنان حلقه زده * كه دمى راه نيابد سوى من باد نسيم \r\nجمعهء دوم رمضان از حصار بيرون آمد و تيغ در دست و كفن در گردن زمين درگاه ببوسيد و ابر عنايت بر ساحت زلّات و هفوات او باران رشد [ باريد 
  ] و مراحم خسروانه جرايد جرايم او را به زلال عاطفت فرو شست و مولوى در سلك خدام انتظام يافته سر بر خط فرمان نهاد و در خطهء امن و امان مقام گرفت و از ملك و ملك به استبقاى جانى و استيفاى نانى قناعت نمود .\r\nبيت\r\n ز دنيا قناعت نموده به كنجى * نه جوياى مالى نه دربند جاهى \r\nو چنان قلعه كه سر برج آن بر برج دو پيكر مىسود و از غايت حصانت\r\n\r\n","description":"","footnote":"","page_name":" 833 ","page_number":235},
  {"content":"\r\n\r\nصورت گشاد آن به هيچ‌وجه متصور نبود به آسانترين وجهى مفتوح و مسخر و مستخلص و مسلّم شد .\r\nبيت\r\n شهنشهى كه به هنگام كين اگر خواهد * ز هفت قلعهء گردون حصار بگشايد \r\nو ضبط و دارايى آن به امير جلال الدين بايزيد امير بسطام مفوض شد و او كوتوالى متمكن نصب فرموده .\r\nو « 347 » چون ايزد عز شانه آثار لطف خويش در كفايت اين مهم ارزانى داشت و انوار فيض فضل بر و جنات كاينات رخشان گشت و احوال دين و دولت بر وفق مرام انتظام گرفت و قواعد ملك و ملت برحسب ارادت انعقاد پذيرفت ، فرمان فرمود كه امثله و احكام حضرت خاقان سعيد تركى و فارسى معتبر و مقرر دانسته ناپرسيده « 348 » امضا دهند و در جميع امور كه با احوال جمهور تعلق داشته باشد متابعت آن حضرت واجب و لازم دانند و ميرزا جهانشاه روزى چند در شرقى هرات در النگ كاهدستان گذرانيد و بعد از آن عزم جانب ولايت هرات رود در خاطر مصمم گردانيد .\r\nمصرع\r\n بجنبيد لشكر چون درياى اخضر \r\n\r\nذكر نهضت ميرزا جهانشاه به طرف شرقى دار السلطنهء هرات و چند روزى به فراغت بودن\r\nميرزا جهانشاه چون خاطر خطير و ضمير جهانگير از كليات مهمات خراسان\r\n\r\n\r\n","description":"","footnote":"\r\n( 347 ) . حبيب السير درين موضع افزوده است كه بعد از تمكن بر تخت خراسان ، جهانشاه به تعظيم و تكريم سادات و قضات و علما و اشراف و اعيان كما ينبغى قيام نمود . اما دولتشاه ص 457 به بعد گفته است كه « فضلا برآنند كه در روزگار اسلام ازو بد اعتقادتر پادشاهى ظاهر نشده است .\r\nاسلام را ضعيف داشتى » . [ جهانشاه از شيعيان غالى بود 
  ]\r\n( 348 ) . اسفزارى : بىآن‌كه به عرض رسانند .\r\n","page_name":" 834 ","page_number":236},
  {"content":"\r\n\r\nبه تخصيص دار السلطنهء هرات جمع ساخت و رعايا را كه از خدنگ حوادث آزرده خاطر بودند به مراسم مراحم پادشاهانه نواخت ، رايات فتح آيات ارتفاع داده اعلام ظفر اعلام برافراخت و لشكرى نامحدود و سپاهى نامعدود كه مهندس عقل از شمار آن عاجز آيد و مستوفى فهم از حساب آن حيران گردد ، متوجه صوب ولايت هرات رود گشتند و امير زاده محمدى « 349 » ولد اميرزا جهانشاه به رسم منغلاى روان شد و پادشاه جهان پناه بر سمند براق اندام كه چون باد و برق مىشتافت و صبا هرچند به تعجيل تمام مىرفت گرد او را درنمىيافت نهضت فرمود و در نواحى لك‌لك‌خانه استماع نمود كه حضرت خاقان سعيد احيانا به اين مواضع مىآمد و مرغزار و النگى است درغايت لطافت و كمال نزاهت و طراوت و هواى جانفزايش صافيتر از چشمهء نور و فضاى دلگشايش تازه‌تر از چهرهء حور . از نسيم روح‌پرور آن روح فردوس اعلى استشمام مىتوان نمود و از هواى صحراى آن ابواب فرح و سرور مىتوان گشود . ميرزا جهانشاه ميل آن نزهتگاه نمود و به آن اولنگ فرمود\r\nبيت\r\n مرغزارى چو طبع اهل حضور * در لطافت به‌سان چهرهء حور\r\nصد هزاران گل شكفته درو * سبزه بيدار و آب خفته درو\r\nهر گلى گونه گونه از رنگى * بوى هر گل رسيده فرسنگى « 350 » \r\nدر همان منزل كه حضرت خاقان سعيد نزول مىفرمود آن پادشاه نيز چند روز توقف نمود و سپاه ظفر پناه تا قصبهء او به رفته ابواب عدل و داد بر روى ارباب دولت گشاد * و اين اخبار ساير به اطراف و اكناف هر بلاد و ديار متطاير شد و خلايق از مضايق روى به اوطان مألوفه و مساكن مأنوسه آوردند و به اندك فرصتى جمعيتى در دار السلطنهء هرات فراهم آمد و ماه مبارك رمضان در همان منزل گذرانيده به آداب\r\n\r\n\r\n","description":"","footnote":"\r\n( 349 ) . محمد ميرزا در زامباور ص 257 .\r\n( 350 ) . خمسهء نظامى ( هفت پيكر ) طبع طهران 1341 .\r\n","page_name":" 835 ","page_number":237},
  {"content":"\r\n\r\nعيد صيام قيام نمود .\r\nبيت\r\n ساقى بيار باده كه ماه صيام رفت * در ده قدح كه موسم ناموس و نام رفت « 351 » \r\n\r\nذكر آمدن ايلچيان و شرح بعضى وقايع و رسيدن اولاد ميرزا جهانشاه\r\nدرين ولا ، ايلچيان اطراف به رسم تهنيت فتح خراسان آمده تحفه‌هاى لايق و پيشكشهاى موافق به موقف عرض رسانيدند . ايلچى ميرزا سلطان سنجر از جانب ولايت مرو رسيد و اظهار موافقت و اشعار مصادقت نمود و از جانب شروان و شماخى ، ايلچى امير خليل اللّه دربندى آمده هداياى پادشاهانه گذرانيد و ميرزا جهانشاه انواع محبت و عنايت ظاهر ساخته و ايلچيان را به اسب و زر و كلاه و كمر نواخته اجازت مراجعت ارزانى داشت و اميرزاده يوسف « 352 » ولد ميرزا جهانشاه از مملكت كرمان به موجب فرمان رسيده موجب ازدياد مواد شهر يارى و سبب اعتضاد اساس جهاندارى آمد و ميرزا جهانشاه به رسم طواف به طرف ولايت كروخ « 353 » فرموده چند روز بساط عيش و نشاط و بزم خرّمى و انبساط مرتب بود و اردوى بزرگ از لك‌لك‌خانه به مرغزار كاهدستان * مراجعت نمود و ميرزا جهانشاه العود احمد * خوانده به منزل همايون باز آمد .\r\nو درين سال ، نهم ماه ذى قعده * مولانا جلال الدين بايزيد پورانى قدس سره\r\n\r\n\r\n","description":"","footnote":"\r\n( 351 ) . ديوان حافظ ( طبع خلخالى ) ص 307 .\r\n( 352 ) . زامباور ص 257 .\r\n( 353 ) . اسفزارى گفته است كه كرخ ( كذا ) و ياشتان آب و هواى خوش دارد و اشجار و ميوه‌هاى خوب و مزروعهاى خوب و محصولات مرغوب .\r\n","page_name":" 836 ","page_number":238},
  {"content":"\r\n\r\nكه نسيم عالم قدس مشام روح او را معطر ساخته و فروغ انوار انس بر ضمير منير او پرتو انداخته بود در قريهء مذكوره به جوار رحمت حق رحلت نمود . زيادت از نود سال عمر داشت . صحابه صفت معيشت مىكرد و ثقات از او خوارق عادات مشاهده نمودند و در قريهء پوران مدفون شد رحمه اللّه .\r\nو درين اثنا ، امراى ديوان تركمان مال بارس ئيل « 354 » حواله داشتند و با آن‌كه ميرزا سلطان ابراهيم در حوت و حمل گرفته بود اعتبار نكردند . و در خلال اين احوال به مسامع جلال پيوست كه ميرزا علاء الدوله و فرزند او ميرزا سلطان ابراهيم كه از سپاه ظفرنشان تركمان روگردان شده‌اند در ولايت غوراند : ميرزا علاء الدوله در غور پايين و ميرزا سلطان ابراهيم در غور بالااند و ميرزا علاء الدوله را اعتماد كلى بر جانب امير خليل بود و ولد او محمد خليل بر سر قرابهادر كه از جانب ميرزا سلطان ابراهيم قراول بود شبيخون برد « 355 » و تمام جهات او را به آتش غارت برباد داد و او يكه‌سوار پيش ميرزا سلطان ابراهيم رفت . ميرزا سلطان ابراهيم پيش پدر گله فرستاد و ميرزا علاء الدوله پيغام داد كه قرابهادر غلام من است و مرا ازو ذخيره‌اى در خاطر بود . بنابرآن ، اين صورت روى نمود و اين معنى موجب شد كه پدر و پسر قاصد جان يكديگر گشتند و از طرفين لشكرها مرتب ساخته به آهنگ جنگ پيش آمدند و مسافت به يك منزل رسيد . امراى ترخانى شيوهء نامهربانى مسلوك داشتند .\r\nبيت\r\n دلا مجوى ز ابناى دهر چشم وفا * كه در جبلت اين همرهان مروّت نيست \r\nو مجموع به طرف ميرزا علاء الدوله رفتند و ميرزا سلطان ابراهيم به اضطرار روى اميد به جانب پدر بزرگوار آورد و او فرزند را حبس فرمود . امراى ترخانى بعضى\r\n\r\n\r\n","description":"","footnote":"\r\n( 354 ) . بارس ئيل به معناى سال پلنگ است .\r\n( 355 ) . در حبيب السير گفته است كه امير خليل به اتفاق پسر خود محمد خليل شبيخون زد .\r\n","page_name":" 837 ","page_number":239},
  {"content":"\r\n\r\nكه ملازم شاهزاده بودند تحمل تجمل امير خليل نياوردند و دو هوايى شدند . در اين اثنا ، امير عبد اللّه خواجهء ترخان كه به حكم شاهزاده به رسم رسالت پيش ميرزا سلطان ابو سعيد رفته بود معاودت نمود و چون صورت حبس شاهزاده مشاهده كرد طاقت آن حالت نياورد و گروه انبوه از ترخانيان و غير آن اتفاق نموده برغو كشيدند و شاهزاده را به ضرب راست از حبس بيرون آورده سوار كردند و به جانب ولايت ساخران و تولك * عزيمت نمودند و باز تاج شاهى به يمن عنايت الهى به فرق فرقدساى او مقرون شد و تخت بخت از دولت مسند مشيد او تشريف يافت و طبل و علم و خيل و حشم در سلك اهتمام انتظام يافت و ميرزا جهانشاه ازين حال آگاه شد .\r\nمصرع\r\n مسرعى چون صبا جهان‌پيماى \r\nبه استدعاى ميرزا علاء الدوله روان ساخت و فرستاده چون به او رسيد سخنى كه داشت به موقف عرض رسانيد و به عنايات پادشاهانه مستظهر گردانيد ميرزا علاء الدوله را نهال آمال ميوهء مراد بار داد و گلبن اميد غنچهء مقصود برآورد و از صبا و شمال سرعت سير و استعجال استعارت نموده روز عرفهء عيد اضحى به يك فرسخى اردوى اعلى رسيد . ميرزا جهانشاه چون دولت و اقبال استقبال فرمود و مراسم تعظيم و تكريم تقديم نمود .\r\nبيت\r\n هر آن دقيقه كه در احترام واجب بود * جناب شاه جهان يك‌به‌يك به‌جا آورد \r\n\r\nذكر جشن عيد و ملاقات با ايلچيان ميرزا سلطان ابو سعيد\r\nميرزا جهانشاه روز عيد اضحى به عظمت تمام بر مسند سلطنت مقام فرمود و\r\n\r\n","description":"","footnote":"","page_name":" 838 ","page_number":240},
  {"content":"\r\n\r\nدرگاه جهان پناه به فروغ طلعت پادشاه زادگان خورشيد ديدار مشترى آثار آراسته بود امراى حضرت و اركان دولت در محل و مقام خود آرام گرفته و اطراف لشكر از مراكب كوه‌پيكر و زينهاى مرصع به در و گوهر زيب و زينت هرچه تمامتر پذيرفته مجلسى ترتيب دادند كه از سلاطين نامدار و خواقين كامكار مانند آن كمتر واقع شده باشد و ميرزا علاء الدوله را به احترام و اعزاز و اكرام درآوردند و ميرزا جهانشاه پيش آمد و توقير و تعظيم فرموده در مقام مناسب نشاند و ايلچيان ميرزا سلطان ابو سعيد ، مولانا نجم الدين عمر و مولانا يوسف عطار را در حضور ميرزا علاء الدوله حاضر ساختند و ميرزا جهانشاه با ايلچيان به آيين پادشاهانه و يوسون خسروانه ملاقات فرمود و اظهار محبت و و داد و اشعار مودت و اعتقاد نمود .\r\nو درين اثنا ، اميرزادهء پير بداق ولد ميرزا جهانشاه كه پادشاه مملكت فارس بود هژدهم ماه ذى الحجه به هرات رسيد و باعث برآمدن او آن بود كه چون خبر فتح خراسان و تسخير سرير حضرت شاهرخى در مملكت عراق و فارس انتشار يافت ، متعاقب آن اخبار به تواتر پيوست كه جمعى مخالفان در اطراف و اكناف خراسان اگرچه از آسيب سرپنجهء شيران ژيان چون آهويان وحشى در صحرا و بيابان حيران و سرگردانند ، اما انتظار فرصت مىبرند و اگر مجال جدال يابند دستبردى مىنمايند . بنابرآن شاهزاده پير بداق در عراق آهنگ گوشمال مخالف ساخته ساز راه راست كرد و بر بادپايان حجازى كوچهاى بزرگ فرمود و مانند مسافر جهان‌نورد ماه در قطع منازل دقيقه‌اى مهمل و نامرعى نمىگذاشت و چون سياح آفتاب عالم گرد در گرم روى ذره‌اى اهمال را مجال و محل نمىداد و چون به دار السلطنهء هرات رسيد ، ميرزا جهانشاه را چشم انتظار به نور طلعت حدقهء سلطنت روشن شده خاطر اميدوار به طراوت نور حديقهء دولت گلشن گشت و هاتف اقبال به زبان حال با او گفت :\r\n كه زين ماه سريع السير چون باد * بماند سالها برج تو آباد\r\nز چشم خود مدارش يك زمان دور * كه تو نورى و او نور على نور \r\nو ميرزا جهانشاه نوزدهم ماه مذكور ، امير نظام الدين سيد عاشور كه راه و رسم\r\n\r\n","description":"","footnote":"","page_name":" 839 ","page_number":241},
  {"content":"\r\n\r\nوزارت در ديوان اعلى به جانب او مفوض بود به رسالت مقرّر و معين فرمود كه همراه ايلچيان ميرزا سلطان ابو سعيد رفته چنانچه از كمال كاردانى او آيد و شايد ، در اهتمام مهمات آثار يد بيضا نمايد و از روى تجربت و راه قياس به تحقيق پيوسته كه اگر لباس ملك پادشاهان به طراز راى صايب وزيران كامل عقل شامل عدل كه در خزينهء اسرار پيش ايشان گشايند و در هنگام وقوع حوادث و حدوث وقايع بر كمال اخلاص ايشان اعتماد نمايند مطرز نباشد عقود امور سلطنت نظام نگيرد و از طوفان نوايب اساس پادشاهى خللى فاحش پذيرد . فى الجمله سيد عاشور به موجب فرموده عزيمت نمود و چون به اردوى ميرزا سلطان ابو سعيد رسيد كه در كنار آب مرغاب بود * ، ميرزا سلطان ابو سعيد جمعى را به رسم استقبال ارسال فرمود و سيد را در مقام مضبوط فرود آوردند و بعد از سه روز اطراف اردو آراسته سراپرده و بارگاه به اوج خورشيد و ماه برآمد . كثرت و غلبه به مثابه‌اى كه چشم گردون با صد هزار ديده در اطراف عالم گرديده و مثل و نظير آن نديده و گوش ايام با چندين گونه پيام كه از خواص و عوام استماع نموده مانند و شبيه آن نشنيده و چون وجوه لشكر به خوبترين صور و زيورى هرچه زيباتر آرايش يافت ، « 356 » سيد عاشور را درآورده و چندجا زانوزده به شرف تقبيل انامل فياض سرافراز شد و ميرزا سلطان ابو سعيد اخبار ميرزا جهانشاه استفسار نموده فرمود كه امير جهانشاه چون است . سيد عاشور زبدهء رسالت و محصّل سفارت به حسن عبارت به ادا رسانيده عرضه داشت كه ميرزا جهانشاه كه فسحت مملكت او از نواحى شام و روم تا حوالى اين مرز و بوم است بر همگنان ،\r\nمصرع\r\n چون چشمهء آفتاب روشن باشد \r\nبدين ولايت رسيده و بر تخت بخت به فراغ خاطر آرميده . درين ولا كه قاصدان اين درگاه و الا آمدند و سخن صلح و صفا در ميان آوردند ميرزا جهانشاه بنده را نامزد فرمود كه به زمين بوس رسد و آنچه قاصدان رسانيده‌اند به مشافهه و مواجهه\r\n\r\n\r\n","description":"","footnote":"\r\n( 356 ) . اسفزارى : حولى مجمع به صورتهاى مهيب و زينتهاى عجيب مرتّب و مزّين گشت .\r\n","page_name":" 840 ","page_number":242},
  {"content":"\r\n\r\nمعلوم كند تا قواعد محبت استحكام يابد . ميرزا سلطان ابو سعيد كلمات دلاويز و حكايات مودت‌انگيز فرموده معتمدى به اتفاق سيد پيش ميرزا جهانشاه فرستاد .\r\nو درين اثنا ، امراى ترخانى امير احمد ترخانى و برادران او بر بارهء طغيان سوار گشته و يارهء خذلان سوار ساخته سر از ربقهء مطاوعت و گردن از طوق متابعت ميرزا سلطان ابراهيم پيچيده و پاى از جادهء خدمت و دايره فرمانبردارى بيرون نهادند و به راه جفا رفته عنان وفا از دست دادند .\r\nبيت\r\n وفا مجوى ز كس ور سخن نمىشنوى * به هرزه طالب سيمرغ و كيميا مىباش « 357 » \r\nو روى اميد به درگاه جهانشاه آوردند و بعد از شرف دست‌بوس به صنوف عنايات مخصوص شدند .\r\nو آخر ماه مذكور سيد عاشور باز آمده اخبار خوب و آثار مرغوب معروض داشت و اميد صلح و صفا داد .\r\nبيت\r\n بر دل ارباب دولت كى بود زنگ ملال * هر كدورت را كه ديدى چون صفائى رفت رفت « 358 » \r\nو متعاقب سيد عاشور ، قاصد ميرزا « 359 » سلطان ابو سعيد رسيد و موافق اخبار سيد و مطابق داستان سابق سخنان لايق به عرض رسانيد و از وصول اين خبر فرخنده اثر ضماير و سراير تمام اكابر و اصاغر خرم و بىغم گشته خواص و عوام\r\n\r\n\r\n","description":"","footnote":"\r\n( 357 ) . ديوان حافظ طبع خلخالى 148 .\r\n( 358 ) . ايضا 44 : در طريقت رنجش خاطر نباشد مىبيار هر كدورت . . . .\r\n( 359 ) . اسفزارى : قاصدان .\r\n","page_name":" 841 ","page_number":243},
  {"content":"\r\n\r\nازين نشاط انبساط تمام نمودند و به فراغ‌بال در ظل ظليل اقبال مرفه الاحوال آسودند .\r\nمصرع\r\n جمع شد خاطر از پريشانى \r\n\r\nوقايع سنهء ثلاث و ستين ذكر عزيمت ميرزا سلطان ابو سعيد به هرات\r\nغوّاصان بحار آثار و نقادان جواهر اخبار كه در معنى در سلك كلك نظم داده‌اند از كنوز رموز اسماء و حروف ابواب شعور و وقوف بر ارباب الباب چنين گشاده‌اند كه چون سيد عاشور باز آمد و خبر مصالحه آورد ، ميرزا جهانشاه كه قريب چهار ماه در النگ كاهدستان منزل فرموده بود مراجعت نمود و به شمال دار السلطنهء هرات به دامن كوه مختار آمد ، بدان نيت و آن عزيمت كه در هرات قشلاق كند .\r\nناگاه اخبار به تواتر رسيد كه ميرزا سلطان ابو سعيد از كنار آب مرغاب به طرف لنگر امير غياث قدس سره ميل نمود و عازم آن است كه از جانب ولايت هرات رود درآيد « 360 » و نوعى سازد كه طغيان سپاه تركمان در مملكت خراسان به سرآيد و جمعى تراكمه كه در قصبهء او به و آن نواحى داروغه بودند بعضى گرفتار شده و باقى فرار نمودند .\r\nبيت\r\n رسيدند زنهاريان خيل‌خيل * كه طوفان به دريا درآورد سيل\r\nسپاهى به هم كرده چون كوه قاف * همه سنگ فرساى و آهن شكاف \r\nو به موقف عرض رسانيدند كه ميرزا سلطان ابو سعيد از شواهق جبال\r\n\r\n\r\n","description":"","footnote":"\r\n( 360 ) . حبيب السير ج 3 جزو 3 ص 81 : سلطان از راه لنگر امير غياث به ولايت هرات رود درآمد - اسفزارى به جانب لنگر امير غياث الدين عزيمت نمود به داعيهء آن‌كه از جانب هرات رود به شهر آيد .\r\n","page_name":" 842 ","page_number":244},
  {"content":"\r\n\r\nراسيات و مضايق طلال شامخات كه از غايت رفعت قدم فكرت هيچ آفريده برفراز آن نرسيده و چشم خيال هيچ مخلوق مثل عقبات آن نديده با سپاهى كه نطاق عقد و بيان از احصاى آن تنگ آيد و كميت خوش خرام قلم را در ميدان استقصاى آن [ پاى 
  ] به سنگ آيد ، كماندارانى كه به زخم تير نسر طائر را از اوج فلك به زير آرند و تيغ گذرانى كه به حدت شمشير تيز نفير رستخيز از جان مريخ خونريز برآرند و عرابه‌ها كه گويى منطقه البروج « 361 » و معدل را در محور كشيده‌اند يا دايرهء ميل كلى و مارّه به اقطاب اربعه را با يكديگر منطبق گردانيده ، گذر فرمود و آهنگ جنگ و جدال و عزم رزم و قتال دارد .\r\nميرزا جهانشاه را از استماع اين خبر دود حيرت به‌سر برآمده آتش غيرت در درون زبانه‌زدن گرفت و فرمود تا لشكر كوه‌پيكر گردون پيكار عفريت منظر اهرمن ديدار ابر جوش رعد خروش صاعقه كوش كه تعداد آن در اعداد هندسهء فكر نگنجد - تا عقود ابهام و خنصر محاسبان مستحضر در آن معرض چه سنجد - مستعد جنگ و جدال و منتهض حرب و قتال به جانب ولايت هرات رود عود نمود و شاهزاده پير بداق كه به زعم تراكمه سرآمد آن لشكر و جهان پهلوان آن حشر بود به رسم منغلاى « 362 » سبقت نمود و آن دو سپاه خونخوار و آن دو درياى ز خار تنگاتنگ دو فرسنگ رسيدند و جوانان جانبين و نوخاستگان طرفين به يوسون مصاف در طواف آمدند .\r\nبيت\r\n تف تيغ و خنجر چنان برفروخت * كه در چشمهء چرخ ماهى بسوخت \r\nو قراولان رزمخواه و دلاوران آن دو سپاه مردان مرد و دليران صف نبرد\r\n\r\n\r\n","description":"","footnote":"\r\n( 361 ) . براى منطقة البروج و باقى سه دايره مذكور المتن ر ك به فرهنگ آنندراج به ذيل دائرهء عظمى .\r\n( 362 ) . صاحب حبيب السير گفته است كه پير بداق را به رسم منغلاى از پيش روان فرمود و خود نيز از عقب شتافته در قريهء يحيى آباد نزول نمود .\r\n","page_name":" 843 ","page_number":245},
  {"content":"\r\n\r\nحمله‌هاى بهادرانه به هم نمودند و از جام حسام شراب تلخ كام بر يكديگر پيمودند و جمعى گردنكشان لشكر تركمان گرفته گشته و به تيغ بىدريغ كشته بر خاك هلاك افتادند .\r\nو اميرزاده پير بداق از آن ميدان روگردان شده گريان و نالان پيش پدر آمد و شرح واقعه باز گفت . ميرزا جهانشاه از مشاهدهء اين احوال خيال محال از دماغ بيرون كرده پختن سوداى خام كه در ديگ غرور عشوهء ايام داشت از سر نهاد و دانست كه بيش ازين طمع در ملك خراسان كردن آب در هاون سودن و آهن سرد كوفتن است . « 363 »\r\nبيت\r\n ان كنت تطمع فى خراسان فدع * هيهات تضرب فى حديد بارد \r\nو به تدبير و تفكر و انديشه و تحير طريق صواب و صلاح آن كار مسلوك داشت و تمامى همت بر تدارك امر خطير برگماشت و چندان‌كه تأمل مىكرد آن دريا نه به اندازهء سباحت او بود و سلوك آن جاده نه به قدر سياحت او نمود .\r\n\r\nذكر مصالحت فرمودن دو پادشاه كامران و معاودت ميرزا جهانشاه به جانب آذربايجان\r\nميرزا جهانشاه در آن زمان كه مزرعهء يحيى * آباد را لشكرگاه ساخته بود و سپاه غم و اندوه بر ساحت خاطر او استيلا يافته آثار عجز و ضعف بر صفحات احوال خود مشاهده نمود و پيوسته از جانب دار الملك تبريز ايلچيان مىرسيدند و به موقف عرض مىرسانيدند كه اميرزاده حسينعلى « 364 » ولد ميرزا جهانشاه كه مدتى محبوس\r\n\r\n\r\n","description":"","footnote":"\r\n( 363 ) . دولتشاه ص 474 گفته است كه جهانشاه از جهت تسلط سلطان حسين در استراباد و قتل كردن او حسين بيك تركمان را سخت شكسته دل شده بود با سلطان ابو سعيد صلح كرد و خراسان را به وى گذاشت .\r\n( 364 ) . زامباور ص 257 : حسنعلى - حبيب السير : حسينعلى .\r\n","page_name":" 844 ","page_number":246},
  {"content":"\r\n\r\nبود از حبس خلاص يافته و دست به خزاين دراز كرده لشكر بسيار جمع آورده\r\nمصرع\r\n همه را لعل به دامن دهد و زر به حوال \r\nميرزا جهانشاه از استماع اين خبر سراسيمه و مضطرب احوال شد و چاره غير آن نديد كه از روى بيچارگى طلب صلح نمايد .\r\nمصرع\r\n چاره‌اى كو بهتر از بيچارگى \r\nو سيد عاشورا را در خلوت طلبيده فرمود كه بار ديگر پيش ميرزا سلطان ابو سعيد رفته اطراف آن كار فراهم آورد و سيد عاشور به اردوى همايون رسيد و به وسيلهء امرا حديث صلح و صفا به سمع اشرف اعلى رسانيد . ميرزا سلطان ابو سعيد فرمود كه اين معنى به آن‌وجه صورت مىبندد كه * تمام مملكت حضرت خاقان سعيد را گذاشته بدانچه آن حضرت در زمان حيات براى امير جهانشاه مقرر كرده اكتفا و قناعت « 365 » نمايد و بر آن‌وجه آيينهء اعتقاد را از زنگار انكار بزدايد تا چهرهء مقصود به خوبتر وجهى جلوه‌گر آيد .\r\nو بعد از گفت و شنود بسيار و آمدشد بىشمار ، ميرزا سلطان ابو سعيد كه آئيينهء ضميرش به صيقل تأييد الهى جلا يافته بود و انوار عنايت نامتناهى بر آن تافته دانست - و با اين همه دانش در سنهء ثلاث و سبعين كه عنايت ملك منّان تمام ممالك فارس و عراق و آذربايجان را در قبضهء اقتدار او قرار داد ، هرچند امير حسن بيك « 366 » از اولاد امير قراعثمان « 367 » پوزش نمود ، ميرزا سلطان ابو سعيد التفات نفرمود تا غالب مغلوب گشت و محكوم حاكم شد و رسيد به ميرزا سلطان ابو سعيد آنچه رسيد چنانچه شرح و بسط در آن سخنان از مساعدت وقت مأمول است -\r\n\r\n\r\n","description":"","footnote":"\r\n( 365 ) . اسفزارى : و به طريق زمان آن حضرت در مقام اطاعت و متابعت آيد .\r\n( 366 ) . يعنى اوزون حسن بن على از آق‌قويونلوها ، ر ك براى نسبش به زامباور ص 259 .\r\n( 367 ) . يعنى قرايولق عثمان فرمانرواى اول ازين خانواده .\r\n","page_name":" 845 ","page_number":247},
  {"content":"\r\n\r\nان شاء اللّه تعالى - كه اگر ارباب مكنت و خداوندان دولت در حال قدرت جانب خصم مغلوب را مهمل گذارند و ملتمس دشمن مقهور را مبذول ندارند هر آينه واقعه‌اى روى نمايد كه تدارك آن در حيز امكان نيابد و از آن‌جا كه طبع كريم و خلق عظيم او بود التماس ميرزا جهانشاه را اجابت فرمود مقرر آن‌كه تمام ممالك خراسان داخل ديوان ميرزا سلطان ابو سعيد شده ميرزا جهانشاه بازگردد و متعرض اين ولايات نشود و عهد و پيمان بسته شرايط ايمان به مواثيق عهود تأكيد يافت و مشرب وفاق از شائبهء نفاق صافى شد و سيد عاشور از اثر سعى مشكور با حصول مرام و شمول انعام بازگرديد و خبر صلح و صفا بر وجه دلخواه به ميرزا جهانشاه رسانيد .\r\nو لشكر تركمان ، از مزرعهء يحيىآباد كه مقام صلح و صفا بود ، معاودت نمود و از جانب جنوب شهر و پايان قريهء مرغاب « 368 » و زيارتگاه « 369 » عنان عزيمت ، كه به حقيقت عنوان هزيمت بود ، انعطاف فرمود و سرّ اقمنا كارهين و خرجنا متحيرين بر صفحات احوال او ظاهر شد و اين رجعت ، كه موجب استقامت امور جمهور بود ، اوايل ماه صفر فرخنده اثر كه مطلع ديباچهء فتح و ظفر است روى نمود و ميرزا سلطان ابو سعيد را هاتف اقبال به زبان حال مىگفت :\r\nبيت\r\n ز سپاه پيل زورت دل خصم خون شد آرى * چه زند به پاى پيلان إله چوق تركمانى « 370 » \r\nو روز جمعه هشتم ماه مذكور ، امير سيد اصيل الدين ارغون و امير مبارز الدين پهلوان حسين ديوانه به شهر آمدند و دروازه‌ها مضبوط ساخته حصار اختيار الدين را در\r\n\r\n\r\n","description":"","footnote":"\r\n( 368 ) . براى اين قريه ر ك به ليسترينج ص 41 .\r\n( 369 ) . دار العباده زيارتگاه قريه‌اى است به قول اسفزارى كه دروى قريب هزار و دويست دكان است و سلطان حسين درو مسجد جامعى درغايت وسعت و نزاهت ساخته .\r\n( 370 ) . به فتح الف در رسالهء فضل اللّه خان و بالضم در فرهنگ آنندراج .\r\n","page_name":" 846 ","page_number":248},
  {"content":"\r\n\r\nقبضهء اقتدار آوردند و حقيقت آن‌كه آمدن ايشان درين روز آتش ظلم تركمان را كه بالا گرفته بود پست گردانيد و غبار غارت و تاراج كه در شهر و بيرون به فلك رسيده بود به كلى فرو نشست و رعايا در مهاد امن و امان ، فارغ‌بال و مستقيم احوال آسودند و در مسكن و مقام خود آرام فرمودند .\r\nبيت\r\n روز هجران و شب فرقت يار آخر شد * بزدم فال و گذشت اختر و كار آخر شد\r\nصبح اميد كه بد معتكف پردهء غيب * گو برون آى كه كار شب تار آخر شد\r\nباورم نيست زبد عهدى ايام هنوز * قصهء غصه كه در دولت يار آخر شد « 371 » \r\n\r\nذكر طلوع آفتاب رايت سلطانى و جلوس بر سرير سلطنت خراسان كرّت ثانى\r\nقال اللّه تعالى  ثُمَّ رَدَدْنا لَكُمُ الْكَرَّةَ عَلَيْهِمْ وَ أَمْدَدْناكُمْ بِأَمْوالٍ وَ بَنِينَ  « 372 » عنايت حضرت رب العالمين چون مملكت روى زمين را چندگاه جولانگاه حضرت خلافت پناهى ، شايستهء سرير سلطنت و شاهنشاهى ، خورشيد آسمان صاحبقرانى ، جمشيد ايوان جهانبانى ، سلطان اقاليم عالم ، فرمان فرماى صناديد بنى آدم ، مالك ممالك عرب و عجم ، سالك مسالك فريدون و جم ، تاجبخش خسروان جهان ، باج‌ستان سلاطين دوران ، المتمّثل  إِنَّ اللَّهَ يَأْمُرُ بِالْعَدْلِ وَ الْإِحْسانِ  ، « 373 » معز السلطنه و الخلافة والدين ، ميرزا سلطان ابو سعيد گوركان گردانيده بود و سراپردهء عظمت و جلال او را برفراز اين شش طاق معلق و نه رواق منطبق رسانيده لاجرم بار ديگر آفتاب دولت آن حضرت سايهء عنايت بر سر مظلومان مملكت خراسان انداخت و\r\n\r\n\r\n","description":"","footnote":"\r\n( 371 ) . ديوان حافظ طبع خلخالى ص 114 : شب فرقت ، زدم اين فال .\r\n( 372 ) . سورة الأسرى 6 .\r\n( 373 ) . سورة النّحل 90 .\r\n","page_name":" 847 ","page_number":249},
  {"content":"\r\n\r\nجانهاى ستم رسيدگان را از آسيب خدنگ جوانب حوادث كه دست جفاى روزگار زوركار بر كمان تركمان بسته بود خلاص ساخت ، سادات عظام و قضات اسلام و ائمه و موالى و اكابر و اهالى مضمون اين موزون كه منتظم در سلك در مكنون است ورد خويش ساخته مىگويند :\r\nبيت\r\n به حمد اللّه كاز اقبال هماى چتر سلطانى * همايون فال شد بومى كه بودش رو به ويرانى \r\nالقصه چون لشكر تركمان با حيرت و حسرت فراوان راه ممالك آذربايجان پيمودن گرفتند ، طليعهء لشكر فيروزى اثر و مقدمهء سپاه فتح و ظفر چون مهر از سپهر مراد طلوع آغاز نهاد و چهاردهم « 374 » ماه مذكور آفتاب رايت منصور بر سر مزار مطلع الأنوار قطب وقت ، شيخ الكل فى الكل ، خواجه عبد اللّه انصارى قدس سره طالع شد و در رعايت زيارت شرايط تعظيم و احترام ظاهر گردانيد و صلات و صدقات به فقراى مستحقان رسانيد و از آن‌جا پاى دولت در ركاب سعادت درآورده بر سمند سپهر پيكر سوار شد و عازم دار السلطنهء هرات گشت و تمام رعيت شهر هرات و بلوكات * بر سر راه آمده از صدق دل و صميم جان دعا و ثناى پادشاه جهان پناه مىگفتند و انواع تحفه و نثار بر سر راه آوردند و سلطان كشورستان چون آفتاب نصف النهار در شمال هرات پيش كوه مختار به آيين سلاطين جم اقتدار نزول اجلال اختيار فرمود و روز جمعه پانزدهم ماه باغ شهر از فروغ طلعت همايون غيرت‌افزاى فضاى گردون آمد . رعايا از ظلمات ظلم به سرچشمهء آب حيات عدل رسيدند و خلايق در رياض رفاهيت و حدايق فراغت آرميدند و آن حضرت در تجديد مشاهد عدل سعى و اجتهاد به نوعى نمود كه انوار شواهد و دلايل آن هميشه چون روز روشن خواهد بود و در تشييد معاقد دين و تمهيد قواعد شرع مبين شروع به نوعى كرد\r\n\r\n\r\n","description":"","footnote":"\r\n( 374 ) . حبيب السير : روز پنج شنبه .\r\n","page_name":" 848 ","page_number":250},
  {"content":"\r\n\r\nكه رخسار ايام به ذكر حسن طراوت آن كلام سرخ‌روى خواهد ماند و رسوم محدث و بدعتهاى مذموم و آيين جور و قوانين حيف چون عنقا در جهان معدوم شد .\r\nبيت\r\n ستم مكن كه درين كشتزار زود زوال * به داس دهر همان بدروى كه مىكارى \r\nسكه از فرّ نام فرخ او خنده بر لب و خطبه از يمن القاب او بلندآوازه و عالى رتبت\r\nبيت\r\n تا همايون نام شه را سكه بر دل نقش كرد * مهر از مهرش دهان سكه پر زر مىكند\r\nمنبرى كاز خطبهء القاب او زينت گرفت * مشترى گوهر نثار فرق منبر مىكند \r\nو همان روز مسجد جامع * از فروغ طلعت آن حضرت رشك ايوان خورشيد لامع شد و بعد از اداى نماز و عرض نياز به درگاه پادشاه كارساز به مجلس انس و مهبط انوار قدس يعنى مجلس وعظ جناب ولايت مآب ارشاد انتساب ، خواجه شمس الحقيقة والدين محمد الكوسويى « 375 » قدس سره كه از اولاد امجاد شيخ الأسلام احمد جام بود و از فرايد فوايد آن بحر زخار بسيار درّ شاهوار و لآلى آبدار در سلك استماع انتظام داد .\r\n\r\n\r\n","description":"","footnote":"\r\n( 375 ) . براى خواجه شمس الدين محمد ر ك به نفحات ص 574 و حبيب السير ج 3 جزو 3 ص 173 . وى در 863 وفات يافت و قبر وى در حوالى جامع هرات است نيز ر ك به رشحات صفحات 140 ، 153 ، 275 و 343 .\r\n","page_name":" 849 ","page_number":251},
  {"content":"\r\n\r\nبيت\r\n محمد كاز احمد گهر يافته * بسى معدن راز دريافته\r\nنمودار كشفش به صدق و صفات * فزون از كرامت كم از معجزات\r\nمثالى است در وى ز پيغمبران * به يك كاف تشبيه فرق اندر آن \r\nو از غرر نصايح كان يسار و بحر استظهار به مستقر سلطنت معاودت فرمود .\r\nبيت\r\n از آن‌جا بسى در به پيمانه كرد * بدان پردلى رو سوى خانه كرد \r\nبعد ازين قرار با خامهء بدايع نگار آن است كه تعبير از نام خجسته فرجام پادشاه جهانگير به حضرت خلافت پناهى نمايد تا از عهدهء وعده كه در اول كتاب واقع شده بيرون آيد .\r\n\r\nذكر نهضت حضرت خلافت پناهى به عزم رزم شاهزادگان و قتل ميرزا سلطان سنجر\r\nقال اللّه سبحانه  وَ لَوْ لا دَفْعُ اللَّهِ النَّاسَ بَعْضَهُمْ بِبَعْضٍ لَفَسَدَتِ الْأَرْضُ  « 376 » مالك ملك على الأطلاق عزّ شانه چون خواهد كه عنان سلطنت مملكتى به قبضهء اقتدار خلافت شعارى سپارد ، اول هركس را به ناخن نخوت سر استكبار مىخارد به دست تأييد الهى از پا درآرد و پادشاه ممالك آفاق عم احسانه هرگاه ارادت فرمايد كه گلشن ولايت را به آب عدالت كشورستانى خرم و سرسبز سازد نخست خار ظلم از صحن گلزار آن به تيغ ظفرنگار براندازد .\r\nبيت\r\n جاى دو شمشير نيامى كه ديد * بزم دو جمشيد مقامى كه ديد ؟ \r\n\r\n\r\n","description":"","footnote":"\r\n( 376 ) . سورة البقرة 251 .\r\n","page_name":" 850 ","page_number":252},
  {"content":"\r\n\r\nموافق اين عبارت و مطابق اين استعارت حال همايون فال حضرت خلافت پناهى است كه چون سپاه تركمان از مملكت خراسان بيرون رفت و آن حضرت دار السلطنهء هرات را مستقر سرير سلطنت فرمود و يورت قشلاق در آن بلده تعيين نمود و سپاه ظفر انتساب كه ملازم ركاب دولت مآب بودند اجازت يافته معاودت نمودند « 377 » و آن حضرت توكل بر آفريدگار جزو وكل كرده يك دو هزار سوار نامدار در ظل رايت فتح آيت بازداشت و برتخت بخت و مسند دولت اقامت نموده رايت فراغت برافراشت .\r\nو در خلال اين احوال به مسامع جلال رسيد كه ميرزا سلطان سنجر و ميرزا علاء الدوله و ميرزا سلطان ابراهيم با يكديگر موافقت نموده آهنگ جنگ و جدال و انديشه حرب و قتال دارند و چون خبر قلّت لشكر ماوراء النهر به شاهزادگان رسيده بيخودانه در حركت آمده‌اند و رسل و رسايل به يكديگر فرستاده و در باب مقابله و مقاتله فصول فضول پيغام داده‌اند و در خيال فاسد ايشان آن‌كه سپاه ظفر پناه به واسطهء قلت رجال دست از افروختن آتش قتال بازدارند و تاب مقاومت كثرت آن جمع پريشان نيارند و برين انديشه عزم رزم جزم كرده‌اند و در حوالى بلدهء سرخس به هم پيوستند و چون راى آفتاب اشراق بر صحت اين اتفاق اطلاع يافت و شعشعهء اين انديشه بر پيشگاه خاطر آگاه پادشاه ممالك پناه تافت ، راى اعلى بر عزم جهانگشايى و پريشان ساختن آن فرقهء هرجايى قرار يافت .\r\nو در اوايل حمل كه غرهء سال اقبال بود رايات نصرت آيات از دار السلطنهء هرات جنبش نمود و با سپاه گردون صولت بهرام سطوت آهنگ جنگ ساز كرده عزيمت فرمود و هرچند لشكر منصور در غايت قلت بود و مجال جدال در نظر مردم كوته‌بين محال مىنمود ، اما حضرت خلافت پناهى به موجب نص كلام الهى  كَمْ \r\n\r\n\r\n","description":"","footnote":"\r\n( 377 ) . در حبيب السير گفته است كه به سبب عبور لشكر تركمان و بعضى ديگر از وقايع و حوادث در هرات و توابع و مضافات قحطى صعب روى نمود چنان‌كه خلقى بىشمار از فقدان نان جان دادند . پس سلطان سعيد نظر به رفاهيت خلق بيشتر لشكر را به جانب ماوراء النهر فرستاد .\r\n","page_name":" 851 ","page_number":253},
  {"content":"\r\n\r\n مِنْ فِئَةٍ قَلِيلَةٍ غَلَبَتْ فِئَةً كَثِيرَةً  « 378 » پشت استظهار به عون عنايت پروردگار جل شانه قوى داشت و كثرت مخالفان و ازدحام ايشان را عدم مىانگاشت . درين ولا به حسب حسن اتفاق ، كه دولت مطلقا عبارت از آن است ، لشكرگران و سپاه بىكران از جانب ماوراء النهر با امراى كبار چون امير سلطان احمد تمرتاش و امير سيد مزيد « 379 » ضميمهء سپاه ظفر پناه آمدند و هماى لواى همايون فال بال اقبال باز كرد و باز اعلام ظفر اعلام در هواى فضاى صحراى هيجا در پرواز آمد و اهل ادبار كبوتروار از نهيب عتاب عقاب با هزار اضطرار و اضطراب عزيمت داشتند و به‌سان مرغابى كه از شكوه شاهين قهر در گرداب تحير مانده صورت فرار بر لوح انديشه مىنگاشتند . اما جمعى را كه از جام حسام جرعهء حمام مىبايست چشيد و از صفير تير پيغام جانستان دلپذير مىبايست شنيد به خيال محال داعيهء جنگ و جدال و انديشهء قتال با خود راست آورده بودند و ميدان قتال جنگ تعيين مىنمودند و ساز راه محاربت مىساختند و طرح مبارزت و اساس مقاومت مىانداختند و ميان مرو و سرخس « 380 » صورت مقابله و شكل مقاتله پديدار آمد . مبارزان روزگار و جنگاوران روز كار آتش قتال اشتعال داده انگيز شدند و افواج امواج درياى حرب در تلاطم آمد .\r\nبيت\r\n درآمد به هم گرز و تير و سپر * زهر سوى بر نيزه‌ها رفت رسر \r\nمخالفان به يك بار چون اقطار امطار فروريختند و به زخم تيغ و سنان و نوك\r\n\r\n\r\n","description":"","footnote":"\r\n( 378 ) . سورة البقرة 249 .\r\n( 379 ) . حبيب السير : مزيد ارغون - در دولتشاه ص 536 غالبا همين نام به سيد مزيد ارغون تصحيف شده است .\r\n( 380 ) . دولتشاه ص 417 ، 475 گفته است كه اين مصاف « در حدود كولان كه از اعمال بادغيس است دست داد » .\r\n","page_name":" 852 ","page_number":254},
  {"content":"\r\n\r\nناوك جانستان در يكديگر آويختند و جمعى از سپاه ظفر پناه تاب مقاومت نياورده پشت دادند و رو به گريز نهادند . چنانچه بعضى كه از ميدان روگردان شدند تا دار الملك سمرقند جايى آرام نگرفتند و آن‌جا اخبار غيرواقع درانداختند و آوازه انهزام آن حضرت منتشر ساختند و سمرقند نوعى به هم برآمد كه بدفرصتان را خيال فتنه‌انگيزى در دماغ رسوخ يافت و شرار شر و شور بر اطراف و اكناف آن بلده تافت و همچنين در تمام ولايات خراسان تا استراباد و مازندران اين سخن دروغ شايع شد و هركسى در مملكتى و ناحيتى طامع گشت .\r\nالقصه چون هر دولشكر به هم برآمد ، لشكر قول كه در ظل رايت حضرت خلافت پناهى بود جنبش نمود و به تأييد عنايت پروردگار و قوت بازوى كامكار حمله فرمود .\r\nقطعه\r\n لشكر عزم شهى را شد علم لا ينصرف * در مقام كسر از آنش فتح شد قائم مقام\r\nكركس تيرش چو از زاغ كمان گيرد هوا * بوم شوم جان بدخواهان شود جفت حمام\r\nمىنهد سر دشمنش چون آب تيغش مىخورد * كاب تيغش در سر بدخواه مىگردد مدام \r\nو فوجى دلاوران دل از جان برداشته و جمعى جانسپاران جان در راه پادشاه عدم انگاشته به اشتعال آتش قتال اشتغال نمودند و از جام حسام دور جور بر يكديگر پيمودند . تيغ از شراب خون دليران چون مستان سرافشانى آغاز كرد و نيزه به غارت جانها دست تطاول دراز كرد . تير سفارت اجل را دهان گشاده و تيغ مهارت عمل را زبان داده . هرچند نيزه تطاول نمود ، سپر تحمل فرمود و هرگاه گرز زبردستى اظهار كرد درع فروتنى اختيار كرد .\r\n\r\n","description":"","footnote":"","page_name":" 853 ","page_number":255},
  {"content":"\r\n\r\nبيت\r\n به خونريزى روان شد تير دل دزد * دلى مىخست و جانى مىستدمزد\r\nدهان در گوش مردان كرد سوفار * سخن مىگفت كاينك نوبت كار\r\nمبارز تشنهء شمشير گشته * به خون‌آشامى از خود سير گشته\r\nهمى خنديد زخم از هيكل مرد * به خنده گريهء خونريز مىكرد\r\nبه گرمى تو سنان چون برق گشتند * ميان آب و آتش غرق گشتند \r\nو هنوز ساعتى نگذشته بود كه صداى نداى  وَ مَا النَّصْرُ إِلَّا مِنْ عِنْدِ اللَّهِ  « 381 » به اوج خورشيد و ماه رسيد و انوار عنايت الهى از مشرق دولت حضرت خلافت پناهى دميد و ميرزا سلطان سنجر و ميرزا علاء الدوله به يك بار با دلى از اندوه به دونيم پشت دادند و با هزار ترس و بيم روى به هزيمت نهادند و ميرزا سنجر نامراد به زخم سنان جانستان سيد مراد مجروح شده گرفتار گشت .\r\n يكى نيزه زد بر پس پشت او * نگونسار شد تيغ از مشت او\r\nگرفتش كمربند سيد مراد * زدش بر زمين داد مردى بداد \r\nو او را دست و گردن بسته به پايهء سرير اعلى آوردند و شحنهء قهر به قتل او فرمان داد « 382 » و امراى او شيخ ذوالنون و محمد بيك را در عقب او فرستاد .\r\nمصرع\r\n مردن اوليتر كه در بىاعتبارى زيستن \r\nو اين واقعه اواسط ماه جمادى الأولى به ظهور آمد و حضرت خلافت پناهى بر الطاف نامتناهى شكر مواهب الهى به‌جاى آورد و بهادران و امرا را كه داد مردانگى داده بودند كنار گرفت و هريك را به مواهب بلند و مناصب ارجمند\r\n\r\n\r\n","description":"","footnote":"\r\n( 381 ) . آل عمران 126 .\r\n( 382 ) . ر ك به حبيب السير ج 3 جزو 3 ص 199 در ترجمهء صدر الدين ابراهيم قمى براى قصه‌اى كه راجع است به اين قتل .\r\n","page_name":" 854 ","page_number":256},
  {"content":"\r\n\r\nاختصاص داد و مثال آسمان امتثال به تحرير فتح نامه‌ها نفاذ يافت و دبير روشن ضمير صحائف بلاغت شعار مشتمل بر استخلاص بلاد و امصار در قلم درافشان آورد و عقود معانى خوب در سلك الفاظ مرغوب نظم داد و امثله و احكام به اطراف ممالك فرستاد و سر ميرزا سنجر را به دار السلطنهء هرات آوردند و ميرزا علاء الدوله و ميرزا سلطان ابراهيم كه طناب عناد تاب داده بودند و فتنهء خفته را بيدار كرده در اثناى تف كارزار و سموم آتش پيكار چون باد آتش پاى گشتند و از جولانگاه ميدان تا موضع مزينان « 383 » كه از توابع ولايت سبزوار است در هيچ محل قرار و آرام نگرفتند و همه راه آب‌شور و خار مغيلان راح و ريحان شمردند و در صفت فرارشان محرّر شده .\r\n علادوله ميرزا گريزد ز جنگ * اگر در سپاهش فريدون بود\r\nپسر گر گريزد مكن عيب او * از آن بىهنر پرهنر چون بود \r\nو حضرت خلافت پناهى امراى عظام امير على فارسى و امير سيد اصيل را به رسم تكاميشى در قفاى گريختگان ارسال نمود و موكب همايون به جانب هرات عود فرمود .\r\n\r\nذكر معاودت رايات ظفر آيات و شرح بعضى حالات\r\nحضرت خلافت پناهى [ چون 
  ] به عون عنايت الهى راى جهانگشاى از كليات مهمات فارغ ساخت و اطراف و جوانب بلاد و امصار مملكت خراسان را از آسيب تعرض بىباكان باز پرداخت ، لواى نصرت‌نما را بر سمت دار السلطنهء هرات كه مطلع خورشيد دولت و مشرق صبح سعادت است حركت داد و جناب شيخ الأسلام ، قدوة نحارير الأنام ، برهان الشريعة و الملة والدين ، خواجه مولانا ادام اللّه تعالى ايام حياته كه آفتاب آسمان خاندان صاحب هدايه و چراغ دودمان آن\r\n\r\n\r\n","description":"","footnote":"\r\n( 383 ) . ر ك براى اين موضع به ليسترينج ص 43 .\r\n","page_name":" 855 ","page_number":257},
  {"content":"\r\n\r\nزمرهء عنايت است و در ابتداى سلطنت حضرت خلافت پناهى به خراسان آمده چند سال مقيم بود و باز به موجب استدعاى آن پادشاه در زمان سلطنت ميرزا ابو القاسم بابر عود نمود - چنانچه شرح اين سخن در محل آن مسطور است - درين ولا ، چون دولت و سعادت ملازم بارگاه جهان پناه بود حضرت خلافت پناهى انعام عام و اكرام تام شامل احوال جناب شيخ الأسلام ساخته اجازت مراجعت نمود .\r\nو در خلال اين احوال جناب ولايت مآب ، صاحب كرامات ظاهر ، حاوى مقامات باهر ، خواجه شمس الدين محمد الكوسويى ثم الجامى ، از سراى فانى به مأواى باقى رحلت نمود و در قبلى مسجد جامع در سرايى كه توطن داشت مدفون گشت . حضرت خلافت پناهى از استماع اين خبر متأثر شد . چه حسن ارادت و اعتقاد نسبت با جناب ارشاد مآب كمال انعقاد داشت و حكم همايون نافذ شد كه بر سر مزار بزرگوار قبهء عالى و عمارتى متعالى سازند . « 384 » و اللّه الموفق .\r\nو موكب ظفرنشان ، بعد از چند گاه كه در نزهتگاه ولايت بادغيس به نشاط و عيش گذرانيده بود ، عنان دولت به جانب ييلاق كوه كيتو * انعطاف فرمود و در فضاى چون فردوس برين دلگشاى و انواع رياحين آن به‌سان برگ درختان بيرون از حدّ احصار فرود آمد .\r\nو درين ولا به سمع اعلى رسيد كه امرايى كه در قفاى ميرزا علاء الدوله و ميرزا سلطان ابراهيم رفته بودند سرعت سير از ابر و باد استعارت نمودند و تا قصبهء مزينان رانده آن‌جا خبر يافتند كه جماعت گريخته به طرف بسطام رفتند و گروهى انبوه چون ميرزا خليل ولد ميرزا صالح و امراى برلاس و فوجى از پدر و پسر روگردان شده پيش ميرزا سلطان حسين كه در زمان تركمان بر ولايت جرجان و مازندران مستولى شده بود درآمدند و اين سخن محتاج بيان است .\r\n\r\n\r\n","description":"","footnote":"\r\n( 384 ) . نسخه اضافه دارد : و الحالة هذا جمعى معماران كاردان در اتمام آن مرام اهتمام تمام مبذول دارند .\r\n","page_name":" 856 ","page_number":258},
  {"content":"\r\n\r\n\r\nذكر مبادى احوال ميرزا ابو الغازى سلطان حسين بهادر\r\nميرزا سلطان حسين بن ميرزا منصور بن ميرزا بايقر ابن ميرزا عمر شيخ بن حضرت صاحبقران امير تيمور گوركان * مدتى مديد به فرمودهء حضرت خلافت پناهى در ارگ سمرقند محبوس بود و باز به فرمان آن حضرت از حبس خلاص يافته « 385 » از جيحون عبور نمود و ملازم ميرزا ابو القاسم بابر شده آن پادشاه نيك اخلاق شاهزاده را احترام تمام فرمود و صد هزار دينار كپكى علوفه تعيين نمود و ميرزا سلطان سنجر صبيهء خويش را به آيين شرع شريف در عقد ازدواج او آورد « 386 » و بعد از وفات ميرزا ابو القاسم بابر ، ميرزا سلطان سنجر ازو هراسان گشته « 387 » قاصد جان او گشت و ميرزا سلطان حسين در بيابان و ريگستان خوارزم درآمد و عزيمت استراباد نموده در راه ، امير بابا حسن كه از صدمت لشكر تركمان روگردان شده عزم ملازمت ميرزا سلطان سنجر داشت به او رسيد و به استظهار لشكر بسيار ، غرور و پندار او را بر آن داشت كه در مقام مقابله رايات مقاتله برافراشت ، هرچند با ميرزا سلطان حسين اندك مردمى بيش نبود ، فتح و نصرت از حضرت عزت دانسته دل در عون عنايت آفريدگار بست و به يك حملهء بهادرانه سپاه دشمن را برداشته بابا حسن به قتل آمد و حكم فرمود كه مردم بابا حسن را كسى تعرض « 388 » نرساند و تمام لشكر و جهات او در\r\n\r\n\r\n","description":"","footnote":"\r\n( 385 ) . باعث حبس بر مطلع ج 2 مذكور است . نيز ر ك براى اين واقعه و ديگر وقايع ايام ابتدائيه ميرزا سلطان حسين به حبيب السير ج 3 جزو 3 ص 202 به بعد .\r\n( 386 ) . اسفزارى گفته است كه اين خاتون صدف درّ شاهزاده . . . ابو الفتح بديع الزمان ميرزا بهادر بود ( يعنى مادر بديع الزمان ميرزا بود ) .\r\n( 387 ) . اسفزارى گفته است كه اين هراس « به واسطهء آثار جلادت و دلاورى . . . آن حضرت » بود . اما ر ك به حبيب السير براى تفصيل اين مجمل .\r\n( 388 ) . براى جزئيات اين وقايع و قصهء ظفر يافتن ميرزا سلطان حسين بر امير بابا حسن ر ك به حبيب السير ج 3 جزو 3 ص 205 .\r\n","page_name":" 857 ","page_number":259},
  {"content":"\r\n\r\nقبضهء اقتدار سپاه نصرت شعار قرار يافت و اسباب سلطنت مرتب و مهيا شد و به ترتيب تمام متوجه استراباد گشت و حسين بيك « 389 » تركمان از ابناى عم ميرزا جهانشاه به فرمان او حاكم استراباد بود . چون خبر عزيمت ميرزا سلطان حسين استماع نمود و دانست كه نزديك رسيد ، با هشتصد سوار نامدار ، ايلغار كرد و روز همه روز دوانده و شب تا صبح رانده از احوال ميرزا سلطان حسين خبرى نيافت و سحرگاه از كوفت راه ميل خواب و آسايش نمود و از شآمت بخت بد ، در وقتى كه بيدار مىبايد بود ، « 390 » در عقب پشته‌اى رفت و به فراغت غنود و به حسب اتفاق ، ميرزا سلطان حسين نزديك همان پشته شب به خير و سعادت گذرانيده بود و هنگام صبح پاى دولت در ركاب سعادت آورده عزيمت فرمود . غافل از آن‌كه دشمن در آن نواحى خواهد بود و در اثناى راه سپاه ظفر پناه دو تركمان را گرفته و احوال حسين بيك معلوم كرده همان تركمانان غجرچى « 391 » شدند و ميرزا سلطان حسين به لشكر تركمان رسيد و از چهار طرف درآمده برغو كشيد .\r\nبيت\r\n تو گفتى مگر شد قيامت پديد * سرافيل صور قيامت دميد \r\nو تيغ بىدريغ در لشكر تركمان نهادند * و به اندك زمانى اكثر مخالفان بر خاك هلاك افتادند و بسيارى در قيد اسار گرفتار شدند و حسين بيك نيز اسير گشته پاىبند تقدير شد و تراكمه را مقّرنين فى الأصفاد به ميدان استراباد آوردند و بيشتر را بر تيغ گذرانيده حسين بيك را بردار كرد و دلاوران لشكر منصور به اتفاق\r\n\r\n\r\n","description":"","footnote":"\r\n( 389 ) . در دولتشاه ص 458 : حسن بيك ساعتلو ، در حبيب السير : حسين سعدلو . براى جزئيات اين وقايع ر ك به حبيب السير . جنگ سلطان ميدان كه در آن حسين بيك شكست يافت به قول صاحب حبيب السير در عشر اول ذى حجه سنهء 864 ، در نسخه مطبوعه 1664 ( ! ) واقع شد .\r\n( 390 ) . اسفزارى : در وقتى كه بيدارى از دو جهت ظاهر يكى وقت صبح و ديگرى خوف عدو واجب بودش .\r\n( 391 ) . به معنى راهنماست ( لغات نوائيه ) نيز ر ك به يزدى ج 2 ص 308 .\r\n","page_name":" 858 ","page_number":260},
  {"content":"\r\n\r\nسرداران ولايت جرجان تيرباران كردند و ميرزا سلطان حسين بر سرير سلطنت استراباد به تمكين تمام مقام و آرام فرمود * و ميرزا جهانشاه در هرات چون اين خبر استماع نمود ،\r\nمصرع\r\n تزلزل در اركان ملكش فتاد \r\nالقصه جمعى كه از ميرزا علاء الدوله و پسر او روگردان شده به استراباد درآمده بودند ، ميرزا سلطان حسين [ ميرزا خليل 
  ] ولد ميرزا صالح را صلاح گذاشتن ندانست و به راهى روان ساخت كه اميد بازآمدن نيست و ديگران را مقيد بازداشت .\r\nچه آوازه آمدن ميرزا سلطان ابراهيم در آن حوالى به تحقيق پيوسته بود و حاوى اوراق عبد الرزاق در آن زمان كه به موجب فرمان به رسالت جرجان رفته بود * بعضى ازين صور به رأى العين مشاهده نمود و ميرزا سلطان حسين منشى سطور را اجازت مراجعت ارزانى داشته و سكه و خطبه به نام و القاب ميرزا سلطان ابو سعيد موشح ساخته قاصدى مصاحب بنده تعيين نمود و با تحفه و بيلاك به جانب دار السلطنهء هرات ارسال فرمود و چون به هرات رسيد ، ميرزا سلطان ابو سعيد هنوز در ييلاق كوه كيتو بود و از آن‌جا به شرف ملازمت استسعاد يافته اخبار به عرض همايون رسانيد و ملايم راى اعلى آمد . الحمد للّه رب العالمين\r\n\r\nذكر نزول موكب همايون در دار السلطنهء هرات\r\nحضرت خلافت پناهى چند روز در ييلاق كيتو گذرانيده عازم دار السلطنهء هرات شد . هماى رايت خورشيد فربال اقبال باز كرده و باز چتر آفتاب پيكر سايهء شرف بر مفارق جهانيان گشاده و تخت بخت قوايم فرقدساى بر فرق مشترى نهاده عنان سمند جهان‌گشاى به صوب مستقر خلافت منعطف گردانيد و طنطنهء مقدم همايون از ايوان كيوان گذرانيد و هم ارباب دل منزل به منزل مستقبل و مستعجل رسيده به زبان حال مضمون اين مقال به ادا رسانيدند كه :\r\n\r\n","description":"","footnote":"","page_name":" 859 ","page_number":261},
  {"content":"\r\n\r\nبيت\r\n باز آن مه طلعت خورشيد سيما مىرسد * چشم روشن شد كه نور ديدهء ما مىرسد \r\nو اعيان مردم چون انظار انجم چشمها بر شاهراه انتظار نهاده و چناروار براى دوام دولت دستها به دعا گشاده مىگفتند :\r\nبيت\r\n تا ابد بادا نثار روزگار دولتش * دولتى كاز حضرت ايزد تعالى مىرسد \r\nو سه شنبه بيستم شعبان در دار السلطنهء هرات نزول فرمود\r\nمصرع\r\n به طالعى كه از آن مشترى شود مسعود \r\nو بعد از چند روز كه سرير شهريارى و افسر كامكارى به ذات همايون صفات زيب و زينت يافت و از پرتو راى عالم آراى انوار سعادت بر اطراف آن بلده تافت ، قاصد « 392 » ميرزا سلطان حسين به وساطت امراى عظام به شرف تقبيل انامل فياض سرافراز شده پيشكشهاى لايق به موقف عرض رسانيد و سخن سكه و خطبه در محل مناسب گذرانيد و نقد آن معنى چون به مبلغ كرامند از وجه سرخ و سفيد كه به نام خجسته فرجام آرايش يافته بود تمام عيار مىنمود هر آينه در بازار قبول خسرو فلك احتشام رواج و رونق تمام يافت و فرستاده حاجات و ملتمسات رفع نمود و آن حضرت همه را اجابت كرده عنايت فرمود . از آن جمله صبيهء ميرزا سلطان سنجر كه حرم محترم ميرزا سلطان حسين بود « 393 » و در حصار اختيار الدين محفوظ و مضبوط\r\n\r\n\r\n","description":"","footnote":"\r\n( 392 ) . اسفزارى : رسولان .\r\n( 393 ) . اسفزارى . از آن جمله والدهء سلطان سعيد بديع الزمان ميرزا بابا پادشاهزادهء مشار اليه كه در حصار اختيار الدين محفوظ بود .\r\n","page_name":" 860 ","page_number":262},
  {"content":"\r\n\r\nمىداشتند ، به انواع تجملات پادشاهانه و اصناف تكلفات خسروانه ، به جانب ولايت جرجان روان فرمود و ميرزا سلطان حسين را فرح عظيم روى نمود .\r\n\r\nذكر عمارت نمازگاه « 394 » دار السلطنهء هرات\r\nدر اين اثنا ، راى اعلى اقتضا به موجب  إِنَّما يَعْمُرُ مَساجِدَ اللَّهِ مَنْ آمَنَ بِاللَّهِ وَ الْيَوْمِ الْآخِرِ  « 395 » نمازگاه كه در دامن كوه مختار واقع است و چون اركان بنيان دشمنان اختلال به احوال آن راه يافته بود به حال عمارت بازآيد . بل اساس جديد چون بنياد سلطنت آن حضرت استوار و بناى رفيع چون اركان خلافت پايدار بنياد نهد .\r\nبيت\r\n بهين كار شاهان است در تاجدارى * كه بنياد دين را دهند استوارى \r\nو معماران حاذق و بنايان مدقق و مهندسان باريك بين و سركاران امين به اشتغال عمل و استدراك هر خلل قيام نمايند و هر بامداد كه كرهء زمين از فراز چرخ برين جهت استعمار ممالك خاك بر سر ديوار افلاك قدم نهادى ، اهل هر حرفه در عمل مخصوص شروع نمودندى و فلك مثال از حركت نياسودندى و به هنگامى كه كفهء زربار از عمود معيار معتدل النهار متمايل گشته به تدريج بر سطح افق غربى نشستى ترازوى اجرت بر آرزوى احراز مثوبت برداشتندى و همه شاكر از سعى مشكور و راضى از عمل مبرور به منازل خود رفتندى تا به سعى و اجتهاد تمام\r\n\r\n\r\n","description":"","footnote":"\r\n( 394 ) . از حبيب السير ظاهر است كه مراد از عيدگاه هرات است . در فرهنگ آنندراج ج 1 ص 621 نيز نمازگاه را به معنى عيدگاه آورده است . اما همين كلمهء نمازگاه در مطلع به معنى جنازه‌گاه آمده است . عيدگاه هرات همان عيدگاه قديم است كه در دامنهء كوه سيد عبد اللّه مختار واقع است ( مكتوب آقاى حبيبى ) ، و در بابرنامه 191 به نام نمازگاه مختار مذكور است .\r\n( 395 ) . سورة التوبة 18 .\r\n","page_name":" 861 ","page_number":263},
  {"content":"\r\n\r\nكمال الدين ميرك حسين ولد رشيد خواجه شمس الدين محمد صاحب ديوان آن بنا را در غايت حسن و بها و رونق و صفا خلعت اتمام و حليهء اختتام پوشانيد .\r\nو درين ولا ، امير جلال الدين سيد مزيد بهادر كه به مزيد اعتبار سرآمد امراى روزگار بود و به موجب فرمان به محاصرهء حصار نيره‌تو رفته بود عود نمود و صاحب اعظم ، دستور صناديد الوزراء فى العالم ، خواجه شمس الدين محمد سلمه اللّه « 396 » كه منصب عالى وزارت ،\r\nمصرع\r\n جامه‌اى بود كه بر قامت او دوخته بود \r\nدر صحبت امير به شرف دست‌بوس حضرت اعلى مشرف شد و بار ديگر بر صدر ديوان نشست و زمام حل و عقد و عنان قبض و بسط مهمات از جزئيات و كليات به كف كفايت و قبضهء درايت او سپرده آمد و او به حسن تدبير كه پايدارى دولت بىدستگيرى او ممكن نگردد آبى بر روى كار مملكت خراسان باز آورد و به يمن قلم فرخنده رقم كه دستكارى تيغ بىدستيارى او صورت نبندد ، آتش شر و گرد فتنه فرونشاند و به مهارت كارفرمايى و مهابت فرمان‌روايى آثار زراعت و عمارت به وضوح رسانيد و مملكت خراسان را كه به كلى رو به خرابى داشت به اندك فرصتى معمور گردانيد .\r\nو * عقلا هيچ كار از وزارت مشكلتر ندانسته‌اند و متصدى اين منصب را همتى عالى و عدلى مجبول و انصافى غريزى و عقلى كامل و فضلى شامل و خلقى كريم و طبعى جواد و منظرى بهى و مخبرى جميل و فهمى نزديك و غورى دور و قولى بىكلال و استماعى بىملال و ديانتى بىغش و لطفى بىعجز و عنفى بىخشم و تواضعى مقرون به مهابت و تبحرى در حساب و كتابت و ثقتى در اصالت و اصابت ضرورت بايد تا معرفت جزئيات آداب سلطنت و دانستن مقادير طبقات خلايق بر وجهى لايق دريابد و ادراك مواضع توفير و تقصير حاصل آيد و هنگام\r\n\r\n\r\n","description":"","footnote":"\r\n( 396 ) . براى خواجه شمس الدين محمد بن خواجه سيدى احمد شيرازى ر ك به دستور الوزراء ص 367 .\r\n","page_name":" 862 ","page_number":264},
  {"content":"\r\n\r\nتعجيل در تحصيل اموال و موسم مدارا با رعايا در جميع احوال با اين مقدمات منضم شود . اگر وزرا را استظهارى بالاى حد كمال و اعتمادى زيادت از تصور اوهام و وثوقى فزون از ادراك افهام به عنايت و عاطفت حضرت پادشاه نباشد يك شخص از عهدهء اين كار كجا بيرون تواند آمد و كار مملكت نظام و حال سلطنت قوام نگيرد و نپذيرد .\r\nبيت\r\n زوزر « 397 » ووزر كه آن ملجاء اين گران بارى است * ستوده داشته‌اند اشتقاق نام وزير\r\nپناه خلق و محل تحمل اثقال * بود به عاطفت و حسن اهتمام وزير\r\nجهانيان همه باشند منتظم احوال * چو عقد گوهر سيراب زانتظام وزير \r\n\r\nذكر فتح حصار نيره‌تو و قتل پيركه كه آن قلعه را به تغلب فروگرفته بود\r\nحصار نيره‌تو * كه وصف حصانت و ذكر رصانت آن به كرات گذشت ، در اين ايام مفتوح گشت . و شرح آن‌چنان است كه چون حضرت خلافت پناهى خاطر خطير و ضمير آفتاب تأثير از جانب اعدا فارغ ساخت پرتو التفات بر تدبير تسخير حصار نيره‌تو انداخت و جمعى را به محاصرهء آن تعيين نمود و دستور اعظم خواجه شمس الدين محمد را مقرر ساخت كه به جانب آن قلعه شتافته و مداخل و مخارج آن را احتياط فرموده موضع ساختن مقابل كوب معين سازند و خواجه به موجب فرموده عزيمت نمود و يك دو موضع مناسب آن كار قرار داده باز آمد و شرح آن به موقف\r\n\r\n\r\n","description":"","footnote":"\r\n( 397 ) . وزر به معنى ملجأ به فتح راء است . اما مصراع به سكون زاء درست مىشود در هر دو كلمات .\r\n","page_name":" 863 ","page_number":265},
  {"content":"\r\n\r\nعرض رسانيد و تدبير وزير روشن ضمير موافق راى جهانگير آمد و خدمت خواجه بازگشته به ساختن مقابل كوب قيام نمود و امير جلال الدين سيد مزيد بهادر نيز نامزد شد كه عازم آن طرف گشته به اتفاق سعى و كوشش نمايند و امير كبير و صاحب صايب تدبير به نوعى ايستادگى نمودند كه مزيدى بر آن متصور نبود و در اندك زمانى كار جهانى ساخته و پرداخته شد و جمعى بر سر آن كار تعيين نمودند و فرمودند كه قلعه را حصار دهند و هر دو دولتخواه همراه به درگاه عالم پناه آمدند . *\r\nو اهل حصار چون دانستند كه مقاومت با جنود سعود آسمانى در حيزّ قوت و قدرت انسانى نيست متحيروار در آن كار سراسيمه و بىقرار شدند و چشم روزگار با مرصد انتظار كه دولت روزافزون چه شعبده انگيزد كه خار آن انديشه از شاهراه اقبال برخيزد و گوش زمانه بر اميد صداى اين ترانه كه طالع فرخنده اثر كدام اختر سعادت نظر از افق فتح و ظفر طالع گرداند كه كوكب منحوس آن زمرهء منكوس را از ذروهء آن حصار فلك ديدار درگرداند . « 398 » تا درين اثنا ، ميان آن فرقهء اشقيا تفرقه و اختلاف عظيم واقع شد و پيركه از جمعى متوهم گشته بعضى را به قتل آورد و باقى ازو هراسان شده با يكديگر مشورت كردند و گفتند مخالفت با بندگان حضرت و موافقت با اين مظهر نكبت عين شقاوت و محض ضلالت است و با خود قرار دادند كه او را از ميان بردارند و مكتوبى مشتمل برين معنى به جانب امرا كه كار محاصره مىساختند انداختند و صبحى كه المباركة فى المباكرة تيغها كشيده بر سر او تاختند و سرش از تن جدا كرده به پايهء سرير اعلى فرستادند .\r\nبيت\r\n آن جاست حواله گاه سرهاى سران * هر سر كه به پاى خود نيابد ببرند \r\nو خاطر همايون را از اطراف آن مهم فراغى حاصل آمد و اين فتح فرخ اوايل ماه مبارك رمضان ميسر گشت و جهت ضبط و دارايى آن‌جا كوتوالى ممكّن تعيين\r\n\r\n\r\n","description":"","footnote":"\r\n( 398 ) . در گردانيدن به معنى غلطانيدن است ( فرهنگ آنندراج ) .\r\n","page_name":" 864 ","page_number":266},
  {"content":"\r\n\r\nشد .\r\nو در اواسط همين ماه خبر وفات ميرزا سلطان ابراهيم در افواه افتاده و به تحقيق پيوست كه\r\nمصرع\r\n رفت تا عالمى دگر گيرد \r\n\r\nذكر وفات ميرزا سلطان ابراهيم\r\nميرزا سلطان ابراهيم ، چون به اتفاق پدر از معركهء واقعهء ميرزا سلطان سنجر عنان برتافت تا حدود دامغان او در هيچ مقام و مكان قرار و آرام نيافت و در آن نواحى پدر و پسر از يكديگر جدا افتادند و ميرزا سلطان ابراهيم معاودت نموده قاصد ولايت مشهد مقدس شد و لشكر بسيار و حشر بىشمار پيش او جمع آمدند و قاعدهء فتنه و اساس جور و بيداد بنياد نهادند و چون طراز سلطنت و طغراى خلافت به نام سعادت فرجام حضرت خلافت پناهى موشح و مطرّز شده بود و كسى كه در آن اوان در مملكت خراسان خيال جدال و دعوى سركشى و استقلال در دماغ داشت و صورت فرمانروايى بر لوح انديشه مىنگاشت سلطان ابراهيم بود ، حضرت مالك الملك جل جلاله بستر آسايش عباد و عباد و آرامش امصار و بلاد جهان را از فتنه و فساد ايمن گردانيد و عالميان را از ظلمات ظلم به سر چشمهء زلال عدل رسانيد و ميرزا سلطان ابراهيم را در اثناى راه مرضى صعب بر مزاج طارى شده ضعف قوت گرفت و حال نيك بد شد چنانچه دست تصرف طبيب از دامن علاج كوتاه گشت و امراض متضاده كه علاج هريك سبب تقويت ديگرى بود روى نمود و تدبير انسانى نسبت با تقدير آسمانى عاجز آمد .\r\nمصرع\r\n قضاى آسمان است اين و ديگرگون نخواهد شد \r\nو علامات موت و امارات فوت بر صفحات احوال او لايح گشت و مرغ روحش از تنگناى قفس قالب مظلم قصد پرواز كرد و با شهباز سدره هم آواز شد .\r\n\r\n","description":"","footnote":"","page_name":" 865 ","page_number":267},
  {"content":"\r\n\r\nبيت\r\n اگر بىمرگ بودى پادشايى * بسى دعوى كه رفتى در خدايى \r\nو چون اين واقعه به‌وقوع پيوست و بر همه لشكر صدق خبر محقق گشت ، هريك به جانبى گريختند و خاك بىوفايى بر فرق روزگار خود ريختند و اندكى شيوهء وفا ورزيده نعش او را به هرات رسانيدند و ششم شوال در مدرسهء مهد عليا گوهرشاد آغا در گنبدى كه مدفن جد او ميرزا بايسنغر بود مدفون شد . *\r\nبيت\r\n به جاه ارچه بر آسمان تخت برد * به چاه لحد عاقبت رخت برد \r\nو حقيقت آن‌كه قوّت دولت حضرت خلافت پناهى به اندك فرصتى جمعى سلاطين را كه در مملكت خراسان لواى سلطنت به اوج استعلا برآورده صداى نقاره و نفير به ذروهء فلك اثير رسانيده بودند نابود گردانيد . به تخصيص اين سه پادشاه * كه از ديرگاه نعرهء لمن الملك مىزدند و مناسب اين مقال ابيات چون سحر حلال از اشعار چون در شاهوار استاد نحرير ظهير بر سلك تحرير و عقد تقرير انتظام مىيابد :\r\nبيت\r\n مخالفان ترا هر يكى به نوع دگر * زمانه در فتن آخر الزمان افكند\r\nيكى بمردود گر را فلك به خنجر تو * گلو بريدود گر راز خان و مان افكند « 399 » \r\nو حضرت خلافت پناهى فرمود كه رسم آش و طعام و ختمات كلام ملك علام به‌جاى آوردند .\r\n\r\n\r\n","description":"","footnote":"\r\n( 399 ) . ر ك به قصايد ظهير فاريابى ( لكهنو سنهء 1880 ) ص 56 .\r\n","page_name":" 866 ","page_number":268},
  {"content":"\r\n\r\n\r\nذكر ولادت اميرزاده شاهرخ و ترتيب جشن همايون\r\nعنايت ملك وهاب به موجب نص  وَ يَهَبُ لِمَنْ يَشاءُ الذُّكُورَ  « 400 » حضرت خلافت پناهى را كوكبى فرخنده و اخترى رخشنده ، فرزندى شايستهء سرير فرمانروايى و دولتمندى مناسب مسند پادشايى ارزانى داشت و رايت سلطنت آن حضرت را به اوج سپهر برين برافراشت و چون اين مولود عاقبت محمود در دار السلطنهء هرات ، جهان را به نور حضور مشرف فرمود و از صبيهء ميرزا علاء الدوله « 401 » به وجود آمد آن حضرت رعايت مناسبت نمود « 402 » و ميرزا شاهرخ « 403 » نام نهاد - اميد نويد مىدهد و ايام پيام مىرساند كه در دولت و اقبال به كمال سلطنت و استقلال رسد . ان شاء اللّه تعالى .\r\nو قاطبهء عقلا را اتفاق است كه عنايت ملك خلاق هرگاه خواهد كه تاج خلافت را به جواهر زواهر آراسته دارد لآلى بزرگ قيمت از بحر كرامت و يواقيت گرانمايه از معدن عنايت بيرون آرد و نفيس‌ترين درى در درياى وجود و شريفترين درى بر سپهر جود رشاد اولاد امجاد و نجابت اعتاب سعادت انتساب است كه قامت استقامت دولت سروآسا به نهال اقبال ايشان نشو و نما مىگيرد و رخسار گلزار سلطنت به طراوت غنچهء نوخيزشان رونق و بها مىپذيرد .\r\nو چون در شهر رمضان جهان به يمن مقدم اين فرزند سعادتمند مشرف شد و آفاق به اشراق نور ظهور و پرتو حضور او منور گشت و آيات جهانگشايى در جبين مبين او به‌سان لمعان صبح سعادت ساطع مىنمود و دلايل فرمان‌روايى در غرهء\r\n\r\n\r\n","description":"","footnote":"\r\n( 400 ) . سورة الشورى 49 .\r\n( 401 ) . نسخه : رقيه سلطان بيگم .\r\n( 402 ) . [ به مناسبت جدّ مادرى طفل كه شاهرخ بود 
  ] .\r\n( 403 ) . وفات ابو القاسم شاهرخ بن ابى سعيد در 899 واقع شد به عمر سى و شش سالگى يعنى تقريبا 36 سال بعد وفات پدرش كه در 873 بمرد .\r\n","page_name":" 867 ","page_number":269},
  {"content":"\r\n\r\nهمايون او چون شعشعهء آفتاب لامع بود ، حضرت ميرزا سلطان ابو سعيد در ايام عيد به طالع فرخنده و بخت سعيد به ترتيب جشن پادشاهانه اشارت فرمود و امراى كبار و اهل اعتبار نيشكروار با دل پرحلاوت چندجا كمر خدمت بسته به تزيين آن بزم بهشت آيين قيام نمودند و هرچه مناسب آن جشن همايون بود مرتب و مهيا فرمودند .\r\nحضرت خلافت پناهى ، هنگام نصف النهار ، خورشيدوار ، برفراز تخت گوهرنگار برآمد و بساط بارگاه از طبقهاى زر و گوهر گريبانكش جامهء زربفت آفتاب و دامنگير قباى اطلس مرصع گردون گشت و آن حضرت دست دريا نوال به بذل اموال برگشاد و جهانيان را صلاى جود و سخا در داد و اعيان خراسان خاصه اكابر دار السلطنهء هرات به مواهب انعام و مواجب اكرام بهره‌مند و محظوظ شدند و به عين عنايت و نظر مرحمت ملحوظ گشتند .\r\nو چون جشن همايون به نشاط عيد مقرون بود ، خامهء سحر آثار بدايع نگاريد بيضا نمود و ترجيعى در تهنيت عيد و مدحت حضرت ميرزا سلطان ابو سعيد بر لوح روزگار نگاشت و يك بند از اول آن درين صفحه به صورت نمودار يادگار گذاشت .\r\nنظم\r\n چون ز عين ماه نو روشن شود ايوان عيد * بگذرد از فرق فرقد ذيل شادروان عيد\r\nكلك قدرت چون نويسد بر فلك عين هلال * گوييا برنامهء دوران كشد عنوان عيد\r\nمىكند ابروى ماه نو اشارت هر زمان * سوى جام مى كه گردان است در دوران عيد\r\nتا به ميدان فلك بنمود چوگان هلال * نيست گوى خوشدلى جز در خم چوگان عيد \r\n\r\n","description":"","footnote":"","page_name":" 868 ","page_number":270},
  {"content":"\r\n\r\n حلقه‌اى شد ماه نو امشب به ميدان سپهر * تار بايد رمح شاه امروز در ميدان عيد\r\nآفتاب آسمان عدل سلطان بو سعيد * شاه دريا دل ، جهان عقل ، سلطان بو سعيد \r\nو چون هر شكل خوب و صورت مرغوب كه در آيينهء خيال متصور بود در آن مجلس انس به خوبتر وجهى روى نمود ، حضرت خلافت پناهى به موجب فرمودهء الهى فرمود كه اسباب ملاهى و مناهى از روى بساط نشاط چون مهرهء نرد برچيدند و پادشاه جهان‌پناه كه از بساط سپهر مهر و ماه مهر برچيند و بر تخت نبرد از چرخ منصوبه باز چند بازى بيش بيند عنان التفات به صوب كليات مهمات معطوف ساخت و به استقامت احوال جمهور و انتظام مصالح امور پرداخت و جمعى امرا مقدمهم امير غياث الدين على فارسى برلاس را جهت فتح قلعهء عماد « 404 » به صوب ولايت طوس فرستاد و با وجود چندين فتح همايون كه عنايت ملك بىچون درين سال ميسر گردانيد و هرچه دلخواه بندگان بود به آسانتر وجهى به ايشان رسانيد ، همت عالى آن حضرت به آنها قناعت نمىنمود و همچنان دربند استخلاص ساير ممالك و استنتاج باقى ممالك مىبود . آرى\r\nبيت\r\n هر فتح كاسمان نهدش منتهاى كار * چون بنگرى مقدمهء فتح ديگر است \r\nانه مفتح الأبواب .\r\n\r\nذكر فتح قلعهء عماد و عزيمت آن حضرت به صوب حصار نيره‌تو\r\nواقفان مواقف اخبار و عارفان معارف آثار به‌وجه استقرار و طريق استخبار\r\n\r\n\r\n","description":"","footnote":"\r\n( 404 ) . اين قلعه در ولايت طوس بود چنانچه پيشتر مؤلف گفته است . كتابه‌اى كه در لطائف‌نامه فخرى ص 52 مذكور است ظاهر برين قلعه بود نه بر قلعهء عماديه .\r\n","page_name":" 869 ","page_number":271},
  {"content":"\r\n\r\nدانند كه قلعهء عماد حصنى است كه بارهء آن در رفعت از ايوان كيوان گذشته و ديدهء انجم و افلاك در مشاهدهء آن خيره و حيران گشته . كوهى راسخ در كمال رفعت و متانت و سپهرى شامخ درغايت مناعت و حصانت . و ميرزا علاء الدوله آن را عمارت و مرمت فرمود و خزاين و دفاين به آن‌جا نقل نمود و در زمان دولت ميرزا ابو القاسم بابر مفتوح گشت . و شرح فتح آن در سالهاى گذشته گذشت و بعد از فوت آن پادشاه ، مرحوم امير بابا حسن كه داروغهء استراباد بود آن قلعه را گرفته دل در آن بست و از جانب خود كوتوالى جلد محمد ديوانه نام نصب كرد و چون بابا حسن در مصاف ميرزا سلطان حسين به قتل آمد ، محمد ديوانه در آن قلعه متمكن شد و در اطراف و اكناف آن حصار به اتفاق جمعى اشرار\r\nبيت\r\n هرچه بىراه بود غارت كرد * هرچه بر راه بود هم برداشت \r\nو حضرت خلافت پناهى عنايت نامه‌اى مشتمل بر استمالت او ،\r\nمصرع\r\n در صحبت قاصدى فرستاد \r\nو او امتثال مثال آسمان مثال نموده از قلعه بيرون آمد و چندگاه در حوالى مشهد تعلل نمود تا آن‌كه امير على فارسى به او رسيده بيچاره بجز تسليم چاره نديد و هرگونه احمال و اثقال كه در آن قلعه داشت بيرون آورده كليد قلعه را سپرد و امير على فارسى خبر فتح به درگاه عالم پناه فرستاد و آن حضرت را ملايم مزاج همايون آمده خلعت خاص و كمر و كلاه عنايت فرموده راه و جاه او را از اقران گذرانيد و حضرت ذوالجلال اين فتح همايون فال اواسط ماه شوال ميسر گردانيد و فرمان قضا جريان نفاذ يافت كه قلعه را ويران ساخته از بنياد براندازند و برج و بارهء آن را چون قصر آرزوى دشمنان ويران سازند .\r\n\r\n","description":"","footnote":"","page_name":" 870 ","page_number":272},
  {"content":"\r\n\r\nبيت\r\n حصار و در و برج و بارو نماند * مر آن درد را هيچ دارو نماند \r\nو مواكب فلك احتشام اواسط ماه ذى القعدة الحرام به طرف حصار نيره‌تو نهضت نمود و آن حصار فلك ديدار از فروغ طلعت سلطان كامكار غيرت‌افزاى مطلع خورشيد عالم‌افروز شد و صورت قلعه در آيينهء ضمير منير به غايت مستحسن آمد و چون در اطراف و جوانب آن حصار محل زراعت بسيار است و اين سخن شهرتى دارد كه از زراعت آن‌جا ضرورى « 405 » حاصل مىشود ، آن حضرت فرمود كه ملك ناصر سمنانى هرجا امكان زراعت باشد تخم و عوامل داده مزروع گرداند و فرمان اعلى صادر شد كه ذخيرهء بسيار به حصار درآرند و مصالح قلعه‌دارى مرتب و مهيا سازند و خواجه حسن انباردار به رسم كوتوالى مقرر شد و اعلام ظفر اعلام به جانب دار السلطنهء هرات عود نمود . ماه رايت آفتاب سيما سايهء همايون بر مطلع خورشيد دولت انداخت و سراپردهء رفعت سر به قبهء آفتاب افراخت و دوم ماه ذى الحجه به دار الملك باز رسيد .\r\nمصرع\r\n بيا كه رايت منصور پادشاه رسيد \r\n\r\nذكر وفات ميرزا شاه محمود و باقى قضايا\r\nميرزا شاه محمود ولد ميرزا ابو القاسم بابر ، پيش از واقعهء ميرزا سلطان سنجر ، روى اميد به معاونت امير خليل « 406 » آورده در ولايت سيستان به او ملحق شد و امير شرايط اعزاز و اكرام و مراسم تعظيم و احترام به‌جاى آورد و از مملكت سيستان عازم ولايت كابل شده امير بابا كه در آن ملك سردار بود به محاربه پيش آمد و امير خليل\r\n\r\n\r\n","description":"","footnote":"\r\n( 405 ) . به فتح واووى [ صد برابر 
  ] .\r\n( 406 ) . حبيب السير : امير خليل هندوكه ( ج 3 جزو 3 ص 183 ) - در لطائف نامهء فخرى ص 186 ذكر امير خليل و پسرش امير ابراهيم را آورده است .\r\n","page_name":" 871 ","page_number":273},
  {"content":"\r\n\r\nاز غايت غرور و پندار در كار حرب تساهل وزريد و امير بابا فرصت غنيمت دانسته ناگهان بر سر او تاخت و اساس مكنت او را ويران ساخت . امير خليل چون خود را در كام بلا ديد به ناكام روى از ميدان جنگ برتافت و بر اثر الفرار وقته ظفر بيرون رفت .\r\nمصرع\r\n چنان بجست كه تير از كمان چنان بجهد \r\nو ميرزا شاه محمود به زخم تيرى مجروح شده به زنجير اجل پابستهء سررشتهء تقدير گشت .\r\nبيت\r\n رخى كاز برگ گل آزار مىيافت * تنى كاز تار مويى بار مىيافت\r\nبه پيكان ستم شد كشته ناگاه * به خون و خاك شد آغشته ناگاه \r\nو شيخ‌زادهء صدر نور الدين محمد مشهور به شيخ‌زادهء پير قيام كه صدر « 407 » معتبر ميرزا ابو القاسم بابر بود و بعد از فوت آن پادشاه به طريق وفادارى ملازم شاهزاده كمال جانسپارى نمود ، در آن معركه به شهد شهادت حلاوت دنيا و آخرت دريافت .\r\nمصرع\r\n يافت كام جانش از شهد شهادت چاشنى \r\nو امير خليل زبون و ذليل به ولايت خود باز رفت و امير بابا شرح واقعه عرضه داشت نموده قاصدى به پايهء سرير اعلى فرستاد و اواسط ماه ذى الحجه اين خبر به سمع همايون رسيد .\r\n\r\n\r\n","description":"","footnote":"\r\n( 407 ) . در رشحات ص 292 گفته است كه حضرت ايشان ( يعنى خواجه ناصر الدين عبيد اللّه ) مىفرمودند كه چنين استماع افتاد كه چون ميرزا بابر با جمعى از ملاحده مثل شيخ‌زادهء پير قيام و غير وى به در شهر سمرقند آمده بودند . . . الخ جنابش بر همان صفحه او را « متصوف » گفته .\r\n","page_name":" 872 ","page_number":274},
  {"content":"\r\n\r\nو در اواخر همين ماه ، امير غياث الدين نور « 408 » سعيد كه از امراى كبار به كمال اخلاص و اعتبار اختصاص داشت و در تباشير صبح دولت و طلاع طلوع آفتاب سلطنت ظفر كردار ملازم ركاب نصرت انتساب بود و حضرت خلافت پناهى را اعتماد كلى بر جانب او واقع از طرف ماوراء النهر رسيد و منظور نظر كيميا خاصيت گرديد و به دستور معهود در ديوان بزرگ در جرگاه امراى عظام مهر فرمود .\r\n\r\nوقايع سنهء اربع و ستّين شرح بعضى احوال برسبيل اجمال\r\nحضرت خلافت پناهى به ميامن تأييد الهى و مساعدت طالع همايون و و معاونت بخت ميمون به هرچه توجه فرمود چهرهء مقصود بىحجاب ارتياب روى نمود و هر روز آفتاب دولت او بر اوج اقبال رخشانتر و هر ساعت ماه رايت او بر سپهر جلال تابانتر بود و حصول اين عنايت و ظهور اين كرامت به حسن اعتقاد و ارادت و يمن اخلاص و عقيدتى است كه آن حضرت را با عارفان معارف الهى و واقفان اسرار نامتناهى كه سر ايشان با جذبات عالم قدس خوى گرفته و دل ايشان از نفحات رياض انس بوى پذيرفته واقع بود .\r\nبيت\r\n كسى كاستعانت به درويش برد * اگر بر فريدون زد از پيش برد \r\nو ازين جاست كه در مطلع اين سال كه مطمح فال اقبال است تمام ممالك ماوراء النهر و تركستان تا حدود كاشغر و صحارى دشت قبچاق و ولايت كابل و زاول و خراسان و مازندران تا نواحى عراق باجگزار و فرمان‌بردار آن حضرت\r\n\r\n\r\n","description":"","footnote":"\r\n( 408 ) . و لطائف نامه فخرى ص 84 ذكرش را به ذيل ترجمهء پسرش محمد صالح آورده است و گفته كه وى « جملة الملك و صاحب اختيار در خانهء سلطان ابو سعيد ميرزا بود ولى نهايت مرد بدفعل و بدخوى بود » .\r\n","page_name":" 873 ","page_number":275},
  {"content":"\r\n\r\nاست و پيوسته از باطن فيض‌بخش و خاطر آفتاب درخش اين طايفهء نامى و زمرهء گرامى استمداد مىنمود و بر سنن سنن آن خاقان سعيد ملازمت مزارات متبركه مىفرمود . لاجرم هر روز در عرصهء ملك او وسيعتر و هر زمان پايهء قدر او رفيعتر بود .\r\nو درين ولا ، آفتاب عنايت آن حضرت سايهء مرحمت بر فرق روزگار شهريار كامكار نظام الدولة والدين ملك شاه يحيى سيستانى « 409 » منبسط ساخته نظر تربيت و عاطفت شامل حال او گردانيد و تمام ولايت سيستان را به رسم سيورغال نامزد او فرمود و جمعى امراى كبار چون امير شيخ حاجى و امير شير حاجى و امير قنبر على امير آخور مقرر شدند كه دست تطاول امير خليل را از آن سرزمين كوتاه سازند و بنياد اهل فساد را از آن ملك براندازند و امرا به موجب فرموده عزيمت نموده در اثناى راه شنيدند كه محمد ولد امير خليل و حرم او مىرسند و خون او را درخواست مىكنند .\r\nامرا و اركان دولت مصلحت وقت چنان ديدند كه از امراى نامدار كسى پيش امير خليل رفته او را از سطوت قهر جهانسوز آگاهى دهد و به لطف و مرحمت عالم‌افروز اميدوار گرداند و از انديشهء خلاف و جدال ترساند و به حسن‌تدبير و لطف تقرير او را به پايهء سرير اعلى رساند و قرعهء اختيار به نام اعقل امراى روزگار ، امير تاج الدين حسن ملكى « 410 » برآمد و امير معظم اواسط محرم عزيمت نمود .\r\nو درين ايام ، امير حسن شيخ تمور كه در ولايت خبوشان « 411 » قلعهء منصوران در قبضهء اقتدار او بود و آن قلعه را به ذخاير بسيار معمور داشت متوجه درگاه عالم پناه شد و محمد ديوانه كه از قلعهء عماد بيرون آمده بود و در صحبت امير على فارسى در ولايت طوس مىبود به اتفاق امير على و امير حسن به آستان سلطنت آشيان آمدند و عنايت پادشاهانه همه را منظور نظر كيميا خاصيت گردانيد و پايهء قدرشان از اقران گذرانيد .\r\n\r\n\r\n","description":"","footnote":"\r\n( 409 ) . براى وى ر ك به زامباور ص 201 - 200 .\r\n( 410 ) . مير عليشير نوائى حسن ملكى را بسيار ستوده است . ر ك به لطائف نامهء فخرى ص 188 .\r\n( 411 ) . براى خبوشان يا قوجان ر ك به مسعود كيهان ج 2 ص 186 .\r\n","page_name":" 874 ","page_number":276},
  {"content":"\r\n\r\nو در خلال اين احوال ، به مسامع جلال پيوست « 412 » كه ميرزا سلطان حسين كه در مملكت مازندران فرمان روان بود جمعى دلاوران شجاعت پيشه را چون شيران بيشه بىهراس و انديشه از جنگل مازندران به جانب خراسان روان فرمود و ايشان تا ولايت سبزوار و نيشابور غارت و تاراج كرده انواع فتنه و فساد و ظلم و بيداد به ظهور آوردند . « 413 » حضرت خلافت پناهى را از استماع اين خبر نائرهء غضب اشتعال يافته اثر تغيّر در جبين مبين ظاهر شد . چه ميرزا سلطان حسين مدام در مقام اخلاص و انقياد بود و صورت دولتخواهى اظهار مىفرمود . اين معنى بر خاطر كوه وقار گران و دشوار آمد و فرمان فرمود كه جمعى امرا كه عازم جانب سيستان بودند به اتفاق امير غياث الدين نور سعيد و امير جلال الدين سيد مزيد و امير مبارز الدين عبد الوهاب « 414 » به طرف مملكت مازندران عزيمت نمودند .\r\nو آخر اين ماه ولد ميرزا جهانشاه ، ميرزاده يوسف ، از دار الأمان كرمان ايلچى و عرضه داشت فرستاد و اسبان تازى راهوار و عقود جواهر شاهوار و نفايس بسيار ارسال نموده بود و شرايط متابعت و اطاعت اظهار فرموده و آن حضرت غايت عنايت نسبت با پادشاه‌زاده ظاهر ساخته فرستاده را نيك ديد و احوال پرسيد .\r\nو چون جبلّت مبارك آن حضرت بر عدالت و رفاهيت رعيت منظور بود ، هميشه آسايش عباد و عباد و آرامش امصار و بلاد ، در نظر همت او مستحسن مىنمود و مىخواست كه رعايا كه ودايع حضرت آفريدگارند در زمان دولت او به خوبتر وجهى روزگار گذرانند و بيرون از يوسون قديم و دستور معهود كسى متعرض\r\n\r\n\r\n","description":"","footnote":"\r\n( 412 ) . ر ك به حبيب السير ج 3 جزو 3 ص 207 براى اسباب عداوت ميان سلطان سعيد و ميرزا سلطان حسين .\r\n( 413 ) . حبيب السير گفته كه عبد العلى ترخان با فوجى از سپاه به تأديب بعضى از احشام عرب كه در حدود بيار و جمند مقيم بودند و همواره متعرض متوطنان آن ولايت شدند رفته بود و بعد از سرانجام مهام اعراب تا نواحى نيشابور و سبزوار تاخته بود .\r\n( 414 ) . در حبيب السير به‌جاى عبد الوهاب نام امير على فارسى برلاس و حسن شيخ تيمور دارد .\r\n","page_name":" 875 ","page_number":277},
  {"content":"\r\n\r\nمسلمانان نشود و به ناواجب زحمت ندهد ، درين ولا ، به سمع اعلى رسيد كه دروازه‌بانان از هركس كه جز وى چيزى از غله و ميوه و هيزم و غير آن به شهر درمى آورد مقدارى مىستانند و اگر عورتى قدرى آرد خواهد كه در آرد بىآن‌كه چيزى دهد ميسر نمىشود و ازين جهت رعيت به غايت در زحمت‌اند . آن حضرت فرمود كه در شهر و بيرون منادى كنند كه هيچ آفريده به علت دروازه‌بانى و راهدارى از كسى چيزى نگيرد و از دروازه‌بانان و راه‌داران مچلكا گرفتند كه اگر چيزى ستانند مستوجب قتل باشند و ازين جهت رفاهيت تمام به عجزه و عوام رسيد .\r\nو باز خاطر آگاه آن پادشاه نيكخواه وقوف يافت كه جمعى لئام ايتام « 415 » و سفهاى عوام در شهر و بيرون سرهاى راه مسلمانان مىگيرند و هرچه دارند مىستانند و اگر اندك مضايقه مىكنند بيم آن است كه به قتل رسانند و شبها با سپر و شمشير و كمان و تير در بازارها و كوچه‌ها دلير مىگردند و انواع فتنه و فساد و خرابى و بيداد از ايشان واقع مىشود و بعد از وفات ميرزا ابو القاسم بابر تا غايت اين اطوار استمرار يافته و پرتو التفات پادشاهان بر تدارك اين خلل و زلل نتافته . چون آيينهء ضمير منير آن خسرو جهانگير برين معنى صورت‌پذير شد بسيارى از ايشان به زارى زار به قتل آمدند و پايمال عنا و پى سپر محنت و بلا گشتند و آتش آن بلا كه چون دود دلها بالا گرفته بود به آبيارى حسن عدالت فرو نشست . « 416 »\r\nو در اوايل ماه ربيع الأول ، ايلچيان بزرگ از مملكت قلماق و جانب دشت قبچاق * رسيده به وسيلهء امراى عظام به پابوس حضرت اعلى مشرف شدند و سخنى كه داشتند به موقف عرض رسانيدند و تحفه و بيلاك گذرانيدند و عنايت پادشاهانه شامل احوال ايشان شده همه را رعايت و عنايت فرمود .\r\nو از طرف سمرقند امير ابو سعيد رسيد و به سعادت آستان بوسى مشرف گرديد\r\n\r\n\r\n","description":"","footnote":"\r\n( 415 ) . يتيم به معناى دزد و عيار هم هست ر ك به فرهنگ آنندراج و اشتنگاس .\r\n( 416 ) . اسفزارى : و هنوز ( سنه 897 ) مملكت اثر آرامش از آن سياست برجانگاه دارد و ساحت مملكت تا غايت از لوث وجود آن بىپاكان ناپاك صافى و مستخلص مانده .\r\n","page_name":" 876 ","page_number":278},
  {"content":"\r\n\r\nو احوال آن ممالك به عرض رسانيده در ديوان اعلى مهر زد .\r\nو اواخر اين ماه ، امير تاج الدين حسن ملكى كه به طرف سيستان رفته بود عود نمود و محمد ولد امير خليل را همراه آورده شرح خدمتكارى امير خليل به عرض رسانيد و آن حضرت عواطف پادشاهانه و مراحم خسروانه شامل احوال او ساخت و به خلعت خاص و اسب و كمر مرصع و زين زر اختصاص داد و عزم يورش مازندران از خاطر همايون آن حضرت سر برزد و ايلچيان قلماق و قاصدان پادشاهان دشت قبچاق و محمد ولد خليل را رعايت تمام فرمود و استمالت نامه‌ها نوشته همه را اجازت مراجعت ارزانى داشت .\r\n\r\nذكر نهضت موكب ظفرنشان به عزم تسخير مملكت مازندران\r\nسابقا مذكور شد كه جمعى امرا عازم مملكت سيستان بودند و به موجب فرمان فسخ آن عزيمت نموده [ به اتفاق بعضى امراى عظام به صوب ولايت مازندران شدند 
  ] « 417 » و چون به حدود رادكان و خبوشان رسيدند ، دلاوران لشكر ميرزا سلطان حسين عنان برتافته به جنگلستان مازندران درآمدند و دم دركشيدند . اما خيال جدال و داعيهء حرب و قتال بر صفايح احوال ايشان لايح بود و سوداى سربازى و داعيهء گردن‌افرازى در اقوال و افعال ايشان واضح مىنمود و امراى ظفرنشان از حدود خبوشان عرضه داشت به پايهء سرير اعلى فرستاده صورت حال باز نمودند . حضرت خلافت پناهى عزم يورش مازندران و تسخير ولايت جرجان جزم فرمود و با آن‌كه شدت سرما و برودت هوا در آن مرتبه بود كه گويد :\r\nقطعه\r\n حا اگر از خلق رفتى سوى لب * در زمان گشتى گره مانندها \r\n\r\n\r\n","description":"","footnote":"\r\n( 417 ) . نسخه : به واسطهء طغيان لشكريان ميرزا سلطان حسين كه در مملكت خراسان به ظهور آوردند امراى مذكور با فوجى ديگر از امراى نامدار عازم ولايت استراباد شدند .\r\n","page_name":" 877 ","page_number":279},
  {"content":"\r\n\r\n كوه را بر فرق از قاقم كلاه * اخگر از سنجاب پوشيده قبا \r\nآن حضرت به شدت وحدت سرما التفات ننمود و چهارشنبه چهارم جمادى الأولى كه آفتاب در هفتده درجهء حوت بود ، به طالع سرطان از دار السلطنهء هرات نهضت فرمود و سپاه گردون صولت و بهرام سطوت در جنبش آمدند .\r\nبيت\r\n درآمد به جنبش سپاهى چو كوه * كاز آن جنبش آمد جهان را ستوه \r\nو فرمان جهان مطاع شرف نفاذ يافت كه لشكر به راه سرخس عازم طرف مشهد مقدس والنگ رادكان شود .\r\nو آن حضرت با جمعى خواص و فوجى مقربان و اهل اختصاص پاى دولت در ركاب سعادت آورد و به عزم زيارات مشايخ اسلام و مقابر و اكابر ايام كه در مملكت خراسان چون لمعان آفتاب بر عالميان عيان بودند عزيمت نمود و نخست به بلدهء سرخس فرمود و زيارت شيخ ابو الفضل حسن * و مولانا سعد الدين تفتازانى * و شيخ لقمان پرنده * و جوانمرد قصاب * قدس اللّه تعالى ارواحهم دريافت و از آن‌جا به مهنهء مباركه شتافت و به آستان سعادت آشيان صاحب السير و الطير سلطان ابو سعيد ابو الخير * قدس اللّه سرهما آمد و از آن‌جا به سرعت تمام به مزار شيخ الأسلام احمد جام * رحمه اللّه رسيد و از آن‌جا به ولايت باخرز و خواف رفت و در رباط سهيل شرف زيارت صحابهء كرام رضى اللّه عنهم كه آن‌جا مدفونند دريافت و به ولايت زاوه و نيشابور فرمود و از روحانيت جميع اولياء اللّه استمداد نموده صلات به فقرا و مستحقان رسانيد و همچنان‌كه در عالم صورت هرگاه كسى خواهد كه پادشاهى را بيند ، اول مقربان را بايد ديد تا ايشان شرح نياز او را به عرض سلطان رسانند و او را در مجلس اعلى چنان‌كه بايد گذرانند ، همچنين حضرت خلافت پناهى ارواح اولياء اللّه و مقربان درگاه را وسيله ساخته احرام كعبهء وفا و قبلهء صفاى سلطان خراسان\r\n\r\n","description":"","footnote":"","page_name":" 878 ","page_number":280},
  {"content":"\r\n\r\nامام على بن موسى الرضا عليه التحية و الثنا بسته متوجه آن قبه و بارگاه شد و شرايط زيارت و مراسم ضراعت به‌جاى آورد و در جميع مزارات انواع صدقات و اصناف مبرات به درويشان رسانيد و خواطر ايشان را به انعام عام شادان و خرّم گردانيد .\r\nو در النگ رادكان ، در وقتى كه آفتاب برج شرف را مشرف ساخت ، آن حضرت نيز در آن نزهتگاه قبهء بارگاه به اوج مهر و ماه برافراخت و لشكر قيامت اثر چون ابر و باد به طرف استراباد روان شد .\r\nدر اثناى راه به سمع شريف پادشاه رسيد كه در ولايت اسفراين در درهء كوهى قلعه‌اى است مشهور به قلعهء صعلوك . قلعه‌اى منيع و معقلى رفيع و دولت ملك نام از نوكران امير محمد خداداد بر آن‌جا مستولى شده و به غرور و پندار و ذخيرهء بسيار پشت استظهار به استحكام حصار باز نهاده و سر از ربقهء خدمتكارى و گردن از طوق جانسپارى پيچيده و تا غايت به لب ادب خاك درگاه عالم پناه را نبوسيده . راى اعلى اقتضاى آن فرمود كه جمعى امراى نامدار به محاصرهء آن قلعه و حصار روند و بندگان دولت‌خواه به موجب فرموده رو به راه آوردند و موكب ظفرنشان به جانب جرجان روان شد و از آن طرف ميرزا سلطان حسين چون خبر عزيمت ميرزا سلطان ابو سعيد شنيد ، سيل رعب و هراس اساس دولت و اقبال او را اندراس داده بنيان سلطنت و اركان مملكت او متزلزل گشت و چند نوبت قاصدان و عرضه داشتها فرستاده صلح و صفا طلبيد و مفيد نيامد و همچنان حضرت خلافت پناهى بر يكران مراد متوجه استراباد بود و روزبه‌روز كوچهاى دور مىفرمود و ميرزا سلطان حسين جرأت و جلادت نموده چند منزل پيش آمد و در صحراى سلطان آباد دو لشكر چون دو كوه فولاد نزديك هم رسيدند .\r\nميرزا سلطان حسين چون از غلبهء سپاه ظفر پناه آگاه شد و لشكر او به غايت كم بود بر آن جمع پريشان نيز اعتماد نداشت به ضرورت دست از ملك و مال به آب حسرت و ندامت شسته رو به راه نگويم بل به فضل إله آورد و به جانب اغريچه روان شده عزيمت مملكت خوارزم نمود . در وقتى كه سيمرغ آفتاب در پس كوه قاف\r\n\r\n","description":"","footnote":"","page_name":" 879 ","page_number":281},
  {"content":"\r\n\r\nمغرب در حجاب شده بود و باز اشهب روز در آشيان ظلمت پنهان گشته و ابر سراپردهء سياه در فضاى عالم علوى كشيده و تتق نيلى بر رخ روشنان گردون پوشيده و برق ميان ابر تيره چون قارورهء نفاطان شمعها مىسوخت و به‌سان خنجر زنگيان مشعلها مىافروخت ، از درخشيدن شمشير برق چشم سپهر خيره مىشد و از غريدن پيل مست رعد گوش كيوان كر مىگشت و طغيان باران در آن مرتبه كه گفتى هفت دريا را در آن صحرا سر داده‌اند يا طوفان نوح بار دگر سر در جهان نهاد .\r\nبيت\r\n ز باران جهان سربه‌سر شد چنان * كه شد غرق طوفان نوح اندر آن \r\nو حاوى اوراق از معتمدان ميرزا سلطان حسين استماع نمود كه آن شب كه ميرزا عزيمت بر هزيمت فرمود ، از اول شب تا روز ديگر ، نماز شام اسبان تا به سينه در ميان آب و لاى مىرفتند و باران به‌سان طوفان باران بود « 418 » و مقصد به هيچ طرف معلوم نبود و به حقيقت مصلحت در آن بود . چه اگر هوا گشاده مىبود و جاده پيدا و آماده شايد كه جمعى در قفا مىآمدند و بيرون رفتن دشوار بود .  عَسى أَنْ تَكْرَهُوا شَيْئاً وَ هُوَ خَيْرٌ لَكُمْ  « 419 » و هاتف اقبال هر زمان به زبان حال مىگفت :\r\nبيت\r\n گرچه منزل بس خطرناك است و مقصد ناپديد * هيچ راهى نيست كان را نيست پايان غم مخور « 420 » \r\nو ميرزا سلطان حسين به سلامت و سعادت از آن ورطهء خونخوار بيرون\r\n\r\n\r\n","description":"","footnote":"\r\n( 418 ) . در حبيب السير گفته « كه تا مدت سه شبانروز حال برين عنوان جارى بود » .\r\n( 419 ) . سورة البقرة 216 .\r\n( 420 ) . ديوان حافظ طبع خلخالى ص 132 .\r\n","page_name":" 880 ","page_number":282},
  {"content":"\r\n\r\nرفت « 421 » و همان شب خبر انهزام او رسانيدند و طنطنهء كوس بشارت از اوج سپهر برين گذرانيدند . حضرت خلافت پناهى اردوى همايون را در منزلى كه خبر فتح رسيد بازداشت و با خواص و اهل اختصاص به شهر استراباد فرمود و در گل‌افشان خراميده به عيش و نشاط و خرّمى و انبساط اشتغال نمود و بعد از چند روز به كنار دريا رفته و به زورقچه‌اى آمده از آن‌جا در كشتى بزرگ نشست و از صباح تا رواح عشرت و بهجت فرمود و باز از كنار دريا به شهر استراباد بازگشت و آن مملكت را به رسم سيورغال نامزد فرزند ارجمند ، در درياى پادشاهى ، اختر سپهر جهان پناهى ، ميرزا جلال الدين سلطان محمود فرمود و به صوب مملكت خراسان معاودت نمود و خبر فتح ولايت مازندران به اطراف ممالك خراسان و ماوراء النهر و تركستان رسيد و بيست و چهارم شعبان فتح نامهء مازندران در دار السلطنهء هرات خواندند و موكب ظفرنشان به دولت و سعادت منازل و مراحل مىپيمود و گاه گاه ميل صيد و نشاط شكار مىفرمود و در مواضع خوش و مراتع دلكش يك دو روز توقف مىنمود . ناگاه در اثناى راه از طرف هرات قاصد رسيد و به موقف عرض رسانيد كه امير خليل ، با غلبهء سوار و پياده و رنود و اوباش ،\r\nبيت\r\n به عقل چون عثرات زمانه نامضبوط * به طبع چون حركات سپهر ناموزون \r\nقصد تسخير دار السلطنهء هرات كرده نزديك رسيده و اين كلام به نوعى بسطى اختتام خواهد يافت و توفيق از مساعدت وقت مأمول است .\r\n\r\nذكر آمدن امير خليل به عزم تسخير دار السلطنهء هرات\r\nامير خليل چندگاه يكران مراد در ميدان ممالك سيستان و قندهار و ساير آن\r\n\r\n\r\n","description":"","footnote":"\r\n( 421 ) . در حبيب السير گفته است كه ميرزا تا هفت روز طى مسافت نموده پانصد كس كنار جيحون رسيد و آن را عبور نمود .\r\n","page_name":" 881 ","page_number":283},
  {"content":"\r\n\r\nبلاد و ديار جولان داد و چند سال لواى سلطنت و استقلال در آن مملكت برافراخت و مجموع آن ولايات را به ضرب شمشير آبدار و قوت بازوى كامكار مسخّر ساخت .\r\nدرين ولا ، كه رايات ظفر آيات به عزم فتح مملكت مازندران و تسخير ولايت جرجان نهضت نمود و موكب منصور مسافت دور قطع فرمود ، امير خليل را داعيهء سركشى و دعوى گردن‌افرازى پيدا شد « 422 » و سر بىمغز او خيال فاسد به دماغ راه داده آرزوى استخلاص هرات در ضمير او جايگير شد و سوداى ايالت و امارت آن مملكت در خاطر او رسوخ يافت و گمان او آن‌كه در دار السلطنهء هرات كسى نيست كه با او در مقام مقاومت تواند آمد و تاب حملهء او تواند آورد . بنابرآن ، با جمعى پريشان از اتباع و اشياع شيطان ،\r\nقطعه\r\n در كوه خواب كرده به يك جاى با پلنگ * در دشت آب خورده به يك حوض با ذئاب\r\nيا زنده « 423 » همچو يوز ، شكم بنده همچو خرس * درنده همچو گرگ و رباينده چون كلاب \r\nروى به تعذيب عباد و تخريب بلاد آورد .\r\nو چون مراسم بلوكات هرات از آمدن او خبر يافتند ، به يك بار خانه كوچ به جانب شهر شتافتند و نمودار فزع اكبر و غوغاى روز محشر ظاهر شد و رعايا و عجزه از تمام بيرونها دست اهل و عيال گرفته خود را در شهر انداختند و با آن‌كه اكثر محصولات رسيده به ضبط آن نپرداختند و همه را برجاى گذاشته و مجموع دل از جان برداشته درآمدند .\r\n\r\n\r\n","description":"","footnote":"\r\n( 422 ) . حبيب السير : از اوايل جهانبانى ميرزا ابو القاسم بابر تا آن غايت در ولايت سيستان حكومت مىنمود و بنابر دغدغه‌اى كه از سلطان سعيد داشت . . . .\r\n( 423 ) . يازنده به قصد كارى ، دست درازكننده است .\r\n","page_name":" 882 ","page_number":284},
  {"content":"\r\n\r\nمصرع\r\n چون جان بود اندر خطر از مال كه گويد ؟ \r\nو دوازدهم « 424 » رمضان ، امير خليل با لشكر خود در برابر درب عراق و فيروزآباد و خوش فرود آمد . چه احاطهء تمام شهر مقدور او نبود . و امير نظام الدين احمد برلاس « 425 » و امير عبد النصير و امير احمد حاجى و امير بىنظير « 426 » و پهلوان محمد پياده « 427 » به اتفاق عالى جناب فضايل مآب قاضى قضاة الأسلام ، مولانا قطب الدين احمد الأمامى * و باقى ائمه و كلانتران اطراف و جوانب را مضبوط ساخته بودند و هرجا كه برج و باره به عمارت و مرمت احتياج داشت به سعى و اهتمام تمام استحكام نمودند .\r\nو امير خليل ، همان روز كه رسيد ، آهنگ جنگ و جدال و ساز حرب و قتال راست كرده جنگ پيش برد . اما كارى از پيش نرفت . و روز ديگر با آنچه مقدور او بود سعى و كوشش نمود و از صباح تا رواح نائرهء قتال التهاب و اشتعال داشت ، اما قلم تقدير بر لوح قضا رقم خلاف رضاى او مىنگاشت و نيمروز كه خدنگ آتش‌فروز جهانسوز پردلان را بىجان مىساخت ، مولانا حسنشاه شاعر « 428 » قطعه نوشته و بر تير بسته به طرف لشكر امير خليل انداخت و لشكريان او به تصور آن‌كه خبر خير از شهر فرستاده‌اند دستها گشاده و روى به آسمان برداشته دير مىشد كه نوشته به ايشان رسند . چون تير رسيد و نوشته را ديدند ، سردار و لشكرى از يكديگر شرمنده گرديدند و قطعه اين است .\r\n\r\n\r\n","description":"","footnote":"\r\n( 424 ) . نسخه : چهارشنبه دوازدهم .\r\n( 425 ) . نسخه : كه حاكم شهر بود . حبيب السير مؤيد است اين زيادت را .\r\n( 426 ) . نسخه : كه داروغه بود . حبيب السير مؤيد است اين را .\r\n( 427 ) . نسخه : كه سردار جلد بود .\r\n( 428 ) . مولانا حسن شاه شاعر متونى در 905 ر ك فرهنگ سخنوران .\r\n","page_name":" 883 ","page_number":285},
  {"content":"\r\n\r\nقطعه\r\n ياران پيام ما برسانيد با خليل * گوييد اگر ترا سر سر باختن بود\r\nدر روز روزه دردسر ما و خود مده * عيدى بيا كه وقت قبق تاختن بود \r\nو در آن ايام ، آفتاب عالم تاب سايه بر برج سرطان انداخته بود و از شدت حرارت بسيط زمين بساط آتشين مىنمود و هوا از قوت گرما ابواب دركات بر جهان گشاده و نهنگ در حرارت هوا مىگداخت و سنگريزه را تابش خورشيد لعل مذاب مىساخت .\r\nبيت\r\n به گرمگاه به دشت ار بيفكنى ياقوت * چنان گداخته گردد كه نقره اندرگاه « 429 » \r\nچنانچه به موجب فتوى ائمهء اسلام بسيارى از خواص و عوام روزه خوردند و بدين رخصت رعيت را قوّت حاصل شده به جدّ و جهد تمام به محافظت برج و باره قيام نمودند و شب تا روز بر برجها مشعلها مىافروختند و كانون درون مخالفان را به آتش غصه مىسوختند و روز جمعه چهاردهم ماه ، به وقت آن‌كه خسرو چين تيغ كين بركشيد و سپر زرين برداشت و شهنشاه فيروز جنگ مهر اعلام ظفر اعلام برفراز حصار فيروزه‌فام سپهر برافراشت و سلطان لاجورد سرير نيلى حصار در عقب منهزمان ثوابت و سيار سبز خنگ تيزرفتار برانگيخت و سيمرغ زرين بال آتشين منقار پرواز كرده از هيبت او زاغ شب از بوم جهان گريخت .\r\nبيت\r\n خروش كوس و بانگ ناى برخاست * زمين چون آسمان از جاى برخاست \r\n\r\n\r\n","description":"","footnote":"\r\n( 429 ) . يعنى بوتهء زرگران .\r\n","page_name":" 884 ","page_number":286},
  {"content":"\r\n\r\nلشكر امير خليل به‌سان سپاه طير ابابيل صف جدال و ميدان قتال آراستند و مردم شهر بر سر برج و باره از سر جان كه متاع گران بود برخاستند . تير جگردوز ترگ بر تارك سركشان مىدوخت و به آتش پيكان شعله‌ها بر روى هوا مىافروخت .\r\nصفير تير هر پيغام كه مىآورد چون راز در دل مىنشست و ناوك آبدار در باغ جان نهال پولاد مىكشت . خدنگ دلنواز با مردم چشم راز مىگفت و به الماس پيكان جزع چشم را به‌سان در مىسفت . هرچند آلات حرب و ادوات طعن و ضرب بسيار بود ، اما ،\r\nبيت\r\n آنچه از قوّت بازوى كمان مىآمد * نتوان گفت كه كس را به گمان مىآيد \r\nتير از همه دليرتر بود و در ميان مخالفان بىتردد آمد و شد مىنمود و آن روز از آن زمان كه نير عالم‌افروز تيغ عالم اقطاع شعاع از نيام بركشيد ، تا وقتى كه سپر زرين برين قبهء زبر جدين و قلعهء زنگارين به حد استوا رسيد ، آتش حرب و قتال در غايت التهاب و اشتعال بود و مسلمانان در مسجد جامع اداى نماز نموده عرض نياز به درگاه پادشاه كارساز برداشتند و نقش وعدهء  أَمَّنْ يُجِيبُ الْمُضْطَرَّ إِذا دَعاهُ  « 430 » بر لوج خاطر اميدوار مىنگاشتند و چون مردم از مسجد بيرون آمدند ، از اطراف شهر فرياد و فغان به آسمان برآمده بود و به آن رسيده كه شهر تسليم كنند ، درين اثنا ، در جانب دروازهء خوش سواران مخالفان نزديك خندق آمدند « 431 » و جمعى پيادگان از طرف شهر كمان در بازو و تير دسته در ميان خود را از باره به شيب انداختند و در خندق درآمده به جانب ياغى بيرون رفته به هر تيرى سوارى از پا درآوردند . سواران بىطاقت شده\r\n\r\n\r\n","description":"","footnote":"\r\n( 430 ) . سورة النمل 62 .\r\n( 431 ) . [ ر ك به حبيب السير كه جزئيات ديگرى نيز دارد 
  ] .\r\n","page_name":" 885 ","page_number":287},
  {"content":"\r\n\r\nعنان برتافتند . درين اثنا ، بعضى اوليا « 432 » از مسجد جامع بيرون آمده بودند و چون اندوه و اضطراب مسلمانان مشاهده نمودند بىخودانه به طرف درب خوش فرمودند و آيت  وَ إِنَّ جُنْدَنا لَهُمُ الْغالِبُونَ  « 433 » بر زبان مبارك راندند و شاهت الوجوه * در برابر روى مخالفان خواندند و دشمنان به يك بار گريختند و مردم شهر از دروازه‌ها بيرون ريختند و در لشكر مخالف و مردم سيستان آويختند و بسيارى را به قتل آوردند . و امير خليل خوار و ذليل مضمون رضيت من الغنيمة بالأياب بر زبان مىراند و اسب آتش گهر را چون باد بر خاك نرم گرم مىراند و به انواع حيل جان از آن ورطهء خونخوار به كنار برد و از غايت اندوه نفس در حلق او شعلهء نار گشت و از ترس و بيم دل در بر او دو نيم و موى بر تن او تيزتر از پيكان خار شد و روى آيينهء اميد و سياه و تاريك ديد و با دل پرخون و بخت‌نگون از آن معركه برگرديد و تا حوالى سيستان در هيچ مكان قرار و منزل و مقام ننمود .\r\n\r\nذكر وصول موكب همايون به دار السلطنهء هرات و آوردن امير خليل\r\nدر آن زمان كه امير خليل عزم تسخير دار السلطنهء هرات نمود و رايت ظفرنشان از ولايت جرجان بازگشته بود ، در اثناى راه ، شرح اين سخن به سمع همايون رسيد . راى پادشاهانه كه خورشيد جهان افروز عكس پرتو انوار اوست و عزم خسروانه كه تيغ قدر و قضا در سرعت نفاذ و مضا اثر خنجر صاعقه كردار او عزم دار السلطنهء هرات فرمود و شرار خشم او چون آتش سوزان زبانه كشيد و سيلاب قهر او چون دريا از تندباد در موج زدن آمد و فرمان همايون شرف نفاذ يافت كه جمعى امرا چون امير\r\n\r\n\r\n","description":"","footnote":"\r\n( 432 ) . نسخه : يعنى جناب شيخ الاسلام الاعظم ، مرشد طوايف الأمم شيخ نور الدين محمد بن شيخ الأسلام . شيخ بهاء الدين [ عمر 
  ] . ترجمه‌اش را در حبيب السير ج 3 جزو 3 ص 198 دارد . وى در سنه 878 فوت كرد .\r\n( 433 ) . سورة الصّافات 173 .\r\n","page_name":" 886 ","page_number":288},
  {"content":"\r\n\r\nنور سعيد و غيره به تعجيل تمام متوجه مملكت ماوراء النهر شوند . چه در آن‌جا از طرف ميرزا سلطان حسين انديشه واقع بود و امرا به موجب فرموده عزيمت نمودند . و چون صورت فرار امير خليل به‌وجهى كه شرح داد وقوع يافت قاصدى چون باد به طرف اردوى همايون شتافت و در حدود ولايت جام اين خبر خجسته فرجام به موقف عرض رسيد و حضرت خلافت پناهى عنان سعادت و اقبال بر سمت مستقر دولت و اجلال كه هواى آن چون نسيم بهشت جانفزا و فضاى آن چون باغ خلد روح‌پرور و دلگشاست معطوف ساخت و آوازهء وصول موكب همايون صداى بشارت در گنبد گردون انداخت و بيست و سيم رمضان « 434 » چون آفتاب در اوج جلال و دولتخانهء سعادت و اقبال نزول اجلال فرمود و اكابر و اشراف مراسم نثار و پيشكش و شرايط دعا و ثنا به‌جاى آوردند و آن حضرت همه را به مواهب پادشاهانه و عواطف خسروانه معزّز و مكرّم گردانيد و جمعى كه طريق جانسپارى و شيوهء دلاورى مسلوك داشته بودند به‌عين عنايت ملحوظ شده و به كمال عاطفت محظوظ آمدند و بعضى مردم تازيك كه جلادت نموده و از باره پايين رفته و از خندق گذشته سواران ياغى را برگردانيده بودند به تشريفات خاص اختصاص يافتند .\r\nو درين ولا ، دولت ملك كه صاحب تصرف قلعهء صعلوك بود از علت طاعون نعوذ باللّه منها متوهم شده به وسيلهء امير حسن شيخ تمور بيرون آمد و چون به دار السلطنهء هرات رسيد ، آن حضرت او را بند فرموده ديوانيان جهات قلعه را ازو بازيافت نموده مبلغى كرامند به حصول پيوست .\r\nو چون خاطر خطير خسرو جهانگير از جزويات باز پرداخت ، راى آفتاب اشراق پرتو التفات بر استيصال امير خليل انداخت و جمعى امرا به رسم ايلغار مقرر فرمود و فرمود كه تا او را به دست نياورند در طلب او از پا ننشينند . و امرا عزيمت نموده چون قضاى آسمان و بلاى ناگهان به اطراف سيستان محيط شدند و نمودار آنچه او در قصد تسخير هرات با خود قرار داده بود به او نمودند . امير خليل را از\r\n\r\n\r\n","description":"","footnote":"\r\n( 434 ) . نسخه : روز يك شنبه بيست و سيم .\r\n","page_name":" 887 ","page_number":289},
  {"content":"\r\n\r\nمشاهدهء اين حال آتش درنهاد افتاده دود حيرت به سر برآمد و پاى قرار از جاى رفت و تدبير جز آن ندانست كه از ذروهء گردنكشى و سردارى به حضيض جانسپارى و خدمتكارى آيد و تضرع و زارى وسيلهء نجات و دستاويز حيات سازد و قدم در دائره نيك بندگى و اخلاص نهد تا باشد كه جان را ازين مهلكه خلاص دهد و چون خاطر او برين تدبير صواب قرار يافت و پرتو اين خبر فرخنده اثر بر ضمير او تافت ، بىآن‌كه با خواص خود مشورت نمايد ، روى اخلاص به درگاه جهان پناه آورد و در اثناى راه ، در حدود ولايت اسفزار ، با امير كريم داد اتفاق ملاقات افتاد . چه اتفاق كه امير كريم داد « 435 » در راه ، خبر او يافت و به سرعت تمام به جانب او شتافت و ناگهان بر سر او رسيد . بيچاره خليل غير تسليم چاره‌اى نديد و ايشان در زمان ميرزا ابو القاسم بابر به طريق دوستى مسلوك داشتند . هر دو عهد قديم يادآورده عازم درگاه عالم پناه شدند و اواسط ذى الحجه به دار السلطنهء هرات رسيدند .\r\nو امراى عظام شرح آوردن امير خليل به موقف عرض رسانيدند و حضرت خلافت پناهى فرمود كه مرا بارها در خاطر خطور مىنمود كه خليل را هيچ سبيل نمانده غير از يك طريق و آن همين بود و در آن زمان كه خبر قصد او به جانب هرات به سمع اعلى رسيد بر زبان حضرت سلطنت پناهى گذشته بود كه اكنون خليل نوكر خواهد شد .\r\nمصرع\r\n همان شد آخر كاول حساب مىكردم \r\nآرى ارباب الدول ملهمون . القصه امير خليل به تقبيل انامل فياض كه غايت آرزوى خسروان جهان همان تواند بود استسعاد يافته و به جان امان خواسته بنده‌وار از بن دندان رخسار خاك ببوسيد .\r\n\r\n\r\n","description":"","footnote":"\r\n( 435 ) . نسخه : كريم دادبن مولانا مباركشاه كه از ولايت جرزوان و غرجستان به عزم رزم خليل متوجه شده بود .\r\n","page_name":" 888 ","page_number":290},
  {"content":"\r\n\r\nبيت\r\n كجاست در همه آفاق خسروى امروز * كه صولت تو زبن برنكند دندانش * \r\nگرد خجالت بر رخسار حال نشسته و به لطف و مرحمت آن حضرت دل بسته . از حركات ناپسنديده شرمسار و به عنايت پادشاهانه به غايت اميدوار . آن حضرت چنان‌كه از اخلاق حميده و صفات پسنديده آيد ، جرم و جناح او را به جناح بخشش و ذيل بخشايش بپوشيد و در سلك عبيد و خدم انتظام يافت و مملكت سيستان و فراه و قلعهء كات « 436 » تا ولايت قندهار در قبضهء اقتدار امراى كامكار قرار گرفت و شهريار اعظم نظام الدين شاه يحيى كه ابا عن جد در مملكت سيستان فرمان روان بود ، به موجب فرمان جهان مطاع ، باز در آن مملكت لواى دولت برافراخت و آن را به خوبتر وجهى مسخر و مضبوط ساخت .\r\nو درين سال ، بيست و پنجم شعبان ، « 437 » عالى جناب ولايت مآب ، البحر الزاخر و الحبر الماهر ، معمور الباطن ، مسرور الظاهر ، مولانا شمس الشريعة و الحقيقة والدين محمد اسد « 438 » قدس اللّه تعالى سرهما ، كه حاوى علم و عمل و واقف اسرار ابد و ازل بود و در علم بحرى موّاج و در عمل سراجى و هاج ، بعد از تحصيل علوم دينيه و تكميل معارف يقينيه ، روش اهل طريق و سلوك جادهء تحقيق سعادت دنيا و آخرت دانست و از روحانيت سلطان طريقت ، برهان حقيقت ، شيخ ابو سعيد ابو الخير رحمة اللّه عليهما استفاضه نمود و سالها ملازم آن آستان سعادت نشان بود ، و در بلدهء فاخره هرات پير صحبت او شيخ شيوخ الأسلام قطب اولياء اللّه الكرام شيخ\r\n\r\n\r\n","description":"","footnote":"\r\n( 436 ) . غير كات خوارزم است ، محلش از مظان معلوم نشد .\r\n( 437 ) . نسخه : روز پنج شنبه 29 شعبان ، در نفحات ص 528 و حبيب السير ج 3 جزو 3 ص 173 شب جمعه غرهء ماه رمضان ( به‌جاى 25 شعبان ) .\r\n( 438 ) . ترجمه‌اش را در نفحات و حبيب السير دارد . در رشحات ص 140 در ترجمهء مولانا جامى گفته است كه مولانا جامى با وى صحبت بسيار داشته‌اند .\r\n","page_name":" 889 ","page_number":291},
  {"content":"\r\n\r\nبهاء الدين عمر قدس سره بود و ملازم ركاب سعادت انتساب عازم حجاز شد و شرف آن مواضع دريافته به صحت و سلامت معاودت نمود ، عاقبت عالم فانى را وداع كرده به دار بقا ارتحال فرمود .\r\nمصرع\r\n آن‌كه پاينده و باقى است خدا خواهد بود \r\nو به گذرگاه در حظيرهء مقبول حضرت بارى ، قطب وقت خواجه عبد اللّه انصارى ، قدس اللّه سره العزيز نزديك مرقد منوّر آن حضرت مدفون شد .\r\n\r\nوقايع سنهء خمس و ستين آمدن حضرت خواجه ناصر الدين عبيد اللّه سلمه اللّه به خراسان\r\nدر اوايل ماه محرم ، از طرف مملكت آذربايجان ايلچى ميرزا جهانشاه رسيد و هدايا و بيلاك به وسيلهء امرا به موقف عرض رسانيد و عرضه داشت كه ميرزا جهانشاه التماس نموده كه دولت ملك كه پيشتر در قلعهء صعلوك بوده و حالا در حبس بندگان حضرت است خون او را بخشند . حضرت خلافت پناهى ملتمس ميرزا جهانشاه ، مبذول فرمود بند او برداشت . اما به سبب مرضى صعب ، ايام او را در قيد حيات نگذاشت . و آن حضرت فرستادهء ميرزا جهانشاه را رعايت تمام فرمود و اجازت يافته مراجعت نمود .\r\nو راى جهانگشاى اقتضاى آن نمود كه امير جلال الدين سيد مزيد به جانب ولايت بلخ رفته « 439 » از آن حدود برخبر باشد . و درين ولا ، از جانب ولايت ماوراء النهر خبر آمد كه امير نور سعيد سر از خط فرمان و گردن از طوق اذعان تافته و سوداى ارتقاى مدارج سرورى در دماغ او تمكن يافته و پاى از سرحد بندگى و طاعتدارى بيرون نهاده و در نواحى سمرقند و بخارا دست ظلم و بيداد به غارت و تاراج گشاده آن حضرت نظر بر قدمت خدمت امير نور سعيد اين سخنان ناشنوده\r\n\r\n\r\n","description":"","footnote":"\r\n( 439 ) . نسخه : كه ولايت بلخ سيورغال او بود .\r\n","page_name":" 890 ","page_number":292},
  {"content":"\r\n\r\nانگاشت و معتمدى به جانب او روان داشت تا او را به نصايح سودمند و سخنان دلپسند باز آورد و اگر نصيحت او را به سمع رضا اصغا ننمايد فرستاده به سمرقند رفته صورت حال به عز عرض حضرت قدوهء اهل كمال خواجه ناصر الدين عبيد اللّه سلمه اللّه رساند . چون فرستاده به امير نور سعيد رسيد و سخنى كه داشت با او رسانيد ، امير به آن سخنان التفات ننمود و بر مخالفت همچنان ثابت و راسخ بود . فرستاده به سمرقند رفته صورت واقعه به حضرت ارشاد منقبت مرفوع داشت و آن حضرت به كوه نور بخارا * فرمود كه امير نور سعيد آن‌جا بود و با امير قرار داد كه پاى از دايرهء بندگى بيرون ننهد و گردن از طوق خدمتكارى نپيچد . اما امير نور سعيد به سخنان كه قبول كرده بود عمل ننمود و همچنان ساخت جدال به اقدام خيال مىپيمود تا مآل حال او به آن‌جا رسيد كه جمعى امراى ماوراء النهر قصد استيصال او كردند « 440 » و به او رسيده آتش قتال اشتعال يافت و او تاب مقاومت نياورده روى عجز و ناتوانى به بيابان فرار نهاد و احمال و اثقال و اهل و عيال او در قبضهء اقتدار سپاه ظفر شعار افتاد .\r\nو درين سال ، پادشاه مرحوم ركن الدين ميرزا علاء الدوله كه مدتى بى سروسامان در اطراف جهان سرگردان بود و در هيچ مقام قرار و آرام نمىنمود ، از سراى غرور به مأواى سرور انتقال فرمود و شب جمعه بيست و يكم ماه صفر نعش او را از طرف رستمدار آورده در مدرسهء مهد عليا گوهرشاد آغا در گنبدى كه مدفن ميرزا بايسنغر و مرقد مهد عليا بود مدفون شد . *\r\nمصرع\r\n دوست بر دوست رفت و يار بر يار * \r\nو صبيهء او رقيه بيگم كه حرم محترم حضرت خلافت پناهى بود به رسم عزا و آش و طعام و ختام كلام ملك علام قيام نمود .\r\nو درين ايام ، حضرت شيخ الأسلام ارشاد منزلت ، ولايت منقبت ، خواجه\r\n\r\n\r\n","description":"","footnote":"\r\n( 440 ) . اسفزارى : امراى ماوراء النهر قصد استيصال او را لازم شمرده . . . .\r\n","page_name":" 891 ","page_number":293},
  {"content":"\r\n\r\nناصر الدين عبيد اللّه سلمه اللّه و ابقاه كه در ولايت بخارا با امير نور سعيد ملاقات كرده بود هم از آن‌جا عزيمت مملكت خراسان فرمود و بيست و سيم ماه صفر به دار السلطنهء هرات رسيده و حضرت خلافت پناهى شرايط استقبال و مراسم تعظيم و اجلال به جاى آورد و از فرايد فوايد و زواهر جواهر كه از نفايس انفاس آن بحر بىكران و معدن حقايق عرفان استماع فرمود كان يسار و بحر استظهار شد و حضرت خواجه روز ديگر به طواف زيارت اكابر * و مقابر مشايخ و اهل اللّه رفته از روحانيت ايشان استمداد نمود و چون خدمت خواجه ناصر الدين عبيد اللّه مدت چند سال كه در هرات بود * پيوسته از روى اعتقاد ملازمت حضرت مرحوم شيخ بهاء الدين عمر قدس سره فرمود « 441 » و از خاطر فيض بخش آن حضرت استفاضه مىنمود و آن حضرت التفات تمام به حال او داشت و در آن زمان كه حضرت غفران مآل منزل ملال را مىگذاشت ، جناب خواجه در ولايت ماوراء النهر بود . درين وقت كه مملكت خراسان به ذات ولايت صفات آن حضرت مشرف شد ، به رسم عزا رسانيدن به وثاق حضرت شيخ الأسلام شيخ نور الدين محمد ادام اللّه تعالى ظلاله تشريف حضور ارزانى داشت و تعزيت والد بزرگوار ايشان رسانيد « 442 » و حضرت خواجه خدمت شيخ‌زاده را وداع فرمود « 443 » و تمام اكابر و اشراف و ساير بزرگان و اصناف * ميل ملازمت آن حضرت نمودند و به صحبت شريف تردد فرمودند و حضرت خلافت پناهى به كرّات و مرّات به وثاق حضرت هدايت منزلت آمده از خاطر فيض بخش و ضمير آفتاب درخش غرر فوايد و در رفرايد استفاده نمود و مهمات و ملتمسات كه ارادت حضرت خواجه بود همه را لطف پادشاهى به حسن قبول مبذول فرمود . از آن جمله تمغاى سمرقند و بخارا كه مبلغى سنگين بود مطلقا برانداختند و\r\n\r\n\r\n","description":"","footnote":"\r\n( 441 ) . نسخه : و گاه‌گاه آن حضرت را دلاكى و مغمّزى مىفرمود . ر ك به رشحات ص 241 .\r\n( 442 ) . ايضا : و از ميامن صحبت يكديگر حظّ وافر و نصيب وافى برداشتند .\r\n( 443 ) . ايضا : به خانهء مرتضى اعظم سيد محمد قناد كه در قريهء بوى مرغ به كنار انجيل واقع بود فرود آمدند .\r\nنيز ر ك به رشحات ص 320 .\r\n","page_name":" 892 ","page_number":294},
  {"content":"\r\n\r\nاحكام جهان مطاع در آن باب مكمل ساختند و حضرت سلطنت وعده فرمود كه در تمام ممالك محروسه تمغا * و جميع مناهى را براندازند و مرآت كاينات را از ظلمات ظلم به صيقل عدل و داد روشن سازد * و خدمت خواجه يازدهم ربيع الاول به سلامت و سعادت عازم ماوراء النهر شد .\r\nمصرع\r\n هر كجا رفت خدايا به سلامت دارش « 444 » \r\nدر آخر ماه مذكور ، صواحب اعظم خواجه مظفر مختار سبزوارى و خواجه نعمة اللّه قهستانى و خواجه كمال الدين مولانا امير سمرقندى صاحب ديوان شدند و چهارم ماه ربيع الثانى ، خواجه معز الدين « 445 » شيرازى و خواجه مولانا امير به جهت ضبط مملكت به ماوراء النهر عزيمت نمودند .\r\nو حضرت خلافت پناهى التفات تمام در باب رعيت بذل نمود « 446 » و فرمود كه پيش از ادراك چيزى بر رعيت حواله ندارند و اگر به ضرورت واقع شود ، زيادت از دودانگ « 447 » اصل مال نستانند و به سه قسط مال را مطالبه كنند . يكى در سرطان « 448 » و ديگرى در سنبله « 449 » و ميزان « 450 » و تتمه را در قوس « 451 » به وجه نهند و اخراجات تا آن زمان كه مشروح به عرض نرسانند و در آن باب حكم همايون درست نشود خرج نيندازند و اگر خلاف آن واقعه شود ديوانيان مستحق قتل باشند .\r\n\r\n\r\n","description":"","footnote":"\r\n( 444 ) . ديوان حافظ 148 .\r\n( 445 ) . براى ترجمه‌اش ر ك به دستور الوزرا ص 370 .\r\n( 446 ) . نسخه : و تسعير اشياء از آنچه در سنوات سابقه بوده ده شش مقرر فرمود .\r\n( 447 ) . يعنى ثلث - يزدى مىگويد ( ج 2 ص 213 ) اموال دودانگه چند ساله كه به ديوان اعلى تعلق داشت .\r\n( 448 ) . سرطان برج چهارم [ تير 
  ] .\r\n( 449 ) . وقت تحويل شمس به سنبله ( برج ششم - شهريور ) تقريبا ابتداى ماه سكوار ( اسوج ) هندى و هنگام درودن زراعت فصل خريف باشد ( فرهنگ آنندراج ) .\r\n( 450 ) . ميزان برج هفتم است [ مهر 
  ] و قوس برج نهم [ آذر 
  ] .\r\n( 451 ) . نسخه : روز جمعه نهم ماه و در همين روز او را به جانب . . . .\r\n","page_name":" 893 ","page_number":295},
  {"content":"\r\n\r\nو چهارم ماه جمادى الأول امير شيخ ابو الفضل كوكلتاش را گرفته * جهات او را ديوانى ساختند و او را به جانب ماوراء النهر بردند و در اواسط همين ماه ، جناب دستور اعظم خواجه شمس الدين محمد را جهت كليات و مهمات ملكى و مالى به جانب ولايت بلخ و ارهنگ و سراى فرستادند .\r\nدر اين اثنا ، به محل انها رسيد كه ميرزا محمد جوكى ولد ميرزا عبد اللطيف در بلاد ماوراء النهر رايت مخالفت برافراشته و نقش جنگ و جدال بر لوح خاطر نگاشته و از شرار جمعى اشرار آتش بلا بالا گرفته ، اشتعال نائرهء قتال در خشك و تر آن ولايت گرفته و تمام آن بلاد و ديار در اضطراب و اضطرار مانده و مجموع مضمون  رَبَّنا وَ لا تُحَمِّلْنا ما لا طاقَةَ لَنا بِهِ  « 452 » بر زبان رانده حضرت خلافت پناهى چون بر اين احوال وقوف يافت ، عنان عزيمت به صوب مملكت ماوراء النهر تافت و يورش سمرقند جزم فرمود و طالع وقت اختيار كرده نهضت نمود .\r\n\r\nذكر نهضت همايون به جانب ماوراء النهر به سبب مخالفت ميرزا محمد جوكى\r\nحضرت خلافت پناهى به عزم يورش ماوراء النهر رايت ظفر برافراخت و در بيستم جمادى الأول نهضت نموده تغوز رباط منزل همايون ساخت و در آن زمان آفتاب در بيست و يك درجهء حوت بود و در آن منزل بارندگى عظيم واقع شد و از جهت برف و باران و سرما مجال جنبش نماند و بعد از چند روز ركاب نصرت انتساب از رباط سنجاب و بادغيس و پل مرغاب عبور نمود و در نواحى جيجكتو چند روزى لشكر برآسود و در ولايت شبورغان ، لشكرهاى جهان در ظلال رايت سعادت و اقبال كه مطلع آفتاب فتح و فيروزى است جمع آمدند و چون موكب منصور به ولايت بلخ رسيد به زيارات اكابر و مقابر مشايخ مشرف گرديد و از روحانيت ايشان استمداد همت نمود * و صلات و صدقات بذل فرمود و صاحب اعظم و دستور معظم خواجه\r\n\r\n\r\n","description":"","footnote":"\r\n( 452 ) . سورة البقرة 286 .\r\n","page_name":" 894 ","page_number":296},
  {"content":"\r\n\r\nشمس الدين محمد به موقف عرض رسانيد كه به چند روز معدود بر آب جيحون پل محكم بسته بود . صورت خدمتكارى او در نظر آن حضرت مستحسن و پسنديده آمد و پايهء قدر او را از اقران گذرانيده و با وجود منصب وزارت خدمتش را در سلك خواص منتظم گردانيد و لشكر منصور از پل عبور نمود و ميرزا محمد جوكى يكران عصيان در ميدان طغيان جولان مىداد و در تمام ولايت ماوراء النهر رسم جور و بنياد بيداد نهاد و لشكر او اطراف ولايت تا نواحى سمرقند تاخته بودند . جمعى از زمرهء اوباش و لئام و فرقه‌اى از جهال عوام در خرابى سعى بليغ مىنمودند و عجبتر آن‌كه امير نور سعيد و امير سلطان ارغونى كه پروردهء دولت و برآوردهء حضرت خلافت پناهى بودند با مخالفان موافقت نمودند و حقوق نعمت آن حضرت فراموش كرده با دشمنان دست دوستى در آغوش كردند و آنچه امكان فتنه و فساد و ظلم و بيداد بود به ظهور آوردند و چند كرت ميان امراى سمرقند و مخالفان به تخصيص ميان امير مزيد و امير نور سعيد محاربات عظيم واقع شد .\r\nالقصه چون موكب همايون از جيحون عبور نمود و دشمنان از عبور سپاه منصور وقوف يافتند ، عنان عجز و انكسار از آن بلاد و ديار برتافتند و سرگشته و سرگردان روى به صحرا و بيابان نهادند و چون روى مقاومت نديدند پشت به هزيمت دادند . اكابر و اشراف شرايط استقبال و مراسم تعظيم و اجلال به تقديم رسانيده نثار و پيشكش بسيار گذرانيدند و آن حضرت در غايت عظمت در مستقر خلافت نزول همايون فرمود و از آن طرف مخالفان از آب خجند گذشته حصار تاشكند كه به قلعهء شاهرخيه مشهور است و به حصانت و رصانت موصوف و مذكور مأمن ساخته غله و ذخيرهء بسيار جمع آوردند .\r\nو حضرت خلافت پناهى از دار السلطنهء سمرقند نهضت نمود و به كنار آب خجند در برابر قلعه نزول اجلال فرمود و آن حصارى است كه آب سيحون كه در آن محل آب خجند مىگويند بر اطراف آن مىگردد ، چنان‌كه به سه طرف قلعه آب\r\n\r\n","description":"","footnote":"","page_name":" 895 ","page_number":297},
  {"content":"\r\n\r\nمحيط است و از يك طرف كه آب نيست آبكنده و جرهاى « 453 » بزرگ مغاك است كه گذشتن بر آن مواضع درغايت صعوبت است . فى الجمله آن حضرت به ترتيب آلات و ادوات محاصره فرمان داد « 454 » و امراى معتبر و مردم پيشه‌ور از همه طرف در بند استخلاص آن قلعه بودند و از بام تا شام و از شفق تا فلق به تدبير تسخير آن حصار قيام مىنمودند و نزديك آمد كه قلعه به قهر و غلبه مفتوح و مسخر شود .\r\nدرين ولا ، از جانب ولايت خراسان و مملكت مازندران قاصدان رسيدند و عرضه داشتها رسانيدند . مضمون آن‌كه : ميرزا سلطان حسين كه به طرف خوارزم بيرون رفته بود ناگهان معاودت نمود * و امير شيخ حاجى ولد امير شيخ حسن جاندار و امير اللّه ويردى و ديگر امرا كه در آن ولايت بودند به قتل رسانيد * و احوال مملكت مازندران را به كلى زيروزبر گردانيد و ميرزا سلطان حسين به تسخير مازندران قناعت ننموده متوجه خراسان است . حضرت خلافت پناهى چون بر اين احوال وقوف يافت ، هرچند صعوبت واقعه بر خاطر همايون گران آمد ، اما از آن‌جا كه كمال تمكن و وقار آن حضرت بود آن حكايت ناشنوده تصور فرمود و همچنان در تسخير قلعه سعى و اجتهاد مىنمود و فرمان همايون نافذ شد كه امير سيد اصيل ارغونى با جمعى عازم خراسان شوند و از احوال مخالفان برخبر باشند و امرا به خراسان آمده امير سيد اصيل در نيشابور و امير سيد مراد در سبزوار در كمال تمكن و اقتدار قرار فرمودند و از اطراف و اكناف مملكت به واجبى برخبر بودند\r\nدرين اثنا ، قاصدان از اطراف مازندران رسيدند و خبر رسانيدند كه ميرزا سلطان حسين از مازندران بيرون آمد و به تحقيق عازم خراسان شد . امراى سمرقند مصلحت جنگ نديدند و از نيشابور و سبزوار و ساير بلاد و ديار خراسان عنان برتافتند\r\n\r\n\r\n","description":"","footnote":"\r\n( 453 ) . جر به معنى شكاف عموما و زمين شكافته خصوصا و بن كوه ( فرهنگ آنندراج ) - جرها و آبكندها را در رشحات ص 232 هم دارد .\r\n( 454 ) . بعدش در نسخه : و چند جا مواضع مقابل كوب ساخته آنچه در باب حصار گرفتن مطلوب بايد بود به اندك فرصتى مرتب و مهيا شد .\r\n","page_name":" 896 ","page_number":298},
  {"content":"\r\n\r\nو لگام ريز شتافتند و متوجه دار السلطنهء هرات شدند و اوايل شوال به هرات آمدند و به محافظت شهر قيام نمودند و حكم فرمودند كه مردم بيرون و بلوكات به شهر درآيند و به يك بار مسلمانان رو به شهر آوردند و فرياد و فغان به آسمان برآمد و امرا برج و باره محكم ساخته مردم محلات و امامان مساجد را شمار كردند و مردم بيرون را قسمت كرده برجها به ايشان سپردند و امرا كه در شهر بودند هريك به دروازه‌اى مقرر شدند و دروازهء ملك را امير بىنظير كه داروغهء شهر بود متعهد شده و دروازهء عراق را امير عبد النصير متكفل گشت و دروازهء فيروزآباد را امير احمد حاجى كه حاكم شهر بود به عهده گرفت و دروازهء خوش به ضبط و دارايى امير سلطان حسين ارهنگى مقرر شد و دروازهء قبچاق را امير احمد يار صاحب اختيار بود و امير سيد اصيل ارغونى و امير سيد مراد به طريق كوماك مقرر شدند كه هرجا به مدد احتياج افتد معد و مهيا باشند [ و در هر برجى داروغه معين فرمودند و آنچه در باب قلعه‌دارى مىبايست مرتب ساختند 
  ] . « 455 »\r\nو ميرزا سلطان حسين چون از مازندران بيرون آمده به خراسان درآمد ، امير حسن شيخ تمور از ولايت خبوشان و امير سلطان محمد غياث بيك « 456 » از ولايت ابيورد پيش او آمدند و همه را به عنايت پادشاهانه و مراحم خسروانه نواخت و موچه و منصب معين ساخت و به يراق تمام عازم دار السلطنهء هرات شد و از آوازهء او وهم و هراس بىقياس بر مزاجها غالب شد و شبها مشعلها و چراغها بر سر برجها و كنگره‌ها بردند و نعره و فرياد « حاضر باش » به اوج سپهر برين رسيد و شب جمعه بيست و يكم ماه ذى قعده سلالهء اعاظم الوزرا خواجه كمال الدين ميرك حسين از جانب ماوراء النهر رسيده به شهر درآمد و رعايا را فرح و نشاط و خرّمى و انبساط روى نمود * و شب بيست و دوم همين ماه امير حسن شيخ تمور از آن طرف روگردان شده به شهر درآمد و خواص و عوام به نوعى شادمان شدند كه به شرح و بيان راست نيايد و\r\n\r\n\r\n","description":"","footnote":"\r\n( 455 ) . اضافه نسخه .\r\n( 456 ) . نسخه : و مير امير شير محمد از ولايت سرخس .\r\n","page_name":" 897 ","page_number":299},
  {"content":"\r\n\r\nدل در قلعه‌دارى محكم بستند * و مخالف نزديك رسيد .\r\n\r\nذكر آمدن ميرزا سلطان حسين به عزم تسخير دار السلطنهء هرات\r\nميرزا سلطان حسين با لشكر بسيار و سپاه بىشمار روز دوشنبه بيست و چهارم ذى قعده از جانب كوه مختار و كوچهء خيابان درآمده به باغ زاغان نزول فرمود و لشكر او به حوالى شهر درآمده جرأت و جلادتى نمودند و شهر چنان مضبوط بود كه خيال تسخير آن تصور محال مىنمود و دروازه‌ها و برجها را بر تمام مردم شهر و محلات و بلوكات بخش كرده بودند و در هر برج امام محله يا كلانتر قريه‌اى يا پيشواى جماعتى مقرر شده و در همه مواضع از امرا و اتراك داروغگان ضابط بازداشته بودند و بر سر هر باره از نيزه و سنگ و تير و خشت و آنچه درين كار مىبايست مهيا بود و بر بالاى دروازه‌ها خانه‌ها از چوب به يوسون صندوق ترتيب داده بودند بلكه بر اكثر برجها اين نوع صندوق راست كرده موازى يك دو گز از ديوار حصار بيرون برده بودند و در هر صندوق پنج شش نفر مىتوانست نشست و از اطراف و جوانب تير گذارها راست كرده چنانچه هرگاه خواهند تير اندازند و چوبى تعبيه كرده كه هرگاه خواهند پيش آرند و در ته صندوق تخته‌اى ساخته كه چون تخته را دور كنند هركس در شيب صندوق باشد توان ديد و هرچه خواهند بر سر او توان انداخت و باز چون تخته را پيش آرند مستحكم و هموار شود . القصه اسباب قلعه‌دارى به نوعى مرتب ساختند كه مثل آن در هيچ زمان نشان ندادند . ميرزا سلطان حسين گاهگاه جمعى را به دروازهء ملك مىفرستاد تا آهنگ جنگ و طواف مصاف مىكردند . اما به جد و جهد تمام قيام و اهتمام نمىنمودند و اميد مىداشت كه مردم شهر بىجنگ و نزاع شهر تسليم نمايند . هيهات هيهات\r\nبيت\r\n مردم شهر هرى بودند از اين انديشه دور * بلكه ايشان را نكرد اين فكر بر خاطر خطور \r\n\r\n","description":"","footnote":"","page_name":" 898 ","page_number":300},
  {"content":"\r\n\r\nو اكابر و اشراف و سوقيه و اصناف و مردم بلوكات و اطراف چنان دل بر جنگ و مصاف نهاده بودند كه اگر شش ماه محاصره امتداد مىنمود غالبا امكان استخلاص نبود و ميرزا سلطان حسين در باغ زاغان به عيش و عشرت مىگذرانيد و آواز نوشانوش ساقيان مهر جبين به اوج سپهر برين مىرسانيد .\r\nروزى ميرزا سلطان حسين بىازدحام خيل و حشم و بىاجتماع اتباع و خدم با چند سوار نامدار به عزم حمام سوار شد و از باغ زاغان بيرون آمد . مردم شهر جاسوسى در كمين داشتند و خبر يافته اين معنى را فوزى عظيم پنداشتند و به يك بار غلبهء بسيار از شهر بيرون جستند و ندانستند كه شير شكارى را اگرچه تنها ماند گوزنان مرغزارى را گله‌گله راند .\r\nبيت\r\n گوزنى كه با شير جنگ آورد * سر خويش را زير سنگ آورد \r\nو باز سپيد اگرچه تنها پرواز كند هزار كبك و تيهورا جواب باز دهد و نينديشيدند كه به كمندى كه از تار عنكبوت درهم پيچند شير ژيان را بند نتوان كرد و به شمشير چوبين كه كودكان بدان بازى كنند پيل دمان را از پاى در نتوان آورد ، شهريار نيلى حصار چون بر سبز خنگ فلك سوار شود و تيغ شعاع بركشد از ازدحام لشكر ظلام نينديشد . فى الجمله مردم شهر حمله كردند و خواستند كه به كمند مكر و كيد شير بيشهء شجاعت را صيد كنند . غافل از آن‌كه ،\r\nبيت\r\n سيل اگر سنگ را بگرداند * چون به دريا رسد فرو ماند \r\nجناب شهريارى پناه به حضرت بارى برد و فتح و ظفر از عنايت پروردگار نه از بسيارى لشكر جرار دانست و دست اعتصام در عروهء وثقى توكل زد و چون بحر موج زن و شير مردافكن بر ايشان حمله كرد و دمار از روزگار ايشان برآورد و نهال\r\n\r\n","description":"","footnote":"","page_name":" 899 ","page_number":301},
  {"content":"\r\n\r\nآمالشان ميوهء ندامت بار آورده به يك بار پشت به هزيمت دادند و روى به گريز نهادند و روز ديگر گروه انبوه از شهر بيرون رفته بيرونيان را باز گردانيدند و به دروازهء باغ زاغان رسانيدند و خلايق خواستند كه به باغ درآيند تا باشد كه به هجوم ايشان مخالفان از پا درآيند . جمعى امرا مانع شده گفتند مبادا كارى از پيش نرود و دشمان دلير شده رعيت وهم كنند و ديگر شهر مضبوط نشود .\r\nو ميرزا سلطان حسين كوچ فرمود و به جانب كاه دستان و شرقى شهر عزيمت نمود « 457 » و چند نوبت از طرف دروازهء خوش جنگ انداخت . اما زيادت كارى نساخت و از طرف دروازهء خوش نيز نهضت نموده به جانب دروازهء فيروزآباد ميل فرمود و در ميدان سعادت و مزار خنجه باد صف قتال و ميدان جدال ترتيب داد و چند روز درين طرف نيز جنگهاى مردانه و دستبردهاى دلاورانه نمود « 458 » و امير حسن شيخ تمور و امير سيد مراد جنگها كردند كه بهرام شمشيرگذار بر دست و بازوى امراى نامدار هزاران هزار آفرين كرد . گاهى از طلوع فلق تا غروب شفق و از غرهء بام تا طرهء شام تيغهاى مصقول به خون خضاب مىكردند و خنجرهاى مسلول را از رقاب قراب مىساختند . مردم شهر هركه از بيرونيان مىگرفتند گوش و بينى بريده بيرون فرستادند و بيرونيان نيز با مردم شهر كه مىيافتند همين معامله پيش مىبردند . قصبهء زيارتگاه كه در غايت معمورى و آبادانى بود غارت عام يافت و هرچه در چنان موضعى سالها اندوخته بودند به باد بىنيازى رفت و بر سر غارت ميان بهادران مضايقه شد و يكى از معتبران به قتل آمد و قاتل جوانى شير مرد مشهور به پلنگى فرار نموده به شهر آمد و طبل بشارت كوفتند .\r\nميرزا سلطان حسين دانست كه مردم شهر دلير شدند و آسان آسان شهر را نخواهند داد و به ضرورت با روزگار مىبايد ساخت .\r\n\r\n\r\n","description":"","footnote":"\r\n( 457 ) . حبيب السير گفته است كه بعد از آن‌كه يازده روز گذشت ، اهل هرات اطاعت نكردند ، ميرزا سلطان حسين از باغ زاغان به كهدستان آمد .\r\n( 458 ) . ايضا : مردم هرات نيز در آن ايام دروازه‌ها باز كرده جنگ پيش مىبردند .\r\n","page_name":" 900 ","page_number":302},
  {"content":"\r\n\r\nمصرع\r\n زمانه با تو نسازد تو با زمانه بساز \r\nو بيست و هفتم ذى الحجه هنگام صبح كه شهريان آهنگ جنگ و تلاش نام و ننگ كرده عازم آن بودند كه بيرون رفته آتش قتال برافروزند و به نوك پيكان سندان شكاف دلهاى مخالفان برهم دوزند گروه انبوه بر در دروازه آمده فرياد برآوردند كه ميرزا سلطان حسين عزيمت نمود و چون روز روشن شد از لشكر او در آن ديار ديار نمانده بود و جمعى در جانب جنوب آب كارتيار « 459 » بر سربلندى توقف نموده سايه‌بانى بر سر داشتند و مردم شهر بيرون آمده غله و اجناس به شهر درآوردند و ميرزا سلطان حسين از پل مالان گذشته از طرف ولايت فوشنج به بادغيس رفت * و از آن‌جا عازم جانب آب مرغاب شد ، به عزم رزم حضرت خلافت پناهى .\r\nو از آن طرف ، آن حضرت در ماوراء النهر چون شنيد كه ميرزا سلطان حسين شهر هرات را محاصره كرده نزديك است كه مسخر سازد به ضرورت با اميرزا جوكى صلح‌گونه‌اى درهم بست و از ظاهر شاهرخيه برخاسته به سمرقند آمد و از آن‌جا بر سبيل تعجيل بر جيحون عبور كرد و به سرعت تمام صبح و شام رانده به ميمنه و فارياب آمد و ميرزا سلطان حسين پيش مىرفت . حضرت خلافت پناهى خواست كه او دليرانه پيش آيد . يك كوچ پس نشست و ميرزا سلطان حسين دانست كه او را به فريب پيش مىكشند و نيز امرا كه در شهر بودند به اردوى اعلى ملحق شدند .\r\nمصلحت جنگ نديد و عنان سمند جهان پيماى بازكشيد و پنجم ماه محرم * سنهء ست در منزل مورى نزديك آب عازم ولايت سرخس شد و قلعهء آن را مضبوط ساخته امير سيد آقا را به محافظت آن‌جا گذاشت و رايت عزيمت از راه ولايت نسا و ابيورد به جانب مازندران برافراشت .\r\n\r\n\r\n","description":"","footnote":"\r\n( 459 ) . شايد پل كاردمذ كور پيشتر به همين آب بود . *\r\n","page_name":" 901 ","page_number":303},
  {"content":"\r\n\r\n\r\nوقايع سنهء ست و ستين ذكر عزيمت رايت ظفرنشان به صوب مملكت مازندران\r\nچون آفتاب رايت حضرت خلافت پناهى سايهء دولت بر مملكت خراسان انداخت و به تأييد الهى دشمن ملك را مغلوب و مقهور ساخت موكب ظفرنشان به صوب مملكت مازندران روان شد و در ولايت سرخس ، جمعى مردم كه ميرزا سلطان حسين در قلعه گذاشته بود تاب آفتاب طلعت آن حضرت نياوردند و ذره‌وار سراسيمه و بىقرار شدند و بعد از عهد و پيمان بيرون آمدند و چون آن حضرت را چشم بر سيد آقا افتاد و سابقا ازو ذخيره‌اى در خاطر همايون بود فى الحال به قتل او فرمان داد و نسبت با ديگران مرحمت نمود و به سرعت باد عازم استراباد شد و چون لشكر يورش ماوراء النهر كرده بودند و از بىيراقى اضطراب مىنمودند و از هيچ ممّر نقدى كه در وجه لشكر نشيند نبود ، فرمان همايون نفاذ يافت كه به دستور معهود زر لشكر و نامبردار و جهادى از دار السلطنهء هرات و بلوكات و ولايات به وصول « 460 » رسانند و آنچه از تجار توانند به رسم قرض ستانند و چون رعايا مدتى زحمت محاصره كشيده شهر نگاه داشتند و اموال و جهات خود را در بيرون به ياغى گذاشتند ، درين ولا ، از عواطف پادشاهانه و نظر عنايت متوقع بودند . خود آن صورت به وجهى ديگر روى نمود و اين مطالبات نمكى بر جراحت رعايا بود . بيچارگان به‌هرحال در مقام ادا برآمدند . صاحب اعظم خواجه معز الدين شيرازى خرابى بسيار كرد و به بهانهء قرض از تجار و غير آن مبلغها گرفت و حضرت خلافت پناهى دستور اعظم خواجه شمس الدين را به هرات فرستاد تا بر خير بوده نگذارد كه بر كسى حيف و زيادتى واقع شود و آمدن او به حقيقت مرهم جراحت مردم شد و خزينه‌اى كه ازين وجوه\r\n\r\n\r\n","description":"","footnote":"\r\n( 460 ) . در دستور الوزرا ص 428 ذكرى از سرشمار و سراشمار و برده شمار و نامبردار كه از محترفات و مزارعان بلده و بلوكات در عهد ابو الغازى سلطان حسين گرفتند دارد .\r\n","page_name":" 902 ","page_number":304},
  {"content":"\r\n\r\nحاصل شده بود در صحبت شيخ على احمد مغول صراف به هرات فرستادند و جناب فضايل مآب مولانا شمس الدين على الفارسى « 461 » به جهت عرض شرح احوال خراسان متوجه مملكت مازندران شد و چون لشكر جهانستان به مملكت مازندران درآمد ، ميرزا سلطان حسين جرأت نمود و از شهر استراباد بيرون فرمود و تا قريهء خراس خانه و صحراى سلطان‌آباد پيش آمد و به سبب آن‌كه لشكر او در برابر سپاه ظفر پناه در غايت قلت بود و مقاومت به غايت دور مىنمود ، ميرزا سلطان حسين عنان عزيمت بل يكران هزيمت به جانب مأمن قديم و يورت آواق « 462 » معطوف ساخت و با خيل و حشم و طبل و علم به سلامت بيرون رفت « 463 » و لشكر منصور بسيار در پى او دويد و به گردش نرسيد و آن حضرت به شهر شهرهء استراباد خراميد و چند روز به عيش گذرانيد .\r\n\r\nذكر قتل امير خليل و كشتن سرخيلان ايل جلاير\r\nدرين اثنا ، كه حضرت اعلى در گل‌افشان استراباد بساط نشاط انبساط داد به مسامع جلال رسيد كه امير خليل را غدرى در خاطر است و در آن زمان كه موكب ظفرنشان در شاهرخيه بود از حركات او مثل اين صورتى معاينه مىنمود . چنانچه شبى در شاهرخيه جمعى مخصوصان جيبا پوشيده بر درگاه جهان پناه گذرانيدند و درين شب كه ميرزا سلطان حسين ويران شده به جانب اواق بيرون رفت با آن‌كه\r\nبيت\r\n شبى بود مانند قطران سياه * نه سياره پيدا نه پروين نه ماه \r\n\r\n\r\n","description":"","footnote":"\r\n( 461 ) . ر ك براى وى - به حبيب السير ج 3 جزو 3 ص 199 .\r\n( 462 ) . محلش معلوم نشد . در فرهنگ ناصرى گفته است كه آواك خشكى و جزيرهء ميان دريا گويند و به غير مدّ نيز آمده .\r\n( 463 ) . براى جزئيات اين سفر ميرزا سلطان حسين ر ك به حبيب السير ص 211 . از آن معلوم مىشود كه از استراباد به سفر چهار پنج شبانه روز قريبا به اواق مىتوان رسيد .\r\n","page_name":" 903 ","page_number":305},
  {"content":"\r\n\r\nو ابر پردهء سياه بر روى آسمان كشيده و شعلهء برق و غرش رعد و طوفان باران به همه‌جا رسيده ، امير خليل حضرت سلطنت را مبالغهء بسيار نمود كه به نفس شريف قفاى ياغى مىبايد فرمود و آن حضرت فرمود كه خليل بيك توره نيست كه پادشاه به شب در پى ياغى رود و آن حضرت به فراست از مبالغهء او دانست كه قصد غدر دارد . چه اردوى همايون به هم برآمده بود و اكثر لشكر قفاى هزيمتيان رفته . القصه چون امير خليل چند سال به استقلال در مملكت سيستان فرمان روان بود و حال او به آن مقام ترقى نمود كه لشكر به محاصرهء هرات كشيد و خيال تسخير خراسان در دماغ او گرديد ، اگرچه التجا به درگاه عالم پناه آورد ، اما همچنان ،\r\nمصرع\r\n سوداى سلطنت ز سر آن گدا نرفت \r\nو آن حضرت هرچند او را از خاك ندامت به اوج عزت برداشت و اختيار مال و ملك به قبضهء تصرف و اقتدار او گذاشت ، او از روى تهور و غرور ، تمام مهمات مملكت را مخصوص جانب خود ساخت و كار عالميان به اختيار و راى خود مىپرداخت و داد و بند و گشاد چنان شد كه اكثر لشكر به طبع ملازم بودند و شب و روز پيش او تردد مىنمودند و هرگاه بر درگاه جهان پناه حاضر بود صورت جمعيتى روى مىنمود و چون مىرفت غير جمعى مخصوص كسى ديگر نمىماند .\r\nليكن چون او در ذات خود صفات استغنا مشاهده نمود   كَلَّا إِنَّ الْإِنْسانَ لَيَطْغى أَنْ رَآهُ اسْتَغْنى   « 464 » در مقام غدر بود و اين معنى راى انور معلوم فرمود و خاطر همايون بر قتل او قرار يافت « 465 » و چون به رسم ملازمت به در خانه آمد ، او را به خلوت خاص درآوردند و روز عمر او را به سر آوردند و پسران در عقب پدر برفتند و جهان از غدر او ايمن شد .\r\n\r\n\r\n","description":"","footnote":"\r\n( 464 ) . سورة العلق 716 .\r\n( 465 ) . نسخه : مقرر فرمود كه چون او به رسم ملازمت به در خانه آيد و به بارگاه عام درآيد او را به خلوت خاص آرند - حبيب السير : امراى عظام را به اخذ و قتل امير خليل مأمور گردانيد و ايشان او را به بهانهء كنگاش به ايچكى خانهء همايون برد .\r\n","page_name":" 904 ","page_number":306},
  {"content":"\r\n\r\nبيت\r\n بدانديش هم در سر شر شود * چو كژدم كه با خانه كمتر شود \r\nو حضرت خلافت پناهى ، چون خاطر همايون از انديشهء غدر امير خليل جمع ساخت ، پرتو التفات بر استيصال ايل جلاير انداخت « 466 » و ايل جلاير از ديرباز در آن ولايت يورت و مقام داشتند و تمام آن ملك را ملك طلق خود مىپنداشتند و ايشان را گله و رمهء بسيار و مواشى و حواشى بىشمار جمع آمده بود و در آينهء خيال ايشان چنان مىنمود كه بر حاكم را كه ايشان نخواهند در آن ملك نتواند بود و پيوسته خونريزى و فتنه‌انگيزى شعار خود ساخته و از غارت و تاراج به كارى ديگر نپرداخته و بالطبع خواهان ميرزا سلطان حسين بودند . « 467 » و نهان و آشكارا ميل و محبت مىنمودند . « 468 » حضرت خلافت پناهى خواست كه به حسن تدبير گردنكشان ايشان را پابستهء زنجير تقدير گرداند و اطراف آن مملكت را از زحمت آن جماعت بازرهاند . امراى تواچى را فرمود كه ايل والوس جلاير را بشارت رسانند كه براى ايشان در آن ولايت علوفه و سيورغال مقرر مىگردانند و بخشيان سان و حليهء مردم جلاير گرفته * چند روز در گفت و شنيد آن بودند و جهت گرفتن ايشان گماشتگان تعيين نمودند و روزى كه مقرر بود ، قوم جلاير به گل‌افشان درآمده مجموع چنانچه قرار يافته بود گرفتار شدند و همه را بر سر ميدان گردن زده از سرها منارها ساختند و آتش در جان بىباكان ديگر انداختند .\r\nو حضرت خلافت پناهى تمام مملكت مازندران را چنانچه پيشتر عنايت فرموده بود به رسم سيورغال به شاهزاده جلال الدين ميرزا سلطان محمود ارزانى\r\n\r\n\r\n","description":"","footnote":"\r\n( 466 ) . قصهء استيصال ايل جلاير را در حبيب السير نياورده است .\r\n( 467 ) . از حبيب السير ج 3 جزو 3 ص 6 به ظاهر است كه قوم جلاير ميرزا را به استراباد بردند در ابتداى كار ميرزا .\r\n( 468 ) . اضافه نسخه : و از سرداران ايشان در ديوان ميرزا سلطان حسين موجه و منصب ايشان با آن جماعت گذاشته عنان آن پادشاه بر روزگار دولت آن جماعت تافته .\r\n","page_name":" 905 ","page_number":307},
  {"content":"\r\n\r\nداشت و امراى كبار و سرداران نامدار پيش او گذاشت و ايلچيان كه از ولايت سارى و رستمدار و فيروزكوه و گيلان آمده بودند اجازت مراجعت يافته و آفتاب عنايت بر احوال ايشان تافته معاودت نمودند و رايات ظفر آيات از مازندران به جانب خراسان روان شد . *\r\n\r\nذكر معاودت از مملكت مازندران و استفسار قضاياى ولايت خراسان\r\nچون مهمات مملكت مازندران بر وفق ارادت بندگان دولتخواه سرانجام يافت ، پادشاه عالم پناه عنان دولت و سعادت به صوب سرير سلطنت و مستقر خلافت تافت و مبشران به اطراف ممالك خراسان و ماوراء النهر و تركستان اخبار سعادت آثار رسانيدند و در تمام آن بلاد و ديار صداى نقارهء شاديانه از اوج سپهر گذرانيدند و موكب همايون به هر ولايت كه رسيد ، رياض آن ناحيت به طراوت عدالت نضارت گلشن يافت و رسوم بدعت مدروس شد و آثار شريعت رونق گرفت و چون ركاب خلافت انتساب به قصبهء كوسويه رسيد ، به موقف عرض رسانيدند كه عمال در آن اعمال اموال ديوان زيادت گرفته‌اند . فرمان اعلى شرف نفاذ يافت كه هرچه زيادت گرفته بودند از خزانه به رعيت تسليم نمودند و رايت نصرت نشان به قريهء ساق سلمان نزول فرموده اكابر و اشراف به سعادت دست‌بوس استسعاد يافتند و به التفات پادشاهانه و عنايات خسروانه سرا فرار آمدند و بيست و سيم ربيع الثانى ، در عين سعادت و كامرانى ، در باغ سفيد فرود آمد .\r\nو بعد از چند روز كه حضرت خلافت پناه از سآمت و كوفت راه برآسود ، احوال و قضايا كه در زمان غيبت رايت منصور واقع شده بود به واجبى تفحص و استفسار فرمود و چنان معلوم شد كه خدمت خواجه معز الدين در آن زمان كه زر لشكر و نامبردار مىگرفته ظلم و زيادتى بسيار كرده و مبلغى به رشوت گرفته و همچنين شيخ احمد صراف كه از تجار به رسم قرض مطالبه نموده بسى [ بر 
  ] مردم نوشته و\r\n\r\n","description":"","footnote":"","page_name":" 906 ","page_number":308},
  {"content":"\r\n\r\nتغيير داده چون شرح اين احوال به موقف عرض رسيد ، راى اعلى بر آن قرار گرفت كه ايشان را به نوعى هلاك كند كه موجب عبرت بىباكان ديگر شود . حكم همايون نفاذ يافت كه شيخ احمد را در دروازهء ملك پوست كرده به تعذيب تمام كشتند « 469 » و روز ديگر خواجه معز الدين « 470 » را در پاى حصار ، برابر مدرسه و خانقاه حضرت خاقان سعيد ، در ديگ آب گرم جوشان انداختند و مىجوشيد تا شعلهء حيات او فرو نشست * و نشان مطاع صادر شد كه بعد ازين در هرات و بلوكات زر نامبردار نطلبند و نستانند و هيچ آفريده را به اين علت تعرض نرسانند و نشانى در سنگ نقش كنند و در مسجد جامع در محلى « 471 » مناسب نصب نمايند و به موجب فرموده عمل نمودند و تا آن پادشاه نيك‌خواه در قيد حيات بود تغيير و تبديل آن حكم نفرمود و در اثناى اين احوال ، جمعى بر خواجه مظفر خواجه مختار « 472 » كه صاحب ديوان بود مبلغى سخن گفتند و به سبب هرگونه تقصير و تصرف دروغ و راست از ديوان برخاست و مبلغى تحميل كردند و جناب صاحب اعظم خواجه قطب الدين طاوس سمنانى « 473 » كه سالها در ديوان ميرزا ابو القاسم بابر بود و به امانت و ديانت موصوف و معروف ديوان شده و خواجه شهاب الدين اسماعيل خوجانى « 474 » نيز ديوان شد و آثار كفايت به ظهور آوردند .\r\nو چون حضرت خلافت پناهى به سبب محاصرهء هرات از مملكت ماوراء النهر عود نمود و هنوز عصيان و طغيان ميرزا محمد جوكى برقرار بود ، بلكه هر\r\n\r\n\r\n","description":"","footnote":"\r\n( 469 ) . در حبيب السير ذكر كشتن شيخ احمد را ندارد .\r\n( 470 ) . ايضا : دست و پا بسته .\r\n( 471 ) . اسفزارى : در مسجد جامع هرات در حوالى محراب در ديوار گيرند و هنوز آن سنگ موجود است . *\r\n( 472 ) . ظاهرا خواجه مختار نام پدر خواجه مظفر است .\r\n( 473 ) . ترجمه‌اش مفصل است در دستور الوزرا ، ص 38 .\r\n( 474 ) . براى ترجمه‌اش ر ك به دستور الوزراء ص 377 . وى ملقب بوده به گرگ . شاعر معاصر در حق او گفته اين زمان وحش و طير ديوانند . . . .\r\n","page_name":" 907 ","page_number":309},
  {"content":"\r\n\r\nروز فتنه و فساد در آن ديار و بلاد مىافزود ، آن حضرت چون از ولايت مازندران به هرات آمد ميل آسايش و استراحت ننمود و عزم يورش ماوراء النهر بار ديگر جزم فرمود و به دستور معهود ، مشايخ اسلام و مصابيح ظلام را ديده و از ضمير منيرشان روشنى و مدد طلبيده و مزارات اكابر ماضى را قبلهء مرادات دانست و به صدق نيت و صفاى عقيدت از روحانيت ايشان استمداد نمود و از روى نياز و اخلاص به مزارات ايشان فرمود و صلات و صدقات نسبت به ارباب حاجات مبذول داشت و رايت عزيمت به صوب ماوراء النهر برافراشت .\r\n\r\nذكر نهضت حضرت فرمان فرماى دهر بار ديگر به طرف مملكت ماوراء النهر\r\nسلاطين كامكار كه ممالك و امصار در قبضهء اقتدار آورده‌اند ، آفتاب‌وار در اطراف بحروبر پيوسته در سفر بوده‌اند و پادشاهان نامدار كه در اقطار آفاق رايت آفتاب اشراق افراشته‌اند آسمان كردار دست از عنان حركت شبانروزى ساعتى نداشته‌اند . فلك الأفلاك كه پاى رفعت بر سر ممالك عالم نهاد در هيچ مكان يك زمان از دوران بازنايستاد . آفتاب از حركت دايم به اوج شرف و شرف اوج رسيد و هلال از سرعت انتقال بدر صاحب كمال گرديد .\r\nقطعه\r\n سفر اگر نكند طالب كمال چو ماه * كجا زحد هلالى رسد به اوج قمر\r\nبه جرم خاك و فلك درنگاه بايد كرد * كه اين كجاست زآرام و آن كجا زسفر * \r\nدر اين ولا كه رايت منصور در دار السلطنهء هرات در مقام عيش و حضور بود و هر روز به صورتى فرح و سرور روى مىنمود ، همواره قاصدان از مملكت ماوراء النهر مىرسيدند و به موقف عرض مىرسانيدند كه ميرزا محمد جوكى باز رايت غوايت برافراخت و ديگربار در آن ديار و بلاد آتش فتنه و فساد انداخت و راه جور و بيداد\r\n\r\n","description":"","footnote":"","page_name":" 908 ","page_number":310},
  {"content":"\r\n\r\nكه پيوسته بسته بود گشاد و خون و مال مسلمانان در محل خوف و خطر و در معرض تلف و ضرر افتاد . چون شرح اين احوال به سمع همايون رسيد ، آتش حميت پادشاهانه زبانه كشيد و راى اعلى چنان اقتضا فرمود كه لشكر منصور نوبتى ديگر بر مملكت ماوراء النهر عبور نمايد و بدمستان شراب غرور را گوشمالى به سزا فرمايد و فرمان همايون شرف نفاذ يافت كه تواچيان بزرگ‌سان لشكر احتياط نموده اكلكا دهند و لشكرهاى جهان در ولايت اندخود و شبرغان به موعد معين كه  لا تَسْتَأْخِرُونَ عَنْهُ ساعَةً  « 475 » جمع آيند و به اتفاق روى به اهل نفاق آرند و دمار از روزگار اشرار برآرند .\r\nو موكب جهانگشا بيست و دوم جمادى الأولى كه آفتاب در هفتده درجهء حوت بود از دار السلطنهء هرات نهضت نمود و در شمال قريهء ساق سلمان نزول فرمود و در آن منزل اكابر و اشراف شهر را تشريفات خاصه عنايت فرموده شهر به ايشان سپرد و مردم محلات و بلوكات را كه در ايام دربندان « 476 » اموال و فرزندان گذاشته مساعى جميله به ظهور آورده بودند جامه‌هاى تشريفى كرم فرمود و همان روز جناب وزارت مآب خواجه شمس الدين را به جانب بلخ فرستاد . بعد از دو روز آفتاب رايت عالم‌افروز با لشكرى زيادت از قطرات سحاب و فزون از ذرات آفتاب روان شد و موكب همايون به هر شهر و ولايت كه رسيد از احوال و اوضاع آن پرسيد و مآرب ارباب حاجات و مطالب اصحاب ملتمسات به انجاح مقرون گردانيد و لب تشنگان باديهء ظلم را به سرچشمهء زلال عدل رسانيد . تا رايت فتح آيت اواسط « 477 » جمادى الأخرى به قبة الأسلام بلخ رسيد و همان روز نوروز سلطانى بود و آفتاب به اول نقطهء اعتدال ربيعى تحويل نمود و سلطان جمشيد اقتدار در منزل نوبهار آيين\r\n\r\n\r\n","description":"","footnote":"\r\n( 475 ) . سورة الأعراف 24 ، در آيه « عنه » نيست .\r\n( 476 ) . تخته كردن دكاكين و اين را در عرف هند هت تال گويند ( فرهنگ آنندراج از روى بهار عجم ) ، در متن اشاره است به ايام محاصرهء هرات\r\n( 477 ) . اسفزارى : پانزدهم جمادى الآخر .\r\n","page_name":" 909 ","page_number":311},
  {"content":"\r\n\r\nنوبهار نهاد و جهان را از بزم جمشيد و فريدون ياد داد .\r\nمصرع\r\n در نوبهار مجلس جمشيد ساختند \r\n\r\nاحوال دار السلطنهء هرات\r\nدرين سال منجمان كه استخراج تقاويم و استنباط احكام اقاليم نمودند در اكثر ثبت فرموده بودند كه درين سال به ارادت حضرت ذو الجلال در اطراف بلاد و ديار مرض طاعون بسيار باشد خاصه در دار السلطنهء هرات و هنوز اوايل حمل بود كه اين صورت ناخوش روى نمود و در ماه شعبان اين حادثه ظاهر و عيان شد و خلايق به اضطرار جلاى وطن اختيار كردند و چون هيچكس را مجال قرار نبود همه كس فرار نمودند . شاهزاده ابو القاسم نور الدين ميرزا سلطان محمد كه نايب مناب قائم مقام پادشاه اسلام بود و به اتفاق جناب قاضى و باقى موالى و ديوانيان به طرف ولايت بادغيس و ييلاقهاى كوه كيتو عزيمت نمودند * و هركه از رعايا يراق و استعدادى داشت توشه‌اى برگرفته به گوشه‌اى رفت و جمعى مردم مصلح با دلى قوى و خاطرى منشرح متوكلانه بساط صوفيانه انداختند و به حكم ربانى و قضاى آسمانى درساختند و بر آستان عبادت سر ارادت نهادند و دغدغه و اضطراب به هيچ باب به جانب خود راه ندادند و به زبان حال مضمون اين مقال مىگفتند :\r\nبيت\r\n سر ارادت ما و آستان حضرت دوست * كه هرچه بر سر ما مىرود ارادت اوست « 478 » \r\n[ از آن جمله هدايت مآب مولانا الأمام الهمام ، قدوهء حفاظ الكلام ، مولانا خواجه حافظ غياث الدين سلمه اللّه حاوى علم و عمل و حافظ فرض و سنن است كه مطلقا از وثاق بيرون نفرمود . اما به عيادت مرضى و صلوة موتى تردد نمود و حاوى\r\n\r\n\r\n","description":"","footnote":"\r\n( 478 ) . بيت از حافظ شيرازى است .\r\n","page_name":" 910 ","page_number":312},
  {"content":"\r\n\r\nاوراق عبد الرزاق بن اسحق بيست و پنجم شعبان با جمعى اخوان و فوجى خلان عازم ولايت اسفراين شد . چه به موجب فرمان همايون به تحقيق نتيجه ( بنيچه ؟ ) آن ولايت مأمور بود . به عناية اللّه تعالى كسى را از مصاحبان و ملازمان ملالى و زحمتى نرسيد [ للّه الحمد و المنة 
  ] « 479 » و ماه رمضان در بلدهء هرات آتش كبريا و شعلهء استغنا چنان برافروخت كه خشك و تر آن بلده را به كلى درهم سوخت و تا غرهء محرم سنهء سبعه رعيت به اين علت از شهر و بلوكات رحلت مىنمودند و عدد فائت و فانى از رقم قلم متجاوز بود و در هيچ بازار و دكان سوداى سود و زيان نبود و در كوچه‌هاى بيرون شهر و بيرونها غيرصبا و شمال كسى تردد نمىنمود و مدتى شهر بىهوا ماند و خاطرها اندروا * بود . وزراى آصف راى مملكت آراى خواجه قطب الدين طاووس و مولانا اسماعيل ، بعد از آن‌كه در شهر و بلوكات آن علت به تمام تسكين يافت ، از ييلاق بادغيس باز آمدند و رعيت را به عمارت و زراعت ترغيب نمودند و آثار عدل و داد به ظهور آوردند و رعايا كه به هرجا رفته بودند به مساكن و اوطان خود عود نمودند و به اندك زمانى شهر و بلوكات معمور و آبادان شد .\r\n\r\nذكر عبور موكب منصور از جيحون و نزول در سمرقند فردوس مانند و صفت آيين\r\nحضرت خلافت پناهى چون در قبة الأسلام بلخ نزول فرمود ، چند روز در آن ولايت توقف نمود و ايام بهار در نوبهار بلخ كه در روزگار قديم امم سالفه تعظيم آن نموده‌اند و آن را در احترام به منزلهء بيت الحرام داشته‌اند به عيش و خرمى گذرانيد .\r\nنظم\r\n بده ساقى آن جام آب حيات * كه دوران گيتى ندارد ثبات\r\nبيا تا به آيين جمشيد و كى * بسازيم بزمى پر از رود و مى \r\n\r\n\r\n","description":"","footnote":"\r\n( 479 ) . حاشيهء نسخه چاپى لاهور از محمد شفيع .\r\n","page_name":" 911 ","page_number":313},
  {"content":"\r\n\r\nو موكب منصور « 480 » نهم ماه رجب از جيحون عبور نمود و در اواخر همين ماه در دار السلطنهء سمرقند نزول اجلال فرمود و اكابر و اشراف خرمى و نشاط و مسرت و انبساط به ظهور آورده انواع نثار و پيشكش به عرض همايون رسانيدند و همه را عنايت آن حضرت به واجبى نواخت و صيقل عدل از روى آئينهء روزگار غبار جور و ظلم مرتفع ساخت . نسيم رأفت و مرحمت پادشاهانه از مهبّ عاطفت وزيده و نفحات انصاف و انتصاف به اقطار جهان و مشام جهانيان رسانيد و موكب ظفرنشان با لشكرهاى جهان عازم تسخير شاهرخيه شد و چون اردوى اعلى به حوالى آن قلعه رسيد ، مخالفان قلعه را به غايت مضبوط ساخته بودند و جرأت و جلادت تمام مىنمودند و آن حضرت مصلحت وقت در آن ديد كه درين ولا سايهء التفات بر تسخير آن قلعه نيندازد . بلكه جمعى از بندگان دولتخواه مقرر و معين سازد كه در برابر قلعه مقابل كوب ترتيب نمايند و چون اسباب قلعه‌گيرى مهيا شود شرح آن به موقف عرض رسانند و عنان سمند عالم نورد به صوب تخت سمرقند باز گردانيد .\r\nو آوازهء جشن سنت ختان به اوج آسمان رسانيد و فرمان همايون شرف نفاذ يافت كه در اوايل ماه ذى الحجه در النگ كان گل * كه فضاى آن مرغزار زيادت از فرسنگى باشد و هوايى در غايت لطافت و كمال اعتدال و در اطراف آن چشمه سارى بسيار و آبهاى روان غيرت آب زلال و هميشه سلاطين نامدار و خواقين كامكار در آن مكان بهشت نشان به عيش و نشاط و عشرت و انبساط گذرانيده‌اند ، جهانيان را به اكرام و احسان خرم و شادمان گردانيده جهت سنت ختان شاهزادگان در آن فضاى دلگشا و هواى جانفزا به تزيين آيين و رسم چهارطاق و هرگونه يراق قيام و اهتمام نمايند . خيمه و خرگاه و سراپرده و بارگاه قبهء ارتفاع به قمهء خورشيد و ماه برآورد و طناب شادروان در ذروهء كيوان كشيده آمد . ارباب صنايع انواع بدايع ترتيب داده بودند و از ديباى چينى و مخمل فرنگى و باقى مصنوعات و ساير مخترعات فنون غرائب و صنوف عجايب نمودند و استادان صاحب هنر و ماهران پيشه‌ور صورتى چند آراستند\r\n\r\n\r\n","description":"","footnote":"\r\n( 480 ) . نسخه : يك شنبه نهم .\r\n","page_name":" 912 ","page_number":314},
  {"content":"\r\n\r\nو از هرگونه نقشها پيراستند كه عقل از تقرير كمال حذاقت آن عاجز است و رقم قلم از تحرير آن متجاوز و مجلس انس و بزم نشاط چنان آرايش يافت كه از تاب آفتاب عارض ساقى ماه چون مشترى مىتافت . زهره از نغمهء رود و سرود در چرخ آمده بود و تير در سلك دبيران خاص به قلم زرين مهر بر لوح سيمين ماه ستايش آن بزم تحرير مىنمود [ و اركان دولت و اعيان حضرت و بندگان دولتخواه مدت يك ماه 
  ] « 481 » در هيچ مقام قرار و آرام نداشتند . پيوسته نقش تزيين بديع آيين بر لوح انديشه مىنگاشتند و هر صورت كه بر صفحهء تدبير ايشان نقش‌پذير مىشد به خوبترين وجهى از قوت به فعل مىآمد .\r\nمصرع\r\n از علم به عين آمد و از دوش در آغوش \r\n\r\nوقايع سنهء سبع و ستّين ذكر جنبش رايات فتح آيات و تسخير قلعهء شاهرخيه\r\nسلطان معظم اواسط محرم مكرم در فضاى دلگشاى معتدل كان گل طوى بزرگ فرمود و به آداب سنت و ختان و ترتيب اسباب آن التفات نمود و رسوم و عادات كه در امثال چنان مهمات مرعى بايد داشت به اقصى الغاية رعايت فرموده آمد و به دولت و سعادت فراغت از مهم طوى حاصل شد و رايات فتح آيات از ظاهر سمرقند بار ديگر عازم جانب ولايت تاشكند شده عزم تسخير قلعهء شاهرخيه جزم فرمود . و چون لشكر منصور در برابر قلعهء شاهرخيه فرود آمد فرمان فرمود كه بر اطراف قلعه شهر بندى سازند تا مخالفان نتوانند كه ناگهان بيرون تازند و امراى عظام در اتمام آن سعى و اهتمام نمودند و به چند روز معدود آن شهر بند بزرگ را مكمل نمودند و به كرّات و مرّات از طرفين محاربات عظيم واقع شد و اهل قلعه جنگهاى مردانه و كوششهاى بهادرانه به ظهور آوردند . روزى از قلعه برجى فتاد و لشكر به\r\n\r\n\r\n","description":"","footnote":"\r\n( 481 ) . نسخه : [ هرگونه ترتيب و آيين كه درين بزم چون بهشت برين روى نمود ، همه از لطف كياست و حسن فراست دستور اعظم خواجه شمس الدين محمد صاحبديوان كه قرب ماهى . 
  ]\r\n","page_name":" 913 ","page_number":315},
  {"content":"\r\n\r\nيك بار رو به آن برج نهاد و اهل قلعه به جنگ باز ايستادند و داد پهلوانى و دلاورى دادند و آن روز آن دو لشكر محاربه‌اى كردند كه شرح آن هنگامه به تحرير خامه و تقريرنامه راست نيايد و عاقبت اهل قلعه برج را برآورده راست كردند و مدت محاصره متمادى شد . روزها گمان آن بود و در آئينهء خيال چنان مىنمود كه در قلعه يك متنفس نيست و آن‌كه روز به سربار و آيند و با كسى به سخن درآيند و شب « حاضر باش » گويند و چراغ نمايند مطلقا واقع نبود و بىتكلف آن دو امير صائب تدبير ، امير سلطان و امير نور سعيد قلعه‌داريى كردند كه بهتر از آن مقدور نباشد .\r\nگاهى صد و دويست چون شير گرسنه از قلعه بيرون مىتاختند و صيدى چند انداخته قوت سرپنجه و زور بازو ظاهر مىساختند و روان عنان به طرف قلعه باز پيچيده و همان‌دم در قلعه درآمده دم در مىكشيدند .\r\nو اهل قلعه را از قلت قوت قوّت فوت شده بود و اختلال به احوال راه يافته و لشكر منصور مىدانست كه اهل قلعه ذخيره‌اى ندارند و به حيله و تدبير روزى به شب مىآرند و نيز گمان مىبردند كه از بيرون چيزى به قلعه مىبرند و چگونگى آن معلوم نمىشد . امير شجاع الدين شير حاجى فكرى صواب كرده نوكرى را كه ميرزا محمد جوكى مىشناخت گريزانيد و آن نوكر به قلعه رفته و شاهزاده او را شناخته رعايت فرمود و از آمدن استفسار نمود . نوكر به عرض رسانيد كه امير شير حاجى جزوى وجهى به تحويل بنده كرده بود و از آن چيزى باقى شد و امير نسبت با من تشدّد نمود و بند فرمود و چون خلاص شدم به اين‌جا پناه آوردم .\r\nمصرع\r\n از بد حادثه اين‌جا به پناه آمده‌ام « 482 » \r\nشاهزاده او را نوازش نموده به كارى تعيين فرمود و او چند روز به سعى تمام تفحص كرده شرح احوال باز دانست و باز گريخته پيش امير شير حاجى آمد و عرضه داشت كه در اردو بازار فلان نام شخصى است كه هر روز آنچه مردم قلعه را مىبايد\r\n\r\n\r\n","description":"","footnote":"\r\n( 482 ) . ديوان حافظ طبع خلخالى 175 : ما بدين در نه پى حشمت و جاه آمده‌ايم از بد . . . .\r\n","page_name":" 914 ","page_number":316},
  {"content":"\r\n\r\nاز مأكول و ملبوس و باقى ما يحتاج مرتب مىسازد و نيمشب در فلان محل كشتى از قلعه بر روى آب مىآيد و آنچه آن شخص روز مهيا ساخته همه را در كشتى انداخته به قلعه مىبرند و سبب قوت و قوّت اهل قلعه مىشود . امير شير حاجى شرح قضايا به سمع حضرت اعلى رسانيده در جست‌وجوى آن شخص شتافتند و سخن سابق را مطابق واقع يافتند و آن شخص را گرفته در برابر قلعه آوردند و آواز دادند كه اينك شخصى كه به سدّ جوعهء اهل قلعه قيام مىنمود ، بعد ازين زيستن شما دشوار خواهد بود و آن شخص را در برابر مردم قلعه به صد زارى كشتند .\r\nو اهل قلعه به يكبارگى از خود نوميد شدند و التجا به جناب ارشاد مآب خواجه ناصر الدين عبيد اللّه نمودند و حضرت خلافت پناهى حضرت خواجه را از سمرقند استدعا فرمودند و حضرت خواجه از جانب سمرقند رسيد و حضرت سلطنت شرايط تعظيم به تقديم رسانيد و مردم قلعه چون از آمدن جناب ولايت مآب خبر يافتند ، امير نور سعيد « 483 » اين بيت را كه :\r\nبيت\r\n جامى ز غم تو بس خراب است * گفتيم ترا دگر تو دانى \r\nارسال نمود و تضرع و زارى بسيار كرده بود و اهل قلعه دست اميد در دامن شفاعت آن حضرت زدند و روى نياز بر زمين اخلاص نهادند و گفتند :\r\nبيت\r\n خواه صلاى خوف ده خواه بشارت امان * هرچه رضاى تو بود هست رضاى ما همان \r\nو حضرت خواجه نيز همت عالى بر اصلاح آن كار گماشته به قلعه فرمود و چند روز به آمد شد و گفت و شنيد آن مهم مشغول بود و در هر دو طرف به شرايط\r\n\r\n\r\n","description":"","footnote":"\r\n( 483 ) . اسفزارى : كه سر فتنهء طغيان ، محرك سلسلهء عصيان بود .\r\n","page_name":" 915 ","page_number":317},
  {"content":"\r\n\r\nنيكوخواهى غايت سعى و اهتمام نمود .\r\n\r\nشرح قضايا و احوال خراسان درين سال\r\nدر آن زمان كه سلطان عالى شان از دار الملك سمرقند به طرف شاهرخيه نهضت فرمود ، شاهزاده ابو القاسم نور الدين سلطان محمد را به ضبط و دارايى مملكت خراسان تعيين نمود و او از سمرقند بيرون آمده اواسط ربيع الأول به دار السلطنهء هرات رسيد و اكابر و اشراف رسم تهنيت مقدم شاهزاده به‌جاى آورده نثار و پيشكش گذرانيدند و شاهزاده به موجب فرمودهء\r\nمصرع\r\n از آن پرهنر بىهنر چون بود \r\nمتابعت سلطان كامكار و والد بزرگوار فرمود و احوال زيردستان و رعايا مطمح نظر عالى ساخته به واجبى پرسش نمود .\r\nو دوم ماه ربيع الثانى ، از جانب آذربايجان ، غلبهء ايلچيان رسيدند كه ميرزا جهانشاه تركمان به خراسان فرستاده بود و شاهزاده ايشان را نيك ديده و پرسيده رعايت فرمود و خبر آمدن ايلچيان به پايهء سرير اعلى ارسال نمود .\r\nو جناب فضايل مآب ، مولانا شهاب الدين فتح اللّه تبريزى ، كه به انواع علوم و اصناف فنون آراسته بود و حضرت خلافت پناهى منصب صدرات را به جانب او مفوض فرمود و مولوى از جهت بنيچه * بستن ولايت هرات رود از سعادت ملازمت بازمانده ، سيوم همين ماه فوت شده در مزار گازرگاه مدفون گشت .\r\nو درين ولا از جانب ماوراء النهر ايلچى رسيد و بشارت رسانيد كه تا شكند و اخسيكث * و سيرام كه گماشتگان ميرزا محمد جوكى داشتند همه به پايهء سرير اعلى آمدند و مجموع آن بلاد و قلاع را به تصرف بندگان درگاه عالم پناه گذاشتند و ميرزا محمد جوكى در قلعهء شاهرخيه عاجز و مضطر مانده و اميد به كرم اللّه تعالى آن‌كه هرچند زودتر آن قلعه نيز در قبضهء اقتدار قرار گيرد . ميرزا سلطان محمد نقارهء شاديانه\r\n\r\n","description":"","footnote":"","page_name":" 916 ","page_number":318},
  {"content":"\r\n\r\nفرمود و ايلچى را عنايت و رعايت فرمود .\r\nو در آخر اين ماه ، چند برف قوى متعاقب يكديگر واقع شد . چنانچه در كوچه و بازار عبورومرور پياده و سوار دشوار بود و بازار و دكان از سوداى سود و زيان خالى ماند . اگرچه تاراج خزان درختان باغ و بستان را به‌سان عاصيان صحراى محشر عريان ساخته بود ، اما فرمان فرماى دى و بهمن همه را پوستين قاقم و سمور عنايت فرمود . مدت سرما بس كه ديرباز و دور و دراز گشت ، بهر پوشش اشجار و رياحين در اطراف بساتين دكاكين پنبه‌فروش باز شد . همه كس را آرزوى خانه و هواى آتش و ميل تنور بود و هيچ آفريده را بر اطراف باغ نه مجال [ عبور 
  ] و نه خيال مرور .\r\nقطعه\r\n در خانقاه باغ نه صادر نه وارد است * تا پير پنبه « 484 » گشت حريف گران برف\r\nازبس كه سر به خانه هركس فروفكند * سرد و گران و بىمزه شد ميهمان برف\r\nوقتى چنين نشاط كسى را مسلم است * كاسباب عيش باشدش اندر اوان برف \r\nو مدت پنجاه روز قوّت سرما امتداد و اشتداد يافت و خورشيد گاهگاه چون شرم‌زده‌اى نماز ديگر از افق غربى مىتافت و در آن ايام ، خواص و عوام به خرمى گذرانيدند و صبح و شام به عيش و عشرت به هم مىرسانيدند و درين اثنا ، از جانب ولايت ترشيز ، خبر آمد كه پهلوان محمد پياده را به قتل آوردند .\r\nو شرح اين سخن چنان است كه حضرت خلافت پناهى ، در آن زمان كه عزم ماوراء النهر فرمود ، جمعى امراى نامدار و چند سردار به ضبط ولايت خراسان\r\n\r\n\r\n","description":"","footnote":"\r\n( 484 ) . براى پيرپنبه درين بيت خلاق معانى ( كمال اصفهانى ) ر ك به فرهنگ آنندراج به ذيل پيرپنبه .\r\n","page_name":" 917 ","page_number":319},
  {"content":"\r\n\r\nتعيين فرمود . امير محمود موسكه و امير قاسم على خواجه در دار السلطنهء هرات مقيم بودند و پهلوان محمد پياده و جمعى سرداران ضبط اطراف مىنمودند و اين پهلوان محمد از ديرباز در سلك بندگان حضرت سلطنت منتظم بود و چند معركه در حضور آن حضرت جلادتهاى مردانه نمود و آفتاب عنايت آن حضرت بر احوال او تافت و صورت حال او حسن و رونق تمام يافت و شحنگى دار السلطنهء هرات به نام او مقرر شد و در جرگهء ايچكيان معتبر گشت . چنان‌كه بسيار كس را بىاجازت و رخصت به تيغ بىدريغ هلاك ساخت و آن حضرت سايهء التفات بر زجر و منع او نينداخت و او چنان دلير شد كه در ميدان زمان خود را رستم دوران مىديد و از كسى بيم و انديشه نداشت و نمىترسيد و تمام يتيمان « 485 » دار السلطنهء هرات و بلوكات را در مقام خدمت و حرمت آورده بود و همه را به هر بهانه ادبهاى بليغ مىفرمود و در اثناى عظمت و ابهت به ولايت ترشيز عبور نمود . چه عنصر نامحمود او از آن ولايت بود و در آن ناحيت حكومت و سياست بنياد و اسباب فتنه و فساد و ابواب جور و بيداد بر روى رعيت آن ولايت گشاد و از قريهء فروتى محمد نامى كه او نيز در شيوهء خونريزى و فتنه‌انگيزى ازين نمد كلاهى داشت و در مقام گردنكشى سر به محمد پياده فرو نمىآورد ، درين ولا كه پهلوان محمد پياده در قريهء ازغند كه وطن او بود در كمال عظمت صبح و شام نقارهء نوبت مىفرمود ، محمد فروتى ، روزى نماز ديگر ، در ميان مردم تفرج‌گر در وثاق پهلوان درآمد و نظارهء نقاره كرده راه و روى آن وثاق چنانچه بايد احتياط نمود و چون از شب [ پاسى ؟ 
  ] بيشتر گذشت با شب روان خود بر آن وثاق گذشت و او را در خواب غفلت يافته پيكر او را به تيغ خونريز ريزه ريز كرد « 486 » و صداى غارت و صلاى تاراج در خانهء او انداخت و جهان را از ظلمت ظلم او ايمن ساخت و رعيت از شرارت نفس خبيث او خلاص شدند و مردم آن ولايت از بيم سياست پادشاهى جمع آمده خواستند كه محمد فروتى را\r\n\r\n\r\n","description":"","footnote":"\r\n( 485 ) . به معنى دزدان و عياران ( فرهنگ آنندراج ) .\r\n( 486 ) . براى ريزه‌ريز ر ك به اشتنگاس .\r\n","page_name":" 918 ","page_number":320},
  {"content":"\r\n\r\nبه دست آرند . به هيچ‌وجه ميسر نشد و او با همدستان خود پاى بر كوه نهاد و كسى از رعيت آن ولايت در برابر او نتوانست ايستاد و هشتم « 487 » ربيع الثانى اين خبر خير به دار السلطنهء هرات رسيد . ميرزا سلطان محمد و امرا چند قشون و جمعى مردم پياده از هر ولايت مقرر كردند كه عازم جانب ترشيز شده كمند انديشه بر تدبير تسخير محمد فروتى گمارند و به هر حيله كه توان آن صيد وحشى را به دام آرند و به موجب فرموده روان شدند .\r\nو درين سال ، حاوى اوراق عبد الرزاق بن اسحق « 488 » كه از روزگار به واسطهء قلّت يسار شكايت گونه‌اى مىنمود ، اكابر و اعيان دار السلطنهء هرات به تخصيص صاحب اعظم خواجه قطب الدين طاووس سمنانى يراق و مصلحت چنان ديدند كه منصب شيخى خانقاه همايون به اين فقير مفوض باشد و يك‌شنبه سيوم جمايد الأولى امرا و وزرا و موالى و اهالى تشريف شريف ارزانى داشته اجلاس فرمودند و تفويض منصب شيخى نمودند .\r\nبيت\r\n رخوم و شيخم همى سازند خلق * نام نيكو بين كه پيدا كرده‌ام \r\nو درين ولا ، از طرف نسا خبر آمد كه ميرزا سلطان حسين از جانب دشت پيدا گشت و در آن ولايات درآمده آثار تسلط و اقتدار دلاوران نامدار به قصبهء مهنهء بزرگوار رسيد و طنطنهء صلابت و دبدبهء مهابت او در تمام ممالك خراسان ظاهر گرديد و چند روز در حدود آن ولايات گذرانيد و باز عنان سمند جهان پيما به صوب دشت و صحرا معطوف گردانيد . *\r\n\r\n\r\n","description":"","footnote":"\r\n( 487 ) . نسخه چهارشنبه بيست و هشتم .\r\n( 488 ) . بعدش در نسخهء ديگر : كه سالها ملازمت حضرت خاقان سعيد طراز آستين افتخار او بود .\r\n","page_name":" 919 ","page_number":321},
  {"content":"\r\n\r\n\r\nاحوال ممالك آذربايجان و عراق و فارس\r\nمملكت آذربايجان به حسن عنايت و لطف عاطفت ميرزا جهانشاه در غايت معمورى و آبادانى * بود و آن پادشاه نيكوخواه به عدل و داد و تعمير بلاد و توقير عباد اهتمام تمام مىنمود و دار الملك تبريز به وفور رعيت و ظهور رفاهيت غيرت‌افزاى مصر جامع و فروغ‌بخش خورشيد لامع شد و آوازهء حسن رعايت آن پادشاه خجسته فرجام در اطراف و اكناف عالم چون نور آفتاب واضح و ساطع گشت و اصداف اسماع جهانيان به لآلى مآثر مأثورهء او مشحون گشت وصيت صدق عنايت او مانند نسيم صباى جهان پيما به همه‌جا رسيد .\r\nبيت\r\n دوان چون باد صيت او زهر شهرى به آن ديگر * روان چون آب ذكر او ازين كشور به آن كشور \r\nمقيمان ممالك محروسه‌اش از آسيب خدنگ حوادث چون صيد حرم فارغ و ساكنان ولايات معموره‌اش از انديشهء تطاول زمان چون معتكفان زواياى آسمان آسوده و مرفه احوال و دار الملك اصفهان كه به اتفاق سرير سلطنت مملكت عراق است به رسم سيورغال به فرزند خود اميرزاده محمدى عنايت فرموده بود و شهزاده نسبت با رعيت ظلم و ستم و جور و جفا مىنمود و آثار عدل و انصاف و رسوم مرحمت و انتصاف بر خاطر او خطور نداشت و عنايت و عاطفت جرم و گناه مىپنداشت .\r\nاوقات ظلمت آيات او شب و روز به فسق و فجور مصروف بود و هميشه تمامت همت بر ملاهى و مناهى و انواع معاصى و بىراهى صرف مىنمود . هرچند پدر او آثار خير و انوار عدل ظاهر ساخت ، خدمتش خاندانها را به آتش ظلم و بيداد از بنياد برانداخت . سموم خشمى كه در آب حيات طبيعت آتش مىنهاد و ژاله را در جرم ابر شعلهء اخگر مىداد ، چون فلك بر پير و جوان نمىبخشود و چون اجل بر خرد و\r\n\r\n","description":"","footnote":"","page_name":" 920 ","page_number":322},
  {"content":"\r\n\r\nبزرگ ابقا نمىنمود . مدت چند سال اهالى اصفهان به اين نوع محنت و بلا مبتلا بودند و از طريق فرمان‌بردارى به هيچ وجه عدول نمىنمودند و ملك فارس و تخت شيراز در قبضهء اقتدار شاهزاده پير بوداق بود و او ارشد اولاد ميرزا جهانشاه [ بود و اگرچه او به‌سان اميرزاده محمدى تندخوئى و درشت‌رويى نمىنمود ، اما بخل و امساك بر طمع او غالب بود و با جميع محترفهء شيراز در حرص و آز شريك بود و سخنان كه در جمع مال ازو منقول است درين دفتر درج و خرج نمىتوان كرد 
  ] « 489 » و اميرزاده پير بداق در آن زمان كه به اتفاق پدر از كشور خراسان بازگشت و اجازت يافته عازم تخت شيراز شد ، در آن مملكت رايت سلطنت و استقلال برافراشت و امثله و احكام پدر و حقوق پدر فرزندى نابوده انگاشت « 490 » و چند نوبت جمعى آگاه از درگاه ميرزا جهانشاه پيش اميرزاده پير بداق رفتند و انواع نصيحت كرده سخنان گفتند و آن خودراى عاقبت ناانديش آن سخنان به سمع رضا اصغا ننمود و همچنان در مقام اصرار و استكبار ثابت و راسخ بود و نخوت و جبروت و سطوت و عظموت خدمتش را چند سال در تيه ضلال داشت و در اطراف شيراز جبال راسيات را مرمت و عمارت كرده خيال محال و صورت حرب و قتال بر لوح انديشه مىنگاشت و ميرزا جهانشاه تا حدود مملكت فارس آمده بود و از آن‌جا كه كمال استقلال و غايت عظمت و جلال او بود نمىخواست كه او را به كلى مستأصل سازد و بنياد مكنت او را به يكبارگى از جهان براندازد .\r\nبيت\r\n هر شاخ پايدار كه از توست سربلند * مشكن به دست خويش كه آن هم شكست توست \r\n\r\n\r\n","description":"","footnote":"\r\n( 489 ) . اضافت نسخه .\r\n( 490 ) . دولتشاه خلاف پدر رعايت پسر مىكند و مىگويد : چون جهانشاه مخذول به عراقين رسيد مهابت او در دلها كمتر شد و از غايت حرص و غلظت قلب با ولد خود پير بوداق دشمنى ظاهر ساخت و او بر پدر عاصى شد .\r\n","page_name":" 921 ","page_number":323},
  {"content":"\r\n\r\nعاقبت حرم ميرزا جهانشاه كه مادر اميرزاده پير بداق « 491 » بود آمد شد بسيار نمود و قضيه بر آن قرار يافت كه شاهزاده با خيل و حشم و طبل و علم و احمال و اثقال و بغال از دار الملك شيراز نهضت فرمايد و به صوب دار السلام بغداد عزيمت فرمايد و شاهزاده به موجب فرموده متوجه مملكت بغداد شد و مملكت فارس ، كه به اعتدال هوا و لطافت نشو و نما در عرصهء عالم بىمثال است و نمودار جمالش در مرّات خيال محال ، بار ديگر در قبضهء اقتدار ميرزا جهانشاه درآمد و تفويض آن مملكت به فرزند سعادتمند اميرزاده ضياء الدين يوسف فرمود و رايت فتح آيت به دار السلطنهء تبريز عود نمود و ايلچيان به جانب مملكت خراسان فرستاد و اظهار محبت نموده از حال مودت اعلام داد و ايشان در آن زمان كه ميرزا سلطان محمد در خراسان بود رسيدند و شرح موافقت و مصادقت به موقف عرض رسانيدند و شاهزاده خبر ايلچيان آذربايجان به تركستان روان داشت . چنانچه شمه‌اى ازين اخبار به مشام مطلعان آثار رسيده باشد و قاصد خراسان در پاى قلعهء شاهرخيه وقتى رسيد كه آتش محاربه زبانه به آسمان مىكشيد .\r\n\r\nذكر احوال اردوى اعلى در ظاهر قلعهء شاهرخيه\r\nموكب همايون فال قرب يك سال در ظاهر قلعهء شاهرخيه توقف نموده در فتح و تسخير آن سعى بليغ مىفرمود و دايرهء محاصره روز به روز تنگتر مىشد و نايرهء محاربه دم‌به‌دم تيزتر مىگشت و در اردوى همايون از وحشت گرد و غبار و زحمت مور و مار و كثرت پشه و مگس بسيار حالتى بود كه به رقم قلم شرح و بيان نمىتوان نمود و كار بر اهل قلعه نيز به يكبارگى دشوار شد و به حد اضطرار رسيد و پيشتر حضرت خواجه ناصر الدين عبيد اللّه سلمه اللّه يك دو نوبت به قلعه فرموده بود و ميرزا محمد جوكى در بيرون آمدن تأخير و تعلل مىنمود . حضرت خواجه او را در همان\r\n\r\n\r\n","description":"","footnote":"\r\n( 491 ) . حبيب السير : ( والدهء ميرزا پير بوداق ) « پسر عاصى را نصيحت كرد تا فارس را گذاشته روى به حكومت بغداد آورد . » اما ر ك به الضوء اللآمع ج 3 ص 2 .\r\n","page_name":" 922 ","page_number":324},
  {"content":"\r\n\r\nمضيق گذاشت و راه سمرقند برداشت . درين اثنا ، حضرت شيخ الأسلام ، قدوة صناديد الأنام ، برهان الشريعة والدين ، خواجه مولانا اطال اللّه بقائه از جانب سمرقند رسيد و به موقف عرض رسانيد كه فى المثل اگر اهالى سمرقند را چند سال در اطراف شاهرخيه بايد بود يك ساعت تأخير تسخير قلعه تجويز نخواهند نمود و ما مردم سمرقند خانه كوچ اين‌جا مىآييم و به عناية اللّه تعالى تا اين قلعه را نگشاييم عود نمىنماييم و اگر اين‌جا مثلا مثل سمرقند شهرى بايد ساخت مىسازيم تا خان و مان دشمنان را از بنياد براندازيم و حضرت خلافت پناهى حسن كلام و لطف اداى جناب شيخ الأسلام را تحسين فرمود و صورت يكجهتى آن جناب ملايم مزاج همايون نمود .\r\nمصرع\r\n آرى سخن خوب پسندند سلاطين \r\nو اهل قلعه ديگرباره چاره‌جوى شدند و عرضه داشت به اردوى اعلى فرستاده حضور حضرت خواجه ناصر الدين عبيد اللّه التماس نمودند و حضرت خواجه به موجب فرمودهء اغاثة الملهوفين صدقة جهت فريادرسى درماندگان باز به اردوى همايون آمد و پاى اصلاح درميان نهاده به يمن دم و قدم آن بيچارگاه را دستگيرى مىفرمود و حضرت خلافت پناهى را عهد و سوگند داد و پيمان را به ايمان مؤكد ساخت كه قصد قتل آن جماعت نكند و نفرمايد و جمعى را عنايت و رعايت فرمايد و آن حضرت قبول فرمود و الحق كه به همه وفا نمود و حضرت خواجه به قلعه درآمده امير سلطان و امير نور سعيد و باقى سرداران را بيرون آورد و به شرف پاىبوس مشرف شدند . هريك از گفتار و كردار خود شرمسار و به عنايت و مرحمت حضرت سلطنت اميدوار . از افعال نابسامان خود شرمنده و سر خجالت با صدگونه ملالت در پيش افكنده .\r\nبيت\r\n سر خجالت درويش از آن بود در پيش * كه گر گناه ببخشند شرمسارى هست \r\n\r\n","description":"","footnote":"","page_name":" 923 ","page_number":325},
  {"content":"\r\n\r\nحضرت خلافت پناهى همه را پرسش نمود و در آغوش عنايت كشيده نوازش فرمود .\r\n\r\nوقايع سنهء ثمان و ستّين * ذكر فتح قلعهء شاهرخيه و معاودت به مملكت خراسان\r\nدر افتتاح اين سال ، مبشر آمال نويد اقبال داد و دست تأييد به مفتاح ظفر و نصرت قلعهء گردون صولت گشاد .\r\nبيت\r\n رخ اقبال شد خرم لب آمال شد خندان * فتوحات فلك صد نوع و فتح شاه صد چندان\r\nحصارى فتح شد در محكمى چون قلعهء خيبر * به رفعت برتر از گردون و در سختى چو صد سندان \r\nروز جمعه نهم ماه محرم ، ميرزا محمد جوكى را در مجلس همايون آورد و حضرت خلافت پناهى او را كنار گرفته نزديك خود نشاند و غبار وهم و هراسى كه بر خاطر خطير او بود به زلال لطف مقال فرو نشاند و دبير روشن ضمير اخبار فتح و نصرت و آثار ظفر و دولت كه حضرت پروردگار ميسر گردانيده بود به حسن عبارت و لطف استعارت در سلك تحرير و عقد تقرير انتظام داد و مبشّران همايون نشان به اطراف ممالك روان شدند .\r\nو موكب همايون روزى چند در ولايت تاشكند و نواحى شاهرخيه و خجند توقف نمود و مهمات ولايات كه به سبب تركتاز حوادث روزگار اختلال به احوال آن بلاد و ديار راه يافته بود تدارك فرمود و از حدود ولايت تاشكند به صوب دار الملك سمرقند روان شد . اعلام پادشاهى تا ايوان كيوان افراخته و طنطنهء نقارهء شاهنشاهى زلزله در گنبد گردون انداخته به سمرقند فردوس مانند رسيد و چند روز جهت اتمام و\r\n\r\n","description":"","footnote":"","page_name":" 924 ","page_number":326},
  {"content":"\r\n\r\nسرانجام كليات مهمات ممالك ماوراء النهر و تركستان در مستقر دولت و سرير سلطنت اقامت فرمود و در آن اثنا ، طليعهء لشكر سرما و آثار خزان و مقدمهء سپاه زمستان ظاهر شد و آفتاب عالم تاب سايه بر برج ميزان انداخت . تاراج سپاه تيرماه در باغ و بوستان سبزپوشان اشجار را از حلل مستعار عريان ساخت و روزگار از قدوم فصل خريف مزاج دى گرفت و باد خزان بر سر سيمين آب زرافشان و ابر بر كمان زرين شاخ گوهرنثار گشت .\r\nبيت\r\n تا درست مغربى در پلهء ميزان شده * هست باد مهرجانى زرگر بستان شده \r\nحضرت خلافت پناهى در ضمان عنايت الهى عزم معاودت به جانب مملكت خراسان جزم فرمود « 492 » و موكب منصور از جيحون عبور نمود و به دولت و سعادت منازل و مراحل مىپيمود و چون ركاب نصرت انتساب از آب مرغاب گذشت و روز نزول همايون مقرّر و محقق گشت ، اكابر و اشراف به طريق تعظيم و اجلال تا منزل چهل دختران * استقبال نمودند و مراسم نثار و پيشكش به‌جاى آوردند و آن حضرت همه را نوازش و ستايش فرمود و در منزل تغوز رباط * ارباب صنايع مختلفه و هنرمندان و محترفه ساورى و سلامانه به عرض رسانيدند و عنايت پادشاهانه شامل احوال ايشان شد و بيست و دوم « 493 » ربيع الثانى كه آفتاب در نوزده درجهء قوس بود موكب همايون در دار السلطنهء هرات به باغ سفيد نزول اجلال فرمود .\r\nو از ماوراء النهر تا ظاهر شهر هرات آن حضرت ميرزا محمد جوكى را سوار ساخته همراه معتمدان روان مىفرمود و متعاقب عزيمت مىنمود و چون به شهر رسيد در حصار اختيار الدين در زندانى كه به صورت منار درميان حصار ساخته بودند حبس\r\n\r\n\r\n","description":"","footnote":"\r\n( 492 ) . اضافه نسخه : چه بعد از عزيمت رايت ظفرنگار ، در آن بلاد و ديار ، و با و خستگى از حدّ و عد درگذشت چنانچه شمه‌اى از آن گفته آيد ان شاء اللّه وحده .\r\n( 493 ) . نسخه : يك شنبه بيست و دوم .\r\n","page_name":" 925 ","page_number":327},
  {"content":"\r\n\r\nفرمود .\r\nبيت\r\n دشمن چو به دست افتد آسان مگذار * گر زار نمىكشى به زندان بسپار \r\nچندگاه در آن زندان محبوس بود تا عاقبت جهان فانى را به هزار درد و داغ وداع فرمود چنانچه شرح آن گفته شود ان شاء اللّه تعالى .\r\nو صاحب اعظم و دستور معظم خواجه شمس الدين محمد كه حضرت سلطنت او را جهت مهمات كلى و مصالح ملكى در ماوراء النهر گذاشته بود و خدمت خواجه تمام امور بر وفق ارادت جمهور سرانجام نمود ، درين ولا به شرف ملازمت استسعاد يافت .\r\n\r\nاحوال مملكت خراسان و عزل وزراى ديوان\r\nچون رايات ظفر آيات مدتى در مملكت ماوراء النهر توقف نمود و صورت معاملات خراسانات بر راى انور روشن نبود ، خاطر همايون به تحقيق قضايا التفات فرمود و صواحب عظام خواجه قطب الدين طاوس و خواجه شهاب الدين اسماعيل و خواجه نعيم الدين نعمت اللّه و خواجه كمال الدين مولانا امير ، دفتر مكمل كرده به موقف عرض رسانيدند . خواجه طاووس « 494 » به التماس خود معاف شد و خواجه اسماعيل به تقصير مقيد گشت « 495 » و چون سخن خواجه نعمت اللّه درميان آمد ، خواجه نعمت نسبت به خواجه شمس الدين محمد تقرير گونه‌اى كرد و حضرت خلافت پناهى استفسار فرمود . خواجه شمس الدين محمد عرضه داشت نمود كه من از\r\n\r\n\r\n","description":"","footnote":"\r\n( 494 ) . حبيب السير : سلطان سعيد مهمات وزراى عظام را نپسنديد و رقم عزل بر ورق حال خواجه طاووس كشيد .\r\n( 495 ) . دستور الوزرا ص 377 : خواجه اسماعيل به سبب تهمت تصرف در اموال ديوانى معزول گشته و در بند بلا افتاده و آنچه اندوخته بود به تاراج حادثات داده .\r\n","page_name":" 926 ","page_number":328},
  {"content":"\r\n\r\nمردم خدمتى بسيار گرفته‌ام اما از مال نبوده و نيز مال ديوان فوت نكرده‌ام . باقى ميرزا حاكم است . آن حضرت فرمود كه هرچه گرفته‌اى و خورده‌اى به تو بخشيدم و ترا از ديوان معاف داشتم . نوكر نيك منى و مرا بر ديوان قهر واقع شد و نمىخواهم كه آسيبى به تو رسد . خواجه زانوزده انگشترى بيرون كرده پيش برد و بر گوشهء سرير سلطنت نهاد و باز آمده در جرگا « 496 » ايستاد و فى الواقع در كتب تواريخ مسطور نشده باشد كه صاحب ديوان را چنين به عنايت معاف دارند .\r\nو درين اثنا ، به مسامع جلال رسيد كه يونس خان « 497 » كه از ديرباز به حسن عنايت و لطف تربيت آن حضرت سرافراز بود و چندنوبت آن حضرت اساس سلطنت او را ترتيب فرمود و او به كمال عظمت به ايل والوس خود درآمد و به يمن عنايت آن حضرت پادشاه شد ، درين ولا ، به سبب حوادث روزگار و انقلاب ليل و نهار روى اميد به درگاه عالم پناه آورد و آن حضرت شرايط تعظيم و اجلال و مراسم تكريم و استقبال به‌جاى آورده امراى كبار و مقربان نامدار را چند منزل پيش فرستاد و چون نزديك رسيد ، حضرت سلطنت به نفس شريف استقبال فرمود و يكديگر را كنار گرفته آن حضرت خان را دلدارى فرمود و چند مجلس طويهاى پادشاهانه و بزمهاى خسروانه ترتيب نمود و هر زمان زبان حال او به مضمون اين مقال مترنم بود كه :\r\nقطعه\r\n بر من فتاد سايهء خورشيد سلطنت * اكنون فراغت است ز خورشيد خاورم \r\n\r\n\r\n","description":"","footnote":"\r\n( 496 ) . جرگا به معنى مطلق صف و حلقه است .\r\n( 497 ) . قتلق‌نگار خانم بنت يونس خان ، زوجهء عمر شيخ ميرزا بن سلطان ابو سعيد ميرزا و مادر ظهير الدين بابر پادشاه بود . ر ك به توزك بابرى و ترجمهء انگريزى به ذريعهء فهرست اعلام و به زامباور 23 .  T  و براى احوال يونس خان به تاريخ رشيدى ( ترجمهء انگريزى ) صفحهء 88 به بعد و ديگر مواضع به امداد فهرست آن كتاب .\r\n","page_name":" 927 ","page_number":329},
  {"content":"\r\n\r\n با سير اختر و فلكم داورى بسى است * انصاف شاه باد درين قصه داورم \r\nو بار ديگر عنايت آن حضرت اسباب سلطنت و اساس خانيت داده اسبان راهوار و جامه‌هاى شاهوار و خيمه و خرگاه و سراپرده و بارگاه و اسبان با زين زر و كلاه و كمر و استران قطار و اشتران مهار انعام و اكرام فرمود و نشان همايون ارزانى داشت كه از ولايت ماوراء النهر چند تومان لشكر مددخان باشند و به هر طرف كه عزيمت نمايد ملازم ركاب او كوچ دهند و خان را وداع فرموده اجازت مراجعت ارزانى داشت .\r\nو در خلال اين احوال به مسامع جلال پيوست كه در شهر و بلوكات هرات بقيه‌اى از مرض و با و اندكى از علت طاعون هست چنانچه در سال گذشته . اما درين سال كمتر است و حضرت سلطنت به عزم ييلاق متوجه ولايت بادغيس و سردسيرهاى اطراف كوه كيتو شد « 498 » و درين اثنا ، قاصدان با عرضه داشتها از ولايت ماوراء النهر مىرسيدند مضمون آن‌كه در تمام آن مملكت خاصه دار الملك سمرقند و با و طاعون افزون از چند و چون ظاهر گرديد و صاعقهء سحاب محنت و شرار نار نكبت در آن ديار اشتعال يافته صرصر نوايب حدثان نهال آمال آن حديقهء جنت مثال را از بن و بيخ بركند . بلبلان دستانسراى آن بوستان سرا دم فروبسته و غنچه‌هاى نار پستان آن گلستان چون گل سرخ رخ به خون شسته . روى خوبان ختايى چون زلف سمن بران ختن چين گرفت و بتان سيه‌چشم را چون آهويان صحراى تبت دل از غم هردم خون گشت . دستهاى نگارين و ساعدهاى بلورين كه از ناز سر به شاهان در نمىآوردند به صد حسرت خاك شد رخسارهاى رشك گلنار و عذارهاى غيرت بهار چون گل به دست باد چاك گشت .\r\n\r\n\r\n","description":"","footnote":"\r\n( 498 ) . ظاهرا همان است كه در تاريخ غازانى ص 19 آن را كيتو جام نوشته‌اند چنانچه سابقا مذكور شد .\r\n","page_name":" 928 ","page_number":330},
  {"content":"\r\n\r\nقطعه\r\n همچو اشك افتاده مردم زادگان از چشم خلق * رخ به خون لعل شسته ، جسته از مردم كنار\r\nبر گل رخسار و سر و قد خوبان چگل * چشم گردون چون سحاب از روى غيرت اشكبار\r\nدر ضياع او كه هريك بود شهرى معتبر * گورو آهو راست مسكن ، شير و روبه را قرار * \r\nجمعى اكابر و بزرگان آنان كه طاقت و توان داشتند مجموع اموال و اسباب و ما يكون من هذا الباب برجاى گذاشتند و به راه الفرار مما لا يطاق رفته پناه به كوهها بردند و آن‌جا نيز به موجب  أَيْنَما تَكُونُوا يُدْرِكْكُمُ الْمَوْتُ  « 499 » هركه را ساقى اجل دانست كه پيمانهء او پر شد در حالش بر بستر فنا خوابانيد و جام حمام ديگران « 500 » را مالامال گردانيد و از آن جماعت كه به اطراف ولايت و نواحى مملكت عزيمت نمودند ، اكثر در آن منازل و مراحل به صحت و سلامت بودند و بعد از چندگاه در حفظ عنايت إله به سمرقند بازآمدند و مال بسيار از ممر بيت المال در قبضهء تصرف ديوان اعلى آمد و شرح احوال به تفصيل و اجمال در ييلاق بادغيس به عرض همايون رسانيدند و هم در آن مقام آمدن ميرزا سلطان حسين محقق شد .\r\nمصرع\r\n اينك آمد باز خونريز بلاانگيز ما \r\n\r\nذكر آمدن ميرزا سلطان حسين به مملكت خراسان\r\nدر وقايع سنهء خمس و ستين مذكور است كه ميرزا سلطان حسين در صحراى استراباد به موضع قصبهء خراس‌خانه ويران شد و از آن زمان در اطراف بيابان و ريگستان كه\r\n\r\n\r\n","description":"","footnote":"\r\n( 499 ) . سورة النساء 80 .\r\n( 500 ) . يعنى پرو مملو .\r\n","page_name":" 929 ","page_number":331},
  {"content":"\r\n\r\nبيت\r\n كسى نديد فرازش مگر به چشم ضمير * كسى نرفته نشيبش مگر به چشم گمان « 501 » \r\nخاصه در اطراف و جوانب ولايت خوارزم مىگذرانيد « 502 » و به لطايف حيل روزى به شب مىرسانيد و درين سال كه حضرت خلافت پناهى از ماوراء النهر معاودت فرمود و به رسم ييلاق در ولايت بادغيس اقامت نمود خبر رسيد كه ميرزا سلطان حسين از جاى خود جنبيد و سر شر و شور و عزم فتنه و زور دارد .\r\nبيت\r\n سر فتنه دارد دگر روزگار * همين است او را شب و روز كار \r\nو كسى را فى الواقع در خاطر قرار نمىيافت كه با وجود وجود حضرت خلافت پناهى در مملكت خراسان ، ميرزا سلطان حسين آهنگ حرب و قتال و خيال جنگ و جدال تواند كرد .\r\nبيت\r\n ستيزندگى با خداوند زور * بود قوّت پيل با ضعف مور \r\nو روز به روز آوازهء آمدن او زيادت مىشد تا به ولايت يازر و نسا و ابيورد و مشهد و نشابور و سبزوار و ترشيز و تون درآمد و لشكر او هرجا هرچه يافتند گرفتند و زدند و كشتند و آن حضرت امراى كبار « 503 » امير شير حاجى و امير احمد يار و\r\n\r\n\r\n","description":"","footnote":"\r\n( 501 ) . بيت انورى است . ر ك به قصايد انورى ص 325 سطر آخر . مصراع ثانى در قصايد اين‌طور است :\r\nكسى نرفته به شيبش مگر به پاى گمان .\r\n( 502 ) . ر ك به حبيب السير ج 3 جزو 3 ص 211 به بعد .\r\n( 503 ) . دولتشاه : « امراى نامدار خود مقدمهم امير محمد على بخشى » .\r\n","page_name":" 930 ","page_number":332},
  {"content":"\r\n\r\nچند تومان لشكر مقرر فرمود كه به مقابلهء او رفتند و موكب همايون از ييلاق بادغيس نهضت نموده در برابر ولايت فوشنج بيرون آمد .\r\nو درين اثنا ، ميرزا محمد جوكى كه به حكم در حصار اختيار الدين محبوس بود به اضطرار اختيار سفر آخرت فرمود و نعش او را به آيين تمام برداشته در مدرسهء مهد عليا و گوهر شاد آغا مدفون شد و به فرمان حضرت اعلى تعزيت به عظمت داشتند .\r\nبيت\r\n خود كشته‌اى قاسم را خود تعزيه مىدارى * اى يار به عيارى تو يار نديدم * \r\nو امرا كه به محاربهء ميرزا سلطان حسين رفته بودند جمعى بهادران دلير و فوجى دلاوران با شمشير و گروهى بىباكان فتنه‌انگيز در ولايت ترشيز « 504 » به او رسيدند و لشكر ميرزا سلطان حسين در غايت قلت بود و از مخالفان بس بسيار مىنمود « 505 » و ميرزا سلطان حسين ظفر و نصرت به عنايت پروردگار مىدانست نه از كثرت لشكر جرار و دلاوران نامدار . چون از طرفين صفها آراسته شد . ميرزا سلطان حسين\r\nبيت\r\n برآشفت مانند شير سياه * برون آمد از بيشهء قلب گاه \r\nنوك پيكان موى شكافش بر فلك ديدهء سها مىدوخت و شرار سنان آتشبارش سينهء سهيل مىسوخت . كوه از نهيب سايهء رمحش چون شاخ بيد از باد و\r\n\r\n\r\n","description":"","footnote":"\r\n( 504 ) . شرح حال جنگ ترشيز را دولتشاه ص 523 و حبيب السير ج 3 جزو 3 ص 212 هم دارند .\r\n( 505 ) . دولتشاه گفته ص 524 كه زياده از نود نفر مسلح با ميرزا نبودند و بو سعيديان ده هزار مرد مسلح مكمل بودند . در حبيب السير 80 به‌جاى 90 و سه چهار هزار به‌جاى ده هزار .\r\n","page_name":" 931 ","page_number":333},
  {"content":"\r\n\r\nچون عكس آفتاب از آب لرزان گشت و سپر سيمين ماه در پيش آفتاب تيغش به‌سان سايه بىمايه شد و چون به لشكر دشمن رسيد به‌سان آتش خروشان و مانند بحر از باد دمان شد و سمند براق اندام را چون سمندر درميان شعله‌هاى آتش انداخت و به‌سان نهنگ در درياى موج‌افكن افكند . ميدان جنگ را به تيغ مينارنگ گونهء ياقوت رمانى داد و به نوك پيكان خون افشان از چشمهء چشم مبارزان كان لعل بدخشان گشاد و گرد نبرد از بساط اغبر به گنبد اخضر رسيد و سرهاى مبارزان و تنهاى پردلان با خاك راه برابر گرديد . ميمنه و ميسره و قلب و جناح و ساقه و كمينگاه بدخواه به يك بار پشت داد « 506 » و روى به هزيمت نهاد و اعدا كه شير بيشهء شجاعت و نهنگ درياى جلادت بودند از ستيز و آويز عاجز گشته فرار نمودند و از خسته و كشته صحرا و پشته برابر شد و وحوش و طيور را مائدهء در خور مقرر گشت .\r\nقطعه\r\n هر مصافى كه اندر و دو نفس * تيغ را با كفش « 507 » قران باشد\r\nصد قران وحش و طير را پس از آن * فلك از كشته ميزبان باشد \r\nو جماعتى كه راه فتنه و فساد در خاطر گشاده بودند در صف جنگ قتيل و مجروح شده و بال آنچه پيش گرفته بودند به مذاق جان ايشان رسيد  فَذاقَتْ وَبالَ أَمْرِها .  « 508 »\r\nو چون ميرزا سلطان حسين به عنايت الهى سپاهى چنان را گريزان و ناچيز گردانيد ، عنان دولت و سعادت معطوف ساخته روى به مأمن خويش آورد و از ولايت تون و ترشيز بازگشته و از نشابور و مشهد گذشته و صحراى مرو و ماخان را در\r\n\r\n\r\n","description":"","footnote":"\r\n( 506 ) . صاحب حبيب السير گويد كه بىواسطهء غيرى از ميرزا سلطان حسين شنيد كه در روز محاربهء ترشيز پانزده كس از دشمنان را خود ميرزا به ضرب شمشير مجروح و بىروح كرد .\r\n( 507 ) . در قصايد انورى : كفت .\r\n( 508 ) . سورة الطلاق 9 .\r\n","page_name":" 932 ","page_number":334},
  {"content":"\r\n\r\nنوشته به مقام خود كه در نواحى خوارزم بود رسيد .\r\nمصرع\r\n قلبشان بشكست و منصور و مظفر بازگشت \r\nو امراى شكسته كه از آن معركه كناره جسته بودند جسته و خسته از بيم شمشير قاتل با صد هزار فكر هايل متعاقب او مىرفتند تا به حدود ولايت خوارزم رسيدند و آن‌جا نشان حضرت خلافت پناهى رسيد كه امرا هرجا رسيده باشند بازگردند و امرا به موجب فرموده عنان برتافتند . و آن حضرت در منزل پل فوشنج تفحص اموال مملكت خراسان خاصه دار السلطنهء هرات و بلوكات فرمود و چنان استماع نمود كه خواجه نعمة اللّه تمام اموال در وجه بروات و حوالات صرف كرده بود و رعايا نيز از جور او شكايت كردند . « 509 » آن حضرت او را چماق بسيار زده از ديوان عزل فرمود و مقيد ساخت و مبلغى تحميل كرد و موكب همايون عزم معاودت نموده در مستقر اقبال نزول اجلال واقع شد و جميع رعايا و كافهء برايا در مهاد امن و امان خرم و شادمان گشتند .\r\nو امرا كه در عقب ميرزا سلطان حسين رفته بودند بازآمدند و اگرچه غايت سعى به‌جاى آوردند و از سرحد تون تا مملكت خوارزم رفتند ، اما چون كمال جلادت همچنانچه شيوه و عادت لشكر منصور بود ظهور ننمود بر خاطر كوه وقار بسيار گران و دشوار آمد و بنابر مصلحت وقت اظهار آن نفرمود و از تحقيق آن اعراض و اغماض نمود .\r\nو درين ولا ، جناب ولايت مآب ، ارشاد انتساب ، شيخ صدر الدين محمد الرواسى « 510 » رحمه اللّه از ولايت جوين از قريهء شقان « 511 » تشريف آورد و مزار\r\n\r\n\r\n","description":"","footnote":"\r\n( 509 ) . ر ك به دستور الوزرا ص 375 براى جزئيات اين قصّه .\r\n( 510 ) . ر ك براى شرح احوال وى به لطائف‌نامهء فخرى ص 55 و حبيب السير ج 3 جزو 3 ص 197 [ وى از خلفاى شيخ زين الدين بود 
  ] .\r\n( 511 ) . اضافت نسخه : چهارم ماه ربيع الأول .\r\n","page_name":" 933 ","page_number":335},
  {"content":"\r\n\r\nبزرگوار مقتداى روزگار شيخ زين الدين الخوافى « 512 » قدس سره را به نزول مباركش مشرف ساخت .\r\nمصرع\r\n فرخنده منزلى كه تو آن‌جا گذر كنى \r\n\r\nوقايع سنهء تسع و ستين ذكر عزيمت رايت آفتاب اشراق به جانب ولايت مرو به عزم قشلاق\r\nحضرت خلافت پناهى را نسبت با جناب ارشاد مآب شيخ صدر الدين حسن ارادت قديم بود و هميشه در زمان غيبت حضرت شيخ اظهار اعتقاد مىفرمود .\r\nدرين وقت كه جناب ولايت مآب به دار السلطنهء هرات آمد ، حضرت خلافت پناهى به صدق و اخلاص تمام به مجلس فيض بخش فرموده از ضمير آفتاب درخش استمداد نمود و بعضى امرا كه از جهت محاربهء ميرزا سلطان حسين محجوب بودند از جناب شيخ التماس نمودند كه جرم و گناه ايشان را شفاعت نمايد تا حضرت سلطنت نسبت با ايشان بار ديگر عنايت فرمايد و جناب ولايت مآب التماس نموده مسئول مقبول افتاد .\r\nو درين ايام ، پادشاه ولايت ارس * ايلچيان به درگاه همايون فرستاده اظهار محبت و مودت « 513 » نمود و آن حضرت عنايت بسيار شامل حال ايشان ساخته رعايت فرمود .\r\nو آن حضرت عزم قشلاق در ولايت مرو جزم فرمود و بر عادت حميده و طريقهء پسنديده كه هنگام يورش همايون به زيارت مشايخ كرام و مزارات اولياى\r\n\r\n\r\n","description":"","footnote":"\r\n( 512 ) . ر ك براى وى به مطلع سعدين ج 2 چاپ لاهور و نفحات ص 569 و در آخر ترجمه‌اش گفته است : بر سر مزار متبرك وى عمارات عالى ساخته‌اند و چنان معمور و مردم نشين شده كه نماز جمعه مىگزارند .\r\n( 513 ) . اضافت نسخه : نهم ماه ربيع الأول به بستان بوسى سرافراز شدند .\r\n","page_name":" 934 ","page_number":336},
  {"content":"\r\n\r\nعظام مىفرمود و از همم عاليه و ارواح متعاليه احيا و اموات استمداد مىنمود ، [ چند روز از صبح تا شام به نياز تمام ملازم شاهبازان طريقت و صاحب رازان عالم حقيقت بود و از ضمير خورشيد تأثير استفاضهء جمعيت و التماس التفات مىفرمود 
  ] * و در جميع مزارات متبركه و مشاهد مباركه غايت خضوع و كمال خشوع به نوعى ظاهر مىساخت كه بىتكلف هركه به زيارت اكابر فرمايد بايد كه در كمال ادب اقتدا به آن حضرت نمايد ، در درآمدن و بيرون آمدن و روى نياز بر خاك آستانه نهادن و مدتها بر پاى گردون فرسا ايستادن و چنانچه هركه آن اخلاص و نياز مشاهده فرمايد بىاختيار او را بر آن حالت رقت آيد . چون خاطر همايون از استمداد اهل باطن جمع ساخت ، ضمير جهانگير به مهمات ديگر و كار ملك و لشكر پرداخت و راى آفتاب اشراق مايل قشلاق شده تواچيان جار رسانيدند كه همه كس يراق قشلاق كند .\r\nحضرت خلافت پناهى اواخر ماه ربيع الاخر پاى دولت در ركاب سعادت آورده عنان فلك اقتدار به سمند شهاب رفتار و سرداران هر كشور و گردن فرازان بحر و بر در ظل رايت خورشيدفر كه مطلع فتح و ظفر است جمع آمدند و آن حضرت شاهزادهء جهانيان ،\r\nبيت\r\n گرامى درى از درياى شاهى * چراغى روشن از نور الهى \r\nابو القاسم نور الدين ميرزا سلطان محمد را در دار السلطنهء هرات « 514 » به ضبط و دارايى گذاشته امير نظام الدين احمد حاجى و صاحب اعظم كمال الدين مولانا امير را پيش او بازداشت و ركاب ظفر انتساب به جانب آب مرغاب روان شد و ده روز در قريهء پنج ده و مروچاق « 515 » توقف افتاد و اوايل جمادى الأولى در بلدهء مرو اتفاق\r\n\r\n\r\n","description":"","footnote":"\r\n( 514 ) . نسخه : بل تمام خراسانات .\r\n( 515 ) . ر ك براى اين به ليسترينج ص 405 ، در حبيب السير مذكور نيست . براى مروچاق نيز ر ك به ليسترينج محل مذكور . *\r\n","page_name":" 935 ","page_number":337},
  {"content":"\r\n\r\nقشلاق فرمود و سلاطين روى زمين در مقام ارادت و اعتقاد و اساطين مصر و چين بر جادهء اطاعت و انقياد .\r\nو درين ولا ، از جانب ولايت آذربايجان ايلچيان به دار السلطنهء هرات رسيدند ، چهل سوار . « 516 » و ايشان را در مقام مناسب فرود آورده علوفه معين فرمودند و قاصدى جهت اعلام همعنان باد به سوى اردوى همايون در راه ايستاد .\r\nو آن حضرت اواخر جمادى الأولى جمعى امراى عظام را به يراق تمام فرمود كه عازم جانب ميرزا سلطان حسين شدند . چه خبر او از طرف موضع « 517 » سه‌پايه كه در بيابان بىپايان خوارزم بود مىرسيد و امرا به موجب فرمان روان شدند .\r\nو آن سال در تمام خراسان ، خاصهء بلدهء هرات ، زمستان سرد گذشت و از اوايل دلو تا اواخر حوت « 518 » برفهاى عظيم افتاد و اواسط جمادى الأخرى از طرف اردوى اعلى نشان همايون آمد كه سيديكه سلطان برادر ابو الخيرخان اوزبك را كه امرا در نواحى خوارزم گرفته بودند و چندگاه در هرات محبوس بود به اردوى همايون فرستند و او جوانى نيك اخلاق پاك اعتقاد بود و پيوسته به تلاوت قرآن اشتغال مىنمود و درين وقت كه از حبس خلاص شد چندگاه ملازم اهل اللّه بود و از باطن فيض‌بخش ايشان استمداد مىنمود و امرا و ديوانيان يراق پادشاهانه و اسباب خسروانه ترتيب داده او را روان ساختند و چون به اردوى همايون رسيد ، حضرت ميرزا سلطان ابو سعيد او را به عواطف و مراحم مخصوص گردانيده اسب و زر و كلاه و كمر انعام و اكرام فرمود و شاكر و خشنود به ولايت اوزبك ارسال نمود .\r\nو فرمان اعلى شرف نفاذ يافت كه ايلچيان ميرزا جهانشاه كه از آذربايجان به خراسان آمده‌اند به درگاه عالم پناه آيند و ايلچيان عزيمت نمودند و چون به درگاه همايون رسيدند ، آن حضرت انواع رعايت و عنايت دربارهء ايشان مبذول داشته از\r\n\r\n\r\n","description":"","footnote":"\r\n( 516 ) . نسخه : چهارشنبه چهاردهم جمادى الأولى ايلچيان را به مقام . . . .\r\n( 517 ) . ر ك براى اين موضع به تركستان ( بارتولد ) ص 142 .\r\n( 518 ) . دلو برج يازدهم [ بهمن 
  ] ، حوت برج دوازدهم [ اسفند 
  ] .\r\n","page_name":" 936 ","page_number":338},
  {"content":"\r\n\r\nاحوال ميرزا جهانشاه استفسار نمود و محبت و اعتقاد اظهار فرمود و ايلچيان را به تشريف خاص اختصاص داده مبلغ كرامند انعام فرمود و به صوب هرات اجازت مراجعت نمود و ايلچيان به هرات آمده و يراق راه عراق كرده عزيمت نمودند . لشكر سرما از طليعه سپاه ربيع هزيمت نمود .\r\n\r\nذكر معاودت رايات ظفر آيات از يورت قشلاق به جانب دار السلطنهء هرات\r\nموسم بهار كه خورشيد عالم‌آرا روى به شرف‌خانهء خويش آورد و سحاب نيسانى لآلى درّ خوشاب بر اطراف باغ و بوستان نثار كرد و عقدهاى مرواريد در دامن گلزار ريخت طفلان رضيع بستان از پستان ابر مطير شير ترشح و تربيت نوشيدند و بالغان نوخاستهء اشجار از خزانهء عنايت پروردگار حله‌هاى مرصع و جامه‌هاى ملمع پوشيدند ، عارض دل‌فروز چمن به خط زبرجد رنگ سبزه زيورى تمام گرفت و اطراف جويبار از فروغ بوستان افروز مجلسى خرّم و آراسته شد و خوش آوازان طيور و مغنيان شاخسار موسيقار بر منقار بستند و بلبل ارغنون ساز با شاخ گل با هزار نياز خروش و فغان به آسمان مىرسانيد و قمرى خوش‌آواز به الحان دلنواز گنبد گردون پرصدا مىگردانيد ، در چنين فصلى كه جهان جوانى از سرگرفته بود و نسيم باد صبا اعجاز مسيحا مىنمود ، رايات ظفر آيات قصد نهضت و عزيمت حركت به صوب دار السلطنهء هرات فرمود . شهباز فتح و ظفر جهان زير شهپر گرفته و هماى دولت همايون فر سايهء اقبال بر عالميان مبسوط ساخته ركاب نصرت انتساب به جانب مركز دايرهء سلطنت و مستقر سرير خلافت روان شد و جمعه دوم شعبان كه آفتاب در هفتده درجه برج حمل بود موكب همايون چون خورشيد در باغ سفيد در خانهء عزّ و شرف نزول فرمود . « 519 » تخت بخت به دولت و سعادت او استقرار يافته و آفتاب\r\n\r\n\r\n","description":"","footnote":"\r\n( 519 ) . اضافت نسخه : و چند روز پيوسته به طرف مزارات متبركه متردد بود و به شرايط زيارت قيام نمود و مشايخ عظام كه جهان به يمن همت . . .\r\n","page_name":" 937 ","page_number":339},
  {"content":"\r\n\r\nعنايت از افسر عالم‌افروز او بر همه جهانيان تافته بود .\r\nو اواسط اين ماه ، « 520 » قاصد و عرضه داشت از مردم ماوراء النهر رسيده به موقف عرض رسانيد كه مغولان قلماق كه از كفار فجار آن ديارند و در اقصاى آن ممالك يورت و مقام دارند قصد بلاد اسلام كردند و آنچه مقدور ايشان بود به ظهور آوردند و بندگان دولتخواه و دلاوران رزمخواه كمين ساخته و ناگاه از كمين بيرون تاخته اساس جمعيت مخالفان را از بنياد برانداخته‌اند و بسيار از كفرهء فجره به تيغ قهر گذرانيده و سرها به عرابه‌ها به ماوراء النهر رسانيدند . « 521 »\r\nو چون موكب نصرت آيت چند روزى در هرات توقف نمود ميل يورت ييلاق و سردسيرهاى ولايت بادغيس فرمود و به موجب فرمودهء بارك اللّه فى سبتها شنبهء چهارم شهر رمضان از تخت هرات به جانب رباط سنجاب و ييلاق مرل « 522 » روان شدند و در آن منزل دلگشا و فضاى جان‌فزا تا عيد رمضان گذرانيد و اسباب جشن عيد و آداب آن روز سعيد در آن منازل به تقديم رسانيد و چون آفتاب و ماه در آن نزهتگاه درجات و منازل مشرف مىساخت و هرجا خاطر همايون ميل مىنمود رايت اقامت مىافراخت و در اواخر ماه شوال ، امير سيد اصيل ارغونى كه از امراى نامدار به مزيد اعتبار اشتهار داشت جهان فانى را به هزار حسرت بازگذاشت و برادر او امير سيد مزيد در ييلاق بادغيس رسم و يوسون عزا به‌جاى آورد و حضرت سلطنت به مجلس عزا فرمود و بازماندگان او را تعزيت رسانيد و شفقت و مرحمت نمود « 523 » و اردوى عالم پناه در ييلاق به خرمى و نشاط گذرانيد و ايام عيد اضحى عنان كميت\r\n\r\n\r\n","description":"","footnote":"\r\n( 520 ) . نسخه : اواسط شعبان .\r\n( 521 ) . نسخه : به ماوراء النهر و خراسان رسانيدند و بسى سر بر هر دروازه آويختند و بنديان بسيار در هر كوچه بازار مدتى زار و خوار مىگرديدند .\r\n( 522 ) . اسفزارى : به جانب بادغيس و تخت ملك ميل فرمود .\r\n( 523 ) . نسخه : نعش او را به بلخ نقل كرده در گنبدى كه امير سيد مزيد جهت مرقد پدر خود مير سيد پير محمد ساخته بود مدفون شد .\r\n","page_name":" 938 ","page_number":340},
  {"content":"\r\n\r\nجهان پيما به صوب مطلع خورشيد كامكارى و مستقر سرير جهاندارى معطوف گردانيد و اوايل ذى الحجه موكب همايون در مستقر دولت نزول فرمود و در آن ايام هر صورت خوب و نقش مرغوب كه در آيينهء خيال مصور بود به خوبترين وجهى روى نمود .\r\nو درين سال ، * جناب فضايل مآب ، حاوى المعقول و المشروع ، جامع الأصول و الفروع ، مولانا شريف الدين عبد القهار غفر اللّه له كه در انواع علوم و اصناف فنون بحرى زاخر و حبرى ماهر بود و حفظ كلام ملك علام و شرف طواف بيت اللّه الحرام و سعادت زيارت النبى عليه الصلاة و السلام و لطافت آواز و فن ادوار و حسن خط و مهارت در علم سياقت و فن انشا و صنعت كيميا در مناقب ثواقب مىافزود و بدايع رسايل كه شواهد و دلايل اندر بر علم كامل و فضل شامل و ديوان اشعار چون در آبدار فضلاى روزگار را به يادگار گذاشت و نير عالم‌افروز سخن را چون نظم ثريا تا اوج جوزا برافراشت .\r\nبيت\r\n ز ان خانهء تير سخنش تركش جوزاست * كان عقد در ناب به از نظم ثرياست \r\nالقصه برادر اكبر و استاد دانشور ، بيستم ماه رجب المرجب ، چنانچه حساب حروف « افسوس از شريف دين » به زبان راز از سال واقعهء جانگداز خبر داد ، جناب استاد از سراى غرور به مأواى سرور خراميد و مجلس رضوان را به وجود شريف مشرف گردانيد * [ و چون در سفر حجاز ملازم قبلهء اهل نياز و مخصوص صاحب راز حضرت ولايت منقبت شيخ الأسلام مغفور مبرور شيخ بهاء الدين عمر قدس سره بود و در سر بيابان كه حضرت ولايت نشان براى هر دو كس يك كجا به بر يك شتر تعيين مىنمود فرزند سعادتمند يعنى شيخ الأسلام غوث الأنام شيخ نور الدين محمد دام ظله العالى را به مرافقت مخدومى اخوى مقرر فرمود .\r\n\r\n","description":"","footnote":"","page_name":" 939 ","page_number":341},
  {"content":"\r\n\r\nبيت\r\n رفت آوازه كه امسال به حج رفت كمال * خوش مبارك سفرى چون تو بود همسفرى \r\nو در رفتن و آمدن صحبت شريف سرمايهء سعادت جاودانى و پيرايهء دولت دو جهانى بود و زيادت از شصت سال والد غفران مآل و برادران اين فقير بىمقدار نسبت به آن حضرت ولايت منزلت ارادت و اعتقاد تمام ثابت دارند ، درين فرقت كه مخدوم مرحوم به عالم بقا رفت ، حضرت شيخ الأسلام شيخ نور الدين محمد مدظله در مزار مورد الأنوار والد بزرگوار مدفن مقرر فرمود و نزديك مرقد مقبره تعيين نمود . 
  ] « 524 »\r\n\r\nوقايع سنهء سبعين رفتن امراى كبار به ايلغار آمدن احشام از ولايت عراق\r\nدرين سال ، عالميان در سايهء رايت همايون فال به غايت فارغ بال و مستقيم احوال بودند و پيوسته به فراغت تمام در اتمام مهمات قيام و اهتمام مىنمودند . پرتو نور عدل زنگ ظلام ظلم از غدار آيينهء روزگار نابود ساخته و بنياد ستم و بيداد از بسيط جهان برانداخته . از سرحد ولايت چين و صحراى قلماق تا اقصى ممالك مازندران و حدود عراق و از پيشان مغولستان تا پايان هندوستان فرمان حضرت خلافت پناهى را تابع حكم الهى مىداشتند و ظلم انقياد و تسليم از خط حكم او بر نمىداشتند . از فروغ آفتاب عاطفت او شب مظلم روى از جهان دركشيد و از فيض سحاب عدالت او عرصهء عالم تازه و خرّم گرديد .\r\n\r\n\r\n","description":"","footnote":"\r\n( 524 ) . اضافت نسخه .\r\n","page_name":" 940 ","page_number":342},
  {"content":"\r\n\r\nبيت\r\n در مزاج دهر عدل او چنان تأثير كرد * كاز پى فكر رمه گرگ است همراز شبان « 525 » * \r\nدرين ولا ، راى اعلى اقتضاى آن فرمود كه جمعى امرا مثل امير شجاع الدين شير حاجى و امير نظام الدين احمد يار و چند امير تومان و دلاوران نامدار به طرف مملكت ماوراء النهر و از آن حدود بر خبر باشند . چه آوازهء ميرزا سلطان حسين از آن جانب مىرسيد و امرا به موجب فرمان روان شدند .\r\nو در ين اثنا ، از اطراف ممالك عراق پانزده هزار خانه كوچ احشام و صحرانشينان به ولايت خراسان آمدند كه از ظلم و جور تراكمه به جان آمده بودند و درين وقت فرصت يافتند . چه ميرزا جهانشاه به محاربهء ولد امير زاده پير بوداق و محاصرهء بغداد اشتغال داشت و انديشهء امرى ديگر پيرامون خاطر همايون نمىگذاشت و چون راى آفتاب اشراق سلطان آفاق از آمدن احشام عراق خبر يافت ، انوار آفتاب عنايت آن حضرت بر صفايح احوال پريشان ايشان تافت و سرخيلان احشام را رعايت تمام فرمود و همه را به عواطف پادشاهانه خاطرجويى نمود و ايشان را در اطراف ممالك خراسان يورت و مقام داد و ابواب مرحمت و عنايت بر روى اميد همگنان گشاد و مجموع در آن مملكت وسيع مقام و آرام گرفتند .\r\nبيت\r\n آرام يافت در حرم امن وحش و طير * آسوده گشت در كنف عدل انس و جان * \r\nو درين ايام كه سلطان آسمان احتشام در دار السلطنهء هرات اقامت فرموده بود و رعيت در رياض رفاهيت به فراغت معيشت مىنمود و گلشن سلطنت به انوار\r\n\r\n\r\n","description":"","footnote":"\r\n( 525 ) . اسفزارى يورت و علف‌خوار و مراتع و مواشى و مرابع قرار و تعيين نموده .\r\n","page_name":" 941 ","page_number":343},
  {"content":"\r\n\r\nمعدلت و آثار مرحمت نضارت و طراوت تمام داشت و رايت دين و دولت و لواى ملك و ملت سر به فلك مىافراشت و حلاوت فراغت به مذاق خاص و عام مىرسيد و توسن بدلگام ايام در ركاب سپهر فرساى رام گرديده آرميد ، به مسامع جلال پيوست كه جمعى مردم هزاره كه در ولايت گرمسير و قندهار مىباشند متعرض آينده و رونده مىشوند و مسلمانان را از ايشان زحمت مىرسد و شرح اين سخن آن است كه قوم هزاره كه به هزارهء آقا مشهورند ايل والوس بسيارند و گله و رمهء بىشمار دارند و سالهاست كه در آن نواحى به فراغت و جمعيت روزگار مىگذارند و در زمان حضرت خاقان سعيد گاهى داروغه و محصل به آن حدود مىرفت و اموال مقررى از يشان مستخلص گردانيده به ديوان اعلى مىرسانيد و چون آن پادشاه سعيد از دار فنا به دار بقا خراميد و مزاج روزگار به هم برآمد و از هر طرف فتنه انگيزى سربرآورد ، پادشاهان مملكت خراسان را چندان مهم كلى روى نمود كه كسى را پرواى قضاياى مردم هزاره نبود . ايل والوس هزاره چندين سال از روى فراغت و استقلال به جمع اموال و ضبط احوال خود پرداختند و با آن‌كه ايشان را هرگز سردارى و سرى نمىبود درين فرصت ملك و وزير و امير مقرر ساختند و كرياس و درگاه و اساس و بارگاه پديد آمد و اگرچه مال و منال ايشان از حدّ وعد تجاوز نمود ، همچنان قطع طريق و قتل مسلمانان شعار و دثار آن زمرهء اشرار بود . درين سال كه عنايت ملك خلاق از اقصاى صحارى قلماق تا حدود ممالك عراق سلطان آفاق را مسلم فرمود و تمام آن ممالك شرقا غربا و برا بحرا در قبضهء اقتدار بندگان جانسپار قرار يافته بود حكايت عصيان آن جماعت كه پاى از سرحد بندگى بيرون نهاده‌اند و دست جور و بيداد به غارت و تاراج گشاده بر خاطر كوه وقار بسيار گران و دشوار آمد و عزيمت پادشاهانه و همت خسروانه بر تدارك آن مهم قرار يافت و فرمان همايون نافذ شد كه لشكرهاى جهان در ظل رايت فتح آيت كه مطلع آفتاب نصرت و ظفر است جمع آمدند و موكب همايون به طرف ولايت فوشنج نهضت نمود و از آن‌جا به جانب پل مالان * و قروق هزار جريب ميل فرمود و آوازهء عزيمت حضرت\r\n\r\n","description":"","footnote":"","page_name":" 942 ","page_number":344},
  {"content":"\r\n\r\nخلافت پناهى سيل اضطراب و اضطرار در خان ومان آن سرگشتگان برگشته روزگار انداخت و صولت لشكر منصور اساس جمعيت آن جماعت يكبارگى مستأصل ساخت و آن بىباكان جان و مال خود را در معرض خطر ديدند و در تدبير آن واقعهء صعب متحير گرديدند و به هيچ‌وجه صورت بهبود در آيينهء انديشهء ايشان روى ننمود و سرانجام آن حال نابسامان نتوانستند . عاقبت بيچاره گشته چاره جز آن ندانستند كه التجا به مشايخ عظام نمايند و به يمن همت ايشان عقدهء آن مشكل گشايند . چه در ضمائر و سرائر كبار و صغار قرار يافته بود كه از جميع طوايف عالم و قاطبهء اكابر بنى آدم سخن شاهبازان طريقت و حديث صاحب رازان حقيقت پيش آن حضرت اثرى تمام دارد . بنابرآن ارباب و كلانتران الوس هزاره عرضه داشتها نوشته به دار السلطنهء هرات فرستادند و روى اطاعت بر زمين ضراعت نهادند و از جناب ولايت مآب شيخ الأسلام ، قدوة اولياء اللّه الكرام شيخ نور الدين محمد التماس شفاعت نمودند و همچنين به مشايخ ديگر متوسل بودند و جناب ولايت مآب به اردوى اعلى فرمود و شفاعت خون مردم هزاره نمود و حضرت خلافت پناهى ملتمس مبذول داشته فسخ عزيمت فرمود و عنان دولت به صوب معاودت انعطاف داد و مشايخ ديگر همين معنى التماس نمودند و سخن همه محل قبول يافت و الفضل للمتقدم و جناب فضايل مآب مولاناى اعظم ، حاوى معالم العلوم بعوالى الهمم ، مولانا شمس الدين على الفارسى به رسالت آن طرف معين آمد تا آن جماعت را نصيحت كرده در مقام اطاعت آورد و امير نظام الدين احمد حاجى مقرر شد كه اموال چند ساله كه تا غايت به كسى نداده‌اند به وصول رساند و رايت همايون فال بال اقبال باز كرده سايهء چتر خورشيدفر بر مستقر سلطنت انداخت و سرور حضور آن حضرت اطراف مملكت معمور ساخت و چون لشكر بسيار و سپاه بىحد و شمار و اصناف خدم و حشم بل اساطين سلاطين عالم بر درگاه جهان پناه جمع آمده بودند و همه به شرايط خدمتكارى قيام مىنمودند ، راى صواب نماى اقتضاى آن فرمود كه لشكريان خندق بلدهء هرات را پاك ساخته مغاك كنند و حكم همايون صدور يافت كه امراى تومان و\r\n\r\n","description":"","footnote":"","page_name":" 943 ","page_number":345},
  {"content":"\r\n\r\nوزراى ديوان و ساير مقربان و ايچكيان ايستادگى نمودند و به اهتمام تمام لشكريان را كار فرمايند و بندگان دولتخواه به موجب فرمودهء پادشاه در كار آمدند و چند روز از صبح تا شام به آن كار قيام نمودند و با وجود برودت هوا و شدت سرما خندق را به نوعى پاك و مغاك ساختند كه زيادت از آن در گمان نبود .\r\nو در اين اثنا ، مزاج همايون را ضعف قوى عارض شده طبيعت از جادهء اعتدال عدول نمود و صداع كه سر همهء دردهاست دماغ قوى نهاد را پايمال ضعف و فتور گردانيد و قواى طبيعى كه به اعتدال ربيعى آراسته بود روى به تغيير و تبديل آورد و شجرهء وجود چون درخت بيد نام و نشان ثمرهء صحت گم كرد و خيمهء تن كه به چهار ميخ عناصر بر پاى است بر شكل خيمهء حباب از آسيب تندباد مرض درهم افتاد و استخوان كه قوام تن و عمود استوار بدن است به بلاى  إِنِّي وَهَنَ الْعَظْمُ مِنِّي  « 526 » مبتلا شد و حرارت غريزى كه گرمى مجلس بقا و نور شمع وجود انسان بدان منوط و مربوط است چون انگشت در آب افسرده گشت و حرارت غريبه « 527 » در اطراف قلب و قالب موجب علت خفقان گشته چون لمعان آفتاب اشتعال يافت و حواس ظاهر و باطن كه كاركنان مصر جامع بدن‌اند دست از تدبير مهمات آن ملك بازداشتند و سرانجام تمام امور آن ملك معمور به حسن راى حمى و تبيان هذيان كه مقتضى آن است بازگذاشتند و ذات همايون از زيور صحت و زينت عافيت عاطل گشت و صبح نورافزاى روح و راحت به شام ظلمت‌نماى مرض و علت بدل شد .\r\nمصرع\r\n زايد همه اين را شد و ناقص همه آن را « 528 » \r\nو اطباى مسيح دم مبارك قدم مثل مولاناى اعظم ، مقرب الحضرة السلطانيه\r\n\r\n\r\n","description":"","footnote":"\r\n( 526 ) . سورة مريم 4 .\r\n( 527 ) . گرمى غير طبيعى است كه خلقى واصلى نباشد چنانچه گرمى كه از ملاقات آفتاب به مزاج درآيد ( ر ك به فرهنگ آنندراج ) .\r\n( 528 ) . انورى گفته است : مقدار شب از روز فزون بود و بدل شد . ناقص اين . . . زائد . . . ( قصايد ص 2 ) .\r\n","page_name":" 944 ","page_number":346},
  {"content":"\r\n\r\nمولانا قطب الدين محمد النفيسى « 529 » و مولانا اصيل الدين حسين التونى كه شفاخانهء لطايف معالجت و خزانه غرائب مداوات بودند و در معرفت دقايق نبض موسىآسا يد بيضا مىنمودند و در ازالت اسقام از اعراض و اجسام آثار انفاس عيسوى به اظهار مىرسانيدند و به حسن تدبير صائب و فروغ انديشهء ثاقب علت مزمن دوار را از چرخ دوار زايل مىگردانيدند و در معرفت تشريح ابدان و كيفيت تركيب انسان گوى سبقت و رجحان از حكماى جالينوس منزلت و اطباى بقراط منقبت ربوده و بر زبان شكربار ايشان اگر حديث سموم قاتل و زهر هلاهل گذشته مزاج ترياك و نوشدارو گرفته و خاصيت فاروق اكبر * نموده و به كثرت ممارست كليات قانون اين علم لطيف و جزئيات اين فن شريف را نبض آسا در بنان تصرف آورده بودند و در اثبات فضيلت اين صفت دقيق و منافع و فوائد اين حكمت بديع دلائل واضح و براهين لايح مىنمودند و به ترتيب و تركيب اشربه و ادويه و تنقيح و تدبير تنقيه و تصفيه كمر كوشش و توان برميان جان بستند و مدتى مديد در منهاج علاج و طريق تعديل مزاج بر مسند سعى و اجتهاد نشستند و به شربتهاى موافق اشارت نمودند و به غذاهاى ملايم ترغيب فرمودند تا به يمن همت رعيت و حسن دعاى مخلصان و صدق عقيدهء ايشان صبح صحت از مطلع اميد و مشرق مراد طلوع آغاز نهاد و مزاج همايون خورشيد مثال از حضيض اعتلال روى به اوج صحت و اعتدال آورد و عنايت بىنهايت از شفاخانهء  وَ إِذا مَرِضْتُ فَهُوَ يَشْفِينِ  « 530 » شفاى كلى كرامت فرموده و شاهزادگان و امرا و اركان دولت صلات و صدقات به فقرا و مستحقان رسانيدند و بندگان بسيار در سلك احرار منتظم گردانيدند و حضرت سلطنت به شكرانه صحت\r\n\r\n\r\n","description":"","footnote":"\r\n( 529 ) . ظاهرا منسوب است به برهان الدين نفيس بن عوض الكرمانى طبيب الغ بيك و مصنف شرح اسباب و العلامات و شرح موجز و غير هما و شايد كه « مولانا قطب الدين النسفى مترجم در حبيب السير ( ج 3 جزو 3 ص 199 ) طبيب زمان ابو سعيد و شامل زمرهء خواص آن پادشاه همين است « والنسفى » سهو كاتب است به‌جاى النفيسى .\r\n( 530 ) . سورة الشعرا 80 .\r\n","page_name":" 945 ","page_number":347},
  {"content":"\r\n\r\nو سلامت نسبت با حكما و اطبا انعام و اكرام فرمود و همه را به تشريفات خاص خاطرجويى نمود و همت آفتاب رفعت ثريا منزلت خواست كه درياى سخا و معدن مكرمت او فيض عام به عامهء خلايق رساند و قاطبهء رعايا را به حسن رعايت محظوظ گرداند . حكم همايون فرمود كه در تمام مملكت خراسان مال سردرخت « 531 » كه مبلغى كرامند بود نستانند و ديوانيان و عمال قلم و قدم از رقم آن كشيده و كوتاه داشته تعرّض نرسانند و عام و خاص چندان نهال اعمال در جويبار سعادت و اقبال سرسبز و خرم گردانيدند كه به آبيارى عدالت در بستان نشو و نما به مقام  أَصْلُها ثابِتٌ وَ فَرْعُها فِي السَّماءِ  « 532 » رسانيدند . اميد به كرم اللّه تعالى آن است كه ثمرهء اين شجرهء نامى هرچند زودتر به روزگار گرامى وصول يابد . ان شاء اللّه تعالى\r\nو درين ولا ، جناب فضايل مآب مولانا شمس الدين على الفارسى كه به رسم رسالت به جانب هزاره رفته بود و مراجعت نمود و آن بىعاقبتان مبلغى كه تقبل كرده بودند از اداى آن ابا نمودند و خدمت مولوى را خدمتى مناسب نكردند .\r\nمصرع\r\n گه طالع است مانع گه روزگار حائل « 533 » \r\n\r\nذكر ولايت شاهزاده بايسنغر و ختان شاهزادگان و جشن بزرگ\r\nحق سبحانه و تعالى حضرت خلافت پناهى را كوكب مسعود از مطلع سلطنت عنايت فرمود و ماهى از برج شاهى كرامت نمود و اوايل شوال به اسعد ساعات و ايمن احوال پادشاه‌زادهء همايون فال جهان را به نور حضور مشرف فرمود .\r\n\r\n\r\n","description":"","footnote":"\r\n( 531 ) . اسفزارى : سردرختى . سردرختى آنچه از سر درختان حاصل شود مثل ميوه ( فرهنگ آنندراج ) .\r\n( 532 ) . سورة ابرهيم 24 .\r\n( 533 ) . مصراع ثانى بيت ذيل است كه از سلمان ساوجى است ( كليات ص 98 ) :\r\n غايب شدن به صورت از ما مدان كه ما را * گه طالع . . . \r\n","page_name":" 946 ","page_number":348},
  {"content":"\r\n\r\nبيت\r\n طالع عالم همايون شد به ميمون اخترى * گردنان فلك را دوشينه پيدا شد سرى \r\nو نام خجسته فرجام ميرزا بايسنغر معين شد .\r\nبيت\r\n غنچهء بخت از بهار خسروى بشكفته بود * نوبهارى ديگر از بستان شاهى در رسيد \r\nو سرور حضور مشرف آن فرزند سعادتمند به نوعى در خاطر و ضماير اكابر و اصاغر سرايت كرد كه همه را ميل عيش و عشرت ورود و سرود شد و حكم همايون نفاذ يافت كه رعايا چهارطاق بندند و غايت دقت و كمال صنعت به ظهور آورند و مجلس طرب و عيش و بزم سرور از خلد برين دلكش‌تر و از هرچه خوش خوشتر ترتيب دادند و ابواب مسرت و عشرت بر روى اميد جهانيان گشادند و مغنيان خوش‌الحان به آواز رود و سرود و نواى روح‌افزا زهره را در چرخ آوردند و چرخ درغايت حيرت در نظارهء آن مجلس زمين‌آسا برجا ماند و چنگى دلنواز به اداى ترانه‌هاى تر پردهء راست « 534 » در دماغ خشك سودازدگان پيدا مىساخت و به نواهاى روح‌افزا پيران صد ساله را كه چون چنگ شكسته بودند و لباس جوانى ايشان تارتار شده رونق ايام صبا مىبخشيد و باقى سازندگان و ساير نوازندگان عود و نى و كمانچه و قانون و رباب و دف را به راه عيش‌ساز داده نواهاى دلفريب به اوج سپهر برين مىرسانيدند و گوشه‌نشينان صومعهء افلاك را در چرخ و نشاط مىآوردند و ساقيان ماه‌رخسار كه مجلس انس از تاب عارض ايشان گلستان بود و خورشيد جهان‌افروز از خجلت طلعت ايشان غرق عرق و زرد روى گشته ميل زوال و آهنگ غروب مىنمود . هركه را نظر بر ابرو كمان مثالشان مىافتاد ماه نو را در گوشهء طاق\r\n\r\n\r\n","description":"","footnote":"\r\n( 534 ) . راست نام مقامى از دوازده مقام موسيقى است . . . بعضى گفته‌اند كه به هندى سرى راگ گويند ( فرهنگ آنندراج ) .\r\n","page_name":" 947 ","page_number":349},
  {"content":"\r\n\r\nنسيان مىنهاد و هركه در قامت تير اعتدالشان مىنگريست بر راستى بالاى سروسهى و سركشى قامت صنوبر چشم نمىانداخت و بادهء خوشگوار گلرنگ گلزار طرب و نشاط را آب مىداد و گره غم و اندوه از دلهاى تنگ مىگشاد . تلخى كه ارباب طبع لطيف و اصحاب عقل شريف شيرينتر از جان مىدارند و از غايت عزت بهاى يك جرعهء آن را ملك جهان ارزان مىشمارند از عكس حباب آن اوج هوا سپهرى پر كواكب ثواقب بود و جرم زمين معدن ياقوت احمر مىنمود . جرمش از غايت صفا با هواى صافى دعوى برابرى مىكرد و رنگش از كمال لطافت و لمعان با فروغ لعل بدخشان لاف يكرنگى مىزد . ساغر مالامال به‌سان پيالهء لاله خالى مىنمود و جام بلورين از عكس بادهء گلگون لباس ارغوانى پوشيده بود و هرچند مردم ديده به قوت بصيرت هر طرف نظر مىانداخت از غايت صفا باده را از جام و جام را از مدام باز نمىشناخت .\r\nبيت\r\n از صفاى مى و لطافت جام * درهم آميخت رنگ جام و مدام\r\nهمه جام است و نيست گوئى مى * يا مدام است و نيست گوئى جام * \r\nو در آن جشن همايون انواع طعامهاى گوناگون افزون از چند و چون و خوانهاى خطايى و شيره‌هاى اين جايى و ديگر ترتيبهاى مجلس آرايى كه عقل در مشاهدهء آن حيران مانده بود و ديده در نظارهء آن سرگردان مهيّا ساخته بودند و از اوايل شوال تا اواخر ذى الحجه چهار طاقها و تعبيه‌ها در باغ زاغان آراستند « 535 » و اطراف آن را به ديباى روم و زربفت چين آيين بستند . قبه‌هاى خوب منظر كه شرفات آن در بلندى از اوج فلك اخضر و ذروهء برج دو پيكر گذشته بود و از ايوان سيم اندود و\r\n\r\n\r\n","description":"","footnote":"\r\n( 535 ) . در حبيب السير ج 3 جزو 3 ص 186 گفته است كه « رعايا و مزارعان » در باغ زاغان آغاز برافراختن چهار طاق كرده آن روضه را به قبه‌هاى رفيع و ايوانهاى منيع كه به ديبا و زربفت مزين بود آرايش دادند .\r\n","page_name":" 948 ","page_number":350},
  {"content":"\r\n\r\nبارگاه زرنگار تجاوز مىنمود ترتيب يافت . لمعان بروق تيغها و اشعهء اسلحهء ديگر كه از اطراف آن آويخته بودند گاهى ديده‌ها را فروغ و ضيا مىبخشيد و گاهى چشمها را چون چشمهء آفتاب پرآب و خيره مىگردانيد .\r\nو ارباب صنايع انواع بدايع به قوت طبيعت و لطافت فطنت استخراج و استنباط نمودند و در غايت حذاقت و كمال مهارت در محل مناسب بازداشته بودند .\r\nچه هنرمندان اطراف عالم به تخصيص ممالك محروسه بر درگاه معظم حاضر بودند و همه به قوت ذهن خود غرايب و عجايب نمودند . از آن جمله خواجه على ارده گر « 536 » اصفهانى در شيشهء گلابدانى سى و دو جماعت محترفه را كه در كارخانهء عالم در حسابند نموده بود . چنانچه هر پيشه‌ور به صنعت مخصوص خود اشتغال مىنمود .\r\nسى و دو دكان و كارخانه گشوده و هركس به حرفهء خاص خويش قيام نموده بعضى كه در صنعت به حركت احتياج داشتند مثل خياط و نداف و نجار و حداد به صورتى جنبش و حركت آن را نگاه داشته بود كه صورتى در آيينهء خيال از آن خوبتر نمىنمود و جمعى دكانهاى آراسته گشاده و پشت فراغت بر تكيه گاه عزّت باز نهاده و خدام به پاى خدمت ايستاده چنان مستحسن تصوير كرده و متكلف پرداخته كه عقول عالميان را در بيابان انديشه آن سرگردان ساخته بود . حضرت خلافت پناهى چون آن شيشهء اعجوبه را تماشا فرموده در نظارهء آن نادره تعجب فراوان نمود « 537 » و از غايت التفات و اهتمام به حرمسرا درآورده بيرون نياورد و به حقيقت صورت مصنوعات عالم و سرمايه و سوداى محترفه و بنى آدم كه در هنگامهء حقه‌باز فلك و كارخانهء شيشه ساز سپهر واله و حيران مانده‌اند و به سررشتهء تقدير باز بستهء زنجير تدبير گشته مطابق واقعه نمود و شايستهء هزار تحسين و بسيار استحسان بود .\r\nو در اين اثنا ، شاهزادگان جوان بخت ، شايستهء تاج و تخت ، جلال الدين\r\n\r\n\r\n","description":"","footnote":"\r\n( 536 ) . آرده به معنى آسياست و ارده كفگيرى است كه بدان شكر صاف كنند و آرد مايع ( روان ) مثل كنجد و مغز بادام .\r\n( 537 ) . بعدش در حبيب السير : دربارهء آن نادرهء دوران اصناف تحسين و احسان به‌جاى آورد .\r\n","page_name":" 949 ","page_number":351},
  {"content":"\r\n\r\nميرزا سلطان محمود « 538 » كه به موجب فرمان همايون از مازندران عزيمت خراسان نمود تا با ساير شاهزادگان كه هريك در درج سلطنت و درى برج مملكت‌اند سنّت ختان به‌جاى آورند . شاهزاده اواخر ماه ذى قعده به دار السلطنهء هرات رسيد .\r\nبيت\r\n سرو باغ سلطنت نخل رياض مملكت * كاز قدوم او بهار نو به هر كشور رسيد \r\nو روز جمعه پنجم شهر ذى الحجه طوى بزرگ دادند و سنت ختان به آداب شرع نبوى و آيين دين مصطفوى به‌جاى آوردند و درين روز به حسب حسن اتفاق سرآمد اكابر آفاق ، برهان الشريعة والدين ، شيخ الاسلام خواجه مولانا مدظله العالى از دار الملك سمرقند تشريف آورد و به غايت ملايم مزاج حضرت سلطنت آمد و آن حضرت دست دريانوال به بذل اموال برگشاد و مراد عالميان را به نقد در آستين اميد ايشان نهاد و جناب شيخ الأسلام و ساير اكابر ايام را به تشريفات پادشاهانه و انعامات خسروانه اختصاص داد و داستان اين سال به افسانهء طوى به پايان آمد .\r\nمصرع\r\n به پايان آمد اين دفتر حكايت همچنان باقى است \r\n\r\nوقايع سنهء احدى و سبعين ذكر فتح قلعهء بغداد و قتل اميرزاده پير بوداق\r\nعنايت الهى حضرت خلافت پناهى را صحّت كلّى كرامت فرمود و قوت طبيعت غبار تغيّرى كه بر دامن مزاج همايون نشسته بود افشاند و عالميان به صحت پادشاه جهان خوشوقت و شادمان شدند و اخبار امتداد ايام جشن بزرگ به اطراف عالم رسيد و همچنان‌كه اخبار ضعف و آثار مرض در ممالك آفاق انتشار يافته بود ، باز بشارت صحت و مژدهء روح و راحت در همهء جهان مشهور شد و راى صواب نماى\r\n\r\n\r\n","description":"","footnote":"\r\n( 538 ) . ولادتش در سنهء 857 بود ( حبيب السير ج 3 جزو 3 ص 193 ) و عمرش در سنهء 870 قريب به سيزده سال بود .\r\n","page_name":" 950 ","page_number":352},
  {"content":"\r\n\r\nحضرت اعلى اقتضاى آن فرمود كه صاحب اعظم ، قدوهء وزراء فى العالم ، خواجه قطب الدين طاوس سمنانى را منصب وزارت ديوان اعلى ارزانى داشت و زمام حل و عقد و عنان قبض و بسط مهمات ديوانى را به حسن كفايت او بازگذاشت * و او به اندك زمانى مملكت خراسان را به نوعى معمور و آبادان گردانيد كه آثار عدالت و انصاف آن حضرت به اطراف بحر و بر و ممالك هفت كشور رسانيد و ملوك اطراف و گردنكشان اكناف رسل و رسايل و هرگونه رسايل به درگاه عالم پناه فرستادند و خيال سرافرازى و داعيهء همبازى از سر نهادند .\r\nقطعه\r\n فلك كلاه غرور اين زمان ز سر بنهد * كه هست رايت شه بر سر سرافرازى\r\nخطاب خسرو انجم كنون بگردانند * كه مصلحت نبود خسروى به همبازى « 539 » \r\nميرزا جهانشاه كه پادشاه ممالك فارس و عراق و آذربايجان و حدود روم و شام بود و از ديرباز در فتح دار السلام بغداد سعى و اجتهاد تمام مىنمود ، درين ولا ، به حسب عنايت ملك ملك‌بخش تعالى و تقدس آن خطه را فتح فرمود و ايلچيان سخندان به درگاه همايون فرستاد و شرح فتح بغداد اعلام داد و اين كلام به نوع بسطى در سلك انتظام خواهد آمد و آن‌چنان است كه اميرزاده پير بوداق اشجع اولاد ميرزا جهانشاه بود و پدر مملكت فارس را به او عنايت فرموده بود و او چند گاه در آن مملكت رايت سلطنت برافراخت و اطراف آن را تا حدود جزاير و نواحى بغداد مسخر ساخت و در آن ولايت كسى را با او مجال جدال و خيال حكومت و استقلال نماند و آسمان مثال سمند دولت و اقبال در كمال عظمت و جلال مىراند و چون ميرزا جهانشاه فتح خراسان فرمود و چندگاه آن ولايت در قبضهء اقتدار او بود و آوازهء\r\n\r\n\r\n","description":"","footnote":"\r\n( 539 ) . در قصايد ظهير فاريابى ص 64 : با نيازى .\r\n","page_name":" 951 ","page_number":353},
  {"content":"\r\n\r\nتوجه حضرت خلافت پناهى سيل اضطراب در اساس لشكر تركمان انداخت و ميرزا جهانشاه طالب صلح شده عزيمت معاودت مصمم ساخت و در آن اثنا ، اميرزاده پير بوداق از طرف مملكت فارس و عراق رسيد و سبب قوت و مزيد شوكت والد خود گرديد و شرح اين سخن در محل آن مسطور است و چون لشكر تركمان از ولايت خراسان بازگشت ، اميرزاده پير بوداق از راه طبس بر ولايت يزد گذشت و در آن شهر انواع خرابى كرد و به سبب مددى كه در خراسان به والد خود رسانيد ، ديگر خود را از پدر مستغنى مىديد و خيالات فاسد و تصورات باطل در عرصهء دماغ او جاى گرفت و به آن رسيد كه سر از طوق اطاعت پدر بازكشيد و اركان دولت جهانشاهى اميرزاده پير بوداق را نصيحت كرده قرار دادند كه مملكت شيراز را به ديوان پدر بازگذارد و عازم دار السلام بغداد شود و به موجب فرموده با خيل و حشم و عبيد و خدم و صد هزار اندوه و الم متوجه شهر بغداد شد و چندگاه در آن شهر گذرانيده آن ولايت را مزروع و معمور گردانيد . اما خيال شهر شهرهء شيراز از خاطر او بيرون نرفت و از غبن و غدر پدر در هيچ مقام قرار و آرام نمىيافت . با پدر مخالفت در اطراف بحر و بر اظهار كرد « 540 » و در نواحى مملكت ازو خرابى بسيار واقع شد و هرچند ميرزا جهانشاه تغافل پادشاهانه و تساهل مشفقانه فرمود ، آن خودراى عاقبت ناانديش ترك خونريزى و فتنه انگيزى ننمود و ارسال رسل و رسايل با او مفيد نيامد و سود نداشت و هر روز رايت غوايت برتر افراشت و ميرزا جهانشاه دفع شر او بر ذمت همت واجب ديد و با ازدحام تمام عازم دار السلام بغداد شد . « 541 » شاهزاده پير بداق چون از عزيمت پدر آگاه شد راى بر آن قرار داد كه بغداد را پناه ساخته به عمارت و مرمت برج و بارو قيام نمايد و لشكر خود را انعام و اكرام و اكلكاى تمام داده دل بر مقابله و مقاتله نهادند و در اطراف بغداد چون كوه فولاد ايستادند و چون\r\n\r\n\r\n","description":"","footnote":"\r\n( 540 ) . حبيب السير ( ج 3 جزو 3 ص 187 ) : از غايت غصه پيوسته متعرض حواشى مملكت جهانگشا مىگرديد و انواع ظلم و تعدى به تقديم مىرسانيد .\r\n( 541 ) . ايضا : در شهور سنهء سبعين و ثمانمايه .\r\n","page_name":" 952 ","page_number":354},
  {"content":"\r\n\r\nآفتاب رايت ميرزا جهانشاه سايهء همايون بر دار السلام انداخت ، لشكر ميرزا پير بوداق را ذره‌وار سراسيمه و بىقرار ساخت و شاهزاده چاره همان ديد كه در چهار ديوار بغداد خزيد و دم دركشيد و چون دار السلام در غايت متانت و استحكام بود و فتح و تسخير آن بسيار دشوار مىنمود مدت محاصره متمادى شد و سپاه ميرزا جهانشاه از گرماى بغداد در زحمت عظيم افتاد . چه تابستان اكثر ايام به محاربه و محاصره قيام نمودند و صبح و شام در مقام مجادله و مقاتله بودند و اميرزاده پير بوداق آتش فتنه را بالا داد و مقناطيس‌وار بلا را به خود كشيد و نينديشيد كه سطوت خشم و صولت قهر دمار از نهاد او برآورد و بغداد را حصار ساخته طرح محاصره انداخت و ميرزا جهانشاه لشكرهاى جهان را جمع آورده در فتح بغداد غايت سعى و اجتهاد مىنمود و به تمامى همت در بند استخلاص آن بود و قريب يك سال محاصره و محاربه بر يك حال بود و احوال رعايا روى به اختلال آورده اهالى بغداد پايمال قضا و قدر و دست‌فرساى خوف و خطر گشتند و فروماندگان شهر و درماندگان زندان قهر در زحمت و عنا و محنت و بلا روزگار مىگذرانيدند و هرچند شاهزاده پير بوداق در مقام عجز و بندگى مىآمد و رسل و رسايل و انواع وسايل مىفرستاد ، اصلا و قطعا مفيد نمىافتاد و بليت قحط و بلاى نايافت به‌حدى رسيد كه اديم و چرم جوشانيده سدجوع مىگردانيدند و سگ و گربه ناپيدا گرديد * و بيشتر حيوانات به كارد رسيد .\r\nعاقبت اهل بغداد به يك بار فغان و فرياد برآوردند و ايلچيان آمد شد كرده امان طلبيدند و ميرزا جهانشاه داد مرحمت داد و اهل بغداد خرم و دلشاد شدند و دروازه‌هاى بغداد را گشادند .\r\nمصرع\r\n باز بگشادند بر گيتى در دار السلام « 542 » \r\nو سپاه ميرزا جهانشاه به دار السلام درآمد و بغداديان نيز به اردوى اعلى\r\n\r\n\r\n","description":"","footnote":"\r\n( 542 ) . مطلع قصيدهء سلمان ساوجى است . . . در طواف آريد غلمان را به كاس من مدام ( كليات ص 107 ) .\r\n","page_name":" 953 ","page_number":355},
  {"content":"\r\n\r\nآمدند . « 543 » درين اثنا ، ناگاه ميرزا جهانشاه اميرزاده محمدى را فرمود كه به شهر بغداد درآمده اميرزاده پير بداق را كه برادر او بود نابود گرداند و خاطر پدر را از دغدغهء او بازرهاند * و برادر نامهربان بر چنان كارى خطير اقدام نمود و نماز شام با غلبهء تمام به دار السلام درآمد و به وثاق شاهزاده رفته آن سرو جويبار جوانى را از پاى درآورد و بر آن نهال دولت و اقبال ترحم ننمود و بغداديان را ديده‌ها گريان و دجله از چشمها روان شد و ميرزا جهانشاه را آن حركت مبارك نيامد و مردم را ازو نفرت شد و حال دولت اقباش چون زلف خوبان و طرهء دليران آشفته و پريشان گشت .\r\nالقصه ميرزا جهانشاه خبر فتح بغداد در صحبت قاصدان اعلام داد و حضرت خلافت پناهى فرستاده را به نوازش پادشاهانه اختصاص فرمود و بعد از چند روز اجازت مراجعت نمود .\r\nمصرع\r\n سوى ملك خويشتن شاداب و خندان بازگشت \r\nو درين سال ، جناب ارشاد مآب ولايت انتساب ، شيخ صدر الدين محمد الرواسى قدس سره « 544 » عاشر رمضان به رياض رضوان ارتحال نمود و شيخ مرحوم حاوى علوم ظاهر و فنون باطن بود و سالها در ديار عرب و مصر و شام و مجاورت بيت اللّه الحرام و زيارت النبى عليه الصلاة و السلام گذرانيد و اربعينات در آن مواضع منوّره با شروط مقرره به ادا رسانيد و چون در هرات جهان فانى را گذاشت ، حضرت خلافت پناهى به نمازگاه تشريف حضور ارزانى داشت و فرزند سعادتمند او شيخ قطب الدين محمد رضا را عزا رسانيد و خلف صدق او نعش مرحوم\r\n\r\n\r\n","description":"","footnote":"\r\n( 543 ) . بعدش در حبيب السير : اما پير بداق ميرزا پاى در دامان تمكن و وقار پيچيده در وثاق خويش نشسته بود و گمان نمىبرد كه پدر دربارهء او قصدى انديشيده .\r\n( 544 ) . در حبيب السير بر متن افزوده كه بعد از مراجعت از عربستان در ولايت اسفراين‌كه منشاء و مولدش بود ساكن شد و به ارشاد مشغول گشت و در زمان سلطان سعيد از اسفراين به دار السلطنهء هرات خراميده رحل اقامت انداخت .\r\n","page_name":" 954 ","page_number":356},
  {"content":"\r\n\r\nرا به ولايت جوين برده در خانقاه و مقبره‌اى كه ساختهء او بود مدفون شد . *\r\nو هم درين سال ، بيستم شهر ذى الحجه جناب فضايل مآب مولانا جلال الدين لطف اللّه قاضى بخارا كه در انواع علوم صاحب كمال بود به جوار رحمت ايزدى رحلت نمود « 545 » و فرزندان او جناب صدارت مآب مقرب السلطان ، الملقب به شرف جهان ، مولانا جمال الدين عبد الرحيم و جناب شجاعت انتساب امير نظام الدين عبد الوهاب عزاى به عظمت داشتند و حضرت خلافت پناهى دو نوبت به مجلس عزا و آش تعزيت آمده عنايت آن حضرت شامل احوال وارثان او شد و همه را از جامهء عزا بيرون آورده تشريفات پادشاهانه عنايت فرموده و نعش مغفور را به بلدهء فاخرهء بخارا نقل كرده مزار عالى ساختند .\r\n\r\nوقايع سنهء اثنتين و سبعين آوردن امير نور سعيد از جانب خوارزم\r\nحضرت خلافت پناهى ، شايستهء سرير سلطنت و پادشاهى ، در دار السلطنهء هرات استقرار داشت و نقش تسخير بقاياى ممالك ربع مسكون بر لوح خاطر همايون مىنگاشت و مملكت او كه از اقصى ولايات قلماق تا نواحى عراق و از پيشان تركستان تا پايان هندوستان بود به غايت معمور و آبادان بود و هيچ آفريده را مجال جدال نسبت با آن حضرت در خاطر خطور نمىنمود و مملكت ماوراء النهر كه هر سال از تعرض اوزبك زحمت و غارت مىديد ، درين سال آسيب آن بىباكان به آن ولايت نرسيد . اما از طرف ولايت خوارزم قاصد امير نور سعيد رسيد و عرضه داشت رسانيد مضمون آن‌كه ميرزا سلطان حسين كه در طرف دشت قبچاق مدتى قزاق بود ، درين ولا ، به جانب ولايت خوارزم عزيمت نمود و امرا و سرداران كه درين طرف بودند يك حمله تاب مقاومت او نياوردند و روى فرار به راه ادبار آوردند و اطراف مملكت خوارزم از غارت و تاراج لشكر او به كلى خراب شد و غير از نفس خطهء\r\n\r\n\r\n","description":"","footnote":"\r\n( 545 ) . ايضا : در دار السلطنهء هرات .\r\n","page_name":" 955 ","page_number":357},
  {"content":"\r\n\r\nخوارزم در بيرونها كسى را مجال توقف نماند .\r\nحضرت خلافت پناهى فرمود كه جمعى امرا عزيمت ولايت خوارزم نمايند و صورت محاربه و مساهله‌اى كه از امرا در آن جانب واقع شده تفحص فرمايند و هركس را كه ازو تقصيرى شده باشد جزا و سزا دهند و بعضى را به قتل آورده باقى را بند نهند و از آن جمله امير نور سعيد نيز هم متهم بود كه در روز معركه مساهله نموده .\r\nامرا به موجب فرمان اعلى روان شدند و چون به خوارزم رسيدند و شرح احوال پرسيدند ، همين قدر معلوم شد كه لشكر خوارزم با آن‌كه بسيار بوده‌اند از صدمت حملهء ميرزا سلطان حسين به يك بار فرار نموده‌اند .\r\nبيت\r\n كوه از نهيب حملهء او گشت همچو كاه * روباه را چه طاقت زور غضنفر است « 546 » \r\nامير پير درويش قوچين كه حضرت خلافت پناهى را در آن ايام به حال او التفات و اهتمام بود و تومان بزرگ به او عنايت فرمود ، ناگهان امير نور سعيد را گرفته همعنان ابر و باد به صوب هرات فرستاد و تمام اموال و جهات او را به غارت و تاراج داد و امير نور سعيد بيستم ربيع الاول به هرات رسيد و او را در حصار اختيار الدين بازداشتند و در آن ايام ، سلطان فلك احتشام به زيارت شيخ الأسلام نور الدين محمد مد ظله فرمود و از ضمير منير و خاطر آفتاب تأثير استمداد نمود . و جناب شيخ گناه امير نور سعيد درخواست كرده حضرت خلافت پناهى ملتمس مبذول داشت و جرم و جناح او را نابوده انگاشت و او را از حصار بيرون آورده ، پادشاهزادگان ابو القاسم نور الدين سلطان محمد ميرزا و شاهرخ ميرزا در ديوان اعلى مهم او را پرسيده به عرض حضرت خلافت پناهى رسانيدند و او را امرا به بارگان عالم پناه درآوردند و آن حضرت او را نيك ديد و ازو احوال پرسيد و باز در سلك امراى عظام انتظام يافت .\r\n\r\n\r\n","description":"","footnote":"\r\n( 546 ) . در قصايد ظهير فاريابى ص 74 :\r\n در پيش حملهء تو كجا ايستد عدو . . . . \r\n","page_name":" 956 ","page_number":358},
  {"content":"\r\n\r\nاما به غايت محجوب و شرمنده بود . روزى كه آثار فلاكت بر صفحات احوال او واضح بود و اسبى چنان نداشت كه ملازمت تواند نمود رباعيى گفته به مجلس همايون فرستاد و عجز و درماندگى خود را ياد داد .\r\nرباعى\r\n اين بندهء شرمندهء درمانده به جان * دارد ، اسبى توقع از شاه جهان\r\nچون همت او بلند و چون بخت قوى * چون دولت او جوان و چون حكم روان \r\nو آن حضرت بر حالت عجز و درماندگى او ترحم كرده انعام و اكرام تمام فرمود و چند اسب تازى راهوار و استران قطار و شتران مهار و خيمه و خرگاه و سراپرده و بارگاه و ديگر اسباب عظمت و آيين امارت تعيين نمود و سوابق خدمات او را به كرات بر زبان آورده رعايت حقوق آن را بر ذمت همت واجب دانست .\r\nبيت\r\n آفرين حق بر آن سلطان كه حق خدمتى * هركه را نسبت به او باشد رعايت مىكند \r\nو امير بىنظير كه در زمانى كه هنوز خطبهء شاهى و سكهء شاهنشاهى به نام همايون آن حضرت مقرر و معين نبود ، او انواع خدمات پسنديده به‌جاى آورده بود ، درين ولا به غايت ضعيف شده مريض گشت و در ايام طغيان بحران كه هذيان صفت لازمهء آن است در گفت و شنود بر لوح خيال چنان نقش مىبست كه مگر حضرت خلافت پناهى به عيادت او آمده است .\r\nقطعه\r\n گويند پشه بر لب دريا نشسته بود * مىگفت خواهم آن‌كه بود اين همه مرا \r\n\r\n","description":"","footnote":"","page_name":" 957 ","page_number":359},
  {"content":"\r\n\r\n گفتند حوصله چوندارى مگوى اين * گفتا به نااميدى ازو چون دهم رضا\r\nمنگر به ناتوانى شخص ضعيف من * بنگر كه اين طلب ز كجا خاست وين هوا \r\nاطباى مجلس همايون كه به معالجهء او متردد بودند صورت حكايت در حضرت اعلى عرضه داشتند . آن حضرت از كمال مروت ميل عيادت او فرمود و اوايل ربيع الآخر به شهر آمده به وثاق امير بىنظير التفات نمود و زبان حال او مضمون اين مقال به ادا مىرسانيد كه :\r\nبيت\r\n گر بر سر بالين من آيى به عيادت * صدسال به اميد تو بيمار توان بود \r\nو امير يراق تمام سرانجام نموده نه اسب با زين كشيد و به يمن مقدم همايون بعد از چند روز صحت تمام يافت .\r\n\r\nذكر نهضت حضرت خلافت پناهى به جانب ولايت مرو و خبر واقعهء ميرزا جهانشاه\r\nدر آن زمان كه آفتاب جهانتاب از نقطهء اعتدال خريفى تجاوز نمود و جمشيد خورشيد بارگاه فلك احتشام در دولتخانهء بهرام نصب فرمود و شترسوار آسمان تير در كمان فلك راند و چمن از زينت انوار و گلزار از زيور ازهار خالى ماند و اشجار حليهء اثمار و پيرايهء برگ و بار بىبهره شد و گلشن از لباس مستعار و جامهء زرنگار بر هنر گشت .\r\nقطعه\r\n زفرو زيب تهى شد به‌سان ربع و طلل * همان چمن كه چو بت‌خانه بود در تصوير \r\n\r\n","description":"","footnote":"","page_name":" 958 ","page_number":360},
  {"content":"\r\n\r\n گمان برم كه گلستان گناه آدم كرد * كه شد برهنه چو آدم ز جامه‌هاى حرير \r\nو خورشيد از شر زردرويان چمن سر در نقاب سحاب مىكشيد و گاهى به جمال جهان‌آرا عالميان را فروغ و تاب مىبخشيد ، در چنين فصلى ، حضرت خلافت پناهى به طرف ولايت مرو عزم قشلاق فرمود و هژدهم ربيع الثانى « 547 » كه آفتاب در سه درجهء قوس بود از دار السلطنهء هرات نهضت نمود و صداى نهضت همايون غلغله در گنبد گردون انداخت و طنطنهء نقارهء سلطان ربع مسكون گوش كيوان كر ساخت و رايات ظفر آيات در ضمان عنايت ملك مستعان به جانب ولايت مرو روان شد و امثله و احكام به استعداد سران سپاه و استحضار گردنكشان درگاه نفاذ يافت و هماى رايت خورشيد فرساى سايهء دولت بر آن ولايت انداخت و يورتچيان منزلى كه لايق قشلاق باشد يراق ديده به موقف عرض رسانيدند و فراشان قبّهء بارگاه از ذروهء مهر و ماه گذرانيدند و امراى عظام و خواص و عوام قورياها بسته به عز و دولت و امن و فراغت نشستند .\r\nقطعه\r\n نشسته منتظران تا سروش عالم غيب * به گوش هوش بگويد به دولت و اقبال\r\nهماى همت او ملك ربع مسكون را * به زير چتر همايون گرفت فارغ بال \r\nو پيوسته شعشعهء ضمير منير و انديشهء خاطر جهانگير ،\r\nمصرع\r\n نقش تسخير ربع مسكون را \r\nبر لوح خاطر مىنگاشت و فتح ممالك فارس و عراق و آذربايجان از عين عنايت الهى چشم مىداشت و به موجب المرء يطير بهمته كالطير بجناحيه شهباز همت در هواى تسخير آن ممالك پرواز مىداد و مبشر دولت و سعادت\r\n\r\n\r\n","description":"","footnote":"\r\n( 547 ) . نسخه : دوشنبه هژدهم .\r\n","page_name":" 959 ","page_number":361},
  {"content":"\r\n\r\nساعت به ساعت نويد اين بشارت به زبان الهام پيام مىفرستاد . درين ولا ، از طرف ممالك عراق و فارس قاصدان رسيدند و اشتهار رسانيدند مضمون آن‌كه امير حسن بيك سپاه ميرزا جهانشاه را شكست داد و او با يك دو نفر بيرون رفت و در سرما هلاك شد .\r\nو تفصيل اين اجمال طوطى شيرين مقال قلم برين منوال رقم مىزند كه چون ميرزا جهانشاه را مكنت سلطنت و بسطت مملكت به آن مرتبه رسيد كه هرگز آبا و اجداد او را عشر عشير آن در خيال نمىگرديد ، تمام ممالك عراق عرب و عجم و فارس و سواحل درياى عمان و سرير « 548 » و آذربايجان و ارمن و گرجستان تا حدود مملكت شام و روم در زير نگين حكم او چون موم بود و هر صورت كه در خاطر خطيرش چهره مىگشود به خوبتر وجهى روى مىنمود و از اعيان طرفدران آن ممالك امير حسن بيك از اولاد امير قراعثمان كه هميشه ميان ايشان و پدران ميرزا جهانشاه عداوتى عظيم بود متابعت و انقياد ميرزا جهانشاه نمىنمود . جناب جهانشاهى را با وجود آن تمكين و اقتدار بار اين اندوه بر خاطر كوه وقار گران و دشوار مىآمد و هرچند پرگاروار گرد انديشه و تدبير آن كار بر مىآمد به واسطهء متانت و حصانت قلاع برو هيچ دست نداشت . عاقبت نقش اين صورت بر لوح انديشه نگاشت كه با لشكرهاى جهان قصد استيصال آن خاندان كند و آتش طغيان در آن دودمان زند و بدين نيت و همين عزيمت سپاهى گران ولشكرى بىكران جمع آورده به صوب [ ولايت امير حسن بيك 
  ] « 549 » روان شد . « 550 » و چون مسافت نزديك رسيد و ميدان جدال و معركهء قتال متقارب گرديد ، امير حسن بيك از آن‌جا كه وفور\r\n\r\n\r\n","description":"","footnote":"\r\n( 548 ) . براى مملكت سرير ر ك به حدود العالم ص 161 و 447 و به معجم البلدان ج 3 ص 88 و براى محلش به شپر و نر و منكه « هستوريكل هانداتلاس » خريطهء 81 و 83 و نزهة ص 354 .\r\n( 549 ) . حبيب السير : ديار بكر .\r\n( 550 ) . در حبيب السير گفته است كه امير حسن بيك چون از توجه دشمن آگاه شد ، بنابر عدم استطاعت مقابله ، در عقبه‌اى به غايت مستحكم تحصن نمود .\r\n","page_name":" 960 ","page_number":362},
  {"content":"\r\n\r\nدرايت و فرط كياست او بود ميل صلح نمود و رسل و رسايل و هرگونه وسايل به درگاه ميرزا جهانشاه فرستاد و پيغام داد كه سايه آن حضرت به غايت گران است و آفتاب سلطنت در اوج رفعت تابان . ذرات حقير در پرتو آن نور در چه شمارند و در برابر آفتاب عالم‌تاب تاب مقاومت ندارند . اگر خاطر همايون به ضبط اين محقر ولايت التفات فرمايد به هركه اشارت شود كليد قلاع تسليم نمايد اگر مطلوب خزانه و نقود است ،\r\nمصرع\r\n در پاى تو ريزم آنچه در دست من است \r\nميرزا جهانشاه تواضع امير حسن بيك را حمل بر ضعف و عجز او نمود و به تمامى همت عزم استيصال او جزم فرمود و چندگاه با لشكر و سپاه بحر جوش ابر خروش در صحراى موش و ارض روم و نواحى آن مرز و بوم گذرانيد و به عيش و عشرت و امن و فراغت تابستان و خزان را به قلب زمستان رسانيد و لشكر او از برودت هوا و شدت سرما به فرياد و فغان آمدند « 551 » و او نيز عزيمت معاودت نمود و كوهى عظيم ميان لشكر او و سپاه امير حسن بيك واقع بود و پيوسته امير حسن بيك تفحص احوال ميرزا جهانشاه مىنمود . درين وقت كه معلوم فرمود كه رايت مراجعت برافراخت و بيشتر لشكر خود را به جانب ولايت ارجيش و عبد الجوز روان ساخت و او با امراى نامدار و جمعى مقربان و اهل اعتبار قريب سيصد سوار در لشكرگاه ايستاد ، ناگاه امير حسن بيك با دو سه هزار سوار نامدار از طرف كوهسار پيدا شد همه زره داودى در برو خود دربندى بر سر ، هريك تمام اسلحه مكمل ساخته و اسبان كجيم انداخته چون بلاى ناگهان بر سر ميرزا جهانشاه رسيدند و امراى جهانشاهى سراسيمه و مضطرب گرديدند و ميرزا جهانشاه را چندانى مجال شد كه بر استرى نشسته از آن وحشتگاه بيرون تاخت و راه گريز دستاويز خلاص جان ساخت * و امير حسن بيك\r\n\r\n\r\n","description":"","footnote":"\r\n( 551 ) . در حبيب السير گفته است كه لشكريان از توقف در آن صحرا و بيابان ابا نموده رخصت انصراف طلبيدند و خسرو تركمان آن طايفه را اجازت داده خود با خواص و مقربان روزى چند در همان مكان به عيش و عشرت مشغولى كرد .\r\n","page_name":" 961 ","page_number":363},
  {"content":"\r\n\r\nامراى ميرزا جهانشاه را به دست آورده كسى را امان نداد و همه را از پا درآورده به راه عدم فرستاد و اردوى او را غارت و تاراج فرمود و اموال او كه فزون از گنج قارون بود تصرف نمود و بعد از دو سه روز جامهء ميرزا جهانشاه را كه به وقت فرار در برداشت در اردو بازار شناختند و به واجبى تفحص نموده او را در پاى درختى كه از سرما مرده بود و خشك شده يافتند * و سر او را به درگاه امير حسن بيك آوردند « 552 » و اولاد ميرزا جهانشاه را گرفته اميرزاده محمدى به قتل رسيد و اميرزاده يوسف نابينا گرديد « 552 » و امير حسن بيك را كارى چنين بزرگ دست داد و آوازهء اين فتح مبين در بسيط روى زمين افتاد .\r\nو باقى امراى ميرزا جهانشاه چون از اين احوال آگاه شدند روى اميد به درگاه اميرزاده حسينعلى « 553 » آوردند كه اكبر و ارشد اولاد ميرزا جهانشاه بود و چند قلعهء معتبر مشحون به سيم و زر و ساير نفايس ديگر گشادند و يك صد و هشتاد هزار سوار علوفه دادند و حاوى اين اوراق از معتمدى استماع نمود كه گفت ميرزا سلطان ابو سعيد مىفرموده كه از وقت چنگيزخان تا اين زمان كسى از پادشاهان صد و هشتاد هزار سوار علوفه نداد و از سلاطين ماضيه نيز\r\nمصرع\r\n هيچ كس اين‌چنين ندارد ياد \r\nفى الجمله اميرزاده حسينعلى لشكرى عظيم آراسته اساس مقابله و مقاتله بنياد نهاد و شرح احوال به درگاه سلاطين پناه فرستاد و پيغام داد كه ممالك فارس و عراق و آذربايجان بل تمام جهان آن حضرت را مسلم است .\r\n\r\n\r\n","description":"","footnote":"\r\n( 552 ) . در حبيب السير گفته است كه امير حسن بيك محمدى را به تير كشته و يوسف را به ميل آتشين نابينا ساخته .\r\n( 553 ) . بعضى نسخ : حسنعلى . ر ك زامباور ص 257 .\r\n","page_name":" 962 ","page_number":364},
  {"content":"\r\n\r\nبيت\r\n شاها در تو قبلهء شاهان عالم است * گردون ترا مسلم و گيتى مسخر است « 554 » \r\nاگر اركان دولت نظر عنايت از حال بندگان دريغ ندارند و به اندك التفاتى تمام اين ممالك را در قيد ضبط و قبضهء اقتدار آرند ، هر آينه سبب امن و امان و موجب آسايش جهانيان خواهد بود و تمام رعيت در سايهء عاطفت و آفتاب عنايت آن حضرت خواهند آسود و اميدوار كه داد اين مظلومان ستانند و دست تطاول از گريبان جان بىكسان كوتاه گردانند .\r\nچون شرح اين احوال به مسامع جلال رسيد و راى جهانگشا بر مضمون اين مقال واقف گرديد نشاط و انبساط فراوان نمود و فرمان فرمود كه لشكر بسيار و سپاه بىشمار از سرحد ولايت كاشغر و قلماق و تركستان و ماوراء النهر و خراسان تا حدود عراق و از اقصى مغولستان تا نواحى هندوستان جمع آيند .\r\nو چون آن حضرت هميشه در مهمات كلى و مصالح ملكى با حضرت ارشاد منقبت خواجه ناصر الدين عبيد اللّه سلمه اللّه مشورت مىفرمود و از فرمودهء جناب ولايت مآب عدول نمىنمود ، درين ولا كه عزم جانب عراق عزم فرمود ، خدمت شرف جهان امير جمال الدين عبد الرحيم « 555 » صدر را به جانب سمرقند ارسال نمود و حكايات ولايات عراق را به نياز تمام پيغام داد و مكتوبى مشتمل برين معنى فرستاد و نمود كه ملاقات حضرت هدايت منزلت مهم است . اگر صلاح باشد اين جانب به ماوراء النهر آيد و سخنى كه باشد عرضه داشت نمايد والّا هرچه يراق و مصلحت دانند هرچه زودتر به شرف اعلام ممنون گردانند و جناب خواجه چون بر شرح احوال\r\n\r\n\r\n","description":"","footnote":"\r\n( 554 ) . شعر ظهير كه مصنف درو تصرف كرد ، مطلع قصيده‌اى است :\r\n گردون ترا مسخر و گيتى مسلم است \r\n( قصايد ظهر فاريابى ص 18 ) .\r\n( 555 ) . حبيب السير : ميرك كمال الدين عبد الرحيم .\r\n","page_name":" 963 ","page_number":365},
  {"content":"\r\n\r\nاطلاع يافت عنان عزيمت به صوب مملكت خراسان تافت و در قشلاق مرو شرف ملاقات ميسر شد و حضرت خلافت پناهى شرايط استقبال و مراسم تعظيم و جلال به‌جاى آورد چنان‌كه روزى آن حضرت به صحبت ارشاد منزلت مىرفت و روز ديگر جناب ولايت انتساب به درگاه عالم پناه مىآمد « 556 » و بعد از مشورت بسيار راى بر آن قرار گرفت كه ماه چتر آفتاب اشراق به جانب ممالك عراق روان شود و ندانستند كه در آن راه به پاى خود به قتلگاه مىروند  وَ ما تَدْرِي نَفْسٌ بِأَيِّ أَرْضٍ تَمُوتُ  « 557 » و خدمت خواجه به طرف ماوراء النهر عود نمود و رايات ظفر آيات به جانب ممالك عراق عزيمت فرمود .\r\n\r\nذكر عزيمت حضرت خلافت پناهى ميرزا سلطان ابو سعيد گوركان به صوب عراق و آذربايجان\r\nحضرت سلطان آفاق از يورت قشلاق به عزم يورش ممالك عراق رايت آفتاب اشراق برافراخت و غلغلهء كوچ قيامت اثر زلزله در اطراف بحروبر و ولوله در ممالك هفت كشور انداخت و لشكرها كه به استحضار ايشان فرمان همايون نفاذ يافته بود ، در ظلال اعلام ظفر اعلام كه مطلع آفتاب فتح و فيروزى است جمع آمدند ، سپاهى كه از عقاب خدنگ بلندپرواز ايشان نسر طاير بر فلك بال فراغت نمىتوانست گشاد و نوك ناوك هريك در شب تار سينهء مور و ديدهء مار در يك سلك انتظام مىداد و از بيم سنان چون ثعبان و گوهر تيغ خون‌فشان جگر ماه و تير و زهرهء زهره و برجيس خون‌ناب مىگشت و رخسار چون گلنار شيرسوار گردون به‌سان چهرهء آبى زردفام مىشد و بهرام خون‌آشام به‌سان كيوان سر در پس سپر زرنگارى\r\n\r\n\r\n","description":"","footnote":"\r\n( 556 ) . اسفزارى : چنان‌كه دو نوبت پادشاه به صحبت خواجه مىرفت و يك روز خواجه به مجلس او مىآمد .\r\n( 557 ) . سورة لقمان 34 .\r\n","page_name":" 964 ","page_number":366},
  {"content":"\r\n\r\nمىكشيد ، آن حضرت به يوسون و آيينى كه زيادت از آن نتواند بود ، اواخر حوت موافق اوايل شعبان ، از يورت قشلاق نهضت فرمود و صحراى لشكر از نهيب غلبه و كثرت دشت محشر شد و مركز خاك از بىقرارى فلكى ديگر گشت .\r\nو چون سپاه نصرت پناه رو به راه آورده يك دو منزل نهضت نمود ، آن حضرت به صدق نيّت و صفاى طويّت عزم زيارت مشايخ عظام و اولياى كرام قدس اللّه سره تعالى ارواحهم فرمود و با جمعى از روى نياز و اخلاص به اطراف مملكت خراسان روان شد و اول به ظاهر بلدهء سرخس آمده و به جانب مهنهء مباركه رفته و عازم تربت مقدسهء جام گشته همه‌جا طريق زيارت مسلوك داشته رايت عزيمت به صوب ولايت باخرز و خواف و زاوه برافراخت [ و آداب و شرايط زيارت چنانچه بايد و شايد در جميع مزارات به تقديم رسانيد و در ولايت نيشابور 
  ] « 558 » از ارواح تمام اكابر استمداد نمود و به جانب مشهد مقدس معلى عزيمت فرمود و روحانيت مشايخ عظام وسيله ساخته متوجه قبه و بارگاه آفتاب آسمان حقيقت و قطب سپهر طريقت ، شاهباز بلندپرواز سدره آشيان و هماى همايون فال سعادت نشان ، يعنى سلطان خراسان على بن موسى الرضا عليه التحية و الثناء شد و در تمام مزارات صلات و صدقات به فقرا و مستحقان رسانيد و همه را به مواهب انعام و مواجب اكرام خوشوقت و شادمان گردانيد .\r\nو موكب ظفرنشان عازم رادكان گشت و چند روز آن منزل دل‌فروز . مستقر موكب ميمون و معسكر اردوى همايون شد . در وقتى كه آفتاب عالم‌تاب سايه بر برج شرف انداخت و جمشيد خورشيد ايوان حمل مشرف مىساخت و فريدون گردون از گلها و رياحين در اطراف باغ و بساتين مثال درفش كاويان برافراشت و نقشبند\r\n\r\n\r\n","description":"","footnote":"\r\n( 558 ) . نسخه : و زيارت شيخ برهان الدين عليه الرحمة و شيخ زين الدين ابو بكر تايبادى و شاه سنجان و امير قوام الدين خوافى و قطب الدين رحمة اللّه عليهم اجمعين چنانچه بايد و شايد به تقديم رسانيد و به رباط زره و رباط هر ( كذا ) فرمود و زيارت صحابهء كرام رضى اللّه عنهم كه در آن فرخنده مقام‌اند به آداب تمام رعايت نموده از راه زاوه به ولايت نيشابور آمده .\r\n","page_name":" 965 ","page_number":367},
  {"content":"\r\n\r\nچابك دست قواى طبيعى از آثار اعتدال هواى ربيعى هر صورت كه در آيينهء خيال او روى نمود به خوبترين وجهى مىنگاشت و هريك را حليهء حيات پوشيده زيور جانور داشت .\r\nبيت\r\n ز اعتدال هوا حكم جانور گيرد * اگر به نوك قلم صورتى كنند نگار « 559 » \r\nو موكب سلطان جهان ستان از النگ رادگان به دولت و سعادت نهضت نمود و در كمال عظمت و غايت ابهت منازل و مراحل مىپيمود و مدتى در مرغزار و چشمه‌سار و اطراف كوهسار كالپوش * به طريق ييلاق گذرانيد و شادروان عظمت و جلال به ايوان كيوان رسانيد و فرمان جهان مطاع نفاذ يافت كه سه هزار عرابه كه در ولايت هرات رود مكمل بود با جيباخانهء همايون و پيادهء لشكر خراسان به طرف اردوى اعلى روان شوند و امير كريم داد به موجب فرمان عازم ولايت مازندران و مملكت استراباد و جرجان شد كه پيش ازين حكم جهان مطاع شرف نفاذ يافته بود كه چند هزار عرابه ترتيب نمايند و عرابه‌ها مكمل شده امير كريم داد معين شد كه عرابه‌ها را به اردوى همايون رسانند و از آن زمان كه موكب ظفرنشان از يورت قشلاق عزيمت نمود تا اكنون كه چند روز در ييلاق كالپوش اقامت فرمود پيوسته از اطراف ممالك فارس و عراق صناديد عالم و مشاهير آفاق روى اميد به اردوى جمشيد خورشيد آثار و فريدون سكندر اقتدار آورده بودند و به سعادت بخت ياور و مساعدت اختر راهبر به درگاه عالم پناه توجه نمودند و هركه را از جهت موانع روزگار آن دولت دست نداد عرضه داشتها و تحفه‌ها در صحبت قاصدان فرستادند و تسخير آن ممالك را در آيينهء خاطر همايون ،\r\nمصرع\r\n به آسانترين صورتى جلوه داد \r\n\r\n\r\n","description":"","footnote":"\r\n( 559 ) . ر ك به قصايد ظهير فاريابى ص 17 .\r\n","page_name":" 966 ","page_number":368},
  {"content":"\r\n\r\nو حضرت خلافت پناهى مقربان و معتمدان را به ضبط آن ممالك تعيين نموده همه را نشان همايون ارزانى داشته روان فرمود و از حدود قشلاق مرو بر ديگران فايق و بر همگنان سابق ، دستور اعظم ، خواجه شمس الدين محمد\r\nمصرع\r\n چون باد وزان به اصفهان تاخت \r\nو آن بلده را كه در همه روى زمين قرين ندارد به آسانترين وجهى مسخر و مضبوط ساخت و جمعى تراكمه به اتفاق ولد ميرزا جهانشاه اميرزاده قاسم به حوالى اصفهان آمده غايت جرأت و جلادت نمودند و به تمامى همت در بند استخلاص آن بودند ، اما اصفهانيان تراكمه را پيرامون شهر نگذاشتند و همه را از يك سر تير دور بازداشتند و تراكمه را چون كارى از پيش نرفت ، مجموع پس رفته سر خود گرفتند و خواجه شمس الدين محمد خبر فتح و تسخير اصفهان و شرح محاربهء تركمان به پايهء سرير اعلى روان داشت و احوال استخلاص آن ممالك را بر لوح ضمير منير نگاشت و هركس به ولايتى كه نامزد شده بود عزيمت نمود .\r\n\r\nوقايع سنهء ثلاث و سبعين ذكر امرا و مقربان كه نامزد ممالك عراق و فارس شدند و آمدن ايلچيان\r\nامير نظام الدين احمد برلاس ولد امير غياث الدين على فارسى نامزد ولايت فارس و تخت شيراز شد و امير جلال الدين محمود برلاس متوجه مملكت كرمان شد و امير سيد محمد برادر امير سيد مراد عنان عزيمت به صوب قزوين و سلطانيه داد و به همدان و درگزين امير حسينعلى قوچين و به يزد امير فرمان شيخ مقرر شدند و امير حاجى پير يساول به ابرقوه رفت و اسكندر ركابدار عازم ولايت قم شد و ديگر شهرها و قصبه‌هاى عراق و فارس نامزد مقربان درگاه و بندگان دولتخواه شد و هركس از بندگان حضرت كه عنان عزيمت به صوب ولايتى انعطاف داد دست عنايت ملك\r\n\r\n","description":"","footnote":"","page_name":" 967 ","page_number":369},
  {"content":"\r\n\r\nمعبود نقد آن مقصود در آستين مراد او نهاد تا اكثر ممالك عراق و فارس در قبضهء تسلط و اقتدار امراى نامدار و بندگان جان‌سپار قرار يافت و انوار آفتاب عدالت و آثار سايهء مرحمت آن حضرت بر اطراف و اكناف آن ممالك تافت .\r\nو از آن وقت كه ميرزا جهانشاه را در مملكت آذربايجان صورت واقعه روى نمود و هنوز موكب همايون در يورت قشلاق بود تا اين زمان كه رايت نصرت نشان از ييلاق كالپوش نهضت فرمود ، به كرات ايلچيان ميرزا حسن بيك آمده عرض اخلاص و شرح اختصاص به موقف نياز رسانيدند . مضمون آن‌كه اين بنده ابا عن جد از زمرهء فرمان برداران است و فرزندان امير قرايوسف هرگز با خاندان حضرت صاحبقران از صميم دل صادق و موافق نخواهند شد . به مقتضاى تورهء بزرگ ايشان را از بنياد برمىبايد انداخت و مجموع را پريشان گردانيده خاطر همايون از طرف ايشان جمع بايد ساخت .\r\nحضرت خلافت پناهى در ييلاق كالپوش ايلچى امير حسن بيك را طوى داده رعايت و عنايت فرمود و جهت امير حسن بيك دگلاى زردوزى و كمر شمشير طلا و كلاه نوروزى ارسال نمود و فرمود كه با لشكرهاى خود از آن طرف عزيمت نمايند كه عساكر منصوره ازين جانب متوجه‌اند تا به كلى دفع مواد فساد و قلع فتنه و عناد ايشان كرده آيد .\r\nو اميرزاده حسينعلى ولد ميرزا جهانشاه تحفه و تبرك بسيار و نقود و جواهر بىشمار فرستاده به نياز هرچه تمامتر عرضه داشته بود كه مملكت آذربايجان و توابع آن و عراق عرب و عجم و فارس تا سواحل عمان با گنجهاى جهان در تصرف بنده است و بنده با هرچه در قبضهء اقتدار اوست ملك يمين حضرت سلطان السلاطين است .\r\nمصرع\r\n العبد و ما فى يده كان لمولاه \r\nو اكابر داعيان اين ممالك اميدوارند كه بندگان درگاه عالم پناه نظر عنايت\r\n\r\n","description":"","footnote":"","page_name":" 968 ","page_number":370},
  {"content":"\r\n\r\nو مرحمت از احوال اين بيچارگان بازندارند و بنده بر همان عهد كه ميان آن حضرت و پدرم مؤكد شده راسخم و بعضى ممالك موروث ايشان كه پدرم درين چند سال به تغلب گرفته بود چون عراق و فارس به تصرف ديوان اعلى گذاشتيم و به يمن دولت آن حضرت متوجه دفع مخالف كه چنين غدرى نسبت به خاندان ما پيش برد ، شديم . « 560 » حضرت خلافت پناهى ايلچى او را اجازت داد و پيغام فرستاد كه ما نيز به نفس مبارك متوجه شديم . هرچه صلاح وقت باشد به تقديم رسيده خواهد شد .\r\nو آن حضرت چون بر تفصيل اين قضايا اطلاع يافت عنان سمند جهان‌پيما بر صوب تسخير آن ولايت تاخت و از كالپوش به راه خير و مغز « 561 » در خلال جبال به سعادت و اقبال چند روز كوچ فرموده و اطلال شامخات پيموده اردوى فلك احتشام در ظاهر بسطام منزل و مقام ساخت و رايت نصرت آيت تا اوج سپهر برافراخت و شرف زيارت سلطان العارفين شيخ ابو يزيد بسطامى و قدوة المشايخ شيخ ابو الحسن خرقانى قدس سرهما دريافت و آداب زيارات به‌جاى آورده صلات و صدقات به فقرا و مستحقان عنايت فرمود و به ولايت دامغان آمده به جانب هزاره جريب عزيمت نمود و از آن‌جا در خلال جبال چند روز در نزول و ارتحال بود .\r\nمصرع\r\n كذا الدنيا نزول و ارتحال \r\nو درين اثنا ، از طرف ولايت سارى امير سيد عبد اللّه « 562 » والده و ولد خود را با قريب شصت هفتاد تومان « 563 » از نقود و جواهر و اقمشه فرستاده بود و تمهيد معذرت\r\n\r\n\r\n","description":"","footnote":"\r\n( 560 ) . در حبيب السير وى سلطان سعيد را مىگويد كه همت عالى بر دفع مخالفان كه به شمشير غدر پدر مرا شهيد كرده‌اند گمارند .\r\n( 561 ) . به قول صاحب نزهة القلوب ص 74 از بسطام تا مغز هفت فرسنگ است .\r\n( 562 ) . براى امير سيد عبد اللّه كه در مازندران از 865 تا 872 فرمانروايى كرد ، ر ك به زامباور ص 193 و مازندران و استراباد از رابينو ص 142 .\r\n( 563 ) . اسفزارى : هفتاد تومان كپكى .\r\n","page_name":" 969 ","page_number":371},
  {"content":"\r\n\r\nنموده برين وجه كه بنده مىخواست كه به خود متوجه بساط بوس شود ، امّا به واسطهء ترددى كه از بعضى مخالفان سرحدها داشت على الفور ميسر نشد و پسر ملك اسكندر « 564 » رستمدارى جوانى به غايت پاكيزه منظر با تحفهء بسيار آمده عرضه داشت كه بنده و خدمتگارم و هرچه اشارت عالى باشد فرمان بردارم و از جانب ولايات گيلانات « 565 » ايلچيان آمده پيشكشها و تحفه‌ها آوردند و اظهار بندگى و خدمتگارى نمودند و در تمام آن ممالك سكه و خطبه به نام و القاب همايون موشح ساخته بودند و آن حضرت ايلچيان را رعايت نموده و استمالت نامه‌ها عنايت فرموده همه را اجازت مراجعت ارزانى داشت و نقوش متابعت و صور اطاعت بر صحائف خواطر حكام آن ممالك نگاشت و از راه فيروزكوه بعد از چند روز به ملك رى درآمد ، به يوسون و آيينى كه از سلاطين جهاندار و خواقين جم اقتدار كسى به آن عظمت و ابهت در ولايت رى درنيامده باشد و قرب ده روز در ولايت رى به مقام چاركلى * توقف نمود و امرا و مقربان كه به ضبط ممالك عراق و فارس رفته بودند مجموع آن ولايت را به واجبى ضبط نمودند و سكه و خطبه به نام و القاب همايون زيب و زينت دادند و اموال آن ولايات به خزانهء عامره فرستادند مگر حاكم شيراز امير سيد على كه سر از طوق فرمان باززد .\r\nو شرح اين سخن آن است كه امير سيد على از ولايت لرستان از امراى اميرزاده پير بوداق بود و بعد از فوت او ، ميرزا جهانشاه به فروغ رشدى كه در جبين او مشاهده نمود او را تربيت فرمود و ضبط مملكت فارس و سرير سلطنت شيراز را به حسن راى او باز گذاشت و دست تصدى او را در اعتناق آن مهم قوى و مطلق داشت\r\n\r\n\r\n","description":"","footnote":"\r\n( 564 ) . اسكندر بن كيومرث از 857 تا 880 در كجور فرمانروايى كرد . ر ك به زامباور ص 191 .\r\n( 565 ) . براى شجرهء نسب ملوك گيلان ر ك به زامباور ص 193 . بر مطلع ج 2 امير ناصركيا را پادشاه اكثر گيلان گفته است در 850 معلوم نشد كه در 873 وى پادشاه بود يا پسرش سلطان محمد ثانى . از صفحات قبل ظاهر مىشود كه در سنهء 875 سلطان محمد در گيلان شرقى فرمانروا بود .\r\n","page_name":" 970 ","page_number":372},
  {"content":"\r\n\r\nو امير سيد على بعد از واقعهء ميرزا جهانشاه آن ملك را در قبضهء اقتدار آورد و چون ممالك مشوش و پريشان بود و احوال عراق و فارس بىسر و سامان شد ، امير سيد على دل در حكومت مملكت فارس بست و به طريق فتنه‌انگيزى بر سر راه خونريزى نشست و امير نظام الدين احمد برلاس چون به حوالى تخت فارس رسيد و بر مكنون ضمير امير سيد على واقف گرديد دانست كه خيال استقلال دماغ او را اختلال داده و ابواب محنت و بلا بر روى روزگار خود گشاده و از رادكان جناب مولانا شمس الدين على الفارسى مدظله به موجب فرمان به رسالت شيراز مقرر بود كه حضرت خلافت پناهى او را به جانب امير سيد على ارسال نمود و امير سيد على مقدم مولوى را گرامى داشته شرايط احترام بجاى آورد و چندگاه مولانا را نگاه داشت و گفت هرگاه موكب گردون اساس به جانب مملكت فارس گذر فرمايد ، اين مخلص سرير سلطنت شيراز را تسليم نمايد و باقى احوال گفته شود ان شاء اللّه وحده .\r\nو حضرت خلافت پناهى صاحب اعظم خواجه قطب الدين طاووس را به ضبط ممالك فارس و عراق تعيين فرمود و استخلاص اموال ديوانى و استحصال جهات سلطانى و تعمير مواضع و تكثير مزارع به حسن كفايت و لطف درايت او رجوع نمود و امير جلال الدين سيد مزيد و جمعى امراى عظام كه به رسم قراولى پيش رفته بودند در موضع خروله « 566 » با اميرزاده قاسم ولد ميرزا جهانشاه كه از اصفهان مأيوس بازگشته بود مصاف داشتند و او را شكسته قريب دو هزار تومان از جهات او گرفتند و او گريخته پيش برادر خود امير حسينعلى رفت و آن‌جا به قتل آمد و امراى نصرت شعار به رسم ايلغار به جانب ولايت آذربايجان روان شدند و امير مزيد به سلطانيه رسيده جمعى امراى عنان‌ريز به دار الملك تبريز درآمدند و امير حسينعلى در موضع مرند ويران شد و اين اخبار از انهاى امرا ، در حدود رى ، به سمع حضرت اعلى رسيد .\r\n\r\n\r\n","description":"","footnote":"\r\n( 566 ) . به ظاهر همان خربره يا خروره است كه ذكرش پيشتر آمده و در نواحى درگزين است و در يزدى ج 1 ص 622 نيز خروره دارد البته در دولتشاه ص 37 خردره نوشته‌اند كه تصحيف است .\r\n","page_name":" 971 ","page_number":373},
  {"content":"\r\n\r\n\r\nذكر ويران شدن اميرزاده حسينعلى و عزيمت موكب همايون به جانب قراباغ\r\nاميرزاده حسينعلى در موضع مرند لشكر بسيار و سپاه بىشمار ساختهء حرب و قتال و آمادهء جنگ و جدال مرتب داشته و رايت محاربه و مقابله افراشته در برابر امير حسن بيك نشسته بود و در مقام عناد غايت سعى و اجتهاد مىنمود و امراى خود امير شاهعلى و امير ابراهيم شاه و باقى امرا را به رسم قراولى به جانب امير حسن بيك فرستاده بود و امرا به سبب توهمى كه ازو داشتند سوابق حقوق نابوده انگاشتند و به اردوى امير حسن بيك ملحق شدند . اميرزاده حسينعلى چون از بىوفايى امرا وقوف يافت و شنيد كه لشكرهاى جغتاى به سلطانيه رسيدند و جمعى به تبريز درآمدند ، مردم او به نوعى به هم برآمد كه ضبط احوال لشكر نتوانست كرد . به ضرورت ويران شد و بسيار به سبب قرب جوار اردوى امير حسن بيك را مأمن خلاص و نجات ساختند و غلبهء عظيم به درگاه عالم پناه آمدند و داعيهء تسخير مملكت آذربايجان بيشتر از پيشتر شد .\r\nو چون موكب سلطانى به سلطانيه رسيد عرضه داشت امير مزيد و باقى امرا كه با او بودند رسيد . مضمون آن‌كه موكب همايون هرچند زودتر به اين طرف عزيمت نمايد هر آينه صورت بهبود در آئيينهء مقصود به خوبتر وجهى روى نمايد . و امير حسن بيك كه تا غايت نسبت به امير مزيد مكتوب نوشته مهر بر پشت مكتوب مىزد اين زمان نشان نوشته مهر بر رو فرمود و نوشته بود كه من تبريز را به پسر خود اقرلو محمد « 567 » داده‌ام . امرا كه به تبريز آمده‌اند بيرون روند . و امير مزيد نشان را به پايهء سرير اعلى فرستاد و پيغام داد كه امير حسن بيك روى از جادهء متابعت برتافته و داعيهء گردنكشى و سرافرازى در خاطر او تمكين يافته خيال جدال و انديشهء حرب و قتال دارد و امير حسن بيك به هشت فرسخى تبريز آمد و پسر خود را به ظاهر تبريز فرستاد\r\n\r\n\r\n","description":"","footnote":"\r\n( 567 ) . حبيب السير : اغورلو ، زامباور ص 259  Oghurlu \r\n","page_name":" 972 ","page_number":374},
  {"content":"\r\n\r\nو امراى دولت نيز ازين طرف در بيرون تبريز برابر يكديگر نشستند و از هر دو گروه لشكريان به شهر آمده سودا و معامله مىكردند و متعرض هم نمىشدند .\r\nو امير حسن بيك چون شنيد كه حضرت اعلى به سلطانيه رسيد تبريز را گذاشته متوجه قراباغ شد و حضرت اعلى پهلوان يوسف شيرازى يساول را به داروغگى به تبريز فرستاد و موكب همايون در ميانه توقف نمود و در آن مقام فريب پنجاه هزار سوار نامدار قراايلوق ، مثل امير حسينعلى و ولد او امير سلطان على ، جوانى به غايت خوب منظر ، و اميرزاده يوسف پسر ديگر ميرزا جهانشاه كه امير حسن بيك او را ميل كشيده بود و امراى تراكمه عمر بيك پسر امير بايزيد بسطام و پير على « 568 » و يار على و پيرى بيك پسران امير عليشكر و حاجى قنبر كه در زمان ميرزا جهانشاه حاكم يزد بود و شاه حاجى از فرزندان امير بابا حاجى گاورودى و حاجى پياده اين جماعت به اردوى همايون آمدند و حضرت اعلى همه را دلجوئى و نوازش فرمود و در آن ممالك الكه‌ها تعيين نمود و اميرزادهء يوسف ميل كشيدهء محنت رسيده را مقرر فرمود كه در تبريز بر سر قبر والد خود مجاور باشند و نشان نوشت كه توليت تمام اوقاف آن‌جا به او مفوض باشد و وعده‌هاى پادشاهانه فرمود و امير حسينعلى كه نخست پسر خود اميرزاده سلطان على را به انواع پيشكشها و تحفه‌ها به درگاه سلاطين پناه فرستاده و عرض اخلاص و شرح نياز پيغام داده بود و بعد از آن خود نيز به سعادت ملازمت استسعاد يافته و روى اطاعت و انقياد بر زمين اخلاص نهاد . حضرت خلافت پناهى او را نيك ديد و احوال پرسيد و به زبان عنايت بشارت داد كه داد او از خصم خواهد ستاند .\r\nو در خلال اين احوال به كرات و مرات ايلچيان امير حسن بيك با انواع تبركات و سوقات آمده شرح نياز و اخلاص به موقف عرض رسانيدند و از آن جمله برادرزادهء خود امير جلال الدين يوسف بيك « 569 » را فرستاد و به هركس از نواب توسل\r\n\r\n\r\n","description":"","footnote":"\r\n( 568 ) . نسخه : بيرام بيك . بيرام بيك پدر جدخان خانان بود . ر ك به انسيكلوپدى اسلام ج 1 ص 595 . *\r\n( 569 ) . در شجرهء آق قويونلو ، كه زامباور در بر صفحه 259 دارد مذكور نيست . از آخر اين فصل ظاهر است\r\n","page_name":" 973 ","page_number":375},
  {"content":"\r\n\r\nنموده استشفاع فرمود و از جمله در مكتوب امير عبد الرحمن صدر نوشته بود كه هنوز آفتاب از طرف مغرب طلوع نكرده كه در توبه بسته شده باشد . اگر از من گناهى واقع شد عفو فرمايند . قرب صدسال است كه ابا عن جد طريق اخلاص مسلوك مىداريم و خود را از مخصوصان اين خاندان مىشماريم . ممالك فارس و عراق كه چند قرن تعلق به دولت همايون داشت و سالى چند مخالفان قديم گرفته بودند از ايشان ستانده به نواب حضرت گذاشتم و ولايت آذربايجان كه ايشان را در آن ملك مدخلى نمىبود سكه و خطبه به نام ايشان آرايش داده مملكت را به ايشان مسلم داشتم و هرچند درخواست مىكنم كه مرا درين زمستان درين نيستان چندان امان دهيد كه برف از راه مراجعت برخيزد قبول نمىفرمايند و اگر نواب اين عذر را از من باور نمىفرمايند از دشمنان من كه در اردوى اعلى ملازم‌اند سئوال فرمايند كه درين ولا امكان مراجعت هست . اگر ممكن باشد تكليف فرمايند و اين بيت نوشته بود كه بيت\r\n گرت هواست كه معشوق نگسلد پيوند * نگاه‌دار سر رشته تا نگه دارد « 570 » \r\nامراى عظام درگاه فلك احتشام به يوسون تمام ترتيب داده و چاوشان بهرام حسام در مقام خدمت ايستاده اطراف اردوى همايون را به نوعى آراستند كه جهان در نظارهء آن حيران ماند و گردون در مشاهدهء آن سرگردان گشت و امير يوسف بيك را پيش آورده فرمودند كه بيست و هفت جا زانوزد و آن حضرت او را به شرف دست‌بوس سرافراز ساخته امرا سخن او به عرض حضرت رسانيدند . آن حضرت فرمود كه موكب همايون عازم آن طرف است . هرچه يراق و مصلحت باشد\r\n\r\n\r\n","description":"","footnote":"\r\nكه امير يوسف بيك چون رخصت معاودت يافت سلطان ابو سعيد به جانب ميانه كوچ فرمود .\r\n( 570 ) . ديوان حافظ طبع خلخالى ص 76 .\r\n","page_name":" 974 ","page_number":376},
  {"content":"\r\n\r\nچنان خواهد شد و اميرزاده محمود خواجه لاق را كه پسر عمّهء « 571 » حضرت اعلى بود به رسالت جانب امير حسن بيك تعيين نمود و امير يوسف بيك را رعايت فرمود .\r\nاجازت معاودت داد و اميرزاده محمود را همراه او فرستاد .\r\nو چون به اردوى حسن بيك رسيدند ، امير يوسف در مجلس خاص به عرض او رسانيد كه ميرزا سلطان ابو سعيد گنجهاى جهانشاهى را طمع كرده به حكايت دست از تو و اين مملكت باز نخواهد داشت و نخوت و عظمت او را چنانچه مشاهده كرده بود ، عرضه داشت نمود . امير حسن بيك نيز فرمود كه اطراف لشكر او را آرايش داده و تخت زرين نهاده شاهزادهء عالميان قطب السلطنة والدين ابو المظفر ميرزا يادگار محمد بن ميرزا سلطان محمد بن ميرزا بايسنغر بن حضرت خاقان سعيد را به رسم پادشاهى بر آن تخت نشاند و طبقهاى زر و جواهر بر سر همايون افسر او افشاند و خود بر جانب يسار در كمال عظمت و اقتدار در مقام اطاعت و خدمت استقرار فرمود و چند هزار دلاوران شجاعت شعار پيرامون بارگاه صف زدند و تيغهاى گوهردار با قبضه‌هاى زرنگار بر دوش نهادند .\r\nبيت\r\n همه چو لاله كله كج نهاده بر تارك * همه چو غنچه قبا تنگ بسته تا دامن \r\nو جمعى حجاب چون ماه و آفتاب بايستادند و دستها به علاقه‌هاى شمشير و دسته‌هاى تيغ بردند و چشم و گوش بر اشارت گماشتند و عامهء لشكر زره‌هاى داوودى در بر وسلاحها بر تن راست كردند و اميرزاده محمود را در آن موقف درآورده و چند جا زانوزده با دهشت هرچه تمامتر به پايهء تخت رسيد و به شرايط خدمت و وظايف اطاعت قيام نمود . امير حسن بيك فرمود كه خواجهء خود يعنى ميرزا يادگار محمد را درياب و او با هيبت عظيم پيش تخت رفته به شرف دست‌بوس مشرف شد و\r\n\r\n\r\n","description":"","footnote":"\r\n( 571 ) . نسخ و حبيب السير : عمه . در زامباور شجرهء  T  هيچ عمهء سلطان ابو سعيد مذكور نيست . غمه و قمه به معنى سريه است . ر ك به لغات نوائيه ص 386 و فرهنگ آنندراج به ذيل قمه .\r\n","page_name":" 975 ","page_number":377},
  {"content":"\r\n\r\nبعد از آن امير حسن بيك را دريافت و سخنان كه مناسب آن مقام تواند بود و ، از دو طرف درميان آمد و امير حسن بيك بعد از دو سه روز اميرزاده محمود را اجازت مراجعت فرمود .\r\nو حضرت خلافت پناهى چون امير يوسف بيك را رخصت معاودت نمود متعاقب او كوچ فرمود و در منزل ميانه سخن يراق قشلاق درآوردند .\r\n\r\nذكر نهضت و عزيمت سلطان آفاق به جانب يورت قشلاق\r\nدر آن زمان كه اردوى جهان ستان در منزل ميانه بود و مستقر لشكر صورت محشر مىنمود ، درين اثنا ، جيش پرجوش سرما در عرصهء گيتى دست به يغما برآورد در مهابت برد ابر آن نفوس و ابدان را چون برگ بيد در لرزه افكند و مزاج هوا چنان برودت پذيرفت كه خسرو سيارگان بىسنجاب سحاب سر از كمين مشرق بيرون نمىكرد و سمندر در آتشكده‌ها پوستين از روباه به عاريت مىخواست و مرغ آتشين شرار به هيچ حيله از قفس آتش زنه در فضاى هوا بيرون نمىتوانست آمد و سپاه ابر را بىمنقل ابر حركت سير دست نمىداد و حال خلق به جايى كه در سجده‌هاى سحرى ظهور و عيد  النَّارُ يُعْرَضُونَ عَلَيْها  « 572 » با هزار نياز مىخواستند و با ناله‌هاى شبگير مشاهدهء حالت پر مجاهدهء  أَحاطَ بِهِمْ سُرادِقُها  « 573 » به آرزو مىجستند و چون دود يك زمان از سر آتش دور نمىشدند و انگشت صفت ملازم تنور بودند . راى اعلى به قورلتاى بزرگ اشارت فرمود و فرمان فرمود كه امرا و اركان دولت و اعيان حضرت مشورت نموده موضع يورت قشلاق يراق بينند . بعضى گفتند قشلاق در ميان هر دو آب مىبايد كرد . در موضعى كه اكى سوارسى گويند و جمعى گفتند مقام قشلاق سلاطين آفاق قراباغ اران است . موكب عالم‌ستان را با لشكرهاى جهان مىبايد راند و امير حسن بيك را از قراباغ بيرون كرده جاى او را گرفت كه جاى ديگر مناسب\r\n\r\n\r\n","description":"","footnote":"\r\n( 572 ) . سورة المؤمن 46 .\r\n( 573 ) . سورة الكهف 29 .\r\n","page_name":" 976 ","page_number":378},
  {"content":"\r\n\r\nقشلاق نيست و بدين عزيمت رايت منصور نهضت نمود و تبريز را بر دست چپ گذاشته به طرف دست راست از راه اردبيل متوجه قراباغ شدند و چون به هفت فرسخى قراباغ رسيدند به سبب قلت قوت يراق چنان ديدند كه به جانب محمود آباد « 574 » روند و ازين طرف آب ارس در برابر محمودآباد كه بر آن طرف آب است مقام سازند تا شروانشاه « 575 » كه پيوسته ايلچيان به درگاه عالم پناه فرستاده اظهار دولتخواهى مىكند به اردوى همايون ملحق شود و اردوى همايون كوچ كرده به صحرايى رسيدند كه علف آن‌جا زهردار « 576 » بود و هر چهار پا كه از آن مىخورد مىمرد و در بيشتر منزلها مطلقا علف و چيزى كه چهارپا از آن تمتع يافتى نبود و آب نيك نيز نداشت و چون به مقابلهء محمود آباد رسيدند ، امير على بيك پسر امير بايزيد بسطام به اردوى اعلى آمد و در اردوى همايون مواد و خوردنى روى در كم و كاست نهاد و آتش بلاى غلا چنان بالا گرفت كه تمامت وضيع و شريف به صعوبت نايافت مبتلا شدند و يك من بار از جو و گندم به پنج تنگه نمىيافتند و بيشتر چهارپايان و لشكر هلاك شدند . متمولان و اغنيا با اغبياى فقرا بر سر سفرهء همرنگى همكاسه شدند . شريف با مشروف در درجهء مساوات فرود آمد . اصحاب عيش و عشرت با احزاب دل و عسرت انس كردند و چندگاه از شروان به كشتيها خوردنى مىآوردند .\r\n\r\nذكر چند واقعه كه در مدّت اقامت سلطان آفاق در يورت قشلاق در ممالك واقع شد\r\nامير حسن بيك در آن مقام كه مضرب خيام او بود به راه نزديكتر واقع شده\r\n\r\n\r\n","description":"","footnote":"\r\n( 574 ) . ر ك به نزهة القلوب ص 91 و ليسترينج ص 176 . از خريطهء آذربايجان و موغان كه ليسترينج دارد معنى اين فقره راجع به محمودآباد واضح نيست . [ خريطه به معناى نقشه است 
  ]\r\n( 575 ) . مراد از فرخ سير بن خليل اللّه بن ابراهيم است كه بعد از پدرش در سنهء 869 شروانشاه شد و تا سنهء 906 فرمانروايى كرد . ر ك زامباور ص 182 .\r\n( 576 ) . ر ك به نزهة القلوب ص 90 كه آن‌جا درمنهء اين نواحى كه در پاييز رهردار بود مذكور است .\r\n","page_name":" 977 ","page_number":379},
  {"content":"\r\n\r\nبود . جمعى بر سر راه فرستاده راه را به غايت مضبوط داشت و از طرف خراسان و عراق و فارس كسى را به اردوى اعلى نمىگذاشت و جيباخانه كه از طرف خراسان مىآمد گرفته و جمعى كه همراه بودند در قيد اسار گرفتار ساخته پيش امير حسن بيك بردند . از آن جمله جناب صدارت مآب مولانا شمس الدين محمد بخارى « 577 » بود كه ميرزا سلطان ابو سعيد او را جهت تهنيت فتح مملكت آذربايجان به جانب ملك فارس ارسال نمود و شرح آن خواهد آمد و ديگر استادان حاذق و هنرمندان مدقق مقيد و محبوس شدند و جمعى از مشهوران مردم خراسان اكثر به قتل آمدند و مولانا شمس الدين محمد بخارى را مولانا صدر الدين طبيب اصفهانى تعريف كرده و صلابت او در دين و تقويت شرع مبين باز نموده امير حسن بيك او را امان داد و در مجلس خاص رخصت جلوس ارزانى داشت و همچنين بعضى از آن مهلكه خلاص يافته عنايت امير حسن بيك شامل حال ايشان شد .\r\nو چون شروانشاه گذرگاه در برابر لشكر منصور مقرر نكرده بود بلكه دو فرسخ پايان‌تر در جانب اردوى حسن بيك معبر مقرر بود ، امير حسن بيك دويست سوار تعيين نمود كه گذرگاه را تاخت كنند . اتفاقا دو كس از اردوى همايون به رسم خبرگيرى پيش رفته بودند . ناگاه به خروس بيك كه از جانب حسن بيك مقرر بود كه به آن دويست كس پيوند و رسيدند و او را گرفته به پايهء سرير اعلى آوردند و او صورت حال عرضه داشت كرده فى الحال جمعى امرا و دلاوران به جانب آن دويست كس رفته به ايشان رسيدند و جمعى را دستگير كرده بازگشتند و بعد از چند روز شبى غلبه‌اى عظيم از جانب مخالفان به كنار اردوى همايون آمده سورن مهيب انداختند و پادشاه‌زادگان ميرزا سلطان محمد و ميرزا سلطان محمود و امراى بزرگ و ايچكيان و مقربان جوق‌جوق زانوزده اجازت خواستند كه بيرون روند .\r\nحضرت اعلى مىفرمود كه در شب بر سر ياغى نمىبايد رفت . على الصباح هزار سوار\r\n\r\n\r\n","description":"","footnote":"\r\n( 577 ) . يعنى مولانا محمد معمائى . ر ك براى ترجمه‌اش به دولتشاه ص 308 ، لطائف نامهء فخرى ص 64 و 69 و حبيب السير ج 3 جزو 3 ص 199 به بعد .\r\n","page_name":" 978 ","page_number":380},
  {"content":"\r\n\r\nنامدار در عقب مخالفان رفتند و پى اسبان احتياط كرده چنان معلوم شد كه آن جماعت هزار و پانصد سوار بيش نبودند . تأسف بسيار اظهار كردند و چون اولاغان لشكر منصور به واسطهء قحط و نايافت قوى ضعيف شده بودند مجال آن نبود كه به رسم تاخت بيرون روند . و پيوسته مردم امير حسن بيك كه اولاغان ايشان به غايت قوى و آبادان بودند در حوالى اردو به تاخت مىآمدند و از لشكريان ترك و تازيك هركه را مىيافتند قتل مىكردند و چهار پايان مىراندند و اردوى اعلى چندگاه به اين حال تباه در آن وحشتگاه بودند .\r\n\r\nاحوال ممالك عراق و فارس\r\nمملكت عراق به يمن معدلت حضرت سلطان آفاق به غايت معمور و آبادان بود و هريك از امرا و مقربان ولايتى و ناحيتى كه نامزد او شده بود در رفاهيت رعيت و معمورى ولايت سعى و اجتهاد تمام مىنمود و از مجموع ممالك عراق خزائن و تبركات و هرگونه بيلاك و سوقات به درگاه جهان پناه مىآوردند و دستور اعظم خواجه قطب الدين طاووس در آن ممالك صاحب اختيار و مطلق العنان بود و حل و عقد مهمات و رتق و فتق كليات به مقتضى راى صواب‌نماى خود مىفرمود و رعيت را به زراعت و عمارت ترغيب مىنمود و مملكت فارس و دار الملك شيراز چنانچه سابقا مذكور شد در قبضهء اقتدار امير سيد على قرار داشت و آن ملك را ملك مطلق خود مىپنداشت و امير نظام الدين احمد برلاس كه به موجب فرمان متوجه آن ولايت شده بود ، چون به كوتل مايين « 578 » رسيد ، امير سيد على شيراز را مضبوط ساخته با دو هزار سوار نامدار ايلغار كرد و نزديك امير نظام الدين احمد رسيد و چون امير احمد را در خاطر نمىگرديد كه خدمت سيد در مقام جنگ و جدال رايت قتال\r\n\r\n\r\n","description":"","footnote":"\r\n( 578 ) . كتل مايين به قول صاحب فارسنامهء ناصرى ص 80 « درين زمان به كتل امامزاده مشهور گشته » .\r\nر ك براى مايين به ليسترينج ص 280 . محلش بر راهى نشان داده است كه از شيراز به اصفهان مىرفت . براى مايين كنونى ر ك به مسعود كيهان ج 2 ص 225 .\r\n","page_name":" 979 ","page_number":381},
  {"content":"\r\n\r\nنصب خواهد كرد و مردم او بىضابطه بودند ، با وجود آن ساز محاربه ساخته و تيغ مقابله آخته آغاز حرب و كوشش نمود و چون ساعت به ساعت مدد امير سيد مىافزود ، احمد مايل جانب بلدهء ابرقوه شد و آن دو سپاه كينه‌جو از اول بام تا هنگام شام جنگ مىكردند و تمام دشت و صحرا به خون پردلان رنگ مىكردند و شب هنگام امير نظام الدين احمد به ابرقوه درآمد و امير سيد على عنان بازكشيد و مظفر و منصور عازم شيراز شد و عظمت و ابهت او زيادت از زمان سابق گشت .\r\nو حضرت خلافت پناهى در آن زمان كه اخبار فتح مملكت آذربايجان به سمع همايون رسيد جناب مولانا شمس الدين محمد بخارى را به جانب دار الملك شيراز تعيين نمود و خدمت مولوى متوجه شده چون به اصفهان رسيد ، جناب دستور اعظم خواجه شمس الدين محمد كه در اصفهان فرمان‌روان بود مولانا را مانع شده گفت كه امير سيد على به جزم ياغى است . به جانب او رفتن به غايت بعيد است و اين صورت عرضه داشت پايهء سرير اعلى نمود و مولانا را خدمات شايسته به‌جاى آورده بازگردانيد و خدمت مولانا همراه جيباخانهء همايون كه از طرف خراسان مىآمد شد و مردم امير حسن بيك جيباخانه و او را گرفتند چنانچه مذكور شد و قلاعى كه در حوالى ملك رى بود از هزاره جريب و دماوند و فيروزكوه چلاو « 579 » و رستمدار و طارمين تا حدود سلطانيه هيچيك فرمان همايون را چنانچه شرط بود انقياد ننمودند و لشكر منصور هنگام عبور به تسخير آن قلاع اصلا التفات نكرد . چه مهمات كلى در پيش بود .\r\nبيت\r\n ننگ شاهين بود آن روز كه گنجشك خورد * عار شنقار در آن دم كه كبوتر گيرد \r\nو چون آن قلاع مسخر و مفتوح نشده بود ، مردم ماوراء النهر و خراسان كه\r\n\r\n\r\n","description":"","footnote":"\r\n( 579 ) . مسعود كيهان برج 2 ص 297 آن را در توابع آمل شمرده است . نيز ر ك به ج 2 ص 295 .\r\n","page_name":" 980 ","page_number":382},
  {"content":"\r\n\r\nعازم اردوى اعلى بودند ، عبور و مرور ايشان از حوالى و نواحى آن به غايت صعب شده بود و از تعرض آن بىباكان زحمت بسيار به آينده و رونده مىرسيد .\r\n\r\nاحوال مملكت خراسان\r\nدر دار السلطنهء هرات و ساير ولايات خراسان به انوار معدلت و آثار مرحمت ميرزا سلطان ابو سعيد نور و ضيا و رونق و بها داشت و قلم لطف ملك علام رقم انتظام بر چهرهء ايام مىنگاشت و حلاوت فراغت و رفاهيت به مذاق خاص و عام رسيده و توسن سركش ايام و سمند سپهر بدرام آرميده بود . روز بازار امن و امان رو به روايى نهاده و شب ديجور ظلم و فتنه پشت به هزيمت داده بود .\r\nبيت\r\n به عون عدل شه آن انتظام يافت جهان * كه از حمايت‌جوبى نياز شد كافور \r\nاطراف ممالك و اكناف مسالك آبادان و معمور شد و ابواب فتنه و فساد و اسباب جور و بيداد مسدود و مطرود گشت . از تجلى نور عدل زنگ ظلام ظلم از صفحهء روزگار زدوده مرآت كاينات روشنى يافت و بنياد بيداد و ستم در عرصهء عالم انهدام تمام پذيرفت و مأكولات و ملبوسات و باقى اسباب معاش و ساير مواد انتعاش چنان ارزان بود كه زيادت از آن در آيينهء گمان روى نمىنمود و عنايت مالك الملك ابواب روح و راحت بر روى جهانيان گشاده و فراغت و رفاهيت عالميان را دست داده بود و اعيان مملكت خراسان قيمت اين نعمت مىدانستند و شكر مواهب الهى ادا مىنمودند به آنچه مىتوانستند .\r\nو در وقتى كه سلطان ممالك ستان در اطراف ولايات خراسان بود ، جناب دستور اعظم خواجه قطب الدين طاووس سمنانى مهمات ديوانى ضبط نموده و در اجراى آب جوى سلطانى * سعى جميل به ظهور آورد و از مسافت چهار فرسنگ در ميان كوه و سنگ از جانب شرقى شهر هرات جويى احداث نمود و در بسى مواضع\r\n\r\n","description":"","footnote":"","page_name":" 981 ","page_number":383},
  {"content":"\r\n\r\nسنگ بريده و به طريق قنوات سوف « 580 » كشيده و بسيار مواضع طاق و پل بسته و در اطراف سنگهاى عظيم شكسته بعد از چند ماه آب بسيار به كمرگاه كوه مختار آورد و در شمال شهر در دشت مزار گازرگاه و صحراى باوليكاه « 581 » مواضع مزروع شد و محصولات مرفوع گشت و در مدت دو سه هزار سال كه بناى شهر هرات شده چنين كارى كسى را ميسر نشد و خواص و عوام بهجت و مسرت تمام نمودند و جناب دستور اعظم را به السنهء مختلفه و افئدهء متفقه ستودند و اين خبر در زمان توجه رايت آفتاب اشراق به جانب عراق به ميرزا سلطان ابو سعيد رسيد و آن حضرت بغايت مسرور و منبسط گرديد و فرمود كه مرا بشارت اين خبر خوشتر از فتح ملك عراق است و سعى جميل خواجه قطب الدين طاووس محل قبول يافته و آفتاب عنايت پادشاهانه بر صفحهء روزگار او تافته حضرت خلافت پناهى نوازش نامه و تشريفات خاص ارسال نمود و دستور اعظم را به جانب اردوى معظم طلب فرمود « 582 » و هنوز اردوى فلك احتشام در حدود بسطام بود كه دستور نيكخواه به درگاه عالم پناه رسيد و از آن‌جا به دارايى ممالك عراق مقرر گرديد « 583 » چنانچه مذكور شد .\r\nدرين اثنا ، آوازهء ميرزا سلطان حسين از طرف خوارزم و نسا و ابيورد پيدا شد و روزبه‌روز اين حكايات زيادت مىگشت .\r\nمصرع\r\n حكام كه در هرات بودند \r\n\r\n\r\n","description":"","footnote":"\r\n( 580 ) . ظاهرا گويا جمع ساف ساخته است به معنى هر رده از ديوار .\r\n( 581 ) . ظاهرا همان دامن كوه زنجيرگاه دستور الوزرا ص 385 است . [ بوليكاه 
  ] كذا ايضا در بابرنامه ( طبع وقفيهء گيب ) ورق 191 .\r\n( 582 ) . به قول صاحب دستور الوزراء ص 387 او را فرمان شده بود كه لشكر پياده از خراسان فراهم آورده به موكب همايون ملحق شود و خواجه با سپاه متوجه گرديد و در راه جمعى از مخالفان كه سد راهش شدند شكست داده به پايهء سرير اعلى رسيد و ملقب به صاحب السيف و القلم گرديد .\r\n( 583 ) . ايضا : پادشاه مهر بزرگ به دو تسليم كرد كه حيت يشاء امور جمهور را سرانجام دهد و سايهء عدالت « بر فرق آفتاب‌نشينان بلاد ظلم تراكمه » اندازد .\r\n","page_name":" 982 ","page_number":384},
  {"content":"\r\n\r\nمثل امير تاج الدين حسن ملكى و امير غياث الدين بىنظير به اتفاق عالى جناب فضايل مآب مولانا قاضى قطب الدين احمد الأمامى و جناب شريعت انتساب مولانا كمال الدين شيخ حسين و ساير اكابر و اشراف و عامهء سوقيه و اصناف و ارباب و كلانتران بلوكات و امرا و متعينان ولايات به ضبط شهر و برج و باره قيام نمودند و اطراف و جوانب حصار را مرمت و عمارت فرمودند و برجها بر محلها قسمت كرده آنچه در باب استحكام قلعه‌دارى مىبايست به اندك فرصتى مرتب و مهيا شد و مردم بيرونها و بلوكات ترك و تازيك به يك بار عزم شهر كردند و به تمامى همت در بند محافظت شهر و در بندان بودند و در داخل بلده هر محوطه و چهارديواريى كه بود جمعى كثير آن را تصرف نمودند و بسيار خانه‌ها در زير زمين ساختند و به جهت دفع سرما و بارندگى پل‌ونى برانداختند و حكام حكم فرمودند كه در هر محله از ده سرا چهار سرا خالى كنند و به سپاهيان و جمعى كه خان و مان در بيرون گذاشته به شهر آمده‌اند دهند و رعيت اگرچه در زحمت بودند به موجب فرموده عمل نمودند و در شهر و بيرون فزع اكبر و غوغاى روز محشر ظاهر شد و شب دوشنبه نوزدهم جمادى الأولى كه آفتاب در بيست دوم درجهء قوس بود مردم به نوعى كه مقرر شده بودند بر بالاى برج و باره رفتند و در هر برج به سبب بارندگى تالار و پناه ساختند و بر سرباره جهت آمدشد در شش گز پهنا از خشت پخته فرش انداختند و از اول شب تا صباح سرهاى باره به افروختن مشعله و مصباح چون روز روشن گردانيدند و صداى نعرهء حاضر باش به اوج سپهر برين رسانيدند و با آن‌كه ميرزا سلطان حسين و لشكر او نزديك شهر نبودند ، رعيت از صولت او به غايت متوهم شده به نوعى محافظت شهر نمودند كه مگر لشكر بيگانه در برابر است و شب همه شب پاس مىداشتند و در شرايط محافظت دقيقه‌اى نامرعى نمىگذاشتند و مدت محافظت به دورودراز كشيد و احوال رعايا به تنگ رسيد . هرچند قيمت اشيا زيادت تفاوت ننمود و همه چيز يافت بود و به هيچ صورت عسرت روى نداد ، اما شهر از جهت غلبهء انبوه به ستوه آمد و كار بر فقيران و ضعيفان دشوار شد و در بيرونها\r\n\r\n","description":"","footnote":"","page_name":" 983 ","page_number":385},
  {"content":"\r\n\r\nخرابى بسيار از ممّر اشرار ظاهر گشت و دهاقين را كار زراعت خاضه سبز بر ميسر نشد و اين حال تباه قريب به چهار ماه از آخر خزان تا پايان زمستان امتداد يافت و تا چهارم ماه رمضان رعيت باره نگاه داشتند .\r\nدرين اثنا ، جمعهء بيست و پنجم شعبان بعد از نماز در مسجد جامع ، سخنى غريب شايع شد و يساقيى كه از بلوكات هرات به لشكر رفته بود نقل كرد كه چهاردهم ماه رجب كه آن شب تمام جرم ماه در برج دلو به عقدهء راس سياه شده بود ، سلطان ايران و توران ميرزا سلطان ابو سعيد گوركان ، در هفت فرسخى قراباغ اران ويران شد . سبحان من لا يجرى فى ملكه الّا ما يشاء و اللّه يؤتى ملكه من يشاء .\r\n\r\nشرح واقعهء سلطان سعيد شهيد ميرزا سلطان ابو سعيد\r\n اذا ما اراد اللّه تغيير دولة * فانّ قضاء الحق بالقطع دافع\r\nفكيف بقاء الملك من دون حكمه * و لا ينفع التدبير و الحكم قاطع \r\nنظم\r\n دلا نيست دايم بقا و حيات * كه عالم ندارد قرار و ثبات\r\nرسد تخت بخت ار به اوج كمال * چو خورشيد رخشنده يابد زوال\r\nبيا تا بگويم به آواز نى * كه جمشيد كى بود و كاووس كى « 584 »\r\nكسى را كه زد كوس بر پشت پيل * ز دندش به ناكام كوس رحيل « 585 »\r\nمنوچهر و كيخسرو جام كو * كجا رفت شاپور و بهرام كو\r\nهمان منزل است اين جهان خراب * كه انداخت ايوان افراسياب\r\nهر آن پاره خشتى كه بر منظرى است * سر كيقبادى و اسكندرى است \r\n\r\n\r\n","description":"","footnote":"\r\n( 584 ) . ديوان حافظ طبع خلخالى ص 259 .\r\n( 585 ) . اين بيت را در طبع خلخالى ندارد .\r\n","page_name":" 984 ","page_number":386},
  {"content":"\r\n\r\n همان مرحله است اين بيابان دور * كه گم شد درو لشكر سلم و تور\r\nبه جز خاك خوبان درين دشت نيست * به جز خون شاهان درين طشت نيست\r\nچه خوش گفت جمشيد با تاج و گنج * كه يك جو نيرزد جهان سپنج\r\nجهان را نباشد وفا با كسى * نبندد درو دل مگر ناكسى \r\nمالك ممالك افناء و انشاء به مقتضاى  تُؤْتِي الْمُلْكَ مَنْ تَشاءُ وَ تَنْزِعُ الْمُلْكَ مِمَّنْ تَشاءُ  « 586 » با كمال استغنا و غايت عظمت و كبريا نسبت با آدمى تشريف خطاب گرامى يابن آدم خلقت العالم لاجلك و خلقتك لأجلى ارزانى داشته و رايت عزت او به اوج رفعت  إِنَّا جَعَلْناكَ خَلِيفَةً فِي الْأَرْضِ  « 587 » برافراشته و به قدرت شامله و حكمت كامله از ذات معلى صفاتش در وسط اعتدال عالمى به استقلال ساخته و در قصرى كه آنچه در آسمان و زمين نمىگنجد درو مىگنجد پرداخته پس رفعت منزلت بلندپايه كه خلعت افتخارش به طراز اعزاز چنان منقبتى مطرز و محلى باشد برتر از آن شايد كه ميدان جولان و مضمار اقتدار او همين مرحلهء ناپايدار باشد بلكه فضاى دلگشاى خلد برين و لقاى جان‌فزاى حورعين مناسب علو منقبت و ملايم سعت قابليت او تواند بود ، عالى مقامى كه در دار السلام  حُورٌ مَقْصُوراتٌ فِي الْخِيامِ  « 588 » از انتظار او لعل بر آتش دارند او را بيش از چند سال درين دار الملال لازم الأنتقال مشوش نگذارند و هرچند ارتحال ازين منزلت پر وحشت و ملال و انتقال به نزهت‌آباد قربت و وصال عين سعادت است و اقبال ، اما بازماندگان از وقوع آن حادثه نه چنان و چندان مضطرب و پريشان مىشوند كه نهايت بيان به بدايت شرح شمه‌اى از آن رسد و چون به حقيقت صاحب واقعه را غير انتقال از تنگناى مرحلهء غرور به فضاى بهجت و سرور امراى ديگر پيش نيامده دست اعتصام به حبل بىانفصام اصطبار استوار مىبايد داشت و نقش مصدوقهء  إِنَّما يُوَفَّى \r\n\r\n\r\n","description":"","footnote":"\r\n( 586 ) . آل عمران 26 .\r\n( 587 ) . سورة ص 26 .\r\n( 588 ) . سورة الرحمن 72 .\r\n","page_name":" 985 ","page_number":387},
  {"content":"\r\n\r\n الصَّابِرُونَ أَجْرَهُمْ بِغَيْرِ حِسابٍ  « 589 »\r\nمصرع\r\n بر نگين خاطر غمگين نگاشت \r\nهرچند عارف خبير از قلم تحرير و رقم تقدير داند كه مقصود چيست و مطلوب ازين تشبيب شرح واقعهء كيست ، اما صورت حال از روى اجمال شرح انتقال و ارتحال پادشاه غفران مآل سلطان عادل كامل است كه صداى اين صيت هايل نسبت با نضارت رياض عالم سم قاتل بود و زهر هلاهل در مزاج بنى آدم\r\nبيت\r\n از سيل اشك بر سر طوفان واقعه * خوناب قبه‌قبه به شكل حباب شد\r\nماتم‌سراى گشت سپهر چهارمين * روح القدس به تعزيت آفتاب شد \r\nو شرح احوال به تفصيل و اجمال آن است كه چون سلطان آفاق در يورت قشلاق چندگاه به احوال تباه گذرانيد و سپاه ظفر پناه امير حسن بيك آثار تسلط و اقتدار به ظهور آورده هركه را مىيافت به قتل مىرسانيد ، ميرزا سلطان ابو سعيد را عزيمت آن بود كه اولاغان فربه ساخته و اول بهار عازم جانب خصم شود .\r\nدرين اثنا ، چهارم رجب ، شروانشاه ياغى شد و كشتيها بدان طرف كشيده خلقى بسيار از سپاه منصور كه در ولايت او به جهت معاملات رفته بودند همه را غارت كرد و سبب ياغى شدن شروان شاه آن بود كه امير حسن بيك قاصدى به جانب او ارسال نموده بود و فرموده كه عاقبت لشكر جغتاى « 590 » معاودت خواهد كرد . آن زمان بينيم كه دوستى ايشان ترا چه فايده خواهد داد . شروان شاه به غايت انديشه‌ناك شده آثار مخالفت اظهار كرد و لشكر از جهت نايافت و گرانى عاجز و حيران گشته همه را به سبب عدم قوت قوّت فوت شده به عزم معاودت طبل رحيل به صوب اردبيل كوفتند و\r\n\r\n\r\n","description":"","footnote":"\r\n( 589 ) . الزّمر 10 .\r\n( 590 ) . اسفزارى : اگر زنده بمانند معاودت . . . .\r\n","page_name":" 986 ","page_number":388},
  {"content":"\r\n\r\nدر راه به موضعى رسيدند كه چندان گل ولاى بود كه زيادت از نيم فرسخ در راه پلاس و نمد و خيمه و خرگاه و سراپرده و بارگاه « 591 » مىانداختند و در ميان آب و گل به انواع حيل راه مىساختند و آن حضرت به نفس شريف ايستادگى فرمود تا لشكر به تمامى عبور فرمود و قريب سه چهار هزار چهار پاى و ديگر اشيا در آن آب ولاى ضايع و ناچيز شد و به موضع تاتيان رسيده و جر زده و خندق كنده تورها نصب كردند . پسران امير بايزيد بسطامى و خواجه برهان ديوان به موجب فرمان سه هزار زر بردند كه از قزل آغاج غله و گوسفند آورند .\r\nو روز پنج شنبه دوازدهم رجب امير سيد مراد به رسم قراولى مقرر شد و چون او اندك راهى به طرف مخالفان رفت ، ناگاه چهارصد سوار مكمل كه اميره بيك سركردهء ايشان [ بود 
  ] پيدا شدند . اميره گفت كه حضرت ميرزا دشمنان صدساله را دوست گردانيد و بندگان صد ساله را دشمن ساخت . اكنون صلح ننموده و جنگ ناكرده به كجا مىرويد . فردا امراى بزرگ خود فرستيد كه امير حسن بيك همچنان در مقام دولتخواهى است . ما نيز ازين طرف امراى كبار فرستيم تا كار صلح قرار گيرد . روز ديگر ، امير جلال الدين سيد مزيد و باقى امراى نامدار بيرون رفتند و در همان موضع تركمانان روز گذشته پيش آمدند . امير سيد مزيد چون ديد كه آن جماعت به غايت اندك‌اند بر ايشان تاخت و اساس جمعيت ايشان پريشان ساخت و هرچند امير سلطان ارغون گفت كه اينها چنين كه ايستاده‌اند كومك دارند . توقف مىبايد نمود . امير مزيد نشنود تا ايشان را شكسته و بعضى را دستگير كرده به درگاه فرستاد و چند فرسخ در قفاى گريختگان راند و اسباب همراه نه و اسبان ضعيف و لاغر از كار ماندند . ناگاه امير حسن بيك با دو سه هزار سوار همه اسبان خوب آسايش داده از كمينگاه بيرون آمده و بر سپاه منصور كه هر طرف به جهت الجا متفرق شده بودند حمله كرد و در هر گوشه جمعى را گرفته قريب پانصد كس همه امير و اميرزاده چون سلطان جنيد و پهلوان حسين ديوانه و حسينعلى ارلات و\r\n\r\n\r\n","description":"","footnote":"\r\n( 591 ) . ايضا : و جهاز شتران .\r\n","page_name":" 987 ","page_number":389},
  {"content":"\r\n\r\nشير محمد بغدادى و پير محمد بغدادى « 592 » كشته شدند و امير مزيد گرفتار گشت و باقى امرا و سرداران يك‌يك و دودو گريخته به اردوى آمدند و پسران امير عليشكر كه همراه قراول بودند ، بعد از هزيمت ، به كنار خندق رسيده درنيامدند و اميرزاده سلطان على همراه ايشان رفته در همدان او را به قتل آوردند و پدر او اميرزاده حسينعلى از صحراى موغان كه يورت قشلاق بود به موجب حكم به جانب تبريز رفته بود .\r\nو چهاردهم رجب كه آن شب جرم ماه در برج دلو به عقدهء رأس تمام سياه شده بود امير مزيد كه پشت و پناه سپاه بود گرفتار گشت . درين روز ميرزا سلطان ابو سعيد امرا را طلبيده رسم جانقى « 593 » مرعى داشت و فرمود كه كار از آن گذشت .\r\nتدبير چيست كه مردم ما را كه گرفته‌اند ضايع نكنند . بعد از مشاورت ، مصلحت وقت چنان ديدند كه از اعيان روزگار كسى كه به مزيد افتخار اشتهار داشته باشد به رسم اصلاح ارسال فرمايند و رقم اختيار به نام اشرف صناديد ايام برآمد و جناب سيادت مآب ايالت انتساب امير غياث الدين محمد « 594 » بن امير جلال الدين عبد الوهاب بن امير غياث الدين بن امير كمال الدين بن سيد قوام الدين كه قرنها پادشاه ولايت مازندران و سارى بوده‌اند قرار يافت و جناب سيادت مآب متوجه گشت و چون به اردوى امير حسن بيك رسيد ، جناب ظفر انتساب شرايط استقبال به‌جاى آورده از خرگاه بيرون آمد و جناب سيد را در آغوش عاطفت گرفت و فرمود كه هرچند مرا داعيهء مصالحه نبود اما با وجود وجود سيادت مآبى از فرموده تجاوز نخواهد فرمود و درين اثنا ، جناب فضايل مآب سيادت انتساب ، امير سيد صدر الدين ابراهيم قمى « 595 » به اتفاق مهد عليا والدهء ميرزا سلطان ابو سعيد به التماس مصالحه\r\n\r\n\r\n","description":"","footnote":"\r\n( 592 ) . حبيب السير : پير محمد قورچى .\r\n( 593 ) . چانقى به معنى مشورت و تدبير است ( رسالهء فضل اللّه خان ) .\r\n( 594 ) . كمال الدين و پدرش مذكورند در زامباور ص 293 .\r\n( 595 ) . ر ك براى ترجمه‌اش به حبيب السير ج 3 جزو 3 ص 199 ، وفاتش در اوايل عهد سلطان حسين واقع\r\n","page_name":" 988 ","page_number":390},
  {"content":"\r\n\r\nآمدند و سيد اردبيلى كه پيشتر امير حسن بيك او را به رسالت « 596 » فرستاده بود درين ولا معاودت نمود و به موقف عرض رسانيد كه لشكر جغتايى به غايت ضعيف است و ايشان به خود ويران مىشوند . به هيچ‌وجه صلح نمىبايد كرد و امير حسن بيك اين سخن در حساب گرفت و ايلچيان عرضه داشتند كه ميرزا سلطان ابو سعيد مىگويد اول تو مصالحه طلبيدى و ما اجابت نكرديم تا ما را اين روز پيش آمد اكنون ما صلح مىطلبيم به هرچه صلاح باشد « 597 » به تقديم رسانيم و چون آثار ضعف و فتور بر چهرهء احوال سپاه ميرزا سلطان ابو سعيد در غايت ظهور بود ، امير حسن بيك ملتمس مبذول نفرمود و فرمود كه كار از آن گذشت و ملك و دولت ميرزا سلطان ابو سعيد زير و ز برگشت و تمام امراى خراسان خطها و عرضه داشتها فرستادند و پيغام دادند كه كار ميرزا سلطان ابو سعيد شد و امير حسن بيك امير غياث الدين را اكرام و احترام نموده فرمود كه شنيده‌ام كه ميرزا سلطان ابو سعيد ترا ولايت سارى وعده داده و با آن‌كه قادر بوده نداده و در مجلس منشى خود را طلبيده و نشان همايون نوشته و مكمّل ساخته تسليم مرتضى اعظم نمود و همچنين سيد ابراهيم و سيد عبد الحى مشهدى و والدهء ميرزا سلطان ابو سعيد را اجازت معاودت فرمود .\r\nو چون ايشان به اردو باز آمدند ، دلاوران لشكر امير حسن بيك متعاقب به اردوى رسيدند و درين حال ، امراى خراسان مورچلهاى خود گذاشته به طرف امير حسن بيك رفتند و چون ميرزا سلطان ابو سعيد بىوفايى امرا مشاهده كرد ، شانزدهم رجب نيمروز ، عنان عزيمت به صوب هزيمت تافت و دو پسر امير حسن بيك در عقب رفته و او را گرفته نيمشب به اردوى خود رسانيدند « 598 »\r\n\r\n\r\n","description":"","footnote":"\r\nشد . در حبيب السير گفته است كه « والدهء خود را مصحوب سيد صدر الدين به همان مهم ارسال داشت » .\r\n( 596 ) . نسخه : به رسم خبرگيرى .\r\n( 597 ) . اسفزارى : به هرچه مصلحت شماست ما به تقديم رسانيم .\r\n( 598 ) . دولتشاه ص 471 گفته است كه زينل بيك ولد امير حسن او را گرفته .\r\n","page_name":" 989 ","page_number":391},
  {"content":"\r\n\r\nو مستحفظان برگماشته او را مضبوط نگاه داشتند و بعد از دو روز امير حسن بيك او را طلب فرمود و چون نزديك بارگاه رسيد شرايط استقبال و مراسم تعظيم و اجلال به‌جاى آورد « 599 » و در مجلس ملاقات ، امير حسن بيك هرگونه شكايت و هر نوع حكايت بازراند و اظهار موافقت كه سابقا نموده بود و ميرزا سلطان ابو سعيد از آنها همه ابا مىفرمود يك‌يك بازخواند و ميرزا سلطان ابو سعيد جوابى كه مناسب مقام بود به ادا رسانيد و امير حسن بيك او را به موضعى كه محفوظ بود بازگردانيد .\r\nو در خاطر چنان داشت كه به هيچ‌وجه آسيبى نرساند و به آيين پادشاهى او را به طرف مملكت او بازگرداند و با امرا و اركان دولت قرعهء مشورت درميان انداخت و چند نوبت درين فكرت انجمنها ساخت . اعيان حضرت به موقف عرض رسانيدند كه در آن زمان كه آثار مخالفت ظاهر نبود خواطر و ضماير بر جانب او اعتماد نمىنمود . خاصه اكنون كه انواع مذلّت و اهانت به او رسيد تا در قيد حيات باشد از مقام انتقام متقاعد نخواهد گرديد « 600 » و سخن را بر هلاك حضرت پادشاهى قرار دادند « 601 » و بيست و دوم رجب او را پيش شاهزادهء عالميان ميرزا ابو المظفر يادگار محمد فرستادند و چون پادشاه‌زاده ملاقات كرده « 602 » از يكديگر جدا شدند ، بعد از آن ميرزا سلطان ابو سعيد راه عدم پيش گرفت و رشتهء حيات منقطع گشت .\r\nبيت\r\n گذشت و جهان را بنيكى گذاشت * خنك آن‌كه جز تخم نيكى نكاشت\r\nجهان با همه زينت و زيب او * نيرزد بدين رنج و آسيب او \r\n\r\n\r\n","description":"","footnote":"\r\n( 599 ) . حبيب السير : در موضعى كه مدعا داشت نشانده .\r\n( 600 ) . حبيب السير : اما بعد قيل و قال فراوان به اغواى قاضى شروان و استصواب جمعى از امراى تركمان .\r\n( 601 ) . به قول دولتشاه ص 478 : امراى تراخنه كه جهت خون گوهرشاد بيگم كينهء قديم « در دل داشتند امير حسن بيك را از راه صواب بگردانيدند » .\r\n( 602 ) . در حبيب السير گفته است كه آن دو پادشاه يكديگر را در آغوش كشيدند .\r\n","page_name":" 990 ","page_number":392},
  {"content":"\r\n\r\n چنين است آيين گردنده مهر * كه بخشد به رغبت ستاند به مهر \r\nو شرح ماجرا كه ميان آن دو پادشاه كينه‌خواه گذشته بود قلم ستوده رقم از تفصيل و تطويل آن اعراض نمود .\r\n\r\nذكر آمدن جناب مظفر الدين امير حسن بيك به لشكرگاه پادشاه سعيد\r\nميرزا سلطان ابو سعيد چون عنان عزيمت به صوب هزيمت معطوف ساخت غوغاى فزع اكبر و غلغلهء روز محشر در لشكر انداخت و صورت  يَوْمَ يَفِرُّ الْمَرْءُ مِنْ أَخِيهِ  « 603 » به عين اليقين روى نمود و نمودار  لِيَوْمٍ تَشْخَصُ فِيهِ الْأَبْصارُ  « 604 » بر عالميان عيان بود . لشكرى بدان عظيمى چنان ويران شد كه صد هزار آدمى سرگشته و حيران گشت .\r\nبيت\r\n فروماندگان را در آن رستخيز * نه روى رهايى نه راى گريز \r\nو در آن حال سپاه تركمان سنان جان‌ستان در دست و خدنگ خون افشان در شست به لشكرگاه درآمدند .\r\nبيت\r\n هر يكى را نيزه‌اى چون شعلهء آتش به دست * هر يكى بر باره‌اى چون سد اسكندر سوار \r\nو آتش غارت و تاراج در خلائق افتاد و صرصر استغنا خزاين و دفاين را به باد بىنيازى برداد و هنوز خيمه و خرگاه و سراپرده و بارگاه و حرمسراى محفوظ و\r\n\r\n\r\n","description":"","footnote":"\r\n( 603 ) . سورة عبس 34 .\r\n( 604 ) . سورة ابرهيم 42 .\r\n","page_name":" 991 ","page_number":393},
  {"content":"\r\n\r\nمضبوط بود كه جناب نصرت انتساب امير حسن بيك به اردوى اعلى تشريف حضور ارزانى فرمود و بر درگاه و كرياس كيوان مماس سواره بايستاد و به ضبط حرمها و خزائن و نفايس فرمان داد و خواجه سرايان و مستحفظان حرمها را فرمود كه به دستور معهود به ضبط امور كه به عهدهء ايشان بود قيام نمودند و چند داروغه تعيين كرد كه از احوال ايشان خبردار بودند و در صدمهء اولى و طامهء كبرى اين‌چنين مرحمتى با خاندان سلطنت ظاهر ساخت و بعد از آن به ضبط لشكر و سياست مردم ديگر پرداخت و چون لشكر تركمان از شيشهء ضبط بيرون رفته بودند و چون شير گرسنه آن صيدها را كه به پاى خود به دام افتاده بودند از يكديگر مىربودند و غارت و تاراج از حد گذشت و بسيار از احرار به قيد اسار گرفتار گشت ، امير حسن بيك از آن‌جا كه فطرت سليم او بود به نفس مبارك به منع آن واقعه قيام نمود و چند كس را تيرزده بر خاك هلاك انداخت و آب تسكينى بر آتش آن فتنه زده به حسن سياست ساكن ساخت و حكم فرمود كه سپاهى تركمان و يساقى جغتايى از ميان لشكر بيرون رود و مجموع به موجب فرموده عمل نمودند و عجزهء لشكر و باقى مردم ديگر روى اميد به اردوى حسن بيك آوردند و عاطفت پادشاهانه همه را در ظل ظليل عنايت مأوى داد و ابواب رعايت و مرحمت بر روى اميد درماندگان بازگشاد و فرمان جهان مطاع شرف نفاذ يافت كه امراى خراسان و لشكر جغتايى در سايهء چتر آفتاب پيكر پادشاه‌زادهء عالميان ميرزا ابو المظفر يادگار محمد جمع آيند و به صدق نيت و صفاى عقيدت التجا به آن جناب نمايند و امراى خراسان و هركس را كه در آن لشكر اسمى و رسمى بود هر يك را جداجدا رعايت و عنايت فرمود .\r\nبيت\r\n خداى خواست كه بر عالمى ببخشايد * ضمير شاه جهان را رحيم گردانيد \r\n\r\n","description":"","footnote":"","page_name":" 992 ","page_number":394},
  {"content":"\r\n\r\n\r\nذكر اولاد امجاد و عظماى امرا و تفرقهء لشكريان به طرف شروان و گيلان و ساير بلدان\r\nميرزا سلطان ابو سعيد را چون صورت واقعهء هائله روى نمود ، مجموع سپاه كه در پناه رايت دولت او بودند هر طرف متفرق و پريشان شدند و شاهزادگان و امرا و باقى لشكر هريك به جانب كشورى رفتند و بسيارى در قيد اسار گرفتار شدند .\r\nشاهزادگان : ميرزا سلطان محمد و سلطان محمود و ميرزا شاهرخ از لشكرگاه بيرون رفتند و ميرزا سلطان محمد به مخالفان رسيده و تيغ انتقام كشيده بعد از جنگ و كوشش بسيار زخمدار شده گرفتار گشت و همچنين ميرزا شاهرخ را گرفته به درگاه امير حسن بيك آوردند و به موجب فرموده هر دو را در قلعه‌اى حبس نمودند و ميرزا سلطان محمود به اتفاق جمعى امراى ارغونى و باقى سپاهيان عازم صوب خراسان گشت و شرح آن خواهد آمد .\r\nامراى عظام : امير مزيد پيش از واقعه گرفتار شده بود و امراى خراسان به خود عزيمت اردوى امير حسن بيك نمودند و جمعى امراى سمرقند و مقربان را بندهاى گران نهاده چندگاه به زنجيرها مقيد بودند مثل امير محمود موسى كه و امير احمديار و ميرك عبد الكريم صدر و ميرك عبد الرحيم و ميرك عبد الوهاب و مولانا قطب الدين طبيب ، مدتى مديد طوق و زنجير اين جماعت در انواع مذلت و اهانت به دورودراز كشيد و عاقبت اكثر خلاص يافته مير عبد الكريم صدر شهد شهادت « 605 » چشيد و او به غايت خويشتن‌دار و كم‌آزار بود و پيوسته ملازمت فقرا و اهل اللّه مىنمود و امير حسن بيك امراى خراسان و مقربان و مخصوصان ميرزا سلطان ابو سعيد را طلب داشته و چشم عنايت و نظر مرحمت بر حال ايشان گماشته همه را به صنوف عنايت و فنون رعايت خاطرجويى نمود و هركه را ميل وطن مألوف بود رخصت عزيمت فرمود\r\n\r\n\r\n","description":"","footnote":"\r\n( 605 ) . حبيب السير ج 3 جزو 3 ص 191 : ميرك عبد الرحيم . . . « بواسطهء بعضى از سخنان فتنه‌انگيز كه گفته بود كشته گشته » .\r\n","page_name":" 993 ","page_number":395},
  {"content":"\r\n\r\nو امراى خراسان و فوجى مقربان را در ظل رايت ظفر آيت پادشاه‌زادهء جهانيان ، قطب السلطنة و الدنيا والدين ميرزا ابو المظفر يادگار محمد مأوى داد و به عزم تسخير ممالك به جانب خراسان فرستاد و باقى لشكريان و ساير سپاهيان و ديگر عاجزان و درماندگان از طرف ولايت شروان و مملكت گيلان به صوب خراسان روان شدند .\r\nو شروان شاه كه قدمت خاندان ايشان محتاج شرح و بيان نيست و شايد كه در دفتر اول و دوم وصف تقدم و تعظم آن خاندان شرف عرض يافته باشد ، هركه از نامداران لشكر و ساير مردم ديگر به درگاه شروان شاه توجه و التجا نمود همه را به انواع اكرام و اصناف انعام رعايت و عنايت فرمود و معتبران لشكر و اكابر هر كشور و جمعى سرگشتگان و فوجى بيچارگان روى اميد به جانب گيلان نهادند و عنان ارادت به قبضهء مرحمت والى آن ولايت دادند و هركه به دولت ملازمت پادشاه آن مملكت استسعاد يافت فروغ آفتاب عنايت آن حضرت بر چهرهء احوال او تافت و عاجزان در ساحت امن و سايهء امان از صنوف محن و صفوف زمن نجات يافتند و كافهء درماندگان از فيض دست سحاب آثار و لطف و انعام بىشمار او به‌سان گل احمر با چهرهء لعل پيكر شدند و از جود آن كف گوهر بخش و دل درياوش چون بحر و كان به گوهر و زر توانگر گشتند .\r\nشعر\r\n هو البحر من اى النواحى اتيته * فلجته المعروف و الجود ساحله \r\nو شكستگان رنج غربت و خستگان خدنگ وقت كه در روز چون غنچه با دلى تنگ خون گشته لبها از گفت و گوى فروبسته بودند و شبها به‌سان گلهاى نوشكفته چشمها گشوده با نظارگيان گلشن سبز فلك قصهء غصهء خويش باز مىنمودند و از غايت درماندگى نقد جان رايگان مىدادند و چون خاشاك راه در پاى اين و آن مىافتادند . ناگاه چون به آن ولايت رسيدند از محنت روزگار و زحمت سپهر جفاكار فارغ گرديدند و از هبوب رياح مشكبوى آن مملكت نهال اميد حيات كه صفت\r\n\r\n","description":"","footnote":"","page_name":" 994 ","page_number":396},
  {"content":"\r\n\r\nخشكى پذيرفته بود سرسبزى آغاز نهاد و جان رميده كه بار سفر برمىبست اقامت مسكن مألوف بدن تن درداد و هركه از تأثير سپهر سنگدل و مخالفت زمانهء خونخوار با دلى چون آبگينهء شكسته و جانى از تن سير آمده دست اميد در دامن عاطفت و شفقت اكابر آن ولايت زد به‌سان دل دربرش گرفتند و مانند جان با هزار نازش پرورش دادند و هركه از تنگ‌چشمى دهر سفيد دست سياه كاسه با كفى تهى چون چنار پاى ارادت در سراى دولت صناديد آن مملكت نهاد به‌سان گل دامن او را پر زر سرخ كامل عيار ساختند . القصه بيشتر آن لشكر ويران و بىسر وسامان به ولايت گيلان درآمدند و از حسن عنايت و لطف عاطفت پادشاهان و بزرگان آن مملكت خوش‌وقت و شادمان بيرون رفتند و اخبار گرامى و آثار نيكنامى به اطراف هفت كشور و ممالك بحر و بر رسانيدند و آوازهء مكارم اخلاق ايشان را در خواطر و ضمائر مثبت و مقرر گردانيد و چون دار الأمان ولايت گيلان از معظم ممالك اسلام است و درين كتاب برسبيل ايجاز و انتخاب در بعضى مواضع قلم فرخنده رقم به ذكر آن كامياب شده درين ولا شمه‌اى از احوال آن مملكت نسبت با معمورهء عالم در قلم مىآيد بر طريق استطراد و اللّه الهادى الى سبيل الرشاد .\r\nاحوال سلاطين گيلان تا زمان سلطان محمد خدابنده در اكثر تواريخ مذكور است و بيشتر پادشاهان كه اخبار ايشان در شاهنامه مسطور است آباى سلاطين گيلان بوده‌اند و شرح نسب و بزرگى حسب ايشان خلاصة الحكما و علامة العلما ، مولانا قطب الدين شيرازى « 606 » در كتاب درة التاج لغرة الدباج بيان فرموده و طهارت\r\n\r\n\r\n","description":"","footnote":"\r\n( 606 ) . ر ك براى وى و كتاب درة التاج به تاريخ ادب عربى از براكلمن ج 2 ص 212 و تكملهء آن كتاب ج 2 ص 296 .\r\nعلامهء شيرازى اين كتاب را به نام امير دباج بن فيل شاه بن رستم شاه نوشته ( از تكملهء مذكوره ) در صفحات آخر ديوان خودش ، شاه قاسم انوار گفته است :\r\n مير زمانه خسرو گيلان دباج شاه * دلها نگاه‌دار كه دلهاست شاه راه\r\nدانى گناه چيست فراموشى خدا * حق را نگاه‌دار كه وارستى از گناه \r\n","page_name":" 995 ","page_number":397},
  {"content":"\r\n\r\nآن عالى خاندان كه پدر بر پدر تا به آدم ملوك و انبيا بوده‌اند تعريف نموده و در سوابق سنوات اكثر اوقات بيشتر ولايات گيلانات در تصرف يك پادشاه بوده و به غير سلاطين آن‌جا كسى ديگر مدخل نمىنموده و درين ايام كه سنهء خمس و سبعين و ثمانمائه است ، تمام گيلانات در تصرف دو پادشاه است و دو تختگاه دارند * و از غايت موافقت آن دو تخت را يكى مىشمارند و سفيدرود درميان آن دو ولايت فاصله است * و از ميامن محاسن اتفاق كه ميان آن دو پادشاه نيكو اخلاق واقع است آن دو مملكت را با وجود توسط انهار و تعدد بلاد و ديار وحدتى جمعى و توحدى معنوى حاصل آمده و هريك از كمال اتحاد آن‌چنان است كه در مملكت ديگرى نافذ فرمان است . شرقى آب رود سفيد ولايت عالى جناب سلطنت مآب سيادت انتساب ، قطب السلطنة والدين كاركيا سلطان محمد « 607 » است كه به صحت نسبت به سيد عجم و عرب عليه الصلاة و السلام پيوسته است .\r\nبيت\r\n تا به حشراى دل ارثنا گفتى * همه گفتى چو مصطفى گفتى \r\nو تختگاه او شهر لاهيجان است و هفت بلده و قصبه و توابع دارد * و غربى سفيدرود « 608 » ، و مملكت حضرت سلطنت پناه سلطان علاء الدين دباج است كه ابا عن جد شرح نسب او در كتاب درة التاج لغرة الدباج مبين است و سرير سلطنت او بلدهء فومن است و آن نيز هفت شهر و قصبه و توابع دارد * و گيلان درميان معمورهء عالم قريب به وسط اقليم رابع واقع است . طول آن از جزاير خالدات هشتاد و پنج درجه و ده دقيقه و عرض آن از خط استوا سى و هفت درجه هميشه والى آن ولايت از مردم آن‌جا بوده و بيگانه مدخل ننموده و بيشتر رعيت آن مملكت سپاهى و تجار باشند و جمعى به حليهء فضل و دانش اتصاف دارند و صورت علم و حكمت بر صفحهء خاطر\r\n\r\n\r\n","description":"","footnote":"\r\n( 607 ) . ر ك به زامباور ص 193 .\r\n( 608 ) . يعنى در گيلان بيه پس .\r\n","page_name":" 996 ","page_number":398},
  {"content":"\r\n\r\nمىنگارند و از مشاهير روزگار كه به جود ابردست گهربار در ممالك جهان خاصه ولايت هندوستان چون خورشيد در نصف النهار به ملك تجار اشتهار يافته و با وجود ملك الأمرايى و فرمانروايى مملكت گلبرگه انوار اسرار علوم بر ضمير منير او تافته خواجه جلال الدين محمود قاوان * از ولايت رشت است و عالى جناب فضايل مآب خواجه غياث الدين عادلشاه « 609 » كه سلالهء اعاظم وزرا و امراى آن ولايت است و اصل عالى رتبتش از بلاد عرب و مدتى به تحصيل علوم دينيه و تكميل معارف يقينيه اشتغال دارد از ولايت فومن است و در تاريخ سنهء خمس و سبعين در هرات متوطن است و اگر كسى ميل تفصيل احوال ولايت گيلانات نمايد ، در تأليف خواجه عادلشاه مذكور كه در تعريف آن مملكت تحرير نموده مطالعه فرمايد . اين سطور به التماس دوستى نوشته شد و المأمور معذور .\r\nو لشكر شكستهء ميرزا سلطان ابو سعيد پيش از ولايت گيلان به جنگلستان تالش « 610 » رسيد و چندان‌كه آخر در ولايت گيلان مكارم اخلاق مشاهده نمودند به عكس آن اول در تالشستان « 611 » در زحمت و محنت بودند و چند روز در تالش به كوفت و مالش و آه و نالش به سر بردند تا عاقبت به انواع مشقت و زحمت جان از آن ورطه به در بردند و به گيلان درآمده عازم خراسان شدند .\r\nو ميرزا سلطان محمود با لشكرى كه در پناه رايت نصرت آيت او بود به طرف تختگاه پدر عزيمت نمود و از مملكت آذربايجان و عراق بيرون آمده به ولايت خراسان درآمد و از نشابور گذشته در صحراى فراه‌جرد ، امير اعظم مبارز الدين ولى بيك كه از جانب ميرزا ابو الغازى سلطان حسين به طرف مشهد رفته بود به مقابلهء ميرزا سلطان محمود درآمد و آتش قتال اشتعال يافت و چون لشكر ميرزا\r\n\r\n\r\n","description":"","footnote":"\r\n( 609 ) . ترجمه‌اش در حبيب السير ج 3 جزو 3 ص 329 دارد . در عهد سلطان حسين ميرزا وى چند سال صدر بود .\r\n( 610 ) . براى تالش ر ك به مسعود كيهان ج 2 ص 278 .\r\n( 611 ) . در نزهة القلوب ص 60 « ولايت طوالش » دارد .\r\n","page_name":" 997 ","page_number":399},
  {"content":"\r\n\r\nسلطان محمود به غايت بىضابطه بود عنان عزيمت به صوب هرات تافت و امير حسام الدين قنبر على از عظماى امراى ميرزا سلطان ابو سعيد كه پيش از آن از ولايت حصار شادمان عازم مملكت آذربايجان بود و در اثناى راه به موجب فرمان در خراسان توقف نمود ، درين ولا ، در دار السلطنهء هرات بود . چون ميرزا سلطان محمود پنج شنبه دوم رمضان صبحگاه نزول فرمود ، « 612 » امرا كه در هرات بودند به اتفاق اكابر مراسم تعظيم و اجلال و توقير و اقبال به‌جاى آوردند و شرايط پيشكش و نثار به تقديم رسانيدند و همين روز ، صباح امير سلطان ارغونى با جمعى كه از مصاف امير ولى بيك « 613 » بيرون آمده بودند رسيدند و روز جمعه سيم ماه خطبه به نام حضرت صاحبقران امير بزرگ تيمور گوركان و ميرزا سلطان ابو سعيد و ميرزا سلطان احمد و ميرزا سلطان محمود خواندند و از خواص و عوام نفير عام برخاست و فرياد و زارى از اوج سپهر زنگارى گذشت و درين روز واقعهء جانسوز ميرزا سلطان ابو سعيد در دار السلطنهء هرات ظاهر گرديد .\r\nبيت\r\n بگرديد عالم ز آيين خويش * كه آمد عجب مشكلى سخت پيش\r\nز اندوه آن ماتم جان گسل * روان گشته از ديده‌ها خون دل \r\nو لولهء حادثهء قيامت اثر علامت فزع اكبر به عالميان نمود و سيلاب اضطراب در جهان انداخت و به يك بار بصاير و ابصار و سراير و اسرار كبار و صغار ، اخيار و اشرار تيره و خيره ساخت .\r\nبيت\r\n گر درين ماتم نبودى روى خاك از گريه‌تر * خسرو سيارگان مىكرد بر سر خاك راه \r\n\r\n\r\n","description":"","footnote":"\r\n( 612 ) . اسفزارى : از عراق رسيد .\r\n( 613 ) . ر ك براى وى به دولتشاه 524 به بعد و لطائف نامهء فخرى و حبيب السير ج 3 جزو 3 ص 214 .\r\n","page_name":" 998 ","page_number":400},
  {"content":"\r\n\r\nاما چون حادثهء ضرورى است و كار از حيز تدبير بيرون  إِنَّا لِلَّهِ وَ إِنَّا إِلَيْهِ راجِعُونَ ،  « 614 » و خبر اين واقعهء هايل و آوازهء اين مصيبت از اقصاى تركستان و صحارى قلماق تا انتهاى ولايت آذربايجان و ممالك عراق بل در تمام آفاق اشتهار و انتشار يافت و شعلهء اين واقعهء سوزناك از مركز خاك تا محيط افلاك تافت . جهانيان مصرع\r\n با دجلهء اشك جامه در نيل زدند \r\nو خاطرهاى حزين را فى الجمله به وجود ميرزا سلطان محمود به هر نوع تسكين و تسلى بود . « 615 » ناگاه صباح شنبه چهارم ماه حصار اختيار الدين را در بستند و دلهاى غمگين شكسته را بار ديگر شكستند و كوتوال قلعه ياغى شده مردم جوق‌جوق روى اميد به اردوى ميرزا سلطان حسين آوردند و غلبهء تمام روى راست از شهر بيرون رفتند . ميرزا سلطان محمود « 616 » و جمعى امرا كه با او موافق بودند و به چشم بصيرت مشاهده نمودند كه در هرات جاى توقف نمانده و محل بودن نيست ، نيمروز كه خسرو سيارگان بر وسط السماء راست ايستاد ، ميرزا سلطان محمود عنان عزيمت به سمند باد رفتار داد و امير يار على مغول و امير قنبر على « 617 » ملازم ركاب شاهزاده از راه دروازهء خوش عزيمت نمودند « 618 » و در وقت بيرون رفتن ، يكى از مردم لئام بر بالاى بام بىادبانه حركتى كرد « 619 » و امير قنبر على به يك خدنگ جگردوز و نوك پيكان جانسوز روز عمر او به شب رسانيد و جهان را از ننگ وجود او باز رهانيد و امير حسن ملكى و امير بىنظير در شهر ماندند و آن شب به دستور معهود مردم بر سرباره رفته\r\n\r\n\r\n","description":"","footnote":"\r\n( 614 ) . سورة البقرة 156 .\r\n( 615 ) . اسفزارى : چون سلطان محمود ميرزا قايم مقام پدر بود .\r\n( 616 ) . ايضا : اگرچه در حداثت سن بود اما راى و تدبير پيران داشت .\r\n( 617 ) . حبيب السير : و جمعى ديگر از سالكان طريق يكدلى .\r\n( 618 ) . ايضا : روى توجه به صوب سمرقند نهاد .\r\n( 619 ) . اسفزارى : از بلاى بام سنگى به جانب ايشان انداخت .\r\n","page_name":" 999 ","page_number":401},
  {"content":"\r\n\r\nپاس داشتند . « 620 »\r\nبيت\r\n تا به وقتى كه دست صبح گشاد * از فلك عقدهاى در ثمين \r\nو امير سلطان و جمعى امرا و بهادران عازم جانب اردوى ميرزا سلطان حسين شدند و امير شيخ ابو سعيد جان در ميان « 621 » به داروغگى آمده ضبط شهر نمود « 622 » و منادى فرمود كه هيچ آفريده متعرض و مزاحم ديگرى نشود . باد صبا كه گره‌گشايى غنچه عادت قديم او بود ، از بيم او نسيم گل از صحن چمن نمىتوانست برد و شير ژيان كه خوردن دل آهوان شيوهء طبيعى او بود به جان ايشان سوگند مىخورد و شهر و بيرون به غايت مضبوط و محفوظ شد .\r\nو هشتم ماه ، « 623 » اكابر و اشراف و محترفه و اصناف به رسم استقبال بيرون رفته در شمال كوه با وليگاه به شرف تقبيل انامل فياض سرافراز شدند و ميرزا ابو الغازى سلطان حسين بهادر مجموع اكابر و اشراف را دلجويى نموده و نوازش فرموده عنايات پادشاهانه شامل احوال ايشان ساخت و آفتاب عاطفت سايهء مرحمت بر احوال رعيت انداخت و موكب همايون به فال سعيد و طالع ميمون بر تخت حاجى بيك فرود آمد و مير مبارز الدين ولى بيك كه در طرف مشهد مقدس رايت مبارزت برافراشته بود و سپاه شاهزاده ميرزا سلطان محمود را از پيش برداشته ، نهم ماه مظفر و منصور به اردوى اعلى ملحق شد و روز جمعه عاشر خطبه به نام و القاب\r\n\r\n\r\n","description":"","footnote":"\r\n( 620 ) . اسفزارى : تا امير سلطان ارغون و جمعى ديگر گزند و تعرّض نرسانند . - حبيب السير بعضى زوايد دارد .\r\n( 621 ) . جان در ميان كنايه از نهايت مهربان و دوستدار كه تا جان مضايقه ندارد ( فرهنگ آنندراج ) .\r\n( 622 ) . حبيب السير ج 3 جزو 3 ص 215 بعضى زوايد بر متن دارد راجع به حركت سلطان حسين از مرو به راه پنجده و در حال سلطان حسين شيخ ابو سعيد جان درميان را به داروغگى هرات . . .\r\n( 623 ) . حبيب السير : چهارشنبه هشتم ماه .\r\n","page_name":" 1000 ","page_number":402},
  {"content":"\r\n\r\nهمايون زيب و زيور يافت و خطيب را تشريف خاص پوشانيده زر بسيار به رسم نثار پاشيدند .\r\nبيت\r\n منبرى كاز زيور القاب او زينت گرفت * مشترى گوهر نثار فرق منبر مىكند \r\n\r\nجلوس حضرت معز الدنيا والدين ميرزا ابو الغازى سلطان حسين بر سرير سلطنت\r\nهر فرخ اخترى كه عنايت ملك ملك‌بخش تعالى و تقدس كوكب دولت او را در اوج صعود مسعود سازد و به اقتضاى  وَ اللَّهُ يُؤْتِي مُلْكَهُ مَنْ يَشاءُ  « 624 » رايت رفعت او را به ذروهء ثريا برافرازد و آفتاب سلطنت او را به حكم السلطان ظل اللّه سايهء خويش كرامت نمايد و شعاع تيغ جهانگشايش را عرصهء عالم اقطاع فرمايد و قوايم تخت بخت او را به فرق فرقد رساند و سرير سلطنتش را به چهارپايهء دوام ثبات دولت و رفعت بلند گرداند حكمة اللّه چندگاه او را به‌سان آفتاب و ماه در اطراف جهان حيران و سرگردان دارد تا به نظر اعتبار و چشم استبصار احوال روزگار و افعال ليل و نهار به سرآرد و هرگاه به نور طلعت عالم‌افروز سرير سلطنت جهان آرايد به‌سان مردمك ديده درعين عالم روشنى فزايد و چون ارادت ملك مستعان مملكت خراسان را به سلطان عالىشان متعالى مكان ، خورشيد آسمان پادشاهى ، جمشيد ايوان شاهنشاهى ،\r\nمصرع\r\n سلطان مشرقين و شهنشاه مغربين \r\nمعز السلطنة و الدنيا والدين ابو الغازى ميرزا سلطان حسين در ازل عنايت\r\n\r\n\r\n","description":"","footnote":"\r\n( 624 ) . آل عمران 26 .\r\n","page_name":" 1001 ","page_number":403},
  {"content":"\r\n\r\nفرمود و فرمان قضا جريان او را در آن مملكت امضا و اجرا نموده بود چند سال در مبادى احوال او را در اطراف و اكناف مىداشت و گاهى صورت مسرت و زمانى رقم غم بر لوح خاطر او مىنگاشت تا اسباب جهانگشايى مرتب شد و به آداب فرمانروائى مهذّب گشت و جمعى كه انديشهء سرافرازى و داعيهء گردنكشى داشتند پايمال قضا و قدر و دست فرساى خوف و خطر گشتند و مملكت خراسان به نوعى كه معروض و مشروح شد مسخر و مفتوح گشت .\r\nبيت\r\n بىدردسر نيزه و آمدشد پيكان * آن فتح كه مفتاح امان بود برآمد \r\nو حضرت سلطان كامكار از فضاى جانفزاى صحراى مختار روز جمعه عاشر رمضان پيش از نماز به عون عنايت پادشاه كارساز از راه كوچهء خيابان عزيمت نمود و در باغ زاغان بر سرير سلطنت خاقان جم فرمان نزول اجلال فرمود .\r\nبيت\r\n سرير سلطنت اكنون كند سرافرازى * كه سايه بر سرش افكند خسر و غازى \r\nجهانيان غلغلهء تهنيت و مباركباد از ايوان سبع شداد گذرانيدند و مراسم نياز و نثار به تقديم رسانيدند و آن حضرت پاى عزت بر سرير سلطنت نهاد و پشت دولت بر مستقر سعادت باز داد و روى به ترتيب مناظم امور و تنظيم مصالح جمهور آورد * و از ولايت بلخ و حدود بدخشان تا اقصى ولايت مازندران در تحت فرمان قرار يافت و سيلاب اضطراب كه طغيان طوفان داشت آرام گرفت .\r\nبيت\r\n آرام يافت در حرم امن وحش و طير * آسوده گشت در كنف عدل انس و جان \r\n\r\n","description":"","footnote":"","page_name":" 1002 ","page_number":404},
  {"content":"\r\n\r\n[ « 625 » و درين ايام ، قدوهء امراى نام و قبلهء صناديد عظام ، امير ثاقب ضمير صايب تدبير ، نظام السلطنة و الدولة والدين امير عليشير كه از قديم الأيام آباى كرام و اجداد عظام او در سلك امراى كبرا انتظام داشتند و در دولت خاندان ميرزا عمر شيخ صورت منقبت كوكلتاشى به قلم اعتبار بر لوح روزگار مىنگاشتند ، از طرف مملكت ماوراء النهر كه پيش ازين در زمرهء ملازمان افضل العلماء المحققين ، خواجه جلال الدين فضل اللّه ابو الليثى به عزم تحصيل علوم دينيه و تكميل معارف يقينيه رفته بود و در آن ولايت چندگاه سال و ماه و شام و سحرگاه انواع فضايل و كمالات اكتساب نموده و استفاضه از مجلس بزرگوار فيض بخش و استفاده از ضمير فائض انوار آفتاب درخش قطب الأولياء خواجه ناصر الدين عبيد اللّه سلمه اللّه و ابقاه مىفرمود رسيد و به دولت دست‌بوس و آغوش پادشاه اسلام پناه سرافراز گرديد و چون ايام عيد نزديك بود ، جناب امارت مآب ، از فروغ طبع چون آفتاب ، قصيدهء هلاليه به ترتيب غريب نظم فرمود و در روز عيد ، در جشن همايون گذرانيد و پادشاه اسلام پناه درهاى آبدار و جواهر شاهوار نثار فرق او ساخته مجلسيان را بهره‌مند و محظوظ گردانيد .\r\nنظم\r\n به‌سان گوهر عالم‌فروز شعرى گفت * كه در حساب نيايد بهاى آن گوهر\r\nز لطف آن در منظوم يادگار گذاشت * زمانه در صدف گوش همگنان گوهر\r\nز بحر خاطر او نظم يافت درّى چند * كه نزد عقل به از صد هزار كان گوهر \r\n\r\n\r\n","description":"","footnote":"\r\n( 625 ) . اضافه نسخه .\r\n","page_name":" 1003 ","page_number":405},
  {"content":"\r\n\r\n زعرض عقد ثريا فلك خجل گرديد * عيان چو ديد از آن نظم درفشان گوهر \r\nو اختيار و اقتدار آن امير نامدار در تمامت مملكت آن سلطان جم اقتدار از شرح و بيان گذشت و تمامت سرانجام امور عظام به حسن تدبير و لطف تقرير او مفوض گشت و ملقب به مقرب الحضرة السلطانى شد چنانچه شرح و بسط آن در سالهاى آينده از مساعدت وقت مأمول است ان شاء اللّه تعالى وحده 
  ] . *\r\nو همواره از طرف ولايت آذربايجان و مملكت عراق صناديد آفاق به درگاه عالم پناه مىرسيدند و به عواطف پادشاهانه و مراحم خسروانه مشرف مىگرديدند .\r\nامير سيد مراد كه در زمان دولت سلطان ابو سعيد در سلك امراى عظام انتظام داشت ، با جمعى برادران و متعينان ماوراء النهر و خراسان به آستان سلطنت نشان آمدند و هريك مناسب قدر و مرتبه به مناصب رسيدند . امير سيد مراد در ديوان اعلى شرف امارت يافت و امير نظام الدين عبد الخالق فيروزشاهى نيز و باقى به عنايت مخصوص شدند .\r\nقطعه\r\n جهانيان همه دارند چشم آن‌كه كند * ز خاك درگه او توتياى ديدهء خويش\r\nشدست كعبهء حاجات درگهش زان رو * نهاده‌اند به دو رو توانگر و درويش \r\nو درين ولا ، جناب دستور اعظم خواجه قطب الدين طاووس سمنانى به اتفاق جناب فضايل مآب مولانا قطب الدين الخوافى و جناب وزارت انتساب خواجه سيف الدين مظفر شبانكاره * از جانب عراق رسيدند و هريك به منصب عالى اختصاص يافتند . خواجه قطب الدين طاووس سمنانى به تشريف اشراف ديوان مشّرف شد و خواجه سيف الدين مظفر به وزارت مقرر گشت .\r\n\r\n","description":"","footnote":"","page_name":" 1004 ","page_number":406},
  {"content":"\r\n\r\n خجسته وزيرى كه در ربع مسكون * نظيرش بجز چشم احول نديده \r\nو بعد از چند روز مولانا قطب الدين منصب صدارت يافت .\r\nو ميرزا ابو الغازى سلطان حسين بر تخت بخت مقام و آرام فرمود و بر مسند سلطنت و چهار بالش مملكت بار عام داده بود و امراى كامكار و مقربان نامدار در صنوف خدمت جوزا مثال كمر اطاعت و امتثال برميان جان بسته و به پاى بندگى ايستاده و هريك برحسب اختلاف طبقات و تفاوت درجات دست بر دست نهاده منتظر اشارت سلطان جهان‌ستان بودند .\r\n ز بس هجوم اكابر چنان شده است درش * كه آفتاب به صد حيله يابد آن‌جا بار \r\nگاه به استماع قضاياى دعاوى رعايا كه ودايع آفريدگارند به موجب كلكم راع و كلكم مسئول عن رعيته مشغول مىگشت و بر طريق امر جزم  فَاحْكُمْ بَيْنَ النَّاسِ بِالْحَقِّ  « 626 » حكم مىفرمود و گاه نظر غضب بر كار ظالمان بدخصال مىانداخت و براندازهء جرم و خطاى اين طايفه فرمان مىفرمود .\r\nو چون خاطر حق پذيرش از نوازش متظلمان و گذارش متعديان فراغت يافت ، عنان عزيمت به طرف بزم طرب و مجلس عشرت تافت و فرمان داد كه اسباب مسرت مهيا گردانيدند و مغنيان زهره الحان آواز رود و سرود به فلك رسانيدند .\r\nبيت\r\n باز در بزم طرب آهنگ عشرت‌ساز شد * بر رخ درماندگان درهاى دولت باز شد\r\nباز آواز بريشم رفت تا چرخ برين * ارغنون ساز فلك را نغمهء دمساز شد \r\n\r\n\r\n","description":"","footnote":"\r\n( 626 ) . سورة ص 36 .\r\n","page_name":" 1005 ","page_number":407},
  {"content":"\r\n\r\n باز بىانديشه ساقى شيشهء مى باز كرد * شيوهء شوخى و سرمستى زسر آغاز شد \r\nساقى ماه رخسار ، كه خورشيد از غيرت ديدار او تافته شده از غايت خجلت در زمين فرومىرفت و ماه در پيش عارض آفتاب‌وش او به هيچ‌وجه برنمىآمد ، از ساغر سيمين لعل مذاب و ياقوت ناب در كام جان حريفان مىريخت و چشمهء آفتاب تابان را با ماه درخشان قران مىداد و بادهء خوشگوار كام نشاط و طرب را آب داده گره غم و اندوه از دلهاى تنگ مىگشاد .\r\nبيت\r\n حبذا بادهء طرب انگيز * كرده بازار لهو و عشرت تيز\r\nساغرش چون نهند اندر دست * هم زبويش خرد شود سرمست\r\nمست ازو گر نگشت ساغر هم * از چه از دست مىشود هردم \r\nو چون مجلس بزم و حضور به انواع بهجت و سرور زيب و زينت يافت و انوار التفات پادشاهانه بر ترتيب آن بزم خسروانه تافت ، درين اثنا ، ميرزا ابو الغازى سلطان حسين را داعيهء عقد ازدواجى و باعثهء عقد امتزاجى با در درج سلطنت و درى برج خلافت شهر بانو بيكه بنت سلطان سعيد شهيد ميرزا سلطان ابو سعيد از خاطر همايون سربرزد و فرمود كه اسباب ملاهى و مناهى را چون مهره‌هاى نرد از روى بساط دهر برچيدند و مجلس شرع شريف آراسته شد و بندگان حضرت نيشكروار با دل پرحلاوت چند جا كمر خدمت بسته اسباب ضيافت براى ترتيب زفاف جمع آوردند و مجلس شادمانى را چنان آراستند كه سپهر جهان گشته با هزاران ديده چشم حيرت به نظارهء آن گشاد و زواهر جواهر انجم كه سالها در جيب و دامن پرورده بود به رسم تهنيت و نثار بر طبق عرض نهاد و در وقتى كه عروس عالم‌افروز نقاب كحلى شب بر رخسار جهان‌آراى بست و كواكب ثواقب چشمهاى جهان‌بين به مشاهدهء طلعت ماه تمام گشاد و در زمان سعد سعادت‌افزاى و طالع مبارك\r\n\r\n","description":"","footnote":"","page_name":" 1006 ","page_number":408},
  {"content":"\r\n\r\nدولت‌نماى عقد الفت و قاعدهء محبت منتظم و مستحكم گشت و شبه بيگانگى به گوهر يگانگى بدل شد و پردهء ظلمات از پيش چشمهء روشن آب حيات برخاست و قران مشترى با زهرهء زهرا در جهان پديد آمد و قصر دولت پرويز از پرتو شمع رخسار شيرين منوّر شد و از تأثير اين قران سعدين كه ادوار فلكى بعد قرنها بر سپهر دولت نمود آثار سعادت كواكب بر صفحات احوال كاينات ظاهر خواهد بود و ابواب دولت و كامرانى و اسباب مسرت و شادمانى بر اصناف خلايق خواهد گشود . « 627 »\r\nبيت\r\n اتفاق هر دو عالى كرد قدر تاج و تخت * اتصال هر دو روشن كرد چشم ملك و دين \r\nو پادشاه دريا عطا دست عنايت و افضال به بذل اموال برگشاد و جهان را از بزم جم و يسون فريدون ياد داد .\r\nبيت\r\n زين سان كه بود بزم و سخايش فلك پير « 628 » * ديگر نكند ياد ز جمشيد و فريدون \r\nميرزا ابو الغازى سلطان حسين چون به عون ملك مستعان مملكت خراسان مسخر فرمود و به تجديد عروس ملك با صورتى هرچه زيباتر از پردهء غيب روى نمود ، راى جهان‌آراى آن پادشاه جهانگشا به اقتضاى  هُوَ أَنْشَأَكُمْ مِنَ الْأَرْضِ وَ اسْتَعْمَرَكُمْ \r\n\r\n\r\n","description":"","footnote":"\r\n( 627 ) . در حبيب السير ج 3 جزو 3 ص 216 بعد ذكر مقارنهء زوجين مثل متن گفته كه « به حسب اقتضا و قضا ميان زوجين اتفاق نيفتاد و بعد از چندگاه سلطان حسين او را طلاق داد و با خواهرش پاينده سلطان بيگم نكاح كرد » .\r\n( 628 ) . در نسخ ديگر : اى شاه جوان بخت ز جودت . . . .\r\n","page_name":" 1007 ","page_number":409},
  {"content":"\r\n\r\n فِيها  « 629 » از ديرباز مايل آن بود كه چهار باغى نمودار خلد برين و قصرى « 630 » رشك نگارخانهء چين طرح اندازد و بناى عالى و اساس متعالى مكمل و مرتب سازد و با وجود چندان باغهاى رعنا و قصرهاى دلگشا كه از حضرت خاقان سعيد و اولاد رشيد آن حضرت درغايت لطافت معمور و آبادان بود ، همت عالى او به آنها قناعت ننمود و به چهار باغ و قصرى از آن بزرگتر فرمان فرمود « 631 » و در شرقى شمال شهر ، در آن مقام كه آن پادشاه فلك احترام جهان را به فروغ طلعت عالم‌افروز منور ساخت و آفتاب ولادت سايهء سعادت بر جهان انداخت ، طرح باغ و كوشك قرار يافت و انوار التفات بر ترتيب اسباب آن تافت و مهندسان حاذق و فيلسوفان مدقق طالع وقت اختيار كرده و زمان بنا قرار داده معماران دانا و بنايان توانا طرح چهار باغى چهار صد و چهل جريب و قصرى عالى درميان چهار باغ بنياد نهادند و استادان و اجور « 632 » به اهتمام تمام از بام تا شام در كار عمارت قيام نمودند و اركان دولت و ديوانيان وجوه عمارت و مؤنات و اسباب و آلات و ادوات بر متوجهات ولايات حواله داشتند و محصلان غلاظ و شداد برگماشتند و از اطراف ممالك اصناف صناع و انواع محترفه طلبيده سرهاى كاربر امرا و اركان دولت قسمت رفت و معماران امين و سركاران باريك بين تعيين نمودند و هر بامداد كه معمار كرهء زمين از براى استعمار ممالك خاك قدم بر سر ديوان افلاك مىنهاد هركس در هر عمل كه مخصوص او بود داد مهارت و چابكدستى مىداد تا آن زمان كه كفهء زرناب آفتاب از عمود معيار معدل النهار مايل گشته و بر افق غرب مىنشست ترازوى اجرهء اجور بر آرزوى خاطر هريك مشحون و مبرور مىگشت و همه شاكر از سعى مشكور راضى و مسرور به\r\n\r\n\r\n","description":"","footnote":"\r\n( 629 ) . سورة هود 61 .\r\n( 630 ) . حاشيه نسخه : قصر جهان‌آراى - حاشيه ديگر : عمارت باغ و قصر جهان‌آراى .\r\n( 631 ) . در حبيب السير ج 3 جزو 3 ص 216 گفته است كه « باغ مراد » كه بعد از چندگاه به « باغ جهان‌آرا » موسوم شد « چهارصد و چهل جريب بود » .\r\n( 632 ) . اجور جمع اجراست اما مصنف اين كلمه را گويا به معنى اجراء جمع اجير آورده است .\r\n","page_name":" 1008 ","page_number":410},
  {"content":"\r\n\r\nمنازل خود مىرفتند تا به اندك زمانى كار جهانى ساخته و مهمات عمارت پرداخته شد . * رجاى واثق كه به خير و خوبى حسن اتمام و شرف اختتام يابد و آفتاب دولت و سعادت بر اطراف و اكناف آن تابد و اللّه الموفق و المعين و به باغ جهان‌آراى موسوم شد و چهار طرف آن باغ بهشت آثار به انواع اشجار ميوه‌دار و درختان ديگر از سرو و صنوبر و بيد و چنار و تاكهاى انگور و گلهاى رنگين رشك رخسار حور آراسته شد و در تعريف باغ گويد :\r\nنظم\r\n چمنها چو باغ جنان راست شد * شه كامران هرچه مىخواست شد\r\nز سرو و صنوبر ، زبيد و چنار * شد آراسته هر طرف جويبار\r\nز الوان اشجار ميوه رسان * برون از شمار است و افزون ز سان\r\nز شفتالو و سيب و امرود و به * كاز آن نيست اندر جهان ميوه به\r\nزبان گر كند شرح آنها بيان * ز شفتالو پرآب گردد دهان\r\nچو از سيب و امرود سودا پزم * ز حسرت لب خود به دندان گزم\r\nبهى را عجب گونهء رنگ و بوست * يكى رنگ عاشق دگر بوى دوست\r\nگل از طلعت يار دارد نشان * كازو مىرسد روح و راحت به جان\r\nبود تاك رز طرفه شاخ نبات * كازو شد عيان عين آب حيات\r\nمى آب حيات است و ساقى خضر * به آب حيات است باقى خضر\r\nزمى بس كه شد مست و شيدا قلم * به جاى سر اين‌جا نهد پا قلم \r\nبه اين نوع تزيين و آيين چمنها و بساتين رقم فرمود و امراى عظام ، صبح و شام ، غايت اجتهاد و اهتمام بذل نمودند .\r\n\r\nذكر حالات كه در خراسانات و ساير ولايات واقع شد\r\nميرزا سلطان ابو سعيد ، در آن زمان كه رايت آفتاب اشراق به صوب مملكت\r\n\r\n","description":"","footnote":"","page_name":" 1009 ","page_number":411},
  {"content":"\r\n\r\nعراق برافراخت و عزم يورش آن ممالك مصمم كرد ، شهزادهء عالى جناب غياث الدين ميرزا سلطان احمد را كه اكبر اولاد او بود و به كمال عدالت ضبط سمرقند مىنمود مقرر فرموده بود كه هرگاه خبر ظهور ميرزا سلطان حسين از جانبى به ثبوت پيوندد ، ميرزا سلطان احمد با لشكرهاى توران زمين عازم دفع او شود و در وقتى كه ميرزا سلطان ابو سعيد در مضيق مقابله و مقاتلهء امير حسن بيك به تنگ آمده بود صيت صولت و آوازهء عزيمت ميرزا سلطان حسين از طرف ولايت نسا و ابيورد در ممالك خراسان و ماوراء النهر ظاهر شد و امير تاج الدين حسن ملكى كه حاكم دار السلطنهء هرات بود حصار و برج و باره ضبط فرمود و صورت واقعه به جانب دار الملك سمرقند ارسال نمود و ميرزا سلطان احمد با لشكرى گران از اطراف ولايات ماوراء النهر و تركستان قريب پنجاه هزار سوار نامدار و دلاوران شجاعت شعار از جيحون گذشت و به سرعت تمام متوجه هرات شد « 633 » و چون به حدود مرغاب رسيد ناگاه خبر واقعهء ميرزا سلطان ابو سعيد شنيد و ميرزا سلطان حسين جمعى كه از طرف ولايت آذربايجان آمده بودند و اين خبر رسانيده همان جماعت را به جانب ميرزا سلطان احمد فرستاد و شرح واقعه اعلام داد و سپاه ماوراء النهر چند روز متردد بودند و عاقبت مراجعت نمودند .\r\nو درين اثنا ، خلف اعاظم الأمراء امير زين العابدين ارلات « 634 » به رهنمونى دولت به اردوى ميرزا سلطان حسين آمد و به عواطف پادشاهانه اختصاص يافته به موجب فرمان متوجه تسخير ولايت بلخ و شبورغان شد و ميرزا سلطان محمود كه هرات را گذاشته عازم كنار جيحون بود ، در اثناى راه ، با امراى ارلات ملاقات نمود و از طرفين به مقابله پيش آمدند و آتش قتال اشتعال يافت . ميرزا سلطان محمود يار على\r\n\r\n\r\n","description":"","footnote":"\r\n( 633 ) . در حبيب السير ج 3 جزو 3 ص 192 گفته است كه سلطان احمد بعد از واقعهء قراباغ به عزم تسخير ولايات خراسان از آب آمويه بگذشت و چون به حدود اندخود خبر استيلاى سلطان حسين شنيد به صوب سمرقند مراجعت كرد .\r\n( 634 ) . ر ك به حبيب السير ص 23 جزو 3 جلد 3 .\r\n","page_name":" 1010 ","page_number":412},
  {"content":"\r\n\r\nمغول را با فوجى دلاوران در برابر مخالفان باز داشته و اسباب پادشاهى گذاشته از ميانه كناره گرفت و يار على مغول گرفتار شده در هرات به قتل رسيد و امير زين العابدين به اتفاق عم خود امير مظفر الدين پير محمد ولد امير يادگار شاه ارلات ولايت و شهر بلخ و تمامت آن حدود را در قبضهء اقتدار آورد .\r\nو ميرزا سلطان حسين ، بعد از فتح هرات ، امير شيخ زاهد طارمى را كه در سلك امراى عظام انتظام داشت به حكومت ولايت استراباد مقرر فرمود و او به آن ملك رفته حدود آن مملكت را به واجبى ضبط نمود و ميرزا منوچهر برادر اكبر ميرزا سلطان ابو سعيد كه از ورطهء واقعهء آذربايجان جان به حدود ولايت مازندران رسانيد در نواحى مملكت سارى و رستمدار رايت عظمت بلند گردانيد و داعيهء جهانگشايى و فرمانروايى داشت . امير شيخ زاهد آن خيال محال در دماغ او نگذاشت و ناگهان بر سر او تاخت و ولايت وجود او را از والى حيات باز پرداخت .\r\nمصرع\r\n همچون گل ناشكفته در خاك بريخت \r\nو شاهزاده ميرزا محمد سلطان مشهور به كيچيك * ميرزا كه خواهرزادهء ميرزا سلطان حسين بود با والده و والد خود ميرزا سلطان احمد بن ميرزا سيدى احمد بن ميرزا ميرانشاه بن سلطان صاحبقران امير تيمور گوركان از طرف قراباغ « 635 » اران به سلامت بيرون آمده بود به هرات رسيدند و ميرزا سلطان حسين همه را رعايت و عنايت فرمود و دلجويى و نوازش نمود و ميرزا كيچيك را خيل و سپاه و سراپرده و بارگاه و امرا و وزرا مقرر ساخت و چتر و علم برافراخته طوق و نقاره‌خانه زلزله در جهان انداخت و عنان مهمات كلى در قبضهء اهتمام او نهاد و راى او را در ملك و مال اثر تمام داد . « 636 »\r\n\r\n\r\n","description":"","footnote":"\r\n( 635 ) . ر ك به ليسترينج ص 179 .\r\n( 636 ) . بعدش در چند نسخه : و آن حضرت را تحصيل علوم دينيه و تكميل معارف يقينيه و حسن ارادت و اعتقاد به اهل اللّه و انتظام در سلك ارباب انتباه ضمايم ساير اوصاف تواند بود .\r\n","page_name":" 1011 ","page_number":413},
  {"content":"\r\n\r\nو ملك نظام الدين شاه يحيى « 637 » والى ولايت سيستان كه در يورش آذربايجان ملازم اردوى ميرزا سلطان ابو سعيد گوركان بود و امير حسن بيك بعد از واقعه ، شاه يحيى را رعايت تمام فرمود و نشان داده به ولايت او رخصت داد ، چون به ولايت استراباد رسيد ، امير شيخ زاهد او را غارت كرده به جانب هرات فرستاد و شاه يحيى روى اميد به درگاه سلطنت پناه ميرزا سلطان حسين نهاد و ميرزا سلطان حسين شاه يحيى را نيك ديد و احوال پرسيد .\r\nو هم درين ولا ، امير حسن شيخ تيمور كه در سنهء خمس و ستين در وقتى كه ميرزا سلطان حسين محاصرهء هرات فرموده بود ، امير حسن از جانب او برگشته به شهر التجا نمود - چنانچه شرح آن گذشت - و ميرزا سلطان ابو سعيد او را تربيت و عنايت فرمود و از نواحى قراباغ اران به حكومت بعضى ولايات آذربايجان فرستاده بود و بعد از واقعه متوجه خراسان گشته ، نمدپوش به هرات آمد و شرف بساط بوس دريافت و ميرزا سلطان حسين رقم عفو بر جرايد جرايم او كشيده آفتاب عنايت آن حضرت بر چهرهء احوال او تاخت و حكومت ولايت سيستان و گرمسير و قندهار و كابل به جانب او باز گذاشت و رايت دولت او را در آن ممالك برافراشت .\r\n\r\nشرح احوال ولايت ماوراء النهر و ذكر شاهزادگان در آن ملك و ساير ولايات\r\nچون خبر واقعهء جانسوز و اثر حادثهء محنت اندوز به ولايت ماوراء النهر و تركستان رسيد ، از نهيب واقعهء قيامت اثر تمام آن ممالك زير و زبر گرديد و از بدايت ولايت قلماق تا نهايت صحراى تقماق و دشت قبچاق به نوعى به هم برآمد كه غلغله در بحر و بر و زلزله در هر كشور افتاد و آن مملكت معمور و رعيت مسرور خرابتر از ساحل دريا در روز باران و غمگين‌تر از خاطر دانا از جور زمان شد و نفوس شريف كه پاى بر سرير عزت و سرورى مىنهاد به صد هزار خوارى بر خاك مذلت افتاد و\r\n\r\n\r\n","description":"","footnote":"\r\n( 637 ) . ر ك به زامباور ص 200 به بعد . وى از سنهء 842 تا 885 فرمانروانى كرد .\r\n","page_name":" 1012 ","page_number":414},
  {"content":"\r\n\r\nچندين خرمنهاى آرزو به باد بىنيازى رفت و چندين گوهرهاى اميد در درج روزگار سربسته ماند و زمانه چنانچه عادت اوست هر عطيت كه به عاريت داده بود بازستد و درهاى عيش و عشرت بر روى رعيت آن ولايت بربست . امواج درياى فنا تا بحر اخضر فلك رسيد و افواج فتنه و بلا در اطراف آفاق ظاهر گرديد . از ناله و زارى اطفال ناز پرورده ديدهء سپهر خون گريست و از نوحه و شيون مرد و زن زمين باوقار در اضطراب آمد . در هيچ گلبنى گلى و بر هيچ شاخى بلبلى و در هيچ جامى ملى نماند . در اطراف چمن به‌جاى درخت گل خار مغيلان رسته و بر منبر زمرّدين شاخ كه بلبل خوش‌نوا خطبهء غرا مىخواند زاغ زشت‌آوا نشسته . در مقامى كه ساقيان نازنين به ساعدهاى سيمين در جامهاى زرين شراب ناب مىدادند سنگدلان سخت‌جان از صراحى دل نازك‌تنان خونهاى ميگون گشادند . چشم آمال و امانى خيره و رخسار مسرت و شادمانى تيره شد .\r\nبيت\r\n ببين چه زيروزبر شد ز چرخ دولابى * چو راند بر سر آن ملك موج آب فنا \r\nميرزا سلطان احمد با ديدهء پرآب و سينه‌اى از آتش اندوه دل در اضطراب به اتفاق اعيان دهر و متعينان ماوراء النهر چند روز از صبح تا شام به ختمات كلام ملك علام و رسم آش و اطعام اهتمام نمودند و آيين عزا به‌جاى آوردند و ترويح روح سلطان سعيد شهيد را صدقات به فقرا رسانيدند و بعد از فراغت از مهم تعزيت انجمنها ساختند و قرعهء مشورت درميان انداختند و بعد از گفت و شنيد بسيار ، راى بر آن قرار يافت كه شاهزاده غياث الدين ميرزا سلطان احمد كه ارشد اولاد است با برادران طريقهء محبت مسلوك دارد و غبار آسيبى بر آيينهء خاطر حزين ايشان نگذارد .\r\nمصرع\r\n كايينه همان به كه برو گرد نباشد \r\nميرزا سلطان احمد سخن نيكخواهان به سمع رضا اصغا نمود و فرمود كه\r\n\r\n","description":"","footnote":"","page_name":" 1013 ","page_number":415},
  {"content":"\r\n\r\nحكام و داروغگان قلاع و بقاع كه در اطراف ممالك سرباز زده‌اند و پاى از سرحد بندگى و فرمان‌بردارى بيرون نهاده همه را دلجويى نمايند و به نام هريك استمالت نامه‌اى قلمى فرمايند مضمون آن‌كه از صوت نقاره و آواز طبلى كه بر مركب بىنوايى بار كنند صيت و آوازه حاصل نشود و از صداى ناى و غريو كوس كه بر كوههء ناقهء صاحب فاقه‌اى بندند زيادت ناموسى پيدا نگردد و از دراعهء طالب علمى كه به تاراج برند درع داودى نتوان ساخت و از سكين مسكينى كه به غارت و تالان ستانند ذوالفقار حيدرى نشايد كرد و از پاى ملخ كه از دست مورى بازگيرند طعمهء لشكر سليمان نتوان داد از كهنه دواجى كه از دوش محتاجى در ربايند كسوت شهر يارى حاصل نشود و از ساز مطربانى كه مرسومشان بر گدايان بينوا حواله كنند ،\r\nمصرع\r\n جز نالهء زار برنيايد \r\nو از قلعه و سورى كه به نوحهء بيوه زنان معمورش كنند پناهى نتوان ساخت .\r\nپوش و خفتانى كه از مال مقتولان مظلوم سازند مانع تير قضا نشود و جوشن و برگستوانى كه از وجه مظلومان محروم ترتيب كنند دافع بلا نگردد .\r\nو چون حكام و داروغگان كه در اطراف مملكت ماوراء النهر و تركستان سر به عصيان برآورده بودند استمالت‌نامه‌ها به ايشان رسيد و بر مضمون آن اطلاع يافتند ، مجموع عنان ارادت به صوب انقياد و متابعت تافتند و طوق عبوديت در گردان اطاعت انداخته خاك درگاه همايون توتياى ديدهء دولت ساختند و پيش بارگاه پادشاه كه سجده‌گاه جباه قهاران و بوسه جاى شفاه جباران روى زمين است رخسار خاك ببوسيدند و انواع تحفه و پيشكش به موقف عرض رسانيدند و همه اجازت مراجعت يافته به انعامات و تشريفات شادمان و بهره‌مند شدند و تمام مملكت ماوراء النهر و تركستان فرمان قضا جريان را امتثال و اذعان نمودند و اطراف و اكناف آن بلاد و ديار در كنف امن و امان و پناه عدل و احسان قرار يافت و احوال دولت و امور\r\n\r\n","description":"","footnote":"","page_name":" 1014 ","page_number":416},
  {"content":"\r\n\r\nسلطنت به تازگى نظامى از سرو قوامى ديگر گرفت .\r\nبيت\r\n طايع امر او زمين و زمان * تابع حكم او قضا و قدر \r\nو درين مقام كميت خوش خرام قلم رقم اولاد امجاد حضرت سلطان سعيد شهيد مىنمايد و در ميدان داستان هريك قدمى چند مىپيمايد .\r\nسلطان سعيد چون در مملكت آذربايجان شهد شهادت چشيد ، آن حضرت را ده * پسر نامور كه داعيهء ضبط تخت پدر داشتند موجود بودند و هريك را خيال استقلال در خاطر خطور مىنمود . اسامى نامى شاهزادگان برين موجب است :\r\nميرزا سلطان احمد ، ميرزا سلطان محمود ، ميرزا سلطان محمد ، ميرزا شاهرخ ، ميرزا الغ بيك ، ميرزا عمر شيخ ، ميرزا ابا بكر ، ميرزا سلطان مراد ، ميرزا سلطان خليل ، ميرزا سلطان ولد .\r\nو در حالت واقعهء ضرورى بعضى ازين شاهزادگان در اردوى اعلى بودند و باقى در اطراف ممالك محروسه ضبط ولايات مىنمودند و شرح بعضى حالات و عرض حكايات هريك از مساعدت وقت مأمول است :\r\nميرزا سلطان محمد و ميرزا شاهرخ در آذربايجان محبوس شدند « 638 » چنانچه مسطور گشت .\r\nو ميرزا سلطان محمود به هرات آمده و عازم ماوراء النهر شده از جيحون گذشت و شرح آمدن او به خراسان در بيان آمد . چون ميرزا سلطان محمود از جيحون عبور نمود و در سمرقند نزول فرمود ، ميرزا سلطان احمد مقدم او را گرامى داشته و اختيار ديوان اعلى به راى صواب نماى او گذاشته چندگاه در غايت صدق و صفا و كمال مهر و وفا بودند و از طرفين آداب اخوت و آثار مروت به يكديگر مىنمودند و اتفاق نيت و اتحاد عقيدت از جانبين حاصل آمد و مصافات تمام كما هى بين الماء\r\n\r\n\r\n","description":"","footnote":"\r\n( 638 ) . شرح حال ايشان در حبيب السير ج 3 جزو 3 ص 162 دارد .\r\n","page_name":" 1015 ","page_number":417},
  {"content":"\r\n\r\nوالمدام پيدا شد . درين اثنا ، جمعى بىعاقبت « 639 » كه سر تيزان فتنه و فساد و پيشوايان شر و عناد بودند و پيوسته در انهدام اساس مودت سعايت و ابرام مىنمودند ميرزا سلطان محمود را بر آن داشتند و صورت اين معنى بر لوح خاطر او نگاشتند كه به قصد جهانگشايى و عزم فرمان‌روايى از صحبت برادر جدايى جويد و چون آفتاب به زبان شمشير مالك رقاب سخن ملك‌ستانى گويد و بدين نيت به عزيمت شكار از ظاهر سمرقند سوار شد و به سعى امير قنبر على متوجه ولايت حصار گشت و آن مملكت در قبضهء اقتدار آورده لشكر بسيار در پناه رايت نصرت شعار قرار يافت * و ميرزا سلطان احمد از استماع اين خبر متغير گشته به جمع سپاه فرمان داد و با غلبهء عظيم رو به ولايت حصار نهاد و چون آن دو لشكر نزديك يكديگر رسيدند و اسباب مصاف و امور محاربه انتظام يافت شيران بيشهء شجاعت و دليران پيشهء جلادت در كوشش آمدند و به عنايت يزدانى و قوت آسمانى ماه رايت ميرزا سلطان احمد از مطلع فتح و ظفر طالع شد و اجرام نوربخش فروزندهء اعلام دولت و اقبال او گشت و ميرزا سلطان محمود هزيمت يافته عنان عزيمت به صوب كنار آب تافت و ميرزا سلطان احمد به طرف سمرقند معاودت نمود و عزم استيصال برادر به كلى نفرمود و در سال آينده باقى احوال گفته‌ايد ان شاء اللّه تعالى .\r\nميرزا سلطان ابو سعيد مملكت كابل و غزنين و افغان تا حدود هندوستان به اختر برج سلطنت و گوهر درج خلافت ميرزا الغ بيك ارزانى داشته سرير سلطنت يمين الدوله سلطان محمود غازى را به فرزند سعادتمند گذاشته بود و شرح اين حال آن است كه امير بابا كه از امراى آن حدود بود و اظهار بندگى و دولتخواهى نسبت با دولت ميرزا سلطان ابو سعيد مىنمود به توسط جناب فضيلت شعار ضياء الدين مولانا يوسف عطار به موقف عرض رسانيد كه اگر يكى از شاهزادگان به ايالت مملكت كابل نامزد شود امير بابا كمر عبوديت بسته وظيفهء جان سپارى به تقديم رساند .\r\n\r\n\r\n","description":"","footnote":"\r\n( 639 ) . در حبيب السير ج 3 جزو 3 ص 194 نامهاى بعضى ازين مغويان را آورده يعنى « احمد مشتاق و سيد بدر و خسرو شاه و بعضى ديگر از مغويان درگاه » .\r\n","page_name":" 1016 ","page_number":418},
  {"content":"\r\n\r\nملتمس امير بابا ملايم مزاج همايون آمده ميرزا الغ بيك را به آيين پادشاهى و يوسون شاهنشاهى روان فرمود و امير بابا مدتى بر جادهء عبوديت مستقيم بود . عاقبت كفران نعمت غبار ادبار بر روى روزگار او نشاند و از مخصوصان شاهزاده اتكه و جمعى امرا و مقربان را به قتل رسانيده و شاهزاده را مضبوط مىداشت . برادران امير بابا ، دريا خان و آفاق خان كه ازو كينهء ديرينه داشتند به رسم مشورت به خلوت درآمده بابا را از ميان برداشتند و چون در زمان عصيان امير بابا ، جمعى امراى عظام مثل امير محمد امير برندق برلاس و امير قنبر على و امير بابا كوكلتاش و ديگر امرا جهت استخلاص ميرزا الغ بيك متوجه مملكت كابل شده بودند و برادران امير بابا گمان بردند كه امرا به موجب فرمان ولايت را از ايشان گرفته به امير محمد امير برندق خواهند داد ، ايشان به طريق فرار راه ادبار پيش گرفته به حدود هند رفتند و ميرزا الغ بيك را همراه بردند . جمعى مردم افغان ازين معنى خبر يافته و به عزم دستبردى به جانب برادران امير بابا شتافته نيم شب به كنار اردوى ايشان رسيدند و هم در شب شاهزاده را به دره‌اى درآوردند كه هزاران از ايل ايشان در آن‌جا بود و پيش دره را به سنگهاى محكم استوار كردند و مخالفان تا سنگها از پيش برداشتند ، بندگان دولتخواه مسافتى راه به ايشان گذاشتند و شاهزاده را به امير محمد برندق و ساير امرا رسانيدند و امرا همه را به رعايت و مرحمت خوشوقت گردانيدند و بعضى از آن جماعت به پايهء سرير اعلى آمدند و ميرزا سلطان ابو سعيد انواع تربيت و عنايت فرمود و مجموع را به اسب و زر و كلاه و كمر و چارغب طلادوزى و باقى تجملات و سيورغالات ديگر معزز و مكرم ساخت و آفتاب دولت سايهء سعادت بر احوال ايشان انداخت و همچنين هريك از امرا و اركان دولت را به رعايت ايشان اشارت فرمود و اجازت يافته به اوطان خود رفتند و امير قنبر على دريا خان را گرفته بند فرمود و عزم تسخير ولايت هندوستان نمود و به اتفاق امرا تا دروازهء ملتان رانده تمام آن حدود را به باد تاراج داد و آتش قهر الهى در تر و خشك آن بيشه‌ها افتاد و والى ملتان طاقت و توان مقابلهء لشكر منصور نياورده راى او اقتضاى آن كرد كه خدمت شيخ ابو سعيد *\r\n\r\n","description":"","footnote":"","page_name":" 1017 ","page_number":419},
  {"content":"\r\n\r\nكه از فرزندان شيخ فريد شكر گنج بود به رسم رسالت به درگاه عالم پناه ارسال نمود و به موقف عرض رسانيد كه هميشه اين ولايت باجگزار و فرمان‌بردار اين دولت پايدار بوده و هرگز آثار خلاف اظهار ننموده . اميدوار كه دست تطاول امير قنبر على را ازين ولايت كوتاه گردانند تا به فرمان همايون مال مقررى به خزانهء عامره رسانند .\r\nميرزا سلطان ابو سعيد فرستاده را نيك ديد و احوال پرسيد و نشان اعلى به نام و القاب امرا فرستاد كه چون والى مولتان ملك قطب الدين * در مقام اطاعت و انقياد است متعرض ولايت او نشوند و زحمت نرسانند و فرستاده را رعايت و عنايت نموده اجازت مراجعت فرمود و پيش از رسيدن نشان ، امرا مال ملتان مستخلص ساخته معاودت نمودند و شاهزاده ميرزا الغ بيك بار ديگر بر سرير سلطنت ولايت كابل در غايت تعظم و تجمل استقرار فرمود و امير قنبر على رخصت يافته به جانب ولايت حصار عزيمت نمود . « 640 »\r\nميرزا سلطان ابو سعيد مملكت بدخشان را به مهر سپهر پادشاهى و ماه آسمان جهان پناهى ميرزا سلطان ابا بكر « 641 » عنايت فرمود و امراى عظام جهت اتمام مهمات آن حدود تعيين نمود و شرح تسخير آن ولايت چنان بود كه امير جلال الدين سيد مزيد كه به مزيد اختيار و اقتدار سرآمد امراى روزگار بود به موجب فرمان متوجه تسخير مملكت بدخشان شد « 642 » و با لشكر فراوان به آن طرف روان گشت . والى آن‌جا شاه سلطان محمد چون دانست كه تاب مقاومت ندارد به رهنمونى دولت عازم پايهء سرير اعلى شد و ولد او هرچند پدر خود را از آن عزيمت منع نمود به هيچ وجه مفيد نبود و پدر به درگاه سلاطين پناه آمد و پسر به طرف ولايت كاشغر بيرون رفت و امير مزيد مملكت بدخشان را در تحت فرمان آورد و اموال جهان از خزاين شاهان به\r\n\r\n\r\n","description":"","footnote":"\r\n( 640 ) . شرح بعضى از احوالش مذكور است در حبيب السير ج 3 جزو 3 ص 196 .\r\n( 641 ) . شرح احوال وى در حبيب السير ص 196 دارد و نيز در دولتشاه ص 535 . مادرش از نژاد پادشاهان بدخشان بود ( دولتشاه ) .\r\n( 642 ) . ر ك به دولتشاه ص 453 براى قصهء تسخير مملكت بدخشان .\r\n","page_name":" 1018 ","page_number":420},
  {"content":"\r\n\r\nاو رسيد . درين اثنا ، راى جهان‌آراى حضرت اعلى اقتضاى آن فرمود كه ميرزا ابا بكر را به سلطنت آن مملكت تعيين نمايد و اركان دولت ميرزا ابا بكر تمام آن ولايت را مضبوط ساختند . ناگاه شاهزادهء بدخشانى ناخبر از طرف كاشغر بر سر امير اسماعيل امير خاوند شاه كه امير الأمراى ميرزا ابا بكر بود تاخته او را به قتل آورد و ميرزا ابا بكر را برداشته ولايت بدخشان در قبضهء تصرف گرفت و امراى نامدار امير احمد مشتاق و باقى بهادران از حدود قندزو بغلان ايلغار كرده بر سر شاهزادهء بدخشانى تاختند و او را گرفته به قتل آوردند و پدر او را كه بعد از فتنهء او در هرات مقيّد و محبوس شده بود شحنهء قهر به قتل او فرمان داد و در بيرون عراق رخت وجود از دروازهء عدم بيرون فرستاد * و بار ديگر مملكت بدخشان در تحت فرمان شاهزادهء جهان ميرزا ابا بكر درآمد .\r\nميرزا سلطان ابو سعيد ولايت اندجان و تخت اوزجند را به شاهزادهء جوان بخت ، شايستهء تاج و تخت ، ميرزا عمر شيخ داد * و امرا و نواب مقرر ساخته به جانب اندجان فرستاد و شاهزاده قلاع و بقاع آن ولايت را كه در حدود مغولستان بود به نوعى ضبط فرمود كه لشكر مغول را مجال عبور و مرور بر آن ولايت در خاطر خطور ننمود و چندگاه به قوت دولت پادشاه جهان پناه رعيت آن مملكت را از آسيب مخالفان زحمت نرسيده تمامت آن ولايت به يمن معدلت شاهزاده معمور و آبادان گرديد و يونس خان هرچند گرد حيله و تدبير گرديد بر آن ولايت دست نيافت .\r\nعاقبت نوميد گشته عنان عزيمت به صوب مغولستان تافت .\r\nميرزا سلطان ابو سعيد ولايت گرمسير و قندهار و ساير آن بلاد و ديار به غنچهء گلزار دولت و نهال جويبار سلطنت ، شاهزادهء با دين و داد ، ميرزا سلطان مراد عنايت فرمود و زمام حل و عقد و عنان قبض و بسط آن مملكت را به قبضهء اقتدار نواب كامكار او رجوع نمود و شاهزاده به موجب فرمان سلطان عالىشان به جانب قندهار روان شد و چون نزديك ولايت رسيد ، امير نظام الدين احمد برلاس شرايط خدمتكارى و مراسم جان‌سپارى به‌جاى آورد و ميرزا سلطان مراد چند سال به\r\n\r\n","description":"","footnote":"","page_name":" 1019 ","page_number":421},
  {"content":"\r\n\r\nسعادت و اقبال در آن ولايت در غايت عظمت بود تا آن زمان كه فتح ممالك عراق و آذربايجان شده ميرزا سلطان ابو سعيد مملكت كرمان را نامزد او فرمود و شاهزاده از ولايت قندهار به طرف كرمان عزيمت نمود . ناگاه دراثناى راه خبر واقعه رسيد و شاهزاده متحير گرديد .\r\nمصرع\r\n نه راى سفر كردن و نه روى اقامت \r\nبالاخره متوجه ناحيت گرمسير گشته از آب هيرمند به كشتى مىگذشتند درين ولا ، امير يوسف ترخان كه به موجب حكم ملازم شاهزاده بود از آب گذشته كشتيها به طرف پايان آب سرداد و آوازه انداخت كه لشكر هزاره رسيد تا تفرقه به حال اكثر مردم كه گذشته بودند راه‌يافت و او دست به غارت و تاراج برآورده احمال و اثقال شاهزاده را به صرصر فنا داد . شاهزاده به ضرورت عازم دار السلطنهء هرات شد و ميرزا سلطان حسين كه در آن زودى فتح هرات كرده بود شاهزاده را رعايت تمام فرمود و رخصت عزيمت به جانب تخت سمرقند ارزانى داشت و نظر عنايت پادشاهانه بر حال او گماشت .\r\nميرزا سلطان ابو سعيد در وقتى كه متوجه قشلاق ناحيت مرو شد كه از آن‌جا عازم صوب عراق گشت ، فرزند ستوده خصال حميده فعال ، گوهر افسر شهريارى و نگين خاتم كامكارى ، ميرزا سلطان خليل را در هرات قايم مقام گذاشت « 643 » و امير تاج الدين حسن ملكى را به رسم حكومت و امير بىنظير را كه داروغهء شهر و اتكهء شاهزاده بود پيش او باز گذاشت و شاهزاده چندگاه در هرات فرمان روان بود تا آن زمان كه صورت واقعه در مملكت آذربايجان روى نمود و ميرزا سلطان حسين ولايت خراسان را مسخر فرمود و نظر عنايت بر حال ميرزا سلطان خليل گماشت و او را به آيين پادشاهى به جانب ماوراء النهر روان داشت .\r\nو همچنين ميرزا سلطان ولد كه ولد سلطان زمان بود ، ميرزا سلطان ابو سعيد\r\n\r\n\r\n","description":"","footnote":"\r\n( 643 ) . در حبيب السير ج 3 جزو 3 ص 196 شرح احوال وى دارد .\r\n","page_name":" 1020 ","page_number":422},
  {"content":"\r\n\r\nمحافظت او را به امراى ارلات رجوع فرمود و ايشان او را در غايت عظمت محافظت نمودند و آنچه امكان حرمت و خدمت باشد به‌جا آوردند و بعد از حدوث واقعه ، به جانب سمرقند فرستادند . « 644 »\r\nشرح احوال اولاد امجاد و اعقاب سلطنت انتساب كه جواهر زواهر تاج سلطانى و كواكب ثواقب سپهر كامرانىاند قلم ستوده مقال بر سبيل اجمال بر زبان آورد . * بعد ازين آنچه واقع شود در بيان آيد . ان شاء اللّه تعالى\r\n\r\nذكر منع فرمودن حضرت اعلى جمعى را كه داعيهء تغيير خطبه و ميل اظهار مذهب شيعه داشتند\r\nميرزا سلطان حسين چون بر سرير سلطنت خراسان تمكن يافت و انوار دولت او بر اطراف آن مملكت تافت ، تمام اعيان و حكام خراسان سر بر خط فرمان نهادند و ضماير و سراير بر محبت و مودت او قرار دادند و او نيز با رعيت غايت عنايت و مرحمت فرمود و دست تعرض بىباكان از دامن عرض و ناموس ايشان كوتاه بود و چون جناب سلطنت پناه چندگاه در اطراف مملكت طواف نمود و حسن عقيدت آن حضرت بر عالميان واضح نمود ، جمعى كج‌نظران را در آيينهء اعتقاد چنان روى داد كه آن حضرت ميل و غلوى عظيم در مذهب رفض و تشيع خواهد داشت « 645 » و طريقهء پسنديدهء اهل سنت و جماعت را به يكبارگى خواهد گذاشت و در ابتدا سعى بليغ نمودند كه خطبه را بر منابر اسلام به نام دوازده امام موشح سازند و اسامى گرامى خلفاى راشدين را به كلى براندازند . حضرت سلطنت پناه چون ازين داعيه آگاه شد و اين معنى از عظايم امور دينى بود ، جمعى امرا و صدور جهت استكشاف حقيقت آن به مجلس حقايق آثار عالى جناب معارف نثار ، سلطان ارباب الحق و التحقيق ، برهان اصحاب الأيقان و التدقيق ، مولانا نور الملة والدين عبد الرحمن الجامى ادام اللّه\r\n\r\n\r\n","description":"","footnote":"\r\n( 644 ) . در حبيب السير بعد از ذكر سلطان ولد ، شرح حال ميرزا سلطان عمر آورده است كه در مطلع نيست .\r\n( 645 ) . ر ك به حبيب السير ج 3 جزو 3 ص 216 براى صورت اين واقعات نزد صاحب آن كتاب .\r\n","page_name":" 1021 ","page_number":423},
  {"content":"\r\n\r\nظله العالى فرستاد . چه حضرت ميرزا سلطان حسين از خواص كمل و محققان زمان به هيچ كس آن ارادت و اعتقاد نداشت كه بدان قدوهء ارباب دانش و اصحاب بينش و فى الجمله آن جناب به مبالغه از تغيير قاعدهء قديم و مخالفت طريقهء سلف منع فرمود * و ميرزا سلطان حسين بر آن جماعت كه ساعى بودند قهر كرده خطبه را به دستور معهود تعيين نمود و سيد على واحد العين كه از قاين قهستان به وعظ اشتغال مىنمود و در جانب رفض به غايت غالى بود روز عيد اضحى در نمازگاه بر منبر اسلام برآمد و در تقويت مذهب شيعه و منقصت اهل سنت سخنان آغاز كرد و متعصبان اهل سنت و جماعت در جوش آمده خروش برآوردند و از نمازگاه برخاسته با فرياد و فغان به جانب پادشاه پاك اعتقاد روان شدند و موكب سعادت نشان از طرف كوچهء خيابان متوجه عيدگاه بود . در اثناى راه حكايت غلو سيد واعظ استماغ نمود و غضب فرموده جمعى را فرستاد كه واعظ را از بالاى منبر به خوارى هرچه تمامتر فرود آوردند .\r\nبيت\r\n واعظا هرچه خواستى گفتى * از براى خدا همين باشد \r\nو حسن اعتقاد آن پادشاه نيكوخواه بر تمام عالميان به تخصيص اعيان مملكت خراسان چون فروغ آفتاب تابان روشن و عيان شد . و هم درين ماه ذى الحجه ، ميرزا سلطان حسين حكم فرمود كه بر تنگه سكهء عدل « بهبود » * باشد و به موجب فرموده عمل نمودند و اختتام وقايع اين سال بر لفظ بهبود مناسب نمود .\r\n\r\nوقايع سنهء اربع و سبعين و ثمانائه ذكر وفات والدهء ميرزا سلطان حسين\r\nقال اللّه تعالى  سُنَّةَ اللَّهِ الَّتِي قَدْ خَلَتْ مِنْ قَبْلُ  « 646 » حكمة اللّه بدان‌سان جارى\r\n\r\n\r\n","description":"","footnote":"\r\n( 646 ) . سورة الفتح 23 .\r\n","page_name":" 1022 ","page_number":424},
  {"content":"\r\n\r\nاست كه هرگاه صبح سعادت از مشرق عنايت برآيد و آفتاب دولت به طلعت عالم‌افروز جهان آرايد شام محنت‌فزاى اندوه و غم روى نمايد و شب ظلمت‌نماى فرقت و الم پيدا آيد . در گلزارى كه غنچهء عشرت چهره برافروزد آتش خار عسرت خاطر دلخستگان سوزد . گنج درم را مار ارقم بر سر است و دل خرّم را غم جگرسوز دربر . بادهء خوشگوار را زحمت خمار در پيش و نشاط بهار را طغيان خزان بيش از پيش .\r\nمصرع\r\n گنج با مارست و گل با خار و مستى با خمار \r\nمقصود ازين تحرير و مطلوب ازين تقرير آن‌كه چون‌كه ميرزا ابو الغازى سلطان حسين سرير سلطنت خراسان را مشرف ساخت و آفتاب دولت آن حضرت سايهء مرحمت بر آن مملكت انداخت ، والدهء آن حضرت كه سالها خواهان اين دولت بود و قرنها انتظار اين سعادت مىنمود ، چون بعد از عمرى اسباب سلطنت دست درهم داد و مهد عليا و بانوى كبرى پاى عزت بر سرير سپهر سلطنت نهاد و ميرزا سلطان حسين اختيار ملك و مال به والدهء بىهمال تفويض نمود و صبح و شام ملازمت آن حضرت مىفرمود ، روزگار چنانچه عادت اوست اين مسرت نپسنديد و زمانه نيل چشم زخمى بر چهرهء دولت ميرزا سلطان حسين كشيد و عصمة الدنيا والدين فيروزه بيگم دختر ميرزا سلطان حسين « 647 » كه دخترزادهء حضرت امير صاحب قران بود و چند جا سبق ذكر يافته عالم فانى را وداع كرد و چهاردهم محرم در بهشت برين با زمرهء حورعين همنشين شد . ميرزا سلطان حسين را فرقت والده به غايت ملول ساخت . چنانچه مهمات سلطنت را از نظر التفات انداخت و چند روز از صبح تا شام به آيين تمام عزايى به‌سزا داشت و از شرائط تعزيت نكته‌اى نامرعى نگذاشت و در كوچهء خيابان خوابگاه مقرر شد « 648 » و در حظيرهء گنبد عالى بنياد\r\n\r\n\r\n","description":"","footnote":"\r\n( 647 ) . ر ك به زامباور شجرهء  T \r\n( 648 ) . حبيب السير ج 3 جزو 3 ص 211 : در كوچهء خيابان حظيره‌اى در غايت تكلف و زيبايى بنا فرمود والى يومينا هذا آن گلستان جنت‌نشان معمور است و نزهتگاه جمهور مردم نزديك و دور .\r\n","page_name":" 1023 ","page_number":425},
  {"content":"\r\n\r\nنهادند . اللهم وفق للأتمام و در روز هفتم كه آش عزا مىدادند ميان موالى در تقديم و تأخير نزاعى قوى شد .\r\nمصرع\r\n دو على در علو غلو كردند \r\nو دورودراز كشيد « 649 » و سخن آن به كرات به مجلس اعلى رسيد و قرار نيافته به جايى نرسيد و بيست و سيوم محرم كه قران نحسين در آن شب بود ، جناب صدارت مآب مولانا قطب الدين الخوافى را گرفته زحمت بسيار دادند و مبلغ صد و پنجاه هزار دينار كپكى حاصل كردند و عاشر صفر باز او را تربيت فرموده منصب صدارت عنايت فرمود .\r\nبيت\r\n زمانه گرچه بيازاردش نيندازد * كسى نيفكند از دست رايگان گوهر \r\nدرين اثنا ، حضرت اعلى عزم يورش جانب مازندران فرمود .\r\n\r\nذكر عزيمت همايون به يورش جانب مازندران و هجوم ابو المظفر يادگار محمد\r\nميرزا يادگار محمد ولد ميرزا سلطان محمد بن ميرزا بايسنغر بن حضرت خاقان سعيد بود و در آن زمان كه ميرزا جهانشاه تركمان تسخير خراسان فرموده به جانب مملكت آذربايجان معاودت مىنمود ، ميرزا يادگار را با خود برده در هرات نگذاشت * و رعايت حقوق حضرت خاقان سعيد نموده چند سال او را معزّز و مكرّم داشت و بعد از واقعهء ميرزا جهانشاه امير حسن بيك نيز با نسبت او غايت تعظيم و اكرام و توقير و احترام به‌جاى آورد * و چون ميرزا سلطان ابو سعيد به ولايت آذر بايجان رسيد ، امير حسن بيك به كرات اعلام داد و پيغام فرستاد كه وارث ملك\r\n\r\n\r\n","description":"","footnote":"\r\n( 649 ) . نسخه : ده روز دراز كشيد .\r\n","page_name":" 1024 ","page_number":426},
  {"content":"\r\n\r\nو خلافت ميرزا يادگار محمد است و من براى او شمشير مىزنم و چون اساس ميرزا سلطان ابو سعيد را برانداخت ، امرا و سپاه خراسان را ملازم ركاب شاهزاده به طرف خراسان روان ساخت و چون شاهزاده به حدود بسطام رسيد و خبر تسلط ميرزا سلطان حسين بر مملكت خراسان شنيد و سپاه او يراقى نداشتند مصلحت وقت آن‌چنان ديد كه عنان عزيمت به طرف ولايت مازندران معطوف دارد و بلاد و ديار استراباد را در قبضهء اقتدار آورد و چون ابر و باد به ملك استراباد درآمد و امير شيخ زاهد طارمى تاب مقاومت نياورده به درآمد و ميرزا يادگار محمد امير ابو الحسن ترخان و امير پير عثمان ولد امير احمد امير هندوكه و امير فضل اللّه پيرزاد كه از امراى كبار او بودند و زيادت از طور خود مسلوك مىنمودند به قتل آورد .\r\nو ميرزا سلطان حسين چون اين اخبار استماع نمود عزم يورش مازندران را جزم فرمود و به سبب آن‌كه لشكر خراسان را يراق آن‌چنان نبود كه يورش مازندران توانند نمود ، امرا بر رعايا مبلغها حواله داشتند و محصلان بىرحم برگماشتند و مصادرات واقع شد كه نطاق نطق از شرح آن عاجز است و قلم تحرير از رقم تقرير آن متجاوز .\r\nو امير ابو اسحق ترخان به حكومت ولايت بلخ مقرر شده فرمان همايون صادر شد كه امير زين العابدين ارلات كه در آن ولايت به موجب نشان فرمان‌روان بود به پايهء سرير اعلى آيد و امير اسحق متوجه شد و در اثناى راه شنيد كه ميرزا سلطان محمود و امير زين العابدين در مقام قتال و جدال‌اند و امير پير على از امراى ميرزا سلطان حسين كه حاكم شبورغان بود به قتل آمده . امير ابو اسحق ايشان را به هم گذاشته و راه بلخ برداشته از طرف جرزوان « 650 » وسان و چاريك و دره گز به شهر بلخ درآمد و ميرزا سلطان محمود و امير زين العابدين آن بساط را به قايم ريخته امير زين العابدين عازم هرات شد .\r\nو ميرزا سلطان حسين امير مبارز الدين ولى بيك را كه عمدهء دولت قاهره بود\r\n\r\n\r\n","description":"","footnote":"\r\n( 650 ) . ر ك به ليسترينج ص 424 براى اين موضع .\r\n","page_name":" 1025 ","page_number":427},
  {"content":"\r\n\r\nبا جمعى امرا به رسم منغلاى به جانب مازندران روان فرمود « 651 » و ميرزا سلطان احمد « 652 » پدر ميرزا كيچيك به حكومت دار السلطنهء هرات مقرر شد و امير جنيد ساربان و صاحب اعظم خواجه كمال الدين مولانا مير به امارت و وزارت معين گشتند .\r\nو درين ولا ميرزا سلطان احمد از سمرقند ايلچى فرستاده اظهار و داد و اخبار اتحاد پيغام داد و موكب همايون به طالع سعد و اختر ميمون چهارم ربيع الأول « 653 » از دار السلطنهء هرات نهضت نمود و منزل پل سالار معسكر همايون فرمود .\r\nو جناب ارشاد مآب ولايت پناه خواجه ناصر الدين عبيد اللّه سلمه اللّه و ابقاه به جناب عالى ، ملجأ الأفاضل و الأعالى حاوى حقايق العرفان ، صاحب دقايق الأيقان ، مولانا نور الدين عبد الرحمن الجامى مدظله العالى مكتوبى نوشته بود . مضمون آن‌كه :\r\nجمعى امراى سمرقند بىاجازت به اين ولايت آمده‌اند و كوچهاى ايشان در خراسان مانده و پيوسته مشوش اوقات اين فقيرند كه درين باب چيزى نويسد و اگرچند اين صورت به حسب عرف نيك نمىنمايد چه بىرخصت آمده‌اند ، اما ايشان نظر بر تقصير و قصور آن جماعت نفرمايند .\r\nو از حضرت مولوى كه ميرزا سلطان حسين را نسبت به آن حضرت قواعد عقايد انعقاد داشت و پيوسته به مجلس فيض آثار او شرف حضور شريف ارزانى فرموده در جميع امور استعانت و استمداد مىنمود التماس اهتمام فرموده بود . و چون خدمت مولوى را با جناب خواجه حسن ارادت و رابطهء تمام واقع بود به نفس شريف عزيمت اردوى اعلى فرمود و چون به حوالى اردوى همايون رسيد از افواه و السنه شنيد كه بزم عشرت به اسباب مسرت آراسته است و مطرب نشسته و ساقى برخاسته .\r\n\r\n\r\n","description":"","footnote":"\r\n( 651 ) . [ براى تفصيل جزئيات ر ك به حبيب السير ج 3 جزو 3 ص 218 
  ] .\r\n( 652 ) . اسفزارى : امير نظام الدين سلطان احمد ميرزا كه يزنه [ شوهر خواهر 
  ] حضرت اعلى بود به حكومت و ايالت هرات تعيين فرمود .\r\n( 653 ) . دولتشاه ص 526 : در شهر صفر سنة اربع و سبعين و ثمانمايه .\r\n","page_name":" 1026 ","page_number":428},
  {"content":"\r\n\r\nامراى عظام به استقبال آمده مراسم تعظيم و احترام به‌جاى آوردند و خدمت مولوى سخنى كه بود پيغام فرمود و غزلى در صحبت امرا فرستاده مراجعت نمود . سه بيت ثبت افتاد :\r\nبيت\r\n نه زهد آمد مرا مانع ز بزم عشرت انديشان * غم خود دور مىدارم زبزم عشرت ايشان\r\nبه جايى كاطلس شاهان نشايد فرش ره حاشا * كه راه قرب يابد دلق گردآلود درويشان\r\nنينديشم دعايى غير ازين كان شاه خوبان را * مبادا هيچگه آسيبى از كيد بدانديشان \r\nو چون اين در شاهوار از درياى طبع گوهربار آن الطف دانشوران ايام و اشرف سخن‌گذاران انام به مجلس همايون پادشاه خورشيد جبين جمشيد آيين رسيد مثل گل صدبرگ به صد نشاط خنديد و از آن‌جا كه طبع سحرانگيز و ذهن رنگ‌آميز آن حضرت بود تمام غزل را جواب فرمود و به مجلس فيض بخش جناب مولوى ارسال نمود و از آن نيز سه بيت تحرير يافت .\r\nبيت\r\n نشايد مجمعى را گفت بزم عشرت انديشان * كه نبود پرتو رويت به بزم عشرت ايشان\r\nبجز تشويش نبود تخت و جاه و اطلس شاهى * خوشا كنج فراغ و دلق گردآلود درويشان\r\nحسينىوار از پير مغان جويم قدح تا شه * ز درد جام جامى بادهء لعل جگرريشان \r\n\r\n","description":"","footnote":"","page_name":" 1027 ","page_number":429},
  {"content":"\r\n\r\nچون قاصد رسيد و جواب غزل رسانيد حضرت مولوى غزلى ديگر باز فرستاد .\r\nبيت\r\n رسيد قاصد و درجى ز مشك ناب آورد * چه جاى درج كه درج در خوشاب آورد\r\nخراب بود ز ظلم فراق كشور دل * نشان لطف سوى كشور خراب آورد\r\nسخن درست بگويم ز شاه مسند ناز * نيازنامهء درويش را جواب آورد \r\nالقصه موكب نصرت شعار از مقام پل سالار نهضت نمود و دولت در ركاب و سعادت همعنان در مرغزار رادكان نزول فرمود و امراى اطراف ولايات در ظلال سرادقات نصرت آيات جمع آمدند . از طرف مازندران امير شيخ زاهد طارمى و از جانب سيستان امير حسن شيخ تيمور به اردوى اعلى پيوستند و همچنين از ساير بلاد و ديار سرداران شجاعت شعار مىرسيدند . « 654 » چنانچه سى هزار سوار به نظر اعتبار در شمار آمد و ميرزا يادگار محمد نيز با جمعى امراى خراسان و گروه انبوه از لشكر مازندران به عزم رزم و آهنگ جنگ چون ابر و باد از استراباد عزيمت نمود و تا موضع چناران « 655 » در هيچ مكان توقف نفرمود و چون آن دو لشكر در برابر يكديگر صف‌آراى شدند لشكر ميرزا يادگار محمد چندان نبود كه در برابر لشكر مخالف تواند نمود . مردم خود را سه گروه قسمت فرمود و فرمود كه بر جوانغار و قول و برانغار\r\n\r\n\r\n","description":"","footnote":"\r\n( 654 ) . دولتشاه ص 526 مىگويد كه بعضى امراى نامدار كه به ايلغار پيشتر از موكب همايون آمده بودند از استيلاى لشكر و دشمن ستوه كشته ملتحى كوه شدند . . . تا بخت مدد كرد و پادشاه از هرات رسيد .\r\n( 655 ) . به قول دولتشاه جنگ « در نواحى دربند شقان » واقع شد و اميرزاده يادگار محمد منهزم شده به صد حيله جان به سلامت بيرون برد و ميرزا سلطان حسين نماز ديگر آن روز در چناران به دولت نزول فرموده فتح نامه‌ها به اطراف ممالك روان ساخت . در حبيب السير محل محاربه منزل چناران است .\r\n","page_name":" 1028 ","page_number":430},
  {"content":"\r\n\r\nمخالفان به يك بار حمله كنند و چون حمله كردند در صدمهء اولى طامهء كبرى ظاهر شد و صفهاى لشكر ميرزا سلطان حسين برهم خورد و امير سيد مراد كه در قول ايستاده بود سعادت شهادت يافت و مردم ميرزا يادگار محمد كه به غايت كم بودند ، در ميان لشكر ميرزا سلطان حسين گم شدند . چنانچه دشمن و دوست چون مغز و پوست به هم پيوستند و خويش را از بيگانه نمىدانستند و ميرزا سلطان حسين با فوجى از بهادران ظفر شعار بر طرف يسار لشكر به طريق كوماك ستاده بودند و نظارهء جلادت ميرزا يادگار محمد مىفرمودند . چون ديدند كه لشكر پريشان شد و سپاه از پا درآمد و اختيار از دست مىرود به نفس مبارك عزيمت قتال نمود و دوال دولت بر طبل اقبال كوفت و لشكر متفرق چون آواز طبل باز پادشاه شنيدند جوق‌جوق « 656 » بازگشته در سايهء رايت دولت كه مطلع آفتاب نصرت بود جمع آمدند و آن حضرت حمله كرد .\r\nبيت\r\n گر حملهء گران شهنشه رسد به كوه * اجزاى آن چو كاه سبك مىرود به باد \r\nو مردم ميرزا يادگار محمد كه چون قطرات در دريا ناپيدا شده بودند بسيار در قيد اسار گرفتار گشتند و اين واقعه هشتم ربيع الثانى در موضع چناران واقع شد و چون ميرزا سلطان حسين بعد از شكست سپاه متوجه ميرزا يادگار محمد شد ، ميرزا يادگار محمد نيز عزيمت مقابله كرد « 657 » و چون از مردم او زيادت از بيست كس نمانده بودند كه در ركاب او بودند ، درين حال از خواص او ، قاضى بيك عنان او گرفته از معركه بيرون برد و به صوب دامغان و سمنان رفتند . *\r\nو امير عبد الرحمن بخارى برادر امير پيرزاد كه از امراى ميرزا سلطان محمد\r\n\r\n\r\n","description":"","footnote":"\r\n( 656 ) . جوق ، جق به معنى فوج است ( رساله فضل اللّه خان ) .\r\n( 657 ) . [ جزئيات اين وقايع را صاحب حبيب السير ج 3 جزو 3 ص 218 مفصل و واضحتر از مؤلف مطلع سعدين بيان نموده است . . . 
  ]\r\n","page_name":" 1029 ","page_number":431},
  {"content":"\r\n\r\nبودند درين وقت از جانب امير حسن بيك رسيد و بعد از چند روز در سمنان رخت بقا به عالم فنا كشيد .\r\nو ميرزا سلطان حسين فتح و نصرت از عنايت حضرت عزت دانسته سجدات شكر به‌جاى آورد و دبير روشن ضمير فتح نامه‌ها تحرير نموده به اطراف ممالك فرستادند و ميرزا سلطان حسين امير حسن شيخ تيمور را به حكومت استراباد فرستاد و موكب همايون در ضمان عنايت ملك بىچون عزيمت رفتن دار السلطنهء هرات نمود و به سرعت تمام منازل و مراحل پيمود چنانچه از مشهد مقدس به سه روز به مستقر سلطنت آمد و سيوم ماه جمادى الاخرى آخر روز به تختگاه حاجى بيك نزول اجلال فرمود و اكابر مراسم تهنيت قدوم و شرايط نثار و پيشكش به‌جاى آوردند و آن حضرت به تمكين تمام مقام و آرام گرفت .\r\n\r\nاحوال عراق و فارس و آذربايجان\r\nامير حسينعلى « 658 » ولد ميرزا جهانشاه بعد از واقعهء ميرزا سلطان ابو سعيد در تبريز خرابى بسيار كرد و يك هفته رعاياى بيچاره را به تكليفات شديد و تحميلات عنيف به جان رسانيد و از آن‌جا به همدان رفت و اميرزاده اقرلو محمد متوجه او شد و شبى كه امير حسنعلى با سپاه خود از صحرا مىگذشت لشكر اميرزاده اقرلو محمد در كمينگاه بود . چون بيشتر مردم او گذشتند و او رسيد ، به يك بار برو حمله كردند و به قتل آمد و برادر ميل كشيدهء او اميرزاده يوسف « 659 » غلبه‌اى از تراكمهء قراايلوق جمع آورده بر شيراز استيلا يافت و امير سيد على كه پيشتر حاكم بود به ضرورت فرار نمود و امير حسن بيك عازم دار الملك شيراز شده به كلى دفع او نمود و امير سيد على به درگاه امير حسن بيك پناه آورده بود . در ميانهء راه شيراز و اصفهان جمعى از رعايا از ظلم و بيداد او فرياد و فغان كردند . امير حسن بيك شرح قضيه پرسيده و به غور\r\n\r\n\r\n","description":"","footnote":"\r\n( 658 ) . زامباور ص 257 .\r\n( 659 ) . براى يوسف نويان بن جهانشاه ر ك به زامباور ص 257 .\r\n","page_name":" 1030 ","page_number":432},
  {"content":"\r\n\r\nمعامله رسيده گناه او ثابت شد و به موجب فرموده به قتل رسيد .\r\nو پسر اميرزاده محمدى « 660 » با پسران امير عليشكر كه خال او بود به حكومت كرمان رفته بود . از صولت و صدمت امير حسن بيك پاى ثبات و قرارشان از جاى رفته با هزار سوار جرار فرار نمودند و خانه كوچ به استظهار تربيت ميرزا سلطان حسين از راه قهستان به هرات آمدند ، شنبه بيستم جمادى الأولى و به وفور اكرام و اعزاز مخصوص و سرافراز گشتند .\r\nو تمام ممالك آذربايجان و عراق و فارس امير حسن بيك را مسلم و مستخلص شد و مخالفان در زمرهء عبيد و سلك موالى معدود و منتظم گشتند و چهرهء احوال رعيت به زيور حسن عنايت و لطف تربيت آرايش يافت و فراغت و رفاهيت خاص و عام در پناه امن و امان و سايهء عدل و احسان روى نمود .\r\nبيت\r\n خواند تيغش بر خلايق خطبهء فتح و ظفر * داده عدلش در ممالك مژدهء امن و امان \r\nچون امير حسن بيك كار آن ممالك قرار داد و جناب مولاناى اعظم قاضى على را كه از مقرّبان او بود به رسم رسالت پيش ميرزا سلطان حسين فرستاد . « 661 » مضمون آن‌كه هميشه ميان آباى عظام و اجداد كرام اساس مودت و قاعدهء محبت رسوخ و استحكام داشته و چون به عناية اللّه تعالى دفع فساد امير جهانشاه و فرزندان او شد ، ميرزا سلطان ابو سعيد از طريقهء اسلاف خود تجاوز نمود و به آذربايجان آمد و اين جانب فرزند خود را از دار الملك تبريز بيرون آورد و يكى از برادر [ زادگان 
  ] خود پيش او فرستاده آن مقدار تواضع و نيازمندى كه مقدور بود تمهيد\r\n\r\n\r\n","description":"","footnote":"\r\n( 660 ) . يعنى ميرزا ابراهيم بن ميرزا محمدى بن ميرزا جهانشاه ( حبيب السير ج 3 جزو 3 ص 220 ) ر ك به دولتشاه ص 461 .\r\n( 661 ) . در حبيب السير تاريخ آمدن قاضى على به هرات هشتم رجب 874 است .\r\n","page_name":" 1031 ","page_number":433},
  {"content":"\r\n\r\nنموده و او قدم از مقام انصاف بيرون نهاده مطلقا اجابت نفرمود تا حق سبحانه و تعالى او را به او نمود . اكنون عزيمت آن است كه رابطهء اتحاد قديم برقرار بلكه يكى در هزار باشد و از طرفين دوستان مسرور و دشمنان مقهور باشند و جماعت تراكمه قراايلوق كه پناه به آن درگاه آورده‌اند مردم نيك نيستند و هرجا انواع شرارت ازيشان به ظهور آمده ، ايشان را به اين جانب فرستند .\r\nميرزا سلطان حسين ، بر مقتضاى جبلت كريم و مروت عظيم ، جايز نداشت كه جمعى مردم كه روى اميد به دولت او دارند ايشان را به دشمنان سپارد . مولانا قاضى على را رعايت نموده موقوف داشت و ايلچى به جانب امير حسن بيك فرستاد و سخنان شايستهء دلپسند اعلام داد .\r\n\r\nاحوال مملكت خراسان\r\nامير ابو اسحق ترخان به موجب  كُلُّ مَنْ عَلَيْها فانٍ  « 662 » در ولايت بلخ شربت تلخ فنا چشيد و به دو قدم بلكه به يك‌دم به منزل عدم رسيد و ميرزا سلطان حسين چون خبر موت او استماع نمود فرمود كه شآمت سعايت ظلم كه بر مردم هرات كرده بود آثار آن به روزگار او رسيد و مير مغول كه از امراى معتبر ميرزا سلطان حسين بود به ضبط ولايت بلخ نامزد فرمود « 663 » و او به موجب فرموده عزيمت نموده و ملك يحيى والى سيستان كه در معركهء چناران از صدمات محاربهء دلاوران روگردان شده به سيستان رفته بود ، درين ولا ، ايلچى به پايهء سرير اعلى ارسال نمود و التماس حكومت ولايت نيمروز به موقف عرض رسانيد و ميرزا سلطان حسين بر طريق سلاطين سابق رايت دولت او را در آن مملكت بلند گردانيد و امير شيخ زاهد را حكومت ولايت قهستان ارزانى داشت و ضبط امور سلطانى و حفظ اموال ديوانى به عهدهء كاردانى او بازگذاشت .\r\n\r\n\r\n","description":"","footnote":"\r\n( 662 ) . سورة الرحمن 26 .\r\n( 663 ) . حبيب السير ج 3 جزو 3 ص 230 : در آن زمستان امير مغول به ايالت بلخ سرافراز گشته .\r\n","page_name":" 1032 ","page_number":434},
  {"content":"\r\n\r\nو چون ميرزا يادگار محمد از موضع چناران به طرف دامغان و سمنان عزيمت نمود ، به جهت تسخير خراسان ، از امير حسن بيك مدد طلبيده بود و امير حسن بيك ملتمس او مبذول داشت و از امراى معتبر امير يوسف بيك پسر عم او و امير حسين بيك برادرزادهء او و امير شاه منصور ولد امير شاه سوار قراايلوق « 664 » با دو هزار سوار مكمل مسلح به كومك او فرستاد « 665 » و ايشان به ولايت خراسان درآمده آثار غلبه و ازدحام به ولايت جام رسيد . « 666 » درين حال جمعى از كلانتران قاين به واسطهء منازعت اقران و توهمى كه داشتند به كرمان رفتند و اميرزاده زينل بيك « 667 » ولد امير حسن بيك كه حاكم مملكت كرمان بود هزار سوار مكمل نامزد قهستان فرمود و ايشان بىخبر بر سر شيخ زاهد طارمى راندند و بعد از كشش و كوشش او را به قتل رسانيدند و در تمامت ولايت قهستان و ترشيز و زاوه و محولات و خواف و باخرز خرابى بسيار كردند * و قلعهء طبس گيلكى را پير حسين نام كه گماشتهء ميرزا سلطان حسين بود از تعرض تراكمه نگاه داشت و به قوت جلادت لشكر ايشان را پيرامون قلعه نگذاشت و پياده‌ها از قلعه بيرون آمده بسيارى از تراكمه و غيره به قتل آوردند . « 668 »\r\nو چون ميرزا سلطان حسين خبر توجه ميرزا يادگار محمد استماع نمود به جمع لشكرها فرمان فرمود و با سپاه فراوان به جانب او روان شد ، غرهء رمضان و چون موكب منصور از نشابور عبور نمود ، ميرزا يادگار محمد كه در حدود سبزوار بود به طرف\r\n\r\n\r\n","description":"","footnote":"\r\n( 664 ) . با برنامه : قراقويوق به حبيب السير : قراقوينلو .\r\n( 665 ) . دولتشاه ص 528 : و در مصاحبت امير مذكور از قرابتان خود يوسف بيك را با چندى از تراكمه مقدمهم يعقوب بيك . . . .\r\n( 666 ) . حبيب السير : و شاهزادهء آماده رزم و پيكار گشته عنان مراجعت انعطاف داد و در ولايات خراسان ظلم و بيداد آغاز نهاد .\r\n( 667 ) . زين العابدين در زامباور ص 259 .\r\n( 668 ) . در حبيب السير درين موضع بعضى زوائد دارد [ ر ك به توضيحات 
  ] .\r\n","page_name":" 1033 ","page_number":435},
  {"content":"\r\n\r\nبسطام معاودت فرمود و قاضى بيك را در قلعهء سبزوار گذاشت و جمعى دلاوران را به مدد او بازداشت و قراولان طرفين در حدود بيارگمند * محاربهء عظيم كردند و خراسانيان بر عراقيان غالب آمدند و بعضى از سرداران ميرزا يادگار محمد چون امير نعمت خوارزمى و غيره به قتل رسيدند و چند روز سپاه نصرت شعار قلعهء سبزوار را حصار داده و عاقبت مسخر ساخته قاضى بيك را كشتند . *\r\nناگاه در السنه و افواه افتاد و بعد از آن به تحقيق پيوست كه اميرزاده سلطان خليل ولد رشيد امير حسن بيك با لشكرى عظيم از راه سارى به مدد ميرزا يادگار محمد مىآيد و در آن ايام ، امرا و بهادران خراسان طريق بىوفايى مسلوك داشته و روزبه‌روز جوق‌جوق از ميرزا سلطان حسين برگشته به طرف ميرزا يادگار محمد مىرفتند و ميرزا يادگار محمد امير حسن شيخ تيمور را كه در آن مدت از استراباد بيرون آمده دهنه را گرفته بود به صدمات بهادرانه درهم شكست و او پناه به قلعهء شاسمان * برده به عهد و پيمان بيرون آمد و در سلك امراى عظام انتظام يافت .\r\nميرزا سلطان حسين چون اين احوال مشاهده نمود و آن اخبار استماع فرمود ديگر او را بر بقيهء مردم اعتماد نماند و از راه سرخس مراجعت نموده * مجموع ايماقها و احشام كه تا حدود بسطام بود برگردانيدند و اكثر اموال صحرانشينان به تاراج رفت .\r\nو صاحب اعظم خواجه عبد اللّه اخطب ، * بعد از آن‌كه از خواجه قطب الدين طاووس در آن ايام سيصد هزار دينار كپكى به دو سه كرت گرفته بودند از منصب وزارت ترقى كرده به جاى خواجه طاووس مشرف ديوان اعلى شد و به اتفاق خواجه نظام الدين بختيار سمنانى « 669 » كه ديوان بود زردودى « 670 » حواله داشتند و به آتش ظلم دود آه از سينه‌هاى مظلومان برآوردند و چون در تحميل و تحصيل آن وجوه تحقيق و تضييق ناوجه مىكردند كار رعايا به اضطرار رسيد و هرچند تظلم نمودند به جايى\r\n\r\n\r\n","description":"","footnote":"\r\n( 669 ) . ترجمه‌اش را در دستور الوزرا ص 394 دارد .\r\n( 670 ) . ر ك به آيين اكبرى ( طبع بلاخمن ص 301 ) به قول ابو الفضل ، دودى از وجوهات است « هركه آتش افروزد چيزى بردهد » .\r\n","page_name":" 1034 ","page_number":436},
  {"content":"\r\n\r\nنرسيد تا به آن رسيد كه عوام الناس هجوم كرده * در سر ديوان غوغاى عظيم واقع شد و لئام ايام دست به سنگ و كلوخ برده روى خواجه عبد اللّه شكست « 671 » و شكستى تمام به حال وزارت او راه يافت و بيم قتل بود . ميرزا سلطان حسين چون در اردو اين خبر استماع نمود ، امير شمس الدين محمد بخشى را با استمالت نامه‌اى جهت تسكين خاطر رعايا ارسال نمود و متعاقب ايلچى ديگر آمده و خواجه عبد اللّه را بند كرده به اردوى همايون بردند . درين اثنا ، امير نظام الدين عليشير كه از كمال اخلاص و اختصاص و غايت اختيار و اعتبار صدق ،\r\nمصرع\r\n كس را مقام و منزلت بوتراب نيست \r\nبرو صادق است ، جهت استكشاف احوال رعايا به هرات آمد و نشانى كه جهت استمالت رعيت آورده بود روز جمعه بر فراز منبر خواندند و چون امير عليشير معاودت نمود ، ميرزا سلطان حسين خواجه نظام الدين را نيز بند فرمود و به آن رسيد كه او را با خواجه عبد اللّه سياست نمايد و باز خواجه قطب الدين طاووس را كه اكابر و رعايا خواهان وزارت او بودند و در زراعت و آبادى و كفايت اموال ديوانى ثانى نداشت ، ديگرباره حكم شد كه مشرف ديوان باشد .\r\nو موكب همايون پادشاه يازدهم ذى الحجه به باغ نظرگاه * نزول اجلال فرمود و رعيت بر عادت معهود رسم دعا و ثنا و نياز و نثار به‌جاى آوردند و رايت ظفر آيت هفدهم همين ماه از باغ نظرگاه نهضت نمود و در النگ شبرتوكه در برابر پل سالار است مقام فرمود * و دو سه روز آن‌جا توقف شده لشكريان ساعت به ساعت گروه گروه مىگريختند و خاك بىوفايى بر فرق روزگار خود مىبيختند .\r\nو درين اثنا ، از جانب حصار نيره‌تو كه اوروق همايون آن‌جا بود ، خبرى غيرواقع ظاهر و شايع شد . مضمون آن‌كه تفرقه به حال اوروق راه يافته و ميرزا\r\n\r\n\r\n","description":"","footnote":"\r\n( 671 ) . در حبيب السير گفته است كه « او به يكى از خانه‌هاى مدرسه گريخته به هزار حيله از آن مهلكه جان بيرون برد » .\r\n","page_name":" 1035 ","page_number":437},
  {"content":"\r\n\r\nسلطان حسين عنان عزيمت به آن طرف تافته مردم دودل به يكبارگى ويران و پريشان شدند و اين صورت نوزدهم ذى الحجه روى نمود .\r\nو در همين روز ، ميرزا محمد عمر « 672 » بن ميرزا سلطان خليل بن ميرزا محمد جهانگير بن ميرزا محمد سلطان بن ميرزا محمد جهانگير بن حضرت صاحبقران به جانب گرمسير حركت فرمود و از امرا ، مير يوسف ترخان و جمعى دلاوران ملازم ركاب او روان شدند و چون به حدود گرمسير رسيدند ، امير نظام الدين احمد توكل برلاس كه از عظماى امراى ميرزا سلطان ابو سعيد و حاكم قندهار بود قاصدان به استدعاى ميرزا محمد عمر فرستاد و نويد سلطنت آن ولايت داد و شاهزاده عزيمت آن ولايت نمود و به دولت بر سرير دولت آن مملكت استقرار فرمود .\r\nو ميرزا سلطان حسين به ظاهر قلعهء نيره‌تو رفته اوروق را به قلعه درآورد * و با بقاياى لشكر خراسان و امراى تركمان عازم جانب آب مرغاب شد . امراى تركمان و امير سلطان ارغونى اجازت خواسته به طرف جيحون رفتند و ميرزا سلطان حسين به ميان الوس ارلات درآمد و از فرزندان امير يادگار شاه كه با خاندان خلافت نسبت قرابت داشتند ، امير پير محمد و اميرزاده جعفر ، كه به صباحت خدّ و رشاقت قدّ يوسف زمان بود و برادر او امير زين العابدين با تمامت ايل ارلات كمر خدمت برميان جان بسته مىگفتند :\r\nبيت\r\n هماى اوج سعادت به دام ما افتد * ترا چنين كه گذر بر مقام ما افتد \r\nو همه را نوازش نموده « 673 » چارغبهاى طلا و كمر شمشيرهاى مرصع و اسبان خوب و خيمه و خرگاه مرغوب و شتران قطار و استران بسيار عنايت فرمود و امير\r\n\r\n\r\n","description":"","footnote":"\r\n( 672 ) . صورت نسبش در زامباور شجرهء  T  مطابق است به متن .\r\n( 673 ) . نسخ : و همه به نوازش پادشاهانه اختصاص يافته جمعى كه مناسب مناصب بودند به امارت ديوان اعلى معين شدند .\r\n","page_name":" 1036 ","page_number":438},
  {"content":"\r\n\r\nپير محمد و اميرزاده جعفر به امارت ديوان اعلى معين شده مهر زدند و امير زين العابدين امارت تواچى يافت و همه را ولايات و سيورغالات مقرّر شد .\r\n\r\nوقايع سنهء خمس و سبعين و ثمانمائه ذكر جلوس ميرزا يادگار محمد بر سرير سلطنت\r\nدر آن زمان كه ميرزا سلطان حسين در النگ شبرتو عزم جانب حصار نيره‌تو فرمود ، ميرزا يادگار محمد هنوز در ولايت طوس در النگ رادكان بود . « 674 » مهد عظمى و بانوى كبرى پاينده سلطان بيگه كه عمهء ميرزا يادگار محمد بود ، از وثاق خود كه در بيرون شهر داشت درآمده * به باغ شهر فرمود و امير فريدون ولد امير پير لقمان برلاس به اتفاق جمعى امرا در خدمت بيگه سلطان جمع آمده نقارهء شاديانه زدند و روز جمعه ششم ماه محرم خطبه به نام و القاب او آرايش يافت .\r\nو ميرزا يادگار محمد از ولايت جام به حضرات مشايخ اسلام مكاتيب بسيار به تعظيم و اكرام نوشته عرض نياز و در يوزهء همت فرمود و به جناب قاضى و باقى ائمهء عظام امثله و احكام ارزانى داشت و اعزاز و احترام و استمالت تمام نمود و به حسن التفات بيگه سلطان شهر و بلوكات مضبوط شد و مولانا حسنشاه « 675 » شاعر قصيدهء تهنيت گفته اين دو بيت از آن‌جا ثبت افتاد :\r\nبيت\r\n همچنان كاز فضل حق خاتم سليمان را رسيد * ملك بلقيس زمان پاينده سلطان را رسيد \r\n\r\n\r\n","description":"","footnote":"\r\n( 674 ) . اسفزارى افزوده : در هرات هيچ حاكمى و ضابطى نبود .\r\n( 675 ) . ر ك براى وى به دولتشاه ص 412 و حبيب السير ج 3 جزو 3 ص 340 .\r\n","page_name":" 1037 ","page_number":439},
  {"content":"\r\n\r\n پادشاهى هرى مانند سلطان شاهرخ * نقد سلطان بايسنغر خان بن خان را رسيد « 676 » \r\nو ميرزا يادگار محمد به سعادت و اقبال از جانب شمال شهر گذشته در عقب مخالفان تا كنار آب مرغاب رفت و امير حسن شيخ تيمور را كه از كبار امرا بود به محافظت آن حدود تعيين نمود و رايات ظفر آيات متوجه دار السلطنهء هرات گشت و از رباط سنجاب * به طرف شهر آمده ائمهء اسلام و اكابر انام كه به رسم استقبال رفته بودند براى ايشان قيام فرموده همه را به تعظيم تمام در كنار گرفت و پرسش نمود و همان روز « 677 » در النگ كهدستان نزول فرمود و روز دوشنبه نهم ماه كه ديگر روز تربيع نحسين بود ، از راه خيابان ، در باغ زاغان كه مستقر سرير خلافت حضرت خاقان سعيد بود و چند سال از فروغ طلعت فرزندان آن حضرت خالى مانده بود ، نزول اجلال فرموده و تختگاه آباى عظام و اجداد كرام به يمن دولت او زيب و زينت گرفت .\r\nو امراى تركمان كه قرابتان امير حسن بيك بودند و ملازم شاهزاده ، در هرات عزم اقامت نمودند ، همه را در باغ پادشاهان و قصرهاى ايشان فرود آوردند و غايت عنايت و رعايت دربارهء تراكمه به تقديم رسانيد و خواطر ايشان را به انواع احسان شادمان گردانيد « 678 » و هر نوع فساد و بيداد كه ممكن بود از آن جماعت در اطراف شهر و بيرون روى نمود « 679 » و گاهى يتيمان و لوندان شهر دستبردى بر ايشان مىنمودند و ميرزا يادگار محمد بعضى از تركمانان را چماقهاى بىدريغ زد . اما چون\r\n\r\n\r\n","description":"","footnote":"\r\n( 676 ) . مصراع ثانى شعر سلطان محمد بن بايسنغرخان را ياد مىدهد اعنى : نقد سلطان بايسنغر خان منم كاندر مصاف . . . . ( ر ك دولتشاه ص 407 ) .\r\n( 677 ) . حبيب السير : آن روز كه قمر در طريقهء محترقه بود .\r\n( 678 ) . صاحب حبيب السير افزوده است : چنان مقرر شد كه در خطبه نخست دوام و دولت امير حسن بيك بر زبان رانند ، آنگاه ميرزا يادگار محمد را نام برند .\r\n( 679 ) . دولتشاه ص 529 و اسفزارى نيز همين‌طورى مىگويند . اسفزارى شهر و توابع مىنويسد .\r\n","page_name":" 1038 ","page_number":440},
  {"content":"\r\n\r\nايشان را مهمان مىدانستند ، در مهمات ايشان حسب الأمكان اغماض مىفرمود و چون خرابى از حدّ گذشت و رعيت از ظلم آن گروه بىطاقت گشت ، ميرزا يادگار محمد جمعى تراكمه كه نوكران اميرزاده اقرلو محمد بودند و جور و تعدى مىنمودند ، همراه امير حسين خوارزمى به جانب امير حسن بيك فرستاد و مبلغها به وجه انعام از ولايات به موجب بروات به ايشان داد و درين اثنا ، به سمع اعلى رسيد كه اميرزاده سلطان خليل با چند هزار سوار نامدار در النگ و مرغزار رادكان فرود آمد و لشكريان او در ولايت طوس و مشهد مقدس و نيشابور و اطراف و جوانب آن سرحد مطالبات و مصادرات بليغ كردند و در هيچ يمين يسار نگذاشتند . *\r\nميرزا يادگار محمد خبر فتح خراسان در صحبت ايلچيان سخندان پيش امير حسن بيك به جانب همدان فرستاد . مضمون آن‌كه به يمن همت و شفقت آن عالى جناب مملكت خراسان مسخر و مفتوح شد و اعدا و مخالفان مقهور و مكسور گشتند . « 680 » اما درين سال ، ولايت خراسان به سبب مرور لشكرها به غايت خراب است . چنانچه از حدود جاجرم تا كنار آب مرغاب مزروع نشده همانا نمىتواند شد و مقتضى همت عالى آن بود كه جمعى امراى تركمان را كه غايت جان سپارى و هوادارى به‌جاى آورده‌اند رعايتى تمام كند . اما به سبب خرابى ولايت آن صورت تا غايت روى ننمود و باوجوداين خرابى ، هنوز جماعت منازعان به كلى مستأصل نشده‌اند و به دفع مادهء ايشان قيام مىبايد نمود و بىشك درين سال ، رعايت امراى تركمان و استمالت رعاياى خراسان تعلق به عنايت آن عالى جناب دارد .\r\nو درين ولا ، ايلچى امير حسن بيك رسيد و مكتوبى مشتمل بر مواجب تعظيم و اكرام و شرايط اداى تهنيت فتوحات مالا كلام به موقف عرض رسانيد .\r\nمقصود آن‌كه\r\n« فرزندان ميرزا سلطان ابو سعيد بسيارند و همه آهنگ جنگ و نزاع دارند و\r\n\r\n\r\n","description":"","footnote":"\r\n( 680 ) . نسخ : و بر منابر اسلام خطبه به نام و القاب حضرت اعلى موشّح و محلّى گشت ( به جاى آنچه در متن است ) .\r\n","page_name":" 1039 ","page_number":441},
  {"content":"\r\n\r\nميرزا سلطان حسين نيز در مقام مخالفت خواهد بود . هر آينه آن فرزند عزيز سلطنت پناه را به مدد و كوماك احتياج تمام است . بنابرآن مقرر شده كه در ولاياتى كه در غربى پل ابريشم « 681 » است ، لشكرهاى ما نشسته منتظر حكم آن جناب باشند و امراى ديگر كه ملازم آن جناب ساخته‌ايم اگر احتياج باشد ، همچنان ملازم باشند و امراى فرزند زينل بهادر كه در قهستان‌اند ، اگر خواهند پيش خود طلبند و الّا مقرر است كه متوجه پايهء سرير اعلى شوند و فرزند سلطان خليل بهادر كه جهت مدد آن عزيز فرزند فرستاده بوديم و او به مشهد مقدس رسيد به او نوشته‌ايم كه بىرخصت آن جناب پيش نرود .\r\nو ديگر وصيت كرده بود كه امراى اوجاورى « 682 » زمان شاهرخى را تربيت كنند و پيشكشهاى پادشاهانه فرستاده بود و همچنين ايلچى سلطان خليل اسبان خوب و پيشكشهاى مرغوب آورد و مكتوب او مشتمل بود بر اظهار اخلاص و دولتخواهى بسيار و عرض مودت و دلجويى بىحد و شمار .\r\nو حصار اختيار الدين كه نوكر ميرزا سلطان حسين شيخ بايزيد نام كوتوال آن‌جا بود فتح شده شيخ با يزيد در سلك خدام انتظام يافت و ميرزا يادگار محمد خواجه قطب الدين طاووس سمنانى را منصب وزارت ديوان اعلى ارزانى داشت و اختيار ملك و مال به فكر ثاقب و راى صائب او بازگذاشت « 683 » و امير ايوب را كه از زمرهء امرا به وفور شجاعت مشهور بود به طرف ولايت مرو كه سيورغال او بود روان فرمود .\r\nدر خلال اين احوال ، به مسامع جلال پيوست كه امير حسن شيخ تيمور كه ضبط حدود آب مرغاب به عهدهء او بود ، عنان عزيمت از راه سرخس به صوب\r\n\r\n\r\n","description":"","footnote":"\r\n( 681 ) . نام جايى نزديك بسطام ( بهار عجم ) .\r\n( 682 ) . چاوره حلقه و دائره است ( شا ) .\r\n( 683 ) . حبيب السير بعد افزوده : و خود اكثر اوقات به تجرع باده و استماع نغمهء عود و چنگ صرف مىنمود .\r\n","page_name":" 1040 ","page_number":442},
  {"content":"\r\n\r\nجرمكان * كه سيورغال او بود انصراف نمود و صورت كدورتى كه ميان او و امير على جلاير كه امير الأمرا بود سمت وقوع داشت ، به موقف عرض رسانيدند و چنان معلوم شد كه ميان او و نواب ميرزا سلطان حسين رسل و رسايل آمد شد مىنموده‌اند و امير شيخ عبد اللّه عباسى كه از عظماى امرا بود به جاى امير حسن شيخ تيمور به جانب آب مرغاب عزيمت نمود .\r\nو ميرزا يادگار محمد به دار ابيك كه از جانب زينل بيك به قهستان آمده بود نشان فرستاد و پيغام داد كه سلطنت تمامت خراسان تعلق به ما مىدارد . مىبايد كه ولايت بازگذاشته متوجه عراق شوند و همچنين به جانب سلطان خليل مكتوب نوشت كه جمعى از مردم خود فرستند و جمعى از تراكمه كه در قهستان و ترشيز و خواف و باخرز خرابى مىكنند اخراج نمايند .\r\nو كوتوال قلعهء عماد عرضه داشت به پايهء سرير اعلى فرستاد و نويد ايلى و انقياد پيغام داد و التماس نمود كه از دار السلطنهء هرات كسى به محافظت قلعه ارسال فرمايند و سلطان خليل نيز در مكتوب خود همين صورت به مبالغه نوشته بود كه بىتوقف معتمدى جهت كوتوالى قلعه مقرر فرمايند .\r\nو از جانب طبس گيلكى ، پير حسين كوتوال قلعهء آن‌جا كه نوكر معتمدى ميرزا سلطان حسين بود و چند نوبت به تراكمه دستبردها نمود عرضه داشت روان داشته شرايط نيكو بندگى به‌جاى آورد .\r\nو ملك يحيى والى سيستان اظهار اخلاص و دولتخواهى نمود و عرضه داشت نوشته شرايط عبوديت به دستور عهد قديم تازه فرمود . و خواجه محمود افلاطون كه معتمد درگاه بود به رسم رسالت متوجه ولايت سيستان شد .\r\n\r\n","description":"","footnote":"","page_name":" 1041 ","page_number":443},
  {"content":"\r\n\r\n\r\nذكر ايلغار فرمودن ميرزا سلطان حسين و به قتل آوردن ميرزا يادگار محمد *\r\nچون عنايت ملك الملك به اقتضاى  وَ اللَّهُ يُؤَيِّدُ بِنَصْرِهِ مَنْ يَشاءُ  « 684 » سرير سلطنت خراسان را مستقر دولت خورشيد آسمان ظل اللهى جمشيد ايوان شاهنشاهى ساخته بود و ماه رايت آفتاب آيت به اوج ثريا و ذروهء جوزا افراخته و ميدان جهان را مضمار سپاه ظفر شعار او گردانيده و غبار سم سمند صبا رفتار او را كه سرمهء اعيان زمان است به سپهر كحلى رسانيده بود ، لاجرم مقاليد ممالك به قبضهء اقتدار او تفويض فرمود و آب تيغ جهانگشايى او را در اطراف ولايات امضا و اجرا نمود و دشمن ملك را كه كوكب طالع به درجهء قاطع رسيده و سررشتهء عمر به انقطاع كشيده بود هر آينه روزگار در جام خوشگوار او زهر هلاهل نهاد و بهرام خون‌آشام شحنهء ايام را به قصد قتل او شمشير قاتل داد .\r\nو شرح واقعه آن است كه در آن‌زمان‌كه ميرزا ابو الغازى سلطان حسين در ميان ايل و الوس ارلات بود ، فرزندان ميرزا سلطان ابو سعيد : ميرزا سلطان محمود و ميرزا ابا بكر و ميرزا الغ بيك با هم اتفاق نموده عزم محاربهء ميرزا سلطان حسين جزم كردند . ميرزا الغ بيك با جمعى از امراى سمرقند و يار على تركمان از پسران نمك به حرام عليشكر « 685 » پيش آمده چون از طرفين رايات مقابله و مقاتله برافراشتند ، امير جعفر ارلات و برادر او امير زين العابدين ، به واسطهء آن‌كه كوچ ايشان در موضعى بود كه اثر تسلط فرزندان ميرزا سلطان ابو سعيد بدان‌جا مىرسيد ، عنان عزيمت با غلبه‌اى كه داشتند به صوب سپاه سمرقند معطوف گردانيدند . ميرزا سلطان حسين با وجود آن حال كه در ظاهر موجب اختلال بود توكل كل بر عنايت حضرت ذوالجلال كرده بر سپاه مخالفان زد و ايشان را چند فرسخ باز پس نشانيد و به يك حملهء\r\n\r\n\r\n","description":"","footnote":"\r\n( 684 ) . سورة آل عمران 13 .\r\n( 685 ) . مطلع : ايلى شكر .\r\n","page_name":" 1042 ","page_number":444},
  {"content":"\r\n\r\nبهادرانه جمعيت آن جماعت را متفرق و پريشان گردانيد .\r\nو در آن ايام ، صبح و شام خبر مىرسيد كه ميرزا يادگار محمد حباب‌وار در شراب افتاده و صراحى صفت سر در جام باده نهاده از صباح تا رواح اقداح راح مىكشد و از شام تا بام شراب لعل فام مىنوشد . امرا به هر طرف متفرق گشته و در خانهء او به غايت بىسر و سامان و مردم خراسان به جان آمده از بيداد تركمان . ميرزا سلطان حسين چون اين خبر استماع نمود ، به تمامى همت عزيمت جانب هرات فرمود * و به عنايت ملك وهاب از ولايت ميمنه و فارياب ،\r\nمصرع\r\n ملك همعنان و فلك در ركاب \r\nبا هزار سوار كامياب ايلغار فرمود و چون فلك الأفلاك به شبانروزى عالمى پيمود .\r\nمصرع\r\n شهسوار پردل فيروز چنگ آفتاب \r\nطريق جهانگشايى به عالميان نمود .\r\nمصرع\r\n آرى طريق دولت چالاكى است و چستى \r\nو نيم شب بيست و سيم ماه صفر به گازرگاه رسيد و از روحانيت حضرت خواجه قدس سره مدد طلبيده روان شد و به كوچهء خيابان درآمد و به هنگام صبح كه در آن مقام گفته‌اند :\r\nبيت\r\n عجب ملكى است ملك صبحگاهى * در آن ملكت بجويى هرچه خواهى \r\n\r\n","description":"","footnote":"","page_name":" 1043 ","page_number":445},
  {"content":"\r\n\r\n عجب بادى است باد صبحگاهى * كاز آن در جنبش آيد مرغ و ماهى\r\nعجب وقتى است وقت صبحگاهى * در آن وقت است نوبتهاى شاهى \r\nميرزا سلطان حسين به اعتقاد درست و نيت راست عزيمت عدالت فرمود و نيتهاى نيكو در خاطر مخمر نمود و چون قضاى آسمان به باغ زاغان درآمد و از غفلت امير على جلاير امير امرا و لشكرها متفرق شده درگاه پادشاه از سپاه خالى بود . چنانچه لشكر منصور نزديك چل ستون رسيدند و يك متنفس پيدا نبود .\r\nبيت\r\n يارا قد الليل مسرورا با وله * ان الحوادث قد يطرقن اسحارا \r\nبيت\r\n اى ناله همدمى كن و از آب چشم من * بيدار ساز ديدهء بخت غنوده را \r\nو ميرزا يادگار با دو خادم و خادمه‌اى بر بام كوشك چنان در خواب غفلت بود كه آن زمان آگاه شد كه او را گرفته بودند . مهر حيرت بر زبان و انگشت حيرت در دندان ماند .\r\nمصرع\r\n كارفرماى ازل مىكند اين كس چه كند \r\nچون او را آوردند ، ميرزا سلطان حسين به زبان رفق و تلطف فرمود كه اى برادر ! همه صفت خوب و صورت مرغوب دارى و كمال شجاعت و علو نسبت حاصل است . اما اگر ما برادران بر سر مملكت آباى عظام با يكديگر مضايقه داشتيم تراكمهء بيگانه را بايستى كه در ولايت خود نمىگذاشتيم . ميرزا يادگار محمد\r\n\r\n","description":"","footnote":"","page_name":" 1044 ","page_number":446},
  {"content":"\r\n\r\nدر جواب گفت كه مناسب طور بهادرى و لايق ناموس دلاورى آن بود كه تو نيز مرا در خانهء زين گرفتى و اين همه اثر تقدير ملك قدير است .  يَفْعَلُ  « 686 »  ما يَشاءُ    يَحْكُمُ ما يُرِيدُ   و در حال او را به قتل رسانيدند و خاطر همايون از جانب او جمع گردانيد .\r\nو اين واقعه‌اى است كه در اوراق روزگار و صحايف ليل و نهار از سلاطين نامدار و خواقين جم اقتدار گوش هوش هيچ آفريده نشنيده * و چشم هيچ سخنورى باريك بين نظير آن در كتب نديده . چه در وقتى كه ميرزا يادگار محمد در دار السلطنهء هرات مقام و آرام فرموده بود و چند هزار بدوى سوار به اسلحهء تمام صبح و شام ملازمت او مىنمودند و از هرات تا سرحد بغداد كوماك پىدرپى داشت .\r\nكجا كسى پيرامون خاطر مىگذاشت كه ميرزا سلطان حسين از شصت فرسنگ ايلغار نمايد و با اندك مردمى چنين تهورى كار فرمايد .\r\nميرزا سلطان حسين به تيسير اين فتح نامدار كه عنايت حضرت پروردگار ميسر گردانيد شكر مواهب الهى و نعماى نامتناهى به‌جاى آورد و آوازهء اين فتح همايون در اقاليم ربع مسكون انتشار يافت و جهانيان از دولت آن حضرت حسابى تمام برگرفتند و تاريخ سال اين واقعه كه در شهر صفر اتفاق افتاد ، هم « شهر صفر » است . چنانچه جناب فضايل مآب ، حاوى حقايق العلوم بالطبع النقاد ، مبدع دقايق الفنون بالذهن الوقاد ، مولانا نظام الدين عبد الواسع « 687 » اعلى اللّه تعالى قدره كه ناظم لآلى منثور به حسن عبارت و راقم عقود منظوم به لطف استعارت است مىفرمايد :\r\n\r\n\r\n","description":"","footnote":"\r\n( 686 ) . مأخوذ است از آيات ان اللّه يفعل ما يشاء ( سورة الحج 18 ) و ان اللّه يحكم ما يريد ( سورة المائدة 1 ) .\r\n( 687 ) . درين محل در حبيب السير ( ج 3 جزو 3 ص 225 ) او را « مولانا كمال الدين » و در ترجمه‌اش ص 338 « مولانا كمال الدين عبد الواسع النظامى ولد مولانا جمال الدين مطهر » نوشته است . در دستور الوزرا ص 424 نيز ذكر مولانا كمال الدين عبد الواسع آورده است . تقريط بر مطلع سعدين نگاشتهء همين مولانا عبد الواسع است .\r\n","page_name":" 1045 ","page_number":447},
  {"content":"\r\n\r\nبيت\r\n شد شهر صفر شهيد و هم « شهر صفر » * از سال شهادتش دهد باز خبر \r\nو مبلغ پنج هزار دينار كپكى جهت مراسم تكفين و تجهيز او از خزانه مقرر كرده به عهدهء اهتمام امير مبارز الدين ولى بيك فرمود و نعش پاك او را در چاشت همان روز به آيين تمام برداشته در بيت المغفرهء ميرزا بايسنغر دفن كردند و مردم هرات بر مصيبت او غريو بسيار نمودند و ميرزا يادگار محمد در سن نوزده‌سالگى بود به غايت خوش منظر و بديع شمايل و كم‌آزار و نيكو خصايل و دلاور و مردافكن و بهادر و شمشيرزن .\r\nو امراى تركمان كه در هرات بودند « 688 » هم در آن صبح مصيبت‌زده عزيمت جانب ولايت قهستان نمودند و بيست و سيوم « 689 » صفر اين خبر اول بامداد در السنه وافواه افتاد و هرچند هر زمان به هزار زبان اين خبر مكرر مىشد از غايت ندرت گويا كه هيچكس باور نمىكرد .\r\nمصرع\r\n بس كه نادر مىنمود اين قصه كس باور نكرد \r\nو باغ زاغان كه مشحون بود به نقره و زر و ساير اقمشه و امتعهء ديگر و كتب نفيسه و چينى آلات و اسبان راهوار و بدوهاى شاهوار و زينهاى زرنگار غارت تمام يافت و آن همه نفايس به صرصر تاراج رفت « 690 » و بانوى كبرى بيگه سلطان را گرفته محفوظ و مضبوط داشتند و بعد از دو سه روز به شفاعت باقى آغايان گذاشتند و امير على جلاير كه از امراى كبار به ازدياد اعتبار صاحب اختيار بود ، چون اين خبر\r\n\r\n\r\n","description":"","footnote":"\r\n( 688 ) . در حبيب السير گفته است كه طايفهء ايشان در باغ نو بودند و زمره‌اى در باغ زبيده مقيم بودند و همان شب فرار نمودند .\r\n( 689 ) . به قول دولتشاه ، قتل شاهزاده در شب چهارشنبه 27 شهر صفر 875 واقع شد و ظاهرا آن صواب نيست . از آن‌كه 27 صفر روز هفته [ جمعه ؟ 
  ] بود .\r\n( 690 ) . در حبيب السير ذكر اين تاراج نيست .\r\n","page_name":" 1046 ","page_number":448},
  {"content":"\r\n\r\nاستماع نمود ، از وثاق خود بيرون رفته پناه به گوشه‌اى برد و بعد از تفحص پيدا شده به قتل رسيد « 691 » و پسر او كه به غايت جميل بود همراه تراكمه فرار نمود و جمعى امرا كه پدران ايشان نيز تربيت يافتهء اين خاندان بودند به اختيار يا اضطرار از ميرزا سلطان حسين فرار نمودند . اگرچه بر كرم آن حضرت اعتماد آن بود كه گناه ايشان را عفو خواهد فرمود .\r\nبيت\r\n بيا كه حلم شهنشه ثبات آن دارد * كه رو نتابد اگر با شدت هزار گناه \r\nاما به سبب آن‌كه از اطوار و كردار خود شرمنده بودند جلاى وطن اختيار نمودند .\r\nمصرع\r\n كه گر گناه ببخشند شرمسارى هست \r\nبعضى روى اميد به ولايت ماوراء النهر نهادند و فوجى به عزيمت ناحيت قندهار عنان به سمند بادر رفتار دادند و جمعى متوجه صوب عراق شدند و بسيارى در قيد اسار گرفتار شدند و ميرزا سلطان حسين همان روز « 692 » به بامداد پاى دولت بر سرير سلطنت نهاد و بار عام داد .\r\n\r\nذكر طلوع آفتاب رايت سلطانى و جلوس بر سرير سلطنت خراسان نوبت ثانى\r\nچون شاه ابو الغازى ميرزا سلطان حسين بهادر و بار ديگر بر سرير سلطنت خراسان مستقر ساخت و نهال آمال خصم قوى را از بيخ برانداخت پشت دولت بر\r\n\r\n\r\n","description":"","footnote":"\r\n( 691 ) . در حبيب السير گفته است كه امير على جلاير روز ديگر به ياسا رسيد و يعنى روز ديگر بعد از قتل شاهزاده .\r\n( 692 ) . ايضا : روز ديگر .\r\n","page_name":" 1047 ","page_number":449},
  {"content":"\r\n\r\nمسند خلافت باز داد و ابواب عواطف پادشاهانه بر روى اميد عالميان گشاد ، سادات و قضات و موالى و اهالى و خواص و عوام به ازدحام تمام به درگاه جهان پناه شتافتند و مراسم تهنيت قدوم همايون به‌جاى آوردند و آن حضرت نسبت با تمام رعيت انواع مرحمت و اصناف رعايت و عنايت فرمود و هركسى را مناسب قدر و مرتبه دلجويى نمود و چون رعايا از آسيب خدنگ ظلم زمان تركمانان و آنچه ازين پيش واقعه شده بود دلهاى فگار داشتند و مطالبات بندگان حضرت را بر حالت اولى مىپنداشتند و ميرزا سلطان حسين عجز و درماندگى رعيت را دانسته بود رفع توهم رعيت به اظهار آثار عدالت فرمود و روز ديگر كه صبح سعادت از افق عنايت طلوع كرد و سلطان فيروز جنگ مهر بر سرير سپهر برآمد ، آن حضرت بر تخت خلافت به تمكين تمام مقام و آرام فرمود و جناب معالى انتساب افضل علماء الأسلام ، اقضى قضاة الأنام ، مولانا قاضى قطب الدين احمد الامامى « 693 » و جناب فضايل مآب ، اعدل حكام الأنام مولانا معز الدين « 694 » شيخ حسين النقوى را استدعا نمود و فرمود كه اين نوبت در خاطر چنان قرار يافته و انوار توفيق ربانى بر آن تافته كه در همه حال ابواب عدالت مفتوح باشد و از جهت حوالات و تحميلات مطلقا به رعيت آسيبى نرسد و همه وقت در سايهء هماى دولت ما فارغ‌بال و منتظم احوال باشند . درين وقت ، عجالة الوقت حكم فرموديم كه در شهر و بلوكات و ساير ولايات مدت دو سال وجوه خارجى و زر لشكر * كه رعيت از آن به غايت در زحمت بودند نستانند و اصلا و قطعا از جهت لشكر و خارج تعرض نرسانند كه دانسته بخشيديم و خدمت قاضى را با آن‌كه هرگز معهود نبود كه با منادى گرد شهر برآيد آن حضرت فرمود كه به اتفاق خدمت مولوى منادى كنان گرد شهر برآيند و تمام رعيت را به بشارت اين موهبت اعلام نمايند و جناب قاضى و خدمت مولوى به موجب فرموده\r\n\r\n\r\n","description":"","footnote":"\r\n( 693 ) . ذكرش اطرادا در حبيب السير ج 3 جزو 3 ص 336 آمده است و بر صفحه 168 همين جزو حبيب السير مفصلتر .\r\n( 694 ) . حبيب السير ( ج 3 جزو 3 ص 235 ) : كمال الدين .\r\n","page_name":" 1048 ","page_number":450},
  {"content":"\r\n\r\nعمل نمودند و رعيت از وصول اين بشارت غلغلهء مسرت به آسمان رسانيدند و دعاى دوام دولت آن حضرت به ايوان كيوان گذرانيدند و هر زمان به هزار زبان با يكديگر مىگفتند :\r\nبيت\r\n اين چه مىبينم به بيدارى است يا رب يا به خواب * خويشتن را در چنين نعمت پس از چندان عذاب \r\nو روز پنج شنبه بيست و پنجم ماه كه پادشاه فريدون گاه عزم زيارت گازرگاه فرمود و روى نياز و اخلاص بر آن درگاه سود و به منادى تمامت مردم شهر و بلوكات را از اكابر و اصاغر بدان خجسته مقام طلبيده ترتيب طوى عام نمود و سى سر اسب و سيصد راس گوسفند با مصالح و ما يحتاج آن مهيا گردانيده طعامهاى لذيذ و آشهاى لطيف كشيدند على ملأ الناس و جناب شريعت انتساب مولانا معز الدين شيخ حسين را نزديك مسند سلطنت طلب داشته فرمود كه دار السلطنه را به دستور سلطان سعيد شهيد ضبط مىبايد نمود ، اگر به نفس من يا برادر يا فرزند حدّ شرعى متوجه شود در اجراى آن تأخير نمىبايد فرمود .\r\nمصرع\r\n كه آفتهاست در تأخير و دولت را زيان دارد \r\nو من در همه حالت غايت امداد و معاونت به‌جاى خواهم آورد و اگر خدمت مولوى اهمال و امهال تجويز خواهد نمود به يقين داند كه خلاف خاطر همايون خواهد بود .\r\nبيت\r\n خلاف راى سلطان راى جستن * به خون خويش باشد دست شستن \r\nو مشاهد ملك و ملت و معاهد دين و دولت كه رو به خرابى داشت منور و\r\n\r\n","description":"","footnote":"","page_name":" 1049 ","page_number":451},
  {"content":"\r\n\r\nمعمور شد و شرايع اسلام و شعاير دين نبى عليه الصلاة و السلام به وضوح و ظهور پيوست و مجارى امور و مصالح جمهور رونق و طراوت گرفت و آوازهء عدل و احسان و صداى نداى من و امان در بسيط جهان به تخصيص مملكت خراسان چنان اشتهار يافت كه شير ژيان برعكس طبيعت چنگ از دامن صيد بازداشت و چون شير علم به خوردن باد قانع شد و باد خزان كه همواره برد ابر و سپاه او گرد فنا از صحن چمن بر مىآورد بر خلاف خاصيت در احياى اطراف گلزار روزگار آثار اعتدال بهار و اعجاز انفاس روح بخش مسيحا آشكار كرد .\r\nبيت\r\n آثار عدل شاه در اطراف باغ ملك * پاييز را طبيعت فصل بهار داد \r\nو هواى ولاى دولت قاهره در ضمير مطيع و عاصى و در خاطر ادانى و اقاصى جاى گرفت و زبان غايب و حاضر و سامع و ناظر به ذكر دعا و نشر ثنا زيب و زينت يافت و روزگار جفاكار به حسن عدل اين سلطان كامكار عذر جرايم ايام گذشته خواست و به زيور امن و امان و گوهر عدل و احسان اطراف مملكت خراسان آراست و رسوم محدث و بدعتهاى مذموم از بسيط جهان برانداخت و به ميامن معدلت تمام آن ولايت معمور و آبادان ساخت و عالميان در رياض فراغت و رفاهيت خرامان شدند و جهانيان در پناه امن و امان جاى گرفتند .\r\nچون راى اقاليم گشاى پادشاه خورشيد ضمير جمشيد سرير به صفت نصفت و فروغ عدالت انجلا يافت و عنان سمند آسمان توان به صوب عدل و احسان و سمت امن و امان تافت به چشم بصيرت دوربين و ديدهء عين اليقين در آئيينه اعتبار معاينه ديد و در جام جهان‌نماى روزگار به چشم استبصار پادشاه عدالت شعار مشاهده گرديد كه قوام دين و دولت و نظام ملك و ملت به حسن راى و زير عطارد تدبير سرانجام يابد و پرتو آفتاب معدلت پادشاه چون فروغ جهان‌افروز ماه به واسطهء فكر صايب و زير ثاقب ضمير بر عالميان تابد .\r\n\r\n","description":"","footnote":"","page_name":" 1050 ","page_number":452},
  {"content":"\r\n\r\n فاصابة الخلفاء فى ما حاولوا * مقرونة بكفاية الوزراء \r\nخاطر سلطانى كه مؤيد است به تأييد ربانى قرعهء اعتبار و رقم اختيار به نام فرخنده فرجام آصف جمشيد اقتدار خواجه قوام الدين * نظام الملك بن خواجه شهاب الدين اسماعيل الخوافى قرار داد كه آيين عدل كامل او هر نفس و هر دم نقاب زنگ از چهرهء آيينه مىگشاد و قانون عقل شامل او آب روان به آتش سوزان آشنايى مىداد . باز اگر در عهد عدل او بيمار مىگشت از غايت خوف روى تيهو در خاطر او نتواند گذشت و آن حضرت مسند وزارت به نام او معين فرمود و اختيار ديوان اعلى به حسن راى ملك آراى او تفويض نمود و به شكر اين نعمت و فرح اين مسرّت عامهء رعايا و قاطبهء برايا در دعا و گوهر ثنا به الماس بيان مىسفتند و از صميم دل و جان به موافقت كروبيان و مداومت قدسيان هر زمان به هزار زبان مىگفتند كه از هر موهبت سعادت و تحفهء كرامت كه به واسطهء عنايت ازلى و رابطهء رأفت لم يزلى از بارگاه پادشاه كن فيكون به اسم ساكنان ربع مسكون فايض گردد و حظ اوفى و نصيبى مستوفى نثار روزگار فرخنده آثار باد . و هر عطيهء دولت و هديهء سعادت كه به ميامن حركات سعود فلك و محاسن بركات سجود ملك نامزد مجاوران بسيط خاك و ملازمان محيط افلاك شود قسطى كامل و قسمى شامل پيشكش سلطان جم فرمان باد . رايات ظفر آيات كه سبب آرايش جهان است تا اوج ثريا افراشته و اعلام نصرت اعلام كه موجب آسايش عالميان است به نقوش فتوح نگاشته مرفوع و منصور به حق الملك الغفور .\r\nچون قلم تحرير به رقم تقرير جلوس همايون مشرف گرديد و شرح امن و امان و بيان عدل و احسان به شرف انها رسيد اولى و احسن چنان نمود كه اختتام كتاب مطلع سعدين و مجمع بحرين به نام فرخنده فرجام معز الدنيا والدين ميرزا ابو الغازى سلطان حسين بهادر حسن تمام يابد تا باشد كه به يمن آفتاب دولت آن حضرت فروغ قبول بر آن تابد .\r\n\r\n","description":"","footnote":"","page_name":" 1051 ","page_number":453},
  {"content":"\r\n\r\nمعروض راى مجلس آراى ارباب الباب  طُوبى لَهُمْ وَ حُسْنُ مَآبٍ  « 695 » مىشود كه جمعى افاضل و فوجى اماثل ، كه نور ديدهء مردمى و سرور سينهء همدمى بودند و گاهى به رسم تلطف ، تفقد اين ضعيف مىنمودند به ترتيب تأليف و تهذيب ترصيف اشارت فرمودند و الحاح از حد گذرانيدند . چاره نديد و با آن‌كه اين ضعيف به سبب صرصر حوادث ايام و سلاسل شهور و اعوام صحيفهء انشاء را در طاق نسيان نهاده بود و روزنامهء تاريخ را چون اوراق گل به باد داده ، ليكن چون حكم دوستان بر دل و جان روان بود از سر حرف گذشتن در مذهب مروت مستحسن ننمود . بلكه از ديوان فرمان  وَ ما تَشاؤُنَ إِلَّا أَنْ يَشاءَ اللَّهُ  « 696 » پروانه رسيد و رقوم اين كلمات شكسته بسته بر لوح خاتمه كشيد . هرچند مىدانست كه اصحاب حسد و ارباب حقد كه قامت قابليتشان از طراز اعزاز آسمانى تشريف عنايت نيافته و آفتاب سعادت بخش ربانى در عالم وجود ايشان نتافته ، نه قدرت آن‌كه از معدن ذهن خويش گوهر عالم‌افروز برآرند و نه قوّت آن‌كه به مصابح ديگران مجلس روشندلان منور دارند ، همه چون كوه سنگدل نه در حلم و وقار همه چون تيغ دوروى نه گوهردار ، صبح‌اند در پرده‌درى نه در روشن‌رايى ، گل‌اند در بد عهدى نه در راحت‌افزايى . حاوى اوراق را هدف تير تعيير گردانند و اين‌قدر ندانند كه :\r\nبيت\r\n بس باشد اين كمال كه ايام كم شنيد * در نثر من مذمت و در نظم من هجا \r\nو چنان از جادهء انصاف انحراف يافته‌اند و عنان مكابره به صوب طغيان تافته كه سها را در نور و ضيا بر خورشيد عالم‌آرا ترجيح نهند و گوهر جان‌افروز را با شبه بىفروغ در يك رشته كشند .\r\n\r\n\r\n","description":"","footnote":"\r\n( 695 ) . سورة الرّعد 29 .\r\n( 696 ) . سورة الأنسان 30 ، سورة التكوير 29 .\r\n","page_name":" 1052 ","page_number":454},
  {"content":"\r\n\r\n شكوت و ما الشكوى لمثلى عادة * و لكن تفيض الدمع عند امتلائها \r\nو با اين همه قلم ستوده رقم دست تساهل از آستين تكامل بيرون آورد و شرح وقايع صد و هفتاد و يك سال برسبيل تفصيل و اجمال احوال به صورت يادگار بر اوراق ليل و نهار نگاشت و بسيار در شاهوار در گوش اعتبار شاهان روزگار گذاشت .\r\nبيت\r\n كمال فهم سخن نيست در گدا طبعان * سخن در است و تعلق به گوش شه دارد \r\nمأمول از مكارم شيم و مسئول از محاسن كرم فصحاى امصار و بلغاى اعصار كه اهل سيرت و ارباب بصيرت‌اند آن‌كه هرگاه بر سهو و خلل اطلاع يابند ،\r\nمصرع\r\n عفو و اصلاح كار فرمايند \r\nو التوفيق من اللّه المستعان .\r\nنظم\r\n خدايا چو داناى رازم توئى * به هر نيك و بد چاره سازم تويى\r\nبساز آن‌چنان چارهء كار من * كه آخر بود رحمتت يار من\r\nچو روشن كنى شمع اميد كس * كرا زهره كان جا برآرد نفس\r\nو گر كلبه‌اى را نخواهى تو تاب * نه مه بخشدش نور نى آفتاب\r\nخدايا در آن دم كازين تيره خاك * دل و ديده پرخون شود سينه چاك\r\nبه نور پيمبر عليه السلام * دلم را دهى روشنى والسلام \r\nالهى ! بازماندگان طبيعت را كه از عجز و بيچارگى به كار خود فرومانده‌اند به جذبات عنايات ازلى دستگيرى فرماى ! و سرگشتگان بيابان حيرت را به سر منزل مراد راه‌نماى ! از درياى فضل بىكرانت قطره‌اى نصيب اين لب تشنگان گردان و از\r\n\r\n","description":"","footnote":"","page_name":" 1053 ","page_number":455},
  {"content":"\r\n\r\nزلال احسان بىامتنانت جرعه‌اى به كام اين سوختگان چكان .\r\nنظم\r\n چارهء ما ساز كه بىياوريم * گر تو برانى به كه رو آوريم\r\nاز پى تست اين همه اميد و بيم * هم تو ببخشاى و ببخش اى كريم \r\nفرغ قلم التحرير عن رقم التقرير على يد الفقير الى اللّه الخلاق عبد الرزاق بن اسحق تاب اللّه تعالى عليهما و العياذ باللّه من زلات القلم و هفوات الرقم و كان توفيق الأتمام و تعليق الأختتام يوم الخميس السابع عشرين شهر محرم الحرم .\r\nبيت\r\n شكر كه اين نامه به عنوان رسيد * پيشتر از عمر به پايان رسيد \r\nمنت * بىضنت و ستايش بىآلايش مهيمن بسيار بخشايش را كه به مساعدت توفيق او به نهايت رسيد . روش قلم تيزگام و جنبش خامهء بىآرام در قطع منازل و طى مراحل كتابت كتاب لطايف انتساب مطلع سعدين و مجمع بحرين كه مشتمل است بر كليات بدايع و معظمات وقايع اصول ممالك معموره و اعلام مسالك مشهوره از ابتداى دولت سلطان ابو سعيد بهادر خان تا انتهاى فرصت سلطان ابو سعيد گوركان مبنى بر دو دفتر معتبر كه عمده در اول بيان خصائص احوال سلطنت صاحبقرانى تيمور گوركانى است مسبوق به ذكر مآمره چند دولت سريع الزوال كه به منزلهء مقدمه است در آن قسم و در دفتر ثانى بيان كماهى اوضاع خلافت اعلى خاقانى شاهرخ سلطانى مذيل به نقل مفاخر چند شوكت زود انتقال نيز كه به مثابهء خاتمه است اين نصف را ولا يخفى على الفطن اللبيب ان هذا نوع نظم بديع و طور جمع غريب .\r\n\r\n","description":"","footnote":"","page_name":" 1054 ","page_number":456},
  {"content":"\r\n\r\nنظم\r\n ندانم چگويم من اين گفته را * ازين سان گهرهاى ناسفته را\r\nچه انشاست كان پرهنر داشته * چه كاخ فصاحت برافراشته\r\nبيان من از وصف آن قاصر است * بيان نيست حاجت ، سخن ظاهر است\r\nچو چندين بر آن داستان شگرف * گذشتم تأمل كنان حرف حرف\r\nز گنجش بسى گوهر اندوختم * ز شمعش چراغ دل افروختم\r\nز الفاظ جزل و معانى بكر * پر از كام شد جيب و دامان فكر \r\nبر ضمير منير واقفان منصف و زيركان به صفت نصفت متصف واضح ولايح است كه اين تأليف منيف بر ساير كتب تواريخ به چند جهت شرف فضل و مزيت دارد :\r\nيكى غرابت اصول قصص و وقايع كه بعضى از آن تا غايت بر قلم هيچيك از منشيان و سخن آرايان گذارش نيافته و پرتو تقرير و تحرير هيچ فرد از مورخان و قلم‌گذاران برآن نتافته و آنچه به سمت ارتقام بعضى اتسام دارد به سبب اطناب كه موجب املال است يا به واسطهء ايجاز كه مفضى به اخلال است منسوخ و مهجور مانده .\r\nو ديگر قرب عهد و زمان كه چون زمرهء مستمعان اكثرى از اصحاب اين واقعات را به تعيين شناسند . يقين كه تعلق خاطر و ميلان باطن و ظاهر به استماع خصوصيات صادرات و واردات ايشان بيشتر داشته باشند .\r\nديگر صورت صدق و مطابقهء اين وقايع به واقع كه بعضى از آن مأخوذ از اشارت حافظ ابروست كه اكثر به چشم يقين مشاهده نموده و از قرار تحقيق در قيد تحرير و تنميق آورده بود و بعضى ديگر حاوى اوراق ، محرر قصبات السبق على الأطلاق ، صاعد مصاعد الدولة بالوفاق ، صاحب المقامات العلية بالأرث و الأستحقاق : مولانا كمال الملة و الدّين عبد الرزاق لازال جنابه ملجأ لفضلاء الآفاق\r\n\r\n","description":"","footnote":"","page_name":" 1055 ","page_number":457},
  {"content":"\r\n\r\nكه مدت مديد در زمان دولت خاقان سعيد متعهد جلايل امور بوده و در خدمت بعضى از شاهزادگان صاحب دولت تقلد منصب عالى صدارت نموده و در ملازمت بعضى ديگر راه و رسم نيابت و خصوصيت يافته ، مطلقا در ثبت مجارى احوال ايشان ميل و مداهنه جايز ندانسته\r\nمصرع\r\n چون ماه كامل در سخن ، چون صبح صادق در صفا \r\nشعر\r\n مجموعة فيها فوائد جمة * و فرائد منظومة و لطايف\r\nفيها رياض اشرقت انوارها * و سمت الى ما لا ينال الواصف\r\nارجو لجامعها منال سعادة * فيها شرايف بهجة و عوارف \r\nيقين كه ابن تأليف بديع كه الحق درخور آن است كه به خامهء خورشيد بر اوراق صحيفهء ايام نگارند ، در ضمن كثرت نسخ و تعدّد مسودات به اندك زمانى مطرح انظار متعينان روزگار و عطرساى مجالس و مجامع اكابر و اماثل هر ديار گردد .\r\nقطعه\r\n عشاق هر كجا رقم كلك آن نگار * يابند به روى از مژه گوهرفشان كنند\r\nهريك گرفته نقشى از آن‌جا به يادگار * تعويذ جان و حرز دل ناتوان كنند \r\nو اما صورت هرزه‌گوئى ارباب حسد فى جيدها حبل من مسد و حقيقت عيب‌جوى اصحاب غرض فى قلوبهم مرض چنانچه عادت طبيعت شوم و خاصيت سيرت مذموم آن جماعت بىعافيت بدعاقبت است فامر لايلتفت اليه اللبيب ولا يعتد به من كان له من العقل نصيب .\r\n\r\n","description":"","footnote":"","page_name":" 1056 ","page_number":458},
  {"content":"\r\n\r\nبيت\r\n به هر سگى كه كند بانگ اگر شوم مشغول * مرا به سر نشود زان كه سگ فراوان است \r\nو نعم ما قال المولوى فى المثنوى\r\nبيت\r\n مه فشاند نور و سگ عوعو كند * هر كسى بر خلقت خود مىتند \r\nو من اللّه العون انه حميد مجيد .\r\n[ رقمه العبد عبد الواسع بن المطهر عفى عنه . تمت الكتاب به عون الملك الوهاب فى تاريخ رجب عمت بركاته سنة سبعين و تسعمايه به خط اقل الأنام حبيب اللّه بن . . . حسام غفر اللّه ذنوبهم و ستر عيوبهم به حق محمد و آله نقلت من خط المؤلف . 
  ]\r\n\r\n","description":"","footnote":"","page_name":" 1057 ","page_number":459},
  {"content":"\r\n . \r\n\r\n","description":"","footnote":"","page_name":" 1058 ","page_number":460}
  ]