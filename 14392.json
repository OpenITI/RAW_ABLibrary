[
  {"content":"\r\n\r\nفروغ حكمت\r\n\r\n","description":"","footnote":"","page_name":" 1 ","page_number":1},
  {"content":"\r\n\r\nفلسفه اسلامى : 94 ( فلسفه وعرفان : 180 )\r\n- تخصصى ( طلاب ودانشجويان )\r\n1847\r\n4307\r\nكتاب هاى علامه طباطبائى / 34\r\nدهقانى ، محسن ، 1337 - شارح .\r\nفروغ حكمت : ترجمه و شرح نهاية الحكمه علامه سيدمحمد حسين طباطبائى / محسن دهفانى . - قم : مؤسسه بوستان كتاب ( مركز\r\nچاپ و نشر دفتر تبليغات اسلامى حوزه علميه قم ) ، 1388 .\r\nج . - ( مؤسسه بوستان كتاب ؛ 1847 . كتاب هاى علامه طباطبائى ؛ 34 ) ( فلسفه و عرفان ؛ 148 . فلسفه اسلامى ؛ 94 )\r\n10000 تومان . ( ج . 2 ) isbn 978 - 964 - 09 - 0461 - 9\r\n( دوره ) isbn 978 - 964 - 09 - 0409 - 1\r\nفهرست نويسى براساس اطلاعات فيپا .\r\nص . ع . به انگليسى :\r\nmohsen dehqani . the blaze of wisdom a translation of adn commentary on allameh sayyid muhammad - husayn tabatabais nihayat al - hikmah\r\n1 . طباطبائى ، محمدحسين ، 1281 - 1360 . نهاية الحكمه - نقد و تفسير . 2 . فلسفه اسلامى . الف . طباطبائى ، محمدحسين ، 1281 - 1360 . نهاية الحكمه . شرح . ب . دفتر تبليغات اسلامى حوزه علميه قم . مؤسسه بوستان كتاب . ج . عنوان . د . عنوان : شرح نهاية الحكمه . ه‍ . عنوان . نهاية الحكمه . شرح .\r\n9 د 903 ن / 1392 bbr\r\n1 / 189\r\nد ش / ن 379 ط\r\nب 1388\r\n\r\n","description":"","footnote":"","page_name":" 2 ","page_number":2},
  {"content":"\r\n\r\nفروغ حكمت\r\nترجمه و شرح نهاية الحكمه علامه سيد محمدحسين طباطبائى\r\nجلد دوم\r\nمحسن دهقانى\r\nبوستان كتاب\r\n1388\r\n\r\n","description":"","footnote":"","page_name":" 3 ","page_number":3},
  {"content":"\r\n\r\nبوستان كتاب\r\nفروغ حكمت / جلد دوم\r\nترجمه و شرح نهاية الحكمه علام سيد محمدحسين طباطبائى\r\nنويسنده : محسن دهقانى\r\nناشر : مؤسسه بوستان كتاب\r\n( مركز چاپ و نشر دفتر تبليغات اسلامى حوزه علميه قم )\r\nليتوگرافى ، چاپ وصحافى : چاپخانه مؤسسه بوستان كتاب\r\nنوبت چاپ : اول / 1388 شمارگان : 1500 بها : 10000 تومان\r\nتمامى حقوق c محفوظ است\r\nprinted in the islamic republis of iran\r\nدفتر مركزى : قم خيابان شهدا ( صفائيه ) ، ص پ 917 ، تلفن : 7 - 7742155 ، نمابر : 7742154 ، تلفن پخش : 7743426\r\nفروشگاه مركزى : قم ، چهار راه شهدا ( عرضه 12000 عنوان كتاب با همكارى 170 ناشر )\r\nفروشگاه شمارهء 2 : تهران خيابان فلسطين جنوبى ، دست چپ كوچه دوم ( پشن ) ، تلفن : 66360735\r\nفروشگاه شمارهء 3 : مشهد ، چهار راه خسروى ، مجتمع ياس ، جنب دفتر تبليغات اسلامى شعبه خراسان رضوى ، تلفن : 2233672\r\nفروشگاه شمارهء 4 : اصفهان ، چهار راه كرمانى ، جنب دفتر تبليغات اسلامى شعبه اصفهان ، تلفن : 2220370\r\nفروشگاه شمارهء 5 : اصفهان ، ميدان انقلاب ، جنب سينما ساحل ، تلفن : 2221712\r\nفروشگاه شماره 6 ( ويژه جوانان ) : قم ، ابتداى خيابان شهدا ، تلفن 7739200\r\nپخش پكتا ( پخش كتب اسلامى وانسانى ) ، تهران ، خ حافظ ، نرسيده به چهار راه كالج ، نبش كوچه بامشاد ، تلفن 88940303\r\nنمايندگى هاى فروش كتاب مؤسسه در داخل وخارج كشور ( ضميمه برگه نظر خواهى آثار انتهاى كتاب )\r\nپست الكترونيك مؤسسه : e - mail . info @ bustaneketab . com\r\nجديدترين آثار مؤسسه وآشنايى بيشتر با آن در وب سايت :\r\nhttp : / / www . bustaneketab . com\r\nباقدردانى از همكارانى كه در توليد اين اثر نقش داشته اند :\r\nاعضاى شوراى بررسى آثار * دبير شوراى كتاب : جواد آهنگر * ويراستار : ابوالفضل طريقه دار * چكيدهء عربى : سهيله خائفى * چكيدهء انگليسى : مريم خائفى * فيپا : مصطفى محفوظى *\r\nمسئول واحد حروف نگارى و صفحه آرا : احمد مؤتمنى * اصلاحات حروف نگارى : احمد رمضانى و حسين محمدى * كارشناس و كنترل نمونه خوانى : محمد جواد مصطفوى * نمونه خوانى : مرتضى عراقى ، ابوالحسن مسيب نژاد وعلى ميرى * نظارت وكنترل آماده سازى و بازخوانى نهايى متن : بيژن سهرابى * كنترل فنى صفحه آرايى : سيدرضا موسوى منش * كارشناس طراحى وگرافيك : مسعود نجابتى * طراح جلد : حسين ميرزايى * مدير توليد : عبدالهادى اشرفى * اداره آماده سازى : حميد رضا تيمورى * برنامه ريزى وكنترل توليد : امير حسين مقدم منش * اداره چاپخانه : مجيد مهدوى و ساير همكاران ليتوگرافى ، چاپ وصحافى .\r\nرئيس مؤسسه\r\nسيد محمد كاظم شمس\r\n\r\n","description":"","footnote":"","page_name":" 4 ","page_number":4},
  {"content":"\r\n . \r\n","description":"","footnote":"","page_name":" 5 ","page_number":5},
  {"content":"\r\n . \r\n","description":"","footnote":"","page_name":" 6 ","page_number":6},
  {"content":"\r\n . \r\n","description":"","footnote":"","page_name":" 7 ","page_number":7},
  {"content":"\r\n . \r\n","description":"","footnote":"","page_name":" 8 ","page_number":8},
  {"content":"\r\n . \r\n","description":"","footnote":"","page_name":" 9 ","page_number":9},
  {"content":"\r\n . \r\n","description":"","footnote":"","page_name":" 10 ","page_number":10},
  {"content":"\r\n . \r\n","description":"","footnote":"","page_name":" 11 ","page_number":11},
  {"content":"\r\n . \r\n","description":"","footnote":"","page_name":" 12 ","page_number":12},
  {"content":"\r\n . \r\n","description":"","footnote":"","page_name":" 13 ","page_number":13},
  {"content":"\r\n . \r\n","description":"","footnote":"","page_name":" 14 ","page_number":14},
  {"content":"\r\n . \r\n","description":"","footnote":"","page_name":" 15 ","page_number":15},
  {"content":"\r\n . \r\n","description":"","footnote":"","page_name":" 16 ","page_number":16},
  {"content":"\r\n . \r\n","description":"","footnote":"","page_name":" 17 ","page_number":17},
  {"content":"\r\n . \r\n","description":"","footnote":"","page_name":" 18 ","page_number":18},
  {"content":"\r\n . \r\n","description":"","footnote":"","page_name":" 19 ","page_number":19},
  {"content":"\r\n . \r\n","description":"","footnote":"","page_name":" 20 ","page_number":20},
  {"content":"\r\n . \r\n","description":"","footnote":"","page_name":" 21 ","page_number":21},
  {"content":"\r\n . \r\n","description":"","footnote":"","page_name":" 22 ","page_number":22},
  {"content":"\r\n\r\n\r\nجلد دوم\r\n\r\nمرحله هفتم واحد تكثير\r\nمشتمل برنه فصل\r\n\r\n","description":"","footnote":"","page_name":" 23 ","page_number":23},
  {"content":"\r\n . \r\n","description":"","footnote":"","page_name":" 24 ","page_number":24},
  {"content":"\r\n\r\n\r\nالفصل الأوّل‌في أنّ مفهوم الوحدةوالكثرة بديهيٌّ غنيٌّ عن التعريف\r\n\r\nتقسيم موجودبه واحد و كثير و تعريف آن دو\r\nمتن\r\nينقسم الموجود إلى الواحد والكثير ، فكلُّ موجودٍ . . . بالمجتمَع وهو الكثير بعينه .\r\nترجمه\r\nموجود تقسيم مىشود به واحد و كثير . پس هر موجودى يا واحد است يا كثير .\r\nحق آن است كه وحدت و كثرت از مفاهيم عامه‌اى است كه تصور آن بديهى است و هم‌چون وجوب و امكان از تعريف بىنياز است . بنابراين ، تعاريفى كه براى اين دو آورده‌اند يا دور است و يا تعريف شىء به خود .\r\nمانند آن كه واحد را تعريف كرده‌اند به چيزى كه قبول تقسيم نمىكند از آن جهت كه به آن واحد اطلاق مىشود . ملاحظه مىشود كه در اين تعريف ، انقسامى كه عبارت است از كثرت در تعريف واحد آورده شده است . علاوه بر آن واحد به خودش تعريف گرديده‌است . هم‌چنين كثير تعريف شده است به چيزى كه مجتمع از واحدها باشد . ملاحظه مىشود كه در اين تعريف وحدت در تعريف كثير وارد شده است در حالى كه كثرت در تعريف واحد هم ، آمده‌بود . و اين همان دور است .\r\n\r\n","description":"","footnote":"","page_name":" 25 ","page_number":25},
  {"content":"\r\n\r\nمضافاً به اين كه كثير به مجتمع از آحاد كه همان نفس كثير است تعريف شده است ( كه اين تعريف الشىء بنفسه است ) .\r\nشرح\r\nدر عرف ، يك سلسله الفاظ استعمال مىشود كه مفاهيم آنها جزء مفاهيم اوليّه است از اين رو ، نه نياز به شرح دارد و نه تعريف فلسفى ، كه مركب از جنس و فصل قريب است . را مىپذيرد وحدت و كثرت هم‌چون وجوب ، امكان و وجود ، از اين قبيل هستند . فهم اولى عرف معناى « يكى » « چندتا » « ضرورت » و « عدم ضرورت » را بدون استدلال و توضيح مىفهمد .\r\nلذا اين مفاهيم جزء معانى بَيّن بوده و نيازمند تعريف نيستند و اگر تعريفى براى آنها آورده شده يا تعريف شىء بنفسه هست يا به دور خواهد انجاميد .\r\nمانند آن كه در تعريف واحد گفته‌شده‌است كه واحد از آن جهت كه به او واحد گفته‌مىشود قبول تقسيم نمىكند . لفظ انقسام كه در اين تعريف آمده ملازم با معناى كثرت است ؛ زيرا چيزى قبول تقسيم مىكند كه كثير باشد ، از اين رو ، تعريف مذكور تعريف واحد به كثير است و تعريف واحد به معناى مقابل خودش كه كثير باشد تعريف حقيقى شىء نيست .\r\nعلاوه بر اين ، اشكال ديگرى در اين تعريف وجود دارد و آن اين است كه در تعريف ، لفظ واحد آورده‌شده است . اين موجب مىشود كه واحد به واحد تعريف شده‌باشد و تعريف ، دورى گردد .\r\nهم‌چنين در تعريف كثير آورده‌اند كه عبارت است از چيزى كه مجتمع از واحدها است . ملاحظه مىشود اولًا معناى وحدت كه نقطه مقابل كثرت است در تعريف كثير وارد شده است ، در حالى كه در تعريف حقيقى ، هيچ چيزى به معناى مقابل خودش تعريف نمىشود . وثانياً به دليل آن كه قبلًا وحدت به عدم انقسام معنا شده بود و انقسام ملازم با كثرت بود پس معناى كثرت در واحد آورده شد . و اكنون در اين جا هم\r\n\r\n","description":"","footnote":"","page_name":" 26 ","page_number":26},
  {"content":"\r\n\r\nمعناى واحد در تعريف كثير مىآيد . در حقيقت ، كثير در معناى واحد و واحد در معناى كثير آورده مىشود كه اين خود دور محال است .\r\nو ثالثاً تعريف كثير به « مجتمع » كه تعبيرى ديگر از كثير است تعريف كثير به خويش است . و تعريف الشىء به خودش باطل است و تعريف منطقى به شمار نمىآيد .\r\n\r\nدليل قيد در تعريف واحد چيست ؟\r\nمتن\r\nفالحقّ أنّ تعريفَهمابما عُرِّفا به تعريفٌ لفظيُّ . . . تبايُنَ أحد القسمين للآخر .\r\nترجمه\r\nحق آن است كه تعريف ارائه شده از وحدت و كثرت تعريفى لفظى است كه مقصود از آن اشاره به معناى آن دو و تمييز دادن آن از ميان ديگر معانىاى مىباشد كه مرتكز نزد نفس هست .\r\nحاصل سخن آن كه واحد چيزى است كه قبول قسمت نمىكند از آن جهت كه تقسيم نمىپذيرد .\r\nقيد « عدم انقسام » در اين تعريف براى داخل كردن واحد غيرحقيقى است كه از بعضى جهات قبول قسمت مىكند .\r\nكثير همان چيزى است كه قبول قسمت مىكند از آن جهت كه تقسيم مىپذيرد .\r\nنتيجه حاصل مىشود كه موجود به واحد و كثير تقسيم مىشود و اين دو معنا با يك‌ديگر متباين هستند تباين يك قسم با قسم ديگر .\r\nشرح\r\nپس از آن كه گفته شد تعاريف موجود براى واحد و كثير تعاريف فلسفى نيستند اكنون گفته مىشود كه آن تعاريف فقط اشاره دارند به معناى اين دو در ميان مرتكزات ذهنى ما . بديهى است در ظرف ذهن ما ، اندوخته‌هاى فراوانى وجود دارد كه بعضاً بديهى و اولى و بعضاً نظرى و اكتسابى هستند . تعاريف فوق صرفاً ما را به مفاهيم\r\n\r\n","description":"","footnote":"","page_name":" 27 ","page_number":27},
  {"content":"\r\n\r\nاوّلى اين دو كلمه كه در ميان اندوخته‌هاى ذهنى ما مرتكزند راهنمايى مىكند ، ولى هيچ‌گاه تعريف به جنس و فصل نيستند تا ماهيت حقيقى اين دو را برملا سازند .\r\nمطلب ديگر اين كه در تعريف واحد گفته شد واحد عبارت است از چيزى كه از آن جهت كه تقسيم نمىشود قبول قسمت نمىكند . سؤال اين است كه قيد « من جهة التى يقال أنه واحد يا قيد من حيث أنه لا ينقسم » براى چيست ؟\r\nپاسخ آن است كه واحد در اصطلاح فلسفه دو معنا دارد ؛ يكى واحد به معناى حقيقى و خاص خود كه نقطه مقابل كثير است و ديگرى به معناى عام و غيرحقيقى خود كه در حقيقت به اين لحاظ معنايى است كه هم واحد را شامل مىشود و هم كثير را و نقطه مقابل كثير به حساب نمىآيد .\r\nكثير از آن جهت كه يك موجود است يك واحد است . مثلًا يك ده‌تايى يا يك بيست‌تايى از آن جهت كه موجود هستند يك واحد به شمار مىآيند . يك « عشره » از حيث آن كه يك موجود است يك واحد به شمار مىآيدو از اين حيث قابل تقسيم نمىباشد . اما از آن حيث كه مركب از آحاد هست قابل تقسيم به آحاد كوچك‌تر مىباشد .\r\nپس در عدد « عشره » دو حيث وجود دارد ؛ يكى حيث وحدتى است كه دارد . و به اين ملاك انقسام ناپذير است . و ديگرى حيث كثرت او كه به اين ملاك انقسام پذير است .\r\nبا توضيح فوق اكنون مىگوييم كه در تعريف آمده‌است كه : واحد چيزى است كه از آن جهت كه تقسيم نمىپذيرد قبول قسمت نمىكند . مفاد عبارت اين هست كه در واحد عام و غيرحقيقى مانند يك عشره يا يك لشكر با يك كهكشان دو حيث وجود دارد . حيث وحدت و حيث كثرت . حيث وحدت آن به ملاك حيث انقسام ناپذيرى آن است . يعنى يك عشره يا يك لشكر يا يك كهكشان از اين جهت كه هر كدام يك موجود به شمار مىروند ، يك واحد محسوب مىشوند .\r\n\r\n","description":"","footnote":"","page_name":" 28 ","page_number":28},
  {"content":"\r\n\r\nاما از آن حيث كه داراى اجزاى فراوان هستند و قابل قسمت به آن اجزاء مىباشند ديگر يك واحد محسوب نمىشوند ، بلكه كثير مىباشند .\r\nبنابراين ، مؤلف مىگويد اضافه كردن قيد « من حيث لا ينقسم » براى وارد كردن واحد غير حقيقى در تعريف واحد است ، واحدى كه از بعض جهات ، قسمت مىپذيرد .\r\nحاصل سخن اين كه واحد ، چيزى است كه قبول قسمت نمىكند ، حال يا مانند واحد حقيقى اصلًا امكان قبول قسمت در آن وجود ندارد ، مانند يك انسان يا يك كتاب يا يك ميز و يا مانند واحد غير حقيقى است كه از يك جهت يعنى از آن حيث كه يك موجود است قسمت در آن راه ندارد . و از حيث ديگر يعنى از آن جهت كه مركب از آحاد هست امكان قسمت در آن وجود دارد .\r\nپس واحد ، واحد است ، و قبول قسمت نمىكند از آن حيث كه امكان قبول قسمت در آن نيست ، نه از آن حيث كه به عنوان يك مركب قابل قسمت به اجزاء و آحاد هست .\r\n\r\nطرح يك شبهه\r\nمتن\r\nتنبيهٌ : قالوا : « إنّ الوحدة تساوِق الوجود » . . . « كلُّ موجودٍ فهو واحدٌ » .\r\nترجمه\r\nگفته‌اند كه وحدت برابر با وجود است . پس هر موجودى از آن جهت كه موجود است واحد است ، حتى كثرت موجود از آن جهت كه موجود هست يك كثرت به شمار مىرود . شاهد بر مطلب عارض شدن عدد بر آن است در حالى كه عدد از آحاد تأليف مىيابد .\r\nفىالمثل گفته مىشود يك كثرت ، دو كثرت ، سه كثرت ، يا يك عشره ، دو عشره ، سه عشره و هكذا .\r\nو بسا توهّم شده كه انقسام موجود به واحد و كثير با مساوى بودن واحد با موجود منافات دارد .\r\n\r\n","description":"","footnote":"","page_name":" 29 ","page_number":29},
  {"content":"\r\n\r\nوجه منافات اين است كه كثير - از آن جهت كه كثير است موجود است چون انقسام فوق در آن روى مىدهد . ( الموجود ينقسم الى الواحد والكثير ) . از سوى ديگر كثير از آن جهت كه كثير است واحد نيست . نتيجه مىدهد كه بعضى از موجودات واحد نيستند . اين نتيجه با سخن حكما كه مىگويند هر موجودى واحد است تناقض دارد .\r\nشرح\r\nدر اين فقره از عبارت به دو مطلب مىپردازند . مطلب اول اين كه وحدت ، مساوى با وجود است . هر موجود از آن جهت كه موجود است واحد است . حتى كثرت از حيث آن كه موجود است يك كثرت محسوب مىشود . دليل بر اين كه حتى كثرت از آن جهت كه موجود است يك كثرت به شمار مىرود . اين است كه عدد كه خود از آحاد به وجود مىآيد بر كثرت عارض مىشود .\r\nمثلًا گفته مىشود يك كثرت ، دو كثرت يا سه كثرت ، يا يك عشره ، دو عشره ، سه عشره . اگر كثرت به حيث موجوديت خود واحد نبود عروض يك و دو و سه بر آن معنا نداشت . نتيجه گرفته مىشود كه هر چه موجود است خواه واحد يا كثير از آن جهت كه موجود است واحد به شمار مىرود .\r\nمطلب دوم توهّمى است كه در ذيل مطلب اول به وجود مىآيد . توهّم از يك صغرى و يك كبرى و يك نتيجه تشكيل مىشود و آن عبارت است از اين كه شما از سويى گفتيد كثير از آن جهت كثير است موجود است ( صغرى ) از سويى ديگر گفتيد كثير از آن جهت كه كثير است واحد نيست ( كبرى ) مطابق شكل سوم نتيجه مىدهد كه بعض موجود واحد نيست اما صغرى بدان جهت است كه قبلًا گذشت كه موجود تقسيم مىشود به واحد و كثير پس كثير قسم خاصى از مطلق موجود است و اما كبرى از آن جهت ثابت است كه واحد و كثير قسيمان هستند و قسيمان با يك‌ديگر متباين هستند پس كثير واحد نيست نتيجه مىگيريم كه بعض موجود واحد نيست و اين نقيض جملهء هر موجود واحد است مىباشد .\r\n\r\n","description":"","footnote":"","page_name":" 30 ","page_number":30},
  {"content":"\r\n\r\n\r\nجواب شبهه\r\nمتن\r\nويدفعه : أنّ للواحد إعتبارين : إعتبارهُ . . . الواحد والكثير القسيمين جميعاً .\r\nترجمه\r\nتوهّم فوق مندفع است به اين كه براى واحد دو اعتبار وجود دارد . يكى اعتبار فى نفسه او بدون آن كه بعضى از مصاديق آن با بعضى ديگر مقايسه شود . در اين صورت واحد ، مساوى با موجود مىشود . و شامل مصاديق خود يعنى واحد ( حقيقى ) و كثير مىشود .\r\nاعتبار ديگر واحد ، مقايسهء بعضى مصاديق واحد با بعضى ديگر است . دراين صورت در بعضى از مصاديق واحد معناى « عدم انقسامى » كه در بعضى ديگر از مصاديق آن يافت مىشود ، يافت نمىشود . مانند عدد ده كه معناى عدم انقسام در آن يافت نمىشود . آن گونه كه در واحد يافت مىشد .\r\nگرچه خود عشره هم وقتى به عشرات مقايسه شود به عنوان يك واحد معناى عدم انقسام در آن موجود است .\r\nنتيجه گرفته مىشود كثيرى كه واحد نيست موجودى است كه با مصاديق ديگر مقايسه مىشود .\r\nاز حيث قياس آن با ديگرى و چيزى كه مقابل اين كثير هست همان واحد به اعتبار دوم است ( و اعتباره بقياس بعض مصاديقه الى بعض ) لكن واحد به اعتبار نخست ( اعتباره فى نفسه ) شامل هر دو قسم موجود يعنى واحد و كثير مىشود .\r\nشرح\r\nحاصل جواب اين است كه كلمهء واحد داراى دو معنا است ؛ يكى معناى عام و ديگرى معناى خاص . معناى عام اين كلمه معنايى است كه ميان مصاديق واحد ، بعضى با بعض ديگر مقايسه نشود . مثلًا يك كتاب با پنج و شش كتاب مقايسه نشود .\r\nزيرا اگر چنين مقايسه‌اى مدنظر باشد طبعاً عدد پنج و شش كتاب كه در مقابل يك كتاب موجود قرار دارد يك موجود نخواهد بود ، بلكه پنج يا شش موجود خواهد بود .\r\n\r\n","description":"","footnote":"","page_name":" 31 ","page_number":31},
  {"content":"\r\n\r\nولى اگر از چنين مقايسه‌اى چشم پوشيده شد و با اطلاق كلمهء واحد مفهومى كه برابر با موجوديت هست از آن فهميده شد ، در اين صورت موجود هم مىتواند يك واحد حقيقى باشد و هم مىتواند يك واحد غيرحقيقى باشد . يعنى يك عشره يا يك مأة و يك الف باشد . اين رقم‌ها از آن جهت كه موجود هستند يك واحد به شمار مىروند . در اين‌جا به اين اعتبار اگر عشره گفته مىشود مقصود آن نيست كه با يك موجود حقيقى كه داراى وحدت حقيقى است مقايسه شود ؛ زيرا اگر چنين مقايسه‌اى انجام شود قطعاً عشره يك موجود نخواهد بود ، بلكه ده موجود خواهد بود . اگر عشره يك موجود تلقى مىگردد از حيث آحاد ده‌گانه آن نيست ، بلكه از حيث موجوديت آن مىباشد كه مساوى با يك واحد است .\r\nوقتى گفته مىشود عشره موجود است ، يعنى يك موجود به نام عشره وجود دارد .\r\nتعدد حيثيات مختلف ملاك تعدد احكام مختلف مىشود . حيث موجوديت خواه براى واحد باشد يا كثير ، حيث واحد است . بنابراين گفته مىشود هر موجود از آن حيث كه موجود است واحد است .\r\nاعتبار ديگرِ واحد ، اعتبارى است كه در آن بعضى از مصاديق موجود با بعضى ديگر آن مقايسه مىشود . در اين مقايسه ملاحظه مىشود كه در بعضى از مصاديق موجود مفهوم « عدم انقسام » يافت مىشود . يعنى تقسيم‌ناپذيرى در آنها موجود است ، مانند واحد حقيقى ( واحد خاص ) مانند يك كتاب يا يك انسان يا يك درخت .\r\nولى در بعضى ديگر از مصاديق آن عدم انقسام موجود نيست . يعنى آن موجود قابل تقسيم به آحاد و اجزاء هست ، مانند عشره كه به ده واحد قابل تقسيم است .\r\nدر اين ملاحظه واحد حقيقى ( واحد به معناى خاص ) واحدى است كه قابل تقسيم نباشد . بر خلاف واحد غيرحقيقى ( واحد عام ) كه قابل تقسيم به آحاد كوچك‌تر هست .\r\nحاصل جواب توهم اين است كه مراد از واحد در كبراى قياسى كه خصم در\r\n\r\n","description":"","footnote":"","page_name":" 32 ","page_number":32},
  {"content":"\r\n\r\nاشكال خود آورد اگر واحد به معناى عام باشد در اين صورت كبرى را قبول نداريم ؛ زيرا واحد به وحدت عام ، شامل كثير نيز مىشود . و اگر مراد از واحد ، واحد به وحدت خاصه‌اى كه مقابل كثير است باشد كبرىرا قبول داريم ، لكن نتيجه‌اى كه از قياس حاصل مىشود عبارت خواهد بود از « بعض الموجود ليس بواحد بالوحدة الخاصة » .\r\nبديهى است كه اين نتيجه ، تناقضى با ادعاى حكما كه مىگويند « كل موجود فهو واحد » نخواهد داشت ؛ زيرا واحد در اين سخن واحد به وحدت عامه است . پس محمول ما در صغرى و كبرى مختلف است و وحدتِ محمول ، يكى از شروط تناقض شمرده مىشود .\r\n\r\nتقسيم مطلق موجود به قوه و فعل و ذهنى و خارجى\r\nمتن\r\nونظير ذلك انقسام مطلق الموجود إلى ما بالقوّة . . . التي لحقيقة الوجودالمشكّكة .\r\nترجمه\r\nنظير تقسيم فوق ( تقسيم موجود به واحد و كثير ) انقسام مطلق موجود به ما بالقوه و ما بالفعل است . در حالى كه مطلق موجود مساوى با ما بالفعل است . و نيز انقسام وجود به ذهنى و خارجى كه منشأ ترتب آثار هست ، در حالى كه خارجى كه منشأ ترتب آثار هست برابر است با مطلق موجود . تمام اين تقسيمات از اختلافات تشكيكى ناشى مىشود كه براى حقيقت مشكك وجود هست .\r\nشرح\r\nهمان‌طور كه « موجود بماهو موجود » مساوى با واحد بود موجود بما هو موجود مساوى با ما بالفعل و خارجيت نيز خواهد بود . فعليت و خارجيت دو حكم از احكام موجود مىباشند . هر چه موجود است بالفعل است . همان‌طور كه هر چه موجود است منشاء ترتب احكام خارجى خود نيز هست و منافات ندارد كه موجود به ملاك ديگرى به بالفعل و بالقوه يا به ذهنى و خارجى تقسيم گردد .\r\n\r\n","description":"","footnote":"","page_name":" 33 ","page_number":33},
  {"content":"\r\n\r\nاگر آثار بالفعل در مقابل آثارى كه اكنون وجود ندارد ولى بعداً وجود پيدا خواهد كرد قرار داده شود تقسيم موجود به ما بالفعل و ما بالقوه حاصل مىشود . همانطور كه وقتى ذهن در مقابل آن يعنى وجود خارج از ذهن قرار داده مىشود تقسيم موجود به ذهنى و خارجى مطرح مىشود .\r\nاما با صرف نظر از اين تقسيم‌بندى و با صرف نظر از مقابل قراردادن احكام و آثار موجود در مقابل احكام و آثار آتى يا احكام ذهن در مقابل خارج هر چه موجود است از آن جهت كه موجود است بالفعل است ، همانطور كه خارجى است . معناى بالفعل اين است كه موجود در موجوديت خود فعليت دارد . همانطور كه پس از فعليت ، آثار خاص به خود و خارجيتى را دارد كه منشأ ترتب آثار هست .\r\nبه عبارت ديگر امكان ندارد كه موجودى به حيث موجوديت خود بالفعل نباشد يا خارجى و صاحب آثار مخصوص به خود نباشد . آرى موجود نه به حيث موجوديت بلكه به ملاك ديگرى كه عبارت باشد از تحقق آن در ظرف زمان آينده بالقوه مىباشد .\r\nهمان‌گونه كه موجود نه به ملاك موجوديت خود بلكه به ملاك ديگرى كه عبارت باشد از مقابل قراردادن ذهن با خارج از آن به ذهنى و خارجى تقسيم مىشود .\r\nقبلًا در مقدمهء كتاب گذشت كه خارجيت مطلقه و وحدت عامه و فعليت كليه مساوى با موجود مطلق هستند . در شرح اين سه كلمه گفته شد مقصود از خارجيت مطلقه خارجيتى است كه ذهن و خارج از ذهن را شامل شود . به اين ملاك ذهن هم ، چون منشاء احكام ذهنى است خارجى محسوب مىشود . وحدت عام ، وحدتى است كه واحد و كثير را شامل مىشود . فعليت كليه فعليتى است كه شامل مابالفعل و مابالقوه مىشود .\r\n* قوله فكل ذلك من الاختلافات التشكيكه . براى حقيقت وجود اوصافى است كه مساوى با حقيقت وجود مىباشند . آنها نيز داراى مراتبى مىباشند . بعضى از آنها نسبت به بعض ديگر اشد و اقوى هستند و بعض ديگر اقدم بر بعض ديگر .\r\n\r\n","description":"","footnote":"","page_name":" 34 ","page_number":34},
  {"content":"\r\n\r\nفى المثل بعضى از موجودات در ذهن هستند و برخى در خارج يا برخى وجود بالفعل دارند برخى وجود بالقوه و اين ملاك تقسيم وجود به ذهنى و خارجى و بالفعل و بالقوه هست به عبارت ديگر انقسام اين احكام و اوصاف براساس تقسيماتى است كه در مراتب خود وجود ، وجود دارد . و چون وجود يك حقيقت تشكيكى است مراتب مختلف در آن تصور مىرود و همهء آن مراتب داخل در آن حقيقت واحد وجود دارند و بيرون از آن نيستند .\r\n\r\nآيا وحدت از معانى انتزاعى صِرف است ؟\r\nمتن\r\nونظير هذا التوهّم ما ربّما يتوهّم أنّ الوحدة . . . إلى وجودٍ زائدٍ على ذاته .\r\nترجمه\r\nتوهم ديگرى است كه مىگويد وحدت از معانى انتزاعى عقلى است و اگر حقيقت خارجى بود براى آن هم وحدتى بود و براى آن وحدت ، وحدت ديگرى . و اين سلسلهء وحدات تا بىنهايت ادامه مىيافت و تسلسل محال رخ مىنمود .\r\nاين توهّم مندفع است به اين كه وحدت ، براى وحدت عين ذات آن مىباشد واحديت وحدت ، ذاتى آن مىباشد . نظير آن ، مطلبى است كه در وجود « 1 » گذشت كه آن موجود بذاته هست بدون نياز به وجودى زايد بر ذات آن .\r\nشرح\r\nقبلًا گفته شد كه وحدت از معقولات ثانيهء فلسفى است . يعنى ظرف تحقق آن در ذهن است واتصاف واحد به آن در خارج است . از اين رو مىتوان گفت موصوف ، در ظرف خارج به وصف وحدت متصف مىشود .\r\n\r\n\r\n","description":"","footnote":"\r\n( 1 ) . فصل دوم از مرحلهء نخست\r\n","page_name":" 35 ","page_number":35},
  {"content":"\r\n\r\nاكنون متوهم چنين مىپندارد كه وحدت در خارج هيچ جايگاهى ندارد . حتى ظرف اتصاف موصوف به وصف وحدت در ذهن است ، و به طورى كه وحدت از معانى انتزاعى عقلى است و هم‌چون مفهوم كلى و جنس و فصل از معقولات ثانيه منطقى مىباشد .\r\nمعقول ثانى منطقى ، مفهومى است كه علاوه بر آن كه ظرف تحقق آن در ذهن است ظرف اتصاف موصوف به آن هم در ذهن است و اساساً يك مفهوم عقلى محض است .\r\nآن‌گاه مدعى چنين استدلال مىكند كه اگر وحدت در خارج موجود باشد به حكم آن كه يك حقيقت خارجى موجود است براى آن هم وحدت ديگرى هست و آن وحدت نيز به حكم آن كه يك موجود خارجى مستقل است وحدت ديگرى دارد و هكذا براى هر وحدتى يك وحدت ديگر بايد وجود مىداشت . تا بىنهايت . و اين خود تسلسل مىباشد .\r\nدر پاسخ به اشكال مىگويند وحدت در خارج ، عين ذات واحد مىباشد و به موجوديتى جداى از آن موجود نيست تا براى آن هم وحدت ديگرى باشد و براى آن وحدت هم وحدت ديگر و هكذا تا بىنهايت . همان گونه كه وجود عين موجود مىباشد و به وجود ديگرى موجود نيست تا گفته شود كه وجود ديگر هم به وجود ديگرى موجود است و هكذا سخن ادامه يابد تا تسلسل حاصل گردد .\r\nقبلًا اشكالى از سهروردى گذشت كه وى مىگفت : اگر وجود به عنوان يك حقيقت خارجى موجود باشد ، لازم مىآيد كه در خارج به وجود ديگرى موجود شود و آن وجود ديگر هم چون موجود است به وجود ديگر موجود مىگردد و هكذا تا بى نهايت . در اين صورت تسلسل محال رخ مىنمايد .\r\nدر اين‌جا مىگويند وحدت در خارج عين واحد است و به وحدت ديگرى موجود نمىشود ، بلكه به ذات خود واحد ، موجود مىگردد .\r\n\r\n","description":"","footnote":"","page_name":" 36 ","page_number":36},
  {"content":"\r\n\r\nاز جواب فوق چنين استفاده نشود كه مؤلف محترم از نظريهء خود دربارهء وحدت كه گفتند وحدت معقول ثانى فلسفى است و ظرف تحقق آن ذهن و اتصاف آن در خارج است عدول نموده‌اند و آن گاه پنداشته شود كه مؤلف قبلًا ظرف تحقق وحدت را ذهن مىدانستند و اكنون خارج مىدانند . خير ، اكنون هم مؤلف مانند سابق ظرف تحقق مفهوم وحدت را ذهن مىدانند اما اتصاف موصوف به وحدت را در خارج مىدانند و موجوديت وحدت در خارج به تبع موصوف آن است و وجود مستقل و جداگانه در خارج ندارد . و همين مقدار موجوديت كافى است كه موصوف در خارج بدان متصف گردد .\r\nپس وحدت از مفاهيم عقلى محض نيست كه هم ظرف تحقق آن در ذهن باشد و هم ظرف اتصاف بدان در ذهن . بلكه ظرف اتصاف در خارج است . و اثبات خارجيت براى وحدت در بيان مؤلف به همين مقدار هست نه اين‌كه مؤلف براى وحدت در خارج ، استقلالى در وجود قائل باشند .\r\n\r\n","description":"","footnote":"","page_name":" 37 ","page_number":37},
  {"content":"\r\n\r\nبه پرسش‌هاى زير پاسخ دهيد\r\n1 . واحد و كثير را چگونه تعريف كرده‌اند ؟\r\n2 . چرا تعريف واحد و كثير تعريف دورى است ؟\r\n3 . اگر واحد مساوى با موجود هست ، پس چگونه موجود ، به واحد و كثير تقسيم مىشود ؟\r\n\r\n","description":"","footnote":"","page_name":" 38 ","page_number":38},
  {"content":"\r\n\r\n\r\nالفصل الثانيفى أقسام الواحد\r\n\r\nواحد حقيقى و غيرحقيقى\r\nمتن\r\nالواحد إمّا حقيقيٌّ وإمّا غير حقيقيٍّ . . . لامحالة إلى واحدٍ حقيقيٍّ .\r\nترجمه\r\nواحد يا حقيقى است يا غيرحقيقى . واحد حقيقى ، واحدى است كه ذاتاً متصف به وحدت مىگردد ، بدون آن كه واسطه‌اى در عروض باشد ، مانند انسان واحد . اما واحد غيرحقيقى بر خلاف حقيقى واسطه در عروض دارد ، مانند انسان و فرس كه هر دو در حيوانيت متحدند . و در نهايت اين قسم هم به واحد حقيقى منتهى مىشود .\r\nشرح\r\nدر نخستين تقسيم ، واحد به واحد حقيقى و غير حقيقى تقسيم مىگردد . واحد حقيقى ، واحدى است كه در اتصاف به وحدت نياز به واسطهء در عروض ندارد ، مانند انسانى كه متصف به وحدت است . در اين‌جا وصف وحدت مستقيماً و بدون واسطه بر انسان حمل مىشود و انسان به اين صفت متصف مىگردد .\r\nولى واحد غير حقيقى در اتصاف به صفت وحدت نياز به واسطهء در عروض دارد ،\r\n\r\n","description":"","footnote":"","page_name":" 39 ","page_number":39},
  {"content":"\r\n\r\nمانند انسان و فرسى كه در حيوانيت متحد هستند . در اين‌جا اگر انسان و فرس به وصف وحدت متصف مىشوند به واسطهء حيوانيت است ، يعنى حيوانيت واسطه‌اى براى عروض وصف وحدت بر انسان و فرس گرديده‌است . وصف وحدت اولًا از آن حيوان است و همواست كه حقيقتاً واحد است و ثانياً و به واسطهء حيوان ، انسان و فرس نيز واحد مىگردند و در معناى حيوانيت اشتراك مىيابند .\r\nاين مانند عروض حركت بر جالس سفينه است كه حركت اولًا بر خود سفينه عارض مىگردد و به واسطهء سفينه بر جالس آن عارض مىشود .\r\nو هر واحد غير حقيقى در نهايت به يك واحد حقيقى منتهى مىشود . به اين معنا كه حيوان در مثال مذكور واحد حقيقى است ؛ زيرا حيوان در اتصاف به وحدت به واسطهء در عروض نياز ندارد .\r\n\r\nواحد حقّهء حقيقيه\r\nمتن\r\nوالواحد الحقيقيّ إمّا ذاتٌ هي عين الوحدة . . . والثاني ك « الإنسان الواحد » .\r\nترجمه\r\nواحد حقيقى يا ذاتى است كه عين وحدت است و يا ذاتى است كه متصف به وحدت . قسم نخست عبارت است از صرف شىء كه قابل تثنيه و تكرار نيست و وحدت آن وحدت « حقّهء حقيقيه » ناميده مىشود . دراين قسم واحد و وحدت يك چيز مىباشند . قسم دوم مانند انسان واحد .\r\nشرح\r\nواحد حقيقى كه اتصاف او به وصف وحدت نياز به واسطهء در عروض نداشت خود بر دو قسم است ؛ يا ذاتى است كه عين وحدت است و صفت وحدت ، ذاتى موصوف مىباشد ، و به عبارت ديگر موصوف ، عين صفت مىباشد ، مانند صرف وجود كه حقيقت تكرارناپذيرى است . بديهى است كه وجود محض و صِرف ،\r\n\r\n","description":"","footnote":"","page_name":" 40 ","page_number":40},
  {"content":"\r\n\r\nحقيقتى است كه تعدد و تكرار ناپذيرى ، ذاتى آن است ؛ زيرا اگر قابل تكرار و تعدد باشد هر يك از آنها به چيزى از ديگرى متمايز مىگردد و معلوم مىشود كه آن حقيقت صرف ، صِرف نبوده‌است . از اين رو در حقيقت صرف ، خواه از سنخ وجود باشد يا چيز ديگر وحدت ، ذاتى آن صِرف مىباشد .\r\nاين قسم از وحدت را وحدت « حقه » مىنامند . وحدت ذات اقدس الهى از اين قبيل است . زيرا ذات او وجود محض و صِرف مىباشد و وحدت ، چيزى بيرون از او و عارض بر او نيست . ذاتاً وجود او غير قابل تعدد و تكرار است . اساساً بىنهايتِ محض ، دو و تكرار بر نمىدارد والّا بىنهايت و صِرف نخواهد بود .\r\nو يا اين‌كه وحدت زايد بر ذات واحد است ، مانند انسانى كه واحد است . در اين مثال ، انسان حقيقتى است كه وحدت بر او عارض گرديده‌است و وحدت در مرتبهء ماهوى انسان ، عين ماهيت انسان نيست . بنابراين در تعريف انسان گفته نمىشود كه انسان عبارت است از « حيوان ناطق واحد » . بر خلاف واحديت در ذات اقدس الهى كه عين ذات اوست .\r\n\r\nواحد خصوصى و عمومى\r\nمتن\r\nوالواحد بالوحدة غير الحقّة إمّا واحد بالخصوص . . . الواحد والجنس الواحد .\r\nترجمه\r\nواحد به وحدت غيرحقه ، يا واحد بالخصوص است يا بالعموم . قسم اول همان واحد بالعدد مىباشد كه با تكرار آن عدد پديد مىآيد . قسم دوم مانند نوع واحد و جنس واحد .\r\nشرح\r\nواحدى كه وحدت ، عين ذات آن نيست - يعنى وحدت غير حقه - خود بر دو قسم است ؛ يا خصوصى است يا عمومى . واحد خصوصى مانند زيد و عمرو كه هر كدام\r\n\r\n","description":"","footnote":"","page_name":" 41 ","page_number":41},
  {"content":"\r\n\r\nيك عدد محسوب مىشوند و از تكرار وحدات اعداد پديد مىآيد مثلًا مىگوييم ده نفر يا بيست نفر . و عمومى واحدى است كه افراد متعددى را شامل مىشود ، مانند الانسان كه واحد نوعى است يا الحيوان كه واحد جنسى است و شامل انسان ، و بقر و غنم مىشود .\r\n\r\nاقسام واحد بالخصوص\r\nمتن\r\nوالواحد بالخصوص إمّا أن لا ينقسم من حيث . . . الواحد من جهة مقداره .\r\nترجمه\r\nواحد بالخصوص يا از حيث طبيعتى كه معروض وحدت است تقسيم نمىپذيرد ، همان گونه كه از حيث صفت وحدت تقسيم نمىپذيرفت و يا اين‌كه تقسيم مىپذيرد .\r\nقسم نخست ( كه تقسيم‌ناپذيرى وحدت و واحد باشد ) يا نفس مفهوم وحدت و عدم انقسام است يا غير آن . و غير آن يا وضعى است مانند نقطهء واحد يا غير وضعى است مانند مفارق .\r\nو مفارق يا به نوعى تعلق به ماده دارد ، مانند نفسى كه در فعل خود متعلق به ماده است يا هيچ تعلقى به ماده ندارد مانند عقل .\r\nقسم دوم كه به حسب طبيعتى كه معروض وحدت است قبول تقسيم مىنمايد ، يا ذاتاً قبول تقسيم مىكند ، مانند مقدار واحد يا بالعرض تقسيم مىپذيرد ، مانند جسم طبيعى واحد از جهت مقدارى كه دارد .\r\nشرح\r\nواحد بالخصوص خود بر دو قسم است ؛ يا تقسيم ناپذير است يا تقسيم‌پذير .\r\nقسم نخست مانند مفهوم « وحدت » و مفهوم « عدم انقسام » اين دو مفهوم غيرقابل تقسيم هستند ؛ زيرا وحدت بما هى وحدت جزء ندارد تا تقسيم شود . همان‌طور كه اگر مفهوم عدم انقسام تقسيم مىپذيرفت تناقض و محذور « سلب الشىء عن نفسه »\r\n\r\n","description":"","footnote":"","page_name":" 42 ","page_number":42},
  {"content":"\r\n\r\nپيش مىآيد ؛ زيرا چيزى كه ذات آن عدم انقسام است . انقسام پذيرفته‌است و اين علاوه بر « سلب الشىء عن نفسه » مساوى با تناقض نيزاست ؛ زيرا لازم مىآيد كه مفهوم وحدت و عدم انقسام ذاتاً هم تقسيم بپذيرد و هم نپذيرد .\r\nيا اين كه چيزى كه تقسيم نمىپذيرد غير از مفهوم وحدت و عدم انقسام است ؛ حال يا قابل اشاره حسيه است مانند نقطهء واحده .\r\nهمان‌طور كه قبلًا هم گفته شد مقصود از نقطه ، نقطهء خطاطى نيست ، بلكه مقصود مفهوم فلسفى آن است كه عبارت است از پايان خط . نقطه كه پايان خط است و قائم به خط مىباشد قابل وضع يعنى اشارهء حسيه است و مىتوان به آن اشاره كرد و گفت پايان اين خط . و از آن‌جا كه نقطه يك امر بسيط است و جزء ندارد قابل تقسيم هم نيست ؛ زيرا يك خط از هر سو بيش از يك پايان كه يك مفهوم بسيط است ندارد و آن مفهوم بسيط فاقد جزء و طبعاً تقسيم‌ناپذير است .\r\nو يا آن مفهوم قابل اشارهء حسيه نيست ، مانند وجودى كه مفارق از ماده است يعنى مجرد ؛ است حال يا از سنخ مجردى است كه تعلقى به ماده دارد ، مانند نفس كه ذاتاً مجرد است اما در مقام فعل اگر بخواهد بنوشد يا غذا بخورد يا راه برود نياز به دست و پا و دهان دارد . نفس هم قابل اشارهء حسيه نيست ، چون مجرد مكان ندارد تا به او اشاره شود ، و قابل تقسيم هم نيست چون تقسيم‌پذيرى از احكام ماده است .\r\nيا آن مجرد هيچ نوع تعلقى به ماده ندارد ، مانند عقل ، مقصود از عقول فرشتگانى هستند كه هم ذاتاً مجردند و هم در افعال خود هيچ نيازى به ابزار مادى ندارند .\r\nتقسيم‌ناپذيرى اين قسم هم به جهت آن است كه اينها ماده ندارند .\r\nاما قسم دوم كه عبارت باشد از تقسيم‌پذيرى واحد بالخصوص از آن جهت كه معروض وحدت هست . مثلًا گفته مىشود يك خط يا يك متر . حال يا اين كه بالذات قبول تقسيم مىكند مانند مقادير كه ذاتاً قبول قسمت مىكنند و از خواص ذاتى آنها تقسيم‌پذيرى است .\r\n\r\n","description":"","footnote":"","page_name":" 43 ","page_number":43},
  {"content":"\r\n\r\nفى المثل گفته مىشود يك متر به دو نيم متر تقسيم شده است يا هر يك از دو نيم به دو تا بيست و پنج سانتىمتر تقسيم شده است .\r\nو يا اين كه تقسيم‌پذيرى آن به تبع تقسيم‌پذيرى مقدار است كه طبعاً بالعرض تقسيم پذير است ، مانند جسم طبيعى واحدى كه چون داراى مقدار متعين هست از اين جهت تقسيم مىپذيرد .\r\nمقصود از جسم طبيعى جسمى است كه داراى ابعاد ثلاثه طول و عرض عمق باشد ، خواه به قدر يك اتم كوچك باشد يا به قدر يك ستارهء عظيم الجثه بزرگ .\r\nجسم طبيعى چون مقدار دارد به اجزاى كوچك‌تر قابل تقسيم هست ؛ گرچه انفكاك مقدار از جسم طبيعى امر تحليلى است و جسم طبيعى در خارج بدون مقدار يافت نمىشود ، لكن تقسيم پذيرى اولًا و بالذات از آن مقدار است و ثانياً وبالعرض از آن جسمى است كه معروض مقدار است .\r\n\r\nاقسام واحد بالعموم\r\nمتن\r\nوالواحد بالعموم إمّا بالعموم المفهومي ، وإمّا . . . الوجوديّة كالوجود المنبسط .\r\nترجمه\r\nواحد عمومى يا واحد به عموم مفهومى است يا واحد به معناى سعهء وجودى است . قسم نخست يا واحد نوعى است مانند انسان يا واحد جنسى است مانند حيوان و يا واحد عَرَضى است . مانند ماشىء و ضاحك و واحد بالعموم به معناى سعهء وجودى مانند وجود منبسط .\r\nشرح\r\nواحد عمومى نيز به دو قسم تقسيم مىشود قسم نخست واحد عمومى مفهومى است به اين معنا كه مفهوم آن عام و شامل افراد كثيرى مىشود . مانند انسان كه واحد نوعى است و شامل افراد نوع انسانى مىگردد و حيوان كه واحد جنسى است و شامل\r\n\r\n","description":"","footnote":"","page_name":" 44 ","page_number":44},
  {"content":"\r\n\r\nانواع مختلفى مانند انسان و بقر و غنم مىشود و ماشى و ضاحك كه شمول آن اعراض متعدد را از يك يا چند نوع دربرمىگيرد .\r\nقسم دوم از واحد عمومى واحد به معناى سعهء وجودى است مانند عموميت وجود منبسط كه به معناى سعه و گستردگى آن وجود مىباشد . لازم به ذكر است كه وجود منبسط كه اولين تجلى ذات اقدس الهى است تمام موجودات را اعم از مجرد و مادى شامل مىشود هرچه موجود مىگردد به بركت وجود منبسط مىباشد فلاسفه آيه « و ما امرنا إِلّا واحدة » را بر وجود منبسط منطبق مىكنند و مىگويند خداى واحد داراى تجلى واحد است .\r\nعرفا از وجود منبسط به نفس رحمانى و فيض مقدس و حقيقيت محمديه تعبير مىكنند . وجود منبسط عبارت از حقيقت وجود است مقيد به قيد اطلاق در مقابل ذات اقدس الهى كه از هر قيدى حتى از قيد اطلاق رهاست . و دليل بر انبساط اين وجود بر تمام موجودات امكانى ، اطلاق اين وجود است . زيرا اگر اين وجود به وجود جامع بسيط خود شامل تمام موجودات نمىشد فاقد مرتبه‌اى از مراتب وجود بود در اين صورت لازم بود كه او مقيد به عدم آن مرتبه مىگرديد و تقييد او با اطلاق او منافات داشت فيلزم الخلف .\r\n\r\nاقسام واحد غير حقيقى\r\nمتن\r\nوالواحد غير الحقيقيّ وهو ما اتّصف بالوحدة . . . بالاختلاف . كذا قرّروا .\r\nترجمه\r\nواحد غير حقيقى عبارت است از چيزى كه به واسطهء غيرمتصف به وحدت مىشود . اين به سبب نوع اتحادى است كه واحد با آن واسطه دارد مانند زيد و عمرو كه در انسانيت با هم متحدند و مانند انسان و فرس كه در حيوانيت متحدند . اسامى واحد غيرحقيقى به سبب اختلافِ جهت وحدت\r\n\r\n","description":"","footnote":"","page_name":" 45 ","page_number":45},
  {"content":"\r\n\r\nمختلف مىگردد . اتحاد در معناى نوع ، تماثل و در معناى جنس ، تجانس و در كيفيت ، تشابه و در كم ، تساوى و در وضع ، توازى و تطابق ناميده مىشود .\r\nو وجود هر يك از اقسام فوق آشكار است و نيز وقوع وحدت بر هر يك از اقسام خود كه وقوع يك حقيقت تشكيكى بر مصاديق خود است آشكار مىباشد . حكما اقسام وحدت را چنان كه گفته‌شد تقرير نموده‌اند .\r\nشرح\r\nدر آغاز فصل در نخستين تقسيم واحد ، به واحد حقيقى و غيرحقيقى اشاره نمودند و گفتند واحد غيرحقيقى عبارت است از واحدى كه در عروض وحدت به واسطهء در عروض نياز دارد مانند زيد وعمرو كه در انسانيت متحدند يا انسان و فَرس كه در حيوانيت متحدند . در اينجا انسان و حيوان واسطه گشته‌اند براى عروض وحدت بر زيد و عمر يا انسان و فرس .\r\nاكنون مىگويند اسامى واحد غيرحقيقى بر حسب چيزى كه در آن وحدت مىيابند مختلف مىگردد . اگر دو فرد در معناى نوعيت وحدت داشته‌باشند تماثل ناميده مىشود . مثلًا مىگويند زيد و عمر در انسانيت تماثل دارند . و اگر در معناى جنسيت وحدت داشته‌باشند تجانس ناميده‌مىشود . فى المثل مىگوييم انسان و فرس در معناى حيوانى متجانس هستند . و اگر در كيفى از كيفيات مشترك باشند تشابه ناميده‌مىشود . فى المثل مىگوييم رنگ اين لباس تشابه با رنگ آن لباس دارد . و اگر در كميت متحد باشند به تساوى تعبير مىشود . فى المثل مىگوييم مقدار اين پارچه مساوى با مقدار آن پارچه است و اگر در وضع و چگونگى نسبت وحدت داشته‌باشند توازى يا تطابق ناميده‌مىشوند . فى المثل مىگوييم اين ريل راه آهن موازى و مطابق با ريل ديگر راه آهن مىباشد . يعنى هر دو ريل از نظر استقامت و انحنا موازى و مطابق يك‌ديگرند . مقولهء وضع ، نسبت بعضى از اجزاء به بعض ديگر و نسبت مجموع به خارج است .\r\n\r\n","description":"","footnote":"","page_name":" 46 ","page_number":46},
  {"content":"\r\n\r\nتمام اقسامى كه از اول تا آخر براى وحدت برشمرديم در خارج وجود دارند و وحدت هم يك حقيقت تشكيكى است كه در تمام اين اقسام موجود است . مرتبه‌اى از وحدت عين ذات واحد مىباشد مانند وحدت در ذات اقدس الهى ، مرتبه‌اى ديگر از وحدت خارج از ذات واحد مىباشد . مرتبه‌اى از وحدت واحد بالخصوص را تشكيل مىدهد همانطور كه مرتبه‌اى از وحدت واحد بالعموم را تشكيل مىدهد . در هر حال همهء اين اقسام در اين كه محل وقوع وحدت هستند با هم اشتراك دارند . و وحدت به شدت و ضعف بر آنها عارض مىگردد وحدت در ذات اقدس الهى مرتبهء شديد وحدت است و در واحدبالعموم مرتبهء ضعيف وحدت مىباشد . تشكيك در وحدت مانند تشكيك در حقيقت وجود مىماند كه يك مرتبه از آن وجود اقدس الهى است كه اشد مراتب وجود است و مرتبهء ديگر آن وجود هيولى است كه اضعف مراتب وجود است و ميان اين دو مرتبه شديد و ضعيف درجات فراوانى از مراتب وجود موجود است .\r\nقوله : الوحدة واقعة على اقسامها وقوع المشكك على مصاديقه بالاختلاف مراد از اين تشكيك همان تشكيك منطقى و مفهومى است و اين از قبيل تشكيك به اولويت است زيرا واحد به وحدت حقيقيه ، اولى به وحدت است از واحد به وحدت غير حقيقيه و واحد به وحدت حقه ، اولى است از واحد بوحدت غير حقه و واحد به خصوص اولى است از واحد به عموم و چيزى كه از حيث طبيعتِ معروضِ وحدت ، تقسيم نمىپذيرد اولى است از چيزى كه تقسيم مىپذيرد .\r\n\r\n","description":"","footnote":"","page_name":" 47 ","page_number":47},
  {"content":"\r\n\r\nبه پرسش‌هاى زير پاسخ دهيد\r\n1 . واحد حقيقى و غيرحقيقى را تعريف كنيد .\r\n2 . انقسامات واحد حقيقى را بيان نماييد .\r\n3 . انقسامات واحد بالخصوص را بيان كنيد .\r\n4 . انقسامات واحد عمومى را بيان نماييد .\r\n5 . اتحاد دو چيز در معناى نوعى و جنسى و كيفى و كمى چه ناميده مىشود ؟\r\n\r\n","description":"","footnote":"","page_name":" 48 ","page_number":48},
  {"content":"\r\n\r\n\r\nالفصل الثالث في أنّ من لوازم الوحدةالهوهويّة و من لوازم الكثرة الغيريّة\r\n\r\nهوهويت . اين همانى\r\nمتن\r\nمن عوارض الوحدةِ الهوهويّةُ ، كما أنّ . . . التعارف ببعض أقسام الاتّحاد .\r\nترجمه\r\nاز عوارض وحدت هوهويت است همان‌طور كه از عوارض كثرت غيريت مىباشد .\r\nمراد از هوهويت اتحاد از يك جهت و اختلاف از جهت ديگر است . لازمهء هوهويت آن است كه حمل بين هر يك از دو مختلفى كه بين آن دو ، نحوه اتحادى وجود دارد صحيح باشد ، گرچه حمل در عرف به بعضى از اقسام اتحاد اختصاص دارد .\r\nشرح\r\nپس از آن كه در فصل پيشين اقسام وحدت را بيان كردند . اكنون به احكام آن مىپردازند . يكى از چيزهايى كه بر وحدت عارض مىشود هوهويت است ، همانطور كه غيرت و دوگانگى بر كثرت عارض مىگردد .\r\nهوهويت مصدر جعلى است و مأخوذ از « هوهو » مىباشد و مركب از دو ضمير\r\n\r\n","description":"","footnote":"","page_name":" 49 ","page_number":49},
  {"content":"\r\n\r\nاست كه يكى از آن دو به موضوع و ديگرى به محمول بازمىگردد . مقصود آن است كه دو چيز كه در يك جهت اختلاف دارند و در جهت ديگر با هم متحد مىباشند بر يك‌ديگر قابل حملند . فى المثل در جايى كه گفته مىشود « زيد قائم است » معناى قيام غير از معناى زيد است و در اين جهت با هم اختلاف دارند . لكن خارجاً وجود قيام جداى از وجود زيد نيست ، بلكه اين دو با هم متحدند . از اين جهت بين قيام و زيد حمل صورت مىگيرد و گفته مىشود وجود محمول همان وجود زيد است .\r\n* قوله : وان اختص الحمل بحسب التعارف . توضيح اين جمله به زودى به هنگام شرح جملهء « لكن التعارف العامى خص الحمل » در فقرات بعدى مىآيد .\r\n\r\nاشكال بر عموميّت حمل در هوهويت\r\nمتن\r\nواعترض عليه : بأنّ لازِمَ عموم صحّة الحمل في . . . مع وحدِةٍ مّا ، فلم يتحقّق حملٌ .\r\nترجمه\r\nبر مطلب فوق اعتراض شده‌است به اين كه لازمهء صحيح بودن حمل در هر مورد كه اتحاد ميان دو امر مختلف برقرار است اين است كه حمل در مقدار متصل واحدى كه اجزاى فراوان بالقوه دارد و آن اجزاء بالفعل به وجود واحد موجودند ، صحيح باشد . بدين صورت كه بتوان بعض اجزاء را بر بعض ديگر و بعض اجزاء را بر كل و بالعكس حمل نمود و گفت اين نصف از ذراع همان نصف ديگر است و يا گفت اين نصف همان كل است يا كل همان نصف است ، در حالى كه بطلان اين حمل بديهى است .\r\nپاسخ - همان گونه كه صدرالمتألهين نيز فرموده‌است - اين است كه متصل واحد تا به يكى از تقسيمات خارجى يا ذهنى تقسيم نشود به طور كلى كثرت در آن حاصل نمىشود . لذا شرط حمل كه عبارت است از وحدت توأم با كثرت محقق نمىگردد و طبعاً حمل صورت نمىپذيرد .\r\nو پس از آن كه به يكى از انحاى قسمت تقسيم شد هويت واحد آن از بين رفته و اتصالى كه\r\n\r\n","description":"","footnote":"","page_name":" 50 ","page_number":50},
  {"content":"\r\n\r\nجهت وحدت آن است منعدم مىگردد باز شرط حملى كه عبارت باشد از كثرت توأم با وحدت از بين مىرود و حمل محقق نمىگردد .\r\nشرح\r\nهوهويت تعريف شد و گفته شد كه هوهويت بدين معناست كه موضوع و محمولى كه در يك جهت اختلاف دارند و در جهت ديگر اتحاد ، با هم يكى مىگردند و بر هم حمل مىشوند . اين مطلب يك حكم عمومى و كلى است .\r\nدر اين جا اشكالى مطرح مىشود و آن اين كه اگر اتحادٌ ما ميان دو امر مختلف مجوز حمل ميان دو امر مختلف مىگردد و اين ، يك حكم عمومى و فراگير است پس در مورد اجزاى مقدارى يك متصل مقدارى مانند يك خط يا سطح يا حجم كه اجزاى فرضى بالقوه‌اى دارد ، چه مىتوان گفت . آيا در آن‌جا مىتوان بعض اجزاى يك خط يك مترى را بر بعض اجزاى ديگر آن حمل كرد و گفت اين نصف خط همان نصف خط ديگر است ، يا اين نصف خط همان كل خط است يا بالعكس ؟\r\nبديهى هست كه اين حمل صحيح نيست در حالى كه اين دو نصف خط با هم از جهت وجود مقدارى اتحاد ، دارند گرچه از جهت آن كه دو نيم‌خط ، جدا از هم هستند با هم مغاير مىباشند .\r\nنتيجه اين كه در هر مورد نمىتوان گفت كه به صِرفِ وجودِ جهتِ اتحاد ميان دو امر مختلف ، حمل ميان آن دو جايز است .\r\nاما پاسخ آن است كه متصل مقدارى هم‌چون خط و سطح و حجم مادامى كه به يكى از تقسيمات ذهنى يا خارجى تقسيم نشده‌باشد كثرتى در آن واقع نمىشود . و چون كثرت در آن واقع نمىشود شرط حمل كه عبارت است از جهت وحدتِ توأم با جهت كثرت حاصل نمىشود . و چون شرط حمل حاصل نباشد حملى صورت نمىگيرد .\r\nولى آن‌گاه كه متصل مقدارى ذهناً يا خارجاً تقسيم پذيرفت وحدت آن از بين\r\n\r\n","description":"","footnote":"","page_name":" 51 ","page_number":51},
  {"content":"\r\n\r\nمىرود و ميان اجزاء تفرقه مىافتد . در اين جا باز هم شرط حمل كه كثرت توأم با وحدت باشد محقق نمىگردد و چون شرط حمل حاصل نبود حملى صورت نمىگيرد .\r\nحاصل سخن آن كه با حفظ وحدت اتصالى مقدار ، كثرت در آن متصور نيست و با تجزيه و تقسيم ميان اجزاى آن مقدار واحد ، گرچه كثرت در آن متصور است اما وحدت در آن متصور نيست و با فقدان كثرت در فرض اول و فقدان وحدت در فرض دوم ، شرط حمل كه وجود جهت وحدت و جهت كثرت است از بين مىرود و حملى محقق نخواهد گشت . لذا اشكال فوق جايى براى طرح نخواهد داشت .\r\n\r\nحمل اولى و شايع صناعى\r\nمتن\r\nفقد تبيّن أنّ بين كلّ مختلفَيْن من وجهٍ . . . الحمل : « حملًا شائعاً صناعيّاً » .\r\nترجمه\r\nاز مطالب گذشته روشن گشت كه بين دو چيز كه از يك جهت اختلاف و از جهت ديگر اتحاد دارند در صورتى كه اتحاد با اختلاف جمع گردند حمل صورت مىگيرد . لكن عرف مردمى همان‌گونه كه قبلًا اشاره نموديم حمل را به دو مورد از موارد اتحاد و اختلاف اختصاص داده‌است .\r\nيكى در مورد اتحاد مفهومى موضوع و محمول است كه نوعى اختلاف ميان آنها اعتبار مىشود .\r\nمانند اختلاف به اجمال و تفصيل در جملهء « الانسان حيوان ناطق » زيرا مفهوم حد در اين جمله عين مفهوم محدود است . و اختلاف آنها به اجمال و تفصيل مىباشد .\r\nمورد ديگر اختلاف ، اختلاف به ابهام و غير آن است ، مانند « الانسان حيوان » زيرا مفهوم جنس همان ابهام مفهوم نوع است .\r\nمورد ديگر اختلاف ، اختلاف به تحصل و غير آن است مانند الانسان ناطق . زيرافصل همان محصل نوع است .\r\n\r\n","description":"","footnote":"","page_name":" 52 ","page_number":52},
  {"content":"\r\n\r\nهمان‌طور كه قبلًا در مباحث ماهيت « 1 » گذشت مورد ديگر اختلاف فرض مسلوب بودن شىء از خودش است كه در اين فرض شىء با خويش مغايرت مىيابد . آن‌گاه براى دفع توهّم مغايرت بر خود حمل مىشود . مانند : « الانسان انسان » .\r\nو چون اين حمل گاهى در مورد وجود خارجى به كار مىرود . بهتر آن است كه به اتحاد ذات موضوع ، با ذات محمول تعريف گردد . و اين حمل به حمل اولى ذاتى نام گذارى مىشود .\r\nقسم دوم : حملى است كه دو چيز مفهوماً مختلف هستند و وجوداً واحدند ، مانند « زيد انسان است » ، « پنبه سفيد است » و « ضاحك متعجب است » و اين حمل ، « حمل شايع صناعى » ناميده‌مىشود .\r\nشرح\r\nحمل اصطلاحاً در دو مورد به كار مىرود . يكى حمل اولى ذاتى و ديگر حمل شايع صناعى . حمل اولى ذاتى حملى است كه موضوع و محمول مفهوماً با يك‌ديگر متحدند . لكن نوعى تغاير و اختلاف اعتبارى ميان آنها حكم فرماست . مانند اختلاف به اجمال و تفصيل در « انسان ، حيوان ناطق است » در اين‌جا انسان همان حيوان ناطق است و در حقيقت از نظر مفهوم با هم يكى هستند . تنها فرقى كه وجود دارد « حيوان ناطق » تفصيل انسان است و انسان اجمال آن و همين مقدار اختلاف ميان آن دو مجوّز و مصحح حمل مىشود .\r\nمورد دومِ اختلاف ، اختلافى است كه موضوع و محمولى از ناحيهء ابهام يا تفصيل دارند . فى المثل در جملهء « الانسان حيوانٌ » محمول كه جنس است نسبت به موضوع كه نوع است ابهام دارد . و محمول همان نوع است ، مبهماً ، همانطور كه در مثال « الانسان ناطق » محمول ، تفصيل موضوع است و به عبارت ديگر محمول ، همان نوع است مفصلًا ، همين مقدار اختلاف ميان موضوع و محمول مصحح حمل مىشود .\r\n\r\n\r\n","description":"","footnote":"\r\n( 1 ) . فصل پنجم از مرحلهء پنجم\r\n","page_name":" 53 ","page_number":53},
  {"content":"\r\n\r\nمورد سومِ اختلاف ، اختلافى است كه محمول بر حسب توهّم غلط قابل سلب شدن از موضوع انگاشته مىشود . فى المثل در مورد « الانسان انسان » توهّم مىشود كه انسانيت از انسان قابل سلب است . آن‌گاه براى دفع توهّم ، محمول بر موضوع حمل مىشود تا اثبات شود كه سلب محمول از موضوع امكان ناپذير است ؛ زيرا « سلب الشىء عن نفسه » محال است .\r\nدر تمام موارد فوق محمول از سنخ مفهوم است لكن چون گاهى حمل اولى در قلمرو وجود خارجى پديد مىآيد و گفته مىشود « الوجود وجودٌ » بهتر است كه به جاى حمل مفهومى اولى به « حمل ذاتى اولى » تعبير شود تا شامل موردى هم بشود كه حمل ميان مفهوم نيست . بلكه ميان ذات وجود است .\r\n* قوله : لكن التعارف العامى . مقصود از تعارف عامى عرف عموم فلاسفه است عامهء فلاسفه ازحمل فقط حمل اوّلى ذاتى و حمل شايع صناعى را ارائه كرده‌اند .\r\nدرحالى كه موارد ديگرى از حمل وجود داردمانند حمل حقيقت بر رقيقه كه در پايان فصل بدان اشاره مىشود .\r\nلكن عرف فلاسفه از ميان اقسام حمل فقط به همين دو مورد اكتفا كرده است .\r\nقسم دوم « حمل شايع صناعى » است و آن عبارت است از اختلاف دو مفهوم كه در وجود با يك‌ديگر متحدند ، مانند « زيدٌ انسان است » ، « پنبه سفيد است » يا « ضاحك متعجب است » بديهى است مفهوم انسان كه يك ماهيت كلى است با زيد كه يك فرد است يا با سفيدى كه يكى از عوارض شخصيه است ، متفاوت است . اما اين دو مفهوم وجوداً يكى هستند . همانطور كه مفهوم سفيدى با مفهوم پنبه يا مفهوم خندان بودن با مفهوم متعجب بودن از نظر وجود اتحاد وجودى دارند . گرچه سفيدى در مقام وجود از پنبه جدا نيست ، همان گونه كه خندان بودن از متعجب بودن جدا نيست . لكن مفهوم سفيدى غير از مفهوم پنبه و مفهوم خندان بودن غير از متعجب بودن است .\r\nحمل شايع را از اين جهت « شايع » مىنامند كه موارد استعمال آن فراوان است . و از\r\n\r\n","description":"","footnote":"","page_name":" 54 ","page_number":54},
  {"content":"\r\n\r\nاين جهت آن را « صناعى » مىنامند كه در علوم و صناعات به كار مىرود . وقتى در فيزيك گفته مىشود كه آب در دماى صد درجه به جوش مىآيد يا در هندسه گفته مىشود كه سه زاويهء مثلث با دو زاويهء قائمه مساوى است يا در رياضى گفته مىشود كه هر عدد زوجى قابل تقسيم به دو عدد متساوى هست در تمام اين موارد محمول وجوداً با موضوع يكى است . يعنى آب و جوش آمدن آن در دماى صد درجه وجوداً يكى هستند . و سه زاويهء مثلث با مساوى بودن آن با دو زاويهء قائمه وجوداً يكى است .\r\nهمان‌طور كه عدد زوج بودن با قابل انقسام به دو متساوى بودن وجوداً يكى هست ؛ گرچه مفهوم موضوع و محمول در تمام اين قضايا مختلف مىباشند .\r\n\r\nاقسام وجود\r\nمتن\r\nوهاهنا نكتةٌ يجب التنبيه عليها ، وهي : أنّه . . . وحدة الكثير المستحيلة عقلًا .\r\nترجمه\r\nدر اين‌جا يك نكتهء ديگر وجود دارد كه آگاهى دادن به آن ضرورى است . و آن اين است كه در مباحث سابق « 1 » گذشت كه وجود ، تقسيم مىشود به فى نفسه و فى غيره و ( قسم نخست ) نيز تقسيم مىشود به لنفسه و لغيره كه همان وجود نعتى است .\r\nو نيز از پيش گذشت كه ممتنع است دو ماهيت به وجود واحد نفسى موجود شود به اين كه وجود واحد بخواهد طارد عدم از دو ماهيت متباين باشد . و اين همان واحد بودن شىء كثير است كه عقلًا محال مىباشد .\r\nشرح :\r\nدر اين‌جا يك نكته را با ذكر يك مقدمه توضيح مىدهند . و آن اين است كه در\r\n\r\n\r\n","description":"","footnote":"\r\n( 1 ) . فصل اول و سوم از مرحلهء دوم\r\n","page_name":" 55 ","page_number":55},
  {"content":"\r\n\r\nمباحث گذشته گفته شد كه وجود تقسيم مىشود به وجود فى نفسه وفى غيره و وجود فى نفسه خود به وجود لنفسه و لغيره تقسيم مىشود و وجود فى نفسه لنفسه به دو قسم ديگر تقسيم مىشود : وجود فى نفسه لنفسه بنفسه و وجود فى نفسه لنفسه بغيره .\r\nپس اقسام وجود چهار قسم مىگردد ؛ يكى وجود فى نفسه لنفسه بنفسه است كه ذات اقدس الهى است . دوم وجود فى نفسه لنفسه بغيره كه مصداق آن وجود جواهر مىباشد . ديگرى وجود فى نفسه لغيره ، بغيره است كه وجود اعراض مىباشد . و چهارمى وجود فى غيره است مانند مفاهيم حرفى و نسبى .\r\nوجود اعراض وجود نعتى هستند و اعراض از شئون وجود جواهر مىباشند . به عبارت ديگر اعراض نمودى از نمودهاى جواهر هستند .\r\nو نيز قبلًا گذشت كه دو ماهيت مستقل مانند ماهيت انسان و فَرَس محال است كه به يك وجود نفسى و مستقل يافت شود ، زيرا لازم مىآيد كه دو ماهيت يك ماهيت باشد و محال است كه كثير بما هو كثير واحد باشد .\r\nبا اين مقدمه ذيلًا به اصل مطلب مىپردازند كه در فقرهء بعدى مىآيد .\r\n\r\nعقد وضع و عقد حمل\r\nمتن\r\nو من هنا يتبيّن أنّ الحمل - الذي هو اتّحاد . . . على كمال ما دونها من المراتب .\r\nترجمه\r\nاز اين‌جا روشن مىشود حملى - كه اتحاد دو امرى است كه در يك جهت اختلاف دارند - در دو وجود نفسى محقق نمىگردد بلكه در وجود نعتى حاصل مىگردد . بدين صورت كه يكى از آن دو به وجود خود نعت ديگرى و ديگرى منعوت اوست و به عبارت ديگر يكى از آن دو ، ذات به وجود نفسى خود هست و ديگرى وصف به وجود نعتى خود و اتحاد آن دو در وجودنعتى مىباشد كه وصف به ذات مىدهد .\r\n\r\n","description":"","footnote":"","page_name":" 56 ","page_number":56},
  {"content":"\r\n\r\nاين همان معناى سخن منطقيون است كه مىگويند هر قضيه‌اى به دو عقد ( قضيهء ديگر ) تحليل مىرود . عقد الوضع كه در آن به جز ذات معتبر نيست و آنچه از وصف در اوست ، آن وصف فقط عنوان مشير به ذات است و عقد الحمل كه فقط وصف در آن معتبر است .\r\nو در اين‌جا قسم سومى از حمل وجود دارد كه فيلسوف آن را به كار مىبرد و به حمل « حقيقت و رقيقه » نام‌گذارى مىشود . اين حمل مبنى بر اتحاد موضوع و محمول در اصل وجود و اختلاف به كمال و نقص است . اين حمل وجود ناقص را در كامل به نحو اعلى و اشرف افاده مىدهد و اين كه مرتبهء عالى وجود مشتمل بر كمالات مراتب ما دون هست .\r\nشرح\r\nدر منطق آمده‌است كه هر قضيه به دو قضيه تحليل مىرود . اصطلاحاً آن دو را « عقد الوضع » و « عقد الحمل » مىگويند . فى المثل وقتى گفته مىشود « زيدٌ قائمٌ » جملهء مذكور به دو قضيهء نهان ديگر قابل تحليل است . در مرحلهء نخست بايد وجود موضوع به اثبات برسد گو اين كه در ابتدا گفته شده‌است زيد ، زيد است . اين قضيه عقدالوضع مىباشد .\r\nپس از فراغ از ثبوت موضوع گفته مىشود « زيدٌ قائمٌ » . دراين‌جا وصف قيام براى زيد اثبات شده است . اين عقدالحمل مىباشد .\r\nدر عقدالوضع اثبات موضوع در نظر است و مىخواهد گفته شود زيد فقط زيد است و عمر و بكر نيست . اما پس از ثبوت موضوع نوبت به عقدالحمل مىرسد . در عقد الحمل وصف قيام براى زيد اثبات مىشود به ثبوت موضوع كارى نيست . و در پاره‌اى از قضايا كه موضوع ذات تنها نيست بلكه ذات بانضمام وصفى از اوصاف ذات است ، مانند « القائم كاتبٌ » در اين موارد وصف مانند قيام دخالتى در موضوع ندارد .\r\nبلكه عنوان مشير به خود ذات موضوع مىباشد . آنچه موضوع حقيقى اين سنخ مىباشد ، ذات است ، همان ذاتى كه اكنون متلبس به اين صفت شده . ولى صفت نقشى در موضوع قرارگرفتن ندارد .\r\n\r\n","description":"","footnote":"","page_name":" 57 ","page_number":57},
  {"content":"\r\n\r\nبنابراين هر قضيه‌اى به دو قضيهء ديگر يكى عقد الوضع و ديگرى عقدالحمل تحليل مىرود .\r\nبا توضيح فوق مىگوييم سخن حكما در مورد اتحاد دو چيزى كه در يك جهت اختلاف دارند هرگز در زمينهء اتحاد دو وجود نفسى نبوده‌است ؛ زيرا دو وجود مستقل مانند وجود زيد و وجود كتاب هرگز با هم اتحاد پيدا نمىكنند ؛ به جهت آن كه هر يك از آن دو ، دو وجود نفسى دارند . بلكه سخن حكما در زمينه اتحاد يك وجود نفسى است كه مفاد همان عقدالوضع است با يك وجود نعتى كه مفاد عقدالحمل است . در حمل قيام بر زيد ، زيدى كه وجود نفسى دارد با قيامى كه وجود نعتى دارد با يك‌ديگر متحد مىشوند . و به عبارت ديگر منعوت با نعت به يك وجود موجود مىگردند و در ظرف وجود اتحاد مىيابند .\r\nمطلب ديگرى كه مؤلف حكيم رحمه الله در آخر اين بحث به تبع صدرالمتألهين متعرض آن مىشوند اشاره به قسم سومى از اقسام حمل است . اين قسم را منطقيون و ساير ارباب علوم متعرض نشده‌اند و فقط فلاسفه به آن عنايت كرده‌اند و آن ، حمل حقيقت بر رقيقه است .\r\nاين حمل مفيد اين معناست كه موضوع و محمول در اصل وجود با يك‌ديگر اشتراك دارند . لكن اختلاف آن دو در مراتب وجود به كمال ونقص مىباشد . اين حمل افاده مىدهد كه ناقص در ضمن وجود كامل به نحو اعلى و اشرف موجود است و مرتبهء عالى مشتمل بر مرتبهء دانى است .\r\nمثالى كه مورد اجماع و قبول تمام حكما است در مورد انسان و قواى او است .\r\nوقتى گفته مىشود « الإنسان عقلٌ » يا « الانسان وهمٌ او خيالٌ » هر يك از عقل ، وهم و خيال مرتبه‌اى از مراتب وجود انسان هست . انسان گاهى تعالى پيدا مىكند و در مرتبهء عقل قرار مىگيرد و گاهى تنزّل پيدا مىكند و در مرتبهء وهم ياخيال قرار مىگيرد . قوّهء عقل ، وهم و خيال سه قوه از قواى باطنى انسان و رقيقه‌اى از مراتب وجود او هستند و\r\n\r\n","description":"","footnote":"","page_name":" 58 ","page_number":58},
  {"content":"\r\n\r\nنفس بسيط انسان در عين وحدت و بساطت خود تمام اين قوا هست ، زيرابسيط الحقيقة كل الأشياء .\r\nحال وقتى گفته مىشود « انسان وهم يا خيال است » رقيقه حمل بر حقيقت شده است . در حقيقت كمال رقيقه به نحو اعلى و بساطت در نفس وجود دارد ؛ زيرا انسان بما هو انسان جامع تمام قواى خويش مىباشد . نظير سخن فوق در مراتب وجود جارى است . وقتى گفته مىشود « وجودِ ملكوت ، وجود عالمِ ناسوت هم هست » معناى سخن اين است كه مرتبهء دانى وجود كه عالم ناسوت و طبيعت باشد در ضمن عالم ملكوت موجود است و عالم ملكوت تمام كمالات عالم ناسوت را به نحو اعلى و اشرف داراست و هيچ كمالى در عالم ناسوت وجود ندارد مگر آن كه كامل‌تر از آن در ضمن عالم ملكوت وجود دارد .\r\n\r\n","description":"","footnote":"","page_name":" 59 ","page_number":59},
  {"content":"\r\n\r\nبه پرسش‌هاى زير پاسخ دهيد\r\n1 . وحدت و كثرت از عوارض چه چيز هستند ؟\r\n2 . چرا حمل بعضى از اجزاء بر بعض ديگر در متصل مقدارى صحيح نيست ؟\r\n3 . حمل اولى ذاتى در چه مواردى به كار مىرود ؟ مثال بزنيد .\r\n4 . حمل در قلمرو دو وجودنفسى است يا غيرى ؟ توضيح دهيد .\r\n5 . عقدالوضع و عقدالحمل را توضيح دهيد .\r\n6 . حمل حقيقة و رقيقه را توضيح دهيد و مثال بزنيد .\r\n\r\n","description":"","footnote":"","page_name":" 60 ","page_number":60},
  {"content":"\r\n\r\n\r\nالفصل الرّابع في انقسام الحمل إلى هو هو وذي هو\r\n\r\nحمل مواطات و اشتقاقى\r\nمتن\r\nينقسم الحمل إلى حمل هو هو و حمل . . . أي ذو عدل ، أو « عادلٌ » .\r\nترجمه\r\nحمل به حمل هوهو و ذى هو تقسيم مىشود . در حمل هوهو محمول بدون توقف بر اعتبار زايدى براى موضوع ثابت مىگردد . مانند « الانسان ضاحك » و اين حمل به حمل « مواطاة » نيز نامگذارى مىشود .\r\nقسم دوم از حمل اين است كه ثبوت محمول براى موضوع در آن ، متوقف بر امر زايدى است .\r\nمانند تقدير گرفتن ذى يا كلمهء مشتقى ، مانند « زيدٌ عدلٌ » كه در تقدير اين است كه « زيد ذو عدل يا عادل است . »\r\nشرح\r\nپس از تعريف حمل اولى و شايع صناعى به بيان انقسامات ديگرى كه در حمل وجود دارد مىپردازند . تقسيم نخست ، تقسيم حمل است به هوهو و ذى هوْ . حمل هوهو به معناى « اين همان چيز است » مىباشد . در اين حمل ،\r\n\r\n","description":"","footnote":"","page_name":" 61 ","page_number":61},
  {"content":"\r\n\r\nمحمول بر موضوع بدون اعتبار امر زايدى براى آن و بدون انضمام ضميمه‌اى حمل مىگردد .\r\nفى المثل گفته مىشود « زيد خندان است » حمل محمول بر زيد نه نياز به تقدير كلمه‌اى دارد و نه نياز به تأويل بردن آن به كلمه‌اى ديگر .\r\nبر خلاف حمل ذى هو كه به معناى « اين داراى همان چيز است » مىباشد . در اين حمل بايد در جانب محمول كلمهء ذو را در تقدير گرفت يا محمول را به كلمهء مشتقى تأويل برد . وقتى گفته مىشود « صدرا حكمت است » يعنى او ذو حكمت است يا حكيم است .\r\nوجه تسميه حمل مواطاة آن است كه محمول در آن ، برابر با موضوع است . به گونه‌اى كه براى حمل محمول بر موضوع نياز به اعتبار امرى زائد و نياز به اشتقاق نيست .\r\nوجه تسميه حمل اشتقاقى تأويل كلمهء مصدر به يكى از مشتقات مانند اسم فاعل يا صفت مشبه و مانند آن است .\r\n\r\nحمل بتّى و غيربتّى\r\nمتن\r\nوينقسم أيضاً إلى بتّيٍّ و غير بتّيٍّ . . . « إجتماع النقيضَيْن محالٌ » .\r\nترجمه\r\nحمل در تقسيم ديگر تقسيم مىشود به حمل بتّى و غيربتّى . حمل بتّى ، حملى است كه براى موضوع آن افرادى در خارج وجود دارد . و عنوان موضوع بر آن افراد صدق مىكند . مانند « انسان كاتب است » . « كاتب متحرك الاصابع هست . »\r\nحمل غيربتّى حملى است كه براى موضوع آن افراد فرضى و غيرواقعى باشد مانند جملهء « معدوم مطلق ، قابل اخبار نيست » و « اجتماع نقيضين محال است . »\r\n\r\n","description":"","footnote":"","page_name":" 62 ","page_number":62},
  {"content":"\r\n\r\nشرح\r\nدر تقسيم ديگر حمل تقسيم مىشود به حمل بتى و غيربتى . حمل بتى ، حملى است كه افراد موضوع در خارج وجود دارند ، مانند انسان كاتب است . در اين حمل ، كه افراد انسان در خارج موجودند و عنوان موضوع ، خواه اسم ذات باشد مانند مثال فوق يا صفت باشد ، مانند « كاتب متحرك الاصابع هست » بر افراد خود در خارج منطبق مىگردد .\r\nبر خلاف حمل غيربتّى كه افراد آن وجود فرضى دارند و در خارج مصداقى براى آنها يافت نمىشود . مانند جملهء « معدوم مطلق قابل اخبار نيست » يا « اجتماع نقيضين محال است . » بديهى است در ظرف خارج هيچ فردى از افراد معدوم مطلق و اجتماع نقيضين موجود نيست و طبعاً محمول بر موضوعى حمل مىشود كه وجود فرضى در ظرف ذهن دارد .\r\n\r\nحمل بسيط و مركب\r\nمتن\r\nوينقسم أيضاً إلى بسيط ومركّب ويسمّيان . . . حيث تدلّ على ثبوت الشيء .\r\nترجمه\r\nدر تقسيم ديگر حمل به بسيط و مركب تقسيم مىگردد و به نام « هليت بسيطه » و « مركبه » نام‌گذارى مىشود . هلية بسيطة بر قضيه‌اى اطلاق مىشود كه محمول در آن نفس وجود موضوع باشد . مانند « انسان موجود است » . و هليت مركبه قضيه‌اى است كه در آن محمول اثرى از آثار موضوع و عرضى از اعراض آن باشد . مانند « انسان ضاحك است . » بنابراين ، قضيه دلالت بر ثبوت چيزى براى چيزى مىكند . بر خلاف هلية بسيطه كه فقط بر ثبوت شىء دلالت دارد .\r\nشرح\r\nدومين تقسيم حمل ، تقسيم آن به بسيط و مركب است . حمل بسيط كه آن\r\n\r\n","description":"","footnote":"","page_name":" 63 ","page_number":63},
  {"content":"\r\n\r\nرا « هليت بسيطه » هم مىنامند حملى است كه محمول در قضيه اصل وجود باشد .\r\nمانند « انسان وجود دارد . » بنابراين ، حمل بسيط ثبوت موضوع را افاده مىدهد نه بيشتر .\r\nحمل مركب كه آن را « هليّت مركبه » نيز مىنامند حملى است كه محمول صفتى از صفات موضوع و عَرَضى از اعراض آن است . پس لازم است كه موضوع قبلًا ثابت باشد تا در اين حمل صفتى از صفات آن ثابت گردد . مانند « انسان خندان است . »\r\nوجه تسميه آن است كه حمل بسيط چون در پاسخ به هل بسيط كه سؤال از اصل وجود شىء است گفته مىشود هليت بسيط خوانده مىشود . همانطور كه حمل مركب در پاسخ به هل مركب كه سؤال از صفات موجود است ، گفته مىشود و به همان جهت هليّت مركب خوانده مىشود .\r\n\r\nاشكال بر قاعدهء فرعيت و جواب از آن\r\nمتن\r\nوبذلك يندفع ما أورده بعضهم على كليّة قاعدة . . . وجوداً للماهيّة قبلَ وجودها ، هذا .\r\nترجمه\r\nبا توجه به فرق ميان هل بسيط و مركب اشكالى كه بعضى بر كليت قاعده فرعيت وارد نموده‌اند ، مندفع مىگردد . قاعدهء فرعيت مىگويد : ثبوت يك شىء براى شىء ديگرى فرع ثبوت مثبت له مىباشد .\r\nاشكال اين است كه قاعده نقض مىگردد به مواردى كه وجود براى ماهيت ثابت مىشود ؛ زيرا بر حسب قاعدهء فرعيت ، ثبوتِ وجود براى ماهيت فرع ثبوت ماهيت مىباشد . ما نقل كلام به ثبوتِ قبلىِ ماهيت مىكنيم كه آن نيز فرع ثبوت پيشين ماهيت است و اين زنجيره ادامه مىيابد و به تسلسل منتهى مىگردد .\r\nجواب اين است كه با توجه به فرقى كه ميان هل بسيط و مركب گفته شد قضيهء « الماهيّة\r\n\r\n","description":"","footnote":"","page_name":" 64 ","page_number":64},
  {"content":"\r\n\r\nموجودة » هليت بسيطه است . و هليّت بسيطه دلالت بر « ثبوت شىء » مىكند نه بر ثبوت شيئى براى شىء ديگر تا مستلزم آن باشد كه ماهيت پيش از آن كه وجود يابد موجود باشد .\r\nشرح\r\nقاعده‌اى هست كه آن را قاعدهء « فرعيت » مىنامند . اين قاعده مىگويد هر چيز كه براى موضوعى ثابت مىشود بايد قبل از آن ، موضوع ثبوت يافته‌باشد . و اين قاعده چون حكم عقلى است در تمام موارد عموميت دارد .\r\nاشكالى بر اين قاعده وارد شده است كه مىگويد اگر مفهوم اين قاعده كليّت و شمول دارد و تمام مصاديق خود را شامل مىشود ، پس در مواردى كه وجود براى ماهيتى ثابت مىشود مانند « انسان وجود دارد » يا « زمين و آسمان وجود دارند » و امثال آن بايد قبل از اثبات وجود براى آن ماهيت ، آن ماهيت ثبوت داشته‌باشد تا اين محمول براى آن ثابت شود . حال اگر ماهيت قبل از آن ثبوت داشته‌باشد به دليل آن كه خود آن ثبوت ، محمولى از محمولات است و بر موضوع خود حمل مىگردد پس بايد قبل از آن هم ماهيت ثبوت ديگرى داشته‌باشد تا بتواند موضوع براى اين محمول قرار بگيرد . و به همين ترتيب هر ثبوتى براى ماهيت به مقتضاى اين قاعده فرع بر ثبوتى ديگرى براى اين ماهيت مىباشد . و اين زنجيره ادامه مىيابد و تسلسل پيش مىآيد .\r\nحاصل اشكال اين است كه يا بايد تخصيصى در اين قاعده رخ دهد و مواردى مانند مورد فوق از شمول قاعده خارج گردند و يا بايد به تسلسل محال تن داده شود .\r\nجواب اشكال اين هست كه مجراى قاعده فرعيت « هليّت مركبه » است يعنى قاعده در مواردى جارى مىگردد كه محمول بر موضوعى حمل گردد كه داراى ثبوت هست . امّا در مواردى كه وجود بر ماهيت حمل مىگردد كه مفاد قضيه « هليّت بسيطه » است اين موارد تخصصاً از شمول قاعده بيرون هستند ؛ زيرا هليّت بسيطه مانند\r\n\r\n","description":"","footnote":"","page_name":" 65 ","page_number":65},
  {"content":"\r\n\r\n« الماهية موجودة » دلالت بر ثبوت شىء مىكند نه بر ثبوت شىء براى شىء ، تا مستلزم وجود قبلى براى ماهيت باشد .\r\nدر اين قضيه وجود ، براى ماهيت ، به همين ثبوتى كه از ناحيهء محمول مىيابد اثبات مىشود ، نه آن كه وجود براى ماهيتى ثابت شود ، كه قبلًا وجود داشته‌است ؛ تاگفته شود وجود و ثبوت ديگر كه براى ماهيت وجود داشته است آن هم به حكم قاعده فرعيت بايد مسبوق به ثبوت ديگرى براى ماهيت باشد و منتهى به تسلسل گردد .\r\nحاصل جواب اين است كه قضيهء مذكور اصل وجود را براى ماهيت افاده مىكند به همين وجودى كه در محمول براى موضوع ثابت مىگردد ، نه اين‌كه اثبات صفتى از صفات وجود كند تا مستلزم وجود قبلى براى آن باشد .\r\n\r\nجوابى از محقق دوانى و رد آن\r\nمتن\r\nوأمّا ما أجاب به بعضهم عن الإشكال . . . بثبوت الوجود للماهية » ، هذا .\r\nترجمه\r\nاما جوابى كه بعضى از اين اشكال داده‌اند اين است كه كلمهء استلزام را به جاى فرع استعمال كرده‌اند و گفته‌اند كه حق آن است كه ثبوت شىء ديگر مستلزم ثبوت مثبت له است ، گرچه به همان ثبوتى كه از جانب محمول مىيابد ، و ثبوت وجود براى ماهيت مستلزم ثبوت ماهيت است به همان ثبوتى كه از جانب محمول مىيابد . اين جواب خود تسليم شدن در مقابل اشكال است .\r\nبدتر از اين ، جوابى است كه بعضى گفته‌اند كه قاعده به ثبوت وجود براى ماهيت تخصيص مىخورد .\r\nشرح\r\nمحقق دوانى براى گريز از اشكال تغييرى در كلمات قاعده فرعيت داده‌است .\r\n\r\n","description":"","footnote":"","page_name":" 66 ","page_number":66},
  {"content":"\r\n\r\nبدين صورت كه به جاى كلمهء « فرع » كلمهء « مستلزمٌ » را نهاده‌است . حاصل تغيير اين است كه ثبوت شىء براى شىء ديگر مستلزم ثبوت مثبت له است . گرچه ثبوت آن موضوع به ثبوت همين محمول باشد .\r\nبنابراين در مورد اشكال مىگويد : ثبوت وجود براى ماهيت مستلزمِ ثبوتِ ماهيت است گرچه ثبوت آن ، به واسطهء ثبوت همين محمول باشد .\r\nوى چنين تصور كرده است كه اگر به جاى « ثبوت شىء لشىء فرع ثبوت المثبت له » بگويد ثبوت « شىء لشىء مستلزم لثبوت المثبت له » اشكال فوق وارد نمىگردد ؛ زيرا با به كار بردن كلمهء استلزام به جاى فرعيت ، ثبوت قبلى موضوع نياز نيست و قاعده بىاشكال مىگردد . وى تصور مىكند كه كلمهء استلزام با معيت موضوع و محمول نيز سازگارى دارد و لزوماً تقدم موضوع بر محمول را به دنبال ؛ ندارد .\r\nدر پاسخ دوانى بايد گفت جواب شما پيش از آن كه جوابى از اشكال باشد ، تسليم شدن به اصل اشكال هست ؛ زيرا شما اشكال را وارد دانسته‌ايد و براى دفع اشكال كلمات موجود در قاعدهء فرعيت را تغيير داده‌ايد ؛ در حالى كه اشكال اساساً وارد نيست . لذا لزومى در تغيير كلمهء « فرعٌ » به كلمهء « استلزام » در اين قاعده وجود ندارد .\r\nجواب نادرست‌تر از جواب دوانى جوابى است كه فخررازى داده و گفته است در كليت قاعده تخصيص وارد شده‌است و قاعده در مورد اثبات وجود براى ماهيت تخصيص خورده‌است .\r\nجواب وى هم جواب درستى نيست ؛ زيرا قواعد عقلى غيرقابل تخصيص هستند . جواب صحيح آن است كه گفته‌شد . در مورد اثبات وجود براى ماهيت مانند « الانسان موجود » مفاد قضيه هليّت بسيطه است . و مجراى قاعدهء فرعيت ، در هليت مركبه است . به عبارت ديگر در موارد اثبات وجود براى ماهيت ، قضيه ، تخصصاً از قاعده خارج است نه آن كه قاعده به اين موارد تخصيص خورده‌باشد .\r\n\r\n","description":"","footnote":"","page_name":" 67 ","page_number":67},
  {"content":"\r\n\r\nبه پرسش‌هاى زير پاسخ دهيد\r\n1 . حمل مواطات و اشتقاقى را شرح دهيد .\r\n2 . حمل بتّى و غير بتّى را توضيح دهيد .\r\n3 . هليّت بسيطه و مركبه را شرح دهيد .\r\n4 . چه نقضى بر قاعدهء « ثبوت شىء لشىء فرع ثبوت المثبت له » وارد شده‌است ؟\r\n5 . جواب دوانى از اشكال فوق چيست ؟ و چرا اين جواب صحيح نيست ؟\r\n6 . جواب صحيح از اشكال بر قاعدهء فرعيت چيست ؟\r\n\r\n","description":"","footnote":"","page_name":" 68 ","page_number":68},
  {"content":"\r\n\r\n\r\nالفصل الخامس‌في الغيريّة وأقسامها\r\n\r\nاقسام غيريت و تعريف غيريت ذاتى\r\nمتن\r\nقد تقدّم أنّ من عوارض الكثرةِ الغيريّة ، وتنقسم . . . زمانين مختلفَيْن ناقضاً للتعريف .\r\nترجمه\r\nقبلًا بيان شد « 1 » كه كثرت از عوارض غيريت است و غيريت به ذاتى و غيرذاتى تقسيم مىشود .\r\nغيريت ذاتى آن است كه يكى از دو چيز ذاتاً ، ديگرى را دفع نمايد . لذا عدم اجتماع آن دو ذاتى آنها مىباشد ؛ مانند مغايرت بين وجود و عدم . اين نوع غيريت « تقابل » ناميده مىشود . « 2 »\r\nتقابل را تعريف كرده‌اند به اين كه عبارت است از « امتناع اجتماع دو چيز در محل واحد از جهت\r\n\r\n\r\n","description":"","footnote":"\r\n( 1 ) . فصل سوم از همين مرحله\r\n( 2 ) . حق آن است كه تقابل ، اخص از غيريت ذاتى است . همان‌طور كه صدرالمتألهين گفته است . دليل مطلب تحقق غيريت ذاتى بدون تحقق تقابل است ، زيرا هر مفهومى ذاتاً از غيرخودش جداست . مانند مفهوم انسان و فرس لذا تدافع ذاتى ميان آنها تحقق دارد . در عين آن كه هيچ يك از اقسام تقابل موجود نيست ، همان‌گونه كه مصنف در بحث تضاد به آن تصريح مىكنند . پس غيريت ذاتى اعم از تقابل مىباشد . پس فرمايش مصنف كه به نحو اطلاق هر غيريت ذاتى را تقابل نام مىنهند محل تأمل است\r\n","page_name":" 69 ","page_number":69},
  {"content":"\r\n\r\nواحد و در زمان واحد » و نسبت امتناع اجتماع به دو چيز براى دلالت بر اين معنا است كه امتناع ، ذاتى آن دو چيز مىباشد . و مراد از محل واحد ، مطلق موضوع ولو به حسب فرض عقل است ، تا تقابل سلب و ايجاب را نيز شامل شود . زيرا آنچه در متن قضيه مىآيد به منزلهء موضوع براى سلب و ايجاب مىباشد .\r\nاين كه تعريف به « جهت واحد » تقييد شد براى خارج كردن دو مفهوم متقابلى است كه در يك چيز از دو جهت جمع مىشوند . مانند آن كه زيد پدر عمرو و پسر بكر باشد .\r\nو مقيد نمودن تعريف به « وحدت زمان » براى آن است كه تعريف شامل امورى نيز گردد كه تقابل آنها زمانى است . بنابراين عروض دو ضد بر موضوع واحد در دو زمان مختلف نقض تعريف به شمار نمىآيد .\r\nشرح\r\nدر فصل سوم از اين مرحله گفته شد كه هوهويت از عوارض وحدت و غيريت از عوارض كثرت است . بدين معنا كه در جايى مغايرت ميان دو چيز حاكم مىشود كه كثرت بين آنها حكم‌فرما باشد .\r\nغيريت را به غيريت ذاتى و غير ذاتى تقسيم نموده‌اند . غيريت ذاتى ، غيرتى است كه يكى از دو چيز ديگرى را ذاتاً طرد كند . قيد به ذاته در تعريف غيريت ذاتى ، اشاره به آن است كه تدافع در غيريت ذاتى ، تدافع بالعرض نيست بلكه ذاتى است ، مانند طرد وجود از سوى عدم وبالعكس . پس مغايرت وجود و عدم مغايرت ذاتى است .\r\nاين نوع مغايرت را « تقابل » نام نهاده‌اند .\r\nحكما تقابل را به طور كلى چنين تعريف نموده‌اند كه تقابل عبارت است از امتناع اجتماع دو چيز در يك محل از يك جهت و در يك زمان . در اين تعريف چند نكته قابل توجه است .\r\nيكى اين كه امتناع اجتماع را مستقيماً به دو امر متقابل نسبت داده‌اند تا دلالت كند كه امتناع اجتماع ، ذاتى خود آن دو مىباشد . مراد از محل واحد در تعريف ، مطلق\r\n\r\n","description":"","footnote":"","page_name":" 70 ","page_number":70},
  {"content":"\r\n\r\nموضوع است يعنى خواه موضوع وجود خارجى داشته‌باشد مانند : موضوع تضايف كه در خارج مىتواند وجودداشته‌باشد ، مانند : بالا و پايين يا وجود خارجى نداشته‌باشد بلكه وجود آن فرضى و ذهنى باشد . مانند زيد و قيامى كه در جملهء متناقض « زيدٌ قائمٌ و زيد ليس بقائم » است . بديهى است قيام براى زيد در اين دو قضيه محل عروض سلب و ايجاب هست . و محل ، موضوع فرضى براى تناقض به شمار مىآيد . زيرا در خارج قيام براى زيد ، به وصفِ تناقض نمىتواند موجود باشد و ظرفى براى آن وراى ظرف فرض و ذهن نيست . مقصود مؤلف كه مىگويد متن قضيه موضوع براى سلب و ايجاب است . همان موضوع و محمول در دو قضيهء متناقض است .\r\nدوم اين كه قيد « من حيث واحدة » را در تعريف آورده‌اند . براى اين كه تعريف دلالت كند كه اگر تغاير ميان دو چيز از دو جهت مختلف بود تغاير ذاتى نخواهد بود .\r\nمانند اين كه زيد پدر عمرو و پسر بكر باشد .\r\nسوم قيد « فى زمان واحد » را آورده‌اند تا شامل تقابلى گردد كه از سنخ تضاد هست ؛ زيرا اگر اين قيد را اضافه نمىكردند تضاد كه يكى از اقسام تقابل هست از اين تعريف خارج مىشد . به دليل آن كه اجتماع دو متضاد مانند سفيدى و سياهى در دو زمان بر موضوع واحد امر ممكنى هست و به اين ملاحظه تدافعى ميان آنها نيست .\r\nبراى اين كه رابطهء تقابل ذاتى ميان سفيدى و سياهى و امثال آن برقرار گردد . بايد قيد « فى زمان واحد » آورده شود تا تدافع آن دو ، در ظرف زمان واحد ، ذاتى آن دو گردد . با قطع نظر از اين قيد تدافع ذاتى ميان متضادين برقرار نمىگردد . بنابراين اجتماع آن دو در دو زمان جايز است .\r\nقوله : والمراد بالمحل مطلق الموضوع : مقصود از محل ، مطلق محل است خواه محل حقيقى باشد يا اعتبارى و محل حقيقى از موضوع بمعنى الاخص كه همان محل عرض است اعم مىباشد زيرا شامل ماده كه محل صور جوهرى مىشود نيز مىباشد .\r\n\r\n","description":"","footnote":"","page_name":" 71 ","page_number":71},
  {"content":"\r\n\r\n\r\nدو مورد نقض بر تعريف تقابل و جواب از آن\r\nمتن\r\nولا ينتقض التعريف بالمثلَيْن الممتنع إجتماعهما . . . بعرْضِ نقيضه ، لا لذاته .\r\nترجمه\r\nتعريف ياد شده به دو مثْلى كه عقلًا با هم امتناع اجتماع دارند نقض نمىگردد ؛ چون هيچ يك از دو مثل ، ديگرى را به ذات خود كه همان ماهيت مشترك ميان هر دو است طرد نمىكند .\r\nامتناعِ اجتماعِ دو مثل به جهت محال بودن تكرار يك وجود است . همانطور كه در مباحث وجود گذشت . « 1 »\r\nو نيز تعريف ياد شده به نقيض لازم و عين ملزوم نقض نمىگردد ؛ زيرا نقيض لازم اگر با عين ملزوم معاند هست به جهت معاندت آن با خود لازم مىباشد كه نقيض آن هست . پس امتناع اجتماع نقيض لازم با ملزوم به سبب عروض نقيض لازم با خود لازم است نه با خود ملزوم .\r\nشرح\r\nممكن است اشكال شود كه تعريف تقابل دو مورد نقض دارد ؛ يكى در مورد دو مثلى كه با هم اجتماع در وجود ندارند و يك‌ديگر را طرد مىكنند . با آن كه تعريف تقابل شامل دو مثل نمىگردد و دو امر متماثل از تعريف خارج هستند . به عبارت ديگر دو امر متماثل هيچ يك از اقسام چهارگانهء تقابل نيستند در حالى كه تدافع ميان دو متماثل وجود دارد و بايد كه « مثلان » به حكم آن كه يكى ديگرى را طرد مىكند مشمول تعريف باشد .\r\nمؤلف رحمه الله مىگويند گرچه دو مثل يك ديگر را طرد مىكنند و در يك محل اجتماع ندارند لكن عدم اجتماع آنها به جهت ذات ماهوى آنها نيست ؛ كه با هم در آن اشتراك\r\n\r\n\r\n","description":"","footnote":"\r\n( 1 ) . فصل پنجم از مرحلهء اول\r\n","page_name":" 72 ","page_number":72},
  {"content":"\r\n\r\nدارند زيرا ماهيت زيد با ماهيت عمرو در انسانيت اشتراك دارد و از اين جهت هيچ مطارده‌اى ميان آنها واقع نمىشود .\r\nاگر اجتماع آنها محال است ، اين به جهت محذور ديگرى است كه عبارت است از اين كه لازم مىآيد كه يك وجود دوبار موجود شود . و تكرار وجود در عين وحدت آن امر نامعقولى است ؛ زيرا چطور ممكن است كه وجود زيد از تمام جهات عين وجود عمرو باشد و در عين حال آن وجود واحد دو وجود باشد .\r\nبنابراين مطارده ميان دو مثْل ، ذاتى آنها نيست ؛ چون آن دو در مرتبهء ذات ماهوى ، اشتراك و ملايمت دارند . اگر مطارده ميان آنها وجود دارد از جهت امتناع تكرار وجود واحد است .\r\nدر بحث امتناع مثلين گفته شد وجه امتناع آن است كه لازم مىآيد كه دو مثل من جميع الوجوه كه داراى يك وجود است دوبار موجود شوند ، كه اين محال است .\r\nنقض دومى كه ممكن هست به عنوان يك اشكال بر تعريف تقابل مطرح گردد مطارده‌اى است كه ميان نقيض يك لازم با ملزوم آن وجود دارد . به عنوان مثال زوجيت لازمهء اربعه است ميان عدم زوجيت و اربعه كه ملزوم زوجيت هست مطارد وجود دارد و امكان ندارد كه عدم زوجيت با اربعه جمع گردد . در حالى كه بين عدم زوجيت و اربعه هيچ يك از اقسام چهارگانهء تقابل وجود ندارد . اگر تعريف تقابل به اين كه يكى ديگرى را طرد مىكند ، صحيح است بايد نقيض لازم يعنى عدم زوجيت و ملزوم يعنى اربعه در يكى از اقسام چهارگانهء تقابل وارد باشند در حالى كه در هيچ يك از اقسام تقابل وارد نيستند . پس تعريف جامع تمام افراد خود نيست .\r\nدر پاسخ مىگويند اگر نقيض لازم مانند عدم زوجيت طرد ملزوم مانند اربعه را مىنمايد . اين از آن جهت است كه نقيض لازم با خود لازم نقيض هست و لازم و نقيض آن يكى از اقسام تقابل يعنى تقابل نقيض مىباشند . لذا مطاردهء بين نقيض لازم وملزوم به جهت مطارده‌اى مىباشد كه ميان دو نقيض يعنى لازم و عدم آن وجود\r\n\r\n","description":"","footnote":"","page_name":" 73 ","page_number":73},
  {"content":"\r\n\r\nدارد ، و طرد احدالنقيضين به طرد عدم لازم با ملزوم سرايت كرده‌است . پس چون مطارده ميان عدد چهار و عدم زوجيت ذاتى آنها نيست ، بلكه به سبب مطاردهء ميان خود زوجيت و عدم زوجيت مىباشد تعريف شامل اين مورد هم نمىشود .\r\nحاصل جواب اين كه ما در تعريف تقابل ، طرد ذاتى يكى با ديگرى را ملاك قرار داديم در حالى كه مطاردهء نقيض لازم با ملزوم ذاتى آنها نيست بلكه عرضى مىباشد .\r\nپس نقضى بر تعريف وارد نگشت .\r\n\r\nغيريت غيرذاتى\r\nمتن\r\nوالغيريّة غير الذاتيّة أن يكون الشيئان لايجتمعان . . . بحسب التشخّص والعدد .\r\nترجمه\r\nغيريت غيرذاتى آن است كه دو چيز نه به جهت ذات خود بلكه به جهت اسباب و عوامل ديگرى با يك‌ديگر جمع نشوند ، مانند جدايى بين شيرينى و سياهى كه در شكر و ذغال وجود دارد و آن « خلاف » ناميده مىشود . همان‌طور كه « غير به حسب تشخص و عدد » هم ناميده‌مىشود .\r\nشرح\r\nغيريت ذاتى آن است كه دو چيز با هم جمع نشوند . اما عدم اجتماع آنها ذاتى نباشد . بلكه عرضى باشد . و ذاتاً ميان آنها امكان جمع باشد . اما به دلايلى ميان آنها جدايى افتاده باشد ، مانند شيرينى در شكر و سياهى در ذغال . افتراق اين دو به دليل آن است كه ماده‌اى كه حامل شيرينى است شكر است و ماده‌اى كه حامل سياهى است ذغال است و از اين جهت با هم فرق مىكند و گرنه امكان جمع شدن شيرينى با سياهى در يك چيز مانند خرما امر ممكنى است . يعنى اگر مادهء اجتماع داشته باشند با هم جمع مىگردند .\r\nغيريت غيرذاتى را « خلاف » يا « غير به حسب تشخص وعدد » هم مىنامند ؛ زيرا هر يك از دو متغاير خلاف ديگرى و از نظر عدد و تشخص مغاير با هم مىباشند .\r\n\r\n","description":"","footnote":"","page_name":" 74 ","page_number":74},
  {"content":"\r\n\r\n\r\nاقسام تقابل\r\nمتن\r\nوالتقابل ينقسم إلى أربعة أقسام ، وهي : تقابل . . . أو لا وهو تقابُلُ التضادّ » .\r\nترجمه\r\nتقابل بر چهار قسم است ، كه عبارتند از : تقابل تناقض و تقابل عدم و ملكه و تقابل تضايف و تقابل تضاد . بهترين بيان در ضبط اقسام اين هست كه گفته‌شود متقابلين يايكى از آن دو ، عدم ديگرى است يا چنين نيست . بنابر قسم اول يا موضوع كه قبول آنها را بنمايد وجود دارد . مانند بصر و عمى كه اين را تقابل « عدم و ملكه » گويند يا موضوع قابل وجود ندارد ، مانند ايجاب وسلب كه آن راتقابل « تناقض » گويند .\r\nاما قسم دوم كه آن دو ، امر وجودى هستند . يا هيچ يك بدون ديگرى و بدون مقايسه با آن قابل تعقل نيست ، مانند بالايى و پايينى كه آن را تقابل تضايف مىنامند . يا چنين نيست كه آن تقابل تضاد مىباشد .\r\nشرح\r\nتقابل را در چهار قسم محصور كرده‌اند . براى بيان اين حصر تقريرهاى مختلفى ارائه شده است . كامل‌ترين تقرير ، اين است كه گفته شود متقابلين يا يكى از آن دو ، عدم ديگرى است يا چنين نيست بلكه هر دو امر وجودى هستند .\r\nاگر يكى از آن دو ، عدم ديگر است يا تقابل به گونه‌اى است كه موضوعى در ميان هست كه متقابلين را قبول نمايد يا نيست . اگر موضوع قابلى در ميان باشد كه قبول متقابلين كند به اين تقابل ، تقابل « عدم و ملكه » گويند ، مانند بصر و عمى كه انسان موضوع قابل او است گاهى بصر و گاهى عمى را مىپذيرد .\r\nاما اگر موضوع قابل در ميان نبود ، تقابل از نوع سلب و ايجاب خواهد بود كه به آن تقابل ، « تناقض » گويند ، مانند اين كه گفته‌شود ، زيد قائمٌ است و زيد قائم نيست .\r\n\r\n","description":"","footnote":"","page_name":" 75 ","page_number":75},
  {"content":"\r\n\r\nدر اين دو قسم از تقابل يكى از متقابلين وجود يا امر وجودى هستند و ديگرى عدم يا امر عدمى است . اما قسم سوم كه هر دو طرف تقابل امر وجودى است مطلب چنين است كه يا يكى از متقابلين را بدون مقايسه با ديگرى نمىتوان تصور كرد . مانند بالايى و پائينى كه تصور بالا بدون تصور پائين ممكن نيست ؛ به اين قسم تقابل « تضايف » مىگويند . يا اين كه تصور هر يك از متقابلين مستقل از تعقل ديگرى است ، مانند تعقل سفيدى و سياهى . به اين قسم تقابل تضاد گويند .\r\nحاصل سخن اين كه در تقابل عدم و ملكه و تناقض يكى از متقابلين وجودى و ديگرى عدمى است ولى در تقابل تضايف و تضاد هر دو وجودىاند .\r\n\r\n","description":"","footnote":"","page_name":" 76 ","page_number":76},
  {"content":"\r\n\r\nبه پرسش‌هاى زير پاسخ دهيد\r\n1 . غيريت به چند قسم ، تقسيم مىشود ؟ شرح دهيد .\r\n2 . تقابل را تعريف نماييد .\r\n3 . قيد در « محل واحد » در تعريفِ تقابل ، دلالت به چه معنايى دارد ؟\r\n4 . چرا تعريف تقابل به مثلين و معاندت نقيض لازم با عين ملزوم نقض نمىگردد ؟\r\n5 . اسامى ديگر غيريت غيرذاتى چيستند ؟\r\n6 . اقسام تقابل را بيان كرده شرح دهيد .\r\n\r\n","description":"","footnote":"","page_name":" 77 ","page_number":77},
  {"content":"\r\n\r\n\r\nالفصل السّادس‌في تقابل التناقض\r\n\r\nتناقض\r\nمتن\r\nوهو تقابل الإيجاب والسلب ، كقولنا : « زيد . . . وإمّا أن يصدق السلب » .\r\nترجمه\r\nتقابل تناقض همان تقابل سلب و ايجاب است . مانند قضيه « زيد سفيد است و زيد سفيد نيست » . و نيز تقابل دو مفهوم مفردى كه در حكم ايجاب و سلب هستند مانند « انسان و لا انسان » « عمى و لا عمى » . « معدوم ولا معدوم . »\r\nدو نقيض نمىتوانند هر دو صادق يا كاذب باشند به عبارت ديگر نه قابل اجتماعند نه قابل ارتفاع . از اين رو بازگشت تناقض به يك قضيه منفصلهء حقيقيه است كه عبارت باشد از اين كه « يا ايجاب صادق است يا سلب » .\r\nشرح\r\nتناقض عبارت است از تقابل سلب و ايجاب . مانند آن گفته شود « زيد سفيد است و زيد سفيد نيست . » حال گاهى تناقض در قضاياست ، مانند مثالى كه گذشت . و گاهى در مفرداتى كه در حكم قضيه هستند مانند « انسان و لا انسان » كه در حكم « انسان\r\n\r\n","description":"","footnote":"","page_name":" 78 ","page_number":78},
  {"content":"\r\n\r\nموجود است و انسان موجود نيست » مىباشد . و همين طور ميان « عمى و لا عمى » و « معدوم و لا معدوم » ، كه در حكم « عمى وجود دارد و عمى وجود ندارد » يا « معدوم وجود دارد و معدوم وجود ندارد » مىباشد . پس هر گاه ميان دو مفرد تناقض برقرار گردد آن دو در تقدير دو قضيه هستند .\r\nتناقض همان حكم به ايجاب و سلب است كه بر موضوع و محمول واحد ورود مىنمايد و از آن نظر كه مفردات - به جهت آن كه ايجاب و سلب از اختصاصات قضاياست - فاقد حكم ايجاب و سلب‌اند ، از اين جهت مفردات در تقدير قضيهء سالبه و موجبه مىباشند .\r\nمطلب ديگر اين كه دو طرف نقيض نمىتواند صادق يا كاذب باشد به عبارت ديگر هر دو طرف قابل جمع و رفع نيستند . و مرجع اين تقابل به يك قضيهء منفصلهء حقيقيه است كه عبارت است از « يا ايجاب صادق است يا سلب » .\r\nمنفصلهء حقيقيه قضيه‌اى است كه وضع دو طرف قضيه محال است همانطور كه رفع آن محال است . يعنى اگر قضيه بخواهد هم صادق باشد و هم كاذب اين محال است . همانطور كه اگر بخواهد هم صادق باشد هم كاذب اين هم محال است .\r\nمنفصلهء حقيقيه جامع قضيهء مانعة الجمع و مانعة الخلو است .\r\n\r\nملاك تناقض تقابل بين سلب و ايجاب است\r\nمتن\r\nفالتناقض في الحقيقية بين الإيجاب والسلب . . . « ليس الإنسان بموجود » .\r\nترجمه\r\nتناقض در حقيقت بين ايجاب و سلب است و اين با تحقق تناقض در ميان مفردات منافات ندارد . هر مفهومى كه ما تصور كنيم سپس معناى نفى به آن اضافه نماييم مانند : انسان ولا انسان و فرس و لا فرس تناقض بين آن دو مفهوم حاصل خواهد گشت .\r\n\r\n","description":"","footnote":"","page_name":" 79 ","page_number":79},
  {"content":"\r\n\r\nاين بدان جهت است كه وقتى دو مفهوم متناقض را تصور مىنماييم مانند انسان ولا انسان ترديد نمىكنيم كه تقابل به نحو يكسان قائم به هر دو مفهوم است . انسان ذاتاً لا انسان را طرد مىكند همانطور كه لا انسان انسان را طرد مىنمايد .\r\nبديهى است كه اگر مفهوم وجود و ثبوت را در جانب انسان ملاحظه نمىكرديم لا انسان را طرد نمىنمود و با او نقيض نمىگشت . نتيجه مىگيريم كه انسان و لا انسان از اين جهت نقيض يك‌ديگرند كه در حكم وجود انسان و عدم انسان هستند .\r\nپس نقيض كامل نمىگردد ، مگر آن كه وجود و عدم به انسان قائم باشند . پس انسان و لا انسان از اين جهت نقيض هستند كه به دو هليت بسيطه تحليل مىروند و آن دو عبارتند از : انسان موجود است و انسان موجود نيست .\r\nشرح\r\nمؤلف رحمه الله در اين فقره از عبارت به سه نكته مىپردازند . اول اين كه تقابل تناقض به تقابل ايجاب و سلب باز مىگردد . به عبارت ديگر هر جا دو جمله متناقض روبه‌روى هم قرار گرفتند اساس تقابل آنها به تقابلى است كه ايجاب در جمله موجبه و سلب در جمله سالبه دارد .\r\nلذا هر مفهوم ايجابى كه تصور شود و سپس به سالبه تبديل گردد مانند « انسان و لا انسان » بين آن دو مفهوم تناقض محقق خواهد گشت .\r\nنكتهء دوم اين كه تطارد بين متناقضين قائم به دو طرف هست . يعنى همانطور كه اين طرف نقيض آن طرف را ذاتاً طرد مىكند . طرف ديگر هم اين طرف را ذاتاً طرد مىنمايد . « انسان » لا انسان را طرد مىنمايد و « لا انسان » انسان را بر خلاف آنچه برخى در تفسير تناقض گفته‌اند و رفع را به سلب و نفى معنا كرده‌اند . لازمهء سخن آنان اين است كه تناقض دايماً يك طرفه باشد . به زودى توجيه اين سخن در همين فصل خواهد آمد .\r\nنكتهء سوم اين كه مفهوم انسان با لا انسان نقيض محسوب مىشود در حالى كه اين\r\n\r\n","description":"","footnote":"","page_name":" 80 ","page_number":80},
  {"content":"\r\n\r\nدو كلمه ، دو كلمه مفرد هستند . و حكم به ايجاب و سلب مربوط به قضاياست . اين به جهت آن است كه انسان در حكم جملهء « الانسان موجودٌ » است و لا انسان در حكم جملهء « ليس الانسان بموجود » مىباشد .\r\nيعنى در اين موارد مفردات در حكم جمله هستند و در حقيقت به دو قضيهء بسيطه كه محمول در آن وجود است تحليل مىروند . پس تقابل اولًا و بالذات بين ايجاب و سلب يا به عبارت ديگر بين وجود و عدم هست . و به تبع آن بين مفردات محقق است .\r\nاگر مفهوم وجود و عدم در تقدير گرفته نشود صِرف تخالف و تطارد دو مفهوم موجب تحقق تناقض نمىگردد ؛ زيرا اگر صِرف تطارد مفهومى ملاك تناقض باشد هر دو مفهوم فرضى به دليل آن كه يك‌ديگر را طرد مىكنند بايد متناقض باشند . مانند مفهوم انسان و بقر ، در حالى كه ضرورتاً چنين نيست .\r\nاز اين‌جا معلوم مىشود كه يكى از دو متناقض بايد از ثبوت مفهومى چون انسان در ظرف واقع و ديگرى از عدم او در ظرف واقع حكايت كند كه اين مفاد هليت بسيطه است .\r\n\r\nتأويل مفرد به جمله در مفردات متناقض\r\nمتن\r\nونظير الكلام يجري في المتناقضَيْن : . . . و بين غيرهما بعرْضِهما .\r\nترجمه\r\nنظير سخن فوق ( تقدير وجود يا عدم در متناقضين ) در جملهء متناقضين يعنى « قيام زيد و لا قيام زيد » نيز جارى مىگردد . اين دو جمله به معناى وجود قيام براى زيد و عدم قيام براى زيد مىباشد . و به دو هليت مركب تحليل مىرود كه عبارت است از « زيد قائم است » و « زيد قائمٌ نيست » .\r\nپس تقابل تناقض در حقيقت بين ايجاب و سلب است و به عبارت ديگر بين وجود و عدم است .\r\nدر مباحث عاقل و معقول به خواست خداوند خواهد آمد كه عقل ابتدائاً به مفهومِ حرفىِ وجود در\r\n\r\n","description":"","footnote":"","page_name":" 81 ","page_number":81},
  {"content":"\r\n\r\nضمن قضايا دست مىيابد . آن گاه با تبديل معناى حرفى به اسمى و نگاه استقلالى به آن پس از آن كه معناى رابط داشت معناى اسمى را از آن مىسازد . به همين ترتيب عقل دربارهء عدم عمل مىكند .\r\nپس تناقض اولًا و بالذات بين ايجاب و سلب است و سپس بين غير اين دو به واسطهء ايجاب وسلب .\r\nشرح\r\nهمان بيانى كه دربارهء انسان و لا انسان گفته شد دربارهء قيام زيد و عدم قيام براى زيد نيز گفته مىشود . در اين‌جا نيز گرچه جمله به ظاهر مضاف و مضاف اليه است و در حكم كلمهء واحده مىماند و به ظاهر خالى از حكم ايجاب و سلب است ، اما بايد تقدير جمله چنين باشد « وجود قيام براى زيد است . عدم قيام براى زيد است » كه در حقيقت دو هليت مركبه است . به همين دليل است كه مىگويند . در حقيقت تناقض بين ايجاب و سلب يا بين وجود و عدم است .\r\nچون سخن به اين‌جا مىرسد كه تناقض در حقيقت بين وجود و عدم است و اين وجود و عدم گاهى رابط است مانند استعمال آن در قضاياى مركبه چون « زيد قائم است » و گاهى مستقل است مانند قضاياى بسيطه چون « زيد موجود است » . كلمهء « است » كه به معناى وجود دارد ، مىباشد در قضيهء نخست به معناى رابط و در قضيه دوم يعنى زيد وجود دارد به معناى « مستقل » استعمال شده‌است . به همين مناسبت مؤلف اشاره‌اى به مطلبى كه در فصل دهم از مرحلهء يازدهم بحث عاقل و معقول دارند مىنمايند .\r\nدر آن‌جا در نحوهء دستيابى عقل به مفهوم وجود و ترتيب آن نسبت به وجود رابط و مستقل بيانى دارند ، و مىگويند عقل انسان ، ابتدائاً وجود رابط را در قضاياى مركبه مانند « زيد قائم است » درك مىكند . كلمهء است در اين قضيه وجود رابط است ، يعنى اين كلمه محمول را به موضوع پيوند داده‌است .\r\nادراك عقل از وجود در مرتبهء نخست ادراكى است كه مربوط به وجود رابط است .\r\nوجود رابط در حقيقت همان حكم در قضيه است . وقتى عقل مفهوم « است » را كه\r\n\r\n","description":"","footnote":"","page_name":" 82 ","page_number":82},
  {"content":"\r\n\r\nهمان وجود رابط است در قضاياى مركبه ادراك نمود آن را در مرحلهء ديگر مستقل و جداى از موضوع و محمول تصور مىكند و مفهوم وجود مستقل را از اين وجود غير مستقل انتزاع مىنمايد . اين‌جاست كه عقل به مفهوم وجود مستقل دست مىيابد .\r\nلازم به ذكر است كه تعرّض مؤلف محترم به نحوه و ترتيب دستيابى عقل به وجود رابط و سپس وجود مستقل براى توضيح اين مطلب است كه عقل به طور طبيعى ابتدا در مواردى كه جمله از سنخ قضاياى مركبه است به « حكم » پى مىبرد كه همان وجود رابط و عدم رابط هست و ميان آنها نسبت تناقض برقرار مىنمايد و سپس همين عمل را در قضايايى كه از سنخ قضيهء بسيطه است اعمال مىكند . و حكم تناقض را ميان وجود و عدم مستقل برقرار مىنمايد .\r\nدر هر صورت خواه درك عقل از وجود ، درك مفهوم وجود رابط باشد يا مستقل تناقض واقعى ميان ايجاب وسلب يا وجود و عدم مىباشد . و در مفردات به عَرْض ايجاب و سلب تناقض حاكم مىشود وتصور نشود كه جملهء « غير أنّه سيأتى . . . » در كلام مؤلف اعراض از مطالب گذشته است ، بلكه توضيح مطلبى است كه بعداً در نحوه دريافت معناى وجود خواهد آمد .\r\n\r\nاشكال بر لاهيجى در فهم ناصحيح عبارت تجريد\r\nمتن\r\nفما في بعض العبارات من نسبة التناقض . . . وهو ضروريٌّ البطلان .\r\nترجمه\r\nپس آنچه در عبارات بعضى چون تجريد وجود دارد كه تناقض را به قضايا نسبت داده‌اند و گفته‌اند كه تقابل سلب و ايجاب به قول و عقد بازمىگردد . مقصود از آن اين است كه سلب و ايجاب از آن جهت كه تعلق به قضيه دارند نقيض يك‌ديگرند .\r\n\r\n","description":"","footnote":"","page_name":" 83 ","page_number":83},
  {"content":"\r\n\r\nاز مطالب بالا اين مطلب هم روشن مىشود كه مقصود از رفع در جملهء « نقيض هر چيز رفع آن است » طرد ذاتى است بنابراين ايجاب و سلب ذاتاً هر يك هم‌ديگر را طرد مىكنند .\r\nاما تفسير كسى كه رفع را به نفى و سلب معنا كرده‌است و تصريح نموده كه نقيض انسان لا انسان است و نقيض لا انسان لا لاانسان مىباشد و انسان لازمه نقيض هست ، ولى خود نقيض نيست ، لازمهء چنين تفسيرى آن است كه تناقض دايماً از يك طرف باشد ، در حالى كه اين قطعاً غلط است .\r\nشرح\r\nدر كتاب تجريد آمده‌است كه تقابل سلب و ايجاب به قضيه بازمىگردد . ظاهر عبارت چنين افاده مىدهد كه اگر سلب و ايجاب با يك‌ديگر تقابل دارند . بدان جهت هست كه دو قضيهء متناقض با يك‌ديگر تقابل دارند . عبارت تجريد منشأ تناقض را تقابل خود ايجاب و سلب معرفى نمىكند ، بلكه منشأ تناقض را تقابل دو جمله‌اى مىداند كه متناقض هستند . اين در حالى است كه مؤلف كتاب مكرر گفتند كه ملاك تناقض ، تقابلى است كه بين سلب و ايجاب برقرار است .\r\nو چون محقق لاهيجى در شوارق در شرح كلمهء « قول و عقد » كه در عبارت تجريد وجود دارد گفته است كه مراد از قول و عقد وجود لفظى و ذهنى است نه وجود خارجى مؤلف محترم تفسير لاهيجى از قول و عقد را نپسنديده‌است و مىگويد مراد از عبارت تجريد اين است كه تقابل سلب و ايجاب در قضيه واقع مىشود نه در مفردْ و نمىخواهد بگويد تقابل سلب و ايجاب در وجود لفظى و ذهنى است نه وجود خارجى ، آن‌طور كه آقاى لاهيجىاز عبارت فهميده است . در هرحال اين فقره از كتاب تعريضى بود به فهم ناصحيح آقاى لاهيجى در تفسير قول و عقد در عبارت تجريد .\r\nگفته شد نقيض هر چيز رفع آن چيز هست . بعضى فكر كرده‌اند كه مقصود از رفع در جمله « نقيض كل شىء رفعه » نفى و سلب مىباشد . يعنى نقيض انسان لا انسان است و نقيض لا انسان لا لا انسان است . زيرا لا لا انسان نفى لا انسان مىباشد . اگر گفته شود\r\n\r\n","description":"","footnote":"","page_name":" 84 ","page_number":84},
  {"content":"\r\n\r\nپس انسان نقيض چيست و آيا انسان نقيض لا انسان نمىباشد ؟ در جواب مىگويند نقيض لا انسان همان لا لا انسان است و انسان لازمه لا لا انسان است .\r\nخوب كسانى كه رفع را به معناى نفى و سلب معنا كرده‌اند بايد اين مطلب را بپذيرند كه بر اساس اين تفسير تقابل تناقض هميشه يك طرفه است يعنى يكى از نقيضين ديگرى را نفى مىكند . اما ديگرى به آن نقيض كارى ندارد چون نفى از يكى از دو متناقضين نسبت به ديگرى صورت مىگيرد و اين نفى يك طرفه است .\r\nبر خلاف آن جا كه ما كلمه رفع در جملهء « نقيض كلِ شىءٍ رفعه » را به معناى طرد ذاتى بگيريم . طرد ذاتى هيچ‌گاه يك طرفه نيست . اگر يكى از آن دو ، ديگرى را ذاتاً طرد كرد ، ديگرى هم او را ذاتاً طرد خواهد كرد و مطارده ميان آن دو ، دو طرفه خواهد بود و معناى تقابل نقيض محقق خواهد گشت .\r\n\r\nظرف تحقق تناقض ، ذهن است\r\nمتن\r\nو من أحكام تقابُلِ التناقض أنّ تقابِلَ . . . الحقيقة بطرفَيْن موجودَيْن .\r\nترجمه\r\nاز جمله احكام تقابلِ تناقض ، اين هست كه تقابلِ نقيضين تنها در ذهن تحقق مىيابد و با نوعى مجاز مىتوان آن را به لفظ نيز نسبت داد . چون كه تقابل ، نسبتى است كه قائم به دو طرف مىباشد و يكى از دو متناقضين عدم است و عدم اعتبار عقلى است و مصداق خارجى ندارد . بر خلاف تقابل عدم و ملكه كه عدم در آن عدم مضاف به امر موجود است همان‌طور كه به زودى به خواست خداوند خواهد آمد . « 1 » و براى آن بهره‌اى از وجود است . بنابراين تقابل در آن درحقيقت قائم به دو طرف موجود است .\r\n\r\n\r\n","description":"","footnote":"\r\n( 1 ) . در فصل آينده ، از همين مرحله\r\n","page_name":" 85 ","page_number":85},
  {"content":"\r\n\r\nشرح\r\nيكى از احكام تناقض آن است كه طرف تحقق آن ذهن است و اگر تناقض را به لفظ نسبت مىدهند و مىگويند الفاظ اين دو جمله متناقض هستند اين نسبت نوعى مجاز است ؛ زيرا در حقيقت تناقض در معانى آن الفاظ كه در ذهن تحقق دارند برقرار است و نسبت تناقض به خود آن الفاظ نوعى مجازگويى است .\r\nاما اين كه تناقض در ذهن وجود دارد اين بدان جهت است كه تقابل ، نسبتى است كه قائم به دو طرف مىباشد و چون يكى از دو طرف تناقض هميشه عدم مىباشد و عدم مصداق خارجى ندارد و صرفاً يك اعتبار عقلى است ناگزير نسبت هم كه از يك طرف قائم به عدم است بايد در ظرف ذهن كه همان ظرف تحقق عدم است تحقق يابد .\r\nبر خلاف تقابل عدم و ملكه كه ظرف تحقق آن خارج است ؛ زيرا دو طرفِ نسبتِ تقابل در خارج موجود مىباشد . طبعاً نسبتى هم كه به آن قائم است در خارج موجود خواهد بود و اگر اشكال شود كه در تقابل عدم و ملكه هم يك طرفِ تقابل ، عدم است و عدم در خارج وجود ندارد پس بايد اين تقابل هم در ظرف ذهن يافت شود ، پاسخ داده مىشود كه عدم در تقابل عدم و ملكه عدم محض نيست ، بلكه عدم مضاف به وجود خارجى است . مثلًا عدم بصر يا عدم سمع است . اين سنخ از عدم‌ها به دليل اضافه‌اى كه به ملكات مانند سمع و بصر پيدا مىكنند بهره‌اى از وجود پيدا مىكنند . لذا مىتوانند در خارج هم به نحوى موجود باشند و چون موجود در خارج هستند نسبت تقابل عدم و ملكه هم وجود خارجى دارد .\r\nلازم به ذكر است عدم‌ها همچون ساير كلماتى كه گاهى به مذكر يا مؤنث اضافه مىشوند و كسب تذكير يا تأنيث مىكنند گاهى به كلماتى كه امور وجودى هستند اضافه مىشوند و كسب وجود مىنمايند . عدم سمع و عدم بصر عدم محض نيستند كه وعاى آن فقط ذهن باشد . بلكه عدمى هستند كه در خارج به تبع وجودِ سمع و بصر مرتبه‌اى نازل از وجود را يافته و در خارج موجود گشته‌اند .\r\n\r\n","description":"","footnote":"","page_name":" 86 ","page_number":86},
  {"content":"\r\n\r\n\r\nميان دو متناقض واسطه وجود ندارد\r\nمتن\r\nو من أحكام هذا التقابل إمتناع الواسطة . . . يعمّان جميع الأشياء .\r\nترجمه\r\nاز جمله احكام اين تقابل ، امتناعِ واسطه بين متقابلين به اين تقابل است . هيچ شيئى از اشياء نيست كه خالى از صدق يكى از دو نقيض باشد . هر امر فرضى به عنوان مثال يا زيد است ، يا زيد نيست يا سفيد است يا سفيد نيست و مانند آن پس هر دو صورت نقيضِ فرضى ، تمام اشياء هستى را شامل مىشود .\r\nشرح\r\nيكى از خصوصيات اين تقابل آن است كه بين متقابلين به اين تقابل واسطه معنا ندارد . بر هر شيئى از اشياء ، يكى از دو طرف نقيض صدق مىكند . هر چه را كه به عنوان يك موجود فرض كنيم از دو صورت خارج نيست مثلًا يا زيد هست يا نيست ، يا سفيد هست يا نيست ، يا درخت و بقر و فلك و ملك هست يا نيست ؟\r\nنتيجه آن كه شمول هر نقيضِ فرضى تمام اشياى هستى را مىگيرد ، به اين معنا كه منطبق عليه هر نقيضى يكايك موجودات هستى مىباشد ؛ زيرا هر موجودى يا اين طرف نقيض بر آن صدق مىكند يا طرف ديگر نقيض و واسطه‌اى در ميان ايجاب و سلب وجود ندارد تا يك موجود منطبقٌ عليه آن واسطه باشد .\r\n\r\nدو متناقض نه با هم صادقند و نه كاذب\r\nمتن\r\nو من أحكام هذا التقابل أنّ النقيضين . . . وسيأتي تفصيل القول فيه .\r\n\r\n","description":"","footnote":"","page_name":" 87 ","page_number":87},
  {"content":"\r\n\r\nترجمه\r\nاز احكام اين تقابل - همانطور كه قبلًا اشاره شد « 1 » اين هست كه نقيضين به نحو قضيهء منفصلهء حقيقيه نه با هم صادقند و نه با هم كاذب . آن منفصله عبارت است از جمله « يا ايجاب صادق است يا سلب صادق است » و اين قضيه بديهى اولى است كه بر آن صدق هر قضيهء مفروضى توقف دارد خواه بديهى باشد يا اكتسابى .\r\nپس جملهء « الاربعه زوجٌ » صادق نيست مگر آن كه « ليست الاربعة بزوج » كاذب باشد و جمله « العالم حادث » صادق نيست ، مگر آن كه جملهء « ليس العالم بحادث » كاذب باشد . از اين رو امتناع اجتماع و ارتفاع نقيضين « أُولى الاوائل » « 2 » ناميده شده‌است .\r\nاز اين جهت شك در صدق اين منفصلهء حقيقيه ويران‌گر علم نسبت به هر قضيهء مفروضى است ؛ زيرا علم ، به صدق قضيه حاصل نمىشود ، مگر زمانى كه علم به كذب نقيض آن حاصل باشد و شك در اين منفصله موجب شك در كذب نقيض آن مىشود كه لازمهء آن شك در صدق نقيض ديگر است .\r\nنتيجه اين كه شك در اين منفصله مساوى با ويرانى كل دانش بشرى و فروپاشى آن از اساس است . و اين مطلبى است كه فطرت انسانى آن را نمىپذيرد و ادعاى سوفسطى مبنى بر شك در وجود اشياء ، سخنى است كه از حد لفظ تجاوز نمىكند . به زودى تفصيل سخن در اين باره خواهد آمد . « 3 »\r\nشرح\r\nيكى ديگر از احكام تقابلِ تضاد ، اين هست كه امكان صدق طرفين دو نقيض و كذب آن دو وجود ندارد . اگر جانب ايجاب صادق باشد جانب سلب كاذب خواهد بود . و اگر جانب سلب صادق باشد جانب ايجاب كاذب خواهد بود . اين مطلب تمام قضاياى بديهى و نظرى را شامل مىشود . و هيچ استثنايى ندارد .\r\n\r\n\r\n","description":"","footnote":"\r\n( 1 ) . در اول همين فصل\r\n( 2 ) . نخستين ترين قضاياى اوليه كه از نظر ترتيب و باور هيچ قضيه‌اى مقدم بر او نيست\r\n( 3 ) . در فصل نهم از مرحلهء يازدهم\r\n","page_name":" 88 ","page_number":88},
  {"content":"\r\n\r\nبه عنوان مثال زمانى جملهء « اربعه زوج است » صادق است كه جملهء اربعه زوج نيست ، كاذب باشد . و زمانى جملهء « عالم حادث است » راست است كه جملهء « عالم حادث نيست » دروغ باشد . يعنى عقلًا امكان اين معنا وجود ندارد كه هم اربعه زوج باشد و هم نباشد يا عالم حادث باشد و نباشد . اگر جملهء « اربعه زوج و عالم حادث است » صادق باشد بايد عقلًا طرف ديگر نقيض كه اربعه زوج نيست و عالم حادث نيست دروغ باشد .\r\nو اين مبتنى بر قبول همان منفصلهء حقيقيه است كه يا ايجاب صادق است ، طبعاً قضيهء سالبه دروغ است يا سلب صادق است و جانب ايجاب دروغ است . لذا اين منفصله مبناى صدق و باور تمام قضاياى علمى است ، به همين دليل به اولىترين اوليات نام‌گذارى شده‌است و شك در صدق اين منفصله اساس تمام علوم را ويران مىسازد .\r\nبنابراين قضيهء « عدد چهار زوج است » زمانى صادق است كه جملهء « عدد چهار زوج نيست » دروغ باشد . حال اگر در دروغ بودن اين جمله شك وجود داشته باشد و اين شك ناشى از شك در منفصلهء حقيقيه باشد طبعاً شك در جملهء عدد « چهار زوج نيست » سرايت مىكند به شك در « عدد چهار زوج هست » كه اصل قضيه باشد ؛ زيرا وقتى انسان جزم به « عدد چهار زوج نيست » نداشت بلكه شاك در آن بود و به عبارت ديگر احتمال داد كه عدد چهار هم زوج باشد و هم نباشد طبعاً در اين كه عدد چهار زوج است هم شك خواهد داشت . از اين رو در اين قضيه به باور قطعى دست نخواهد يافت . همانطور كه در هر قضيهء علمى ديگر نيز حكم چنين خواهد بود و به علم و يقين دست نخواهد يافت .\r\nنتيجه اين كه انسان زمانى به علم و يقين در هر قضيه‌اى نايل مىگردد كه اگر يك طرف قضيه را صادق دانست طرف ديگر آن را كاذب بداند و اگر يك طرف قضيه را كاذب دانست طرف ديگر را صادق بداند و اين همان حكم منفصله حقيقيه است و در\r\n\r\n","description":"","footnote":"","page_name":" 89 ","page_number":89},
  {"content":"\r\n\r\nصورتى كه در صدق و كذب يكى از دو طرف نقيض شك داشته‌باشد آن شك به طرف ديگر نقيض هم سرايت خواهد كرد و انسان به هيچ يك از قضايا در جانب سلب و ايجاب ايمان علمى نخواهد يافت .\r\nاز اين رو گفته مىشود علم به هر قضيه‌اى مبتنى است بر قبول اين اصل كه يا ايجاب در قضيه صادق است يا سلب . صدقِ ايجاب وسلب ، هر دو يا كذبِ آن دو محال است .\r\nسوفسطى كه اظهار شك در هر موجودى مىكند فقط بالفظ سخنى را مىگويد كه با عقل و جان و فطرت آن را قبول ندارد ؛ پس چرا وقتى گرسنه مىشود به سراغ سفرهء نان مىرود ؟ و وقتى تشنه مىشود به سراغ ظرف آب مىرود . اگر در وجود آب و نان و اين كه آنها رفع تشنگى و گرسنگى مىكنند ترديد داشت چطور به هنگام نياز سراغ آنها مىرود ؟ معلوم مىشود او در عمق جان خود ايمان به اين حقايق دارد گرچه با لفظ انكار مىكند . به زودى بحث دربارهء انديشه سوفسطايىگرى و اقسام آن خواهد آمد .\r\n\r\n","description":"","footnote":"","page_name":" 90 ","page_number":90},
  {"content":"\r\n\r\nبه پرسش‌هاى زير پاسخ دهيد\r\n1 . تقابل سلب و ايجاب چه نام دارد ؟\r\n2 . تحقق تناقض بين مفردات در حالى كه حكم به ايجاب و سلب در آن نيست چگونه قابل تصوير است ؟\r\n3 . مقصود از رفع در جملهء « نقيض كل شىء رفعه » چيست ؟\r\n4 . ظرف تحقق تناقض كجا است ؟\r\n5 . چطور قضيهء امتناع اجتماع نقيضين و ارتفاع آن از نخستين‌ترين اوليّات است ؟\r\n6 . چگونه شك در صدق دو طرف نقيض ، اساس علم را از بين مىبرد ؟\r\n\r\n","description":"","footnote":"","page_name":" 91 ","page_number":91},
  {"content":"\r\n\r\n\r\nالفصل السّابع‌في تقابل العدم والملكة\r\n\r\nتعريف عدم و ملكه\r\nمتن\r\nويسمّى أيضاً « تقابُل العدم والقنية » ، وهما . . . من شأنه أن يكون بصيراً .\r\nترجمه\r\nتقابل عدم و ملكه كه تقابل عدم و قِنْيَه نيز ناميده مىشود عبارت است از يك امر وجودى كه عارض مىشود بر موضوعى كه شأنيت اتصاف به آن وصف را دارد و عدم آن امر وجودى در آن موضوع ، مانند بَصَر و عمى كه عبارت از عدم بصر است از موضوعى كه شأنيت اتصاف به بصير بودن را دارد .\r\nشرح\r\nقسم دوم از اقسام تقابل ، تقابل عدم و ملكه است . نام ديگر تقابل عدم و ملكه تقابل عدم وقِنْيه است . اين تقابل عبارت است از يك امر وجودى كه عارض بر موضوعى مىشود كه شأنيت اتصاف به آن را دارد مانند اتصاف انسان به بصير بودن ، و عدم اين صفت مانند عمى براى موضوعى كه مىتواند بصير باشد .\r\n\r\n","description":"","footnote":"","page_name":" 92 ","page_number":92},
  {"content":"\r\n\r\nسميع و بصير بودن دو ملكه براى انسان مىباشند و عدم اين دو به ملاك اضافه‌اى كه به اين دو پيدا مىكند عدم نسبى است نه مطلق .\r\nكلمهء قنية به ضم وكسر قاف به معناى بدست آوردن مىباشد .\r\n\r\nتقابل حقيقى\r\nمتن\r\nولا يختلف الحال في تحقّق هذا التقابل . . . بهذا الإطلاق « حقيقيّاً » .\r\nترجمه\r\nدر تحقق اين تقابل فرقى نيست بين آن كه موضوع ملكه همان طبيعت شخصى باشد يا نوعى و يا جنسى ؛ زيرا طبيعت جنسى و نيز نوعى ، موضوع براى وصف فرد هستند . همانطور كه فرد خود موضوع اين وصف مىباشد . بنابراين عدم بصر در عقرب آن طور كه گفته شده عمى و عدم ملكه محسوب مىشود . چون جنس عقرب كه همان حيوان است شأنيت بصير بودن را دارد گرچه طبيعت نوعى عقرب به اين وصف متصف نمىگردد .\r\nريش نداشتن انسان قبل از اوان بلوغ ، عدم ملكه محسوب مىشود چون طبيعت نوعى كه براى انسان هست شأنيت اتصاف به اين وصف را دارد گرچه صنف غير بالغ ، متصف به اين وصف نيست .\r\nتقابل عدم و ملكه با اين شمول كه طبيعت جنسى و نوعى را شامل شود « عدم و ملكه حقيقى » ناميده مىشود .\r\nشرح\r\nگاهى موضوعى كه ملكه يا عدم آن را مىپذيرد شخص است و گاهى نوع و گاهى جنس . شخص مانند اين كه گفته مىشود « زيد بيناست » . يا « نابيناست . » نوع مانند آن كه گفته شود « نوجوان قبل از بلوغ خود فاقد محاسن است » كه اين عدم ملكه به اعتبار شخص نوجوان نيست ؛ زيرا نوجوان قبل از بلوغ به طور طبيعى فاقد محاسن است .\r\nاگر عدم محاسن براى نوجوان نابالغ عدم ملكه محسوب مىشود اين به ملاك آن\r\n\r\n","description":"","footnote":"","page_name":" 93 ","page_number":93},
  {"content":"\r\n\r\nاست كه طبيعت نوعى انسان صلاحيت اتصاف به اين ملكه را دارد ، گرچه صنف غيربالغ اين صلاحيت را ندارد .\r\nو گاهى موضوع ، شخص و طبيعت نوعى نيست بلكه طبيعت جنسى است . مانند عقرب كه از نظر طبيعت نوعى موجود نابينايى است و صلاحيت اتصاف به بينايى را مطلقاً ندارد . در صورتى عدم بصر براى عقرب عدم ملكه محسوب مىشود كه فقدان بصر در مقايسه با طبيعت جنسى آن يعنى حيوانيت ملاحظه شود و گفته شود چون طبيعت جنسى حيوان ، صلاحيت بينايى دارد عقرب به ملاك طبيعت جنسى خود فاقد اين ملكه است ، گرچه به ملاك نوع خود و هم‌چنين فردِ نوع ، عدمِ ملكه براى آن نيست ؛ چون ملكه بصير بودن براى نوع آن نيست .\r\nحال اگر در دايرهء تقابل توسعه‌اى داده شود كه شامل طبيعت نوعى و جنس هم بشود آن تقابل به تقابل « عدم و ملكهء حقيقى » ناميده مىشود .\r\n\r\nتقابل مشهورى\r\nمتن\r\nوربما قُيّد بالوقت باشتراط أن يكون العدم . . . منحصرةٌ في الأربعة .\r\nترجمه\r\nگاهى عدم و ملكه مقيد به وقت خاص به خود مىگردد و عدم ، مشروط به زمان وجود ملكه مىشود . تقابل به اين ملاك « تقابل مشهورى » ناميده مىشود .\r\nبر اين اساس فقدان محاسن براى انسان قبل از بلوغ ، عدم ملكه نخواهد بود . همانطور كه نداشتن بينايى براى عقرب عمى نخواهد بود .\r\nاين كه عدم و ملكه به وقت مقيد شود اين نوعى خلق اصطلاح در اين باب است و بر اساس اين اصطلاح ، خارج شدن مواردى كه در آن جنس يا نوع موضوع است از قلمرو تقابل عدم و ملكه ، در\r\n\r\n","description":"","footnote":"","page_name":" 94 ","page_number":94},
  {"content":"\r\n\r\nحالى كه در ساير اقسام سه گانهء تقابل نيز داخل نيست ، زيان وارد نمىكند . در عين حال كه اقسام تقابل منحصر در همين چهار قسم هستند .\r\nشرح\r\nدر باب تقابل عدم و ملكه اصطلاح ديگرى وجود دارد به نام عدم و ملكه « مشهورى » بر اساس اين اصطلاح وجود ملكه مشروط به زمان خاص به آن است اگر موجودى در زمانى كه بايد ملكه‌اى را داشته‌باشد فاقد آن ملكه گردد . عدم ملكه بر آن صدق مىكند . مانند انسان بالغى كه بايد محاسن داشته‌باشد اما اكنون ندارد . اما اگر فقدان محاسن مربوط به زمانى باشد كه او نبايد محاسن داشته‌باشد ، عدم ملكه بر او صادق نيست . از اين رو چون نوع عقرب فاقد ملكهء بينايى است تقابل عدم وملكه در آن‌جا هم مطرح نيست . نوع عقرب هيچ وقت به داشتن اين ملكه متصف نمىشود تا فقدان اين ملكه ، عدم ملكه براى آن به شمار آيد .\r\nبر اساس اين اصطلاح و محدوديتى كه از ناحيه تقييد به قيد « زمان خاص » مىيابد مواردى كه عدم و ملكه در قلمرو نوع و يا جنس مطرح مىشود از تقابل عدم و ملكه خارج مىگردد .\r\nاين خروج زيانى به آنچه قبلًا در ذيل اصطلاح اول گفته‌شد وارد نمىسازد اصطلاح اول تعميمى در موضوع ملكه مىداد و آن را شامل شخص ، نوع ، جنس مىدانست ؛ زيرا هر اصطلاحى ناظر به يك معناى خاصى است و اين اصطلاح هم فقط عدم و ملكه را در زمان اتصاف موصوف به وصف اعتبار كرده و از موارد ديگر اعراض نموده‌است . اين منافات ندارد با اين كه اصطلاح ديگرى در اين باب وجود داشته باشد كه شمول آن ، موضوعات جنسى و نوعى را هم شامل مىگردد وعدم وملكهء حقيقى خوانده شود .\r\n\r\n","description":"","footnote":"","page_name":" 95 ","page_number":95},
  {"content":"\r\n\r\nبه پرسش‌هاى زير پاسخ دهيد\r\n1 . تقابل عدم وملكه را تعريف كنيد . نام ديگر آن كدام است ؟\r\n2 . تقابل عدم و ملكه حقيقى چيست ؟\r\n3 . تقابل عدم وملكهء مشهورى چيست ؟\r\n\r\n","description":"","footnote":"","page_name":" 96 ","page_number":96},
  {"content":"\r\n\r\n\r\nالفصل الثامن‌في تقابل التضايف\r\n\r\nتعريف متضايفين\r\nمتن\r\nالمتضايفان - كما تحصّل من التقسيم - أمران . . . بين الشيء ونفسه .\r\nترجمه\r\nمتضايفان همانطور كه از تقسيم تقابل استفاده مىشد دو امر وجودى هستند كه يكى از آن دو تعقل نمىشود مگر با تعقل ديگرى . بنابراين متضايفان داراى نسبت متكررى مىباشند كه يكى بدون تعقل ديگرى كه او هم معقول به شىء اول است قابل تعقل نيست .\r\nاز اين جهت ممتنع است اجتماع آن دو در شىء واحد از جهت واحد ؛ چون نسبت ، هرگز بين شىء و خودش برقرار نمىشود .\r\nشرح\r\nدو متضايف دو امر وجودى هستند كه تعقل يكى بدون تعقل ديگرى ممكن نيست . فىالمثل اگر فرض شود كه بين زيد و عمرو نسبت برادرى حاكم است برادر بودن يكى بدون برادر بودن ديگرى قابل تعقل نيست و زيد به عمرو همان نسبت را دارد كه عمرو به زيد آن نسبت را دارد ؛ بنابراين نسبت در آن متكرر است .\r\n\r\n","description":"","footnote":"","page_name":" 97 ","page_number":97},
  {"content":"\r\n\r\nو چون اين نسبت بين دو چيز برقرار است محال است كه در يك جا جمع گردد و بين يك چيز و خودش تكرار شود . فىالمثل اخوت بين زيد و خودش حاصل گردد ناگزير بايد ميان دو چيز برقرار گردد .\r\n\r\nاشكال بر اين كه چگونه تضايف يكى از اقسام تقابل است\r\nمتن\r\nوقد اورد على كون التضايف أحدَ أقسام التقابل . . . الشيء قسيماً لِقِسْمِهِ .\r\nترجمه\r\nبر اين مطلب كه تضايف يكى از اقسام چهارگانه تقابل است اشكال شده‌است ، به اين كه مطلق تقابل از اقسام تضايف محسوب مىشود ؛ زيرا دو مفهوم متقابل به عنوان اين كه متقابل هستند ، نسبت تضايف به هم دارند .\r\nپس اگر بخواهيم تضايف را از اقسام تقابل به شمار آوريم اين از قبيل اين مىشود كه يك چيز قسيم براى قسم خود قرار گيرد .\r\nشرح\r\nاشكال اين است كه مفهوم تقابل به طور كلى و بدون آن كه به قسم خاصى اختصاص يابد در قلمرو تضايف داخل هست ، چرا ؟ زيرا دو مفهوم متقابل بما هو متقابل نسبت تضايف به يك‌ديگر دارند ، زيرا هيچ يك از دو مفهوم متقابل بدون ديگرى تعقل نمىشوند .\r\nپس تعريف تضايف بر آنها منطبق است ، زيرا تعريف تضايف اين بود كه متضايفان دو امر وجودى هستند كه يكى بدون ديگرى قابل تعقل نيست و دو مفهومِ متقابل بما هو متقابل ، دو امر وجودى هستند كه در ظرف ذهن حصول دارند و به عنوان دو امر متقابل بدون ديگرى قابل تعقل نيستند .\r\nحال كه مطلب چنين است اگر تضايف يكى از اقسام تقابل به شمار آيد به معناى\r\n\r\n","description":"","footnote":"","page_name":" 98 ","page_number":98},
  {"content":"\r\n\r\nآن خواهد بود كه تضايف قسيم براى تقابل قرار داده شود با آن كه تقابل قسمى از تضايف هست و قسيم قرار گرفتن يك امر كلى مانند مفهوم تضايف براى چيزى كه قسمى از تضايف هست ، يعنى مفهوم تقابل ، امر نامعقولى است ؛ زيرا نسبت مقسم مانند مفهوم تضايف به قسم خود مانند مفهوم تقابل ، نسبت كلى به جزئى است و هرگز ممكن نيست كه كلى قسيم جزئى قرار گيرد .\r\nفى المثل « كلمه » مقسم براى اقسام خود كه اسم و فعل و حرف است مىباشد و نسبت به اقسام خود حكم كلى را دارد . حال اگر كلمه ، قسيم براى قسم خود كه اسم و فعل و حرف است قرار داده شود كار نادرستى است ، زيرا مقسم يك مفهوم كلى است و قسيم ، نسبت به آن يك مفهوم جزئى است . حال اگر يك مفهوم هم مَقسم باشد هم قسيم ، مفادش آن است كه به يك ملاك هم كلى باشد و هم جزئى كه اين ، امر نامعقولى است .\r\n\r\nپاسخ از اشكال\r\nمتن\r\nواجيب عنه : بأنّ مفهوم التقابل من مصاديق . . . له باعتبارين ، فلا إشكال .\r\nترجمه\r\nاز اين اشكال جواب داده‌شده‌است كه مفهومِ تقابل ، از مصاديق تضايف مىباشد . لكن مصداق تضايف از اقسام و مصاديق تقابل مىباشد . پس آنچه ، قسمى از تضايف هست همان مفهوم تقابل است و آنچه قسيم تضايف هست آن مصداق تقابل است .\r\nبسيارى از اوقات يك مفهوم ذهنى فرد براى مفهوم مقابل خود مىباشد . مانند مفهوم جزئى كه به دو اعتبار هم فرد براى مفهوم كلى است و هم مقابل آن .\r\nشرح\r\nپاسخ اشكال اين هست كه مفهوم تقابل از مصاديق تضايف به شمار مىرود چون\r\n\r\n","description":"","footnote":"","page_name":" 99 ","page_number":99},
  {"content":"\r\n\r\nتعريف متضايفان - دو امر وجودى كه يكى بدون ديگرى قابل تعقل نيست - بر آن منطبق است و دو مفهوم متقابل بما هو متقابل بدون ديگرى قابل تعقل نيست . پس مفهوم تقابل از مصاديق تضايف هست .\r\nاما مصداق تضايف مانند اب و ابن يا زوج و زوجه از اقسام تقابل و مصاديق آن به شمار مىرود ؛ زيرا مصاديق تقابل به يكى از اقسام چهارگانهء تناقض ، عدم و ملكه ، تضايف و تضاد موجود مىگردند پس تضايف از مصاديق تقابل مىباشد .\r\nنتيجه اين كه مفهوم تقابل مصداق تضايف است و مصداق تضايف مانند بالايى و پايينى از اقسام و مصاديق تقابل است . پس آن چيزى كه قسمى از تضايف به شمار مىآيد مفهوم تقابل است و آن چيزى كه قسيم تضايف به شمار مىآيد مصداقى ازمصاديق تقابل مانند تضاد يا عدم و ملكه يا تناقض مىباشد .\r\nنظير اين ، در جاهاى ديگر فراوان است . مثلًا مفهوم جزئى از يك سو فرد براى كلى به شمار مىآيد و از سويى ديگر مقابل آن محسوب مىشود . جزيى وقتى فرد براى كلى محسوب مىشود كه در واقع قسمى از آن است . و وقتى مقابل آن قرار مىگيرد كه در واقع قسيم آن است . پس مفهوم جزئى هم قسمى از كلى است و هم قسيم او ، مانند اين كه مفهوم تقابل قسمى از مفهوم تضايف است و مصداق تقابل مانند تضاد ، قسيمى براى تضايف مىباشد .\r\n\r\nخصوصيت‌هاى دو مفهوم متضايف\r\nمتن\r\nو من أحكام التضايف أنّ المتضايفين متكافئان . . . على الآخر ، لا ذهناً ولا خارجاً .\r\nترجمه\r\nاز جمله احكام تضايف آن است كه دو مفهوم متضايف از نظر وجود و عدم و قوه و فعل با يك‌ديگر برابرند . وقتى يكى از آن دو موجود باشد ، ديگرى هم ضرورتاً موجود است . و وقتى يكى از\r\n\r\n","description":"","footnote":"","page_name":" 100 ","page_number":100},
  {"content":"\r\n\r\nآن دو معدوم باشد ديگرى هم ضرورتاً معدوم است وقتى يكى از آن دو بالقوه يا بالفعل باشد ديگرى نيز چنين است .\r\nلازمهء اين مطلب آن است كه هيچ يك از آن دو ذهناً و خارجاً بر يك‌ديگر تقدم نمىجويند .\r\nشرح\r\nاز خصايص دو مفهومِ متضايف آن است كه هر گاه يكى موجود شود ، ديگرى هم موجود مىشود . و هرگاه يكى معدوم گردد ، ديگرى هم معدوم مىگردد . فى المثل اگر مفهوم پدرى محقق بود مفهوم پسرى هم محقق خواهد بود و اگر پدرى بالفعل موجود نيست ، اما قوهء پدر بودن وجود دارد فرزندى هم بالفعل موجود نخواهد بود بلكه آن ، بالقوه موجود خواهد بود .\r\nنتيجه آن كه اين دو مفهوم متضايف از نظر وجود ، خواه ذهنى و خواه خارجى هيچ‌گاه بر يك‌ديگر سبقت نمىگيرند ، بلكه در وجود داير مدار يك‌ديگرند . يعنى ممكن نيست كه مفهوم پدرى در ذهن يا در خارج محقق شود در حالى كه مفهوم فرزندى حاصل نشده باشد و بعد از مدتى مفهوم فرزندى محقق گردد .\r\n\r\n","description":"","footnote":"","page_name":" 101 ","page_number":101},
  {"content":"\r\n\r\nبه پرسش‌هاى زير پاسخ دهيد\r\n1 . تضايف را تعريف كنيد .\r\n2 . اشكال بر اين مطلب كه تضايف يكى از اقسام تقابل است را تقرير كنيد .\r\n3 . جواب از اشكال فوق چيست ؟\r\n4 . تضايف داراى چه احكامى است ؟\r\n\r\n","description":"","footnote":"","page_name":" 102 ","page_number":102},
  {"content":"\r\n\r\n\r\nالفصل التّاسع‌في تقابل التضاد\r\n\r\nتعريف تضاد بر اساس نظر قدما و مشائيان\r\nمتن\r\nقد عرفت أنّ المتحصَّل من التقسيم السابق أنّ . . . التضادّ بين أزيد من طرفين .\r\nترجمه\r\nهمانطور كه قبلًا دانستى « 1 » آنچه از تقسيم سابق حاصل مىشود اين است كه متضادين دو امر وجودى غير متضايف هستند كه در محل واحد و زمان واحد و از جهت واحد با هم جمع نمىگردند .\r\nآنچه از قدما در تعريف تضاد آمده اين است كه ايشان به همين مقدار از قيود در تعريف تضاد اكتفا كرده‌اند . بنابراين ( چون اين تعريف قيود كمترى دارد ) تضاد ميان جواهر را نيز تجويز كرده‌اند و نيز اجازه داده‌اند كه اطراف تضاد بيش از دو تا باشد .\r\nلكن مشائيها به آنچه حاصل از تقسيم سابق مىباشد قيود ديگرى را اضافه نموده‌اند و آن را چنين تعريف نموده‌اند كه متضادين دو امر غيرمتضايف هستند كه بر موضوع واحد تعاقب داشته باشند و تحت جنس قريبى كه بين آنها مشترك است داخل باشند و بين آنها غايت خلاف وجود داشته باشد .\r\n\r\n\r\n","description":"","footnote":"\r\n( 1 ) . در فصل پنجم از همين مرحله\r\n","page_name":" 103 ","page_number":103},
  {"content":"\r\n\r\nاز اين جهت ( كه قيود بيشترى در اين تعريف آورده‌اند ) تضاد نزد ايشان منحصر مىباشد در دو نوع أخير از أعراض كه داخل تحت جنس قريبى باشند كه مشترك ميان آن دو است و ميان آن دو ، غايت خلاف وجود دارد و ممتنع است كه اطراف تضاد بيش از دو تا باشد .\r\nشرح\r\nحكماى پيشين تضاد را تعريف نموده‌اند به دو امر وجودى كه غيرمتضايف هستند و در محل واحد و زمان و جهت واحد اجتماع ندارند . مقصود آنها از اين كه متضادين غيرمتضايف هستند اين است كه تعريف تضايف - كه عبارت است از دو امر وجودى كه تعقل يكى بدون ديگرى ممكن نيست - بر آن منطبق نمىگردد ؛ زيرا تصور هيچ يك از متضادين مانند سفيدى و سياهى متوقف بر تصور ديگرى نيست .\r\nبر اساس اين تعريف ، دو امر وجودى خواه از سنخ جوهر باشند مانند انسان و فرس يا از سنخ عرض باشند مانند سفيدى و سياهى كه امكان اجتماع آنها در يك محل و در يك زمان و به يك جهت ممكن نباشد متضادين محسوب مىشوند .\r\nتعريف مشائين به دليل آن كه واجد سه قيد اضافه است دايرهء تضاد را محدودتر از تعريف سابق قرار مىدهد . آن قيدهاى اضافه عبارت است از .\r\n1 . تعاقب بر موضوعِ واحد ، داشته‌باشند 2 . متضادين هر دو تحت يك جنس قريب باشند كه مشترك ميان آن دو است ، 3 . بين آن دو ، غايت مخالفت وجود داشته‌باشد .\r\nبه مقتضاى قيد اول كه متضادين بايد بر موضوع واحد تعاقب داشته‌باشند لازم مىآيد كه علاوه بر متضادين امر ثالثى در بين باشد تا متضادين بر او ، ورود نمايند .\r\nموضوع واحد گرچه معناى عامى دارد و شامل مطلق موضوع اعم از محل جوهر و موضوع عرض مىشود لكن به دليلى كه بعداً مىآيد محل جوهر از « موضوع واحد » خارج مىگردد .\r\nتوضيح اين كه هيولى محل براى صورت است و آن محل خود جوهر بوده و\r\n\r\n","description":"","footnote":"","page_name":" 104 ","page_number":104},
  {"content":"\r\n\r\nصورت نيز كه حال در آن است جوهر مىباشد پس موضوع واحد علاوه بر آن كه موضوع عرض را شامل مىشود محل جوهر مانند هيولى را هم شامل مىشود ، لكن با قيود ديگر كه در تعريف آمده است اطلاق موضوع محدود مىگردد و صرفاً به موضوع عرض اختصاص مىيابد .\r\nبا قيد دوم كه مىگويد : متضادين بايد تحت جنس قريب باشند تضاد ميان مقولات ده‌گانه منتفى مىگردد ؛ زيرا هر يك از مقولات ده‌گانه خود جنس عالى هستند و تحت جنس ديگرى نمىباشند . بنابراين چون نسبت تضاد ميان مقولات عاليه برقرار نمىگردد اجتماع تعدادى از آنها در يك موضوع ، امر ممكنى هست ، مانند اجتماع مقولهء كم ، كيف و وضع در يك جوهر ، مانند جوهر انسانى .\r\nبا قيد سوم كه بين متضادين غايت خلاف را شرط مىداند ، اطراف متضادين را منحصر در دو چيز مىكند ، زيرا غايت خلاف ميان دو چيز واقع مىشود . گرچه بين آن دو چيز اشياء ديگرى باشند كه حد وسط براى آن دو محسوب مىشوند .\r\nفى المثل بين رنگ سفيد و سياه رنگ‌هاى متوسط ديگرى مانند زرد و سبز و آبى وجود دارد . اما ميان اينها به رغم خلافى كه وجود دارد غايت خلاف حاكم نيست .\r\nغايت خلاف فقط بين سياهى و سفيدى حاكم است . از اين رو دو طرف تضاد هميشه منحصر در دو مىباشد .\r\nمضافاً به اين كه چون بين جواهر مانند انسان و فرس غايت خلاف وجود ندارد ، پس جواهر هم از بحث تضاد بيرون مىروند و تضاد منحصر در اعراض مىشود .\r\n\r\nچگونگى وقوع تضاد ميان دو مفهوم\r\nمتن\r\nبيان ذلك : أنّ كلَّ ماهيّةٍ من الماهيّات . . . واحد قريب ، فافهم ذلك .\r\n\r\n","description":"","footnote":"","page_name":" 105 ","page_number":105},
  {"content":"\r\n\r\nترجمه\r\nبيان مطلب اين كه ، هر ماهيتى از ماهيات بلكه هر مفهومى از مفاهيم ذاتاً از مفاهيم ديگر جداست . و اين مغايرت ، تضاد نيست گرچه سلب مفهوم ديگر بر آن صدق مىكند . هم‌چنين هر نوع تام با وجود و آثار خارجى خود مباين با ديگر انواع تام با وجود خارجى كه براى آن و آثارش هست مىباشد ، و اين دو ماهيت ( يا دو مفهوم ) بر يك‌ديگر صدق نمىكنند . به اين معنا كه وجود خاص به آن كه طرد مىكند عدم خود آن را همان وجود طرد كند عدم نوع ديگر را . لذا اين رويارويى نه تقابل نام دارد و نه تضاد ، بلكه تضاد - كه همان تقابل بين دو امر وجودى است - اين است كه ماهيت هر يك از دو نوع طرد كند ماهيت ديگرى را و به معناى مقابل خود نظر داشته و از اجتماع با آن در مرتبهء وجود ، ابا داشته‌باشد .\r\nلازمهء تعريف فوق ( تعريف مشاء ) اين است كه اولًا بايد يك شىء سومى در ميان باشد تا متضادين در ضمن آن موجود گردند و با آن متحد شوند . و آن چيز كه امر وجودى در ضمن آن يافت مىشود و با آن متحد مىگردد ، مطلق موضوعى است كه اعم از محل جواهر و موضوع عرض است .\r\nلكن تضاد در جواهر همانطور كه به زودى خواهد آمد « 1 » واقع نمىشود . پس تضاد خلاصه مىگردد در دو عرضى كه موضوع واحدى دارند .\r\nو ثانياً هر يك از دو نوع ، از آن جهت كه به ديگرى نظر دارد آن را طرد مىكند . اين طرد به واسطهء فصلى صورت مىپذيرد كه تمام نوعيت نوع را تشكيل مىدهد . و هيچ فصلى ، فصل ديگر را طرد نمىكند . مگر آن كه هر دو مقسم جنس واحد باشند ، يعنى كه هر دو نوع تحت يك جنس قريب داخل باشند . در مطلب تأمل كن .\r\nشرح\r\nمؤلف حكيم رحمه الله در عبارات فوق به بيان چند مطلب مىپردازند . يكى اين كه هر ماهيت يا مفهومى كه با ماهيت و مفهوم ديگر مغايرت داشت نام آن تضاد يا تقابل\r\n\r\n\r\n","description":"","footnote":"\r\n( 1 ) . در همين فصل آنجا كه غاية الخلاف را مشروط مىداند\r\n","page_name":" 106 ","page_number":106},
  {"content":"\r\n\r\nنيست . مثلًا مفهوم انسان مغاير با مفهوم فرس و درخت و حجر است . اما اين مغايرت چيزى غير از تضاد است . گرچه هيچ يك از اين ماهيات بر ديگرى صدق نمىكند ، يعنى وجود هر يك از اين ماهيات فقط عدم را از حريم خودِ اين ماهيات طرد مىكند ، نه عدم ماهيت ديگر را . لكن در تضاد لازم است كه ماهيت هر يك از دو متضاد به ماهيت ديگرى نظر داشته‌باشد ، به گونه‌اى كه با آن قابل جمع نباشد ، مانند ماهيت سفيدى كه طرد كنندهء ماهيت سياهى است و به هيچ وجه با آن قابل جمع نيست .\r\nمطلب دوم اين كه در ظرف تحقق متضادين بايد موضوعى وجود داشته‌باشد كه متضادين در آن موجود شوند و آن موضوع گرچه ابتدائاً به معناى عام آن لحاظ مىشود ؛ يعنى هم شامل محل جوهر ، مانند هيولى كه محل صورت است و نيز شامل موضوع عرض مىشود اما پس از آن كه تضاد از قلمرو جواهر خارج گرديد . موضوع اختصاص به موضوع عرض پيدا مىكند .\r\nمطلب سوم اين كه مطاردهء ميان دو ماهيت به واسطهء فصل آنان صورت مىگيرد .\r\nيعنى اين فصل كه تمام حقيقت نوع را پديد مىآورد ، نوع ديگر را طرد مىكند . در حقيقت مطاردهء ميان دو متضاد ، مطاردهء ميان فصول آنهاست .\r\nو فصل ، وقتى فصل ديگر را طرد مىكندكه هر دو مُقسم ( تقسيم كنندهء ) يك جنس باشند . به عبارت ديگر هر دو نوع در يك جنس قريب داخل باشند ، مانند سياهى و سفيدى كه دو نوع هستند و هر دو ، داخل در كيف مبصر هستند كه جنس قريب ميان آن دو است .\r\nسپس مؤلف مىفرمايند : فافهم ذلك ؛ اشاره به دقت در مطلب است . وقتى ميان جواهر مانند انسان و فرس تضادى ديده نمىشود ، حكم مىشود كه تضاد از قلمرو جواهر بيرون است . از سويى ديگر ميان هر مقوله‌اى با مقولهء ديگر هم مانند كم و كيف تضادى وجود ندارد . از اين رو ، مقولات عرضى با يك‌ديگر در جوهرى مانند انسان قابل جمع هستند . از اينها معلوم مىشود كه تضاد فقط در قلمرو دو نوع از يك\r\n\r\n","description":"","footnote":"","page_name":" 107 ","page_number":107},
  {"content":"\r\n\r\nمقولهء عرضى مانند سياهى با سفيدى كه اين دو از مقولهء كيف مبصر هستند متصور است .\r\nبديهى است ميان ماهيت سياهى و سفيدى مطاردهء ذاتى وجود دارد و اين دو در يك جنس قريب كه مفهوم لونيت باشد اشتراك دارند . طبعاً به واسطهء فصول خود يك‌ديگر را طرد مىنمايند .\r\nاما اگر اشتراك فقط در جنس بعيد بود مانند انسان و شجر كه در جنس بعيد كه جوهر باشد اشتراك دارند ، چنين مطارده‌اى ميان آنها واقع نمىشود . پس تضاد به سبب استقرا و پژوهشى كه در ميان ماهيات جوهرى انجام گرفته است فقط در قلمرو دو نوع كه در جنس قريب اشتراك دارند ، واقع مىشود . علاوه بر استقرا و طرد ذاتى دو ماهيت فقط در قلمرو دو نوعى رخ مىدهد كه اشتراك در جنس قريب دارند . ساير ماهيات گرچه مغاير يك‌ديگرند ، اما مطاردهء ذاتى ندارند .\r\n\r\nاشكال بر استقلال احكام فصل و جواب از آن\r\nمتن\r\nولا يرد عليه : أنّ الفصلَ ، لكونه جزء الماهيّة . . . من الكيفيّات النفسانيّة .\r\nترجمه\r\nاشكال نشود كه فصل به دليل آن كه جزء ماهيت است استقلالى در حكم ندارد و حكم از آنِ نوع مىباشد . پاسخ اين اشكال اين است كه فصل از نظر تحصل عين نوع است . لذا حكم آن دقيقاً حكم نوع مىباشد .\r\nمضافاً به اين كه ميان اجناس عالى از مقولات عشر تضاد واقع نمىشود ؛ زيرا امكان جمع بيش از يكى از آنها مانند كم و كيف و ساير اعراض در جوهر واحد جسمانى وجود دارد . و نيز تضادى ميان بعض اجناس متوسطى كه واقع تحت بعضى مقولات مىشوند با بعض اجناس ديگر كه واقع تحت مقولهء ديگر مىشوند وجود ندارد . هم‌چنان كه تضادى ميان انواع\r\n\r\n","description":"","footnote":"","page_name":" 108 ","page_number":108},
  {"content":"\r\n\r\nاخيرى كه مندرج تحت بعضى از مقولات است با انواع ديگرى كه مندرج تحت مقولهء ديگر است ، وجود ندارد .\r\nبنابراين بر اساس پژوهش و تحقيقى كه انجام گرفته تضاد فقط بين دو نوع كه تحت جنس قريب از مقولات عرضى قرار گرفته واقع مىشود . مانند سياهى و سفيدى كه از كيفيات مبصر به حساب مىآيند و مانند تهوّر و جبن كه از كيفيات نفسانى هستند .\r\nشرح\r\nدر اين‌جا اشكالى مطرح مىشود و آن اين است كه گفته شد مطاردهء ميان دو نوع به واسطهء فصول آن صورت مىگيرد . اشكال اين است كه فصل از آن جهت كه جزء ماهيت است استقلالى ندارد تا آن كه ملاك مطارده باشد . اين نوع است كه منشأ احكام مىگردد و هر حكم مستقلًا از آن نوع است . پس چرا گفته مىشود مطارده توسط فصل انجام مىگيرد ؟\r\nدر پاسخ مىگويند تمام حقيقت نوع را فصل تشكيل مىدهد ؛ زيرا تحصل نوع به واسطهء فصل است و به عبارت ديگر فصل همان نوع است و هر حكمى كه به نوع نسبت داده شود در حقيقت از آنِ فصل آن مىباشد . پس مانعى ندارد كه مطاردهء ميان دو نوع به دو فصل آنها استناد داده شود .\r\nمضافاً به اين كه اگر از مطاردهء فصول چشم پوشيده شود ميان اجناس عاليه مطارده و تضادى واقع نخواهد بود . بنابراين كم و كيف و ساير اعراض كه اجناس عاليه هستند در يك جوهر مانند جوهر انسان جمع مىگردند . انسان هم داراى كميت و مقدار است و هم داراى كيفيات مختلف ، مانند رنگ ، حرارت و غيره ، و هم داراى وضع و ديگر مقولات عَرَضى است . حال اگر ميان اجناس عاليه كه مقولات عرضى هستند تضادى وجود مىداشت امكان اجتماع آنها در يك جوهر مانند انسان امرى ناممكن بود . معلوم مىشود كه ميان آنها تضاد برقرار نمىشود و تضاد صرفاً بين فصول انواع عرضى برقرار مىگردد .\r\n\r\n","description":"","footnote":"","page_name":" 109 ","page_number":109},
  {"content":"\r\n\r\nدر حقيقت ، با استقرا و پژوهشى كه ميان مقولات جوهرى و عرضى انجام گرفت ، معلوم شد كه ميان جواهر ، تضاد نيست ، چون غايت خلاف ميان آنها حاكم نيست . و نيز تضاد ميان خود مقولات عرضى با يك‌ديگر وجود ندارد ؛ چون با يك‌ديگر قابل جمع هستند . فقط يك مورد باقى مىماند كه دو نوع كه داراى يك جنس قريب هستند و به واسطهء فصول خود هم‌ديگر را طرد مىكنند با هم متضاد مىباشند .\r\n* قوله : و كذا بعض الاجناس المتوسطة الخ : اجتماع جنس متوسط از يك مقوله مانند معدن - كه جنس متوسطى است و قبل از آن مقولهء جوهر مطلق و بعد از آن مقولهء جوهر نامى قرار دارد - با جنس متوسط ديگرى مانند كيف محسوس - كه قبل از آن كيف مطلق و بعد از آن كيف مبصر و مذوق و غير اينها مىباشد - امر ممكنى است .\r\nفى المثل در طلا كه هم در آن جنس معدن وجود دارد كه تحت مقولهء جوهر است و هم رنگ زرد كه از مقولهء عرض است دو جنس متوسط جمع گرديده است . بنابراين اجتماع دو جنس متوسط كه يكى معدن باشد با جنس متوسط ديگر كه كيف محسوس باشد امر قابل تصورى است و وقوعاً امر ممكنى مىباشد .\r\n* قوله : و كذا الانواع الاخيرة : به عنوان مثال انسان كه نوع اخير است و از سنخ جوهر مىباشد ، با ابيض كه او هم نوع اخير و از سنخ عرض مىباشد در انسان سفيدپوست اجتماع مىيابند و تضادى ميان اينها وجود ندارد . پس تضاد ، ميان دو نوع عرضى برقرار مىباشد كه واقع در تحت جنس قريب هستند ، مانند سواد و بياض كه واقع در تحت كيف مبصر مىباشند و مانند تهور و جبن كه واقع در تحت غضب مىباشند . تهوّر مرتبهء افراط غضب و جُبن مرتبهء تفريط آن مىباشد . و غضب جنس قريب براى هر دو . و تهور و جُبْن دو نوع از اين جنس هستند .\r\n\r\n","description":"","footnote":"","page_name":" 110 ","page_number":110},
  {"content":"\r\n\r\n\r\nچرا ميان متضادين غايت خلاف معتبر است\r\nمتن\r\nوأمّا اعتبار غاية الخلاف بين المتضادّين . . . متطرّفان بينهما غاية الخلاف .\r\nترجمه\r\nاما اين كه حكما قيد غايت خلاف را در تعريف متضادين آورده‌اند به اين جهت است كه ايشان ابتدا ميان چند چيز حكم به تضاد نموده‌اند . سپس به امور متوسط نسبى بين آن دو متضاد برخورده‌اند ، مانند تضادى كه بين سياهى و سفيدى وجود دارد و بين اين دو ، رنگ‌هاى زرد و قرمز و سبز وجود دارد . در حالى كه اين رنگ‌ها وقتى با سياهى مقايسه شوند در قلمرو رنگ سفيد هستند و وقتى با سفيدى مقايسه شوند در قلمرو رنگ سياه واقع هستند . همين طور تهوّر و جُبْن كه شجاعت بين آن دو وسط قرار گرفته‌است .\r\nاز اين رو مجبور شده‌اند كه غايةالخلاف را شرط كنند و بگويند كه متضاد بايد نهايت بعد را از ضد خود داشته‌باشد .\r\nهمين شرط موجب گرديده است كه ايشان تضاد بين جواهر را نفى كنند ؛ زيرا در انواع جوهرى نه نوع نسبى كه با دو طرف مقايسه شوند ، يافت مىشود و نه دو نوعى كه در دو طرف قرارگرفته‌باشند و ميان آنها نهايت اختلاف باشد موجود است .\r\nشرح\r\nهمانطور كه ملاحظه شد يكى از قيود در تعريف تضاد ، وجود نهايت مخالفت ميان متضادين است . حكما اين شرط را از اين جهت لازم دانسته‌اند كه با حكم به تضاد ميان دو چيز مانند سياهى و سفيدى . يك سلسله از رنگ‌ها كه بين اين دو واقع مىشوند مانند رنگ زرد يا قرمز يا سبز نه از رنگ سياه محسوب مىشوند و نه از رنگ سفيد ؛ زيرا وقتى اين رنگ‌ها را با سياهى مقايسه كرده‌اند ، ديده‌اند كه اينها در قلمرو رنگ سياه نيستند ؛ طبعاً در قلمرو رنگ سفيد واقع مىشوند ، و چون با رنگ سفيد\r\n\r\n","description":"","footnote":"","page_name":" 111 ","page_number":111},
  {"content":"\r\n\r\nمقايسه كرده‌اند ، ديده‌اند در قلمرو رنگ سفيد قرار نمىگيرند . بلكه در قلمرو رنگ سياه محسوب مىشوند . از اين جهت نتوانسته‌اند حكم كنند كه اين رنگ‌ها با رنگ سياه تضاد دارند چون اينها در قلمرو رنگ سياه قرار مىگرفته‌اند .\r\nناگزير حكم به تضاد ميان اين رنگ‌ها و رنگ سفيد يا سياه نكرده‌اند و اين شرط را ملتزم شده‌اند كه ميان دو چيز كه حكم به تضاد آن دو مىشود ، نهايت مخالفت شرط شود ، مانند خود رنگ سياه و سفيد . اما امور متوسط ميان اين دو نه با سفيد تضاد دارد نه با سياه ؛ چون گرچه با اينها مخالفت دارند اما نهايت مخالفت بين اينها حاكم نيست .\r\nمانند مثال فوق مثال شجاعت است كه متوسط بين تهوّر و جُبْن است . شجاعت ، اعتدال غضب است و نه با تهوّر نهايت خلاف را دارد و نه با جُبْن . از اين رو با هيچ‌كدام ضد نيست .\r\nو چون شرطِ غايتِ خلاف بين متضادين را معتبر دانسته‌اند ، تضاد ميان جواهر را منتفى دانسته‌اند . چون ميان دو جوهر مانند انسان و فرس گرچه خلاف وجود دارد اما نهايت خلاف وجود ندارد ؛ زيرا بين دو جوهر ، نوع نسبى كه هم بتواند از اين طرف متضاد محسوب شود و هم بتواند از طرف ديگر متضاد به شمار آيد ، وجود ندارد تا اين كه بين دو طرف تضاد ، نهايت خلاف حاكم باشد و امور متوسط بين آنها ، نسبت به آن دو ، امور نسبى باشد .\r\nبنابراين تضاد در ميان انواع جوهرى به دليل فقدان دو طرفى كه ميان آنها غايةالخلاف باشد ، منتفى است .\r\n\r\nتضاد فقط بين دو طرف واقع مىشود نه بيشتر\r\nمتن\r\nو من أحكام التضادّ أنّه لا يقع بين أزيد من طرفَيْن . . . بينهما بالعرض » إنتهى .\r\nترجمه\r\nاز جمله احكام تضاد اين هست كه آن بين بيش از دو طرف واقع نمىشود ، زيرا تضاد يكى از\r\n\r\n","description":"","footnote":"","page_name":" 112 ","page_number":112},
  {"content":"\r\n\r\nاقسام تقابل است و تقابل نسبت است و نسبت واحد ، بين بيش از دو طرف واقع نمىشود . اين حكم جنبهء عموميت دارد و همهء اقسام تقابل را شامل مىشود .\r\nصدرالمتألهين در اسفار مىگويد :\r\n« از جمله احكام تضاد بر اساس شرط نهايت دورى و فاصله بين متضادين اين است كه ضد واحد ، واحد است . چون ضد بر اساس اين شرط چيزى است كه از وجود آن ، عدم ضد ديگر لازم مىآيد .\r\nبنابراين وقتى شىء ، واحد بود و براى آن اضدادى وجود داشت يا اين كه مخالفت آن اضداد با شىء مورد نظر از يك جهت است يا از جهات متعدد . اگر مخالفت اضداد با شىء مورد نظر از يك جهت است در حقيقت ضد آن شىء يك چيز و يك ضد بيشتر نخواهد بود . و بر اساس فرض غلط ، ما آنها را اضداد فرض نموده‌ايم .\r\nو اگر مخالفت بين آن اضداد و بين شىء مورد نظر از جهات عديده است پس آن شىء داراى حقيقت بسيط نيست ؛ بلكه مانند انسان مىماند كه با حار ، ضد است از آن جهت كه خود ، بارد است و با بارد ضد است از آن جهت كه خود ، حار است و به جهت اشتمال بر اضداد با بسيارى از چيزهاى ديگر ضد است . در واقع تضاد حقيقى بين حرارت و برودت و سواد و بياض است و براى هر يك از دو طرف فقط يك ضد وجود دارد و اما تضاد بين شيئى كه حار وبارد است تضاد بالعرض مىباشد .\r\nشرح\r\nيكى از احكام تضاد آن است كه فقط بين دو طرف واقع مىشود و نه بيشتر .\r\nدليل آن اين است كه تضاد يكى از اقسام تقابل است و تقابل عبارت است از نسبت واحد بين دو چيز و چون آن نسبت يكى است طبعاً بين بيش از دو طرف واقع نمىشود ؛ چون نسبت واحد نمىتواند بين بيش از دو چيز واقع شود .\r\nاز اين رو اگر ديده شود كه ميان همه برادرها نسبت برادرى متحقق است اين يك نسبت نيست كه ميان همه طرف واقع است . بلكه چند نسبت است كه ميان چند طرف واقع است .\r\nالبته اين مطلب اختصاص به تضاد ندارد ، تمام اقسام چهارگانهء تقابل چنين هستند .\r\n\r\n","description":"","footnote":"","page_name":" 113 ","page_number":113},
  {"content":"\r\n\r\nيعنى تقابل سلب و ايجاب ، عدم و ملكه ، و تقابل تضايف نيز چنين است . نسبت واحد فقط ميان دو چيز برقرار مىگردد . تناقض ميان دو چيز واقع مىشود ، همانطور كه عدم و ملكه ميان دو چيز واقع مىشود و همين طور تضايف .\r\nگواه بر مطلب بيانى است كه صدرالمتألهين در اسفار دارد وى مىگويد : ضد شىء واحد بيش از يك چيز نيست و اگر شىء واحدى را ديديم كه با اشياى متعددى در تضاد است اين به جهت آن است كه وى مشتمل بر جهات متعددى است .\r\nفى المثل انسان در حالتى كه سرد است با شىء حار مانند كترى آب جوش در تضاد است و در همين حال از آن جهت كه سفيدپوست است با رنگ سياه در تضاد است . در اين جا ضديت انسان با حرارت و با سياهى به جهت آن است كه اين شىء واحد در حقيقت مشتمل بر جهات متعدد است . يعنى از آن جهت كه سرد است با حرارت در تضاد است و از آن جهت كه سفيدپوست است با سياهى در تضاد است . در واقع اين شىء واحد يك چيز نيست كه با چند چيز در تضاد است . بلكه چند چيز است . در حقيقت تضاد ميان خود صفات مانند حرارت و برودت و سواد و بياض وجود دارد و انسان بالعرض با اين اوصاف تضاد برقرار مىكند .\r\nاما اگر ديده شد كه شىء واحد مانند انسان با چند چيز ضديت دارد و مخالفت او با اضداد خود از يك جهت بيشتر نيست . در اين‌جا در حقيقت انسان فقط با يك چيز ضديت دارد . فىالمثل انسان بارد با آتش و اشعه خورشيد و جريان برقى كه حرارت توليد مىكند ، ضديت دارد . تمام اين اضداد از اين جهت با انسان ضد هستند كه داراى حرارت هستند و حرارت موجود در اينها با برودت موجود در انسان ضديت دارد .\r\nبنابراين شىء واحد از جهت واحد نمىتواند چند ضد داشته‌باشد . و اگر شىء واحدى مانند انسان بارد يا سفيدپوست با اشياى متعددى مانند حرارت و سياهى در تضاد است اين از جهات عديده مىباشد نه از جهت واحد .\r\n\r\n","description":"","footnote":"","page_name":" 114 ","page_number":114},
  {"content":"\r\n\r\n\r\nدليل تعاقب متضادين بر موضوع واحد\r\nمتن\r\nو من أحكامه أنّ المتضادَّيْن متعاقبان على الموضوع . . . للثلج والسواد للقارّ .\r\nترجمه\r\nاز جملهء احكام تضاد اين است كه به نحو تعاقب بر موضوع وارد مىشوند . دليل تعاقب ( به جاى اجتماع در موضوع ) اين است كه دو متضاد در نهايت مخالفت با يك‌ديگرند . بنابراين اجتماع در موضوع ندارند ) ؛ خواه بين آن دو يك يا چند واسطه باشد كه نسبت به هر يك از دو جانب تضاد از جانب متضاد ديگر به شمار آيد ، و اثر آن اين خواهد بود كه موضوع هيچ گاه از يكى از دو طرف تضاد خالى نخواهد بود . خواه متضادين عاريه يكى پس از ديگرى بر موضوع ورود نمايند . يا يكى از متضادين لازمهء وجود موضوع باشد مانند سفيدى براى برف و سياهى براى قير .\r\nشرح\r\nبه دليل آن كه ميان متضادين نهايت مخالفت وجود دارد . هيچ گاه آنها در موضوع واحدى با يك‌ديگر اجتماع پيدا نمىكنند . بلكه ورود آنها بر موضوع به نحو تعاقب و پى در پى و به دنبال هم مىباشد . بنابر اين اگر دو عرض با يك ديگر مخالف بودند اما ميان آنها غايةالخلاف حاكم نبود امكان اجتماع در موضوع واحد را دارند مانند شيرينى و سفيدى در شكر اما اگر غايةالخلاف بين آنها وجود داشت مانند سفيدى و سياهى هرگز در يك موضوع جمع نمىگردند .\r\nحال ميان دو متضاد مانند سفيدى و سياهى گاهى يك يا چند رنگ وجود دارد كه واسطهء ميان آن دو مىباشد مانند زردى و سرمه‌اى كه وقتى آن دو را با دو طرف تضاد مقايسه مىكنيم ملاحظه مىكنيم كه زرد به دليل آن كه شفاف هست در رنگ سياه داخل نيست طبعاً داخل در رنگ سفيد است و نيز ملاحظه مىكنيم كه سرمه‌اى به دليل آن كه كدر است داخل در رنگ سفيد نيست طبعاً داخل در رنگ سياه است در اين جا\r\n\r\n","description":"","footnote":"","page_name":" 115 ","page_number":115},
  {"content":"\r\n\r\nبه واسطهء تضادى كه بين سفيد و سياه وجود دارد ميان زرد و سرمه‌اى كه ملحق به طرفين تضاد هستند نيز تضاد بالعرض برقرار مىگردد در ملحق شدن ساير رنگ‌ها به يكى از دوطرف تضاد مطلب به منوال فوق است .\r\nاز سخن فوق نتيجه مىگيريم كه ميان رنگ‌ها دو متضاد واقعى وجود دارد كه هيچ‌گاه در يك موضوع اجتماع پيدا نمىكنند و ميان آن دو متضاد واقعى يك يا چند رنگ كه هر كدام ملحق به يكى از دو طرف تضاد هست وجود دارد و بدين وسيله تضاد بالعرض ميان تمام وسائط برقرار مىگردد و موضوع عرض خالى از يكى از دو طرف تضاد يا يكى از دو طرفى كه ملحق به تضاد هستند نمىباشند و هيچ موضوعى وجود ندارد مگر آن كه متصف به يكى از دو طرف تضاد يا آنچه به تضاد ملحق مىشود مىباشد . و لذا ميان تمام رنگ‌هائى كه واسطه بين سفيد و سياه هستند تضاد بالعرض برقرار مىگردد و آنها يا در قلمرو سفيد و شفاف يا كدر و سياه قرار مىگيرند از اين روست كه مؤلف مىفرمايد : « واثره أن لا يخلو الموضوع منهما معاً » يعنى اثر تعاقب آن است كه موضوع همزمان از دو طرف تضاد و آنچه به تضاد از وسائط ميان آن دو ملحق است نمىباشد . لكن اتصاف موضوع به يكى از طرفين تضاد گاهى به نحو دائمى است مانند سفيدى كه هميشه ملازم برف است يا سياهى كه هميشه ملازم با قير است و گاهى به نحو عاريه و موقتى است مانند سفيدى كه بر جدار عارض مىشود و بعد از چندى سياهى به جاى سفيدى عارض مىگردد . بنابراين موضوع يا به سفيدى و آنچه ملحق به سفيدى است متصف است يا به سياهى و آنچه به سياهى ملحق است متصف است و خلّو موضوع از دو طرف تضاد و آنچه به متضادين ملحق مىشود جايز نيست همانطور كه اجتماع آن دو در موضوع واحد نشايد و تضاد از اين جهت كه در آن اجتماع و ارتفاع متضادين در موضوع واحد ممتنع هست مانند نقيضين مىماند با اين تفاوت كه متناقضين نياز به عروض بر موضوع ندارد بر خلاف متضادين .\r\n\r\n","description":"","footnote":"","page_name":" 116 ","page_number":116},
  {"content":"\r\n\r\n\r\nموضوع متضادين بايد واحد شخصى باشد\r\nمتن\r\nو من أحكامه أنّ الموضوع الذي يتعاقبان . . . متّحدين بالنوع أو الجنس .\r\nترجمه\r\nاز جمله احكام تضاد اين است كه لازم است موضوع متضادين كه بر آن تعاقب دارندواحد خصوصى باشد نه واحد عمومى ؛ زيرا ممتنع نيست وجود دو ضد در دو موضوع ؛ گرچه اتحاد در نوعيت يا جنسيت داشته‌باشند .\r\nشرح\r\nاجتماع دو ضد در دو فرد كه در يك نوع يا يك جنس اشتراك دارند ، ممتنع نيست .\r\nمثلًا يك صفحه از دفتر سفيد باشد ، صفحهء ديگر آن سياه . بديهى است دو صفحهء كاغذ كه داراى نوعيت واحد هستند چون دو موضوع جداگانه هستند ، مىتوانند دو ضد را در خود بپذيرند .\r\nپس ، اشتراك در نوعيتِ واحد ، مانع از اجتماع ضدين نيست . همان‌طور كه انسان و بقر در جنس واحد اشتراك دارند و اين اشتراك نيز مانع از اجتماع ضدين در آنها نيست ؛ زيرا افراد يك نوع يا يك جنس مىتوانند سفيد باشند و افراد نوع يا جنس ديگر سياه .\r\nپس ، اجتماع ضدين در يك موضوع شخصى مانند زيد يا عمرو محال است و اگر موضوع ، واحد بالعموم يا واحد جنسى بود امتناعى از اجتماع آنان رخ نخواهد داد .\r\n\r\n","description":"","footnote":"","page_name":" 117 ","page_number":117},
  {"content":"\r\n\r\n\r\nخاتمة\r\n\r\nمطاردهء واحد و كثير كدام يك از اقسام تقابل است\r\nمتن\r\nاختلفوا في التمانع الذي بين الواحد والكثير . . . ما بالفعل لمطلق الوجود .\r\nترجمه\r\nحكما اختلاف دارند در تدافعى كه بين واحد و كثير هست ، از آن جهت كه در شىء واحد و از جهت واحد جمع نمىگردند . آيا اين تدافع از سنخ تقابل بالذات است يانه ؟ و اگر است آيا يكى از اقسام تقابل چهارگانه است يا قسم پنجمى غير از اقسام چهارگانه است . و اگر يكى از اقسام تقابل است آيا از سنخ تضايف است يا تضاد ؟ براى هر يك از احتمالات مذكور قايلى وجود دارد كه در كتاب‌هاى مفصل آمده‌است .\r\nحق آن است كه تمانع ميان آن دو از سنخ تقابل مصطلح نيست ، زيرا تقابل اصطلاحى به غيريت ذاتى قائم است كه عبارت است از طرد و تدافع ذاتى ميان متقابلين . و محال است كه اختلاف و تمانع ذاتى به اتحاد و الفت بازگشت نمايد .\r\nو واحد و كثير چنين نيستند . ( يعنى اختلاف ذاتى ندارند ) ؛ زيرا واحد و كثير دو قسمى هستند كه موجود از آن جهت كه موجود هست به آن دو تقسيم مىشود . و قبلًا گذشت كه وحدت مساوى با وجود است . بنابراين هر موجودى از آن جهت كه موجود است واحد است همانطور كه هر واحدى از\r\n\r\n","description":"","footnote":"","page_name":" 118 ","page_number":118},
  {"content":"\r\n\r\nآن جهت كه واحد است موجود مىباشد . پس هر يك از واحد و كثير مصداق واحد مىباشند . يعنى اختلاف بين واحد و كثير به اتحاد برمىگردد . و اين از خصوصيات تشكيك است نه تقابل .\r\nپس وحدت و كثرت از شئون تشكيك در وجود مىباشند . و وجود به دليل تشكيك در آن به واحد و كثير تقسيم مىشود . در حالى كه واحد با موجود مطلق برابر است همانطور كه وجود به وجودخارجى و ذهنى تقسيم مىشود . در حالى كه خارجيت برابر با مطلق موجود مىباشد . و نيز وجود به بالفعل و بالقوه تقسيم مىشود . در حالى كه فعليت با مطلق موجود ، مساوى است .\r\nشرح\r\nبديهى است كه يك شىء نمىتواند از يك حيث هم واحد باشد و هم كثير . و به عبارت ديگر بين اين دو مفهوم تدافع وجود دارد . لذا يك چيز نمىتواند به حيث واحد ، هم واحد باشد و هم كثير .\r\nاكنون سؤال اين است كه آيا اين دو مفهوم با يك‌ديگر متقابلند و اگر هستند آيا يكى از اقسام چهارگانه تقابل به شمار مىآيند ؟ يا قسم پنجمى هستند ؟ در اين مطالب ميان حكما اختلاف وجود دارد و براى هر يك از احتمالات قايلى هست .\r\nمؤلف حكيم مىفرمايد حقيقت آن است كه تقابل واحد و كثير از سنخ هيچ يك از اقسام تقابل‌هاى چهارگانه نيست ، زيرا ملاك تقابل اصطلاحى غيريت و تدافع ذاتى ميان دو امر متقابل است . و واحد و كثير گرچه مقابل يك‌ديگرند ، لكن از قبيل تقابل‌هاى اصطلاحى نيستند ، زيرا واحد و كثير هر يك دو مرتبه از مراتب وجود مىباشند . به جهت آن كه وجود يك حقيقت تشكيكى است . يك مرتبه از آن واحد است و مرتبهء ديگرى از آن كثير ، واحد و كثير دو قسم از يك مقسم به نام « الموجود المطلق » مىباشند . قبلًا در مقدمهء كتاب گذشت كه موجود من حيث هو موجود مساوى با وحدت مىباشد ؛ خواه آن موجود واحد باشد يا كثير . به عنوان مثال يك كهكشان يا يك لشكر از آن جهت كه موجود است يك واحد محسوب مىشود ؛ گرچه كهكشان و لشكر فى نفسه داراى آحاد و افراد متكثر مىباشند .\r\n\r\n","description":"","footnote":"","page_name":" 119 ","page_number":119},
  {"content":"\r\n\r\nپس در عين آن كه واحد ، مساوى با موجود مطلق است خود موجود مطلق به واحد و كثير تقسيم مىشود . پس موجود مطلق يك حقيقت تشكيكى است كه مرتبه‌اى از آن واحد و مرتبه‌اى ديگر از آن كثير است . و چون وحدت و كثرت به نفس وجود بازگشت مىكنند ، پس « مابه الاختلاف » آن به « ما به الاتحاد » بازگشت مىكند . و اگر تقابل واحد و كثير تقابل ذاتى بود ، محال بود كه جهت اختلاف آن دو ، به جهت اتحاد آنان بازگردد .\r\nاز اين رو ، نخستين استدلال مؤلف بر عدم تقابل اصطلاحى ميان واحد و كثير از طريق تشكيك در وجود مىباشد و اين كه وحدت و كثرت دو مرتبهء وجود هستند و با هم تدافع ذاتى ندارند .\r\n\r\nعدم انطباق خواص هيچ يك از اقسام تقابل بر واحد و كثير\r\nمتن\r\nعلى أنّ واحداً من أقسام التقابل الأربعة . . . فلا تقابُلَ بينهما أصلًا .\r\nترجمه\r\nمضافاً بر اين كه خواص هيچ يك از اقسام تقابل اربعه بر واحد و كثير منطبق نيست ؛ زيرا در مورد دو نقيض و در مورد عدم و ملكه يكى از دو امر متقابل ، عدم ديگرى است . در حالى كه واحد و كثير دو امر وجودى هستند .\r\nو متضايفَين نيز از نظر وجود و عدم و قوه و فعل با يك ديگر مساوى هستند . در حالى كه واحد و كثير داراى چنين صفتى نيستند . و ميان دو متضاد غايت خلاف وجود دارد ؛ در حالى كه بين واحد و كثير غايت خلافى وجود ندارد . زيرا هر واحد عددى كه مقابل باهر كثير عددى گردد باز هم‌چنان اكثر از او و دور تر از واحد ، عددى وجود دارد . زيرا اعداد غيرمتناهى هستند .\r\nاز اين رو ، بين واحد و كثير هيچ يك از تقابل‌هاى چهارگانه وجود ندارد . اقسام تقابل هم در همين چهار محصور است ، پس مىتوان گفت اصلًا تقابلى بين اين دو وجود ندارد .\r\n\r\n","description":"","footnote":"","page_name":" 120 ","page_number":120},
  {"content":"\r\n\r\nشرح\r\nاين دليل دوم است . در اين دليل از طريق عدم انطباق خواص تقابل‌هاى چهارگانه بر واحد و كثير استدلال مىكنند كه تقابل واحد و كثير از سنخ تقابل مصطلح نيستند ؛ زيرا در تقابل تناقض و عدم و ملكه يك طرف تقابل ، امر عدمى است و واحد و كثير هر دو طرف آن ، وجودى هستند . پس واحد و كثير از اين دو قسم خارج مىباشند .\r\nهم‌چنان كه واحد و كثير از سنخ تقابل تضايف نيز نمىباشند ؛ زيرا در تضايف ميان دو طرف از نظر وجود و عدم يا قوّه و فعل تكافؤ و برابرى حاصل است . اگر يكى از متضايفان موجود بود ، ديگرى هم بايد موجود باشد و اگر يكى معدوم بود ديگرى هم بايد معدوم باشد . اما در واحد و كثير مطلب چنين نيست . اين طور نيست كه اگر يك چيز واحد بود ، حتماً كثير هم بايد باشد و بالعكس . يا اگر مفهوم واحد متحقق است مفهوم كثير هم تحقق داشته‌باشد .\r\nو خاصيت تضاد نيز بر واحد و كثير منطبق نيست ؛ زيرا غايت خلافى كه بين متضادين شرط بود در واحد و كثير يافت نمىشود . مثلًا نمىتوان گفت بين عدد يك و عدد ده ، غايت خلاف وجود دارد ؛ زيرا بالاتر از عدد ده هم عددى وجود دارد ؛ تا مقابل با عدد يك قرار گيرد . از اين رو ، غايت خلاف بين واحد و كثير وجود ندارد .\r\nپس اين دو از سنخ متضادين هم نيستند .\r\nحال كه اين دو داخل در هيچ يك از اقسام تقابل نيستند ؛ معلوم مىگردد ميان اين دو تقابل وجود ندارد ؛ گرچه تغاير وجود دارد .\r\n\r\n","description":"","footnote":"","page_name":" 121 ","page_number":121},
  {"content":"\r\n\r\nبه پرسش‌هاى زير پاسخ دهيد\r\n1 . قدما تضاد را چگونه تعريف كرده‌اند ؟\r\n2 . مشائين تضاد را چگونه تعريف نموده‌اند ؟\r\n3 . چگونه تضاد بر اساس تعريف مشائين در دو نوع عرضى كه داخل در جنس قريب مىباشند خلاصه مىشود ؟\r\n4 . چه چيز موجب شده‌است كه مشائين تضاد ميان جواهر را نفى كنند ؟\r\n5 . چرا موضوع در تضاد بايد واحد بالخصوص باشد نه بالعموم ؟\r\n6 . تمانع ميان واحد و كثير از كدام يك از اقسام تقابل است ؟\r\n\r\n","description":"","footnote":"","page_name":" 122 ","page_number":122},
  {"content":"\r\n\r\n\r\nمرحلهء هشتم‌علت و معلول\r\n« مشتمل بر پانزده فصل »\r\n\r\n","description":"","footnote":"","page_name":" 123 ","page_number":123},
  {"content":"\r\n . \r\n","description":"","footnote":"","page_name":" 124 ","page_number":124},
  {"content":"\r\n\r\n\r\nالفصل الأوّل‌في إثبات العلّيّة والمعلوليّة وأنّهما في الوجود\r\n\r\nماهيت متساوى الطرفين در رجحان وجود يا عدم به علت احتياج دارد\r\nمتن\r\nقد تقدّم أنّ الماهية في حدّ ذاتها لا موجودة . . . على العلّة معلولًا له .\r\nترجمه\r\nاز پيش گذشت « 1 » كه ماهيت فى حد ذاته نه موجود است و نه معدوم پس نسبت به وجود و عدم على السويه است ناگزير ماهيت در رجحان يكى از اين دو محتاج به غير خود كه خارج از ذاتش باشد است ، اما رجحان يافتن يكى از دو طرف بدون مرجح ذاتى و غيرى مطلبى است كه عقل صريح آن را محال مىداند .\r\nقبلًا « 2 » معلوم گشت اين كه مىگوييم ماهيت در جانب عدم به غير خود احتياج دارد نوعى مجاز گويى است . حقيقت سخن اين است كه ارتفاع غير كه ماهيت در وجود خود بدان محتاج است منفك از ارتفاع وجود ماهيت نيست ، چون وجود ماهيت متوقف بر وجود آن است . و بديهى است كه اين\r\n\r\n\r\n","description":"","footnote":"\r\n( 1 ) . فصل ششم از مرحلهء چهارم و فصل اول از مرحله پنجم\r\n( 2 ) . فصل دوم و چهارم از مرحلهء اول\r\n","page_name":" 125 ","page_number":125},
  {"content":"\r\n\r\nتوقف ( توقف عدم معلول بر عدم علت ) در حقيقت بر وجود غير است زيرا معدوم شيئيتى ندارد .\r\nما وجود « متوقفٌ عليه » را علت و چيزى را كه متوقف بر علت است معلول مىناميم .\r\nشرح\r\nدر مبحث ماهيت گفتيم كه ماهيت به خودى خود نه موجود است و نه معدوم و چنين چيزى در اتصاف به وجود يا عدم محتاج به غير خود است كه او را به سوى وجود يا عدم سوق دهد . بديهى است كه اتصاف ماهيت متساوى الطرفين به يكى از دو جانب وجود يا عدم بدون مرجح بيرونى امرى محال است . نتيجه مىگيريم كه ماهيت همان گونه كه در جانب وجود محتاج به علت است در جانب عدم هم محتاج به علت است .\r\nلكن احتياج آن به علت در جانب عدم ، نوعى مجاز گويى است ؛ زيرا گرچه عدم معلول بر عدم علت توقف دارد ، اما عدم ، حقيقت وجودى در خارج ندارد تا بتواند علت براى عدم معلول باشد و استناد عليت به آن نوعى مجاز گويى است كه ريشه در جانب مقابل خود دارد . يعنى از آن رهگذر كه وجود علت ، علت براى وجود معلول است فقدان آن علت هم ، علت براى عدم معلول مىشود ولى عليت عدم براى عدم ديگر ، صرفاً امر ذهنى است و در خارج هيچ عدمى تحصل ندارد تا بتواند علت يا معلول واقع شود .\r\nبنابراين مقصود از عليت و معلوليت در جانب عدم به اين معناست كه ارتفاع معلول منفك و جدا از ارتفاع علت نيست و گرنه عليت و معلوليت در قلمرو اعدام راه ندارد .\r\n\r\nعلت وجود معلول را افاضه مىكند ، نه ماهيت آن را\r\nمتن\r\nثمّ إنّ مجعولَ العلّة والأثر الذي تضعه . . . في ذاتها و بين غيرها .\r\n\r\n","description":"","footnote":"","page_name":" 126 ","page_number":126},
  {"content":"\r\n\r\nترجمه\r\nنكتهء ديگر اين كه مجعولِ علت و اثرى كه در معلول به جاى مىگذارد يا وجود معلول است يا ماهيت آن يا صيرورت ماهيت ، موجود . لكن محال است كه مجعول ماهيت باشد زيرا ؛ گذشت كه ماهيت امر اعتبارى است و آنچه را كه معلول از علت خود دريافت مىكند امر اصيل است .\r\nمضافاً بر اين كه عليت و معلوليت رابطهء عينى ميان معلول و علت آن است و اگر چنين نبود هر چيز علت هر چيز ، و هر شىء معلول هر شىء مىگشت . و ( بديهى است كه ) رابطه‌اى بين ذات ماهيت و غير آن وجود ندارد .\r\nشرح\r\nميان حكما پيوسته اين اختلاف مطرح بوده‌است كه علت ، به معلول خود چه چيز مىدهد . آيا ماهيت به او مىدهد يا وجود يا صيرورت ماهيت به يك شىء موجود . هر يك از اين سه احتمال طرفدارانى داشته‌است .\r\nكسانى كه به اصالت ماهيت معتقد بوده‌اند مانند اشراقيون گفته‌اند : اثر علت همان ماهيت معلول است به عبارت ديگر مجعول علت همان ماهيت او است ( زيرا بر اساس اصالت ماهيت ، وجود امرى اعتبارى است ) .\r\nاين سخن مردود است ؛ زيرا گفتيم ماهيت امر اعتبارى است و آنچه معلول از علت دريافت مىكند يك امر اصيل است .\r\nبه علاوه اين كه رابطهء عليت و معلوليت يك رابطهء حقيقى و خارجى ميان علت و معلول است . چنين نيست كه علت بتواند بين خود و يك امر اعتبارى به نام ماهيت كه هيچ وجود خارجى ندارد رابطهء علّى و معلولى بر قرار كند . ميان ماهيت اعتبارى و هيچ چيز ديگر ارتباطى بر قرار نمىشود . اگر رابطهء بين علت و معلول يك امر اعتبارى بود چنين امكانى وجود داشت كه هر ماهيتى علت هر ماهيت ديگر قرار گيرد بدون آن‌كه سنخيتى بين آن دو وجود داشته باشد درحالى كه ضرورتاً چنين چيزى محال است از آتش برودت سرنمى زند همان‌طور كه از يخ حرارت حاصل نمىشود .\r\n\r\n","description":"","footnote":"","page_name":" 127 ","page_number":127},
  {"content":"\r\n\r\n\r\nصيرورت ، متعلق جعل قرار نمىگيرد\r\nمتن\r\nويستحيل أن يكون المجعول هو الصيرورة ، لأنّ . . . الوجود ، وهو المطلوب .\r\nترجمه\r\nمحال است كه مجعول ، صيرورت باشد ، زيرا بنابر اين فرض اثر خارجى اصيل صيرورتى خواهد بود كه امر نسبى قائم به طرفين است . و ماهيت و وجود حسب الفرض اعتبارى هستند . و محال است كه امر عينى اصيل قائم به دو طرف اعتبارى باشد . و حال كه مجعول بودن ماهيت يا صيرورت محال است مجعول بودن وجود متعين خواهد گشت و مطلوب ما همين است .\r\nشرح\r\nيكى ديگر از احتمالات اين بود كه مجعول علت ، صيرورت باشد . اين نيز مردود است ؛ زيرا صيرورت كه عبارت باشداز متحول شدن ماهيت اعتبارى به‌ماهيت‌موجود و تلبس آن به وجود ، خود يك مفهوم نسبى و قائم به دو طرف ماهيت و وجود است .\r\nحال اگر اين مفهوم اعتبارى مجعول باشد سؤال اين است كه چگونه اين مجعول كه بر حسب فرض اصيل گشته به دو طرف ماهيت و وجود كه بر حسب ادعاى خصم اعتبارى هستند مىتواند قائم باشد . قيام امر اصيل به دو امر اعتبارى محال است . پس صيرورت هم نمىتواند مجعول علت باشد . مىماند وجود كه او اثر و مجعول علت است و مطلوب ما همين است .\r\n\r\nنتيجهء بحث\r\nمتن\r\nفقد تبيّن ممّا تقدّم : أوّلًا ، أنّ هناك علّةً . . . وماهيّته محتاجة بتَبَعِه .\r\n\r\n","description":"","footnote":"","page_name":" 128 ","page_number":128},
  {"content":"\r\n\r\nترجمه\r\nاز آنچه گذشت آشكار مىگردد اولًا كه در خارج ، علت و معلول وجود دارد و ثانياً هر ممكنى معلول است و ثالثاً عليت و معلوليت رابطهء وجودى ميان علت و معلول است و اين رابطه ميان وجود علت و وجود معلول حاصل است ، گرچه گاهى توقف معلول بر علت و فقر و حاجت به ماهيت نسبت داده مىشود .\r\nپس محل استقرار حاجت و فقر بالاصالة وجود معلول است و ماهيت هم به طبع وجود ، محتاج است .\r\nشرح\r\nاز آن جا كه ماهيت نسبت به وجود و عدم على السويه است و ترحج بلا مرجح امر محالى است ناگزير بايد شىء ديگرى باشد كه به او هستى يا نيستى دهد متوقف عليه را علت و متوقف را معلول مىناميم . از اين جا نكتهء اول آشكار مىشود كه نظام هستى نظام علت و معلول است .\r\nو نيز از همين رهگذر كه ماهيت ممكن به خودى خود نمىتواند از مرز استواى بين وجود و عدم خارج شود و بايد ديگرى او را از اين حالت بيرون كند نكتهء دوم آشكار مىشود كه هر ممكنى معلول است .\r\nو از آن جا كه پيوند ميان علت و معلول يك پيوند اعتبارى و ذهنى نيست بلكه ارتباط آن دو يك پيوند نفس الامرى و خارجى است ( و از اين جهت نمىتوان هر معلولى را به هر علتى استناد داد . همان گونه كه نمىشود هر علتى را علت هر معلولى دانست ) نكتهء سوم آشكار مىگردد .\r\nبديهى است هر در بسته‌اى با كليد خودش باز مىشود و هر چراغى با كليد مخصوص به خودش روشن مىشود . چنين نيست كه ذهن ما براى روشن شدن فلان چراغ ، فلان كليد را كه هيچ به او مرتبط نيست اعتبار كند . اگر رابطهء علت و معلول رابطهء اعتبارى باشد نه خارجى ، ما خواهيم توانست كه هر معلولى را در عالم ذهن\r\n\r\n","description":"","footnote":"","page_name":" 129 ","page_number":129},
  {"content":"\r\n\r\nمعلول هر علتى كه بخواهيم بدانيم و هر علتى را علت هر معلولى كه بخواهيم فرض كنيم . در حالى كه چنين چيزى صحيح نيست .\r\nو از آن جا كه مجعول ، وجود است نه ماهيت و نه صيرورت ، اين مطلب هم روشن مىشود كه حاجت و فقرِ معلول ، متعلق به وجود معلول است نه ماهيت او گرچه ماهيت معلول هم به تبع وجود آن محتاج است اما احتياج آن احتياج ثانوى و بالعَرَض است .\r\n\r\nاحتياج معلول به علت ، ذاتى است نه عرضى\r\nمتن\r\nورابعاً : أنّه إذ كانت الحاجة والفقر بالأصالة . . . على ما تقتضيه حال ماهيّته .\r\nترجمه\r\nچهارم اين كه حاجت و فقر اصالة از آن وجود معلول هست - و احتياج معلول در ذات او نهفته است و الّا حاجت عارض بر او شده ذاتاً بىنياز مىباشد و با استغنا ، معلوليت تحقق نمىيابد - پس ذات وجود معلول عين حاجت است يعنى او ذاتاً غير مستقل بوده قائم به علتى مىباشد كه مفيض است . از اين مطلب ( ذات معلول عين حاجت است ) چنين نتيجه حاصل مىشود كه وجود معلول در قياس با علت آن ، وجود رابط مىباشد كه موجود در غير خود است ؛ گرچه در قياس با ماهيتى كه عدم را از او طرد مىكند وجود فى نفسه ، جوهرى يا عرضى - بر اساس اقتضاى حال ماهيت - مىباشد .\r\nشرح\r\nچون حاجت و فقر از آن وجود معلول هست و اين فقر و حاجت ، ذاتى وجود معلول است ( اگر فرض كنيم حاجت و فقر ذاتى معلول نباشد مفادش آن است كه عرضى او است و طبعاً ذات معلول غنى از علت مىباشد و شىء مستغنى از علت ، معلول نخواهد بود ) . از اين رو نتيجه مىگيريم كه ذاتِ وجود معلول عين حاجت است و به عبارت ديگر فقر و نياز در تار و پود معلول ريشه دارد و رفع فقر و نياز از\r\n\r\n","description":"","footnote":"","page_name":" 130 ","page_number":130},
  {"content":"\r\n\r\nمعلول هرگز و هيچ جا ممكن نيست . به بيان ديگر معلول ذاتاً قائم به علت خود هست و هيچ استقلالى بدون علت ندارد .\r\nاز آن نظر كه معلول ذاتاً و دايماً قائم به علت است وقتى معلول را با علت خود مقايسه كنيم او نسبت به علت خود رابط مىباشد و بدون او قوامى ندارد . گرچه وقتى او را با علت خود قياس نكنيم بلكه وجودات امكانى را با يك‌ديگر قياس بگيريم همه از نفسيت و استقلال برخوردار هستند برخى وجود جوهرى و برخى ديگر وجود عرضى خواهند بود .\r\nجوهريت و عرضيت بر حسب اختلافى است كه ماهيات آنها دارند كه بعضاً ماهيت جوهرى و بعضاً ماهيت عرضى هستند و از اين جهت وجودات آنها هم به همان جوهريت و عرضيت متصف مىشوند .\r\n\r\n","description":"","footnote":"","page_name":" 131 ","page_number":131},
  {"content":"\r\n\r\nبه پرسش‌هاى زير پاسخ دهيد\r\n1 . چرا ماهيت در رجحان به سوى وجود يا عدم ، محتاج به مرجح است ؟\r\n2 . چرا حاجت ماهيت به علت در جانب عدم ، نوعى مجاز گويى است ؟\r\n3 . چرا مجعول و اثر آن نمىتواند ماهيت يا صيرورت باشد ؟\r\n4 . رابط بودن وجود معلول و جوهر يا عرض بودن آن به چه ملاكى است ؟\r\n\r\n","description":"","footnote":"","page_name":" 132 ","page_number":132},
  {"content":"\r\n\r\n\r\nالفصل الثانىفي انقسامات العلّة\r\n\r\nتعريف علت تامه و ناقصه\r\nمتن\r\nتنقسم العلّة إلى تامّةٍ وناقصةٍ . فالعلّة . . . في تحقّقه لا على جميعه .\r\nترجمه\r\nعلت به تامه و ناقصه تقسيم مىشود . علت تامه ، علتى است كه مشتمل بر همهء چيزهايى است كه معلول بر آن متوقف است ؛ به گونه‌اى كه براى معلول با وجود آن علت راهى نماند مگر آن كه موجود شود .\r\nو علت ناقصه ، علتى است كه مشتمل بر بعض چيزهايى است كه معلول در تحقق خود بر آن متوقف است ، نه بر همهء آن .\r\nشرح\r\nاگر فرض كنيم اتومبيل خاموشى با حركت دادن دو نفر به حركت در مىآيد آن دو نفر علت تامهء حركت اتومبيل خواهند بود و حركت اتومبيل معلولى خواهد بود كه متوقف بر حركت دادن اين دو نفر خواهد بود . در اين فرض علت مشتمل بر همهء آنچه كه معلول بدان توقف دارد مىباشد ، كه آن را « علت تامه » مىنامند .\r\n\r\n","description":"","footnote":"","page_name":" 133 ","page_number":133},
  {"content":"\r\n\r\nاما اگر يكى از اين دو نفر بخواهند اتومبيل را حركت دهند اتومبيل به حركت در نخواهد آمد ؛ زيرا علت تامه تحقق پيدا نكرده و حركت اتومبيل با وجود يك نفر كه علت ناقصه است متحقق نخواهد شد . در اين فرض معلول به بعضى از اجزاى علت تامه متوقف گشته كه آن را علت ناقصه مىنامند .\r\n\r\nفرق بين علت تامه و ناقصه\r\nمتن\r\nوتفترقان بأنّ العلّة التامّة يلزم من وجودها . . . علّةٌ تامّةٌ لعدم المعلول .\r\nترجمه\r\nفرق علت تامه و ناقصه در اين است كه از وجود علت تامه ، وجود معلول آن لازم مىآيد همان گونه - كه خواهد آمد « 1 » - و از عدم علت تامه عدم معلول لازم مىآيد . اما از وجود علت ناقصه وجود معلول لازم نمىآيد لكن از عدم او عدم معلول حاصل مىگردد ( اين كه از وجود علت ناقصه معلول پديد نمىآيد اين به آن جهت است كه ) معلول متوقف است بر او و بر غير او ( و با فقدان غير او معلول محقق نمىشود ) .\r\nلازم است دانسته شود كه عدم علت خواه تامه باشد يا ناقصه ، علت تامه براى عدم معلول مىباشد .\r\nشرح\r\nعلت تامه با علت ناقصه يك وجه اشتراكى دارند و يك وجه افتراقى . اما وجه اشتراك اين دو آن است كه با فقدان علت تامه و ناقصه ، معلول موجود نمىشود .\r\nمعلول با عدم علت ، خواه تامه باشد يا ناقصه امكان تحقق ندارد ، زيرا همان گونه كه با عدم علت تامه معلول حاصل نمىشود ، با عدم علت ناقصه هم امكان تحقق ندارد . در\r\n\r\n\r\n","description":"","footnote":"\r\n( 1 ) . در فصل بعدى\r\n","page_name":" 134 ","page_number":134},
  {"content":"\r\n\r\nمثال قبل گفتيم اگر يكى از دو نفرى كه اتومبيل را حركت مىدهند ، نباشند حركت اتومبيل حاصل نخواهد شد . بنابراين فقدان علت ناقصه هم علت تامه براى عدم تحقق معلول مىباشد .\r\nوجه افتراق اين دو آن است كه با وجود علت تامه معلول موجود مىشود ولى با وجود علت ناقصه معلول موجود نمىشود .\r\n\r\nتقسيم علت به واحد و كثير\r\nمتن\r\nوتنقسم أيضاً إلى الواحدة والكثيرة . . . واللازم قد يكون أعمّ .\r\nترجمه\r\nو نيز علت تقسيم مىشود به علت واحد و كثير . ( دليل اين تقسيم آن است كه ) معلول از لوازم وجود علت است و لازم گاهى اعم ( از ملزوم خود ) مىشود .\r\nشرح\r\nعلت گاهى علت واحد است گاهى كثير . علت واحد علت انحصارى معلول است كه معلول بدون آن علت ، هرگز موجود نمىشود ، مانند روشن شدن جهان به واسطهء خورشيد يا باريدن باران به واسطهء ابر . بنابراين خورشيد و ابر علت واحد و انحصارى براى روشن شدن جهان و باريدن باران هستند .\r\nعلت كثير عبارت از اين است كه چند چيز بتوانند هر كدام مستقلًا يك معلول را به وجود آورند . مانند آن‌كه آتش آب را گرم كند همانطور كه نيروى برق و آفتاب هم مىتوانند آب را گرم كنند . پس گرم شدن آب مىتواند معلول علت‌هاى مختلف باشد ما اين علت‌ها را علت‌هاى كثير و غير انحصارى مىناميم .\r\nدر اين جا معلول ما كه لازمهء علت است لازمهء اعم خواهد بود به اين معنا كه لازمهء يك علت نخواهد بود بلكه لازمهء چندين علت به نحو مستقل خواهد بود .\r\n\r\n","description":"","footnote":"","page_name":" 135 ","page_number":135},
  {"content":"\r\n\r\n\r\nعلت بسيط و مركب\r\nمتن\r\nوتنقسم أيضاً إلى بسيطة ومركّبة ، والبسيطة . . . وهو الواجب ( تعالى )\r\nترجمه\r\nو نيز علت تقسيم مىشود به بسيط و مركب . علت بسيط علتى است كه جزء ندارد و علت مركب بر خلاف آن است .\r\nعلت بسيط گاهى به حسب خارج بسيط است مانند عقل و اعراض و گاهى به حسب عقل مانند چيزى كه تركيب خارجى از ماده و صورت در آن نباشد همانطور كه تركيب عقلى از جنس و فصل در آن يافت نشود .\r\nبسيطترين بسايط چيزى است كه در آن تركيب از وجود و عدم نباشد كه مصداق آن ذات واجب تعالى است .\r\nشرح\r\nعلت بسيط علتى است كه جزء ندارد و علت مركب علتى است كه جزء دارد ، مانند انسان كه مركب از ماده و صورت است .\r\nعلت بسيط خود سه گونه است : بسيطى كه خارجاً بسيط است مانند عقل و اعراض . مراد از عقل نوع مجرد است ( فرشتگان ) مجردات آنها كه از سنخ عقلند همه در خارج بسيط هستند و اجزاى مادى و صورى ندارند . لكن ذهن ما در ظرف خود براى آنها جنس و فصل مىسازد . مثلًا مىگويد تجرد براى همهء مجردات وجه الاشتراك آنهاست و در حكم جنس براى آنهاست . و تعيين هر يك از آنها به مرتبهء خاص خود وجه الاختصاص آنهاست و به منزلهء فصل آنها مىباشد .\r\nاعراض همچنين هستند يعنى در خارج بسيط هستند ؛ لكن عقل در ظرف خود براى آنها جنس و فصل مىسازد . به عنوان نمونه رنگ قرمز را كه كيف محسوس\r\n\r\n","description":"","footnote":"","page_name":" 136 ","page_number":136},
  {"content":"\r\n\r\nاست مثال مىزنيم . اين رنگ و نيز ساير رنگ‌ها همه در خارج بسيط هستند . چنين نيست كه رنگ قرمز در خارج ، از يك ماده و يك صورت تشكيل شده باشد . رنگ بودن آن همان قرمز بودن آن است . اگر قرمز بودن آن از بين برود رنگ بودن آن هم از بين خواهد رفت . چون اين دو در خارج يك حقيقت هستند . از اين رو رنگ قرمز در خارج ماهيت بسيط است اما عقل در ظرف خود براى همين ماهيتى كه در خارج بسيط است يك جنس و فصل ذهنى مىسازد و مىگويد لونيت جنس آن و احمريت فصل آن است . پس آن در ظرف عقل مركب هست . بنابراين رنگ‌ها و هم‌چنين ساير اعراض در خارج بسيط و در ذهن مركبند .\r\nقسم دوم از بسايط ماهياتى هستند كه نه در خارج مركبند ( مانند انسان و فرس كه در خارج مركب هستند ) و نه در ذهن مانند ( عقول و اعراض كه در ذهن مركب هستند ) بلكه در هر دو ظرف ذهن و خارج بسيط هستند ، مانند فصل‌هاى ماهيات جوهرى ؛ زيرا هر فصلى اگر بسيط نباشد بلكه مركب باشد از ماده و صورت بايد تحت جنس اعلى كه جوهر است در آيد و از سنخ و جنس مقولهء جوهر شود . و اگر از جنس جوهر و مندرج در تحت آن شد براى تمايز آن از ساير فصول به فصل ديگرى نيازمند خواهيم بود و اگر فصل ديگر هم مركب از ماده و صورت باشد آن هم مندرج در تحت مقولهء جوهر كه جنس اعلى است در خواهد آمد و براى تمايز آن از ساير فصول به فصل ديگر نيازمند خواهيم بود و تا بىنهايت هر فصل به فصل ديگر نياز خواهد داشت و تسلسل محال رخ خواهد نمود .\r\nبنابر اين مىگوييم فصل‌هاى ماهيت‌هاى جوهرى مانند ناطق براى انسان يا صاهل براى فرس در خارج و در ذهن بسيط هستند . « 1 »\r\nقسم سوم از اشياى بسيط آنهايى هستند كه از تركيب وجود با ماهيت مبّرا هستند و\r\n\r\n\r\n","description":"","footnote":"\r\n( 1 ) . فصل ششم از مرحلهء پنجم\r\n","page_name":" 137 ","page_number":137},
  {"content":"\r\n\r\nبيش از يك مصداق براى آن متصور نيست كه همان ذات اقدس الهى است . ذات او وجود محض و صرف است هيچ آميختگى با غير وجود ندارد . اين قسم از بسيط از همهء اقسام بسائط ، بسيطتر است .\r\n\r\nعلت قريب و بعيد\r\nمتن\r\nوتنقسم ايضاً إلى قريبة وبعيدة ، فالقريبة . . . واسطةٌ كعلّة العلّة .\r\nترجمه\r\nو نيز علت تقسيم مىشود به قريب و بعيد . علت قريب علتى است كه بين آن و معلولش واسطه‌اى نباشد . و علت بعيد علتى است كه بين آن و معلولش واسطه‌اى باشد ، مانند علت علت .\r\nشرح\r\nعلت قريب ، علتى است كه با معلول فاصله‌اى ندارد ، مانند آن كه ما كبريت را روشن كنيم ، روشن شدن كبريت معلول ما خواهد بود و ميان ما و او فاصله‌اى نخواهد بود .\r\nاما اگر آتش كبريت علت برافروخته شدن انبار پنبه گشت ميان انسان كه علت آتش زدن كبريت بود و آتش گرفتن انبار پنبه فاصله‌اى افتاده‌است . بدين سبب انسان نسبت به آتش سوزى انبار پنبه علت بعيد است .\r\n\r\nعلت داخلى و خارجى\r\nمتن\r\nوتنقسم ايضاً إلى داخليّة وخارجيّة ، فالداخليّة . . . وسيأتي بيانها .\r\nترجمه\r\nو نيز علت به داخلى و خارجى تقسيم مىشود . علت داخلى همان ماده است نسبت به مركب از آن و صورت . ماده چيزى است كه شيئيت شىء بالقوه به آن است .\r\n\r\n","description":"","footnote":"","page_name":" 138 ","page_number":138},
  {"content":"\r\n\r\n( علت داخلى ديگر ) صورت نسبت به مركب ( از آن و ماده ) است . صورت چيزى است كه شيئيت شىء بالفعل به آن است .\r\nو اين دو ( ماده و صورت ) علت‌هاى قوام ( ماهيت ) ناميده مىشوند . به زودى توضيح مطلب خواهد آمد . « 1 »\r\nشرح\r\nعلت در تقسيم بندى ديگر به داخلى و خارجى تقسيم مىشود . علت داخلى عبارت است از اجزاى مقوّمهء ماهيت . كه همان ماده و صورت هستند .\r\nماده ، متضمن قوّهء ماهيت جديد است . به عبارت ديگر ماده است كه قوهء پذيرفتن صورت را دارد . به عنوان مثال مادهء نطفه است كه قوّهء علقه و مضغه شدن را دارد .\r\nهمان گونه كه صورت ، فعليت ماهيت است . وقتى ناطق به حيوان كه مادهء لا به شرط است ضميمه شد ماهيت متحصل انسانى فعليت مىيابد . پس فعليت انسان به صورت انسان است .\r\nعلت خارجى ، خود به علت فاعلى و غايى تقسيم مىشود . علت فاعلى ، علتى است كه معلول از آن صادر مىشود ، مانند افعال اختيارى انسان . علت غايى علتى است كه انگيزهء انجام فعل را در فاعل به وجود مىآورد مانند انگيزه استفادهء از ميز و تخت كه نجار را به سوى انجام فعل سوق مىدهد . پس علت غايى هم مانند علت فاعلى دو علت وجودى معلول هستند .\r\n\r\nعلت‌هاى حقيقى و اعدادى\r\nمتن\r\nوتنقسم أيضاً إلى علل حقيقيّةٍ وعلَلٍ مُعِدّةٍ . . . يحدث فيها من الحوادث .\r\n\r\n\r\n","description":"","footnote":"\r\n( 1 ) . از فصل ششم تا پانزدهم از همين مرحله مفاهيم فوق تبيين مىشود\r\n","page_name":" 139 ","page_number":139},
  {"content":"\r\n\r\nترجمه\r\nو نيز علت به علت‌هاى حقيقى و علت‌هاى اعدادى تقسيم مىشود . شأن علت‌هاى اعدادى نزديك ساختن و آماده‌كردن ماده جهت قبول افاضه فاعل مىباشد . مانند گذشت قطعات زمانى كه ماده را براى حدوث حادثه‌اى كه قرار است در آن واقع شود نزديك مىكند .\r\nشرح\r\nعلت‌هاى حقيقى علت‌هايى هستند كه وجود معلول بدان‌ها توقف دارد و تا آنها نباشند معلول محقق نمىشود ، مانند ساختمان كه تا اجزاى علّى آن موجود نشوند حادث نمىشود .\r\nاما در علت‌هاى اعدادى ، وجود معلول نه تنها به وجود بالفعل آنها توقف ندارد بلكه مشروط به عدم آنهاست ، لكن عدم پس از آن‌كه موجود بوده‌اند .\r\nبه مثالى كه مؤلف آورده‌اند عطف نظر مىكنيم . گذشتِ قطعات زمان از جمله علت‌هاى اعدادى است كه ماده را جهت قبول افاضهء فاعل نزديك و آماده مىسازد .\r\nشما يك نطفه را كه در رحم مادر قرار گرفته ملاحظه كنيد . تا قبل از چهار ماهگى روح ندارد و تا چهار ماه از عمر آن نطفه نگذرد آن نطفه آمادهء قبول نفس مجرد از طرف ذات بارى تعالى نمىشود . پس انقضاى لحظات زمانى ، ماده را يعنى نطفه را جهت قبول افاضه يعنى نفس مجرد آماده مىسازد و پس از آمادگى و نزديك شدن ماده به قبول ، افاضه آنچه بايد حادث شود ( يعنى افاضه نفس مجرد ) حادث مىشود ( در جاى خود گفته شده كه روح پس از چهار ماه بر جنين در رحم مادر تافته مىشود ) .\r\nعلت‌هاى اعدادى مانند لحظات زمانى به هنگام حدوث معلول ( افاضه روح در مثال ما ) از بين رفته‌اند . پس معلول مشروط به حضور آن علت‌ها نيستند . بر خلاف علت‌هاى حقيقى كه به هنگام حدوث معلول بايد خود آنها نيز موجود باشند . و اين فرق اول ميان علت‌هاى حقيقى و علت‌هاى اعدادى است .\r\nفرق ديگر اين كه علت‌هاى اعدادى نسبت به معلول در حقيقت هيچ عليتى\r\n\r\n","description":"","footnote":"","page_name":" 140 ","page_number":140},
  {"content":"\r\n\r\nندارند ؛ زيرا اگر نسبت به معلول عليت مىداشتند با زوال آنها معلول هم بايد زايل مىگشت . بلكه آنها استعداد و قوّهء تحقق معلول را افزون مىكنند . بديهى است كه قوهء معلول با فعليت آن ، قابل اجتماع نيست . پس عليت علت‌هاى اعدادى صرفاً در جهت تقريب ماده و زمينه‌سازى جهت صدور معلول از علت خاص به آن است و نسبت به نفس معلول هيچ عليتى ندارد . لذا مىتوانيم بگوييم كه علت‌هاى اعدادى علت استعداد و قوّه معلول هستند نه نفس معلول .\r\n\r\n","description":"","footnote":"","page_name":" 141 ","page_number":141},
  {"content":"\r\n\r\nبه پرسشهاى زير پاسخ دهيد\r\n1 . علت تامه وناقصه را تعريف كنيد و مثال بزنيد ؟\r\n2 . مورد افتراق علت تامه از علت ناقصه در چيست ؟\r\n3 . فهرست اقسام علل را بيان كنيد ؟\r\n4 . علت‌هاى داخلى و خارجى چيستند ؟\r\n5 . فرق بين علت مُعدِّه و علت ناقصه چيست ؟\r\n\r\n","description":"","footnote":"","page_name":" 142 ","page_number":142},
  {"content":"\r\n\r\n\r\nالفصل الثالث في وجوب وجود المعلول عند وجودعلّته التامّة و وجوب وجود العلّة عند وجود معلولها\r\n\r\nفرق‌هاى وجوب غيرى و وجوب بالقياس\r\nمتن\r\nو هذا وجوبُ بالقياس ، غير الوجوب الغيريّ . . . لم يجب لم يوجد » .\r\nترجمه\r\nعنوان فوق وجوب بالقياس است و آن ، غير از وجوب غيرى است كه در مسئلهء « الشىء ما لم يجب لم يوجد » گذشت . « 1 »\r\nشرح\r\nقبلا گفتيم واجب يا واجب ذاتى است يا غيرى يا بالقياس الى الغير . واجب ذاتى واجبى است كه در اتصاف به صفت وجوب ، نياز به غير ندارد و نفس ذات براى اتصاف به صفت وجوب كافى است . بر خلاف واجب غيرى كه در اتصاف به صفت وجوب ، از غير كه علت باشد استمداد مىجويد . مقصود در وجوب غيرى اين است\r\n\r\n\r\n","description":"","footnote":"\r\n( 1 ) . فصل پنجم از مرحلهء چهارم\r\n","page_name":" 143 ","page_number":143},
  {"content":"\r\n\r\nكه تا معلول از ناحيهء علت حتميت صدور نيابد موجود نمىشود ، و اولويت صدور براى صدور كافى نيست .\r\nلكن در وجوب بالقياس مقصود آن است كه دو چيز با يك‌ديگر متلازمين هستند اگر موجود شوند با هم موجود مىشوند و اگر معدوم شوند با هم معدوم مىشوند ، مانند معلول كه در هر ظرفى تحقق پيدا كند علت هم در همان ظرف متحقق است و بالعكس .\r\nفرق واجب غيرى و واجب بالقياس آن است كه وجوب در واجب غيرى حاصل براى خود معلول است با قطع نظر از مقايسهء آن با شىء ديگر . و به عبارت ديگر در بحث خود مىخواهيم بگوييم اولويت صدور معلول ، موجب صدور آن نمىشود بلكه معلول بايد حتميت صدور بيابد تا صادر شود . بر اين اساس وجوب غيرى اتصاف به حال خود معلول است و وجوب آن وجوب فى نفسه و غير قياسى مىشود گر چه از ناحيهء علت افاضه شود .\r\nلكن در واجب بالقياس وجوب ، وجوب نفسى نيست بلكه در مقايسهء علت با معلول و معلول با علت حاصل مىشود . در اين فصل مىخواهيم بگوييم وجود معلول وقتى علت تامهء او موجود باشد واجب است همان گونه كه وقتى معلول آن موجود باشد وجود علت تامه واجب است . در حقيقت اين دو متضايفان هستند كه وجوداً و عدماً داير مدار يك‌ديگرند . اگر وجود علت از بين خواهد رفت . لامحالة وجود معلول هم از بين مىرود . نتيجه اين كه در واجب بالقياس دو واجب متلازمان هستند كه از يك‌ديگر جدا نمىشوند . وجوب در اين فصل معيت و ملازمه را افاده مىدهد .\r\nفرق ديگر واجب بالغير با واجب بالقياس آن است كه وجوب در واجب غيرى يك طرفه است يعنى اختصاصاً مربوط به معلول است ولى در واجب بالقياس وجوب دو طرفه است و قائم به علت و معلول هر دو مىباشد .\r\n\r\n","description":"","footnote":"","page_name":" 144 ","page_number":144},
  {"content":"\r\n\r\nحاصل سخن اين كه وجوب غيرى و بالقياس سه فرق با هم دارند .\r\nاول وجوب غيرى يعنى حتميت صدور معلول ، ولى وجوب بالقياس يعنى معيت و ملازمهء دائمى مانند ملازمهء معلول با علت .\r\nدوم ، وجوب در غيرى نفسى است و در بالقياس اضافى .\r\nسوم ، وجوب غيرى وجوب يك طرفه است ولى در بالقياس دو طرفه .\r\n\r\nوجوب وجود معلول با وجود علت آن\r\nمتن\r\nأمّا وجوب وجود المعلول عند وجود علّته التامّة . . . من غير علّةٍ ، وهو محال .\r\nترجمه\r\nاما وجوب وجود معلول با وجود علت تامهء آن ، از آن جهت است كه اگر معلول با وجود علت تامهء آن واجب نباشد ، عدم آن امر جايزى خواهد بود و اگر با وجود علت تامه ، معلول مفروض العدم باشد در اين صورت يا علت عدم ، كه عبارت از عدم علت است ، موجود است در حالى كه علت وجود آن هم موجود است در اين فرض اجتماع نقيضين رخ مىنمايد ، كه عبارت از اجتماع علت وجود و علت عدم ( بر معلول واحد و در زمان واحد ) باشد و اگر علت عدم موجود نباشد تحقق عدم معلول بدون علت خواهد بود و اين محال است .\r\nشرح\r\nصورت مسئله عبارت از اين است كه با وجود علت تامه ، معلول وجوباً بايد موجود باشد ، زيرا اگر معلول وجوب وجود نداشت پس امر جايز الوجودى خواهد بود . و امر جايز الوجود همان گونه كه جانب وجود آن امر ممكنى است جانب عدم آن هم امر ممكنى است .\r\nحال اگر با وجود علت تامه فرض كنيم معلول ، معدوم است مسئله دو صورت دارد : يا اين كه علت عدم معلول كه همان عدم علت است موجود است ، در اين فرض\r\n\r\n","description":"","footnote":"","page_name":" 145 ","page_number":145},
  {"content":"\r\n\r\nاجتماع نقيضين پيش مىآيد ، زيرا هم علت وجود معلول موجود است و هم علت عدم آن . و اگر علت وجود معلول تحقق يافته اما علت عدم آن تحقق ندارد و در عين حال معلول معدوم است ، در اين جا سؤال مىشود چگونه ممكن است عدم معلول تحقق پيدا كند ، بدون آن كه علت آن موجود باشد ، بلكه بر عكس علت وجود آن موجود باشد .\r\n\r\nوجوب عدم معلول با عدم علت تامهء آن\r\nمتن\r\nو كذا لو لم‌يجب عدمه عند عدم علّته لجاز . . . المعلول مع عدم وجود علّته .\r\nترجمه\r\nو نيز اگر با عدم علت تامه عدم معلول واجب نباشد ، وجود معلول جايز خواهد بود . در اين صورت اگر فرض شود وجود معلول در حالى كه علت عدم او كه همان عدم علت وجود آن است موجود باشد اجتماع نقيضين كه عبارت است از علت وجود و عدم علت وجود - كه علت عدم است - پيش خواهد آمد . و اگر علت وجود موجود نباشد لازم مىآيد وجود معلول با عدم وجود علت آن ( كه اين هم محال است ) .\r\nشرح\r\nدر فقرهء قبلى نظر به جانب وجود معلول بود و در اين فقره نظر به جانب عدم آن است . اگر با عدمِ علت ، عدم معلول واجب باشد مطلوب حاصل و مدعا ثابت است و اگر عدم معلول واجب نباشد يعنى وجود آن جايز باشد در حالى كه علت عدم آن موجود است حال يا علت وجودى آن موجود است يا نيست . اگر موجود است اجتماعِ علتِ عدم با علت وجود مىشود . و اين محال است ؛ زيرا اجتماع نقيضين مىباشد و اگر علت وجودى آن موجود نيست ، چگونه معلول بدون علت خود موجود شده‌است .\r\n\r\n","description":"","footnote":"","page_name":" 146 ","page_number":146},
  {"content":"\r\n\r\n\r\nبرهانى ديگر بر توقف معلول بر علت وجوداً و عدماً\r\nمتن\r\nبرهان آخر ، لازمُ توقُّف وجود المعلول على وجود . . . وجود علّته ، فافهم ذلك .\r\nترجمه\r\nلازمهء توقف وجود معلول بر وجود علت ، امتناع وجود معلول است با عدم علت . و به تعبير ديگر ، عدم علت ، علت موجبهء عدم معلول است .\r\nو توقف اين معلول كه عبارت باشد از عدم معلول بر علتى كه عبارت باشد از عدم علت لازمه‌اى دارد كه عبارت باشد از امتناع معلول به انعدام علت آن كه مفادش وجوب وجود معلول با وجود علت تامهء آن مىباشد ، در فهم مطلب دقت كن .\r\nشرح\r\nهمان‌طور كه در جانب وجود ، وجود معلول متوقف بر وجود علت است كه لازمهء آن ، امتناع وجود معلول با عدم علت است در جانب عدم هم مطلب چنين است ، يعنى عدم معلول متوقف بر عدم علت است كه لازمه‌اش امتناع معلول كه عدم معلول است با عدم علت آن كه عبارت از « عدم علت » است كه مفاد آن وجوب وجود معلول با وجود علت تامهء آن مىباشد ، زيرا امتناعِ عدمِ معلول مساوى با وجوب وجود است ، همانطور كه عدمِ عدم علت مساوى با وجوب وجود علت تامه مىباشد .\r\nبنابراين عدم معلول خود معلول عدم علت مىشود و عدم علت ، علتِ تامه براى عدم معلول است و با فقدان اين عليت ( يعنى عدم عدم علت ) معلول كه همان عدم وجود معلول است ممتنع مىگردد كه لازمهء امتناع اين معلول ( عدم معلول ) به جهت فقدان علتش ( عدم علت ) وجوب وجود معلول به هنگام وجود علت تامه‌اش مىشود و مطلوب ما همين است .\r\n\r\n","description":"","footnote":"","page_name":" 147 ","page_number":147},
  {"content":"\r\n\r\n\r\nاشكال بر تلازم ميان علت و معلول\r\nمتن\r\nفإن قلت : الذي تستدعيه حاجةُ الممكن إلى المرجّح . . . به مكان من الوضوح .\r\nترجمه\r\nاگر كسى اشكال كند و بگويد چيزى كه حاجت ممكن به مرجح و توقف وجود آن بر وجود علت تامه را استدعا مىكند عبارت است از استلزام وجود علت تامه در هر ظرفى كه باشد ، وجود معلول را در هر ظرفى كه باشد .\r\nاما اين كه معلول و علت در وجود خود معيت داشته انفكاكى در ظرف خود نداشته باشند اين ادعاى درستى نيست ، چرا جايز نباشد علتى كه مستلزم وجود معلول است موجود شود ولى اكنون معلول آن موجود نباشد سپس علت معدوم شده در زمانى ديگر در حالى كه علت وجود ندارد موجود شود .\r\nيا اين كه علت تامه موجود باشد در حالى كه معلول هنوز موجود نشده باشد . سپس براى علت تصميم ( براى ايجاد معلول ) عارض گردد و آن را موجود كند . اين فرض اخير ، در علت‌هاى تامى كه فاعل بالاختيار هستند بسيار واضح است .\r\nشرح\r\nحاصل اشكال اين است كه ما قبول داريم كه علت تامه مرجح وجود معلول هست و وجود معلول بر آن متوقف است ، لكن معناى اين سخن بيش از اين نيست كه علت تامه مستلزم معلول است گرچه علت و معلول در دو ظرف زمانى موجود شوند و در زمان اول علت باشد و معلول نباشد و در ظرف زمان دوم معلول باشد خواه علت موجود باشد يا نباشد . يا در ظرف زمان اول علت باشد اما معلول با آن نباشد و بعداً علت تامه تصميم تحقق معلول را بگيرد و آن را موجود كند .\r\nاما اين كه شما تصور كنيد كه معناى سخن فوق اين است كه علت و معلول حتماً\r\n\r\n","description":"","footnote":"","page_name":" 148 ","page_number":148},
  {"content":"\r\n\r\nبايد معيت در وجود داشته باشند و امكان جدايى اين دو وجود ندارد حرف درستى نيست . خصوصاً در فاعل‌هاى اختيارى مانند انسان كه فى المثل علت شرب اين آب باشد ، اما اكنون آب را ننوشد ، ولى در ساعتى بعد اقدام به نوشيدن آن كند . در اين جا عليت تامه براى شرب در ساعت قبل حاصل بوده در حالى كه معلول كه شرب است حاصل نبوده‌است . و در ساعت بعد شرب موجود شده‌است .\r\nپس انفكاك به اين معنا كه علت تامه باشد معلول نباشد يا معلول باشد علت تامه نباشد امر ممكنى است و ادعاى شما كه مىگوييد وجود معلول متوقف بر وجود علت است به اين معنا كه در ظرف تحقق معلول علت هم بايد حتماً متحقق باشد و اين دو بايد وجوداً معيت داشته باشند ادعاى نادرستى است و تلازمى ميان علت و معلول وجود ندارد .\r\n\r\nجواب از اشكال\r\nمتن\r\nقلت : لامعنى لتخلّل العدم بين وجود العلّة التامّة . . . وذلك خلفٌ ظاهر .\r\nترجمه\r\nبه هيچ وجه معنا ندارد كه عدم ميان وجود علت تامه و وجود معلول آن فاصله بيندازد . قبلًا گذشت « 1 » كه توقف وجود معلول بر وجود علت به سبب يك رابطهء وجودى خارجى حاصل مىشود كه وجود معلول با اين رابطهء عينى ، وجود رابط گرديده ، ذاتاً به علت تامهء مستقل خود قائم مىگردد .\r\nپس فرض وجود معلول در ظرفى كه علت تامهء آن در آن ظرف معدوم است فرض تحقق وجود رابط است در حالى كه وجود مستقلى كه به او قوام مىبخشد موجود نباشد ، و اين خلاف فرض آشكار است . و فرض وجود علت تامه در حالى كه هنوز معلول آن موجود نباشد فرض وجود مستقلى است\r\n\r\n\r\n","description":"","footnote":"\r\n( 1 ) . در فصل اول از همين مرحله\r\n","page_name":" 149 ","page_number":149},
  {"content":"\r\n\r\nكه بالفعل مقوّم است ولى رابطى كه علت ، آن را قوام ببخشد موجود نباشد . و اين نيز خلاف فرض آشكارى است .\r\nشرح\r\nگفتيم ميان علت و معلول يك رابطهء واقعى خارجى وجود دارد . بر اين اساس اگر يكى از اين دو نبودند آن رابطه محقق نخواهد گشت . اگر در يك زمان علت وجود داشت ولى معلول وجود نداشت سپس در زمان بعد معلول به وجود آمد و يا در زمان ديگر كه علت معدوم شده بود معلول به وجود آمد رابطهء حقيقى ميان علت و معلول به عنوان يك امر واقعى تحقق نخواهد داشت ، بلكه صرفاً بر حسب فرض و اعتبار چنين رابطه‌اى ميان آن دو موجود خواهد بود در حالى كه توقف معلول بر علت با حصول چنين رابطهء عينى واقعى امكان پذير است .\r\nبنابراين معلول بىعلت ، وجود رابطى است كه بدون مقوّمى كه به آن قائم باشد حاصل شده‌است و اين خلاف فرض است ، چون فرض رابط يعنى فرض وجودى كه قائم به غير باشد ؛ حال اگر علت از بين رفته باشد و او به غير قائم نباشد اين خلاف فرض است .\r\nهم‌چنين اگر علت تامه‌اى كه بالفعل مقوّم و به وجود آورندهء فعل است موجود باشد اما معلول آن موجود نباشد اين نيز خلاف فرض است ؛ زيرا فرض ما آن است كه علت تامه در افاضهء معلول و تحصل و تقوّم آن فعليت دارد ، اگر معلول موجود نشود مفادش آن است كه او در افاضه و تقوّم معلول فعليت ندارد كه اين هم خلاف فرض است .\r\nبه عنوان مثال اگر علت تامه باز شدن يك در بسته فراهم بود و موانع هم مفقود بودند الزاماً بايد آن در بسته با بازكردن قفل آن كه حسب الفرض علت تامهء باز شدن است باز شود و عقل نمىپذيرد كه تمام عوامل علّى براى باز شدن در ( كه فقدان موانع جزء آنهاست ) موجود باشد ولى در باز نشود . و بالعكس اين را هم عقل نمىپذيرد كه\r\n\r\n","description":"","footnote":"","page_name":" 150 ","page_number":150},
  {"content":"\r\n\r\nباز شدن در كه معلول علت خود است بدون تحقق علت خود حاصل شود ؛ از اين رو مىگوييم تخلف علت از معلول و بالعكس محال و معيت و تقارن آن دو لازم است .\r\n\r\nاشكال بر عدم جواز انفكاك علّت از معلول\r\nمتن\r\nوأمّا حديث الأختيار ، فقد زعم قوم أنّ الفاعل . . . إيجاب ، لتساوي النسبة .\r\nترجمه\r\nاما راجع به اختيار ، جمعى چنين پنداشته‌اند كه فاعل مختار مانند انسان نسبت به افعال اختيارى خود علت تامه‌اى است كه به فعل و ترك نسبت مساوى دارد . از اين جهت او مىتواند هر يك از اين دو را كه بخواهد ترجيح دهد . بدون آن تحقق فعل يا ترك الزامى داشته‌باشد چون نسبت او به هر دو على السويه است .\r\nشرح\r\nبرخى از متكلمين گمان برده‌اند كه انسان در هر حال نسبت به افعال اختيارى خود عليت تامه دارد ، به دليل آن كه اگر بخواهد فعل را به‌جا آورد ، به‌جا مىآورد و اگر بخواهد آن را ترك كند ترك مىكند ، پس عليت او نسبت به فعل و ترك تمام و على السويه است .\r\nلكن گاهى جانب فعل را ترجيح مىدهد و گاهى جانب ترك را ، بدون آن كه تحقق فعل يا ترك با مسبوق بودن علت تامه محكوم به الزام يا ايجاب گردد .\r\nنتيجه مىگيريم كه انفكاك وجدايى علت از معلول كه شما آن را محال مىدانستيد امر ممكنى است ؛ زيرا در افعال اختيارى انسان ، علت كه انسان است مىتواند بدون تحقق افعال او موجود گردد و در زمانى ديگر معلول آن موجود شود .\r\nاز اين رو انسان كه علت است از افعال اختياريش كه معلول اويند مىتواند منفك و جدا شود .\r\n\r\n","description":"","footnote":"","page_name":" 151 ","page_number":151},
  {"content":"\r\n\r\n\r\nدو پاسخ به اشكال\r\nمتن\r\nوهو خطأٌ ، فليس الإنسان الفاعل باختياره . . . كلِّ شيءٍ لكلِّ شيءٍ .\r\nترجمه\r\nادعاى فوق سخن غلطى است ؛ زيرا انسانى كه فاعل بالاختيار است علت تامهء فعل نيست ، بلكه او علت ناقصه است و براى آن فعل ، علل ناقصهء ديگرى نيز وجود دارد ، مانند ماده و حضور آن ، و اتحاد زمان حضور آن با زمان انجام فعل ، سلامت جوارح كارگزار و فرمانبرى آن ، انگيزهء انجام فعل و اراده و امور فراوان ديگرى كه وقتى با هم مجتمع شدند علت تامه تحقق مىيابد و با وجود آن فعل واجب مىگردد .\r\nاما انسان به تنهايى جزئى از اجزاى علت تامه است كه نسبت فعل به آن به امكان است نه وجوب ، لكن سخن در ايجاب علت تامه است نه هر علتى ( ولو آن كه ناقصه باشد ) .\r\nمضافاً بر اين كه تجويز مساوى بودن نسبت فاعل مختار به فعل و ترك انكار رابطهء عليت است كه لازمهء آن تجويز عليت هر چيز براى هر چيز و معلوليت هر چيز براى هر چيز ديگر مىباشد .\r\nشرح\r\nمؤلف حكيم رحمه الله در پاسخ به اشكال فوق مىفرمايد : اين كه تصور شده كه انسان در افعال اختيارى خودش مانند خوردن و نوشيدن و راه رفتن و غيره عليت تامه دارد ، سخن نادرستى است ؛ زيرا انسان به تنهايى علت ناقصه بوده قبل از انضمام ساير اجزاى عليت ، صدور معلول از او محال است .\r\nبه عنوان مثال نوشيدن يك ليوان آب را مورد لحاظ قرار مىدهيم . اگر انسان باشد اما ماده كه فى المثل آب است نباشد شرب آب تحقق نمىگيرد و هم‌چنين اگر انسان و آب باشد اما آب نزد انسان حضور نداشته باشد بلكه در اعماق زمين باشد باز شرب تحقق نمىيابد . باز اگر انسان و آب و حضور آن حاصل باشد اما ارادهء انسان يا سلامت\r\n\r\n","description":"","footnote":"","page_name":" 152 ","page_number":152},
  {"content":"\r\n\r\nو فرمانبرى اعضاى بدن كه شرب به واسطه آن حاصل مىشود يا انگيزه براى شرب نباشد باز شرب تحقق نمىپذيرد . اينها جملگى اجزاى به وجود آورندهء شرب هستند .\r\nلذا با انضمام اينها به انسان كه خود علت ناقصهء ديگرى است شرب تحقق مىگيرد .\r\nبنابراين انسان علت تامه نيست تا بگوييم او نسبت به فعل و ترك نسبت علىالسويه دارد و ايجاب و الزامى نسبت به هيچ كدام ندارد و مىتواند اين علت بدون معلول باشد ، همان‌طور كه مىتواند با معلول باشد . آن گاه نتيجه بگيريم كه انفكاك علت از معلول جايز است .\r\nخير ، انسان علت تامه نيست بلكه علت ناقصه است . لذا نسبت فعل به انسان نسبت امكانى است . به اين معنا كه اگر ساير اجزاى عليت به انسان ضميمه شد وقوع فعل حتمى خواهد شد و بدون آن ، تحقق فعل ممكن است نه واجب . و بحث ما در عدم انفكاك علت از معلول و بالعكس در مورد علت تامه است نه ناقصه .\r\nمضافاً به اين كه اگر ما گفتيم نسبت انسان كه علت تامه است به فعل و ترك علىالسويه است رابطهء عليت را انكار كرده‌ايم ، زيرا علت تامه نمىتواند در آنِ واحد نسبت به دو معلول متقابل مانند جانب فعل و ترك عليت داشته‌باشد ؛ زيرا لازم است كه بين علت و معلول سنخيت و رابطهء خارجى باشد ، چطور علت مىتواند هم رابطهء عينى با فعل داشته‌باشد هم با ترك آن ؛ در حالى كه علت در جانب وجود رابطهء وجودى با فعل دارد و در جانب عدم ، رابطهء عدمى با ترك .\r\nو محال است كه در يك علت ، هم ر ابطهء وجودى و هم رابطهء عدمى نسبت به يك معلول جمع گردد .\r\nمگر آن‌كه ما رابطهء ميان علت و معلول را رابطهء اعتبارى و پندارى بدانيم و در عالم ذهن ميان علت و معلول اعتبار و فرض يك رابطه كنيم همانطور كه ميان علت و ترك فعل چنين اعتبارى را بكنيم كه در اين صورت هر علت ، علت هر معلولى خواهد توانست باشد همان‌گونه كه هر معلول ، معلول هر علتى خواهد توانست باشد\r\n\r\n","description":"","footnote":"","page_name":" 153 ","page_number":153},
  {"content":"\r\n\r\nچون رابطهء حقيقى ميان علت و معلول وجود ندارد بلكه اعتباراً هر معلولى متعلق به يك علتى است و مىتوان اين اعتبار را عوض كرد .\r\nبر خلاف آن جا كه معتقد به وجود رابطهء واقعى و خارجى ميان علت و معلول باشيم كه در آن صورت اگر علت با فعل رابطهء عينى داشت ديگر با ترك آن رابطه‌اى نخواهد داشت و اگر با ترك آن چنين رابطه‌اى داشت ديگر با فعل آن نخواهد داشت .\r\n\r\nاشكال بر جايز نبودن انفكاك علت از معلول\r\nمتن\r\nفإن قلت : هب أنّ الإنسان الفاعل المختار . . . ينافي حدوثه الزمانيّ .\r\nترجمه\r\nاگر گويى ، گيرم كه انسانِ فاعلِ مختار علت تامه نيست لكن واجب عزّ اسمه كه فاعل مختار است و همو علت تامهء ماسوا مىباشد . حال اگر ما عالم را در مقايسهء با او واجب فرض كرديم اين با حدوث زمانى عالم منافات دارد .\r\nشرح\r\nاگر در مورد انسان گفتيم كه او علت تامه نيست و از اين جهت معلول مىتواند از علت جدا شود اما در مورد ذات واجب الوجود چنين حرفى روا نيست ، بلكه قطعاً او علت تامه همهء هستى است و اگر انفكاك علت تامه از معلول جايز نباشد لازم مىآيد كه عالَم از ذات واجب الوجود هيچ گاه جدا نبوده‌باشد . و مفاد آن اين است كه عالم ازلًا بوده‌باشد و اين با حدوث زمانى عالم منافات دارد .\r\nگفتنى است كه حدوث زمانى عالم نظريه‌اى است كه برخى از متكلمين آن را ابراز داشته‌اند و مقصود آنها از عالم فقط عالم ماده و ماديات نيست بلكه هر چه غير از ذات اقدس او هست را شامل مىشود ، خواه مجرد يا ماده .\r\nو چون ايشان بر حدوث زمانى عالم پافشارى دارند اگر از ايشان سؤال شود كه\r\n\r\n","description":"","footnote":"","page_name":" 154 ","page_number":154},
  {"content":"\r\n\r\nحال كه واجب تعالى علت تامه است و عالَم حادث زمانى مىباشد ، چرا عالَم در يك مقطع موجود شده و در ديگر مقاطع موجود نمىباشد و به عبارت ديگر مُرجِّح حدوث در يك زمان دون زمان ديگر چه بوده‌است در حالى كه علت در تمام زمان‌ها نسبت به معلول ، عليت تامه داشته‌است . جواب‌هاى مختلفى كه ذيلًا بدان اشاره مىشود از ناحيهء ايشان ارائه شده‌است .\r\n\r\nتوجيهات متكلمين در مرجّح حدوث عالم\r\nمتن\r\nولذلك اختار قوم أنّ فعل المختار لا يحتاج . . . الوقت دون غيره .\r\nترجمه\r\nو از اين رو جمعى قائل شده‌اند كه فعل مختار به مرجح نياز ندارد جمع ديگرى گفته‌اند كه اراده به ذات خود مرجح است و با وجود آن به مرجح ديگرى نياز نيست .\r\nجمع ديگرى اين نظر را اختيار كرده‌اند كه واجب تعالى عالم به جميع معلومات است آنچه را مىداند كه ممكن است وواقع مىشود آن را انجام مىدهد و آنچه را مىداند كه محال است و واقع نمىشود آن را انجام نمىدهد .\r\nگروهى ديگر گفته‌اند كه افعال او تابع مصالح است گرچه ، عالِم به آن مصالح نيستيم ، بنابراين هر يك از افعال او كه قرين مصلحتى است به گونه‌اى كه اگر آن فعل را در آن وقت به جا نياورد آن مصلحت فوت مىشود ، آن فعل را در آن وقت نه وقت ديگر به جا مىآورد .\r\nشرح\r\nهمان گونه كه اشاره شد عبارت فوق پاسخ به اين سؤال است كه حال كه خداوند علت تامه است و عالَم به معناى ماسوى اللَّه حادث زمانى است پس چه دليلى وجود دارد كه عالم در يك مقطعى موجود شد و در ديگر مقاطع موجود نشد ، و به عبارت ديگر مرجح حدوث عالم و اختصاص حدوث به وقتى دون وقت ديگر چه بود ؟\r\n\r\n","description":"","footnote":"","page_name":" 155 ","page_number":155},
  {"content":"\r\n\r\nبه سؤال فوق جواب‌هاى مختلفى داده‌شده‌است . جمعى از متكلمين گفته‌اند كه فاعل مختار در انجام فعل خود مطلقاً نياز به مرجح ندارد . او مىتواند هر فعلى را گرچه گزاف باشد انجام دهد در فعل او نياز به رجحان فعل وجود ندارد . برخى ديگر گفته‌اند ارادهء فاعل مختار مرجح فعل است . يعنى همين كه فاعل مختار چيزى را اراده مىكند و ارادهء او به انجام كارى تعلق مىگيرد اين در ترجيح جانب فعل كافى است و به مرجح ديگرى نياز نيست .\r\nنظريه سوم مىگويد : علم خداوند مرجح حدوث عالم است به اين معنا كه چون او علم به حقايقى دارد كه ممكن الوجود هستند و مىتوانند در عرصهء ممكنات حادث شوند و هم‌چنين علم دارد به آنچه كه غير ممكن و محال هستند از اين جهت امور ممكن موجود مىشوند و امور محال موجود نمىشوند ؛ زيرا اگر غير از اين شود يعنى آنچه واقع شدنى است واقع نشود يا آنچه را كه مىداند واقع نمىشود واقع شود ، علم خداوند جهل مىشود . بنابراين مرجح حدوث در فلان وقت ، علم خداوند به وقوع آن فعل ، در آن وقت معين مىباشد .\r\nگروه چهارم مصلحت را عامل ترجيح فعل در زمانى دون زمان ديگر قلمداد كرده‌اند و چنين گفته‌اند كه افعال الهى تابع مصالح است . هر يك از افعال قرين مصلحت فوتى هستند و بايد در وقت خودشان موجود شوند موجود مىشوند ؛ زيرا اگر نشوند آن مصلحت از بين مىرود . بنابراين مرجح حدوث هر يك از اجزاى عالم ، مصلحت مقارن فعل است . لكن همهء اين توجيهات گفته‌هاى ناصحيحى هستند و به زودى مؤلف پاسخ همه را خواهند فرمود .\r\n\r\nمعناى اختيار در واجب تعالى\r\nمتن\r\nقلت ، معنى كونه ( تعالى ) فاعلًا مختاراً أنّه . . . ينافي كونه مختاراً فيه .\r\n\r\n","description":"","footnote":"","page_name":" 156 ","page_number":156},
  {"content":"\r\n\r\nترجمه\r\n( در پاسخ به مطالب فوق ) مىگوييم فاعل مختار بودن ذات اقدس الهى به اين معناست كه وراى ذات او چيزى نيست كه او را به انجام يا ترك فعلى مجبور كند تا او فعل را بر واجب تعالى الزام كند ؛ زيرا شيء فرضى ديگر يا معلول او است يا نيست . اگر معلول او نباشد اين محال است ؛ زيرا يا خود بايد يك واجب ديگر باشد يا معلول واجب ديگر ، در حالى كه ادلهء توحيد اين دو را باطل مىكند .\r\nو اولى نيز محال است چون مستلزم آن است كه معلول - به وجودى كه قائم به علت و متأخر از اوست - در علتى كه وجودش مستفيض از او است تأثيرگذارد بنابراين مختار بودن واجب تعالى در افعال خود منافات با ايجاب حق تعالى فعلى را كه از او صادر مىشود ندارد همان‌گونه كه ايجاب فعل از ناحيهء او با اختيارش منافاتى ندارد .\r\nشرح\r\nچون متكلمين گفتند خداوند فاعل مختار است و اختيار با الزام « 1 » و ايجابى كه بر علت تامه جهت تحقق معلول صورت مىگيرد منافات دارد ، مؤلف به معناى مختار بودن واجب تعالى در افعال اختياريش مىپردازند و مىگويند فاعليت اختيارى حق تعالى به اين معناست كه چيزى وراى ذات او وجود ندارد كه فعلى را بر او الزام كند ؛ زيرا اگر وجود مىداشت يا معلول او بود يا نبود اگر معلول او نبود يا بايد خود واجب الوجود ديگرى مىبود يا معلول واجب الوجود ديگر و چون ادلهء توحيد ، واجب را در يكى خلاصه كرد پس واجب الوجود ديگر و معلولى غير از معلول حق تعالى وجود ندارد تا بر حق تعالى در انجام فعلى الزامى به وجود آورد .\r\nو اگر آن چيزى كه معلول اوست بخواهد بر ذات واجب الزامى بر انجام فعل پديدآورد در حالى كه معلول ، وجودش قائم به حق و متأخر از اوست - و وجود قائم و متأخر نمىتواند تأثير در وجود مقوّم و متقدم بگذارد . مفادش آن است كه معلول در\r\n\r\n\r\n","description":"","footnote":"\r\n( 1 ) . چون گفتيم معلول وقتى موجود شد لازم و واجب است كه علت تامه‌اش موجود باشد\r\n","page_name":" 157 ","page_number":157},
  {"content":"\r\n\r\nعلتى كه از او وجود خود را مىستاند در افاضهء وجود خود تأثير گذارده‌است كه محال بودن اين معنا بديهى است زيرا معلول مرتبه‌اى متأخر و ضعيف‌تر از علت دارد .\r\nچگونه متأخر و ضعيف مىتواند در متقدم و قوى اثر بگذارد .\r\nبنابراين مختار بودن واجب تعالى منافاتى با حتميت و وجوب تحقق معلول‌هاى او ندارد . همان گونه كه وجوب تحقق معلول‌هاى او ، منافاتى با اختيارى بودن افعال او ندارد ؛ زيرا اين ايجاب و الزام از ناحيهء خود او كه علت تامه است مىباشد نه اين كه ايجابى بر او باشد تا سلب اختيار از او كند . به عبارت ديگر ايجاب و الزام از واجب تعالى است نه بر واجب تعالى .\r\n\r\nپاسخ به اشكال قديم بودن عالم\r\nمتن\r\nوأمّا حدوث العالم - بمعنى ما سوى الواجب - حدوثاً . . . زمانيّاً خارجاً من الزمان .\r\nترجمه\r\nو اما راجع به حدوث عالم - عالم به معناى آنچه غير از واجب الوجود است - آن هم حدوث زمانى ، ( بايد بگوييم كه ) معناى حدوث عالم به حدوث زمانى اين است كه عالم مسبوق به قطعه‌اى از زمان است كه آن قطعه خالى از عالم مىباشد . و در آن زمان جز واجب الوجود نيست و هنوز از عالم خبر و اثرى نيست ، در حالى كه طبيعت زمان طبيعت كمّى و ممكن الوجودى كه معلول واجب تعالى است مىباشد . پس خود زمان هم از جمله اجزاى عالم محسوب مىشود و معنا ندارد كه عالم - در حالى كه زمان از جمله اجزاى اوست - حادث زمانى بوده مسبوق به عدم زمانى باشد در حالى كه قبل از اين ، موجود زمانى كه خارج از زمان باشد قابل تصور نيست .\r\nشرح\r\nدر واقع اين فقره پاسخ به اشكال دوم متكلمين است ، متكلمين مىگويند اگر انفكاك علت تامه از معلول محال باشد لازم مىآيد اولًا كه معلول واجب هميشه\r\n\r\n","description":"","footnote":"","page_name":" 158 ","page_number":158},
  {"content":"\r\n\r\nهمراه واجب الوجود موجود باشد . و اين معيت ، معيت ضرورى و وجوبى است . و وجوب معلول موجب سلب اختيار فاعل مختار مىگردد . جواب داديم ، خير اين ايجاب ، ايجاب عن اللَّه است نه على اللَّه تا موجب سلب اختيار شود .\r\nوثانياً : اگر معلول لازم است هميشه همراه علت باشد و انفكاك آن ممكن نيست لازم است كه عالم قديم بوده حادث زمانى نباشد در حالى كه با برهان ، حدوث زمانى عالم به اثبات رسيده‌است .\r\nدر پاسخ به اين اشكال مىگوييم با توجه به اين كه مقصود شما از عالم همهء موجودات هستى اعم از مادى و مجرد و به عبارت ديگر ماسوى اللَّه است ، اگر عالم حادث زمانى باشد اين منجر به دو اشكال غير قابل دفع مىگردد ، يكى تناقض پيش مىآيد و ديگرى « تقدّم شىء على نفسه » .\r\nزيرا معناى حدوث زمانى عالم اين است كه عالم مسبوق به يك قطعه از زمان باشد كه در آن قطعهء زمانى ، عالم وجود نداشته و بعداً موجود شده‌است ، در حالى كه ما خود زمان را از اجزاىِ عالم انگاشتيم . چگونه زمانى كه خود يك طبيعت مقدارى و معلول واجب و داخل در عالم است مىتواند بر عالم سبقت گيرد و ملاك حدوث عالم گردد .\r\nاين همان تناقض محال است ؛ زيرا اگر زمان قبل از حدوث عالم وجود داشت ديگر معنا ندارد كه به عنوان يكى از اجزاى عالم ، حادث و موجود شود ؛ زيرا اگر يكى از اجزاى عالم حادث شود حدوثش به اين معنا خواهد بود كه قبلًا نبوده و همراه حدوث عالم حادث گرديده‌است ، در حالى كه ، فرض كرديم زمان قبل از حدوث عالم موجود بوده‌است . پس هم موجود بوده‌است و هم موجود نبوده‌است و اين تناقض است .\r\nدر همين حال ، اگر زمان حادث است و حدوث به معناى آن است كه در زمان قبل نبوده و در زمان بعد موجود شده ، پس وجودش در زمان قبل از حدوث « تقدّم شىء على نفسه است » اين محذور دوم است .\r\n\r\n","description":"","footnote":"","page_name":" 159 ","page_number":159},
  {"content":"\r\n\r\nحال كه پاسخ متكلمين داده‌شد اين سؤال باقى مىماند كه بالأخره عالم حادث است يا قديم ؟ در جواب مىگوييم عالم مجردات فوق زمان هستند و حدوث زمانى در آنها راه ندارد و نيز خلق اصل عالَم ماده ، حادث زمانى نيست ؛ زيرا زمان متأخر و معلول عالم ماده‌است و معنا ندارد چيزى كه متأخر از عالَم ماده‌است بر عالَم ماده تقدم يافته ملاك حدوث زمانى آن گردد .\r\nپس نحوهء حدوث ماده و زمانى كه از او پديد مىآيد حدوث ديگرى است كه در جاى خود بحث شده‌است . ميرداماد بر حدوث دهرى اصرار دارد . اما پديده‌هاى جديد پس از خلق اصل عالم ماده كه هر روز نو به نو مىرسد اينها همه حادث به حدوث زمانى هستند و مسبوق به زمان مىباشند .\r\n\r\nآيا زمان امر موهوم است ؟\r\nمتن\r\nوقد استشعر بعضهم بالإشكال ، فدفعه بدعوى . . . الحدوث الزمانيّ حقيقةً .\r\nترجمه\r\nبرخى به اشكال فوق توجه نموده ، اين گونه پاسخ داده‌اند كه زمان امر اعتبارى و وهمى است و موجوديتى ندارد . اين جواب مردود است ، زيرا ادعاى اين كه زمان امر اعتبارى و وهمى است خود اعترافى است به عدم حدوث زمانى حقيقتاً .\r\nشرح\r\nچون نظريهء حدوث زمانى عالم منجر به تناقض و « تقدّم شىء على نفسِه » مىشد برخى براى فرار از اين محذور گفته‌اند زمان كه حقيقت خارجى ندارد بلكه صرفاً يك امر موهوم و پندارى است . بنابراين اگر قائل به حدوث زمانى عالم شديم لازم نمىآيد كه زمان بر عالم - كه از جمله اجزاى آن زمان است - مقدم شود تا محذور تناقض و تقدم شىء على نفسه پيش آيد زيرا زمان يك امر وهمى و پندارى بيش نيست .\r\n\r\n","description":"","footnote":"","page_name":" 160 ","page_number":160},
  {"content":"\r\n\r\nمؤلف مىفرمايند اگر زمان يك امر اعتبارى و وهمى باشد نظريه حدوث زمانى عالم باطل خواهد بود ؛ چون در ادعاى حدوث عالم زمان نهفته است حال اگر زمان ، امر موهوم باشد ، حدوثى كه زمان در آن معتبر است نيز موهوم خواهد بود و ما اساساً حادث زمانى نخواهيم داشت . بنابراين وهمى بودن حقيقت زمان ، اساس ادعاى حادث زمانى بودن عالم را كه مدعاى ايشان است از بين مىبرد .\r\n\r\nدفع اشكال زمان به بيانى ديگر\r\nمتن\r\nوَدَفَعَ الإشكال بعضُهم بأنّ الزمان حقيقةٌ . . . اعترافاً ببطلان أصل الدعوى .\r\nترجمه\r\nبعضى ديگر اشكال را اين گونه دفع كرده‌اند كه زمان حقيقتى است كه از ذات واجب تعالى از حيث بقايش انتزاع مىشود .\r\nاين سخن مردود است ؛ به دليل آن كه لازمه‌اش تغير در ذات واجب تعالى است ؛ زيرا منتزع ( زمان ) عين منتزع منه ( واجب تعالى ) است و تغيير ذاتى زمان امر بديهى است .\r\nاز اين اشكال جواب گفته‌اند به اين كه مخالفت منتزع ، با منتزع منه از جهت عدم مطابقت آن دو جايز است .\r\nلكن اين جواب مردود است به اين كه تجويز مغايرت ميان منتزع و منتزع منه سفسطه است و با پذيرفتن اين حرف ، اساس علم به طور كلى فرو مىريزد . مضافاً به اين كه پذيرش اين جواب اعتراف به بطلان اصل ادعاست .\r\nشرح\r\nچون موهوم انگاشتن زمان حرفى بىاساس است و موجب بطلان ادعاى قبلى آنان مىشود ، توجيه ديگرى براى زمان آورده‌اند . گفته‌اند زمان امر وهمى نيست بلكه منتزع از ذات بارى تعالى است . و چون ذات اقدس او هميشه وجود داشته است پس\r\n\r\n","description":"","footnote":"","page_name":" 161 ","page_number":161},
  {"content":"\r\n\r\nزمان هم هميشه وجود داشته‌است . بر اين اساس عالَم به جز زمان حادث است ؛ به اين معنا كه در زمان‌هاى قبل ، عالم وجود نداشته و در زمان‌هاى بعد موجود شده‌است . با بيان فوق نظريهء حدوث زمانى عالم از اشكال قبلى مصون مىماند .\r\nدر پاسخ گفته شده : ذات اقدس الهى يك حقيقت ثابت است و معنا ندارد كه زمان را كه يك امر متغير بالذات است از اين امر ثابت انتزاع كنيم ؛ زيرا منتزَع ، عين منتزَع منه است . در جواب گفته‌اند : چه مانعى دارد كه منتزع با منتزعٌ منه مخالفت داشته‌باشد .\r\nمؤلف مىفرمايد : اگر مخالفت ميان آن دو جايز باشد سفسطه و هذيان گويى رخ مىنمايد و اساس دانش فرو مىريزد ؛ زيرا علوم ما بر گرفته و انتزاع شدهء از جهان خارج است . اگر قرار باشد ما موجود خارجى را كه در خارج سفيد است سياه ببينيم يا در خارج شيرين است ما شور بيابيم يا در خارج كوتاه است ما بلند ببينيم تمام علوم ما جهل مطلق خواهد بود و هيچ يك ما را به دنياى بيرون از ذهن راهنمايى نخواهند كرد .\r\nبنابراين انتزاع حقيقتى متغير مانند زمان از ذاتى ثابت مانند واجب تعالى امكان‌پذير نيست و چون بايد منتزع مطابق با منتزع منه باشد تجويز عدم مطابقت ، يك امر وهمى و يك سفسطه بيش نخواهد بود .\r\nبه علاوه اين كه اگر زمان متنزع از واجب تعالى است و به ازليت او ازلى و قديم است ديگر صحيح نيست كه بگوييم ماسوى اللَّه حادث است ؛ زيرا زمان از ماسوى اللَّه است در عين حال حادث هم نيست بلكه به ازليت حق ازلى است . پس ادعاى اين كه تمام ماسوى اللَّه حادث است ادعاى باطلى است .\r\n\r\nطرح ايراد و جواب آن\r\nمتن\r\nوأمّا قول القائل بجواز أن يختار الفاعل . . . إثبات الصانع ( تعالى ) .\r\n\r\n","description":"","footnote":"","page_name":" 162 ","page_number":162},
  {"content":"\r\n\r\nترجمه\r\nامام سخن كسى كه مىگويد جايز است كه فاعل مختار يكى از دو امر متساوى را بدون هيچ مرجح انتخاب كند و مثال مىزند به كسى كه از چنگ درنده‌اى مىگريزد ، در آن هنگام اگر دو طريق مساوى براى او ظهور كند يكى را بدون ( دليل و ) مُرجّح انتخاب مىكند . اين عقيده ناصحيح و بىدليل است .\r\nقبلًا برهان اقامه شد ممكنى كه نسبت او به وجود و عدم على السويه است در ترجح يكى از اين دو به مرجح نيازمند است .\r\nو ممكن است كسى بگويد مرجح همان فاعل به سبب اراده‌اش است ، مانند مثال كسى كه از درنده‌اى مىگريزد جوابش آن است كه بازگشت اين سخن به نظريه‌اى است كه چند سطر بعد خواهد آمد و بطلان آن بيان خواهد شد .\r\nاما مثال هارب از سبع ممنوع است ؛ زيرا در فرض مذكور در صورت تساوى راه‌ها ، هارب بر جاى خود مىايستد و هيچ تكان نمىخورد . مضافاً به اين كه اعتقاد به جواز ترجّح ممكن بدون مرجح موجب مسدود شدن راه اثبات صانع تعالى مىگردد .\r\nشرح\r\nبحث دربارهء اين موضوع بود كه انفكاك معلول از علت تامه و بالعكس جايز نيست . جمعى بر اين نظريه ايراد گرفتند و گفتند چنين نيست ، زيرا انسان علت تامه است و نسبت او به فعل يا ترك على السويه است و او مىتواند بدون هيچ جهت راجحى يكى از دو جانب فعل يا ترك را برگزيند . و مىتواند انسان به عنوان علت تامه وجود داشته باشد و هيچ فعلى از او سر نزند .\r\nپس اين كه شما مىگوييد انفكاك علت از معلول جايز نيست سخن صحيحى نيست ؛ زيرا وقتى انسان در عين آن كه علت تامه است نسبت مساوى به فعل يا ترك دارد و هيچ الزامى در انتخاب ندارد . پس عليت او همراه با ايجاب او به صدور فعل يا ترك نيست . او مىتواند علت تامهء فعل باشد و در عين حال فعل را انجام ندهد ، همان\r\n\r\n","description":"","footnote":"","page_name":" 163 ","page_number":163},
  {"content":"\r\n\r\nطور كه مىتواند علت تامهء ترك باشد و ترك را انجام ندهد . بنابراين انفكاك ميان علت تامه و معلول امر ممكن و جايزى است .\r\nبر اين بيان دو ايراد وارد است . يكى قبلًا گذشت و گفتيم انسان علت تامه براى فعل نيست ، بلكه علت ناقصه است و با انضمام ساير اجزاى علّى ، علت تامه مىگردد .\r\nايراد دوم مطلبى است كه اين فقره از كتاب متحمل بيان آن است . براى فهم ايراد ، ادعاى آنها را تقرير مىكنيم و سپس ايراد دوم را بيان كنيم .\r\nايشان مىگويند گاهى انسان كه علت تامه و فاعل مختار است نسبت به دو امر مساوى حال يكسان و على السويه‌اى دارد . در عين حال يكى از دو امر مساوى را بدون وجود هيچ دليل و مرجّحى انتخاب مىكند . مانند كسى كه مخير به نوشيدن يكى از دو ليوان آب يا خوردن يكى از دو قرص نان يا فرار كردن از يكى از دو راه است . و در عين حال كه نسبت به هر دو حالت يكسانى دارد يكى را انتخاب مىكند . از اين جا معلوم مىشود كه علت تامه نسبت به فعل كه معلول است ايجاب و الزامى ندارد . اگر مىداشت معنا نداشت مخير ميان هر دو باشد و معنا نداشت كه هر كدام را كه خود مىخواهد انتخاب كند .\r\nبنابراين با تحقق علت تامه ميان وى و معلول ايجاب و الزام بر قرار نمىشود و از اين رهگذار انفكاك ميان آن دو ممكن است .\r\nدر پاسخ مىگوييم : انتخاب ، امر ممكنى است كه نسبت به فعل يا ترك حالت يكسانى دارد . پس بدون وجود مرجح محال است كه انتخاب صورت گيرد ، همان گونه كه يكى از دو امر مساوى بدون مرجح محال است . هرگز ممكن نيست كه انسان به هنگام تخيير ميان شرب آب اين يا آن ليوان بدون انگيزه گرچه آن انگيزه پنهان و مجهول باشد به شرب يكى از دو ليوان آب اقدام نمايد . قطعاً انگيزه‌اى براى انتخاب يكى از دو طرف وجود دارد . لكن در بسيارى از موارد انگيزه بر او پنهان است يا خود\r\n\r\n","description":"","footnote":"","page_name":" 164 ","page_number":164},
  {"content":"\r\n\r\nداعى بر شناسايى آن ندارد يا مورد از موارد زودگذر و سريعى است كه معمولًا انسان‌ها در آن تأمل نمىكنند .\r\nاما اين بدان معنا نيست كه هيچ انگيزه‌اى در انتخاب يكى از دو طرف مساوى وجود ندارد ؛ زيرا اگر در موضع ترديد هيچ مرجحى وجود نداشته باشد انسان بين دو راهى مىماند و هيچ كدام را انتخاب نمىكند .\r\nما در فصل اول از همين مرحله گفتيم محال است كه ممكن متساوى الطرفين خود به خود به يكى از دو جانب ترجح يابد . اگر ترجح بدون مرجح ممكن باشد عالم ممكنات بدون مرجح خود به خود به جانب وجود ميل پيدا مىكند و موجود مىشود و به صانع جهت ايجاد آنها نيازى نبود . راه اثبات صانع هم بسته مىشد ؛ زيرا يكى از طرق اثبات صانع اين بود كه چون نظام ممكنات نسبت به وجود و عدم على السويه هستند در ترجح نسبت به جانب وجود به مرجحى ( كه خود ممكن الوجود نباشد ) نيازمندند كه آن مرجح ذات صانع هستى است . حال اگر ترجح بلا مرجح جايز باشد ديگر اثبات صانع از اين طريق منسد مىگردد چون ممكنات خود به خود مىتوانند موجود شوند ، بدون آن كه صانعى داشته باشند .\r\nاز مجموع جواب نتيجه مىگيريم صحيح نيست كه انسان در آنِ واحد نسبت به دو امر مساوى عليت تامه داشته باشد تا گفته شود كه انسان در انتخاب هر كدام كه بخواهد ايجاب و الزامى ندارد . و چون ميان علت تامه و فعل او ايجاب و الزامى نيست پس انفكاك علت از معلول خود جايز است .\r\nحال اگر كسى بگويد انسان به تنهايى مرجح براى انتخاب يكى از دو امر متساوى نيست بلكه انسان به ضميمهء اراده‌اش مرجح براى انتخاب يكى از دو امر مساوى است اين نظريه‌اى است كه به زودى بطلان آن آشكار خواهد گشت .\r\n\r\n","description":"","footnote":"","page_name":" 165 ","page_number":165},
  {"content":"\r\n\r\n\r\nآيا اراده مىتواند مرجح حدوث عالم باشد ؟\r\nمتن\r\nوأمّا قول القائل : « إنّ الارادة مرجّحة بذاتها . . . حتّى يترجّح بها فعلٌ .\r\nترجمه\r\nاما سخن كسى كه مىگويد اراده ذاتاً مرجح است و به سبب آن يكى از افعال متساوى متعين مىگردد و با وجود آن نيازى به مرجح ديگر نيست ، مردود است ؛ زيرا اگر اراده ، فعل را ترجيح دهد قطعاً ترجح آن فعل به سبب تعلق اراده به آن است . لكن سخن در اين است كه اصل تعلق اراده به يكى از امورى كه از هر جهت مساوى هستند محال است .\r\nو ادعاى اين كه خاصيت اراده ترجيح يكى از امور متساوى الجهات است بىفايده است ؛ زيرا اراده خود يك صفت نفسانى علمى است . و تحققى براى آن متصور نيست . مگر آن كه اضافه شود به متعلقى كه علمِ سابق بر اراده ، آن را رجحان بخشيده است . بنابراين تا علم سابق متعلق اراده را ترجيح ندهد اصلًا اراده‌اى متحقق نمىشود تا به سبب آن فعل رجحان يابد .\r\nشرح\r\nكسانى كه پنداشتند عالم حادث زمانى است با اين سؤال مواجه هستند كه با وجود علت تامه كه ذات اقدس الهى است چرا عالم در زمان قبل حادث نشد و در زمان بعد حادث شد ؟ به عبارت ديگر مرجح حدوث عالم در مقطع خاصى از زمان خود چه بود ؟\r\nآنان جواب‌هاى گوناگونى داده‌اند . يكى از آن جواب‌ها اين است كه ارادهء او مرجح حدوث عالم است . لكن اين جواب درست نيست ؛ زيرا اراده وقتى به انجام فعلى تعلق مىگيرد كه قبلًا علمِ فاعل به رجحان آن فعل تعلق گرفته باشد . پس تا علم ، يكى از امور متساوى الجهات را ترجيح ندهد اراده بر انجام آن حاصل نمىشود . بنابراين چگونه اراده خود به تنهايى مىتواند مرجح حدوث عالم گردد در حالى كه قبل از آن ، علم سابق بر اراده ، ملاك رجحان حادث گرديده‌است .\r\n\r\n","description":"","footnote":"","page_name":" 166 ","page_number":166},
  {"content":"\r\n\r\n\r\nآيا علم به امكان عالَم مىتوان مُرَجح حدوث عالَم باشد ؟\r\nمتن\r\nوأمّا قول من قال : « إنّه تعالى . . . بمراتب فلا يكون مرجّحاً .\r\nترجمه\r\nاما كسى كه مىگويد : « خداوند متعال عالم به همه معلومات است او آنچه را واقع شدنى بداند انجام مىدهد و آنچه را واقع شدنى نداند انجام نمىدهد به عبارت ديگر آنچه را ممكن بداند موجود مىكند بر خلاف آنهايى كه محال هستند » سخن او مردود است ؛ زيرا امكان لازمهء ماهيت و ماهيت در انتزاع خود متوقف بر تحقق وجود و وجودش متوقف بر ترجيح مرجح است . پس علم به امكان چندين مرتبه متأخر از مرجح است . از اين رو نمىتواند مرجح باشد .\r\nشرح\r\nتوجيه دوم آن است كه خداوند ، عالِم به حقايق امكانى است و آنها را از مفاهيم محال باز مىشناسد آنهايى كه امكان وجود دارند وجود مىبخشد و آنهايى كه امكان وجود ندارند موجود نمىكند . بنابراين در حقيقت ، مرجح وجود عالم ممكنات ، همان امكان موجود شدن آنها مىباشد كه به آنها مجال موجود شدن را مىدهد .\r\nاين توجيه هم كلام نادرستى است ؛ زيرا امكانِ ماهيت ، متأخر از خود ماهيت و لازمهء آن است و ماهيت از وجودى كه از او ماهيت انتزاع مىشود متأخر است و وجود هر چيز از مرجحى كه او را به وجود آورده متأخر است . از اين رو علم به امكان هم چندين مرتبه از مرجح متأخر خواهد بود . حال اگر علم به امكان مرجح باشد لازمه‌اش آن است كه او به عنوان علت بر نفس خويش به چند مرتبه تقدم جسته باشد كه اين محال است ؛ زيرا شأن ذاتى او تأخر است و تقدم او عقلًا به عنوان عامل رجحان ناممكن است .\r\n\r\n","description":"","footnote":"","page_name":" 167 ","page_number":167},
  {"content":"\r\n\r\n\r\nآيا مصلحت افعال مىتواند مرجح حدوث عالم باشد ؟\r\nمتن\r\nوأمّا قول من قال : « إنّ أفعاله ( تعالى ) . . . لامرجّح له سواه .\r\nترجمه\r\nاما كلام كسى كه مىگويد : « افعال خداوند متعال خالى از مصالح نيست گرچه ما علم به آنها نداريم . از اين رو آنچه از افعال ، صاحب مصلحتى است كه اگر آن را در وقت خود به جا نياورد آن مصلحت فوت مىگردد آن را تا وقت خاص به خود به تأخير مىاندازد » ، سخن نادرستى است ؛ زيرا علاوه بر ورود اشكالى كه بر نظريهء سابق بود اشكال ديگرى وارد است و آن اين است كه مصلحت مفروضى كه براى هر فعلى از افعال اوست و مرتبط با وقت خاصى مىباشد به هر شكل تصور شود خود داراى ماهيت ممكن است ، نه واجب الوجود است و نه ممتنع . بنابراين مصالح و افعالى كه صاحب مصالح هستند فعل خداوند متعال هستند و از قلمرو ممكنات خارج نيستند و از علت تامه‌اى كه مرجح وجود آنان باشد بىنياز نمىباشند . و وراى ممكن چيزى مگر ذات واجب تعالى نيست . پس او علت تامه‌اى است كه ايجاب مىكند مجموع فعل خود را و به جز او مرجحى وجود ندارد .\r\nشرح\r\nجمع ديگرى در پاسخ به اين سؤال كه مرجح حدوث عالم در فلان وقت چه بوده در حالى كه علت تامه قبلًا تحقق داشته پس چرا در ديگر اوقات ، فعل ، موجود نشده‌است مىگويند هر فعلى مقرون به مصلحتى است كه براى وصول به آن مصلحت بايد فعل را در وقت خاصى انجام داد نه قبل از آن و نه بعد از آن و همين مرجح حدوث و تحقق فعل در وقتى دون وقت ديگر مىشود .\r\nمؤلف در پاسخ مىفرمايند : بر اين كلام دو ايراد وارد است ، يكى همان ايرادى است كه بر نظريهء پيشين كه علم را مرجح حدوث مىدانست وارد بود و آن عبارت از\r\n\r\n","description":"","footnote":"","page_name":" 168 ","page_number":168},
  {"content":"\r\n\r\nاين است كه مصلحت فعل متأخر از وجود خود فعل است ؛ زيرا فاعل ، فعل را به وجود مىآورد تا به مصلحت مورد نظر برسد .\r\nمثلًا معلم شاگردى را كه در انجام تكاليف خود كوتاهى كرده نصيحت مىكند تا اين كه در امتحان مردود نشود . پس فعل معلم كه موعظهء شاگرد باشد به جهت مصلحت قبول شدن در امتحان است . اين موعظه بايد قبل از شروع امتحان باشد تا مصلحت فوت نشود . و پس از امتحان ، زمان نصيحت گذشته و موعظه بىثمر است .\r\nحال كه مصلحت متأخر از وجود فعل گشت اگر مصلحت بخواهد مرجح حدوث فعل گردد بايد از جايگاه خود به جلو حركت كند تا بتواند علت وجود فعل گردد و اين محال است ؛ زيرا تأخر ، ذاتى آن است و نمىتواند به جلو باز آيد و « تقدّم الشىء على نفسه » امر ناممكنى است .\r\nاشكال ديگر اين نظريه آن است كه مصلحت همچون فعلى كه مصلحت دارد يك ماهيت امكانى دارد و در قلمرو ممكنات مىباشد و او هم چون بقيهء ممكنات خود نيازمند علت تامه است تا او را به وجود آورد . پس چگونه مىتواند خود ، بذاته مرجح حدوث عالم باشد . نتيجه مىگيريم كه ذات خداوند متعال علت تامه هستى است و اوست كه مرجح وجود عالم مىباشد ، و مرجحى به جز ذات او نيست نه اراده و نه علم به مصالح افعال هيچ كدام براى مرجحيت صلاحيت ندارند .\r\n\r\nمنافاتى ميان عليّت واجب تعالى و عليّت اجزاى عالم نيست\r\nمتن\r\nنعم لمّا كان العالم مركّباً ذا أجزاءٍ لبعضها . . . وهو الواجب ( عزّ اسمه ) .\r\nترجمه\r\nآرى ، چون كه عالم مركبى است صاحب اجزاء و اجزاء آن با يك‌ديگر نسبت وجودى دارند در موقف ترجيح جايز است كه بعضى بر بعض ديگر متوقف باشد ( مانند توقف معلول بر علت ) . لكن همه\r\n\r\n","description":"","footnote":"","page_name":" 169 ","page_number":169},
  {"content":"\r\n\r\nاجزاى عالم به سبب واحدى كه جز او سبب و مرجحى نيست كه همان واجب عز اسمه باشد ، منتهى مىشوند .\r\nشرح\r\nاين‌كه مىگوييم علت تامه و مرجح همهء هستى ذات واجب الوجود است منافات ندارد با اين كه ميان اجزاى خود عالم رابطهء علّى و معلولى موجود باشد و بعضى بر بعضى ديگر متوقف باشند بديهى است . كه نظام جهان نظام علت و معلول است و هر معلولى متوقف بر علت خود مىباشد و تا علت آن موجود نباشد معلول آن نمىتواند موجود شود . بنابراين رجحان وجود معلول متوقف بر وجود علت خود مىباشد .\r\nلكن اين سخن معارض با مطلب قبلى كه مجموع نظام هستى معلول علت تامه كه ذات واجب الوجود است نيست و ذات همان يك علت است كه مرجح عالم هستى شده‌است .\r\nبنابراين گاهى ما نظر به اجزاى جهان مركب داريم در اين ملاحظه بعضى را علت تامهء بعضى و مرجح آن مىيابيم . اين حكم بر تمام اجزاى جهان جارى مىشود .\r\nلكن گاهى نظر به مجموع عالم داريم . در اين جا عالم را به منزلهء يك معلول مىبينيم كه براى آن بيش از يك علت تامه كه همان ذات واجب الوجود است نمىيابيم و همو مرجح خلق عالم است .\r\n\r\nارادهء فعلى هم علت حدوث عالم نيست\r\nمتن\r\nفقد تحصّل من جميع ما تقدّم أنّ المعلول يجب . . . وجود أحد الممكنات ، هذا .\r\nترجمه\r\nاز آنچه گذشت نتيجه حاصل مىشود كه معلول به هنگام وجود علت تامهء خود وجودى ، واجب مىيابد . و برخى از كسانى كه چاره‌اى از ايجاب علت تامه براى معلول خود نيافته‌اند گفته‌اند علتِ\r\n\r\n","description":"","footnote":"","page_name":" 170 ","page_number":170},
  {"content":"\r\n\r\nعالم ، ارادهء واجب است نه خود ذات او . و اين نظريه كم ارزش‌ترين نظريه‌ها در اين مبحث است ؛ زيرا مراد از ارادهء واجب اگر ارادهء ذاتى است او همان عين ذات است و اعتقاد به عليت اراده عين اعتقاد به عليت ذات اوست . در حالى كه خصم بين عليت اراده و عليت ذات فرق گذارده اولى را مىپذيرند و دومى را رد مىكنند .\r\nو اگر مقصود از اراده ، ارادهء فعلى باشد كه از صفات فعل و خارج از ذات واجب است او يكى از ممكنات است كه جداى از عالم است . در اين صورت از اراده يكى از ممكنات استنتاج مىشود .\r\nشرح\r\nبرخى از متكلمان كه از پذيرش ضرورت وجود معلول از طرف وجود علت تامه ، چاره‌اى نيافته‌اند گفته‌اند : علت عالم ، ذات واجب نيست بلكه ارادهء اوست . ايشان تصور كرده‌اند كه اگر ارادهء واجب را مرجح حدوث عالم بدانند نه ذات واجب را ، هم با ادعاى فلاسفه كه وجود معلول را قرين وجود علت تامه مىدانند و جدايى اين دو را جايز نمىشمرند همراهى كرده‌اند و هم براى حدوث عالم مرجحى به نام اراده يافته‌اند و ديگر مجبور نيستند كه از نظريهء حدوث عالم دست بردارند .\r\nمؤلف حكيم رحمه الله بر نظريهء ايشان اشكال كرده كه مقصود شما از اراده چيست ؟ اگر همان ارادهء ذاتى است آن همان عين ذات است و اعتقاد به عليت اراده همان اعتقاد به عليت ذات مىشود . در اين صورت نظريهء شما مانند نظريه فلاسفه مىگردد كه خود ذات را علت تامهء هستى معرفى مىكنند . در اين جا ارائه كنندگان اين نظريه عليت اراده را مىپذيرند اما اين را كه اين اراده عين ذات است و عليت او با عليت ذات برابر است نمىپذيرند .\r\nو اگر مراد از اراده ، ارادهء فعلى است به اين معنا كه تحقق موجودات همان نفس ارادهء الهى است به عبارت ديگر موجودات خارجى برابر با ارادهء حق تعالى مىگردند .\r\nدر اين صورت ، اراده خارج از ذات واجب الوجود گشته و يكى از ممكنات مىگردد ؛ زيرا او منتزع از مقام فعل و متأخر از ذات واجب مىگردد . لكن چون او بر حسب\r\n\r\n","description":"","footnote":"","page_name":" 171 ","page_number":171},
  {"content":"\r\n\r\nفرض ، علت عالم است و علت بيرون از معلول است جدا و وراى عالم قرار مىگيرد .\r\nدر حقيقت از عليت اراده به اين معنا عليت يكى از ممكنات را نتيجه مىگيريم .\r\nدر اين صورت مىگوييم اين اراده‌اى كه بر حسب ادعاى شما علت عالم است خود ممكنى از ممكنات است و به علت تامه‌اى نياز دارد تا او را موجود كند . و علت تامهء او در حقيقت ، علت تامهء براى عالم است ، نه آن كه اراده ، علتِ عالم باشد . بر اين اساس اعتقاد به عليت اراده ، جداى از ذات واجب تعالى ، ادعاى نادرستى خواهد بود .\r\n\r\nوجوب وجود علت به هنگام وجود معلول\r\nمتن\r\nوأمّا مسألة وجوب وجود العّلة عند وجود . . . وجود المعلول بلا علّة .\r\nترجمه\r\nاما اين كه واجب است وجود علت به هنگام وجود معلول ، اين بدان جهت است كه اگر علت با وجود معلول واجب الوجود نباشد طبعاً ممكن الوجود خواهد بود ؛ زيرا فرض امتناع علت به كمترين توجه مرتفع است . و چون علت ممكن الوجود است عدم آن جايز خواهد بود اين در حالى است كه معلول موجودى است قائم به آن و لازمهء جواز عدم علت آن است كه وجود معلول بدون علت باشد .\r\nشرح\r\nتا به اين جا بحث دربارهء وجوب وجود معلول با فرض وجود علت آن بود . از اين جا به بعد بحث دربارهء وجوب وجود علت با فرض وجود معلول آن بحث مىشود .\r\nمىگويند اگر علت با وجود معلول ، واجب الوجود نباشد معنايش آن است كه جايز الوجود است ؛ چون فرض ديگرى مانند امتناعِ وجودِ علت به كمترين تأملى مرتفع است ؛ زيرا علت ممتنع چگونه مىتواند وجود معلول را سبب شود . حال كه علت جايز الوجود شد پس عدم او هم ممكن و معقول خواهد بود . اين جا سؤال اين است كه در صورت معدوم بودن علت چگونه معلول كه وجودش قائم به علت است\r\n\r\n","description":"","footnote":"","page_name":" 172 ","page_number":172},
  {"content":"\r\n\r\nمتحقق خواهد گشت . وجود معلول وجود رابط است و قيام او به علت ، ذاتى آن است بنابراين وجود معلول بدون علت محال است چون مستلزم آن است كه وجود رابط بدون مقوم آن كه علت اوست محقق گشته باشد .\r\n\r\nاشكال در اصل فوق و جواب آن\r\nمتن\r\nفإن قلت : المعلول محتاج إلى العلّة حدوثاً لا بقاءً . . . غير قائم بها ، وهذا خلف .\r\nترجمه\r\nاگر اشكال شود كه معلول در حدوث خود به علت محتاج است نه در بقا ، بنابراين جايز است كه علت بعد از حدوث معلول ، معدوم گردد و معلول به حال خود باقى بماند .\r\nدر پاسخ مىگوييم اين اشكال مبنى بر نظريهء قومى است كه مىگويند حاجت معلول به علت در ناحيه حدوث آن است نه در ناحيهء بقا . بر اساس اين نظريه وقتى معلول ، به ايجاد علت حادث گشت حاجت آن به علت هم تمام مىگردد . ايشان مثال زده‌اند به ساختمان و بنّا ؛ زيرا بنّا علت ساختمان است . وقتى بنّا ساختمان را ساخت و ساختمان بر پايه‌هاى خود استوار گشت ديگر نيازى به بنّا نيست و عدم او زيان به حالش ندارد .\r\nاين اشكال مردود است ؛ زيرا حاجت معلول به علت خصوصيت لازم ماهيت است كه از همان امكان ماهيت در تلبس به وجود يا عدم سرچشمه مىگيرد . امكان براى ماهيت در حالت بقا محفوظ است ، همانطور كه در حال حدوث محفوظ است . بنابراين علت ، همانطور كه گذشت « 1 » در وقت حدوث معلول بايد با معلول باشد حين البقاء هم بايد با آن باشد .\r\nشرح\r\nاين اشكال از متكلمين است كه مىگويند نياز معلول به علت در وقت حدوث آن\r\n\r\n\r\n","description":"","footnote":"\r\n( 1 ) . در فصل اول از همين مرحله\r\n","page_name":" 173 ","page_number":173},
  {"content":"\r\n\r\nاست . اما همين كه حادث شد ديگر به علت احتياجى ندارد . لذا انعدام علت ، زيانى به وجود معلول و استمرار آن نمىرساند .\r\nبه عنوان نمونه به ساختمان و بنّايى كه حسب فرض ايشان علت آن است مثال مىزنند . ساختمان پس از بنّا مىتواند صدها سال باقى بماند در حالى كه علت آن از ميان رفته است .\r\nاز نظر فلاسفه اين اشكال به دو دليل مردود است . اول اين كه ملاك نيازمندى ممكن به علت امكان ماهوى آن است . به عبارت ديگر چون ماهيت ، ممكن الوجود است به علت نيازمند است و اين صفت پيوسته و دايم ملازم ماهيت است . حتى ماهيت پس از آن كه موجود شد باز موجود ممكن است و امكان او همان‌طور كه حين الحدوث آن را به علت وابسته مىكرد در حين بقا نيز آن را به علت وابسته مىكند .\r\nو ثانياً چون وجود معلول در مقايسه با علت خود ، وجود رابط است و وجود رابط هيچ استقلالى از خود ندارد دايماً قائم به علت خود است . از اين رو با فرضِ عدمِ علت اگر بتواند به حيات خود ادامه دهد مفادش آن است كه از اين پس وجود رابط ، وجود مستقل و قائم به ذات خود گرديده است و ديگر قائم به غير و رابط نيست . در حالى كه معلول هميشه در مقايسهء با علت ، وجود رابط و غير مستقل هست و از اين شأن جدا نمىگردد . قبول مطلب خصم خلاف اصل و فرضى است كه پذيرفته‌ايم .\r\n\r\nبرهانى ديگر بر اين كه حدوث نمىتواند ملاك حاجت باشد\r\nمتن\r\nبرهانٌ آخر . قال في الأسفار : « وهذا - يعني . . . زائدة على ما ذكرت » .\r\nترجمه\r\nبرهانى ديگر . صدرالمتألهين در اسفار مىگويد :\r\n« اين - يعنى اين كه علت حاجت به علت حدوث باشد - نيز باطل است ؛ زيرا وقتى ما\r\n\r\n","description":"","footnote":"","page_name":" 174 ","page_number":174},
  {"content":"\r\n\r\nحدوث را به عدم سابق و وجود لاحق و اين كه آن وجود لزوماً بعد از عدم باشد ، تحليل مىبريم و از علت احتياج به فاعل تفحص مىكنيم كه آيا يكى از اين سه امر فوق است يا يك چيز چهارمى كه مغاير با اينها باشد ، مىبينيم كه هيچ يك از اقسام سه گانه نيستند ، فقط مىماند قسم چهارم .\r\nاما عدم سابق بدان جهت كه نفى محض است نمىتواند صالح براى عليت باشد . و اما وجود - چون كه خود محتاج به ايجاد است ايجادى كه مسبوق به احتياج به وجود است ، احتياج به وجودى كه خود متوقف بر علت حاجت به وجود است - اگر بخواهد خود علت وجود باشد لازم مىآيد توقف شي بر نفس خويش به چندين مرتبه .\r\nو اما حدوث ، او نيز بدان سبب كه محتاج به وجود است ، ( نمىتواند ملاك حاجت معلول به علت باشد ) چون حدوث كيفيت و صفت وجود است . و دانستى كه وجود به چندين مرتبه محتاج به علت احتياج است ، حال اگر حدوث ، علت حاجت باشد بر نفس خويش به چند مرتبه تقدم يافته است .\r\nبنابراين علت احتياج چيزى غير از اينهاست كه ذكر شد . « 1 »\r\nشرح\r\nما براى آن كه اثبات كنيم ملاك نيازمندى ممكنات به واجب تعالى حدوث زمانى آنها نيست ، بلكه امكان ماهوى آنان مىباشد به تحليل معناى حدوث مىپردازيم و ملاحظه مىكنيم كه حدوثِ يك حادث ( كه عبارت است از مسبوقيت وجود آن به عدم آن ) از سه جزء تحليلى تشكيل يافته‌است . اول : عدمِ سابق كه حادث در آن ظرف موجود نبوده‌است . دوم وجود لاحق كه حادث در اين مقطع موجود شده‌است . سوم لزوم تأخر اين وجود از عدم سابق . ( اشكال نشود كه اين جزء سوم از وجود لاحق استفاده مىشود ؛ زيرا در پاسخ گفته مىشود جزء دوم همان « وجود من حيث هو وجود » است لكن براى اين كه به آن با لفظى اشاره كنند لفظ لا حق را مىآورند ، اما تا\r\n\r\n\r\n","description":"","footnote":"\r\n( 1 ) . اسفار ، ج 2 ، ص 203\r\n","page_name":" 175 ","page_number":175},
  {"content":"\r\n\r\nجزء سوم كه لزوم تأخير وجود بعد از عدم است ، نيايد روشن نمىشود كه در حدوث ، لا حق بودن وجود پس از عدم الزامى است يا نيست ) .\r\nآن‌گاه يكايك اين سه جزء تحليلى را مورد مُداقّه قرار مىدهيم ، ملاحظه مىكنيم كه عدم سابق به دليل آن كه نفى و سلب محض است صالح براى اين نيست كه ملاك نيازمندى ممكن به واجب باشد .\r\nوجود هم به دليل آن كه متأخر از ايجاد و ايجاد نيز متأخر از احتياج به وجود و احتياج به وجود ، متأخر از علت احتياج به وجود است نمىتواند ملاك نيازمندى قرار بگيرد ؛ زيرا اگر آن ، علت حاجت ممكن به واجب را تشكيل دهد به حكم آن كه علت بايد وجوداً تقدم بر معلول داشته‌باشد بايد بر خويش چندين مرتبه تقدم جويد و در مرتبهء پيش از خود قرار بگيرد تا بتواند علت وجود قرار بگيرد . در اين صورت « تقدّم شىء على نفسه » كه محال است رخ مىنمايد . چگونه مىتواند وجودى كه از ايجاد و از احتياج به وجود و از علت حاجت به وجود متأخر است علت و سابق بر همهء اين مراتب گردد .\r\nو اما جزء سوم كه لزوم تأخر وجود بعد از عدم باشد نيز نمىتواند ملاك نيازمندى باشد ، زيرا حدوث صفت و كيفيتى براى وجود است . وقتى وجود نتوانست علت حاجت‌مندى باشد ، حدوثى كه كيفيت و متأخر از آن است به طريق اولى نخواهد توانست ملاك حاجت‌مندى قرار گيرد ؛ زيرا يك مرتبه از وجود متأخرتر است .\r\nپس محذور لزوم تأخر وجود بعد از عدم ، در علت قرار گرفتن از وجود بيشتر است ، زيرا يك مرتبه بيشتر از آنچه وجود بر نفس خويش تقدم يافت بايد بر خود مقدم گردد . و همانطور كه گذشت اين « تقدم الشىء على نفسه » و محال است .\r\nنتيجه مىگيريم كه حدوث يا به عبارت ديگر وجود بعد از عدم نيز نمىتواند ملاك نيازمندى باشد . از اين جا معلول مىشود ملاك نيازمندى چيز ديگرى است ( كه همان امكان ماهوى باشد ) .\r\n\r\n","description":"","footnote":"","page_name":" 176 ","page_number":176},
  {"content":"\r\n\r\n\r\nآيا شرط صحت فعل ، مسبوقيت آن به عدم است ؟\r\nمتن\r\nوقد اندفعت بما تقدّم مزعَمَةٌ اخرى لبعضهم . . . المعلول عند وجود العلّة .\r\nترجمه\r\nبا بيانات گذشته پندار غلط ديگرى مندفع مىشود و آن عبارت از اين است كه از جملهء شرايط صحت صدور فعل ، مسبوقيت آن به عدم است . مراد ايشان از سبق ، سبق زمانى است . حاصل ادعا اين است كه معلول به عنوان اين كه فعل علت خود است بايد حادث زمانى باشد . بر اين ادعا چنين تعليل كرده‌اند كه دايمى بودن وجود معلول ، با حاجت‌مندى او سازگار نيست . لازمهء ادعا اين است كه با وجود علت تامه ، معلول مىتواند وجود نداشته باشد .\r\nشرح\r\nپيش از اين نيز به مطلب فوق اشاره شد . فرق اين نظريه با نظريهء قبلى در مورد ملاك نيازمندى معلول به علت اين است كه نظريهء قبلى ملاك نيازمندى را حدوث مىدانست اما اين نظريه ملاك نيازمندى را امكان به شرط حدوث مىداند . در هر حال هر دو نظريه در اين جهت اشتراك دارند كه صدور فعل از علت به شرطى صحيح است كه آن فعل قبلًا موجود نباشد ؛ زيرا اگر آن قبلًا و براى هميشه وجود داشته‌است در موجوديت خود ديگر به علت نياز ندارد تا علت به آن موجوديت بخشد . بر اين اساس چون معلول الزاماً بايد حادث باشد فرض تحقق علت تامهء او در حالى كه معلولش نيامده و بعداً خواهد آمد فرض ممكنى خواهد بود و اين ، قاعدهء « لزوم وجود معلول همراه وجود علت » را نقض مىنمايد .\r\n\r\nپاسخ به اين ادعا كه شرط صحت فعل ، مسبوقيت آن به عدم است\r\nمتن\r\nوجه الأندفاع : أنّ علّة الحاجة إلى العلّة . . . وقد تقدّمت جهات فساده .\r\n\r\n","description":"","footnote":"","page_name":" 177 ","page_number":177},
  {"content":"\r\n\r\nترجمه\r\nوجه دفع بيان فوق اين است كه علتِ حاجت به علت ، امكانى مىباشد كه لازمهء ماهيت است . و ماهيت هم پيوسته همراه معلول است به هر شكل كه وجود داشته‌باشد و از اين جهت فرقى بين وجود دايم و غير دايم نيست .\r\nعلاوه بر آن كه وجود معلول نسبت به علت خود هميشه رابط بوده قائم به او و غير مستقل از اوست و ( چيزى كه چنين است ) ممتنع است كه بىنياز از مستقلى گردد كه به او قائم است . خواه وجود او دايم باشد يا منقطع . مضافاً به اين كه لازمهء ادعاى فوق خروج زمان از قلمرو ممكنات است و از پيش فساد اين لازمه بيان شد . « 1 »\r\nشرح\r\nدر پاسخ به نظريهء فوق دو جواب مىدهند ، اولًا همانطور كه قبلًا هم بيان شد ملاك نيازمندى موجود به علت امكان ماهوى آن است كه هميشه همراه ماهيت است به اين معنا كه ماهيت از خود هيچ ندارد نه وجود را و نه عدم را . اگر بخواهد موجود شود بايد ديگرى به او وجود ببخشد ، پس او در موجوديت خود دست نياز به سوى علت دارد و اين ملاك هميشه همراه ماهيت است حتى در زمان موجوديت آن ؛ زيرا در حين موجوديت ، ماهيت باز هم از خود وجود ندارد بلكه فى نفسه در حد استواى بين وجود و عدم است . بنابراين ملاك نيازمندى حدوثاً و بقاءً با ماهيت همراه است .\r\nجواب ديگر اين كه نسبت معلول به علت خود نسبت رابط به مستقل است . حال اگر معلول پس از موجوديت ، ديگر نيازى به علت خود نداشته‌باشد مفادش آن است كه وجود رابط از رابط بودن خود دست برداشته و مستقل گرديده‌است . و اين محال است ؛ زيرا رابط بودن ، ذاتى هر معلولى نسبت به علت خود است و ذاتى از حيثيات ذاتى خود جدا نمىگردد .\r\n\r\n\r\n","description":"","footnote":"\r\n( 1 ) . در فصل ششم از مرحلهء چهارم و در اين فصل\r\n","page_name":" 178 ","page_number":178},
  {"content":"\r\n\r\nمضافاً به اين كه اگر ملاك نيازمندى را حدوث پنداشتيم و مقصود از حدوث ، حدوث زمانى بود و آن را شرط صحت صدور فعل از فاعل دانستيم لازمهء اين سخن اين است كه زمان از افق ممكنات به عنوان ظرف تحقق آنها بيرون باشد تا به ملاك تحقق در آن عالَم ، حادث زمانى گردد .\r\nاگر زمان بخواهد بيرون از ممكنات باشد دو اشكال پديد مىآيد . يكى اين كه بايد قديم و واجب باشد و فرض تعدد قديم و واجب حتى از نظر قائلين به اين نظريه باطل است . و ثانياً « تقدّم شىء على نفسه » پيش مىآيد ؛ زيرا زمان به حكم آن كه متأخر از اجرام فلكى و حركت آنهاست متأخر از عالم است و به حكم آن كه بر همهء عالم ممكنات سبقت دارد زيرا ممكنات بر حسب فرض در زمانى نبوده‌اند و بعداً موجود شده‌اند پس مقدم بر تمام ممكنات مىباشد . پس زمان در عين تأخر ، مقدم نيز مىباشد . و اين محال است . و به عبارت ديگر « الزمان سابقٌ و ليس بسابقٍ . » كه اين تناقض است .\r\n\r\n","description":"","footnote":"","page_name":" 179 ","page_number":179},
  {"content":"\r\n\r\nبه پرسش‌هاى زير پاسخ دهيد\r\n1 . چرا با وجود علت تامه ، وجود معلول واجب است ؟\r\n2 . اشكال بر « لزوم معيت وجود علت و معلول بدون آن كه انفكاكى در وعاء داشته‌باشند » چگونه دفع مىگردد ؟\r\n3 . اشكال بر لزوم معيت علت و معلول به انسانى كه علت تامه است ولى نسبت مساوى به فعل و ترك دارد ، چگونه دفع مىگردد ؟\r\n4 . اگر انفكاك علت از معلول جايز نيست پس چگونه ميان واجب تعالى كه علت تامه است و مخلوقاتش كه حادث زمانى هستند ، انفكاك وجود دارد ؟\r\n5 . حدوث زمانى عالم چه محذورى دارد ؟\r\n6 . اشكال اعتبارى بودن زمان چيست ؟\r\n7 . چرا زمان نمىتواند منتزع از واجب تعالى باشد ؟\r\n8 . چرا فاعل مختار نمىتواند يكى از دو ا مر متساوى را بدون مرجح انتخاب كند ؟\r\n9 . چرا اراده ذاتاً نمىتواند به تنهايى مرجح افعال اختيارى باشد ؟\r\n10 . چرا مصالح موجود در ممكنات ، نمىتواند مرجح افعال الهى باشد ؟\r\n11 . چرا معلول همان‌طور كه حدوثاً به علت نيازمند است در بقا هم به علت نياز دارد ؟\r\n12 . ملاك نيازمندى ممكن به علت در چيست ؟\r\n\r\n","description":"","footnote":"","page_name":" 180 ","page_number":180},
  {"content":"\r\n\r\n\r\nالفصل الرابع‌في أنّ الواحد لا يصدر عنه إلّاالواحد\r\n\r\nمقصود از بساطت در قاعدهء الواحد\r\nمتن\r\nوالمراد بالواحد ، الأمر البسيط الذي ليس في ذاته . . . لاترجع إلى جهة واحدة .\r\nترجمه\r\nمراد از واحد ، امر بسيطى است كه جهت تركيبى كثرت بخش در ذات او وجود نداشته باشد . بنابر اين علت واحده همان علت بسيطى است كه به ذات بسيط خود علت مىباشد و معلول واحد معلول بسيطى است كه به ذات بسيط خود معلول مىباشد .\r\nپس مراد از واحد معنايى است كه مقابل كثير باشد ، كثيرى كه براى او اجزاء يا آحاد متباين مىباشد به گونه‌اى كه به جهت وحدت رجوع نكند .\r\nشرح\r\nقاعدهء « الواحد لا يصدر عنه الا الواحد » يكى از اصول حكمت متعاليه است و در بحث عليت زير بناى پاره‌اى از احكام قرار مىگيرد .\r\nمنظور از اين كه مىگوييم از واحد به جز واحد صادر نمىشود هر واحدى نيست بلكه واحدى است كه بسيط باشد و حيثيت تكثر و تعدد در او نباشد . قهراً واحد به اين\r\n\r\n","description":"","footnote":"","page_name":" 181 ","page_number":181},
  {"content":"\r\n\r\nمعنا مقابل كثير است ، خواه آن كثير ذات الاجزاء باشد ، چون يك فرد از انسان كه از دست و پا و سر و گردن به وجود آمده‌است . يا اين كه مانند نوع انسان باشد كه شامل آحاد و افراد فراوان مىشود بنابراين كثير به معناى چيزى كه اجزاء يا آحاد دارد از اين قاعده بيرون است .\r\nدر اين‌جا دو نكته قابل ذكر است . يكى اين كه مقصود از عبارت مؤلف كه مىگويد علت واحد همان علت بسيطى است كه به ذات بسيط خود علت باشد و معلول واحد معلول بسيطى است كه به ذات بسيط خود معلول باشد ، اين است كه حيثيت ذات بسيط در علت و معلول چيزى جداى از حيثيت عليت و معلوليت نيستند و اگر چنين باشد لازم مىآيد ذات علت مركب از دو حيثيت باشد يكى حيثيت ذات بسيط آن و ديگرى حيثيت عليت آن . و هم‌چنين در معلول لازم مىآيد كه معلول مركب باشد از دو حيثيت يكى حيثيت ذات معلول ، ديگرى حيثيت معلوليت آن . از اين رو ديگر واحد حقيقى نخواهند بود .\r\nنكته دوم اين كه قيد « لا ترجع الى جهة وحدة » يك مورد ، شىء كثير را كه قابل رجوع به وحدت باشد در قاعده « الواحد لا يصدر عنه الا الواحد » داخل مىكند و آن اين كه اگر واحد مانند صادر نخست كه عقل اول است بود - كه به دليل بساطت خود جامع تمام كثرات مراتب امكانى است و كثرات آن به وحدت كه همان ذات بسيط او است باز گشت مىكند - مانعى ندارد كه چنين كثيرى از علت واحد يعنى ذات اقدس الهى صادر گردد و داخل در قاعدهء الواحد باشد . دليل مطلب آن است كه كثرت آن عين بساطت آن مىماند و به تعدد واقعى منجر نمىشود .\r\n\r\nدليل بر قاعدهء الواحد\r\nمتن\r\nبيانه : أنّ المبدأ الذي يصدر عنه وجود المعلول . . . إلّاالواحد ، وهو المطلوب .\r\n\r\n","description":"","footnote":"","page_name":" 182 ","page_number":182},
  {"content":"\r\n\r\nترجمه\r\nبيان مطلب ، اين كه مبدئى كه وجود معلول از او صادر مىشود همان وجود علتى است كه نفس ذات علت مىباشد . پس علت با قطع نظر از هر چيز ، نفس وجودى است كه وجود معلول از او صادر مىگردد .\r\n( مطلب ديگر آن‌كه ) لازم است بين معلول و علت آن سنخيت ذاتى كه مخصص صدور معلول از اوست باشد ، و الّا هر چيز علت هر معلول و هر معلول ، معلول هر علتى خواهد بود .\r\nپس اگر علت واحدى كه ذاتاً جز يك جهت واحد ندارد ، معاليل كثير بما هى كثير و متباين كه قابل رجوع به وحدت نباشند صادر گردد در ذات علت ، جهات كثير و متباين و متدافع وجود خواهد داشت .\r\nدر حالى كه فرض بر آن بود كه علت ، بسيط و داراى جهت واحد است . و اين خلاف فرض است .\r\nنتيجه مىگيريم كه از واحد به جز واحد صادر نمىگردد و مطلوب ما همين است .\r\nشرح\r\nمؤلف رحمه الله در توضيح قاعدهء فوق به دو مطلب اشاره مىكنند . مطلب اول اين كه عليت علت مربوط به وجود آن است . يعنى وجود علت است كه افاضهء معلول مىكند . همانطور كه وجود معلول است كه از وجود علت افاضهء مىگردد . پس ماهيت علت ( اگر ماهيت داشته باشد ) و ماهيت معلول نقشى در عليت و معلوليت ندارند ، بلكه وجود آن دو است كه عليت و معلوليت به آن باز مىگردد .\r\nمطلب دوم اين كه ميان وجود علت و وجود معلول بايد سنخيت وجود داشته‌باشد و گرنه هر چيز مىتواند علت براى هر چيز گردد . همانطور كه معلول مىتوان معلول هر علت باشد در حالى كه چنين نيست . بلكه از علت خاص ، معلول معينى صادر مىگردد همان گونه كه معلول معين ، معلولِ علتِ معينى است .\r\nبعد از بيان اين دو مطلب مىفرمايد : اگر فرض شود كه علت ، بسيط است و در وجود او بيش از يك حيثيت وجود نداشته‌باشد و در عين حال از او معلول‌هاى متعدد متباين كه هر معلولى به جهتى از جهات علت باز مىگردد صادر گردد لازم مىآيد در\r\n\r\n","description":"","footnote":"","page_name":" 183 ","page_number":183},
  {"content":"\r\n\r\nذات علت بيش از حيثيت متقرر باشد تا صدور هر معلول به يكى از آن حيثيات مستند گردد . در حالى كه فرض ما اين بود كه در علت به جز يك حيثيت وجود ندارد و فرض حيثيات متعدد در علت خلاف فرض ماست . پس ناگزير در علتى كه بيش از يك حيثيت وجود ندارد بيش از يك معلول صادر نمىگردد .\r\nما از اين قاعده در بحث خلقت چنين نتيجه مىگيريم كه ذات واحد و بسيط الهى كه هيچ تركيب و تكثرى در او راه ندارد در افاضهء وجود بيش از يك معلول صادر نمىكند كه همان صادر نخست و عقل اول است ؛ زيرا صدور بيش از يك معلول از او مستلزم وجود جهات و حيثيات متكثر در ذات اقدس الهى است تا هر معلول به حيثيتى از حيثيات او بازگردد و اين خلاف براهينى است كه بر بساطت ذات واجب اقامه شده است .\r\n\r\nاشكال بر قاعده ، به عدم قدرت واجب تعالى بر ايجاد اكثر از واحد\r\nمتن\r\nو قد اعُتِرض عليه بالمعارضة : أنّ لازمَهُ عدمُ . . . عين ذاته المتعالية .\r\nترجمه\r\nاز آن جهت كه مطلب فوق معارض با مطلب ديگرى است بر آن اعتراض شده‌است به اين كه لازمهء مطلب فوق ، عدم قدرت واجب تعالى بر ايجاد اكثر از معلول واحد است . ( بديهى است كه ) مفاد اين سخن محدود كردن قدرت الهى است در حالى كه بر قدرت مطلقهء او و اين كه قدرت مطلقه عين ذات اوست برهان اقامه گرديده‌است .\r\nشرح\r\nحاصل اشكال اين است كه اگر ما معتقد باشيم علت بسيط بيش از يك معلول نمىتواند داشته‌باشد و بگوييم ذات واجب تعالى كه بسيط است بيش از يك معلول كه همان عقل اول است ، ندارد ، نتيجه خواهيم گرفت كه قدرت او محدود به صدور\r\n\r\n","description":"","footnote":"","page_name":" 184 ","page_number":184},
  {"content":"\r\n\r\nيك معلول است . در حالى كه در جاى خود براهين قطعى بر قدرت مطلقه و بىنهايت او اقامه گرديده و روشن شده است كه هستى با كثرات بىنهايت خود همه معلول قدرت اوست و علتى براى آنها جز خداوند متعال نيست .\r\nقرآن هم در زمينهء خلقت عمومى و قدرت شامل او مىگويد :  « اللَّهُ خالِقُ كُلِّ شَيْءٍ وَ هُوَ الْواحِدُ الْقَهَّارُ »  « 1 » در جاى ديگر مىفرمايد :  « أَ لَمْ تَعْلَمْ أَنَّ اللَّهَ عَلى كُلِّ شَيْءٍ قَدِيرٌ »  « 2 » پس چگونه اين قاعده قدرت او را در يك موجود خلاصه مىكنيد .\r\n\r\nجواب از اشكال\r\nمتن\r\nويردّه أنّه مستحيلٌ بالبرهان ، والقدرة لا تتعلّق . . . المعلول معلول حقيقةً .\r\nترجمه\r\nاين اعتراض از آن جهت كه برهان ، صدور كثير از واحد را محال مىداند مندفع است و قدرت به محال تعلق نمىگيرد ؛ چون محال ، بطلان محض است و شيئيتى بر آن نيست .\r\nنتيجه مىگيريم كه ( در عين قبول قاعدهء فوق ) قدرت مطلقه هم‌چنان به اطلاق خود باقى است و هر موجودى معلول اوست ؛ حال يا بدون واسطه چنين است يا معلولِ ، معلول اوست . و معلولِ معلول هم حقيقتاً معلول است .\r\nشرح\r\nدر پاسخ مىگويند برهان ، صدور معلول كثير از علت واحد را محال مىداند و چيزى كه محال است قدرت بدان تعلق نمىگيرد . دليل اين كه معلول كثير از علت واحد صادر نمىشود گذشت و گفتيم صدور كثير مستلزم جهات كثير در ذات علت\r\n\r\n\r\n","description":"","footnote":"\r\n( 1 ) . زمر ، آيه 62\r\n( 2 ) . بقره ، آيه 106\r\n","page_name":" 185 ","page_number":185},
  {"content":"\r\n\r\nواحد و بسيط است كه فرض وحدت و بساطت با تقرر جهات كثير در ذات او منافات دارد .\r\nاما اين كه معترض چنين تصور مىكند كه اقتضاى قاعدهء فوق آن است كه قدرت الهى محدود گردد و خداوند فقط علت يك موجود از موجودات هستى باشد اين صحيح نيست ؛ زيرا تمام معلول‌هاى جهان هستى به ترتيب همه معلول صادر نخست كه تنها معلول واجب تعالى است ، مىباشند . و از آن جا كه معلولِ معلول اول ، معلول واجب تعالى نيز مىباشد از اين جهت تمام معاليل هستى يكى پس از ديگرى معلول ذات واجب تعالى مىباشند و در تمام هستى علتى به جز ذات او در عريكهء عليت وجود ندارد .\r\nبنابراين گرچه واجب تعالى فقط يك معلول به نام عقل اول ، صادر مىكند اما تمام معلول‌هاى هستى به ترتيب معلول عقل اول هستند و عقل اول ، معلول واجب تعالى است . پس همهء معلول‌ها ، معلول واجب تعالى هستند .\r\nاز اين رو قدرت الهى هم‌چنان با قبول قاعدهء فوق بر اطلاق و بىحدى خود باقى مىماند و رقيبى در عليت براى او قابل تصور نيست .\r\n\r\nفرع اول ، واحد از كثير صادر نمىگردد مگر در چهار صورت\r\nمتن\r\nويتفرّع عليه : أوّلًا ، أنّ الكثير لايصدر عنه الواحد . . . فينسب إلى نفس المركب .\r\nترجمه\r\nبر اصل فوق مطالبى متفرع مىگردد : اولًا ، اين كه واحد از كثير صادر نمىگردد . پس اگر واحد از كثير صادر گشت اين بدان جهت است كه او يا واحد نوعى است كه افراد كثير دارد و هر فردى از او به علت خاصى مستند مىشود ، مانند حرارت كه هم از آتش و هم از نور و هم از حركت و غير اينها صادر مىشود .\r\nو يا آن كه وحدت آن معلول وحدت عددى ضعيفى است - مانند وحدت نوعى - كه از اين جهت\r\n\r\n","description":"","footnote":"","page_name":" 186 ","page_number":186},
  {"content":"\r\n\r\nوجود او به كثير مستند مىشود مانند هيولى كه واحد بالعدد است و وجود او به وجود فرشته‌اى كه هيولى را به سبب توارد صور متعاقبه بر او يكى پس از ديگرى نگه مىدارد مىباشد ، چنان كه حكما گفته‌اند . البته قبلًا « 1 » مناقشه‌اى در اين مطالب بيان شد .\r\nو يا اين كه براى كثير جهت وحدتى است كه معلول بدان مستند است .\r\nو يا اين كه كثير مركب و صاحب اجزاء بوده به سبب هر يك از اجزاء يك معلول را پديد مىآورد .\r\nپس در اين جا تسامحاً معلول واحد را به مركب نسبت مىدهند .\r\nشرح\r\nاز مطالب گذشته چند مطلب تفريع مىگردد . مطلب اول ، اين كه از علت‌هاى متعدد ، يك معلول صادر نمىشود . حال اگر ديده شد كه چند علت هر كدام به طور جداگانه يك معلول را صادر مىكنند به يكى از چهار صورت ذيل خواهد بود .\r\nاول اين كه آن معلول ، واحد شخصى نيست ، بلكه واحد نوعى است . بديهى است واحد نوعى كه در زير مجموعهء آن افراد فراوانى قرار دارند هر فرد از آن نوع مىتواند به يك علت خاص به خود مستند باشد . مثلًا حرارت را كه واحد نوعى است و افراد مختلفى از حرارت زير مجموعهء اين نوع قرار دارند مىتواند يك فرد از آن معلول آتش باشد ، فرد ديگرى از آن معلول نور و فرد سوم آن معلول حركت باشد . همانطور كه مىتواند فرد چهارمى از آن معلول تركيب عناصر شيميايى باشد .\r\nبنابراين يك فرد از حرارت به چند علت مستند نگرديد . بلكه هر فردى از آن به علتى مستند شد . و اگر ما « حرارت » را مستند به اين علت‌هاى كثير مىدانيم بدان جهت است كه آن واحد نوعى است نه واحد شخصى . و مانعى ندارد كه واحد نوعى به علت‌هاى كثير مستند گردد .\r\nدوم اين كه ممكن است معلولِ واحد ، از آن جهت به علل كثير منسوب باشد كه\r\n\r\n\r\n","description":"","footnote":"\r\n( 1 ) . در فصل ششم از مرحلهء ششم\r\n","page_name":" 187 ","page_number":187},
  {"content":"\r\n\r\nوحدت او وحدت عددى ضعيفى است و به دليل ضعف وحدت ، او مىتواند به علت‌هاى متعددى مستند باشد .\r\nمانند هيولى كه يك واحد عددى محسوب مىشود و چون هيچ تحصل و فعليتى ندارد ومحض القوة است از اين رو براى تحصل خود محتاج به صورت نوعيه است تا آن را فعليت ببخشد . قابل ذكر است صورت‌هاى نوعيه را يكى پس از ديگرى موجودات تجرّدى به نام فرشتگان كه تدبير عالم مادى به دست آنها سپرده شده‌است به هيولى افاضه مىكنند . بنابراين هيولى به عنوان يك جوهر قابل پيوسته پذيراى صورت‌هاى نوعيه‌اى است كه توسط مجردات بر آنها افاضه مىشود .\r\nدر اين جا صورت‌هاى نوعيه ، علت‌هاى كثير براى تحصل يك معلول به نام هيولى هستند و چون هيولى - به دليل فقدان فعليت و تحصل - ضعيف است مانعى ندارد كه از نظر موجوديت قائم به علت‌هاى متعدد و متكثر باشد .\r\nالبته مطلب فوق مبتنى بر نظريه كون و فساد است . يعنى مبنى بر نظريه كسانى است كه تا قبل از صدرالمتألهين قائل به حركت جوهرى نبودند و معتقد بودند يك صورت نوعيهء جديد كه مىآيد صورت نوعيه قبل از بين مىرود و سپس صورت جديد حاصل مىشود ( خلع و لبس ) به عبارت ديگر ماهيت با پذيرش صورت جديد صورت قديم را كه به منزلهء يك لباس هست از تن بدر مىكند و صورت جديد را ، مىپوشد .\r\nاما بنابر نظريهء حركت جوهرى تعاقب صور نوعيه از باب لُبس بعد از لُبس است .\r\nدر مسير تكامل جوهر مادى ، صورت نوعى يك موجود به سوى تكامل رشد مىكند .\r\nمثلًا نطفه به سوى علقه و از آن به سوى مضغه و از مضغه به سوى جنين و انسان كامل در حركت است و اين در حقيقت ، تكامل يك صورت است نه توارد چند صورت .\r\nبر اساس اين نظريه علتِ تحصل هيولاى نطفه ، يك صورت است كه پيوسته در حال حركت و تغيير شكل است . فقط يك معلول به نام هيولى و يك علت به نام صورت نوعيه وجود دارد نه چند صورت نوعيه .\r\n\r\n","description":"","footnote":"","page_name":" 188 ","page_number":188},
  {"content":"\r\n\r\nپس اگر نظريهء حركت جوهرى را پذيرفتيم مثال هيولى و علل متعدد آن از بحث صدور واحد از علت كثير خارج مىگردد و اگر نظريه خلع و لبس را پذيرفتيم هيولى به عنوان معلول واحد و صور نوعيه به عنوان علل متعدد در بحث وارد خواهد بود .\r\nجملهء مؤلف كه فرمود « وقد تقدم الكلام فيه » « 1 » اشاره به اين است كه ما نظريه حركت جوهرى را قبول داريم نه نظريه كون و فساد را كه نقطه مقابل آن است . از اين رو ، وجود هيولى كه معلول صورت نوعيه است علل متعدد ندارد ، بلكه فقط يك علت كه همان يك صورت در حال تكامل و رشد است برايش بيش نيست . پس مثال هيولى به عنوان صدور واحد از كثير بنابر اين نظريه از محل بحث خارج است .\r\nتوضيح اين نكته لازم است كه واحد گاهى واحد شخصى است مانند زيد ، و گاهى واحد جنسى است مانند حيوان ، و گاهى واحد نوعى است مانند انسان ، و گاهى واحد صنفى است مانند بازرگان و نويسنده ، و گاهى واحد بالعدد است مانند عدد يك در مقابل عدد دو . وحدت هيولى از سنخ اين وحدت به شمار مىرود ، و گاهى وحدت ، وحدت حقّهء حقيقيه است كه وحدت عين ذات موجود است نه زايد بر آن مانند وحدت ذات اقدس الهى .\r\nسومين جايى كه معلول واحد از علت كثير صادر مىگردد موردى است كه براى كثير جهت وحدتى كه معلول به آن باز مىگردد وجود داشته‌باشد . فى المثل يك ويتامين كه براى كاهش بيمارى تب مفيد است در چند نوع ميوه يا دارو وجود دارد .\r\nدر اين صورت معلول كه تقليل بيمارى تب است به سبب چند علت متعدد كه چند نوع ميوه يا دارو است حاصل مىشود . تمام اين علت‌هاى متعدد يك جهت وحدت و اشتراك دارند و آن عبارت است از دارا بودن آنها يك ويتامين معين و مشخصى كه براى بهبود اين بيمارى مفيد است .\r\nلكن ممكن است در مثال فوق مناقشه شود كه بازگشت اين مثال به قسم اول است\r\n\r\n\r\n","description":"","footnote":"\r\n( 1 ) . مرحله ششم ، فصل ششم ، ص 105 - 106\r\n","page_name":" 189 ","page_number":189},
  {"content":"\r\n\r\nكه وحدت معلول وحدت نوعى بود همانطور كه وحدت حرارت چنين بوده‌است فردى از افراد حرارت به آتش و فرد ديگرى به نور و فرد ديگرى به حركت مستند بود . اين جا هم فردى از بيمارى تب به فلان ميوه يا دارو كه واجد ويتامين مخصوص است مستند مىباشد فرد ديگرى از بيمارى تب به داروى ديگرى كه او هم واجد همان ويتامين است مستند مىباشد و فرد سوم و چهارم همين طور از اين رو بيمارى تب يك واحد بالنوع محسوب گشته حكم اين قسم داخل در قسم اول مىگردد و چيز جداگانه‌اى نمىشود .\r\nدر جواب گفته مىشود فرق بين اين قسم و قسم اول اين است كه در قسم اول جهت وحدت در علل وجود نداشت مثلًا در آتش و نور و حركت جهت وحدتى كه علت واقعى باشد وجود نداشت ، بلكه هر كدام به طور جداگانه و به ملاك خاص به خود علت حرارت مىشوند . اما در اين قسم ، عليت هر يك از داروها به ملاك جداگانه نيست ، بلكه همهء آنها به دليل آن كه واجد يك نوع ويتامين معين هستند و او جهت وحدت در همهء اين داروهاست منشاء عليت قرار مىگيرند . بنابراين گرچه معلول ما در اين قسم هم واحد بالنوع است ، لكن با قسم اول از اين جهت تفاوت مىكند كه در قسم اول جهت وحدت ميان علل وجود نداشت ولى در اين قسم جهت وحدت ميان علل وجود دارد .\r\nقسم چهارم آن است كه معلول واحد از كثيرى كه مركب و صاحب اجزاء است صادر گردد و در حقيقت يكى از اجزاى مركب ، آن معلول واحد را به وجود آورند و ما تسامحاً آن معلول را به مجموع مركب نسبت دهيم . مانند آن كه مىگوييم در حل فلان مسئله كلاس الف بر كلاس ب سبقت گرفت . در حالى كه حل فلان مسئلهء رياضى به دست يكى از شاگردان كلاس الف صورت گرفته باشد و ما آن را به مجموع كلاس الف نسبت مىدهيم . در اين جا معلول واحد كه حل مسئله باشد در حقيقت بيش از يك علت كه فلان شاگرد باشد ندارد اما ما تسامحاً آن معلول را به كل شاگردان\r\n\r\n","description":"","footnote":"","page_name":" 190 ","page_number":190},
  {"content":"\r\n\r\nآن كلاس نسبت مىدهيم و آن مجموعهء كثير را كه مركب است علت مىدانيم . در حقيقت اين نسبت يك نسبت مجازى است اگر بخواهيم مثال ديگرى بزنيم مىگوييم قوّهء باصره علت ابصار است . اما ما ابصار را به زيد كه مجموعه‌اى از قوا هست نسبت مىدهيم در حالى كه يكى از قواى زيد يعنى قوّهء باصره عامل رؤيت شده است . در اينجا علت ( كه زيد است ) مركب است و معلول به يكى از اجزاى اين مركب مستند است ولى ما آن را به كل مركب نسبت مىدهيم . البته اين مثال بر وجه تسامح است ، زيرا ابصار فعل نفس است كه بسيط است و در او تركيبى راه ندارد نه فعل قوّه باصره .\r\n\r\nفرع دوم ، علل كثير در معلول واحد تأثير نمىگذارد\r\nمتن\r\nوثانياً : أنّ المعلول الواحد لا يفعل فيه عِلَلٌ كثيرةٌ . . . ما تقدّم من المحذور .\r\nترجمه\r\nفرع دوم اين كه در معلول واحد علت‌هاى كثير تأثير نمىگذارند ، خواه در عَرْض هم و به صورت اجتماع باشد ، زيرا اين منجر به تناقض در ذات واحد مىگردد كه در نهايت ، واحد به كثرت منتهى مىشود .\r\nيا آن كه به ترتيب يك علت پس از ديگرى بر معلول ورود پيدا كند . در اين صورت هم محذور سابق لازم مىآيد .\r\nشرح\r\nتفريع دوم هم نهايتاً همان تفريع اول است ، لكن با اين فرق كه در تفريع اول در صدد حكم علت بوديم و در تفريع دوم در صدد حكم معلول هستيم .\r\nحاصل سخن آن كه اگر چند علت تامه ، هم زمان و در عَرْض يك‌ديگر بخواهند معلول واحدى را ايجاد كنند اين مستلزم آن است كه معلول واحد ، معلول كثير باشد ، زيرا هر علتى در ايجاد معلول ، تأثير تام دارد و اگر علل متعدد باشند به حكم تماميت\r\n\r\n","description":"","footnote":"","page_name":" 191 ","page_number":191},
  {"content":"\r\n\r\nتأثير هر يك از آنها ، معلول‌هاى كثير به وجود مىآيند در حالى كه فرض ما اين بود كه معلول ، واحد است پس « ما فَرَضنا واحداً ليس بواحد وهو التناقض » .\r\nو اگر تعدد علل در عرض يك‌ديگر و هم زمان نباشند بلكه به ترتيب يكى پس از ديگرى بر معلول اعمالِ عليت كنند باز لازم مىآيد كه معلولِ واحدِ بسيط توسط چند علت مستقل ، در امتداد زمان ، چند بار موجود گردد . در اين جا علاوه بر آن كه فرضِ وحدتِ معلول با فرض تعدد آن ، فرض تناقض است لازم مىآيد كه در معلول حيثيات متكثر وجود داشته باشد تا با هر حيثيتى به علت خود پيوند بخورد . در حالى كه فرض ما اين بود كه بسيط است و تعدد حيثيت ندارد .\r\n\r\nاگر كثير از واحد صادر شود مستلزم كثير بودن واحد است\r\nمتن\r\nوثالثاً أنّه لو صدر عن الواحد كثيرٌ وجب . . . متباينة به تمام الذات .\r\nترجمه\r\nاگر از علت واحد ، معاليل كثير صادر گردد لازم است كه در علت ، غير از جهت وحدت ، جهات كثرت و تركيب وجود داشته‌باشد تا كثير بدان مستند گردد ، مانند انسان واحدى كه افعال كثير از سنخ مقولات كثير كه متباين بالذّات هستند از او صادر مىگردد .\r\nشرح\r\nاگر از علت واحدى معاليل متعدد صادر گردد اين بدان جهت است كه در علت واحد جهات وحيثيات متعدد وجود دارد و به ملاك هر جهت ، فعلى را انجام‌مىدهد .\r\nمانند زيدى كه هم شاعر است ، هم نويسنده ، هم راننده ، و هم بنّا كه هر كدام از اين افعال به جهتى از جهات نفسانى او مربوط مىگردد . اين افعال مختلف و متباين هر كدام به جهت وحيثيت خاصى كه در علت موجود است برمىگردد و از هر يك از آن جهات ، يك نوع خاصى از افعال به وقوع مىپيوندد .\r\n\r\n","description":"","footnote":"","page_name":" 192 ","page_number":192},
  {"content":"\r\n\r\nبه پرسش‌هاى زير پاسخ دهيد\r\n1 . مراد از واحدى كه از آن به جزء واحد صادر نمىشود ، چيست ؟\r\n2 . چرا بايد بين علت و معلول سنخيت ذاتى باشد ؟\r\n3 . اشكال بر قاعدهء « الواحد لا يصدر عنه الا الواحد » به اين كه لازم مىآيد قدرت خداوند محدود باشد ، چگونه دفع مىگردد ؟\r\n4 . اگر واحدى از كثير صادر گشت آن واحد چگونه واحدى خواهد بود ؟\r\n5 . اگر چند علت در يك معلول تأثير گذارد چه محذورى پيش خواهد آمد ؟\r\n6 . اگر ديديم كه از واحد ، كثير صادر مىگردد آن واحد داراى چه خصوصيتى خواهد بود ؟\r\n\r\n","description":"","footnote":"","page_name":" 193 ","page_number":193},
  {"content":"\r\n\r\n\r\nالفصل الخامس‌في استحالة الدور والتسلسل في العلل\r\n\r\nتعريف دور\r\nمتن\r\nأمّا الدّور فهو توقّف وجود الشيء على . . . وهو ضروريّ الاستحالة .\r\nترجمه\r\nاما دور و آن عبارت است از توقف وجود شىء بر چيزى كه او نيز متوقف است بر آن شىء ( اول ) ، خواه بىواسطه مانند توقف « الف » بر « ب » و توقف « ب » بر « الف » ، و آن را دور مصرح مىنامند .\r\nيا با واسطه باشد مانند توقف « الف » بر « ب » و « ب » بر « ج » و « ج » بر « الف » و آن را دور مضمر مىنامند .\r\nمحال بودن دور امر بديهى است ؛ زيرا مستلزم تقدم شىء بر وجود خويش است و محال بودن آن ضرورى است .\r\nشرح\r\nدور را دو گونه تعريف كرده‌اند . يكى تعريف ذاتى و مطابقى آن است مانند آن كه بگوييم دور عبارت است از توقف وجود شىء بر چيزى كه آن نيز متوقف است بر شىء اول مانند توقف الف . بر ب و ب بر الف . اين دور را به دليل صراحت آن دور مصرّح مىگويند .\r\n\r\n","description":"","footnote":"","page_name":" 194 ","page_number":194},
  {"content":"\r\n\r\nتعريف ديگر تعريف به لازمهء دور است مانند آن كه بگوييم دور عبارت است از « تقدُّم الشىء على نفسه بالوجود » كه در حقيقت اين ملاك بطلان دور است ، نه تعريف حدى آن .\r\nدر هر حال دور يا مصرح است مانند مثال اول . و يا مضمر است به اين معنا كه اندك خفايى در آن هست ، مانند آن كه بگوييم الف بر ب متوقف است و ب بر ج و ج بر الف .\r\nدر هر صورت دور به ملاك « تقدم الشىء على نفسه » باطل است ؛ زيرا « الف » از آن جهت كه علت است مقدم بر « ب » است و از آن جهت كه معلول « ب » است مؤخر از او است . پس وجود « الف » به حكم علت بودن براى « ب » مقدم بر او و به حكم معلول بودن براى « ب » مؤخر از اوست و اين همان « تقدم الشىء على نفسه » مىباشد .\r\n\r\nتعريف تسلسل و سه شرط آن\r\nمتن\r\nوأمّا التسلسل فهو ترتُّبُ شيء موجودٍ على . . . وهكذا إلى غير النهاية .\r\nترجمه\r\nو اما تسلسل ، و آن عبارت است از ترتب شىء موجودى بر شىء ديگر كه بالفعل با او موجود است ، و نيز ترتب دومى بر سومى و سومى بر چهارمى تا بىنهايت . خواه سلسله از هر دو سو بىنهايت باشد به اين ترتيب كه قبل از هر قبلى ، قبلى باشد و بعد از هر بعدى ، بعدى باشد . يا از يك سو چنين باشد .\r\nلكن در هر حال ، شرط تسلسل آن است كه ( اولًا ) اجزاى سلسله وجود بالفعل داشته باشند و ( ثانياً ) اجتماع در وجود داشته‌باشند و ( ثانياً ) بين آنها ترتب و وابستگى باشد . تسلسل در علل عبارت است از ترتب معلول بر علت و ترتب آن علت بر قبلى و ترتب علتِ علت بر علت قبل از آن ، تا بىنهايت .\r\n\r\n","description":"","footnote":"","page_name":" 195 ","page_number":195},
  {"content":"\r\n\r\nشرح\r\nتسلسل عبارت است از وابستگى يك موجود به موجود قبل از خود و نيز وابستگى آن موجود به قبل از آن و هكذا تا بىنهايت ، حال گاهى تسلسل از جانب پايان نامحدود و از جانب آغاز محدود است و به يك نقطهء ثابت كه فرضاً علة العلل است مىرسد .\r\nو گاهى از جانب پايان محدود است و به معلول آخرين كه پس از آن معلولى نيست مىرسد ولى از جانب آغاز نامحدود است . و گاهى هم از هر دو سو نامحدود است .\r\nفلاسفه براى تسلسل محال سه شرط ذكر كرده‌اند :\r\n1 . اجزاى سلسله بالفعل وجود داشته‌باشد . پس اگر سلسله مانند اعداد باشد كه نامتناهى هستند ولى همهء اجزاى آن وجود بالفعل ندارند ، بلكه آنچه از آنها موجود مىشود محدود است از مورد بحث بيرون است .\r\n2 . اجزاى سلسله ، اجتماع در وجود داشته‌باشند . پس اگر مانند اجزاى زمان يا حوادث زمانى باشد كه اجتماع در وجود ندارند و با آمدن بعدى قبلى از بين مىرود ، اين هم از مورد بحث بيرون است .\r\n3 . بين اجزاء ترتب و وابستگى وجود داشته‌باشد . پس اگر بىنهايت موجودات غير وابسته و گريخته از هم وجود داشته‌باشند و رابطهء على و معلولى بر آنها حاكم نباشد باز از محل بحث بيرون است .\r\nبنابراين وجود بالفعل و اجتماع بالفعل و ترتب ، سه شرط لازم الاجراء در تسلسل باطل است و اگر تسلسلى وجود داشته‌باشد كه فاقد يكى از اين سه شرط باشد چنين تسلسلى باطل نخواهد بود . در پايان فصل توضيح بيشترى خواهد آمد .\r\n\r\nدليل مؤلف بر بطلان تسلسل\r\nمتن\r\nوالتسلسل في العِلَلِ محالٌ . والبرهان عليه . . . الرابط إلّامع مستقلّ .\r\n\r\n","description":"","footnote":"","page_name":" 196 ","page_number":196},
  {"content":"\r\n\r\nترجمه\r\nتسلسل در علل محال است . برهان بر « 1 » مطلب اين است كه وجود معلول نسبت به علت خود رابط هست و قوامى بدون آن ندارد . و علت همان مستقلى است كه به معلول قوام مىدهد . حال اگر علت او معلول براى ثالث و بيشتر باشد نسبت به ما فوق خود غير مستقل به حساب مىآيد . در اين صورت اگر سلسله تا بىنهايت به پيش رود و به علتى كه خود معلول نباشد و مستقل و غير رابط باشد - نرسد هيچ يك از اجزاى سلسله محقق نمىگردد ؛ چون وجود رابط بدون وجود مستقل محال است .\r\nشرح\r\nبرهان نخست ، برهانى است كه مؤلف حكيم رحمه الله خود بر امتناع تسلسل اقامه مىفرمايند و شايد اين برهان از ساده‌ترين و رساترين براهين باشد . حاصل آن اين است كه معلول در قياس با علت خود وجود رابط به شمار مىآيد و وجود رابط استقلالى از خود ندارد ، بلكه قائم به علت خود است .\r\nحال اگر براى سلسله نقطهء آغاز كه مجموع سلسله به او منتهى مىگردد وجود داشت او همان علة العلل است و مطلوب ثابت است ، ولى اگر در يك سلسله اجزاى بىنهايت سلسله به يك نقطهء آغاز نرسد و تمام سلسله محكوم به معلول و رابط بودن شوند سؤال اين است كه چگونه مجموع سلسله كه در حكم يك معلول به شمار مىروند و همه رابط هستند ، بدون مقوم و علتى كه خود رابط نباشد مىتواند موجود شود . و چون رابط بدون علت مستقل نمىتواند موجود شود پس مجموع سلسله‌اى كه محكوم به رابط بودن است نمىتواند موجود شود .\r\nنتيجه اين كه فرض تحقق سلسله‌اى كه همهء اجزاء ، محكوم به رابط بودن و عدم استقلال هستند بدون علت نخستين كه خود ديگر معلول نباشد امر محالى است . از اين رو تسلسل علل و معاليل امر نامعقولى است .\r\n\r\n\r\n","description":"","footnote":"\r\n( 1 ) . اين برهان را مؤلف خود ابداع فرموده‌اند همانطور كه از تعليقهء استاد بر اسفار ، ج 2 ، ص 166 استفاده مىشود و ممكن است آن را به برهان وجود رابط نام گذاريم\r\n","page_name":" 197 ","page_number":197},
  {"content":"\r\n\r\n\r\nبرهان وسط و طرف از شيخ الرئيس\r\nمتن\r\nبرهانٌ آخر وهو المعروف ببرهان الوسط والطرف . . . بلاطرف ، وهذا محال .\r\nترجمه\r\nاين برهان به برهان وسط و طرف معروف است . شيخ الرئيس آن را در شفاء اقامه فرموده‌است .\r\nوى مىگويد :\r\n« وقتى ما معلولى را فرض مىكنيم و براى آن علتى در نظر مىگيريم سپس براى علت آن هم علتى در نظر مىگيريم امكان ندارد كه براى هر علتى بىنهايت علتى ديگر باشد ؛ چون معلول و علت و علت علت هنگامى كه جملگى يكى به ديگرى قياس شوند علتِ علت ، علت نخست و مطلق نسبت به دو مهرهء ديگر خواهد بود و دو مهرهء ديگر نسبت به او معلول خواهند بود گرچه در اين كه يكى معلول بدون واسطه و ديگرى معلول با واسطه است تفاوت خواهند داشت . اما آن دو مانند اولى نخواهند بود نه مهرهء اخير و نه مهرهء وسط ؛ چون مهرهء وسطى كه مماس با معلول اخير است فقط علت يك چيز است و معلول ( كه مهرهء آخر است ) علت چيزى نيست .\r\nهر يك از اين سه مهرهء فرضى خاصيت مخصوص به خود را دارند . خاصيت طرف معلول آن است كه علت چيزى نيست و خاصيت طرف ديگر آن است كه علتِ همه به غير از خود است و خاصيت مهرهء وسط آن است كه علت براى يك طرف و معلول براى طرف ديگر است . حال خواه مهرهء وسط يكى باشد يا بيشتر و اگر بيشتر بود خواه ترتب مهره‌ها متناهى باشد يا غير متناهى . اكنون اگر مهره‌ها در كثرت متناهى بريك‌ديگر مترتب بودند جملهء مهره‌هاى وسط به منزلهء وسط واحدى مىماند كه در خاصيت وسط قرار گرفتن در قياس با دو طرف خود مشتركند و براى هر يك از دو طرف خاصيت مخصوص به خود وجود خواهد داشت .\r\nهم‌چنين اگر ترتب وسط در كثرت غير متناهى واقع شود كه نتيجتاً طرف حاصل نخواهد بود . در اين صورت تمام مهره‌هاى غير متناهى در حكم واسطهء واحده خواهند بود . چون شما هر بخشى از\r\n\r\n","description":"","footnote":"","page_name":" 198 ","page_number":198},
  {"content":"\r\n\r\nاين سلسله را فرض كنى علت براى معلول بعدى هست و خود نيز معلول ( قبلى ) خواهد بود ؛ زيرا تمام آحاد سلسله محكوم به معلوليت است و هر بخشى از آن نيز متعلق به همين سلسله است و آنچه متعلق به سلسلهء معاليل باشد خود نيز معلول است ، با اين تفاوت كه آن بخش ، شرط در وجود معلول‌هاى بعدى هست و علت براى آن مىباشد . و هر چه در حصر عدد و فزونى فرض به جلو برويم حكم تا بىنهايت هم‌چنان ادامه خواهد يافت .\r\nنتيجه مىگيريم جايز نيست كه سلسلهء علل موجود باشد و در آن علتى كه معلول نباشد - و خود علت نخستين باشد وجود نداشته‌باشد ؛ زيرا تمام مهره‌هاى غير متناهى به منزلهء يك وسط بدون طرف هستند و وسط بدون طرف ، محال است . « 1 »\r\nشرح\r\nحاصل اين برهان كه از جانب شيخ الرئيس اقامه شده بر اساس يك مطلب است و آن اين كه وسط بدون طرف محال است .\r\nتوضيح برهان اين كه ما معلولى فرض مىكنيم كه علتى دارد و براى علت او نيز علتى است . پس ما سه فرد را فرض نموده‌ايم كه هر كدام خصوصيتى دارند . يكى معلول است و علت نيست . ديگرى كه در وسط قرار دارد هم معلول ما قبل خود است و هم علت بعد از خود . و فرد ديگرى كه علت است و ديگر معلول نيست .\r\nحال ، آن فردى كه در وسط قرار دارد اگر از نظر عدد واحد باشد يا كثير از نظر حكم يكسان است . به اين معنا كه اگر به جاى فرد وسط كه عدد واحدى است ده يا صد يا بىنهايت فرد قرار داده‌شود باز محكوم به حكم وسطيّت است و هر فردى از آن علت بعد از خود و معلول قبل از خود مىباشد .\r\nاكنون اگر ما عدد وسطها را محدود بدانيم و براى آن آغازى كه علت است و\r\n\r\n\r\n","description":"","footnote":"\r\n( 1 ) . الهيات شفاء ، ص 477 - / 478 ، چاپ سنگى\r\n","page_name":" 199 ","page_number":199},
  {"content":"\r\n\r\nمعلول نيست در نظر بگيريم در واقع تسلسلى پيش نخواهد آمد و مطلوب ما ثابت خواهد بود ؛ زيرا سلسلهء معلول‌ها به علت نخست رسيده‌است .\r\nاما اگر عدد وسطها را بىنهايت بدانيم براى اين مجموعه ديگر نقطهء شروع و به تعبير شيخ الرئيس طرف پيدا نخواهيم كرد ، زيرا اگر نقطهء آغاز براى آن پيدا كنيم معلوم مىشود كه ما وسطها را محدود فرض كرده‌ايم .\r\nاين سلسلهء غير متناهى كه با فرض وسطهاى بىنهايت ترسيم گشت از نظرحكم همان حكم وسط واحد را خواهد داشت كه هم علت بعد از خود هستند و هم معلول قبل از خود . و چون تك تك آحاد وسط ، محكوم به معلوليت است نتيجه حاصل خواهد شد كه مجموع سلسله ، محكوم به معلوليت است .\r\nاكنون مىگوييم كه در يك مجموعهء فراوان از علت و معلول جايز نيست كه يك علتى كه خود معلول نباشد وجود نداشته باشد ، به عبارتى ديگر بايد براى چنين سلسله‌اى لزوماً نقطهء آغاز وجود داشته باشد ؛ زيرا اگر مجموعه‌اى اين چنين موجود باشد و نقطهء آغازى وجود نداشته باشد لازم خواهد آمد آحاد وسط ، يك طرف نهايى نداشته‌باشد و وجود وسط بدون طرف چه در سلسلهء متناهى و چه در سلسلهء غير متناهى محال است ؛ زيرا بناى اين استدلال بر اساس همين يك جمله است كه وجود وسط بدون طرف محال است اگر براى اين سلسله يك طرف نهايى كه او علت نخستين و علة العلل است پيدا كرديم كه مطلوب ثابت است ولى اگر پيدا نكرديم ناگزير بايد حكم كنيم كه تمام مجموعه تا بىنهايت وسط قرار گرفته ، و چون وسط بدون طرف محال است چنين تسلسلى كه آحاد سلسله به نقطهء نهايى نرسد محال است .\r\n- قوله و كلمات زدت فى الحصر والاخذ ؛ يعنى بر روى هر بخشى از اين آحاد وسط انگشت بگذارى محكوم به معلوليت است ، گرچه حصر اعداد و فرض بخشى را ، افزون‌تر از قبل بنمايى باز همهء آن بخش محكوم به وسطيت و معلوليت است و وسط بدون طرف نهايى نمىتواند تحقق يابد .\r\n\r\n","description":"","footnote":"","page_name":" 200 ","page_number":200},
  {"content":"\r\n\r\n\r\nبرهان اسد و اخصر از فارابى\r\nمتن\r\nبرهان آخر - و هو المعروف بالأسدّ الأخصر - للفارابيّ . . . أكثرها من مناقشة .\r\nترجمه\r\nاين برهان كه به برهان اسد اخصر معروف است از آن فارابى مىباشد . ( حاصل آن اين است كه ) چون هيچ يك از آحاد سلسله‌اى كه به ترتيب بالفعل تا بىنهايت به پيش مىرود نيست مگر آن كه در حكم فرد واحد مىماند از آن جهت كه موجود نمىشود مگر آن كه قبل از آن فردى موجود شده‌باشد . از اين جهت بر تمام آحاد سلسلهء غير متناهى صدق مىكند تا قبل از آن ، فرد ديگرى موجود نشود « 1 » موجود نمىشود .\r\nاكنون ( كه تمام آحاد سلسله موجود نمىشوند مگر آن‌كه قبل از آن فردى موجود شود ) بداهت عقل حكم مىكند كه از كجا فردى در اين سلسله مىتواند يافت شود تا پس از آن ، چيزى موجود گردد . « 2 »\r\nدر اين جا براهين ديگرى بر محال بودن تسلسل وجود دارد ، لكن اكثر آنها خالى از مناقشه نيستند .\r\nشرح\r\nاگر سلسلهء علل و معاليل به علتى منتهى شود كه علت نخستين باشد و معلول\r\n\r\n\r\n","description":"","footnote":"\r\n( 1 ) . در اسفار ، ج 2 ، ص 166 و نيز در قبسات آمده است كه « بداهةالعقل قاضيةٌ بانه من أين يوجد فى تلك السلسلة شىء حتى يوجد شى ما بعده » ولى به نظر مىرسد صحيح عبارت چنين باشد « بداهةالعقل قاضية بانه لابد من ان يوجد فى تلك السلسلة شىء لم يوجد قبله شىء حتى يوجود شىء ما بعده » شاهد بر اين مطلب عبارت شرح‌منظومه سبزوارى است كه مىگويد : « فإذن بداهة العقل تحكم بانه ما لم يوجد فى تلك السلسله شىء لم يوجود شىء قبله لايوجود شىء بعده »\r\n( 2 ) . اسفار ، ج 2 ، ص 166\r\n","page_name":" 201 ","page_number":201},
  {"content":"\r\n\r\nديگرى نباشد مطلوب ثابت است و تسلسلى رخ نخواهد داد . اما اگر سلسله به علت آغازين منتهى نگردد و تا بىنهايت به پيش رود مفاد سلسلهء بىنهايت اين خواهد بود كه وجود هر فردى از افراد اين سلسله مشروط است به اين شرط كه او فرد اول در اين سلسله به شمار نرود ( زيرا اگر يكى از اينها فرد اول شد طبعاً ساير آحاد سلسله به او منتهى مىگردند و سلسله متناهى خواهد گشت و او علت نخستين خواهد بود . در حالى كه فرض بر اين است كه سلسله غير متناهى است ) .\r\nو از آن رهگذر كه وجود هر فرد از آحاد اين سلسله مشروط به وجود فرد قبل از خود است پس هيچ فردى كه او فرد نخست باشد در اين سلسله يافت نخواهد شد ؛ چون هر فرد وجود خود را مشروط به اين مىداند كه قبل از او فردى باشد . و چون فرد نخست در يك ، مجموعه يافت نمىشود فرد غير نخست نيز امكان موجوديت نخواهد يافت ، زيرا رتبهء فرد غير اول متأخر از فرد اول است .\r\nو چون امكان فرد اول نباشد امكان وجود فرد غير اول هم نخواهد بود . از اين رو نتيجه حاصل خواهد شد كه هيچ فردى از آحاد اين سلسله نخواهند توانست موجود گردند .\r\nبراى توضيح مثالى ذكر مىشود . مدرسه‌اى را فرض مىكنيم كه تمام محصلين آن مدرسه شرط كرده‌اند كه به هنگام خروج از مدرسه ، اولين نفر نباشند ؛ بلكه آنها پس از خروج نفر ديگرى از مدرسه خارج گردند . در اين جا چون تمام آحاد محصلين اين شرط را پذيرفته‌اند و بدان ملتزم گشته‌اند طبعاً هيچ محصلى از مدرسه خارج نخواهد شد ، بلكه منتظر مىماند تا نفر ديگر ، اول خارج شود .\r\nو چون همه چنين مىكنند در نتيجه هيچ كس از مدرسه خارج نمىشود و همه در مدرسه مىمانند ، مگر آن كه يكى نقض شرط كند و اولين نفر باشد كه از مدرسه خارج مىشود . طبعاً سايرين همه به دنبال او از مدرسه خارج مىشوند .\r\nاين برهان نيز چنين است وقتى يك سلسلهء غير متناهى را فرض مىكنيم تك تك\r\n\r\n","description":"","footnote":"","page_name":" 202 ","page_number":202},
  {"content":"\r\n\r\nآحاد در اين سلسله با زبان حال مىگويند موجوديت و عضويت ما در اين سلسله مشروط است به اين كه ما موجود نخست نباشيم ( زيرا اگر يكى نقض شرط كرده موجود نخست شد سلسله از غير متناهى بودن بيرون مىآيد و متناهى مىگردد ، در حالى كه بحث و فرض در مورد سلسلهء غير متناهى است ) .\r\nچون بىاستثنا تمام آحاد اين سلسله چنين سخنى دارند طبعاً هيچ فرد اولى ( كه اوليت او اوليت حقيقى باشد ) در اين سلسله يافت نمىشود و چون فرد اول در سلسله يافت نشد فرد غير اول هم يافت نخواهد شد زيرا تا فرد اول حقيقى و سابق مطلق نباشد نوبت به موجوديت غير اول و موجودهاى بعدى نخواهد رسيد . نتيجه خواهيم گرفت فرض تسلسل ملازم آن است كه هيچ يك از افراد سلسله وجود نيابند .\r\nو اين مفاد جمله فارابى است كه مىفرمايد : « مِن أين يُوجَدُ فى تلك السلسلة شىء حتى يُوجَد شىءٌ مابعده . »\r\nفارابى اين برهان را محكم‌ترين و مختصرترين برهان دانسته ( نام آن را اسدِ اخصر ) گذارده‌است .\r\n\r\nنقل سخنى از ميرداماد\r\nمتن\r\nتنبيهٌ : قال بعضهم : « إنّ معيار الحكم بالاستحالة . . . إنتهى كلامه ملخّصاً .\r\nترجمه\r\nبعضى گفته‌اند كه : « 1 »\r\n« معيار حكم به محال بودن تسلسل در هر يك از براهين كه بر آن اقامه گشت اجتماع « 2 » دو شرط\r\n\r\n\r\n","description":"","footnote":"\r\n( 1 ) . محقق داماد ، قبسات ، ص 233 - / 234\r\n( 2 ) . در واقع اين دو شرط جامع مشروط سه گانه است يعنى 1 . وجود بالفعل آحاد 2 . اجتماع در وجود 3 . ترتب‌وجودى بين آحاد\r\n","page_name":" 203 ","page_number":203},
  {"content":"\r\n\r\nترتب ( پيوستگى ) و اجتماع بالفعل در وجود در جهت بىنهايت است و مقتضاى شروط ، محال بودنِ تسلسلِ علل در جهت تصاعد است بدين ترتيب كه علل تا بىنهايت بر يك‌ديگر مترتب گردند ، نه در جهت تنازل به اين كه معلولى بر علت خود مترتب گردد آن گاه معلول معلول بر معلول قبلى وهكذا تا بىنهايت .\r\nفرق بين اين دو ( جهت تصاعد و تنازل ) اين است كه علل در مرتبهء وجودِ معلول ، مجتمع بوده بر او احاطه دارند ( به اين معنا كه علت‌هاى قبل واجد مرتبهء معلول هستند ) و اگر علت را سابق بر معلول مىدانيم اين به نوعى تحليل باز مىگردد به خلاف معلول‌ها كه آنها در مرتبهء عللِ سابق بر خود نيستند . بنابراين سير صعودى سلسله ، مستلزم اجتماع عللى كه به وجودات فعلى خود بريك‌ديگر مترتبند درمرتبهء معلولى كه مثلًا سلسله ، از او آغاز مىگردد . مىباشد به خلاف سير نزولى سلسله زيرا معلول‌هاى مترتب و متنازل در مرتبهء علة اولى كه سلسله از او آغاز مىگردد اجتماع ندارند » پايان تلخيص كلام ميرداماد .\r\nشرح\r\nسخنى كه نقل شد از ميرداماد در قبسات است وى ادلهء امتناع تسلسل را در تسلسل‌هايى جارى مىداند كه سلسلهء بىنهايت به طرف علت‌ها به پيش‌رود ، نه به طرف معلول‌ها . در حقيقت وى علاوه بر سه شرط قبلى كه براى تسلسل محال لازم دانستيم كه عبارت بودند از : 1 . وجود بالفعل آحاد سلسله ، 2 . اجتماع و همراه هم بودن اجزاى سلسله در وجود ، 3 . ترتب و پيوستگى آنها ، شرط چهارمى را لازم مىداند كه آن عبارت است از اين كه سلسلهء غيرمتناهى در جانب علت‌ها باشد نه معلول‌ها .\r\nدر واقع شرط چهارم وى تفسير خاصى است كه وى از شرط دوم يعنى « اجتماع فى الوجود » مىكنند اضافه كردن شرط چهارم در كلام ميرداماد از اين جهت است كه اگر ما بخواهيم شرطِ دومِ تسلسل محال را تحقق ببخشيم ناگزيريم سلسله‌اى از بىنهايت را فرض كنيم كه بىنهايتى در جانب صعود و به سوى علت‌ها باشد .\r\n\r\n","description":"","footnote":"","page_name":" 204 ","page_number":204},
  {"content":"\r\n\r\nتوضيح مطلب اين كه ما دو سلسلهء غير متناهى را فرض مىكنيم كه يكى از اين دو سلسله از جهتِ پايان كه آخرين معلول باشد به نقطهء مشخص مىرسد اما از نظر آغاز كه جهت علل باشد غير متناهى است و هيچ پايانى براى آن متصور نيست . سلسلهء دوم بر عكس سلسلهء اول است از نظر آغاز ، محدود و متناهى است و علت نخست ، شروع اين سلسله است اما از جانب معلول‌ها كه به طرف پايين نازل مىشويم به حد معينى نمىرسيم و سلسلهء معلول‌ها بىنهايت ادامه پيدا مىكند .\r\nميرداماد مىگويد ادلهء امتناع تسلسل در مورد سلسلهء اول جارى مىگردد ولى در سلسلهء دوم جارى نمىگردد ، زيرا سلسلهء اول واجد شرط اجتماع اجزاى سلسله در وجود است اما سلسلهء دوم واجد چنين شرطى نيست . اما اين كه سلسلهء اول ، واجد شرط اجتماع فى الوجود است بدان جهت است كه علت در مرتبهء معلول وجود دارد .\r\nاز اين رو اجتماع ميان آنها حاصل است . بنابراين اگر چه عدد علت‌ها در سلسلهء بىنهايت و در جانب تصاعد بىپايان است . اما از آن‌جا كه علت و علتِ علت تا بىنهايت همه و همه در مرتبهء معلول اجتماع دارند از اين جهت شرط دوم يعنى اجتماع فى الوجود حاصل مىآيد .\r\nبر خلاف آن جا كه بىنهايت ، در سلسله‌اى واقع شود كه بىنهايت در جانب تنازل و به طرف معلول‌هاست . از آن جا كه معلول در مرتبهء علت نمىتواند قرار بگيرد و با او اجتماع فىالوجود ندارد ، شرط دوم تسلسل محال حاصل نمىشود تا ادلهء امتناع دراين نوع از تسلسل جارى گردد .\r\nاما اين كه علت در مرتبهء معلول قرار مىگيرد و با او اجتماع دارد ولى معلول در رتبهء علت قرار نمىگيرد و با او اجتماع ندارد مطلبى است كه نياز به توضيح دارد .\r\nدر جاى خود گفته شده‌است كه معلول در هر مرتبه‌اى از مراتب واقع ، كه محقق شود علت هم در همان مرتبه محقق است و اين بدان سبب است كه هستى و شيئيت معلول به هستى و شيئيت علت وابسته است . از اين رو امكانِ تحققِ معلول در\r\n\r\n","description":"","footnote":"","page_name":" 205 ","page_number":205},
  {"content":"\r\n\r\nمرتبه‌اى وجود ندارد مگر آن كه علت او هم در همان مرتبه محقق باشد و گرنه معلول در شيئيت خود از علت بىنياز خواهد بود و اين باطل است . به بيانى ديگر از آن جا كه علت بر معلول احاطه دارد و معلول تنازل يافتهء اوست هر جايگاهى كه معلول آن را اشغال كند علت هم آن جايگاه را دارد و هر مرتبه‌اى كه معلول در آن متحقق باشد علت هم در آن مرتبه متحقق است .\r\nاگر براى علت ، تقدم بالوجود بر معلول قائل مىشويم اين به نوعى تحليل باز مىگردد كه آن عبارت است از اين كه براى معلول ، فرض استقلالى مىكنيم و او را وجودى جدا از وجود علت مىانگاريم آن گاه مىگوييم وجود علت ، سابق بر وجود معلول است . اما اگر با دقت فلسفى به پيكر معلول نگاه كنيم خواهيم ديد كه او هيچ شيئيت و استقلالى از خود ندارد و در مرتبهء وجودِ خود جدا از تحققِ علت و مرتبهء او نيست . پس در هر مرتبه و جايگاهى كه معلول قرار بگيرد علت هم واجد آن مرتبه و آن جايگاه خواهد بود .\r\nمقصود ميرداماد كه مىگويد : تسلسل محال ، تسلسلى است كه سير بىنهايت در جانب علت‌ها و به طرف تصاعد باشد ، اين است كه چون علت‌ها اگرچه بىنهايت باشند احاطه و اجتماع در مرتبهء وجود معلول دارند ، از اين رو شرط دوم تسلسل كه اجتماع فى الوجود است حاصل مىآيد . اما اگر بىنهايت در جهت تنازل و در جهت معلول‌ها باشد از آن‌جا كه معلول نمىتواند در مرتبهء علت قرار بگيرد چون سافل هم‌دوش و هم شأن عالى نيست ، از اين رو در چنين سلسله‌اى شرطِ دومِ تسلسلِ محال ، كه اجتماع فى الوجود باشد تحقق نمىيابد . لذا ادلهء امتناع تسلسل در چنين تسلسل‌هايى جارى نمىگردد .\r\nتوجه به اين نكته در فهم كلام ميرداماد ضرورى است كه مقصود وى از اجتماع عللِ سابق در مرتبهء معلول چيست ؟ نبايد چنين تصور كرد كه معلول به مانند ظرفى است كه علت‌هاى پيشين در او با يك‌ديگر جمع مىشوند بلكه مقصود آن است كه\r\n\r\n","description":"","footnote":"","page_name":" 206 ","page_number":206},
  {"content":"\r\n\r\nعلت ، احاطهء قيوميه بر معلول و مرتبه و جايگاه او دارد و قرآن مىگويد : هو معكم اين ما كنتم او با شما معيت دارد و محيط بر شماست و چون چنين است تمام علل سابق واجد مرتبهء معلول‌هاى لاحق بوده و در مقام آن معاليل ، علل هم اجتماع و تحقق دارند .\r\nاز مجموع سخن ميرداماد نتيجه مىگيريم كه وى ادلهء امتناع را محدود مىسازند به تسلسل‌هايى كه از جانب علت‌ها بىپايان و نامحدود باشد نه تسلسل‌هايى كه از جانب معلول‌ها بىنهايت باشد . به عبارت ديگر ميرداماد ادعا دارد كه ادلهء امتناع تسلسل ، ناظر به تسلسل‌هايى كه از نظر آغاز و عليت متناهى ولى از نظر معلول‌ها نامتناهى هستند ، نيست . بلكه ناظر به تسلسل‌هايى است كه از نظر سير تصاعدى ، علل هر قدر كه به طرف صعود به پيش رود به علت نخست نرسد و از اين جهت لا متناهى باشد .\r\nدليل ادعاى او اين است كه در سلسله‌هايى كه از نظر معلول و سير نزولى لامتناهى هستند شرط دوم كه اجتماع فى الوجود باشد وجود ندارد ، ولى در سلسلهءهايى كه از نظر صعود و از نظر علت نامتناهى هستند شرط دوم وجود دارد .\r\n\r\nرد سخن ميرداماد\r\nمتن\r\nوأنت خبيرٌ بأنّ البرهانَيْن المتقدّمَيْن . . . دون التنازل - ممنوعٌ .\r\nترجمه\r\nتوآگاهى كه دو برهانى كه از شيخ و فارابى نقل شد در جايى كه سلسله از علت‌هاى تامه تشكيل شده‌باشد در دو صورت تصاعد و تنازل جارى مىگردد .\r\nاما در علت‌هاى ناقصه آن دو برهان در جايى كه سلسلهء بىنهايت به طرف صعود باشد جارى مىگردد ؛ زيرا واجب است كه علت نزد وجود معلول و با او وجود داشته‌باشد . به خلاف آن جا كه سلسله متنازل باشد چون واجب نيست معلول با وجود علت ناقصه وجود داشته باشد .\r\n\r\n","description":"","footnote":"","page_name":" 207 ","page_number":207},
  {"content":"\r\n\r\nنتيجه مىگيريم كه آنچه ميرداماد گفته كه معيار و ملاك محال بودن تسلسل ، اجتماع اجزاى لامتناهى در جزئى از اجزاى سلسله است و آن در جايى مىآيد كه سير تصاعدى باشد نه تنازلى ، ممنوع است .\r\nشرح\r\nعلامهء طباطبائى تفسيرى را كه ميرداماد از شرط دوم ( اجتماع فى الوجود ) مىكنند و نتيجه مىگيرند كه ادلهء امتناعِ تسلسل در تسلسلى كه سير تصاعدى دارد جارى و در جايى كه سير نزولى دارد جارى نمىگردد ، نمىپذيرند و مىگويند ادلهء امتناع تسلسل به طور يكسان در سلسلهء غير متناهى جريان مىيابد .\r\nبنابراين خواه سلسلهء بىنهايت در جانب صعود به سمت علت‌ها باشد و خواه در جانب نزول و به سمت معلول‌ها ، فرق نمىكند . ادلهء امتناع تسلسل در هر دو مورد جارى است .\r\nما برهان شيخ الرئيس را ملاحظه مىكنيم كه مىگويد وسط بدون طرف ، محال است . خوب چه فرقى است كه سلسلهء بىنهايت در جانب علت‌ها باشد يا جانب معلول‌ها . چون وسطِ بىطرف محال است . بنابراين سلسلهء غيرمتناهى خواه از ناحيهء علت غير متناهى باشد يا از ناحيهء معلول ، در هر دو صورت محال است چون مستلزم آن است كه وسط طرف نداشته‌باشد .\r\nملاحظه مىشود برهان شيخ الرئيس بر خلاف آنچه ميرداماد ادعا دارد ناظر به جايى نيست كه بىنهايت در جانب تصاعد و در جهت علت‌ها باشد بلكه هم جانب تصاعد و هم جانب تنازل را شامل مىشود . يعنى همانطور كه اگر جانب علت‌ها بىنهايت باشد مستلزم وسط بدون طرف است اگر جانب معلول هم بىنهايت باشد مستلزم وسط بدون طرف است . و وسط بىطرف در هر حال محال است .\r\nآن گاه مؤلف مىگويد ملاحظه مىگردد كه برهان فارابى نيز در هر دو مورد جارى مىگردد . برهان فارابى اين بود كه اگر سلسلهء علل و معاليل به علتى كه خود معلول\r\n\r\n","description":"","footnote":"","page_name":" 208 ","page_number":208},
  {"content":"\r\n\r\nنباشد نرسد لازم مىآيد كه هيچ فردى از آحاد اين سلسلهء غيرمتناهى موجود نشود ؛ زيرا وجود هر فردى از افراد سلسلهء غيرمتناهى مشروط به وجود فرد سابق بر خود خواهد بود . به عبارت ديگر وجود هر فرد از اين سلسله ، مشروط است به اين كه فرد اول اين سلسله نباشد كه اگر باشد سلسله متناهى گشته و از بحث خارج است . و چون همه چنين شرطى را دارند و اول واقعى در ميان آنها يافت نمىشود پس هيچ يك از آحاد سلسله نمىتواند موجود شود . « 1 »\r\nبنابراين برهان فارابى هم در جايى كه سلسله از جانب علت و هم در جايى كه سلسله از جانب معلول نامتناهى باشد يكسان جارى است . ولى حق سخن آن است كه برهان فارابى در سلسلهء متنازل جارى نمىگردد ؛ زيرا صدق نمىكند كه بگوييم هر واحدى از آحاد سلسلهء متنازله در وجود داخل نمىشود مادامىكه بعد از او چيزى كه معلول او باشد يافت نشود ؛ زيرا وجود علت متوقف بر وجود معلول نيست بنابراين برهان فارابى فقط و فقط ناظر است به جايى كه سلسلهء غير متناهى در جانب تصاعد باشد .\r\nسپس مؤلف حكيم مىفرمايد آرى سخن ميرداماد در مورد علت‌هاى ناقصه درست است يعنى اگر سلسلهء ما همه از علت‌هاى ناقصه تشكيل يافته باشد در اين‌جا ادلهء امتناعِ تسلسل درجايى جارى مىشود كه سلسلهء بىنهايت در جهت تصاعدى و در جهت علت‌هاست زيرا علت ناقصه لازم است كه با وجود معلول خود موجود\r\n\r\n\r\n","description":"","footnote":"\r\n( 1 ) . در حقيقت مىتوان برهان فارابى را به يك نوع تضايف ارجاع داد . بدين صورت كه سابق مطلق ( علت نخستين ) لاحق مطلق ( معلول اخير ) مىخواهد و لا حق مطلق ، سابق مطلق مىخواهد و اگر سلسله در جانب علت‌ها بىنهايت باشد و سابق مطلق ، وجود نداشته باشد ، لاحق مطلق نخواهيم داشت . و اگر لا حق مطلق ( آخرين معلول ) نباشد سابق مطلق نيست .\r\nحال اگر سلسله بىنهايت باشد چه از ناحيهء علت‌ها و يا از ناحيهء معلول‌ها يا سابق مطلق نخواهيم داشت يا لاحق مطلق . پس هيچ چيز نبايد موجود شده باشد در حالى كه اشياى فراوانى در جهان موجود شده‌اند\r\n","page_name":" 209 ","page_number":209},
  {"content":"\r\n\r\nباشد همان‌طور كه علت‌هاى قبلى هم اگر علت باشند واجب است به هنگام تحقق معلول موجود باشند زيرا با وجود معلول ، وجود علت ناقصه الزامى است . پس شرط اجتماع فى الوجود حاصل مىگردد به خلاف آنجا كه سلسلهء غيرمتناهى به طرف معلول‌ها باشد در اين‌جا چون واجب نيست كه معلول به هنگام وجود علت ناقصه موجود گردد پس شرط اجتماع افراد سلسله حاصل نگشته ادلهء امتناع تسلسل در اين سلسله جارى نخواهد گشت در جاى خود گفته شده كه با وجود معلول ، وجود علت ناقصه الزامى است ولى با وجود علت ناقصه وجود معلول الزامى نيست .\r\nبنابراين هر معلولى را در نظر بگيريم همهء علل ناقصهء قبلى لزوماً با آن موجود خواهند بود . از اين رو شرط دومِ تسلسل ، يعنى اجتماع اجزاء سلسله حاصل خواهد بود اما اگر تسلسل در ناحيهء معلول‌ها و در سير نزولى باشد برهان شيخ و فارابى جارى نخواهد گشت زيرا كه وجود معلول در ظرف وجود علت ناقصه ضرورى نيست درنتيجه شرط تسلسل كه اجتماع در وجود است حاصل نخواهد بود .\r\nآنچه ذكر شد شرح ديدگاه مؤلف بود . حاصل سخن اين‌كه مؤلف حكيم چنين معتقد است كه برهان شيخ الرئيس و فارابى در مورد علل تامه خواه سلسلهء بىنهايت در جانب تصاعد باشد يا تنازل ، به طور يكسان جارى است ولى اگر سلسلهء بىنهايت در علل ناقصه باشد ادلهء امتناع ، فقط در صورت تصاعد جارى است نه تنازل .\r\nلكن سه نكته در كلام مؤلف قابل تأمل است . نكتهء اول : همان‌طور كه ذكر شد برهان فارابى در مورد سلسله‌هاى غير متناهى كه در جانب تنازل هست جارى نمىشود و فقط ناظر به سلسله‌هايى است كه در جانب تصاعد است .\r\nو ثانياً خوب بود مؤلف حكيم وجه مغالطه و اشتباه مير داماد را تبيين مىكردند و مىفرمودند آنچه در تسلسل محال لازم است اجتماع اجزاء سلسله در وجود است به اين معنا كه آحاد سلسله همه موجود باشند و مانند اجزاء زمان نباشند كه بخشى از آن معدوم گشته . بخش ديگرى از آن هنوز موجود نشده باشند ، ولى هرگز مقصود از\r\n\r\n","description":"","footnote":"","page_name":" 210 ","page_number":210},
  {"content":"\r\n\r\nاجتماع فى الوجود آن تفسيرى كه ميرداماد از آن مىكنند - كه علل سابق همه در مرتبهء معلول لاحق اجتماع دارند ؛ زيرا علت ، احاطهء قيوميه بر معلول دارد ولى معاليل در مرتبهء علل ، موجود نيستند و از اينجا نتيجه مىگيرند كه چون معاليل در مرتبهء علل ، وجود ندارند . پس اگر سلسلهء محال ، به طرف تنازل باشد ادلهء امتناع تسلسل در آن جارى نمىشود ولى اگر سلسلهء محال به طرف تصاعد باشد ادله در آن جارى مىشود - نيست . آنچه در تحقق سلسلهء محال لازم است فرض آحاد و اجزايى است كه تماماً موجود باشند تا سلسلهء محال در ظرف فرض ، تحقق يابد ولى معيار تحقق سلسلهء محال اين است كه علل در مرتبهء يك معلول اجتماع يابند و بر آن احاطه قيوميه داشته باشند كه در آن صورت سلسلهء محال ، حاصل مىشود و چون معاليل در مرتبهء علل تحقق نمىيابند پس اجتماع فى الوجود حاصل نمىشود و سلسلهء محال در جانب تنازل پديد نمىآيد خير مقصود از اجتماع آحاد در وجود چنين تفسيرى كه از ميرداماد ارائه شده نيست .\r\nنكتهء سوم اين‌كه مؤلف حكيم مىفرمايند تفسير ميرداماد از اجتماع در وجود در مورد علل ناقصه صحيح است اين هم به نظر صحيح نمىآيد زيرا اگر مقصود از علل ناقصه همان عللى است كه در ضمن علت تامه است بديهى است كه آن علل ، با معاليل خود اجتماع دارند . پس شرط استحاله حاصل گشته است و فرقى بين سلسلهء متنازل و متصاعد نيست و اگر آن علل ناقصه ، در ضمن علل تامه نباشد در اين صورت فرض سلسلهء مترتب از علل ناقصه ، فرض تحقق معلول بدون علت تامهء آن مىباشد و اين محال است . خواه سلسلهء متناهى باشد يا غير متناهى . بنابراين در اين فرض سلسله‌اى متنازل محقق نخواهد شد تا بحث شود كه آيا ادلهء تسلسل محال شامل آن مىشود يا نمىشود .\r\nاز آنچه ذكر شد نتيجه مىشود كه در محال بودن سلسلهء بىنهايت ، فرقى نيست كه سلسلهء بى نهايت در جهت تصاعد باشد يا تنازل همانطور بين علل تامه و علل ناقصه فرقى نيست . در تمام اين صور ادلهء امتناع تسلسل على السويّه جارى مىگردد .\r\n\r\n","description":"","footnote":"","page_name":" 211 ","page_number":211},
  {"content":"\r\n\r\n\r\nشروط تسلسل محال\r\nمتن\r\nتنبيهٌ آخر : تقدَّمَ أنّ التسلسل إنّما يستحيل . . . فيها براهين الاستحالة .\r\nترجمه\r\nقبلًا گذشت « 1 » كه تسلسل در جايى محال است كه ( اولًا ) اجزاى سلسله موجود بالفعل باشد و ( ثانياً ) اجتماع در وجود داشته‌باشند و ( ثالثاً ) بعضى بر بعض ديگر مترتب باشند .\r\nبنابراين اگر بعض اجزاء موجود بالقوه باشد مانند بعضى از مراتب عدد در اين‌جا تسلسل محال نيست ، چون آنچه از او موجود است دايماً مقدار متناهى است .\r\nو نيز اگر اجزاء موجود بالفعل باشند اما اجتماعى در وجود نداشته‌باشند مانند حوادث زمانى كه بعضى به هنگام وجود بعضى معدوم هستند در اين جا هم به دليل تناهى مقدار موجود حوادث ، تسلسل محال نيست . و نيز اگر اجزاء موجود بالفعل بوده اجتماع در وجود داشته‌باشند اما ترتب كه عبارت باشد از توقف وجودى بعضى بر بعضى ديگر نباشد مانند عدد بىنهايت از موجوداتى كه عليت و معلوليت بين آنها نيست ( در اينجا هم تسلسل محال نيست ) .\r\nجهتش آن است كه با نبود آن شرايط سه گانه سلسلهء واحد غيرمتناهى موجود نخواهد بود تا آن كه براهين استحاله در آن جريان يابد .\r\nشرح\r\nگرچه تسلسل محال است اما نه هر تسلسلى بلكه تسلسلى كه واجد سه شرط زير باشد . اولًا تمام اجزاى سلسله بالفعل باشند . پس اگر مانند سلسلهء اعداد باشد كه از يك ، شروع و تا بىنهايت يكى پس از ديگرى به پيش مىرود اين تسلسل محال نيست ، زيرا آنچه از عدد موجود مىشود مقدار محدود و متناهى است . مثلًا مىگوييم\r\n\r\n\r\n","description":"","footnote":"\r\n( 1 ) . در اول فصل به هنگام تعريف تسلسل\r\n","page_name":" 212 ","page_number":212},
  {"content":"\r\n\r\nصد نفر ، هزار نفر يك ميليون نفر اينها همه و همه مقادير متناهى هستند . يا در مسئلهء جزء لا يتجزى مىگويند هر جزء ، بىنهايت بالقوه تقسيم مىپذيرد ، لكن هر مقدار كه بالفعل و خارجاً تقسيم بپذيرد مقدار محدود و متناهى است . از اين رو سلسلهء اعداد يا تقسيم‌ها در جزء لايتجزى گرچه بىنهايت است اما چون آنچه از اين مقدار غير متناهى موجود مىشود عدد متناهى است ، لذا تسلسل در اين موارد محال نيست .\r\nشرط دوم آن است كه اجزاء ، اجتماع در وجود داشته باشند . پس اگر اجتماع در وجود نداشته‌باشند مانند حوادث زمانى ، اين تسلسل محال نيست . قابل ذكر است كه در اين كه حوادث زمانى ، عدد غير متناهى دارد يا متناهى اختلاف است . جمعى كه قائل هستند زمان آغاز و انجام دارد طبعاً حوادث زمانى را متناهى مىدانند در اين صورت مثال حوادث زمانى خارج از بحث مىگردد . اما كسانى كه حوادث زمانى را غير متناهى مىدانند به دليل آن‌كه اين حوادث با يك‌ديگر جمع نمىشوند بلكه با وجود حادث جديد حوادث قبلى به تدريج از بين مىروند تسلسل محال در اين مورد نيز فاقد شرط دوم كه اجتماع در وجود است مىباشد .\r\nو اين مورد از قلمرو بحث تسلسل محال خارج است ، زيرا آنچه از اين حوادث بالفعل اجتماع در وجود دارد مقدار محدود و متناهى از آن است نه مقدار غير متناهى .\r\nشرط سوم ترتب و وابستگى اجزاى سلسله است . در حقيقت اين شرط ، مقوّم معناى تسلسل است . به اين معنا كه اگر وابستگى و پيوستگى ميان اجزاى يك مجموعه نباشد سلسله از آن به وجود نمىآيد . پس سلسله در جايى است كه رابطهء علّى و معلولى ميان آحاد آن وجود داشته‌باشد در غير اين صورت آحاد و اجزاء از هم گريخته خواهندبود و تسلسلى به وجود نخواهد آمد .\r\nاز مجموع بيانات فوق نتيجه مىگيريم كه التزام به سه شرط فوق از آن جهت است كه تسلسل غيرمتناهى با فقدان يكى از اين سه شرط متحقق نخواهد گشت ، تا اين كه محل جريان ادله امتناع تسلسل باشد . حال اگر شرط اول و دوم موجود ، نبود اگر چه\r\n\r\n","description":"","footnote":"","page_name":" 213 ","page_number":213},
  {"content":"\r\n\r\nتسلسل غير متناهى تحقق خواهد يافت اما اين تسلسل‌ها از نوع تسلسل محال نخواهد بود .\r\n\r\nاستحاله تسلسل در همهء اقسام علل\r\nمتن\r\nتنبيهٌ آخر : مقتضى ما تقدَّم من البرهان استحالةُ . . . جميع أقسام العلل .\r\nترجمه\r\nمقتضاى براهين گذشته محال بودن تسلسل در تمام اقسام علل اعم از علت فاعلى و غائى و مادى و صورى است . همانطور كه براهين ، محال بودن تسلسل در علت تامه را افاده مىداد چون ملاك در محال بودن سير توقف وجودى تا بىنهايت است و اين در تمام اقسام علت موجود است .\r\nشرح\r\nسه دليلى كه در كتاب بر محال بودن تسلسل اقامه شد محال بودن تسلسل را در تمام اقسام علل افاده مىدهد . مثلًا در علت فاعلى چنين افاده مىدهد كه اگر موجودى فاعل وجودى ، موجودى ديگر باشد و براى فاعل ، فاعلِ وجودىِ ديگر باشد ، و براى او هم فاعلى ديگر تا بىنهايت اين سلسلهء غيرمتناهى از فاعل‌ها محال است كه موجود باشند .\r\nو در علت غائى چنين افاده مىدهد كه اگر غايتى مستند به غايت ديگر و او هم به غايت ديگر تا بىنهايت باشد محال است چنين سلسلهء غيرمتناهى از غايت‌ها حاصل شود ، مثلًا زيد به بازار مىرود تا پول به دست بياورد چرا پول به دست بياورد ؟ براى آن كه خانه و ماشين بخرد چرا خانه و ماشين بخرد ؟ براى آن كه وسائل رفاه خود را تأمين كند . و همين طور هر غايتى به غايت ديگر منتهى شود . اگر سلسلهء غايت‌ها بىنهايت باشد . براهين مذكور تحقق چنين سلسله‌اى را محال مىداند . همين‌طور در علت مادى محال است كه جسمى كه مركب از ماده و صورت است مادهء او نيز مركب\r\n\r\n","description":"","footnote":"","page_name":" 214 ","page_number":214},
  {"content":"\r\n\r\nاز ماده و صورت باشد باز به نوبهء خود مادهء او مركب از ماده و صورتى ديگر باشد و همين طور هر ماده‌اى مادهء ديگر داشته‌باشد تا بىنهايت .\r\nهمانطور كه محال است صورت او صورت ديگر داشته‌باشد بدين ترتيب كه صورت او مركب از ماده و صورت ديگرى باشد و صورتِ صورت ، خود مركب از ماده و صورت ديگر باشد تا بىنهايت . در اين مورد هم براهين قبلى تحقق چنين سلسله‌اى از ماده و صورت غير متناهى را محال مىداند .\r\n\r\nتسلسل در اجزاء ماهيت نيز محال است\r\nمتن\r\nويتبيّن بذلك أيضاً استحالة التسلسل في أجزاء . . . تعقّلها ، وهو باطل .\r\nترجمه\r\nاز بيانات فوق ، تسلسل در اجزاى ماهيت نيز باطل مىگردد . مانند آن كه براى جنس ، جنس ديگرى تا بىنهايت باشد يا براى فصل ، فصل ديگرى تا بىنهايت باشد . دليل مطلب ، اين است كه جنس و فصل همان ماده و صورت كه به نحو لابشرط ملاحظه مىشوند هستند .\r\nمضافاً بر اين كه اگر ماهيت واحدى از اجزاى بىنهايت تركيب يافته باشد تعقل آن ماهيت محال است و چنين چيزى باطل است .\r\nشرح\r\nگفتيم تركيب جسم از ماده و صورت‌هاى بىنهايت محال است . زيرا جسمِ محدود ، از اجزاى محدود پديد مىآيد . حال مىگوييم كه تركيب ماهيت از جنس و فصل‌هاى بىنهايت نيز محال است . زيرا جنس و فصل همان ماده و صورت كه به نحو لا به شرط ملاحظه مىشوند هستند . پس به همان دليلى كه ماده و صورت‌هاى بىنهايت نمىتواند مقوّم جسم باشند جنس و فصل‌هاى بىنهايت نيز نمىتوانند مقوم يك ماهيت نوعى باشند .\r\n\r\n","description":"","footnote":"","page_name":" 215 ","page_number":215},
  {"content":"\r\n\r\nعلاوه بر آن كه اگر يك ماهيت از اجزاىِ بىنهايت برخوردار باشد ديگر قابل فهم و تعقل نخواهد بود ، زيرا شناخت آن ماهيت ، متوقف بر شناخت اجزاى بىنهايت خواهد بود و چون شناخت اجزاى بىنهايت محال است پس شناخت آن ماهيت هم محال خواهد بود و وجود چنين ماهيتى غيرمعقول و محال است .\r\n\r\n","description":"","footnote":"","page_name":" 216 ","page_number":216},
  {"content":"\r\n\r\nبه پرسش‌هاى زير پاسخ دهيد\r\n1 . دور مصرَّح و دور مضمر را تعريف كنيد ؟\r\n2 . ملاك بطلان دور چيست ؟\r\n3 . تسلسل را تعريف كنيد ؟\r\n4 . تسلسل محال بايد داراى چه شرايطى باشد ؟\r\n5 . دليل مؤلف رحمه الله بر امتناع تسلسل را شرح دهيد ؟\r\n6 . برهان وسط و طرف را تقرير نمائيد ؟\r\n7 . برهان اسد واخصر از كيست ؟ آن را تعريف نماييد ؟\r\n8 . چرا ميرداماد تسلسل را در جانب تصاعد علل محال مىداند نه در جانب تنازل ؟\r\n9 . پاسخ علامه به كلام ميرداماد را بيان كنيد ؟\r\n10 . چرا تسلسل در حوادث زمانى محال نيست ؟\r\n\r\n","description":"","footnote":"","page_name":" 217 ","page_number":217},
  {"content":"\r\n\r\n\r\nالفصل السادس العلّة الفاعليّة\r\n\r\nعلت فاعلى\r\nمتن\r\nقد تقدّم أنّ الماهيّة الممكنة في تلبّسها . . . الفعل يلازم الوجدانَ .\r\nترجمه\r\nاز پيش گذشت « 1 » كه ماهيت ممكن در تلبس خود به وجود به مرجحى كه وجود او را افاضه كند محتاج است . عقل در اين معنا ترديد روا نمىدارد كه براى مرجح وجود ، نسبت به وجودى كه افاضه مىكند شأنى وجود دارد غير از شأنى كه براى ماهيت نسبت به آن وجود ( وجود افاضه شده ) است .\r\nپس براى مرجح يا بعضى از اجزاى او نسبت به وجود ( وجود افاضه شده ) شأنى شبيه اعطاست كه ما آن را فعل يا چيزى كه مرادف آن است مىناميم . و براى ماهيت شأنى شبيه به اخذ ، وجود دارد كه ما آن را قبول يا آنچه افادهء معناى قبول كند مىناميم .\r\nمحال است كه ماهيت به شأن مرجح متصف شود والّا به مرجح محتاج نيست يا اين‌كه مرجح به شأن ماهيت متصف گردد و گرنه خُلف لازم مىآيد . و نيز محال است كه اين دو شأن با يك‌ديگر متحد گردند . نتيجه اين‌كه شأن قبول ملازم فقدان و شأن فعل ملازم وجدان مىباشد .\r\n\r\n\r\n","description":"","footnote":"\r\n( 1 ) . در فصل اول از اين مرحله و فصل پنجم و ششم از مرحلهء چهارم\r\n","page_name":" 218 ","page_number":218},
  {"content":"\r\n\r\nشرح\r\nدر فصل اول از مرحلهء پنجم و هشتم گذشت كه ماهيت نسبت به وجود و عدم مساوى است و اگر بخواهد به يكى از اين دو متصف گردد به فاعلى نيازمند است كه به او وجود يا عدم را بدهد . حال فاعلى كه به ماهيت وجود را اعطا مىكند نسبت به اين وجود كه از او صادر مىشود شأنى دارد كه ما از او به فعل يا تأثير يا كنش تعبير مىكنيم و ماهيتى كه اين وجود را از فاعل مىستاند نسبت به اين وجود شأنى دارد كه ما از او به قبول يا تأثر يا انفعال تعبير مىكنيم .\r\nبديهى است شأن اعطا كه از آنِ فاعل است غير از شأن قبول كه از آنِ ماهيت است مىباشد . از اين رو محال است كه فاعل مرجح وجود ، به صفت و شأن ماهيت كه قابل وجود است متصف گردد . زيرا شأن اعطا مقابل شأن قبول است و در يك چيز جمع نمىگردد .\r\nمراد مؤلف اين است جهان هستى كه ظرف ماهيات مادى و مجرد است بدون فاعلى كه وجود به آنها اعطا كند نمىتواند موجود باشد . ماهيات همه فاقد وجودند و اين تأسيس اصلى است كه به سبب آن پاسخ ماديون كه جهان ماده را بىنياز از علت فاعلى مىدانند داده‌مىشود . يعنى چگونه ممكن است ماهيات عالم كه قابل وجود هستند فاعل وجود هم باشند و خودشان به خودشان وجود بدهند . در حالى كه شأن اعطا مقابل شأن قبول است و اتصاف قابل به شأن فاعل محال است .\r\nتوضيح اين نكته نيز لازم است كه علت تامه گاهى بسيط است و گاهى مركب . اگر بسيط بود به تنهايى اعطاى وجود به ماهيت مىكند . اما اگر مركب بود بعضى از اجزاى مركب كه علت فاعلى در مركب محسوب مىشود علتِ اعطاىِ وجود به ماهيت مىشود . لذا مؤلف تعبير آورد كه « وللمرجح او بعض اجزائه بالنسبة اليه شأنٌ شبيه بالاعطاء » .\r\nفى المثل بنّا نسبت به يك ساختمان علت تامهء ساختمان نيست ، بلكه پديدهء ساختمان از علل و عوامل متعددى به وجود آمده كه بنّا از جمله علل آنهاست لكن بنّا\r\n\r\n","description":"","footnote":"","page_name":" 219 ","page_number":219},
  {"content":"\r\n\r\nدر ميان علل مختلف ساختمان علت فاعلى مىباشد . لذا او از اجزاى علت تامهء محسوب مىگردد . علت مادى و صورى و غايى ساختمان چيز ديگرى است .\r\n\r\nحادث مادى و مجرد به جهت امكان خود محتاج به علت فاعلى است\r\nمتن\r\nوهذا المعنى واضحٌ في الحوادث الواقعة . . . لا فاعل له ، فاستسمَن ذاورمٍ .\r\nترجمه\r\nو اين معنا ( تغاير شأن اعطا با قبول ) در حوادثى كه در جهان ماده ما شاهد وقوع آن هستيم آشكار است ؛ زيرا در جهان ماده عللى وجود دارد كه ماده را به سوى صورى كه فاقد آنهاست سوق مىدهد . در نتيجه ماده قبول آن صور نموده بدان‌ها صورت مىيابد . حال اگر ماده واجد آن صور بود هرگز نمىبايست ( در حالى كه واجد آنها بود ) قبول آن صور مىنمود . بنابراين قبول ملازم فقدان مىباشد و آنچه براى علل است كه عبارت است از فعل مناسب با ذات آنها ملازم با وجدان مىباشد .\r\nبنابراين حادث مادى در وجود خود به علتى متوقف است كه او را به وجود آورد كه نامش را علت فاعلى مىگذاريم . همانطور كه به علتى كه آن وجود را قبول كند كه نامش را علت مادى مىگذاريم متوقف است .\r\nو به زودى « 1 » اثبات اين مطلب كه در جهان هستى ماهيات ممكنه‌اى كه مجرد از ماده هستند خواهد آمد . آن ماهيات به دليل امكان خود محتاج به علت مرجح ( علت فاعلى ) مىباشند ، لكن از جهت تجرد خود از علت مادى بىنيازند . لذا براى آنها هم علت فاعلى وجود دارد .\r\nدر هر صورت وجود ممكن خواه مادى باشد يا مجرد بىنياز از علت فاعلى نيست و هر كس علت‌ها را در علت مادى محدود كند و علت فاعلى را نفى نمايد به تحقيق فعلى را ثابت نموده‌است كه براى آن فاعل وجود ندارد مانند كسى كه متورّمى را چاق انگاشته است .\r\n\r\n\r\n","description":"","footnote":"\r\n( 1 ) . در فصل سوم از مرحلهء يازدهم\r\n","page_name":" 220 ","page_number":220},
  {"content":"\r\n\r\nشرح\r\nتغاير دو شأن فاعليت و قابليت امر آشكارى است ما پيوسته در جهان مادى شاهد آن هستيم كه مواد عالم صورت‌هاى نوعيهء جديدى را كه فاقد آنها بودند مىپذيرند .\r\nمثلًا نطفه كه مادهء صورت علقه است صورت علقه را مىپذيرد و پس از آن صورت مضغه و جنين را . بديهى است كه اگر نطفه واجد صورت علقه بود بار ديگر آن را نمىپذيرفت . از اين كه او ماده براى اين صورت قرار مىگيرد و آن را مىپذيرد معلوم مىشود كه فاقد اين صورت است . سخن در تمام مواد جهان هستى بر همين منوال است .\r\nالبته ماهياتى هستند كه مجرد از ماده‌اند و در پذيرش وجود از علت فاعلى خود محتاج به مادهء قبلى نيستند ، ولى در هر صورت ماهيات چه مادى چه مجرد بدون علت وجود نمىيابند . نتيجه مىگيريم ماديون كه علت فاعلى را از سلسلهء علل حذف كرده عليت را منحصر در علت مادى مىدانند در حقيقت شاهد فعلى هستند كه فاعل ندارد و اين از ديدگاه خردمندان عالم سخن ياوه‌اى بيش نيست .\r\nحاصل سخن اين‌كه ماهيات اعم از مادى و مجرد به خودى خود در حد استوا بين وجود و عدم هستند و براى خروج از حد استوا محتاج به مرجح مىباشند ما اين مرجح را علت فاعلى مىناميم . ممكن بدون علت فاعلى هرگز نمىتواند از حد استوا خارج شود و خود نيز نمىتواند عامل ترجيح براى خود باشد چون حيث فاعليت با حيث قابليت دو شأن جداست و در يك چيز جمع نمىگردد .\r\nجملهء « فاستسمن ذا ورمٍ » ضرب المثلى در عرب است . و به اين معناست كه « حسبتُ المتورم سميناً » يعنى كسى كه بدن او ورم داشت او را به خطا فرد چاق و فربه انگاشتم ، در حالى كه چنين نبود . اشاره به اين است كسى كه فعل را بدون فاعل مىبيند و علت فاعلى را در نظام هستى منكر مىشود در اعتقاد خود به خطا رفته و خطاى او مانند خطاى كسى است كه متورم را چاق انگاشته است .\r\n\r\n","description":"","footnote":"","page_name":" 221 ","page_number":221},
  {"content":"\r\n\r\nبه پرسش‌هاى زير پاسخ دهيد\r\n1 . چرا حيث فعل و قبول در يك چيز جمع نمىگردد ؟\r\n2 . مجردات به چه ملاكى محتاج به علت فاعلى هستند ؟\r\n3 . چرا كسى كه علت فاعلى را انكار مىكند و علت راصرفاً در علت مادى منحصر مىكند « فاستمسن ذاورمٍ » ؟\r\n\r\n","description":"","footnote":"","page_name":" 222 ","page_number":222},
  {"content":"\r\n\r\n\r\nالفصل السابع‌في أقسام العلّة الفاعليّة\r\n\r\nاقسام فاعل\r\nمتن\r\nذكروا للفاعل أقساماً ، أنهاها بعضهم إلى ثمانية . . . آخر كان « فاعلًا بالتسخير » .\r\nترجمه\r\nفلاسفه براى فاعل اقسامى را بيان نموده‌اند كه بعضى آنها را تا هشت عدد هم رسانده‌اند . كيفيت ضبط آنها آن گونه كه گفته‌اند چنين است كه فاعل يا علم به فعل خود دارد و علم او دخالت در فعل او دارد يا ندارد . در صورت دوم يا فعل او ملايم با طبع اوست كه فاعل بالطبع است يا فعل او ملايم با او نيست كه فاعل بالقسر است .\r\nو اولى يعنى آن كه علم به فعل خود دارد و علمش دخالت در فعل او دارد يا اين كه فعلش به اراده‌اش نيست كه فاعل بالجبر است . يا اين كه فعلش به اراده‌اش است در اين هنگام علم او به فعلش در مرتبهء فعل او بلكه عين اوست كه او فاعل بالرضاست . و يا اين كه علم او به فعل او قبل از فعل اوست در اين هنگام يا اين كه علم او به فعلش مقرون به داعى زايد بر ذات اوست كه فاعل بالقصد است . و يا اين كه مقرون به داعى زايد نيست بلكه نفس علم منشأ صدور معلول است حال اين كه علم او زائد بر ذات اوست فاعل بالعنايه است . يا زايد نيست كه فاعل بالتجلى است .\r\n\r\n","description":"","footnote":"","page_name":" 223 ","page_number":223},
  {"content":"\r\n\r\nفاعل هر گونه كه فرض شود اگر او و فعلى كه منسوب به اوست فعل فاعلى ديگر باشد فاعل بالتسخير خواهد بود .\r\nشرح\r\nحكيم سبزوارى در شرح منظومه و تعليقات خود بر اسفار اقسام فاعل را تا هشت قسم شمرده است كه عبارت باشند از :\r\n1 . فاعل بالطبع ، 2 . فاعل بالقسر ، 3 . فاعل بالجبر ، 4 . فاعل بالرضا ، 5 . فاعل بالقصد ، 6 . فاعل بالعنايه ، 7 . فاعل بالتجلى ، 8 . فاعل بالتسخير .\r\nترتيب و وجه ضبط هر يك و شرح حال آن در عبارت بعدى مىآيد .\r\n\r\nفاعل بالطبع\r\nمتن\r\nفللعلّة الفاعليّة ثمانية أقسام : . . . تفعل أفعالها بالطبع .\r\nترجمه\r\nقسم اول فاعل بالطبع است و آن فاعلى است كه علم به فعل خود ندارد در حالى كه فعل ، ملايم باطبع اوست . مانند نفس در مرتبهء قواى طبيعى بدن . در اين صورت نفس افعال خود را بالطبع انجام مىدهد .\r\nشرح\r\nهر فاعلى كه فاقد علم و شعور است و فعلى را انجام مىدهد كه با او ملايمت و سنخيت دارد فاعل بالطبع ناميده‌مىشود ، مانند نفس انسان در مرتبهء قواى بدنى كه در اين هنگام نفس تنزل يافته در مرتبهء طبيعت ، فاقد علم و شعور است و افعالى كه از او به وسيلهء قواى طبيعى سرمىزند مانند تنفس يا ضربان قلب ، ملايم و هم‌سنخ با قواى طبيعى هم‌چون دستگاه تنفسى و قلب است .\r\nتوضيح اين نكته لازم است كه نفس دامنهء وسيع و مراتب متعدد و مختلفى دارد كه\r\n\r\n","description":"","footnote":"","page_name":" 224 ","page_number":224},
  {"content":"\r\n\r\nبر هر مرتبه حكمى مترتب مىگردد ، مغاير با حكمى كه در مرتبهء ديگر مترتب مىشود . گاهى نفس در مرتبهء عقل و ادراك كليات است گاهى در مرتبه تخيل و ادراك صور خياليه است و گاهى در مرتبهء وهم و صور وهميه و گاهى در مرتبهء افعال طبيعى است . بديهى است نفس در اين مرحله در مرتبهء تدبير طبيعت وقواى او فعال است و ادراكى ندارد . فاعليت نفس در اين مرتبه را فاعليتِ بالطبع مىنامند .\r\n\r\nفاعل بالقسر\r\nمتن\r\nالثاني : الفاعل بالقسر ، وهو الذي لا عِلْمَ . . . مجرى الصحّة لعواملٍ قاسرة .\r\nترجمه\r\nدوم ، فاعل بالقسر است و آن فاعلى است كه نه علم به فعل خود دارد و نه فعلش ملايم با طبع آن است ، مانند نفس در مرتبهء قواى طبيعى بدن ، در وقتى كه قوا به جهت مريضى از مسير اعتدال منحرفند . در اين هنگام افعال به جهت عوامل بازدارنده از مجراى صحت منحرف هستند .\r\nشرح\r\nقسم دوم ، فاعل بالقسر است . فاعل بالقسر هم‌چون فاعل بالطبع علم به فعل خود ندارد ، لكن انجام فعل ملايم و هم سنخ با فاعل نيست . تحقق فعلِ غير ملايم به دليل عوامل و موانعى است كه نمىگذارند فعل طبيعى و عادى از قوا صادر گردد .\r\nمثال مىزنند به نفس در مرتبهء قواى بدنى هنگامى كه قواى بدنى به دليل بيمارى از مسير سلامت خارج گرديده‌است و بر خلاف ميل خود فعاليت مىكند . مانند آن كه ضربان قلب تند يا كند بزند و دستگاه تنفس غير عادى فعاليت كند و تنظيم دستگاه گوارش به هم بخورد . لغت ، قسر را به قَهر و زور معنا مىكنند و فاعل قاسر يعنى فاعلى كه فاعليتش به وفق ميلش نيست بلكه با زور و قهرى است .\r\n\r\n","description":"","footnote":"","page_name":" 225 ","page_number":225},
  {"content":"\r\n\r\n\r\nفاعل بالجبر\r\nمتن\r\nالثالث : الفاعل بالجبر ، وهو الذي له علم بفعله . . . على فعل ما لايريده .\r\nترجمه\r\nسوم ، فاعل بالجبر است و آن فاعلى است كه علم به فعل خود دارد اما اراده بر انجام آن ندارد .\r\nمانند انسانى كه مجبور مىشود بر انجام فعلى كه ارادهء آن را ندارد .\r\nشرح\r\nدر فاعل مجبور كه آن را اصطلاحاً فاعل بالجبر مىناميم علم به فعل وجود دارد اما اراده و اختيار بر انجام فعل وجود ندارد و فاعل بااكراه به انجام فعل اقدام مىنمايد .\r\nمانند آن كه كسى با تهديد خانه‌اش را ترك كند . وى علم به فعل خود كه ترك منزل باشد دارد اما اين كار را به اجبار نه از روى تمايل نفسانى انجام مىدهد .\r\n\r\nفاعل بالرضا\r\nمتن\r\nالرابع : الفاعل بالرّضا ، وهو الذي له إرادةٌ . . . للأشياء عند الإشراقيّين .\r\nترجمه\r\nچهارم فاعل بالرضاست و آن فاعلى است كه از روى علم ، ارادهء فعل مىكند و علم تفصيلى او به فعل ، عين همان فعل مىباشد و قبل از فعل علمى جز علم اجمالى به آن ندارد كه آن علم اجمالى به فعل ، به سبب علم او به ذات خويش حاصل مىآيد كه در پى آن علم اجمالى به معلول تحقق مىپذيرد .\r\nمانند انسانى كه فاعل صورت‌هاى خيالى خود است و علم تفصيلى به آن صور ، عين خود آن صور مىباشد و فاعل قبل از اين صور از رهگذر علم به ذات خود كه خالق آن صور است علم اجمالى به آن صور دارد . و مانند فاعليت واجب تعالى براى هستى نزد اشراقيون .\r\n\r\n","description":"","footnote":"","page_name":" 226 ","page_number":226},
  {"content":"\r\n\r\nشرح\r\nبراى فاعل بالرضا دو علم وجود دارد يكى قبل از فعل است و ديگرى بعد از فعل .\r\nعلم او قبل از فعل ، اجمالى است و از آن رهگذر ، كه به ذات خود به عنوان فاعل علم دارد به معلول‌هايى كه از ذات او صادر مىگردد نيز اجمالًا علم دارد . مانند انسانى كه علم به ذات و فاعليت خويش دارد و از همين رهگذر علم اجمالى به صورت‌هاى خيالى كه خود خالق و سازندهء آنهاست نيز دارد . اما وقتى آن صورت‌هاى خيالى به وجود آمدند وجود همان صورت‌هاى خيالى ، علم تفصيلى فاعل را تشكيل مىدهند .\r\nاگر سؤال شود كه چگونه وجود صورت‌هاى خيالى در نفس همان علم تفصيلى انسان به آنهاست در پاسخ مىگوييم چون علم انسان به آن صورت‌ها به طريق علم حضورى است نه حصولى ، يعنى آن صور به وجود خاص به خود در محضر نفس حاضرند و چنين نيست كه علم انسان به آنها از طريق علم حصولى باشد يعنى از طريق حصول آن صور توسط صورت‌هاى ديگر باشد ، زيرا اگر چنين باشد لازم مىآيد آن صور ، نيز به واسطه صورت‌هاى ديگر ادراك شوند و بدين ترتيب تسلسل محال رخ مىنمايد .\r\nپس نتيجه مىگيريم كه صور خيالى به وجود خاص به خود در نفس ما حاضرند و همان‌ها ملاك علم تفصيلى ما به آنها مىباشد به عبارت ديگر وجود آنها نفس علم تفصيلى ما مىباشد .\r\nاشراقىها فاعليت حق تعالى نسبت به هستى را از سنخ فاعليت بالرضا مىدانند و مىگويند خداوند قبل از خلقت عالم ، علم تفصيلى به عالم نداشته‌است گرچه از آن جهت كه علم به ذات خود داشته به طور اجمال علم به آنچه از او صادر خواهد شد داشته‌است . او وقتى علم تفصيلى به موجودات هستى پيدا كرده‌است كه جهان را خلق كرده‌است و چون موجودات عالم هستى همه و همه در محضر او حاضرند لذا وجود آنها علم حضورى و تفصيلى حق تعالى را تشكيل مىدهند .\r\n\r\n","description":"","footnote":"","page_name":" 227 ","page_number":227},
  {"content":"\r\n\r\nاشكال اين نظريه آن است كه علم تفصيلى حق را متأخر از معلول‌هاى او و زايد بر ذات او مىداند ، در حالى كه ذات او قبل از خلق هستى علم تفصيلى به آنها دارد .\r\n\r\nفاعل بالقصد\r\nمتن\r\nالخامس : الفاعل بالقصد ، وهو الذي له علمٌ وإرادة . . . عند جمهور المتكلّمين .\r\nترجمه\r\nپنجم فاعل بالقصد ، است و آن فاعلى است كه براى آن علم و اراده وجود دارد و علم او به فعلش تفصيلى و قبل از فعل و با انگيزهء زايد است ، مانند انسان در افعال اختيارى خودش و واجب تعالى نزد جمهور متكلمين .\r\nشرح\r\nدر فاعل بالقصد دو گونه علم وجود ندارد آن طور كه در فاعل بالرضا وجود داشت . در فاعل بالقصد ، فاعل علم تفصيلى و اراده بر انجام فعل دارد و علم تفصيلى او قبل از فعل ، تفصيلى است و علم و ارادهء او بر فعل ، قرين انگيزه‌اى زايد بر فعل است . مانند انسانى كه خانه مىسازد تا در آن سُكنا گزيند ، يا غذا مىخورد تا زنده بماند ، سكنا گزيدن و زنده ماندن انگيزه‌هايى هستند زايد بر خانه ساختن و غذا خوردن .\r\nمتكلمان فاعليت حق نسبت به جهان هستى را از قبيل فاعليت بالقصد مىدانند .\r\nاشكال نظريهء ايشان اين است كه ايشان فعل واجب را معلل به انگيزه‌هاى بيرون از ذات مىدانند . به اين معنا كه واجب تعالى هستى را خلق مىكند تا به چيزى كه ندارد برسد همانطور كه علم او را زائد بر ذات او مىدانند در حالى كه ذات اقدس او نه انگيزه‌اى بيرون از خود دارد ؛ زيرا او فاقد چيزى نيست تا بخواهد به واسطه خلق كردن به او برسد . و علم او نيز زايد بر ذاتش نيست .\r\n\r\n","description":"","footnote":"","page_name":" 228 ","page_number":228},
  {"content":"\r\n\r\n\r\nفاعل بالعنايه\r\nمتن\r\nالسادس : الفاعل بالعناية ، وهو الذي له علمٌ . . . الأشياء عند المشّائين .\r\nترجمه\r\nششم فاعل بالعنايه است و آن فاعلى است كه براى او علم سابق بر فعل كه زايد بر ذات است مىباشد ، نفس صورت‌هاى علمى ، منشأ صدور فعل مىگردد بدون آن‌كه انگيزه زايدى در بين باشد . مانند انسانى كه بر شاخهء مرتفعى قرار گرفته و به مجرد توهّم سقوط ، سقوط مىكند . و مانند واجب تعالى نسبت به ايجاد جهان هستى بر حسب عقيدهء مشائيان .\r\nشرح\r\nدر فاعل بالعنايه هم علم ، سابق بر فعل است و هم زايد بر آن . هم‌چون علم در فاعل بالقصد ، لكن در اين‌جا نفس علم منشأ پيدايش فعل مىگردد . مثال مىزنند به انسانى كه بر شاخهء مرتفعى از يك درخت قرار گرفته‌است تا چشم به پايين مىاندازد و تصور سقوط مىكند بر زمين مىافتد يعنى تصور و علم به سقوط همان و ساقط شدن همان . در اين قسم از فاعليت گرچه علم قبل از فعل است اما نفس علم ، به وجود آورندهء فعل است . نه چون فاعل بالقصد ، انگيزهء زايد وجود دارد و نه چون فاعل بالرضا تعدد علم .\r\nمشائيان فاعليت حق تعالى نسبت به جهان هستى را از اين سنخ مىدانند و مىگويند علم حق تعالى به نظام احسن عالم همان و خلق شدن نظام احسن عالم همان . اشكال اين نظريه اين است كه اين نظريه گرچه براى حق داعى و انگيزهء زايد بر ذات قائل نيست اما علم او را زايد بر ذات او مىداند .\r\n\r\n","description":"","footnote":"","page_name":" 229 ","page_number":229},
  {"content":"\r\n\r\n\r\nفاعل بالتجلى\r\nمتن\r\nالسابع : الفاعل بالتجّلي ، وهو الذي يفعل الفعل . . . في عين الكشف التفصيليّ .\r\nترجمه\r\nهفتم ، فاعل بالتجلى است و آن فاعلى است كه فعل را انجام مىدهد در حالى كه از رهگذر علم اجمالى به ذات خود علم تفصيلى به فعل دارد . مانند نفس مجرد انسان كه چون صورت اخير براى نوع خود مىباشد در عين بساطت مبدأ جميع كمالات ثانوى مىباشد ، كمالاتى كه نفس به جهت عليت خود نسبت به آنها واجد آنها مىباشد . و علم حضورى فاعل به ذات خود علم تفصيلى به كمالات خود نيز است گرچه آن كمالات ( در مرتبه ذات ) از يك‌ديگر متميز نيستند .\r\nو مانند واجب تعالى بر اساس آنچه إن شاء اللَّه خواهد آمد « 1 » كه براى او علم اجمالى به اشياء است در عين كشف تفصيلى .\r\nشرح\r\nفاعل بالتجلى فاعلى است كه فعل را انجام مىدهد در حالى كه قبل از فعل علم تفصيلى به فعل دارد لكن علم تفصيلى او به فعل از آن جا برايش حاصل مىشود كه علم اجمالى به ذات خود دارد .\r\nدر اينجا توضيح چند نكته لازم است . اولًا مقصود از علم اجمالى به ذات خود علم مبهم و نامفهوم نيست بلكه مقصود از علم اجمالى علم شامل و جامع و بسيط فاعل به ذات بسيط خود است . و ثانياً چون فاعل بالتجلى علم به ذات بسيط خود دارد و از آن جهت كه ذات ، علت براى تمام معلولات خود است علم به ذات بسيط علم به تمام معلولات خود نيز است . پس مقصود از تفصيل در اين جا اين است كه فاعل از آن جا\r\n\r\n\r\n","description":"","footnote":"\r\n( 1 ) . در فصل يازدهم از مرحلهء دوازدهم\r\n","page_name":" 230 ","page_number":230},
  {"content":"\r\n\r\nكه علم به وجود جامع و بسيط خود دارد علم جامع و متميز به تمام افعالى كه از ذات سر مىزند كه از آن به كمالات ثانوى تعبير مىآوريم - نيز دارد ؛ زيرا علم به ذات از آن جهت كه ذات علت افعال است علم به تمام معلولاتى كه از اين ذات سرمىزند نيز است . نتيجه اين كه علم به ذات بسيط و علم اجمالى به ذات همان و علم به معلولاتى كه از اين ذات سرخواهد زد همان . كه از اين تعبير مىآوريم كه علم اجمالى به اشياء در عين كشف تفصيلى .\r\nمؤلف مثال مىزنند به نفس انسانى كه بسيط بوده صورت اخير نوع انسانى مىباشد انسان از آن جهت كه به نفس بسيط خود علم دارد به افعالى كه از نفس سرمىزند علم دارد همان نفسى كه علت براى آنها بوده واجد آنها به نحو بساطت مىباشد . علم به نفس مانند علم به عدد صد مىماند كه علم به اعداد كمتر از صد چون نود و هشتاد و هفتاد هم در علم به عدد صد به نحو بساطت نهفته است .\r\nمثال ديگر به ذات الهى مىزنند و مىفرمايند : واجب تعالى علم به ذات بسيط خود دارد ( علم اجمالى ) . همان ذاتى كه با بساطت خود و وحدت وجودى خود جامع تمام افعالى كه از او سر مىزند نيز است . چون وجود بسيط و جامع او وجود همه چيز است علم به اين وجود بسيط هم علم به همه چيز است ( علم تفصيلى ) . و اين همان اجمال در عين تفصيل مىباشد . حال اگر ذات ، واجد علم به تمام افعال و معلولات خود نباشد لازم مىآيد كه از دو حيث وجدان و فقدان تأليف يابد . و اين همان تركيبى است كه نقطه مقابل بساطت مىباشد و خلاف فرضى است كه او از جميع وجوه بسيط است .\r\nوثانياً در فاعل بالتجلى هم‌چون فاعل بالرضا علم تفصيلى وجود دارد لكن علم تفصيلى در اين‌جا با آن‌جا فرق مىكند ، علم تفصيلى در فاعل بالتجلى عبارت است از جامعيت وجود فاعل در مرتبهء ذات خود افعال خود را و تمام افعال در مرتبهء ذات فاعل به عين وجود جمعى بسيط موجودند لكن تفصيل در فاعل بالرضا عبارت است از متميز بودن افعال از همديگر در بيرون از ذات .\r\n\r\n","description":"","footnote":"","page_name":" 231 ","page_number":231},
  {"content":"\r\n\r\nو چون در فاعل بالتجلى علم تفصيلى عبارت است از معلوميت و تشخص افعال به خصوصياتى كه بدان تشخص مىيابد به عين معلوميت و تشخص ذات فاعل براى خودش ؛ زيرا همانطور كه وجود افعال به عين وجود ذات فاعل موجود مىباشد تشخص و معلوميت افعال هم به عين تشخص و معلوميت ذات مىباشد نه به تشخصى جدا و متمايز از ذات وجداى از يك‌ديگر .\r\nلذا مؤلف فرمودند : وان لم تميز بعضها من بعض زيرا اگر وجودات در مرتبهء ذات از يك‌ديگر متمايز باشند ، تركيب در ذات حاصل مىشود در حالى كه ما فرض كرديم ذات بسيط است ، ولى در فاعل بالرضا علم تفصيلى عبارت است از اين كه : هر موجودى بيرون از ذات ، متميز از موجود ديگر است و علم تفصيلى در مرتبهء فعل ، غير از علم اجمالى قبل از فعل مىباشد .\r\n\r\nفاعل بالتسخير\r\nمتن\r\nالثامن : الفاعل بالتسخير ، وهو الفاعل الذي . . . المسخَّرة للواجب ( تعالى ) .\r\nترجمه\r\nآن فاعلى است كه او و فعلش مسخر فاعلى ديگر باشد . پس او در فعل خود مسخر ديگرى است مانند قواى طبيعى و نباتى و حيوانى كه در افعال خود مسخر نفس انسانى هستند و مانند علت‌هاى مادى كه مسخر خداى تعالى مىباشند .\r\nشرح\r\nقسم هشتم ، فاعل بالتسخير است و آن فاعلى است كه او و فعلى كه از او سر مىزند در تسخيرِ فاعلِ ما فوق خود است . مانند فاعليتى كه قواى بدنى نسبت به افعال و حركات خود دارد . در عين حال كه فعل و فاعل هر دو مسخر فاعلى ديگر كه همان نفس انسان باشد هستند و نيز مانند نفسى كه خود و افعالش مسخر ذات اقدس الهى هستند .\r\n\r\n","description":"","footnote":"","page_name":" 232 ","page_number":232},
  {"content":"\r\n\r\nساير علل ماديهء ديگر هم كه مسخر ذات الهى هستند آنها هم فاعل بالتسخير مىباشند ؛ زيرا خود آن فاعل‌ها و فعلشان در تسخيرِ فاعلِ ما فوق ، يعنى ذات الهى هستند .\r\n\r\nفاعل بالجبر قسم مستقلى از فاعل بالقصد نيست\r\nمتن\r\nوفي عَدِّ الفاعل بالجبر والفاعل بالعناية . . . والتصديق على نحوٍ واحدٍ .\r\nترجمه\r\nدر اين كه فاعل بالجبر و فاعل بالعنايه دو نوع مستقل و مباين با فاعل بالقصد باشند محل تأمل است . توضيح مطلب اين كه ما نسبت مىدهيم اعمالى كه - مقصود كمالات ثانويه است - آميخته با نوعيتى از نوعيت‌هاست به نوع خاص به خود . پس هر نوعى علت فاعلى براى كمالات ثانيهء خود است . و انواع در صدور فعل دو گونه هستند يك قسم آنها هستند كه افعال مطابق طبع آنها از آنها صادر مىگردد بدون آن كه در فعل ، علم واسطه قرار گيرد ، مانند عناصر ( عناصر طبيعى يا نباتى ) . قسم ديگر آنها هستند كه علم در صدور فعل از آنها دخالت دارد ، مانند انسان .\r\nقسم دوم هميشه مسلح به علم مىباشد و ترديد نيست كه تجهيز او به علم براى تميز آنچه كمال براى اوست از آنچه نيست مىباشد تا فعل كمالى را به جا آورد و آنچه كمال ندارد ترك نمايد .\r\nمانند كودكى كه هر آنچه گرفت به دهان مىگذارد اگر آن را شايسته خوردن يافت مانند ميوه‌ها مىخورد و اگر او را چنين نيافت او را ترك كرده پرتاب مىنمايد . بنابراين توسيط علم به جهت تشخيص و تميز فعلى كه در او كمال است از آنچه در او نيست مىباشد . حال انسان در انجام كارى كه علم و تصديق را واسطه قرار مىدهد اگر آن علم و تصديق ( به مصلحت فعل ) در نزد او حاضر باشد به گونه‌اى كه در تصديق به فعل ، نياز به تأمل و فكر نباشد مانند علومى كه از ملكات و نحو آن سرچشمه مىگيرند به كمتر از انجام فعل راضى نگشته آن فعل را به جاى مىآورد اما اگر در انجام\r\n\r\n","description":"","footnote":"","page_name":" 233 ","page_number":233},
  {"content":"\r\n\r\nفعل شك داشته باشد و به تصديق آن نياز داشته‌باشد اقدام به انطباق عناوين و اوصاف كمال بر فعل مىنمايد . اگر به آنجا رسيد كه به كمال فعل تصديق نمود آن را انجام مىدهد و اگر به خلاف آن رسيد آن را ترك مىگويد . و اين ميل و انعطاف به يكى از دو سو ، همان چيزى است كه ما آن را اختيار مىناميم و فعلى كه از فاعل صادر مىگردد فعل اختيارى نام مىنهيم .\r\nاز اين جا روشن مىشود كه فعل اين نوع از فاعل علمى ، متوقف بر حضور تصديق به لزوم فعل است به اين معنا كه فعل داراى كمال بوده مقابل آن يعنى ترك فعل خلاف كمال است . حال اگر تصديق به اين كه فعل كمال است در نزد او حاضر باشد و نيازى به اعمال فكر نداشته‌باشد لحظه‌اى در انجام فعل درنگ نمىكند . اما اگر حاضر نباشد انجام فعل احتياج به تأمل و فكر دارد تا بر فعل صفت وجوب و رجحان را منطبق كند و بر ترك آن ، صفت محال بودن و مرجوحيت را . بدون فرق بين آن كه رجحان فعل و مرجوحيت ترك ، مستند به طبع قضيه باشد . مانند كسى كه زير ديوارى كه آماده فروريختن است نشسته باشد او از خوف انهدام ديوار از جاى خود برمىخيزد . يا اين كه اين دو مستند به اجبار شخص زورگويى باشد مانند كسى كه در پناه ديوارى سايه گزيده‌است ناگهان جبارى او را تهديد كرده كه اگر از جاى خود برنخيزد ديوار را برسرش خراب مىكند . بديهى است كه او از ترس انهدام ديوار از جاى خود برمىخيزد برخاستن در هر دو صورت ارادى است و تصديق به آن به نحو يكسانى صورت گرفته است .\r\nشرح\r\nمؤلف فاعل بالجبر وبالعنايه را دو قسم مستقل از اقسام فاعل نمىداند و آنها را داخل در فاعل بالقصد قلمداد مىكند و انجام فعل را حتى در مورد فاعل بالجبر امر اختيارى معرفى مىكند و براى بيان مطلب مقدمه‌اى ذكر مىكند .\r\nحاصل كلام اين است كه افعالى كه از انواع مختلف صادر مىگردد دو قسم هستند .\r\nيا فاعل آن افعال در انجام آن افعال علم دارد يا ندارد . اگر فاعل علم نداشت مانند فاعليت درخت براى رشد كردن و ميوه‌دادن يا مانند خاصيت و افعالى كه از عناصر طبيعى صادر مىگردد . اين قسم از محل بحث خارج است .\r\n\r\n","description":"","footnote":"","page_name":" 234 ","page_number":234},
  {"content":"\r\n\r\nاما اگر فاعل ، علم به فعل خود دارد وسط قرار گرفتن علم ميان فاعل و فعل از آن جهت است كه فاعل ، فعل شايسته را از غير شايسته تشخيص دهد . حال حكم به صلاحيت فعل يا ترك گاهى از روى ملكه براى او روشن است در اين صورت به سهولت و سرعت تصميم مىگيرد كه فعل را انجام دهد يا ترك نمايد . ولى گاهى تصميم‌گرى نيازمند تأمل و فكر است در اين صورت فاعل ، فعل را با تأمل و فكر انتخاب مىكند .\r\nاكنون مؤلف مىگويد در هر دو صورت فرق نمىكند كه تصديق به رجحان فعل در يك جو طبيعى و سالم و بدون اجبار باشد . يا همراه با اجبار مجبر باشد در هر دو حال اين خود شخص است كه تشخيص مىدهد كه اگر از جاى خود بلند نشود ديوار بر سرش خراب مىشود و چون تصديق به رجحان فعل حاصل مىكند از روى علم و اراده از زير ديوار بلند مىشود . پس اين فاعل هم ، چون ساير فاعل‌هاى اختيارى داخل در فاعل بالقصد است و اين ، قسم جدايى نمىشود ؛ زيرا فاعل چنين تشخيص مىدهد كه اگر بلند نشود حادثه‌اى او را تهديد مىكند ، لذا با اختيار خود بلند شدن را انتخاب مىكند .\r\n\r\nفعل اجبارى قسم جدايى از فاعل بالقصد نيست\r\nمتن\r\nو من هنا يظهر أنّ الفعل الإجباريّ لا يباين . . . إعتباريّ لا حقيقيّ .\r\nترجمه\r\nاز اين جا آشكار مىشود كه فعل اجبارى مباين فعل اختيارى نيست و از نظر وجود خارجى متمايز از آن نيست به گونه‌اى كه فاعل بالجبر قسيم فاعل بالقصد باشد . نهايت كارى كه مجبر انجام مىدهد اين است كه فعل را داراى يك جهت قرار مىدهد و فاعل راهى جز انتخاب فعل ندارد ، همانطور كه اگر فعل به طور طبيعى چنين بود .\r\n\r\n","description":"","footnote":"","page_name":" 235 ","page_number":235},
  {"content":"\r\n\r\nآرى عقلا در قوانين اجتماعى بين فعل اختيارى و اجبارى به جهت حفظ مصالح اجتماع و رعايت قوانينى كه مدح و ذم و ثواب و عقاب را از پى مىآورد فرق گذارده‌اند .\r\nپس انقسام فعل به اختيارى و اجبارى انقسام اعتبارى است نه حقيقى .\r\nشرح\r\nدر پايان مؤلف چنين نتيجه مىگيرد كه فاعل بالجبر از آن رو كه شخص فاعل درمثال مذكور قيام را انتخاب مىكند فاعل بالقصد مىباشد و ماهيتاً با فاعل بالقصد مباينتى ندارد . همانند آن جا كه اگر مجبر در ميان نبود و ضرورتاً و به حسب شرايط طبيعى شخص ناگزير بود جانب فعل را برگزيند و از زير ديوار بلند شود اين فعل ، فعل اختيارى بود در مورد فعل اجبارى هم فاعل ، قيام را از روى قصد خود انتخاب مىكند . بنابراين او فاعل بالقصد است .\r\nالبته اين سخن تحليل حقيقى مطلب است لكن در قوانين اجتماعى براى هر يك از فعل اجبارى و اختيارى احكامى را وضع كرده‌اند و بر اساس هر كدام ، حكمى از مدح و ذم و ثواب و عقاب بيان نموده‌اند . لكن اين ، مربوط به احكام حقوقى و جزايى است كه آنها را احكام اعتبارى مىنامند نه حقيقى و تحليلى و فلسفى .\r\n\r\nفاعل بالعنايه نيز داخل در فاعل بالقصد است\r\nمتن\r\nويظهر أيضاً أنّ الفاعل بالعناية من نوع الفاعل . . . في مكانه ، فلا يسقط .\r\nترجمه\r\nو نيز آشكار مىشود كه فاعل بالعنايه از نوع فاعل بالقصد است ؛ زيرا تصور سقوط از كسى كه مثلًا بر شاخهء مرتفعى ايستاده‌است علم واحدى است ميان خائفى كه تصور سقوط بر او غلبه كرده او را ساقط مىكند و ميان كسى كه به سبب تكرار عمل به قيام بر آن عادت كرده نمىترسد و سقوط نيز نمىكند ، مانند بنايى كه بر سطح فوقانى ساختمان‌ها و ديوارهاى مرتفع مىباشد .\r\n\r\n","description":"","footnote":"","page_name":" 236 ","page_number":236},
  {"content":"\r\n\r\nنتيجه اين كه كسى كه بر ديوار مرتفعى بالا رفته و قائم بر اوست مىداند كه ممكن است در جاى خود ثبات داشته‌باشد طبعاً از گزند سالم بماند و يا اين كه سقوط كرده هلاك گردد مگر آن كه اگر خوف و وحشت شديد بر او غالب شود و نفس او مقهور تصور سقوط گردد ساقط خواهد گرديد .\r\nبه خلاف كسى كه به انجام اين كار عادت داشته‌باشد ، زيرا اين دو ادراك در پيش او بدون خوف و وحشت موجود است و او ثبات در مكان خود را اختيار كرده سقوط نمىكند .\r\nشرح\r\nمؤلف حكيم رحمه الله هم‌چنين در جدا بودن فاعل بالعنايه از فاعل بالقصد اشكال مىكنند و مىفرمايند : فاعل بالعنايه هم ، همان فاعل بالقصد است ؛ زيرا كسى كه بالاى شاخه يا ديوار بلند رفته از دو حالت بيرون نيست يا به اين كار عادت دارد طبعاً سقوط نمىكند يا عادت ندارد و سقوط مىكند . در هر صورت علم به سقوط در ذهن فردى كه بر اين عمل عادت دارد و كسى كه بر اين كار عادت ندارد علم واحد و داراى اثر واحدى است .\r\nاگر علم به سقوط فى نفسه منشأ فعل كه سقوط است باشد بايد در همه جا چنين باشد در حالى كه چنين نيست در فرد خُبره اين علم ، وى را ساقط نمىكند ولى در فرد غير خبره وى را ساقط مىكند .\r\nنتيجه حاصل مىشود كه علم به سقوط فرد را ساقط نمىكند بلكه خود فرد پس از آن كه خوف و وحشت بر او غلبه كرد براى فرار از خوف و وحشت جانب سقوط را انتخاب مىكند پس او هم داخل در فاعل بالقصد است .\r\nلكن چنين به نظر مىرسد كه فرمايش علامه قابل تأمل است ، زيرا اگر اولًا در مثال مناقشه كنيم اين دليل نمىشود كه به طور كلى فاعل بالعنايه را انكار كنيم و ثانياً كسى كه خوف و وحشت بر او غلبه كرده بىاختيار بر زمين مىافتد هرگز خطر سقوط و مرگ را با اختيار خود انتخاب نمىكند ، لكن او بىاختيار بر زمين مىافتد لذا ، فاعليت او فاعليت بالقصد والاختيار نيست ، بلكه فاعليتى جدا به نام فاعل بالعنايه است .\r\n\r\n","description":"","footnote":"","page_name":" 237 ","page_number":237},
  {"content":"\r\n\r\n\r\nفاعل عنايى خالى از قصد نيست\r\nمتن\r\nوفقدان هذا الفعل العنائيّ للغاية الصالحة . . . الكلام على اللعب والعبث .\r\nترجمه\r\nو فقدان اين فعل عنايى از غايتى كه صالح و عقلايى باشد ايجاب نمىكند كه فعل خالى از مطلق انگيزه‌باشد . بنابراين انگيزه ، اعم از انگيزهء عقلايى است همانطور كه در بحث لعب و عبث خواهد آمد . « 1 »\r\nشرح\r\nدر اين جا مؤلف به اين سؤال مقدر پاسخ مىدهد كه اگر فاعل بالعناية ، فاعل بالقصد است چه انگيزهء عقلايى در انتخاب سقوط دارد ؟ پاسخ مىدهد كه در فاعل بالقصد لازم نيست تمام انگيزه‌ها عقلايى باشند . گاهى انگيزهء بر فعل ، بر اساس وهم و خيال انسان صورت مىگيرد ، مانند كودكان كه خانهء كودكانه مىسازند آن گاه آن را خراب مىكنند . آنها انگيزهء عقلايى بر كار خود ندارند . صرفاً انگيزهء آنها بر اساس توهمّات كودكانه است .\r\nدر ما نحن فيه هم مطلب چنين است . او توهّم مىكند كه اگر سقوط را انتخاب كند از اين خوف و وحشتى كه بر او غلبه كرده رها مىشود . از اين رو جانب سقوط را انتخاب مىكند ، لكن همانطور كه گذشت اين مطلب قابل تأمل جدى است .\r\n\r\n\r\n","description":"","footnote":"\r\n( 1 ) . در فصل دوازدهم از همين مرحله\r\n","page_name":" 238 ","page_number":238},
  {"content":"\r\n\r\nبه پرسش‌هاى زير پاسخ دهيد\r\n1 . فهرست اقسام علت را نام ببريد ؟\r\n2 . فاعل بالرضا چه نوع فاعلى است ؟\r\n3 . فاعل بالعنايه را تعريف كنيد ؟\r\n4 . فاعل بالتجلى چه نوع فاعلى است ؟\r\n5 . فرق فاعل بالرضا با فاعل بالعنايه در چيست ؟\r\n6 . فرق فاعل بالعنايه با فاعل بالتجلى در چيست ؟\r\n7 . مولف رحمه الله كدام يك از اقسام علل را به فاعل بالقصد ملحق مىداند ؟ دليل ايشان چيست ؟\r\n\r\n","description":"","footnote":"","page_name":" 239 ","page_number":239},
  {"content":"\r\n\r\n\r\nالفصل الثامن‌في أنّه لا مؤثِّر في الوجودبحقيقة معنى الكلمة إلّااللَّه سبحانه\r\n\r\nمؤثر حقيقى در نظام هستى كسى جز خداى متعال نيست\r\nمتن\r\nقد تقدّم أنّ العلّيّة والمعلوليّة ساريةٌ . . . لوجود العلّة و به .\r\nترجمه\r\nقبلًا گذشت « 1 » كه عليت و معلوليت در تمام موجودات سارى است . هيچ موجودى نيست مگر آن كه يا علتى است كه معلول نيست يا معلولى است كه علت نيست يا علت چيزى و معلول چيز ديگر است .\r\nو نيز گذشت « 2 » كه سلسلهء علل منتهى مىشود به علتى كه معلول نيست و آن واجب تعالى است و نيز گذشت « 3 » كه خداى تعالى واحد است به وحدت حقه كه قابل تثنيه و تكرار نيست و هر موجود فرضى غير از او ، به او واحب بوده فى نفسه ممكن است . و نيز گذشت كه « 4 » معلول از علت فاعلى\r\n\r\n\r\n","description":"","footnote":"\r\n( 1 ) . در فصل اول و پنجم از اين مرحله\r\n( 2 ) . در فصل پنجم از اين مرحله\r\n( 3 ) . فصل چهارم از مرحلهء چهارم\r\n( 4 ) . فصل ششم از اين مرحله\r\n","page_name":" 240 ","page_number":240},
  {"content":"\r\n\r\nبىنياز نيست همانطور كه از علت تامه بىنياز نيست . پس خداى تعالى در عين آن كه علت فاعلى است علت تامهء تمام هستى است . و نيز گذشت « 1 » كه عليت در حوزهء وجود است و وجود است كه اثر جاعل مىباشد و وجود معلول نسبت به علت ، رابط بوده قائم به او است . همانطور كه وجود علت نسبت به معلول ، مستقل بوده و مقوّم آن مىباشد و حكمى براى معلول نيست مگر آن كه آن حكم براى علت و به سبب آن است .\r\nشرح\r\nانقعاد اين فصل جهت اثبات توحيد افعالى براى خداوند است . در مقابل معتزله كه معتقد هستند خداوند افعال عباد را به وجه استقلال به خود آنها واگذار كرده هيچ دخالتى در آنها ندارد . غافل از اين كه اين مبنا ، خود شريك قرار دادن در مقابل خداوند است . در بينش توحيدى نه تنها ذات او منحصر در واحد است و نه تنها صفات او همه در مرتبهء ذات ، واحدند بلكه افعال هستى همه و همه فعل واحد اويند .\r\nمؤلف در اين جا به پنج مطلب كه قبلًا آنها را مورد بحث قرار داده‌بود اشاره مىكنند و سپس نتيجه‌گيرى مىنمايند .\r\nمطلب اول اين كه عليت و معلوليت در حوزهء وجود است نه ماهيت . پس هيچ موجودى را نمىتوان يافت مگر آن كه يا علت است و معلول نيست ، يا معلول است و علت نيست ، يا هم علت است براى ما بعد خود و هم معلول است براى ماقبل خود .\r\nمطلب دوم اين كه سلسلهء علل به علت نخستين كه واجب الوجود است منتهى مىگردد .\r\nمطلب سوم اين كه خداوند واحد است به وحدت حقهء حقيقه و آن وحدت ، وحدتى است كه عين ذات واجب باشد و قابل تثنّى و تكرار نيست . قبلًا گفته‌ايم واجب تعالى وجود محض است ، پس وحدت محض نيز است ؛ زيرا وجود و وحدت\r\n\r\n\r\n","description":"","footnote":"\r\n( 1 ) . در فصل اول از اين مرحله\r\n","page_name":" 241 ","page_number":241},
  {"content":"\r\n\r\nداير مدار يك‌ديگرند اگر وجود واجب تكرار پذير باشد هر يك از دو وجود از ديگرى به چيزى كه در آن نيست متمايز گردد . معلوم مىشود كه هيچ يك از آن دو محض وجود و وحدت نيستند . بيان اين مقدمه براى آن است كه بفرمايد در عالم هستى دو مبدأ مستقل وجود ندارد مانند ثنويون كه براى هستى دو مبدأ قائلند يكى خير و ديگرى شرّ .\r\nمطلب چهارم اين كه معلول در هيچ حال از علت فاعلى بىنياز نيست همان طوركه از علت تامه بىنياز نيست . در توضيح اين مطلب بايد گفت علت گاهى علت فاعلى است اما علت تامه نيست مانند بنّا كه نسبت به ساختمانى كه ساخته‌است او علت فاعلى ساختمان است اما علت تامهء آن نيست ؛ زيرا براى ساخته‌شدن ساختمان علاوه بر بنّا به آجر و آهن و سيمان و نقشه و مهندس و غيره نياز است تا مجموع اين عوامل علت تامه براى پيدايش ساختمان گردند . پس بنّا علت فاعلى است نه تامه . اما ذات واجب تعالى هم علت فاعلى است هم علت تامه است و كسى در پيدايش هستى جز ذات او دخالت ندارد .\r\nمطلب پنجم بيان نسبت متقابل ميان علت و معلول است . معلول نسبت به علت ، وجود رابط دارد طبعاً هيچ استقلالى از خود ندارد و در همهء شئون وجودى خود قائم به اوست و علت نسبت به معلول مستقل بوده مقوم اوست و هر حكمى براى معلول است از آنِ علت او مىباشد . اين بود پنج مقدمه كه در عبارت بعدى از آن نتيجه خواهند گرفت .\r\n\r\nتقرير فاعليت حق تعالى مطابق ذوق عرفانى\r\nمتن\r\nفهو ( تعالى ) الفاعل المستقلّ في مبدئيّته . . . وفاعلِ الكلّ ( تعالى ) .\r\nترجمه\r\nپس خداى تعالى فاعلى است كه در مبدئيت على الاطلاق خود مستقل است و در ايجاد هستى و\r\n\r\n","description":"","footnote":"","page_name":" 242 ","page_number":242},
  {"content":"\r\n\r\nعليتِ براى آن قائم به ذات خود است و اوست كه به معناى حقيقى كلمه مؤثر در عالم هستى است و غير از او مؤثرى در نظام عالم وجود ندارد . براى غير او از استقلالى كه ملاك عليت و ايجاد است بهره‌اى نيست ، مگر استقلال نسبى . بنابر اين علل فاعلى در نظام عالم همه و همه مُعداتى هستند كه نزديك مىكنند معاليل را به فيض مبدأ اول و فاعل واقعى همه خداى متعال است .\r\nشرح\r\nاز بيانات و مقدمات فوق نتيجه مىگيريم كه چون تمام عالمِ هستى ، معلول واجب تعالى هستند و همه نسبت به او وجود رابط و غير مستقل مىباشند و هيچ حكمى براى آنها نيست مگر آن كه به عاريت از واجب تعالى به ارث برده‌اند نتيجه مىگيريم كه در جهان هستى بيش از يك علت فاعلى و تامه به نام واجب الوجود وجود ندارد و استقلالى كه موجودات دارند استقلال نسبى و عاريتى است و در حقيقت علل فاعلى در جهان هستى بيش از علل اعدادى نيستند و علت حقيقى آنها خداى تعالى است .\r\nقرآن مىگويد :  « أَ أَنْتُمْ تَخْلُقُونَهُ أَمْ نَحْنُ الْخالِقُونَ »  « 1 » در حقيقت ازدواج ، زمينه و اعدادى براى تكثير نسل به شمار مىآيد آن كه فرزند اعطا مىكند خداوند هست . در ادامه مىفرمايد :  « أَ أَنْتُمْ تَزْرَعُونَهُ أَمْ نَحْنُ الزَّارِعُونَ »  « 2 » اى كشاورزها شما گياه را مىرويايند يا ما مىرويانيم . شما اگر چه تخم را در زمين پنهان مىكنيد ، اما اين كار بيش از اعداد و آماده ساختن براى روييدن نيست ، آن كه مىروياند خداوند متعال است .\r\nدر ساير افعال انسان و غير انسان هر چه به وجود مىآيد همه به حول و قوّهء الهى است . حتى كارهايى كه ما باتوان و نيروى خودمان انجام مىدهيم و فكر مىكنيم كه خودمان آن را انجام داده‌ايم آنها هم به دليل آن كه با حول و قوّه‌اى كه خداوند به ما داده\r\n\r\n\r\n","description":"","footnote":"\r\n( 1 ) . واقعه ، آيه 59\r\n( 2 ) . همان ، آيه 64\r\n","page_name":" 243 ","page_number":243},
  {"content":"\r\n\r\nانجام گرفته‌اند فعل خداوند محسوب مىشوند . در اينجا فقط يك چيز مىماند كه آن انتخاب اين يا آن در جانب فعل يا ترك است كه استحقاق ثواب و عقاب و مدح و ذم بر اين انتخاب مترتب مىگردد .\r\nلكن همين اراده كه به انسان قدرت انتخاب مىدهد او را هم خدا داده‌است يعنى اين كه ما اين كنيم يا آن كنيم اين هم به قدرت خداوند است ، لذا قرآن مىگويد : « و ما تشاؤون الّا ان يشاءَ اللَّه » « 1 » شما هيچ چيز را اراده نمىكنيد مگر آن كه خداوند آن چيز را از مجراى ارادهء شما اراده كرده‌است .\r\nپس هم قدرت بر فعل به حول و قوّه الهى است و هم انتخاب اين يا آن به سبب اراده‌اى است كه خدا آن اراده را داده‌است و فقط نحوهء انتخاب كه ملاك ثواب و عقاب است به ما برمىگردد . اما اصل قدرت انتخاب ، از آنِ واجب تعالى است و خداوند مىتوانست انسان را به گونه‌اى خلق كند كه قدرت انتخاب نداشته‌باشد .\r\nپس همهء افعال هستى فعل واحد اوست . قرآن مىگويد :  « وَ ما رَمَيْتَ إِذْ رَمَيْتَ وَ لكِنَّ اللَّهَ رَمى »  « 2 » گرچه تو تير انداختى اما در حقيقت تو نينداختى بلكه خداوند بود كه اين تير را از مجراى بازو و ارادهء تو انداخت .\r\nنتيجه مىگيريم كه هر فعلى در جهان صادر مىشود فعل الهى است و علت‌هاى فاعلى بيش از علت‌هاى اعدادى اثرى ندارند .\r\n\r\nتقرير فاعليت حق مطابق ذوق فلسفى\r\nمتن\r\nهذا بالنظر إلى حقيقة الوجود الأصيلة المتحقّقة . . . والعلل كلُّها مسخَّرة له .\r\n\r\n\r\n","description":"","footnote":"\r\n( 1 ) . تكوير ، آيه 29\r\n( 2 ) انفال ، آيه 17\r\n","page_name":" 244 ","page_number":244},
  {"content":"\r\n\r\nترجمه\r\nآنچه گفته‌شد ( دربارهء سلب استقلال از موجودات امكانى ) همه مربوط به حقيقت وجود اصيل ( واجب تعالى ) بود كه در مراتب هستى متحقق است . اما نظر به آنچه عقل او را اعتبار مىنمايد كه ماهيات جوهرى و عرضىِ متلبسِ به وجود را در اعتبار خود مستقل مىبيند در حقيقت ، خداى تعالى نسبت به آنها علتى است كه تمام علت‌ها به او منتهى مىگردند . از اين رو آنچه از اشياء بلاواسطه به او منتهى مىگردند او علت آنها به شمار مىرود و آنچه با واسطه به دو منتهى مىگردد او علت علت آنها به شمار مىآيد و علتِ علت شىء علت آن شىء محسوب مىگردد . پس ( بر اساس اين نظر هم ) خداى تعالى فاعل تمام هستى است و علل هستى همه مسخر اويند .\r\nشرح\r\nاين فقره از عبارت فاعليت و عليت واجب تعالى نسبت به هستى را از نقطه نظر فلسفى بيان مىكند و مطابق ذوق فلسفى فاعليت او را شرح مىدهد .\r\nهمان گونه كه عبارات قبل از اين متكفل بيان فاعليت واجب تعالى مطابق ذوق عرفانى بود . مطابق ذوق عرفانى در عالم هستى بيش از يك وجود به نام حق تعالى وجود ندارد . ساير اشياء ظهورات و جلوه‌هاى همان يك وجود هستند از اين رو هيچ استقلالى براى هيچ موجودى در نظر گرفته نمىشود و فاعل مستقل مصداقاً منحصر در ذات واجب الوجود است ساير موجودات ظهور و جلوه‌اى از آن حقيقت واحد است و فاعليت حقيقى فقط يك مصداق دارد و آن واجب تعالى است .\r\nاما بر اساس ديدگاه دوم كه فاعليت حق تعالى را مطابق با ذوق فلسفى بيان مىكند جهان از يك واجب الوجود و بىشمار ماهيات جوهرى و عرضى كه هر كدام به نحوى استقلال و عليت و فاعليت دارند به وجود آمده‌است . اين دو تحليل در نتيجه بسان هم مىمانند ؛ زيرا بر اساس تحليل اول در نظام هستى يك وجود مستقل بيش نيست و ساير موجودات نسبت به او جلوهء او و شأنى از شئون او هستند پس در حقيقت فاعليت مصداقاً منحصر در مصداق واحد مىشود كه ذات اوست .\r\n\r\n","description":"","footnote":"","page_name":" 245 ","page_number":245},
  {"content":"\r\n\r\nبر اساس تحليل دوم گرچه نظام هستى از موجودى به نام واجب الوجود و ماهيات فراوان جوهرى و عرضى كه هر كدام در تحليل عقل از استقلال بر خوردارند تشكيل شده‌است اما موجودات امكانى يا بىواسطه به او منتهى مىگردند مانند عقل نخست كه واجب ، علت مستقيم آن قرار مىگيرد يا با واسطه به او مىرسند كه او علتِ علت آنها مىشود باز هم به حكم آن كه علت علت يك شىء علت آن شىء محسوب مىشود واجب تعالى علت همه مىباشد .\r\nدر نتيجه خواه مطابق ذوق عرفانى و خواه مطابق ذوق فلسفى مؤثريت حقيقى در عالم منحصر در ذات واجب الوجود مىباشد لكن اين دو ديدگاه تفاوت‌هايى هم با هم دارند :\r\n1 . مطابق ذوق عرفانى در نظام هستى به جز واجب الوجود موجودى نيست بقيهء موجودات ظهور همان موجود واحدند ، ولى مطابق ذوق فلسفى ماهيات جوهرى و عرضى از استقلال نسبى بر خوردارند و داراى وجود رابط مىباشند .\r\n2 . مطابق ذوق عرفانى فاعليت منحصر در ذات واجب است ولى بر اساس نظريهء فلسفى موجودات امكانى هم فاعليت نسبى دارند . گرچه فاعليت آنها به فاعليت اعدادى برمىگردد .\r\n3 - مطابق ذوق عرفانى خداوند فقط فاعل قريب وبىواسطه ظهورات هستى است اما مطابق ذوق فلسفى خداوند گاهى فاعل قريب و بىواسطه و گاهى فاعل بعيد و باواسطه است .\r\nدر پايان ، اين نكته قابل ذكر است كه مطابق ذوق فلسفى انحصار موثريت در واجب تعالى به معناى نفى تأثير از موجودات ولو به نحو غير مستقل نيست . آن گونه كه اشاعره بدان معتقد هستند موجودات فاعل غير مستقل افعال خود هستند و به اندازه‌اى كه اراده و انتخاب آنها در وقوع فعل يا ترك آن مؤثر است مستحق ثواب و عقاب مىباشند . حاصل سخن اين كه مؤلف در اين فصل مؤثريت حقيقى را در واجب تعالى منحصر كرد اما تأثيرهاى غير مستقل از موجودات امكانى در جاى خود محفوظ است .\r\n\r\n","description":"","footnote":"","page_name":" 246 ","page_number":246},
  {"content":"\r\n\r\nبه پرسش‌هاى زير پاسخ دهيد\r\n1 . معناى جملهء « لامؤثر فى الوجود الّا هو » چيست ؟\r\n2 . معناى اين كلمه كه تمام علل فاعلى غير از حق تعالى معدات هستند چيست ؟\r\n3 . جوهريت و عرضيت براى اشياى جوهرى و عرضى در چه ملاحظه‌اى حاصل مىشود ؟\r\n\r\n","description":"","footnote":"","page_name":" 247 ","page_number":247},
  {"content":"\r\n\r\n\r\nالفصل التاسع أنّ الفاعل ، التّام‌لفاعليّة أقوى من فعله وأقدم\r\n\r\nفاعل تام از معلول خود قوىتر و شديدتر است\r\nمتن\r\nأمّا أنّه أقوى وجوداً وأشدّ ، فلأنّ الفعل . . . التامّة وسائر العلل .\r\nترجمه\r\nدليل اين كه فاعل قوىتر و شديدتر از معلول است اين است كه فعل كه معلول اوست نسبت به فاعل رابط مىباشد و هويتاً قائم به اوست . و فاعل همان مستقلى است كه به معلول قوام مىدهد و بر او احاطه دارد . و ما از اشديّت وجود چيزى غير از اين قصد نمىكنيم و اين حكم هم در علت تامه جارى مىشود و هم در فاعل مؤثر . صدرالمتألهين مسئله را بديهى شمرده است . وى مىگويد : بداهت حكم مىكند كه علت مؤثر ذاتاً از معلول خود در آن چيزى كه عليت در آن واقع مىشود قوىتر است .\r\nاما در غير علت جزم به اين مطلب ابتداً ممكن نيست . « 1 »\r\nو اما اين كه وجود فاعل اقدم از فعل خود است اين از فطريات است ؛ زيرا فعل متوقف بر وجود\r\n\r\n\r\n","description":"","footnote":"\r\n( 1 ) . اسفار ، ج ، ص 2 ، ص 187\r\n","page_name":" 248 ","page_number":248},
  {"content":"\r\n\r\nفاعل است . اين حكم نيز همانطور كه در فاعل جارى مىشود در علت تامه و ساير علل نيز جارى مىشود .\r\nشرح\r\nدر اينجا مؤلف حكيم رحمه الله به دو حكم از احكام فاعل تام اشاره مىكنند . يكى اين كه فاعل اقوى و اشد از معلول خود است . ديگر آن كه اقدم از اوست . اما دليل حكم اول اين است كه فاعل نسبت به معلول خود مقوّم او به شمار مىآيد و بر او احاطه دارد و معلول نسبت به او رابط محسوب شده و قائم به اوست . در اين صورت چگونه علتِ مُقوّم ، قوىتر از معلول نباشد . و صدرالمتألهين مسئله را از بديهيات شمرده‌است .\r\nاما دليل حكم دوم يعنى مقدم بودن فاعل تام بر معلول همان فطرت است « 1 » ؛ زيرا وجود معلول بر وجود فاعل متوقف است .\r\nقوله : فيما يقع به العلية وفي غيرها لايمكن الجزم بذلك ابتداءً .\r\nعلت از معلول در آن جهتى كه عليت واقع مىشود قوىتر است يعنى وجود علت از وجود معلول قوىتر است نه ماهيت او چون عليت و معلوليت همانطور كه گذشت در قلمرو وجود علت و معلول است نه ماهيت آن دو . لذا ما نمىتوانيم ابتداً جزم پيدا كنيم كه ماهيت علت از ماهيت معلول قوىتر است . چون عليت در ماهيت واقع نمىشود پس ماهيات همه نسبت به يك‌ديگر نسبت تساوى دارند . هيچ يك بر ديگرى مقدم يا مؤخر نيستند تقدم و تأخر در وجود آنها به عنوان علت و معلول پديد مىآيد . همان گونه كه اگر بين دو موجود رابطهء علت و معلول نبود ابتدائاً و بدون تحقيق نمىتوان حكم كرد كه كدام بر ديگرى مقدم است .\r\nقوله : وهذا كما يجرى فى الفاعل يجرى فى العلة التامة . قبلًا گفتيم كه گاهى يك\r\n\r\n\r\n","description":"","footnote":"\r\n( 1 ) . قضاياى فطرى ، قضايايى هستند كه قياسات آنها همراه آنهاست ، مانند آن كه مىگوييم الاربعة زوج كه قياسش باخودش است و آن اين است كه « الاربعة منقسمة بمتساويين وكل منقسم بمتساويين زوج . در قضاياى فطرى حد وسط امر حسى نيست\r\n","page_name":" 249 ","page_number":249},
  {"content":"\r\n\r\nموجود ، ممكن است علت فاعلى يك چيز باشد اما علت تامه نباشد مانند بنّا نسبت به ساختمان كه علت فاعلى ساختمان است اما علت تامهء او نيست ؛ زيرا پيدايش ساختمان معلول عوامل متعدد از جمله مصالح و طرح و نقشه و بنّاست . پس بنّا علت فاعلى و مجموعه عوامل ، علت تامه هستند . حكم مقدم بودن بر معلول هم در علت فاعلى مىآيد هم در علت تامّه .\r\n\r\nاشكال و جواب\r\nمتن\r\nوالقول ب « أنّ العلّة التامّة مع المعلول . . . المجموع به شرط الاجتماع » .\r\nترجمه\r\nاشكال به اين كه علت تامه با معلول است چون از جمله از اجزاى آن ماده و صورت است . ماده و صورتى كه همراه معلول بلكه عين معلول هست پس علت مقدم بر معلول نيست چون اين تقدم مستلزم تقدم شىء بر خويش است .\r\nاين اشكال مندفع است به اين كه ماده همانطور كه قبلًا گذشت علت مادى براى مجموع ماده و صورت است ، مجموعى كه همان شىء مركب ( از آن دو ) است . و نيز صورت ، علت صورى براى مجموع از آن دوست و اما مجموعى كه از آن دو حاصل مىشود علت هيچ چيز نيست . پس هريك از آن‌دو علت ، متقدم‌است و مجموع ، معلولِ متأخر مىباشد . بنابراين ، اين‌اشكال وارد نيست و اين معناى همان چيزى است كه گفته شده كه متقدم همان آحاد به تنهايى مىباشند و متأخر همان مجموع ، به شرط اجتماع مىباشد .\r\nشرح\r\nبر اقدميت علت بر معلول اشكال شده به اين كه اگر لازم است علت بر معلول مقدم باشد دربارهء ماده و صورت كه در علت تامه به عنوان اجزاى مادى و صورى مطرح هستند چه مىگوييد فى المثل پيدايش يك ساختمان به علل و عوامل زيادى از\r\n\r\n","description":"","footnote":"","page_name":" 250 ","page_number":250},
  {"content":"\r\n\r\nجمله مادهء اوليه و صورت ( هيئت ساختمان ) نيازمند است تا ساختمان به وجود آيد .\r\nمگر غير از اين است كه ماده و صورت به عنوان علل مادى و صورى همراه ساختمان بلكه عين ساختمان كه معلول است مىباشند . پس معلوم مىشود كه ماده و صورت به عنوان اجزاء عليت ، لازم نيست مقدم بر معلول باشند .\r\nجواب مىدهند كه اگر ماده علت است علت براى مجموع مركب از ماده و صورت است و همين طور اگر صورت ، علت است علت براى مجموع مركب از ماده و صورت است . پس علت قرار گرفتن ماده يا صورت مشروط به منفرد بودن آنهاست و معلول بودنِ آنها مشروط به اجتماع و تركيب آنهاست . ماده يا صورت به عنوان انفراد علتِ مقدم است بر معلول كه مجموعهء مركب از اينهاست و مجموعهء مركب به عنوان معلول ، مؤخر از ماده يا صورت به شرط انفراد است . پس علت غير از معلول و مقدم بر آن مىباشد .\r\nدر مثال فوق نتيجه مىگيريم كه ماده يا صورتِ ساختمان به عنوان اجزاى تنها و منفرد ، علت و مقدم بر ساختمان به عنوان پديده‌اى مركب از ماده و صورت مىباشند .\r\n\r\n","description":"","footnote":"","page_name":" 251 ","page_number":251},
  {"content":"\r\n\r\nبه پرسش‌هاى زير پاسخ دهيد\r\n1 . چرا فاعل تام ، اقوى و اشد از معلول است ؟\r\n2 . اشكال ، بر تقدم علت بر معلول به اين كه ماده و صورت از اجزاى علت تامه است و نه تنها تقدم بر معلول ندارد بلكه عين معلول است ، چگونه مندفع مىگردد ؟\r\n\r\n","description":"","footnote":"","page_name":" 252 ","page_number":252},
  {"content":"\r\n\r\n\r\nالفصل العاشرفي أنّ البسيط يمتنع أن يكون فاعلًا وقابلًا\r\n\r\nآيا يك چيز مىتواند هم فاعل باشد و هم قابل\r\nمتن\r\nالمشهور من الحكماء عدم جواز كون الشيء الواحد . . . الماهيات فيجوز إجتماعهما .\r\nترجمه\r\nمشهور ميان حكما آن است كه مطلقاً جايز نيست شىء واحد هم فاعل باشد هم قابل . به قيد وحدت حيثيت احتراز كرده‌اند از انواع مادىاى كه به صورت خويش فاعل و به مادهء خويش قابل است ، مانند آتش كه به صورت خود فاعل حرارت است و به مادهء خود قابل آن مىباشد .\r\nحكماى متأخر به طور مطلق قائل به جواز آن شده‌اند .\r\nلكن سخن حق تفصيل است بين آن جا كه قبول به معناى انفعال و استكمال خارجى باشد كه در اين صورت قبول با فعل در شىء واحد « بما انه واحد » جمع نمىگردد . و بين آن جا كه قبول به معناى اتصاف و انتزاع از ذات شىء بدون انفعال و تأثر خارجى باشد مانند لوازم ماهيات كه در اين موارد اجتماع دو وصف فعل وقبول جايز است .\r\nشرح\r\nسخن در اين است كه شىء واحد نمىتواند هم فاعل باشد هم قابل . لكن بايد\r\n\r\n","description":"","footnote":"","page_name":" 253 ","page_number":253},
  {"content":"\r\n\r\nدانست كه مقصود از واحد ، واحد بسيط است كه در آن تعدد حيثيت وجود نداشته‌باشد . اگر واحد داراى دو حيثيت بود مانند انواع موجودات مادى چون آتش كه به سبب صورت خود فاعل حرارت در اشياى ديگر هست و به سبب مادهء خود قبول حرارت براى خود مىكند از محل بحث خارج است . و قيد « واحد بما هو واحد » براى احتراز از اين موارد است . طبعاً بحث مربوط به موجودات مجرد مىگردد چون آنها ماده ندارند تا به مادهء خود قابل و به صورت خود فاعل باشند .\r\nدر اين جا سه قول ميان حكما وجود دارد . مشهور مىگويند : شىء واحد بما هو واحد مطلقاً نمىتواند هم فاعل و هم قابل باشد . حكماى متأخر مىگويند : مطلقاً اين اجتماع جايز است .\r\nقول سوم كه مؤلف آن را برمىگزيند تفصيل است بين آن جا كه قبول به معناى انفعال و استكمال خارجى باشد در اين مورد فعل با قبول در شىء واحد جمع نمىشود و بين آن جا كه قبول به معناى اتصاف و انتزاع باشد و هيچ انفعال و تأثر خارجى در ميان نباشد مانند ماهيت نسبت به لوازم خود كه در اينجا وصف فعل و قبول با هم جمع مىشوند .\r\n\r\nدليل نظريهء مؤلف\r\nمتن\r\nوالحجّة على ذلك أنّ القبول - بمعنى الانفعال . . . ولا ضير في ذلك .\r\nترجمه\r\nدليل بر تفصيل آن است كه قبول به معناى انفعال و تأثر ، ملازم فقدان است و فاعليت ملازم وجدان است و از اين رو دو جهت ، متباين و متدافع بوده با يك‌ديگر در « شىء واحد بما هو واحد » جمع نمىشوند .\r\nاما لوازم ماهيات مثلًا زوجيت براى اربعه كه ذات اربعه خالى از لازمهء آن ، قابل تعقل نيست تا\r\n\r\n","description":"","footnote":"","page_name":" 254 ","page_number":254},
  {"content":"\r\n\r\nمعناى فقدان در او تصور رود . در اين مورد قبول به معناى مطلق اتصاف است ، و منعى ( در اجتماع وصف فعل و قبول ) نيست .\r\nشرح\r\nابتداً مؤلف حكيم رحمه الله براى نظريهء خود دليل مىآورند و مىفرمايند : اگر قبول به معناى فقدان و انفعال خارجى باشد نمىتواند با وصف فعل كه ملازم با وجدان است جمع گردد ؛ زيرا اجتماع وصف فقدان و نادارى با وصف وجدان و دارايى اجتماع دو وصف متنافى است و اجتماع اين دو وصف متنافى در شىء واحد جايز نيست .\r\nاما اگر قبول به معناى اتصاف باشد مانند آن كه اربعه متصف است به زوجيت كه ما از آن تعبير مىآوريم كه اربعه قبول زوجيت كرده‌است در اين مورد اجتماع وصف فعل و قبول مانعى ندارد و مىتوان گفت اربعه فاعل و مقتضى زوجيت است ، همانطور كه مىتوان گفت اربعه قابل و متصف به زوجيت است .\r\n\r\nدو دليل بر عدم جواز اجتماع فعل و قبول\r\nمتن\r\nواحتجّ المشهور على الامتناع مطلقاً بوجهين : . . . مستلزمٌ لتنافي الملزومات .\r\nترجمه\r\nمشهور بر امتناع اجتماع وصف فاعل و قابل به نحو مطلق به دو وجه استدلال نموده است . يكى اين كه فعل و قبول دو اثر متمايز هستند طبعاً از « واحد بما هو واحد » صادر نمىگردند .\r\nدوم اين كه نسبت قابل به مقبولِ خود نسبت امكانى است در حالى كه نسبت فاعلى كه تام الفاعلية است به فعلش نسبت وجوبى است . حال اگر شىء واحد هم فاعل و هم قابل يك شىء باشد نسبت به او هم امكان خواهد داشت هم وجوب ، در حالى كه اين دو با هم متنافى هستند و تنافى لوازم ، مستلزم تنافى ملزومات مىباشد .\r\n\r\n","description":"","footnote":"","page_name":" 255 ","page_number":255},
  {"content":"\r\n\r\nشرح\r\nكسانى كه معتقد هستند حيث فعل و قبول در شىء واحد جمع نمىشود دو دليل اقامه كرده‌اند . يكى اين كه فاعليت هميشه ملازم واجديت و دارايى است و قابليت هميشه ملازم فقدان و نادارى است . اجتماع اين دو عنوان متغاير و متقابل در شىء واحد و از حيث واحد ممكن نيست .\r\nدليل دوم اين كه از يك سو قبل از مقبول ، امكان آن وجود دارد به اين معنا اگر عوامل پديد آمدن مقبول فراهم باشد قابل مقبول را مىپذيرد پس قابل نسبت به مقبول نسبت امكانى دارد . و از سوى ديگر فاعلى كه نسبت به فعل خود تماميت داشته‌باشد و به عبارت ديگر علت تامهء فعل خود باشد وجوباً معلول از او صادر مىگردد ؛ زيرا صدور معلول با وجود علت تامه حتمى است . به علاوه علت و معلول نسبت به هم وجوب بالقياس دارند هر جا علت تامه محقق بود حتماً معلول هم با آن متحقق است .\r\nحال كه فاعل نسبت به فعل ، وجوب دارد و قابل نسبت به فعل ، امكان دارد چگونه ممكن است كه يك شىء به يك حيث هم فاعل يك چيز باشد تا نسبت به آن وجوب داشته‌باشد و هم قابل آن باشد تا نسبت به آن امكان داشته‌باشد . وجوب و امكان دو لازمهء متنافى براى فاعل و قابل هستند و مستلزم آن هستند كه ملزوم آنها كه فاعل و قابل باشد با يك ديگر متنافى باشند و قابل جمع نباشند .\r\n\r\nمحدود كردن دلالت ادلهء مشهور\r\nمتن\r\nوالحجّتان لو تمّتالم تدلّا على أكثر من امتناع . . . عن الذات يسبقه إمكان .\r\nترجمه\r\nاين دو دليل اگر تمام باشند بيش از اين دلالت ندارند كه ممتنع است اجتماع فعل با قبولى كه به معناى انفعال و تأثر است « در شىء واحد بما هو واحد » .\r\n\r\n","description":"","footnote":"","page_name":" 256 ","page_number":256},
  {"content":"\r\n\r\nو اما قبول ، به معناى اتصاف مانند اتصاف ماهيات به لوازم آنها ( اين دو اشكال در آنها نمىآيد زيرا ) اين اثرى نيست كه از ذات صادر شود و مسبوق به امكان باشد .\r\nشرح\r\nمىفرمايند : بر فرض كه اين دو دليل از مناقشه خالى باشند اختصاص به جايى دارند كه قبول به معناى انفعال و تأثر از خارج است ، مانند آبى كه از آتش منفعل گشته داغ مىشود . در اين‌جاست كه قابل ( آب ) نسبت به مقبول ( حرارت ) نسبت امكانى دارد و طبعاً نمىتواند نسبت به او وجوب و فاعليت هم داشته‌باشد ؛ زيرا اين دو حيثيت ، متقابل هستند و با هم جمع نمىشوند .\r\nاما اگر قبول به معناى اتصاف باشد مانند اتصاف اربعه به زوجيت كه لازمهء اوست اين دو دليل ، دلالت بر امتناع اجتماع اين دو عنوان را ندارد ؛ زيرا زوجيت نسبت به اربعه اثر آن محسوب نمىشود تا نسبت ميان آن دو ، نسبتِ قابل به مقبول باشد ، بلكه در اين جا قابل ( اربعه ) متصف به مقبول ( زوجيت ) است و مانعى ندارد كه اربعه هم فاعل زوجيت محسوب شود به اين معنا كه اقتضاى زوجيت را دارد و هم قابل او به اين معنا كه متصف به زوجيت مىشود . و اشكال اجتماع حيث وجدان و فقدان در اين جا نمىآيد ؛ زيرا لازمهء يك شىء اثر يك شىء محسوب نمىشود تا ملزوم نسبت به آن ، نسبت امكانى داشته باشد .\r\n\r\nاشكال در دليل اول مشهور\r\nمتن\r\nوالحجّتان مع ذلك لا تخلوان من مناقشة . . . لايصدران عن الواحد .\r\nترجمه\r\nدر عين حال كه مطلب چنين است ، ( يعنى اين دو دليل اختصاص به جايى دارد كه قبول به معناى اتصاف باشد نه انفعال و تأثر ) اين دو دليل خالى از مناقشه نيستند . اما دليل نخست به جهت\r\n\r\n","description":"","footnote":"","page_name":" 257 ","page_number":257},
  {"content":"\r\n\r\nآن كه قرار دادن قبول ، اثرى كه از قابل صادر مىشود ، اين ايجاب مىكند كه قابل ، علت فاعلى براى قبول باشد . در اين جا اشكال در قبول قابل بسيط براى صورت مطرح مىشود ؛ زيرا از يك سو قابل ، فاعل قبول است از سوى ديگر جزء مركب مىگردد ( و چون مقوّم مركب مىباشد و مقوّم بودن ، اثر ديگرى از اوست ) اين دو اثر ، از واحد صادر نمىشود .\r\nشرح\r\nدر عين حال كه دو دليل مشهور اختصاص به جايى پيدا مىكنند كه قبول به معناى انفعال و تأثير باشد نه اتصاف ، اما با اين حال خالى از مناقشه نيستند . اما دليل اول ، اگر قبول را اثرى از قابل قلمداد كنيم پس قابل در حقيقت فاعل اين اثر است و از سوى ديگر چون قابل بسيط مانند هيولاى اولى نسبت به جسم ، جزئى از اين مركب محسوب مىشود و جزءِ ، مقوّم و به وجود آورندهء مركب است اين مقوّميت اثر ديگرى از او مىباشد . پس چگونه يك قابل بسيط داراى دو اثر شد يكى قبول صورت نمود و ديگرى مقوّم مركب گرديد ؛ در حالى كه دو اثر متغاير به حكم قاعدهء « الواحد لايصدر عنه الا الواحد » از يك قابل بسيط صادر نمىشود .\r\n\r\nاشكال در دليل دوم مشهور\r\nمتن\r\nوأمّا الثانية ، فلأنّ نسبةَ العلّة الفاعليّة . . . من الإمكان إلى الوجوب .\r\nترجمه\r\nو اما دليل دوم به جهت آن كه نسبت علت فاعلى به عنوان يكى از علل اربعه به فعل نسبت وجوب نيست ؛ زيرا مجرد وجود علت فاعلى ايجاب نمىكند وجود معلول را ، مادامى كه ساير علل به او ضميمه نگردند . مگر آن كه فاعل به تنهايى علت تامه باشد . و صِرف فرض فاعل تامّ الفاعلية در حالى كه مراد از آن فاعل بالفعل است در صورت انضمام بقيهء علل به آن - ايجاب نمىكند نسبت او به فعل ، خود به خود از امكان به وجوب تغيير يابد .\r\n\r\n","description":"","footnote":"","page_name":" 258 ","page_number":258},
  {"content":"\r\n\r\nشرح\r\nاما دليل دوم نيز صحيح نيست ؛ زيرا نسبت فاعل به عنوان يكى از اجزاى علت تامه به فعل ، نسبت وجوبى نيست در صورتى فاعل به فعل نسبت بالوجوب دارد كه بقيهء اجزاى عليت به آن ضميمه گردند .\r\nبله اگر فاعل مانند ذات اقدس الهى به تنهايى علت تامه بود و به اجزاى مادى و صورى نيازمند نبود نسبت به فعل نسبت بالوجوب دارد .\r\nبنابراين صِرف فرض فاعل در حالى كه مقصود از او فاعلى است كه علت تامه نباشد ايجاب نمىكند كه نسبت به فعل كه قبلًا به او نسبت امكانى داشته اكنون نسبت وجوبى داشته باشد .\r\nحال كه فاعل نسبت به فعل نسبت وجوب ندارد استدلال دوم مبنى بر اين كه اگر فاعل و قابل در يك شىء جمع گردد لازم مىآيد نسبت امكان و وجوب در يك چيز جمع گردد استدلال ناتمامى است .\r\n\r\nدليل قائلين به جواز اجتماع وصف فعل و قبول به نحو مطلق در شىء واحد\r\nمتن\r\nواحتجّ المتأخّرون على جواز كون الشيء . . . فاعلٌ لها وقابلٌ لها .\r\nترجمه\r\nمتأخرون بر جايز بودن شىء واحد هم فاعل و هم قابل ، استدلال نموده‌اند به لوازم ماهيات خصوصاً بسايط از آنها . هيچ ماهيتى نيست مگر آن كه براى آن يك يا چند لازمه است ، مانند امكان و اين كه آن ، ماهيت و مفهوم است . و نيز مفاهيمى كه از ذات واجب تعالى انتزاع مىشود مانند وجوبِ وجود و وحدانيت او ( در اين موارد نيز ) ذات هم فاعل آنهاست و هم قابل .\r\nشرح\r\nكسانى كه قائل به جواز اجتماع حيث فاعل و قابل در شىء واحد شده‌اند استدلال كرده‌اند به لوازم ماهيات . گفته‌اند هيچ ماهيتى نيست مگر آن كه يك يا چند لازمه دارد ،\r\n\r\n","description":"","footnote":"","page_name":" 259 ","page_number":259},
  {"content":"\r\n\r\nمانند امكان كه لازمهء تمام ماهيات است و مانند كلمهء ماهيت و مفهوم كه لازمهء تمام مصاديق ماهيت‌هاى نوعى است .\r\nتوضيح اين كه ما از هر فرد و مصداق ماهيت مانند انسان و بقر و شجر مىتوانيم عنوان ماهيت را به عنوان معقول ثانى فلسفى انتزاع نماييم و بر آن حمل نماييم ، مثلًا بگوييم الانسان ماهيةٌ ، البقر ماهيةٌ ، الشجر ماهيةٌ . پس اين كلمه ماهيت به عنوان معقول ثانى از مصاديق خود انتزاع و بر آنها حمل مىگردد . و اين لازمهء مصاديق خود است ، يعنى هميشه انسان و فرس و بقر ماهيت هستند ، همانطور كه اينها در ذهن مفهوم هستند . پس لفظ ماهيت و مفهوم لازمهء اين مصاديق مىباشد .\r\nهمچنين مفهومِ وجوبِ وجود ، براى واجب تعالى و وحدت او از جمله معانى هستند كه لازمهء ذات بسيط او محسوب مىشوند ؛ زيرا واجب تعالى هم نسبت به اين معانى فاعليت و اقتضا دارد و هم اوست كه اين معانى را مىپذيرد و قابل آنها است .\r\nملاحظه مىشود كه در اين موارد اجتماع حيث فاعل و قابل بلا مانع است . پس به طور كلى اجتماع اين دو وصف جايز است .\r\nمثال واجب ، مثال مفاهيم بسيط است وعبارت « سيماالبسائط منها » اشاره به اوست .\r\n\r\nرد دليل قائلين به جواز مطلق\r\nمتن\r\nوالحجّة - كما عرفت - لا تتمّ إلّافيما كان . . . متنافيان لا يجتمعان في واحد .\r\nترجمه\r\nاين دليل همانطور كه قبلًا دانستى تمام نيست ، مگر در جايى كه قبول به معناى اتصاف باشد در اين صورت قبول و فعل به يك معنا خواهد بود . اما آن جا كه قبول به معناى انفعال و تأثر و استكمال است قبول ، ملازم فقدان و فعل ، ملازم وجدان مىباشد و آن دو منافى ، با يك‌ديگر هستند و در شىء واحد اجتماع نمىكنند .\r\n\r\n","description":"","footnote":"","page_name":" 260 ","page_number":260},
  {"content":"\r\n\r\nشرح\r\nمىفرمايند : دليلى كه ايشان بر جواز اقامه مىكنند به جايى اختصاص دارد كه قبول به معناى اتصاف ماهيت به لازمه‌اى از لوازم خود باشد ، مانند اتصاف انسان به امكان خود كه در اين صورت هم انسان ، فاعل براى امكان و هم قابل اوست . اما در جايى كه قبول به معناى انفعال و تأثيرپذيرى است امكان ندارد كه فعل و قبول يا يك‌ديگر جمع گردند ؛ زيرا فاعليت ، ملازم داشتن و قابليت ، ملازم نداشتن است . چطور ممكن است يك شىء بسيط ، هم به حكم فاعليت خود واجد يك شىء باشد و هم به حكم قابليت خود ، واجد آن نباشد .\r\nاز مجموع اين فصل ، نتيجه مىگيريم اجتماع فعل و قبول در « شىء واحد بما هو واحد » محال است ، مگر آن كه قبول به معناى خاصى باشد ؛ يعنى به معناى اتصاف ماهيت به لازمهء خود ، و مانعى از اجتماع اين دو عنوان در شىء واحد وجود نخواهد داشت .\r\n\r\n","description":"","footnote":"","page_name":" 261 ","page_number":261},
  {"content":"\r\n\r\nبه پرسش‌هاى زير پاسخ دهيد\r\n1 . در خصوص اين كه « شىء واحد من حيث هو واحد » مىتواند فاعل و قابل باشد يا نباشد ، چند نظريه وجود دارد ، شرح دهيد ؟\r\n2 . قيد « من حيث هو واحد » در عبارت « شىء واحد من حيث هو واحد » نمىتواند هم فاعل باشد و هم قابل براى احتراز از چيست ؟\r\n3 . دليل مشهور بر عدم جواز اجتماع حيث فعل و قبول در شىء واحد چيست ؟\r\n4 . چرا ادلهء مشهور بر عدم جواز اجتماع حيث فعل و قبول قابل مناقشه است ؟\r\n5 . دليل متأخران بر جواز اجتماع حيث فعل و قبول چيست ؟\r\n\r\n","description":"","footnote":"","page_name":" 262 ","page_number":262},
  {"content":"\r\n\r\n\r\nالفصل الحادي عشرفي العلّة الغائيّة وإثباتها\r\n\r\nتعريف ارسطو از حركت\r\nمتن\r\nسيأتي - إن شاء اللَّه - بيان أنّ الحركة كمالٌ . . . ممّا تقتضيه ذات الشىء » .\r\nترجمه\r\nان شاء اللَّه به زودى خواهد آمد « 1 » بيان اين كه حركت ، كمال اول است « 2 » براى چيزى كه بالقوه است از آن جهت كه بالقوه است . اين جا كمال دومى وجود دارد كه متحرك به سبب حركتى كه به آن كمال منتهى مىگردد رو به سوى آن دارد . بنابراين كمال دوم چيزى است كه متحرك به سبب حركت خود بدان و اصل مىشود و او مطلوب لنفسه است ، ولى حركت به جهت او مطلوب مىباشد .\r\nاز اين جهت گفته‌شده كه حركت به جهت حركت مطلوب نيست و آن چيزى نيست كه ذات متحرك اقتضاى آن را بكند .\r\n\r\n\r\n","description":"","footnote":"\r\n( 1 ) . در فصل سوم از مرحلهء نهم\r\n( 2 ) . « كمالٌ اولٌ » صفت و موصوف است نه مضاف و مضاف اليه\r\n","page_name":" 263 ","page_number":263},
  {"content":"\r\n\r\nشرح\r\nبحث در اين فصل مربوط به علت غايى است هر موجودى كه به سوى مقصدى حركت مىكند حركت خود را وسيله براى رسيدن به غايت خود انتخاب مىكند . از اين رو مىتوان گفت حركت مطلوبيت نفسانى ندارد بلكه وسيله‌اى است براى وصول به غايت كه مطلوب ذاتى متحرك است .\r\nاز اين جا مىتوان گفت جسم متحركى كه مقصد و غايتى را دنبال مىكند دو كمال در پيش روى خود دارد . كمال اول ، حركتى است كه به سوى مقصد مىكند و كمال دوم وصول به مقصد است . كمال بودن حركت براى متحرك با ساير كمالات متحرك از اين جهت فرق مىكند كه حركت حقيقتى ندارد مگر سلوك به سوى غير و توجه به آن . ناگزير بايد مطلوبى در پيش باشد كه آن ، امر ممكن الحصولى باشد و هنوز آن امر ممكن ، فعليت نيافته باشد زيرا اگر فعليت يافته‌باشد ؛ حركت به سوى آن معنا ندارد .\r\nحركت زمانى بالفعل حاصل است كه مطلوب و غايت ، بالقوه موجود باشد . لذا اين تعريف مىگويد كه حركت كمال اول است براى چيزى كه بالقوه است يعنى مطلوبى كه اكنون بالقوه است و فعليت نيافته است .\r\nاز آنچه گفته شد به دست مىآيد كه جسم قبل از حركت خود قوّهء دو كمال را در خود دارد ؛ يكى حركت و ديگرى وصول به مقصد . پس مطابق تعريف ارسطو از حركت مىتوان گفت كه « الحركة كمالٌ اولٌ لما بالقوه من حيث انه بالقوة » در اين جا دو سؤال مطرح است . يكى اين كه كلمهء ما موصوله در عبارت « لما بالقوة » اشاره به چيست ؟ و ديگرى اين كه قيد « من حيث أنّه بالقوه » احتراز از چه مىباشد ؟\r\nدر پاسخ به سؤال اول بايد گفت : اين تعريف مىگويد حركت كمال نخست است براى جسم يا امر جسمانى كه بالقوه است از آن جهت كه بالقوه است گرچه در مقام تحقق آن جسم يا امر جسمانى همان متحرك است كه با غايت بالقوه متحد است و حركت از آن جهت كه خروج از قوه به فعل است استكمال محسوب مىشود .\r\n\r\n","description":"","footnote":"","page_name":" 264 ","page_number":264},
  {"content":"\r\n\r\nبنابراين جسم يا امر جسمانى قوهء وصول به غايت را دارد و حركت از آن جهت كه مقدمهء وصول به غايت را فراهم مىكند براى آن كمال محسوب مىشود اما كمال بودن حركت براى جسم مقيد است به آن‌كه جسم ، هنوز از حيث وصول به غايت در مرتبهء قوه باشد اما وقتى به غايت و اصل شد ديگر حركت براى اوكمال نيست .\r\nاما در پاسخ به اين سؤال كه قيد « من حيث انه بالقوه » در تعريفى كه از ارسطو نقل شده براى چيست ؟ بايد گفت : اين قيد احتراز است از كمالاتى كه براى متحرك وجود دارد لكن نه از آن جهت كه بالقوه است بلكه از آن جهت كه آن كمال براى او ثابت است مطلقاً .\r\nگاهى يك چيز براى شىء متحركى كه قوهء وصول به مقصد را دارد كمال اول محسوب مىشود اما نه از آن جهت كه بالقوّه است بلكه به طور مطلق براى او كمال محسوب مىشود . فى المثل صورت نوعيه كمال اول و اعراض كمال دوم براى جسم محسوب مىشوند . اما اين كه صورت نوعيه كمال اول براى جسم متحركى كه قوهء وصول به مقصد را دارد - مىباشد اين نه از آن جهت است كه اين كمال براى او ثابت است از آن جهت كه او بالقوّه است بلكه صورت نوعيه كمال اول براى شىء متحرك است مطلقاً ، خواه متحرك از نظر وصول به مقصد بالقوه باشد يا بالفعل .\r\nبه عبارت ديگر كمال اول بودن صورت نوعيه براى متحركى كه قوهء وصول به مقصد را دارد مقيد و مشروط نيست به قيد « من حيث انه بالقوه » بلكه اگر متحركى كه قوهء وصول به مقصد را داشت و به سبب حركت به مقصد و اصل شد باز صورت نوعيه براى آن متحرك ، كمال اول محسوب مىشود ، هم چنان كه قبل از وصول به مقصد در حالى كه قوهء وصول به مقصد را داشت كمال اول براى او محسوب مىشد .\r\nو اگر چنين بود كه كمال بودن صورت نوعيه براى شىء متحرك در صورتى ثابت باشد كه او مقيد به قوهء شدن باشد پس وقتى كه شىء متحرك به مقصد رسيد و قوهء شدن او تبديل به فعليت گشت ديگر نبايد صورت نوعيه كمال اول براى جسم\r\n\r\n","description":"","footnote":"","page_name":" 265 ","page_number":265},
  {"content":"\r\n\r\nمتحرك محسوب گردد . درحالى كه صورت نوعيه مانند انسانيت براى انسان به عنوان كمال اول ثابت است خواه قبل از حركت و وصول به مقصد يا بعد از حركت و وصول به مقصد .\r\nاز اين جا روشن مىگردد كه كمال بودن صورت نوعيه براى انسان از آن جهت نيست كه انسان مقيد است به قوهء وصول به مقصد بلكه انسانيت براى انسان كمال است چه آن هنگام كه نسبت به وصول به مقصد بالقوه باشد يا بالفعل . به خلاف حركت كه كمال بودن آن براى جسمِ متحرك تا زمانى است كه جسم قوهء وصول به غايت را داشته‌باشد اما زمانى كه جسم به غايت رسيد ديگر حركت ، براى آن كمال نخواهد بود ؛ چون مطلوب ذاتى از قوه به فعليت رسيده‌است و حركت نيز فانى گرديده‌است . لذا ديگر حركت كمال نيست .\r\nاين است معناى اين كه مىگوييم حركت كمال اول است براى متحرك از آن جهت كه او قوهء مطلوب و غايت است . از اين رو كمال بودن حركت براى جسم متحرك مقيد است به اين كه غايت هنوز در مرحلهء قوه باشد . پس وقتى قوهء وصول ، به فعليت تبديل گشت حركت ديگر كمال براى متحرك نخواهد بود . نتيجه اين كه اين قيد براى احتراز از كمالاتى است كه مطلقاً براى جسم ثابت است مانند صورت نوعيه .\r\n- قوله : وانها لا تكون مما تقيضيه ذات الشىء ؛ يعنى ذات متحرك اگر غايت در بين نباشد اقتضاى حركت ندارد . اگر متحرك حركت مىكند به جهت وصول به غايت است نه اقتضاى ذاتى متحرك . به گونه‌اى كه اگر وصول به كمال دوم بدون حركت امكان‌پذير باشدحركت را ترك مىكند . مضافاً به اين‌كه حركت به اقتضاى ذات متحرك پديد نمىآيد بلكه بايد محركى وجود داشته باشد تا حركت را پديد آورد .\r\n\r\nنسبت غايت به حركت و اتحاد ميان آن دو\r\nمتن\r\nوهذا الكمال الثاني هو المسمّى « غاية الحركة » . . . بالمتحرّك كمثل الحركة .\r\n\r\n","description":"","footnote":"","page_name":" 266 ","page_number":266},
  {"content":"\r\n\r\nترجمه\r\nو اين كمال دوم ، غايت حركت ناميده مىشود و متحرك خود را بدان استكمال مىبخشد و نسبت او به حركت نسبت تمام به نقص است . و هيچ حركتى خالى از آن ( غايت ) نيست و الّا حركت به سكون تبديل مىگردد .\r\nو چون بين غايت و حركت ، ارتباط و نسبت ثابت وجود دارد از اين جهت بين آن دو ، نوعى اتحاد برقرار است كه به سبب آن ( اتحاد ) غايت ، هم چون حركت به محرك ارتباط پيدا مىكند ، چنان كه با متحرك هم‌چون حركت نيز مرتبط مىگردد .\r\nشرح\r\nبه دو نكته اشاره مىكنند . يكى اين كه نسبت غايت به حركت نسبت تمام به نقص است . چرا حركت ، غايتِ ناقص است ؟ بدان جهت كه حركت ، قوهء وصول به غايت است . در حقيقت ، فعليتِ حركت با قوّهء غايت متحد است ، لذا حركت ، غايت ناتمام و ناقص است و نسبت غايت به حركت نسبت تمام به نقص مىباشد .\r\nنكتهء دوم اين كه بين حركت و غايتى كه دنبال مىكند يك نسبتى وجود دارد . فى المثل دانهء گندم كه در زمين كاشته مىشود و به سوى يك جوانهء گندم حركت مىكند حركت او به سمت و جهت معين و مشخصى است . او مىرود تا يك جوانهء كامل گندم گردد . چنين نيست كه حركت او به سوى روئيدن دانهء جويا چيز ديگر باشد .\r\nپس هر متحركى غايت و منزل معينى را دنبال مىكند . از اين جا معلوم مىگردد كه بين متحرك و غايت در مرتبهء قوه بودن يك اتحادى وجود دارد . و چون حركت با محرك ارتباط دارد نحوِ ارتباطى كه فعل با فاعل خود دارد از اين جهت غايت با محرك هم ارتباط پيدا مىكند همان گونه كه حركت با محرك ارتباط پيدا مىكند .\r\nنتيجه مىگيريم ، اولًا كه حركت با قوهء غايت متحد است و حركت با محرك متحد است پس قوهء غايت با محرك هم متحد است .\r\nمعناى اتحاد غايت با محرك اين است كه محرك در خود قوهء تحقق غايت را دارد ،\r\n\r\n","description":"","footnote":"","page_name":" 267 ","page_number":267},
  {"content":"\r\n\r\nمانند كسى كه سنگى پرتاب مىكند تا شيشه‌اى را بشكند در اين جا محرك قوهء شكستن شيشه را در خود دارد و او با اين قوه متحد است .\r\nو ثانياً همان گونه كه حركت با متحرك متحد است غايت هم با متحرك متحد مىباشد .\r\n\r\nغايت فاعل‌هاى طبيعى\r\nمتن\r\nثمّ إن المحرِّك إذا كان هو الطبيعة . . . والمحرّك أيضاً يطلب ذلك .\r\nترجمه\r\nوقتى محرك طبيعت باشد وجسم را به يكى از حركت‌هاى عرضى وضعى ، كيفى ، كمّى يا اينى ، به حركت درآورد تا جسم را با اين حركات كمال بخشد ، « غايت » همان تمامى خواهد بود كه متحرك با حركت خود ، رو به سوى آن دارد و طبيعتِ محرك به تحريك خود آن را مىطلبد . و اگر غايت وجود نمىداشت نه از محرك تحريكى صادر مىگشت و نه از متحرك حركتى .\r\nبنابراين ، جسمى كه از حالى به حالى حركت مىكند طالب حالت دوم است . از اين رو آن جسم به سبب خروج خود از وضع اول ( سكون ) به وضع سيال توجه مىكند ، تا به سبب آن يك فرد آنى را با فرد آنى ديگرى كه مثل آن است تبديل كند و در نهايت به وضع ثابتى كه متغير نيست استقرار پيدا كند و بر آن ثبات يابد . و آن همان تمامى است كه مطلوب لنفسه مىباشد و محرك نيز آن را مىطلبد .\r\nشرح\r\nحركت به دو قسم ، تقسيم مىشود ؛ حركت جوهرى و حركت عرضى . حركت عرضى نيز به نوبهء خود به چهار قسم ، تقسيم مىشود . اقسام حركت عرضى به ترتيب ذيل است :\r\n1 . حركت وضعى ، كه عبارت است از حركت دورانى ، مانند حركت كرهء زمين به\r\n\r\n","description":"","footnote":"","page_name":" 268 ","page_number":268},
  {"content":"\r\n\r\nدور خود يا حركت آتش‌گردان به دور خود . در اين حركت ، متحرك پس از انتقال از مكان نخست بار ديگر به همان مكان باز مىگردد .\r\n2 . حركت كيفى ، و آن عبارت است از حركتى كه متحرك در كيف خود مىكند ، مانند آن كه ميوهء سيب هنگامى كه بر شاخهء درخت است از رنگ سبز به سوى رنگ زرد و سپس رنگ قرمز حركت مىكند ، يا طعم آن از ترشى به شيرينى مىگرايد .\r\n3 . حركت كمى ، و آن حركتى است كه متحرك در مقدار خود حركت مىكند ، مانند حركت جسمِ انسان ، حيوان يا نبات در مقدار خود ؛ يعنى در طول ، عرض و حجم .\r\n4 . حركت در اين ، و آن حركتى است كه متحرك در مكان مىكند مانند حركت انسان از منزل تا مدرسه و بالعكس .\r\nاكنون مىگوييم جسمِ متحرك ، در همهء اقسام فوق به سبب حركت خود غايتى را طلب مىكند . و آن غايت ، براى جسم متحرك كمال محسوب مىشود و نسبت حركت به آن غايت ، نسبت نقص به تمام مىباشد . اگر غايت وجود نداشته باشد هرگز حركت ، تحقق پيدا نخواهد كرد و محرك هم انگيزه‌اى براى ايجاد حركت نخواهد داشت .\r\nاما اين كه نسبت حركت به غايت نسبت نقص به تمام است ، از اين جهت هست كه در حركت ، قوّهء وصول به غايت وجود دارد . به عبارت ديگر حركت به سوى غايت ، مرتبه‌اى ضعيف از وجود بالفعل غايت است و به همين دليل هر حركتى به سوى غايت معينى كه در نهاد آن نهفته است به پيش مىرود . فى المثل دانهء گندم در حركت خود به سوى گندم شدن و دانهء جو به سوى جو شدن به پيش مىرود ، پس حركت آن ، مرتبهء ضعيف غايت و غايت مرتبهء كامل حركت است .\r\nمطلب ديگر اين كه متحرك به سبب حركت خود يك فرد آنى را به فرد آنى ديگر تبديل مىكند و اين جاىگزينى هم‌چنان ادامه مىيابد تا آن كه متحرك به وضع ثابتى كه مطلوب آن است برسد . در اين جا حركت به پايان مىرسد و غايت حركت و محرك حاصل مىشود .\r\n\r\n","description":"","footnote":"","page_name":" 269 ","page_number":269},
  {"content":"\r\n\r\nاكنون سؤال اين است كه مقصود از فرد آنى چيست ؟ در جواب بايد گفت : لفظ « آن » در فلسفه به دو معنا استعمال مىشود يكى به معناى طرف زمان و ديگرى به معناى جزء مقوّم و پديد آورندهء زمان كه راسم حقيقت زمان است .\r\nصدرالمتألهين در اسفار مىنويسد :\r\nاعلم ان الآن يكون له معينان احدهما ما يتفرع على الزمان والثانى ما يتفرع عليه الزمان اما الآن بالمعنى الاول فهو حدٌّ و طرفٌ للزمان المتصل ، . . . . و اما الآن بالمعنى الآخر و هو الذي يفعل الزمان المتصل بسيلانه . . . . « 1 »\r\nهمان‌طور كه ملاحظه مىشود صدرالمتألهين در اين عبارت به دو معناى « آن » تصريح مىكنند و مىفرمايند : « آن » در يكى از دو اصطلاح متفرع بر زمان و به معناى حدّ و طرف نهايى زمان مىباشد ، مثلًا يك ساعت فرضى مانند ساعت هشت صبح را در نظر مىگيريم نقطه‌اى كه از جانب ابتدا و انتها ديگر ساعت هشت نيست ولى متصل و قائم به آن است او را « آن » مىناميم بر اساس اين اصطلاح فرد آنى فردى است كه به واسطهء حركت به وجود مىآيد ، اما خود واقع در حركت نيست ، مانند وصل و ترك . وقتى متحرك ، مكانى را ترك مىكند و به مكان ديگر مىرسد ترك مكان اول و وصل به مكان دوم را دو فرد آنى مىناميم . بديهى است كه ترك و وصل به واسطهء حركت پديد مىآيند ، اما خود واقع در حركت نيستند بلكه در نقطهء بيرونى حركت كه متصل به آن هست مىباشند ، حال يا در نقطهء شروع يا در نقطهء پايان .\r\nچرا « فرد آنى » واقع در حركت نيست ؟ زيرا كه حقيقت حركت ، سيلان و مقدار و انقسام پذيرى است اما حقيقت وصل و ترك ، ثبات و بساطت و انقسام ناپذيرى است .\r\nوجه تسميه « فرد آنى » آن است كه چون هر جزئى از حركت بر جزئى از زمان\r\n\r\n\r\n","description":"","footnote":"\r\n( 1 ) . اسفار ، ج 3 ، ص 166 و 173\r\n","page_name":" 270 ","page_number":270},
  {"content":"\r\n\r\nمنطبق هست ، طبعاً قسمت شروع و پايانى حركت هم بر قسمت شروع و پايانى زمان كه آن را اصطلاحاً « آن » مىگويند مطابق مىباشد . از اين رو قسمت شروع و پايانى حركت را كه با قسمت شروع و پايانى زمان مطابق است فرد آنى مىگويند . فى المثل فصل و وصل را كه واقع در ابتدا و انتهاى حركت مىباشند فرد آنى مىگويند . طرف زمان را « آن » مىنامند و طرف حركت را كه منطبق بر طرف زمان است « فرد آنى » مىگويند . « آن » ظرف و فرد « آنى » مظروف اين ظرف مىباشد تمام فصل‌ها و وصل‌ها در ظرف « آن » واقع مىشوند .\r\nمعناى ديگر « آن » كه مراد مُؤلف در عبارت « يستبدل به فرداً آنياً الى فرد مثله » مىباشد اصطلاح و معناى دوم « آن » مىباشد بر اساس اين اصطلاح « آن » عبارت است از جزء مُقوّم و پديدآورندهء حركت و زمان كه ما به آن جزء متجدد و سيّال كه در تمام مقاطع حركت و زمان وجود دارد و در واقع راسم و پديد آورندهء ماهيت حركت و زمان است « آن » مىگوييم درعبارت فوق مقصود از فرد آنى همان جزء متجدد و سيال است حاصل سخن ، اين كه جسم متحرك به واسطهء حركت خود يك فرد متجدد و سيال را كه جزء تحليلى حركت هست را به فرد متجدد وسيال ديگرى تبديل مىكند و اين عمل ادامه مىيابد تا جسم به مقصد و منزل نهايى خود برسد و از حركت بازايستد .\r\n\r\nغايت فاعل‌هاى علمى چيست ؟\r\nمتن\r\nوإِذا كان المحرّك فاعلًا علميّاً لعِلْمهِ . . . السوق ليبيع ويشتري .\r\nترجمه\r\nاما اگر محرك مانند نفوس حيوانى و انسانى فاعل به اعلم بود به نحوى كه علم او در فعلش دخالت داشت حركت از آن رو متعلق ارادهء او واقع مىشود كه غايتى - كه تماميت به اوست - را دنبال مىكند .\r\n\r\n","description":"","footnote":"","page_name":" 271 ","page_number":271},
  {"content":"\r\n\r\nلكن « 1 » غايت ، خود مطلوب لنفسه است اما حركت به جهت غايت ، مطلوب لغيره مىباشد . همانطور كه قبلًا گذشت .\r\nالبته فاعل علمى گاهى ملازم يا مقارن غايت را غايت حركت مىپندارد ، از اين رو آن را منتهى اليه حركت قرار مىدهد و در عالم خيال آن دو را يكى مىداند . لذا به سوى آن حركت مىكند ، مانند كسى كه به سوى مكانى حركت مىكند تا با دوست خود ملاقات نمايد يا به سوى چشمه مىرود تا آب بنوشد يا به بازار مىرود تا خريد و فروش نمايد .\r\nشرح\r\nمؤلف حكيم رحمه الله در اين فصل محرك را به سه قسم تقسيم مىكند و حكم هر يك را جداگانه بيان مىكند . در قسم اول محرك ، طبيعت است ، طبيعتى كه علم به فعل خود ندارد ، مانند درختى كه در رنگ و طعم ميوهء خود حركت مىكند و شرح آن در فقره قبلى گذشت .\r\nقسم دوم كه عبارت فوق متكفل بيان آن است محركى است كه به فعل خود كه حركت باشد علم دارد ، مانند انسان‌ها و حيوانات كه حركات خود را آگاهانه و به جهت وصول به غاياتى دنبال مىكنند . در اين‌جا هم حركت مقدمهء وصول به غايت است و غايت كمال نهايى براى محرك به شمار مىرود ، مانند انسانى كه غذا مىخورد تا سير شود يا لباس مىپوشد تا گرم گردد يا حيوانى كه به لانه و آشيانهء خود مىرود تا استراحت كند .\r\nلكن قسم دوم با قسم اول در يك جهت با هم فرق مىكنند و آن اين كه فاعل علمى گاهى به خطا ملازمات يا مقارنات غايت را غايت حركت مىپندارد و آنها را منتهىاليه حركت مىانگارد در حالى كه در تحليل صحيح ، غايت غير از ملازم يا مقارن غايت است .\r\nفىالمثل غايتِ كسى كه به سوى مكانى حركت مىكند تا دوست خود را در آن\r\n\r\n\r\n","description":"","footnote":"\r\n( 1 ) . در فصل هشتم از مرحلهء نهم\r\n","page_name":" 272 ","page_number":272},
  {"content":"\r\n\r\nمكان ببيند ملاقات با دوست خود است نه وصول به آن مكان . به عبارت ديگر مطلوب بالذات او لقاى صديق است اما چون لقاى صديق بدون وصول به آن مكان امكان ندارد به سوى آن مكان حركت مىكند . پس وصول به آن مكان مطلوب بالعرض او محسوب مىشود لكن اين شخص در گمان خود بين وصول به آن مكان و لقاى صديق يك وحدت اعتبارى مىبيند و مقارن غايت را كه همان وصول به آن مكان باشد همان غايت مىانگارد .\r\nيا در مثال ديگر به مشرعه مىرود تا آب بنوشد غايت بالذات شرب آب است و وصول به مَشرعه غايت بالعرض و مقارن اين غايت محسوب مىشود . اين شخص بين غايت بالذات كه شرب است و بين وصول به مَشرعه كه غايت بالعرض است يك وحدت اعتبارى در ظرف گمان خود حاكم مىكند ، لذا مقارن غايت را نيز خود غايت تلقى مىكند همچنين در مثال سوم .\r\nسه مثال فوق براى مقارن غايت ذكر شد اما براى ملازم غايت بايد مثال ديگرى آورد و آن اين كه كسى كه خود را از مكان مرتفعى به داخل استخر پرتاب مىكند تا در آن شنا كند . در اين جا غايت حركت شنا در آب است اما خنك شدن لازمهء ورود در آب است . تفاوت اين مثال با مثال‌هاى قبلى در اين است كه در مثال‌هاى قبلى مقارنات غايت قابل تخلف است . اما خنك شدن لازمهء ورود به آب خنك است و قابل تخلف نيست . پس مثال‌هايى كه در كتاب ذكر شده براى مقارن غايت مناسب است ، نه براى ملازم آن . لازم به ذكر است كه غايت قوهء عامله گاهى با غايت قوهء علميه و شوقيه متفاوت مىگردند . در سه مثالى كه در متن كتاب آمده غايت قوهء عامله وصول به فلان مكان يا چشمه يا بازار است اما غايت قوه علميه و شوقيه لقاى صديق يا شُرب آب يا خريد و فروش است كه نسبت به غايت قوهء عامله مقارن يا ملازم به حساب مىآيند ، اما همين سه امر يعنى لقاى صديق و خريد و فروش يا شُرب آب ، خود ، غايت بالذات براى قوهء علميه يا شوقيه محسوب مىشوند بدين ملاحظه مقارن يا ملازم محسوب\r\n\r\n","description":"","footnote":"","page_name":" 273 ","page_number":273},
  {"content":"\r\n\r\nنمىشوند بلكه بالعكس غايت قوهء عامله مىتواند نسبت به اين نوع از غايت‌ها مقارن يا ملازم محسوب شود . عبارت كتب هم در تعيين مقارن يا ملازم ابهام دارد . لكن اصل مطلب روشن است .\r\nقوله : يمشى الى مَشرعة ؛ المنجد مىنويسد المَشرعة ( بفتح الميم ) مورد الشاربة .\r\n« محل نوشيدن آب » .\r\n\r\nغايت حركت‌هاى جوهرى\r\nمتن\r\nهذا كلّه فيما كان الفعل حركةً عرضيّةً طبيعيّةً . . . الجوهريّة مرادة لأجله .\r\nترجمه\r\nهمهء سخن تا اين‌جا مربوط به فعلى بود كه حركتِ عَرَضىِ طبيعى يا ارادى محسوب مىشد . اما اگر فعل ( حركت ) فعل جوهرى باشد مانند ، انواع جوهرى ( كه حركتشان جوهرى است ) ، حال اگر از جواهرى باشد كه يك نوع تعلق به ماده دارند - به زودى إن‌شاء اللَّه بيان آن خواهد آمد « 1 » كه همهء جواهر به حركت جوهرى متحرك مىباشند و براى آنها وجودات سيّالى است كه به وجودات ثابت و غير سيّال منتهى مىگردند و بر آن استقرار مىيابند - براى آنها « تمامى » است كه آن « تمام » ( قبله و ) مطلوب آن حركات بوده و آن جواهر روبه سوى آن وجهه دارند و مقصود لنفسه علت‌هاى فاعلىِ محرك ، همان تمام ( كه غايت است ) مىباشد و حركت‌هاى جوهرى به جهت او مطلوب مىباشند .\r\nشرح\r\nجوهر به جوهر مادى چون جسم ، ماده و صورت و جوهر غير مادى چون عقل و نفس تقسيم مىشود و در اين پنج قسم خلاصه مىگردد . جواهر غير مادى هيچ نوع حركتى ندارند چون حركت در قلمرو عالم ماده است . جواهر مادى علاوه بر\r\n\r\n\r\n","description":"","footnote":"\r\n( 1 ) . فصل هشتم ، مرحله نهم\r\n","page_name":" 274 ","page_number":274},
  {"content":"\r\n\r\nحركت‌هاى عرضى كه بيان شد حركت ديگرى به نام حركت جوهرى دارند كه در آن حركت ، جوهره و ذات ماهيت حركت استكمالى و اشتدادى دارد ؛ مانند حركت نطفه به سوى علقه و سپس به سوى مضغه و جنين و انسان كامل ، يا حركت تخم مرغ به سوى جوجه شدن و سپس مرغ كامل گرديدن ، يا حركت دانهء گندم در بستر زمين و رشد و نمو آن تا مرحلهء بارور شدن .\r\nهمانطور كه در فاعل‌هاى طبيعى يا ارادى متحرك به سبب حركت خود به سوى غايتى روانه بود ، در انواع جوهرى نيز متحرك به سبب حركت خود به سوى غايتى در حركت است ؛ نطفه به سوى انسان شدن و تخم مرغ به سوى مرغ شدن و هستهء گندم به سوى جوانهء گندم شدن و خوشه آوردن در حركت است و آن غايت ، تمام و پايان حركت محسوب مىشود .\r\n* قوله فلها تمامٌ هو وجهتها التى توَلّيها . ضمير در « فلها » به جواهر و ضمير « هو » به تمام برمىگردد . « وجهة » يعنى مقصد و قبله‌اى كه بدان رو مىكنند و ضمير در آن به جواهر برمىگردد ، جواهرى كه با حركت متحدند و حركت عين آنهاست ، نه عارض بر آنها . ضمير فاعلى در « تُوليها » به جواهر و ضمير مفعولى به « وجهة » بر مىگردد .\r\nحاصل معنا اين است كه براى جواهر تمام و غايتى است كه آن تمام ، وجهه و قبله‌اى است كه آن جواهر به سوى آن رو مىكنند . اين عبارت اقتباس از آيهء  « وَ لِكُلٍّ وِجْهَةٌ هُوَ مُوَلِّيها »  « 1 » مىباشد .\r\n\r\nغايت افعال مجرد\r\nمتن\r\nوإِن كان الفعل من الجواهر المجرّدة . . . علّيّة الشيء لنفسه .\r\n\r\n\r\n","description":"","footnote":"\r\n( 1 ) . بقره ، آيهء 148\r\n","page_name":" 275 ","page_number":275},
  {"content":"\r\n\r\nترجمه\r\nو اگر فعل از جواهرى باشد كه ذاتاً و فعلًا از ماده مجردند آن فعل به جهت فعليت وجود و خالى بودن آن از قوّه ، مانند افعال ديگر به تمام و نقص تقسيم نمىشود . بلكه او فى نفسه تمام بوده مطلوب و مقصود لنفسه مىباشد .\r\nفعل و غايت در عالم مجردات به معناى واحد است ؛ به اين معنا كه فعل به وجودى كه در مرتبهء وجود فاعل دارد غايت براى خويش كه همان رقيقه است مىباشد نه به اين معنا كه فعل ( به وجود خارجى خود ) علت غائى براى خودش باشد و بر خويش تقدم مىجويد ، چون محال است كه شىء ، علت براى خويش باشد .\r\nشرح\r\nتا اين جا احكام سه قسم از محرك بيان شد :\r\n1 . آن جا كه محرك ، طبيعت باشد ، 2 . آن جا كه فاعل از روى اراده فعل را انجام دهد ، 3 . انواع جوهرى مادى كه حركت ، ذاتى آنهاست . گفتيم در هر يك از اين سه مورد ، متحرك به واسطهء حركت خود غايت را دنبال مىكند ، غايتى كه نسبت او به حركت نسبت تمام به نقص است . اما اكنون به بيان قسم چهارمى از موجودات مىپردازد كه غايت را به واسطه حركت به دست نمىآورند .\r\nجواهر مجرد كه هم ذاتاً مجرد هستند و ماده در حريم ذات آنها راه ندارد و هم در مقام فعل به ابزار مادى نياز ندارند ، موجوداتى هستند كه اگر غايتى را طلب كنند ، حركت را وسيلهء وصول به آن قرار نمىدهند . اين بدان جهت است كه آنها مجرد مىباشند و از هر قوه‌اى منزّه مىباشند . افعال آنها نيز هم‌چون خود آنها مجرد است و از هر قوه‌اى منزّه مىباشد .\r\nفى المثل اگر فرشتگان بخواهند شهرى را چون شهر قوم لوط خراب كنند در خراب كردن شهر نياز به برداشتن بيل و كلنگ و به حركت در آوردن آنها ندارند .\r\nغايت كه همان ويران شدن شهر است به ارادهء آنها و بدون استمداد از ابزار مادى و\r\n\r\n","description":"","footnote":"","page_name":" 276 ","page_number":276},
  {"content":"\r\n\r\nحركت صورت مىپذيرد . بر خلاف آن جا كه انسان بخواهد شهرى را ويران كند ، او براى وصول به چنين غايتى نياز به فعلى به نام حركت دارد .\r\nاز اين رو در فاعل هاى غير مجرد ، فعل كه همان حركت است چيزى غير از غايت است ، اما در فاعل‌هاى مجرد از آن نظر كه در وصول به غايات خويش نياز به حركت و به فعليت رساندن قوه‌ها ندارند ، فعل آنها همان غايت آنها مىباشد .\r\nدر فاعل‌هاى مادى ، حركت مرتبهء ناقص غايت و غايت مرتبهء تمام آنها به حساب مىآيد اما در جواهر مجرد چون قوّه و نقص ندارند براى آنان حركت كه مرتبهء قوهء غايت است معنا ندارد تا به وسيله آن خود را به غايت كه فعليت آن است برسانند . از اين رو است كه در جواهر مادى مىگوييم فعل ( حركت ) و غايت دوتاست اما در جواهر مجرد يكى است .\r\nآنچه تا اين جا بيان شد مربوط است به اتحاد نخست در مورد مجردات يعنى اتحاد فعل ( حركت ) و غايت .\r\nدر اين مورد اتحاد ديگرى وجود دارد كه مؤلف حكيم رحمه الله در جملهء « والفعل والغاية هناك واحد » به وجود آن در نظام مجردات اشاره مىكنند و آن عبارت است از اتحاد ميان علت غائى و وجود فعل در مرتبهء فاعل نه در مرتبهء وجود خارجى آن .\r\nتوضيح مطلب به دو مقدمه نياز دارد ، اول اين كه در وجود مجردات يك خصوصيت ذاتى وجود دارد كه آنها را به سوى تحقق غايت كه همان فعل خارجى است ، سوق مىدهد و اين خصوصيت انگيزهء صدور فعل از آنها مىگردد . ما از اين خصوصيّت به « علت غائى » تعبير مىكنيم . در مجردات علت غائى چيزى بيرون از ذات آنها نيست ، بلكه برگرفته از خصوصيت ذاتى آنهاست .\r\nمقدمهء دوم اين كه وجود و حقيقت هر فعلى به عنوانِ معلولِ فاعلِ خود در رتبهء فاعل خود تحقق دارد به اين معنا كه فاعل در مرتبهء وجودى خويش واجد مرتبه و كمال فعل خويش است ، اما هنگامى كه فاعل ، فعل را به وجود خارجى صادر كرد فعل\r\n\r\n","description":"","footnote":"","page_name":" 277 ","page_number":277},
  {"content":"\r\n\r\nدر مرتبه‌اى بيرون از ذات فاعل تحقق مىيابد كه ما آن را « وجود خارجى » او مىناميم .\r\nحكما از اين دو نحو وجود كه براى يك موجود است به حقيقت و رقيقه تعبير مىكنند .\r\nبا ذكر اين دو مقدمه اكنون مىگوييم اگر در مورد فعل جواهر مجرد مىگوييم ، فعل و علت غائى يكى است ، مقصود آن است كه حقيقتِ فعل كه در مرتبهء وجود فاعل است ، علت غائى براى رقيقهء آن كه مرتبهء وجود خارجى فعل است ، مىباشد ، به اين معنا كه وجود فعل در مرتبهء فاعل ، علت غائى وجود فعل در مرتبهء خارج مىباشد ، نه اين كه مقصود اين باشد كه وجود خارجى فعل ، علت غائى براى خودش در خارج مىباشد ، زيرا اين معنا كه وجود خارجى فعل ، علت براى وجود خارجى خود باشد ، محال است ؛ زيرا او به عنوان علت بايد بر خود به عنوان معلول مقدم گردد و اين « تقدم شىء » على نفسه و محال است .\r\nلازم به ذكر است كه كلمهء غايت در جملهء « والفعل والغاية هناك واحد » به معناى علت غائى است ، به قرينهء بعد كه مىگويد : لا ان الفعل علة غائيه لنفسه يعنى فعل به وجود خارجى خود علت غائى خود نيست ، چون اگر علت غائى خود باشد بايد بر خود مقدم باشد كه اين محال است ، بلكه فعل به وجود خود در مرتبهء فاعل ، علت غائى براى خود به وجود خارجى است .\r\n\r\nهيچ فاعلى در فعل خود بىغايت نيست\r\nمتن\r\nفقد تبيّن أن لكلّ فاعلٍ غايةً في فعله ، وهي العلّة الغائيّة للفعل ، وهو المطلوب .\r\nترجمه\r\nاز مطالب گذشته آشكار مىشود كه براى هر فاعلى در فعل خود غايتى وجود دارد كه همان علت غائى براى فعل مىباشد و مطلوب ما همين است .\r\n\r\n","description":"","footnote":"","page_name":" 278 ","page_number":278},
  {"content":"\r\n\r\nشرح\r\nفاعل يا فاعل طبيعى است مانند فاعليت درخت براى ميوه‌اش و نيز فاعليت آن براى حركاتى كه در كيف و كم آن وجود دارد ، يا فاعل علمى است كه فعل خود را از روى علم و آگاهى انجام مىدهد . و آن خود بر دو قسم است ؛ يا در ذات و فعل خود مجرد است مانند عقول مجرده ( فرشتگان ) يا ذاتاً مجرد ولى فعلًا مادى است ، مانند نفوس انسانى كه ذاتاً مجردند ، اما در افعال خود به ابزار مادى نيازمندند .\r\nدر فاعلِ طبيعى ، علت غائى ، عبارت است از همان استعدادى كه بر فعل سابق است ، چون علت غائى در افعال طبيعى عبارت است از چيزى كه فاعل به جهت آن ، فاعلِ فعلِ معين مىشود ، به گونه‌اى كه اگر آن نباشد فاعل ، فاعلِ آن فعل خاص نمىگردد .\r\nدر فاعل نفسانى علت غائى ، همان صورت علمى فعل است كه انگيزهء تحقق وجود خارجى فعل مىگردد . به عبارت ديگر تصور غايتِ مترتب بر فعل و تصديق به رجحان آن علت غائى مىباشد . مانند صورت ذهنى ساختمان كه در ذهن بنّا و معمار علت غائى براى تحقق خارجى ساختمان مىگردد .\r\nاما در فاعل‌هاى مجرد ، علت غائى عبارت است از خصوصيت ذاتى در فاعل كه وى را به سوى فعلِ خاصى سوق مىدهد و به همين دليل است كه آنان غايتِ بيرون از ذات خود را طلب نمىكنند .\r\nحاصل آن‌كه اگر آن كمالى كه او حقيقت فعلى است كه در ذات فاعل مستقر است نبود ، فعل از او صادر نمىگشت . پس وجود فعل متوقف بر آن كمال است و علت غائى براى هر فعل چيزى نيست مگر همان كمال آن فعل و فاعل آن كه اگر نبود فعل واقع نمىگشت .\r\nقوله : فقد تبين ان لكل فاعل غايةً فى فعله و هى العلة الغائية للفعل وهو المطلوب اطلاق فرمايش مؤلف كه هر غايتى همان علت غائى است محل مناقشه است ؛ زيرا\r\n\r\n","description":"","footnote":"","page_name":" 279 ","page_number":279},
  {"content":"\r\n\r\nهمانطور كه در فصل نهم از اين مرحله گذشت واجب است علت بر معلول مقدم باشد ؛ زيرا معلول متوقف بر علت است . بر اين اساس علت غائى بايد بر فعل مقدم باشد . و معنا ندارد كه علت غائى در مورد فاعل‌هاى مادى خواه جوهرى يا عرضى و خواه طبيعى يا ارادى با غايت فعل كه مترتب بر فعل و متأخر از اوست يكى باشد .\r\nبنابراين فرمايش مؤلف كه مىفرمايد هر فاعلى غايتى دارد و آن غايت با علت غائى يكى است در مورد فاعل‌هاى مادى محل مناقشه است ، چون امكان ندارد كه غايتِ متأخرِ از فعل ، با علت غائى كه مقدم بر فعل است يكى باشد . بله در فاعل‌هاى مجرد حقيقت فعلى كه در مرتبهء فاعل مستقر است علت غائى افعال خارجى است لكن غايت بودن همان علت غائى محل تأمل است .\r\nقوله و هو المطلوب آنچه در مورد علت غائى و غايت تا اينجا بيان شد بر حسب نظر بدوى است . در پايان همين فصل مىآيد كه غايت و علت غائى براى هر فاعلى عبارت از ذات فاعله او مىباشد . به عبارت ديگر ، خود ذات ، همان كمال فاعل مىباشد . خواه كمال فاعل قبل از فعل حاصل شود يا بعد از آن و به واسطهء آن ، بر اين اساس علت غائى براى فاعل حب او نسبت به آنچه او را كمال مىبيند مىباشد . خواه آن كمال قبل از فعل حاصل باشد كه در اين صورت او فعل را انجام مىدهد و او را دوست مىدارد چون او اثر آن كمال است و اگر كمال به فعل حاصل مىشود فعل را جهت وصول به آن كمال انجام مىدهد . در هر دو صورت فعل مقصود بالتبع است و مقصود بالذات آن كمال فاعل مىباشد . از اين رو مىگوييم فاعل علمى است كه مستكمل به فعل خود هست غايت او همان كمالى است كه به فعل حاصل مىشود و علت غائى او حب او بر آن كمال است و فاعل علمى غير مستكمل غايتى بيرون از خود ندارد و علت غايى او همان حب او به كمالى است كه عين ذات او مىباشد و فعل را به تبع حب به ذات خود دوست مىدارد و به وجود مىآورد .\r\n\r\n","description":"","footnote":"","page_name":" 280 ","page_number":280},
  {"content":"\r\n\r\n\r\nغايت فعل گاهى با فعل متحد است مانند افعال مجردات و گاهى نيست مانند حركات عرضى و جوهرى\r\nمتن\r\nو ظهر ممّا تقدّم أمور : أحدها : أنّ غاية الفعل . . . كمن يُكرم يتيماً ليفرح .\r\nترجمه\r\nاز مطالب گذشته امور زير آشكار مىشود :\r\nاولًا ، غايت فعل - و آن همان چيزى است « 1 » كه اقتضاى فاعل ، ب به آن تعلق مىگيرد - گاهى با فعل متحد است به اين معنا كه غايت ، همان حقيقت فعلى كه در مرتبهء وجود فاعل متقرر است ، مىباشد . و مرجع اين اتحاد به اتحاد فاعل با غايت است ، مانند آن جا كه فعلِ فاعل ذاتاً و فعلًا مجرد باشد و فى نفسه تام الفعلية بوده ، مطلوبيت نفسى داشته باشد .\r\nو گاهى غايت نه تنها با فعل متحد نيست ، بلكه با آن مختلف است ، مانند آن جا كه فعل از قبيل حركات عرضى باشد يا از قبيل جواهرى كه نوعى تعلق به ماده دارند باشد مانند نفوس ( انسانى يا حيوانى ) و صور منطبع در ماده ( صورت هاى نوعيه‌اى كه حالِّ در ماده هستند ) . فاعل در اين قبيل از غايات خود را به واسطهء حركت بدان‌ها مىرساند . در اين جا حركت مطلوبيت نفسى ندارد . پس حركت براى آن محقق مىشود كه غايت بر آن مترتب گردد ، خواه فايدهء غايت به فاعل برگردد ، مانند كسى كه زيان انسان شريرى او را محزون مىسازد و به جهت وصول به شادمانى دفع ضرر مىكند ، يا اين كه فايدهء غايت به ماده بازگردد مانند كسى كه تغيير وضعيت مىدهد تا كار او سامان يابد ، يا رجوع به غير اين دومى كند مانند كسى كه به يتيمى به جهت خشنودى او اكرام كند .\r\nشرح\r\nكلام مؤلف حكيم رحمه الله در اين بخش از عبارت خالى از تشويش نيست ، زيرا از يك\r\n\r\n\r\n","description":"","footnote":"\r\n( 1 ) . در اين مثال ، فاعل نفس انسان است همانطور كه در مثال بعدى قابل ، بدن انسان مىباشد\r\n","page_name":" 281 ","page_number":281},
  {"content":"\r\n\r\nسو غايت را معنا مىكند به چيزى كه اقتضاى فاعل اصالتاً به او تعلق مىگيرد و فاعل با حركت خود به اين نوع از غايات و اصل مىشود ( فان الفاعل يتوصل الى هذا القبيل من الغايات بالتحريك ) طبعاً غايت به اين معنا متأخر از وجود خارجى فعل است ؛ زيرا فاعل اصالتاً چنين غايتى را از فعل به واسطهء حركت قصد دارد .\r\nاز سوى ديگر غايت را به حقيقتى كه متقرر در مرتبهء فاعل است معنا مىكند . طبعاً غايت به اين معنا متقدم بر فعل خارجى و غايت آن است و به معناى علت غائى است كه با فعلِ متقرر در مرتبهء ذات فاعل متحد است . همانطور كه شرح آن در فقرهء قبل گذشت .\r\nخلاصه اين كه تشويش كلام مؤلف در اين است كه غايت را يك بار به معناى غايت خارجى و متأخر از فعل و يك بار به معناى علت غائى و متقدم بر فعل معنا مىكند .\r\nاگر مراد ايشان از غايت ، غايت خارجى و متأخر از فعل باشد ، برهان بر اتحاد غايت و فعل در افعال مجردات همان است كه گذشت . گفتيم مجردات بر خلاف فاعل‌هاى مادى - كه يك فعلى دارند به نام حركت و يك غايتى دارند كه حركت به جهت آن صورت مىگيرد - حركت به سوى غايت ندارند چون فعل آنها هم چون خود آنها آميخته به قوّه و نقص نيست . و چون چنين است با حركت كه خود قوهء وصول به غايت است به غايت نمىرسند ، بلكه بىحركت به غايت و اصل مىگردند .\r\nاز اين رواست كه مىگوييم فعل آنها همان غايت آنهاست .\r\nاما اگر مقصود مؤلف از غايت ، غايتى باشد كه در مرتبهء وجود فاعل است ، همانطور كه از عبارت « قد تتحد مع فعله بمعنى كون الغاية هى حقيقة الفعل المتقررة في مرتبة وجود الفاعل » استفاده مىشود ، طبعاً مراد از غايت ، علت غائى خواهدبود و وجه اتحاد او با فعلى كه متقرر در مرتبهء ذات فاعل است از آن جهت خواهد بود كه چون علت غائى خصيصهء ذاتى فاعل مجرداست او با فاعل وجوداً و مرتبتاً متحد خواهد\r\n\r\n","description":"","footnote":"","page_name":" 282 ","page_number":282},
  {"content":"\r\n\r\nبود كه عبارت « ومرجعه الى اتحاد الفاعل والغاية » اشاره به اين است . و چون فاعل با فعل متقرّر در مرتبهٌ ذات او وجوداً متحد است پس علت غائى هم وجوداً با فعل متحد خواهد بود . شرح اين اتحاد در دو فقرهء قبل گذشت .\r\nحاصل سخن اين كه يا غايت به معناى غايت خارجى و متأخر از فعل است كه او با فعل مجرد متحد است به بيانى كه گذشت يا غايت به معناى علت غائى است كه با مرتبهء حقيقى فعل كه در مرتبهء ذات فاعل متقرر است متحد است . عبارت « وهى التى يتعلق بها اقتضاء الفاعل بالأصالة و نيز عبارت فان الفاعل يتوصل الى هذا القبيل من الغايات بالتحريك » ناظر به غايت به معناى اول و عبارت « كون الغايه هى حقيقة الفعل المتقررة في ذات الفاعل » ناظر به غايت به معناى دوم ( علت غائى ) است .\r\nبا قطع نظر از تشويش و اضطرابى كه در عبارت مؤلف ( احدهاان غايةالفعل ) در تفسير غايت وجود دارد مقصود و مطلوب مؤلف حكيم روشن است . مؤلف مىخواهند بگويند غايت ، كه منظور ، علت غائى است در فاعل‌هاى مجرد با حقيقتِ فعلى كه در مرتبهء فاعل وجود دارد يكى است بدين معنا كه علت به وجود آورندهء فعل خارجى ( علت غائى ) همان حقيقتِ فعل ، در مرتبهء وجودى فاعل است . اما در مورد فاعل‌هاى غير مجرد فاعل غايتِ خود را به واسطهء حركت به دست مىآورد . بديهى است غايتى كه مترتب بر حركت است متأخر از اوست و او همان غايت فعل خارجى است .\r\nاما در حركت‌هاى عَرَضى كه از طبيعت صادر مىشود و هم‌چنين حركت‌هايى كه از فاعل‌هاى ارادى كه مادى هستند ، چون انسان و يا از ماهيت‌هاى نوعى كه از آن به صور منطبعه در ماده تعبير مىشود ( كه مقصود حركت‌هاى جوهرى در فاعل‌هاى غير ارادى است ) مانند حركت دانهء گندم در بستر خاك يا نطفه در رحم مادر ، فعل ( حركت ) و غايت دو چيز مىباشد .\r\nدر اين موارد حركت ، مطلوبيت نفسى ندارد ، بلكه به جهت وصول متحرك به\r\n\r\n","description":"","footnote":"","page_name":" 283 ","page_number":283},
  {"content":"\r\n\r\nغايت صورت مىپذيرد ، حال گاهى فايدهء غايت به فاعل حركت مىرسد ، مانند كسى كه از دست همسايهء بد ، خانهء خود را مىفروشد و به سوى محل ديگرى حركت مىكند . يا فايدهء غايت به مادهء متحرك باز مىگردد مانند كسى كه در خواب از اين پهلو به آن پهلو مىغلتد در اين مورد فاعل حركت نفس نائم است ، ولى فايدهء حركت به بدن او كه قابل است مىرسد . و يا فايدهء غايت به ديگرى مىرسد مانند كسى كه به يتيمى اكرام مىكند . در اين مثال ، غايت اكرام ايجاد خشنودى در يتيم است و فائده‌اش به يتيم مىرسد .\r\n\r\nدر فاعل‌هاى ارادى غايت تصوراً قبل از فعل و وجوداً بعد از آن مىباشد\r\nمتن\r\nوثانيها : أنّ الغاية معلومةٌ للفواعل العلميّة . . . الطبائع لفُقدانها العلم .\r\nترجمه\r\nمطلب دوم اين است كه غايت ، قبل از فعل ، براى فاعل علمى معلوم است ؛ گرچه وجوداً بعد از فعل و مترتب بر آن مىباشد . و اين بدان جهت است كه اين قبيل از فاعل‌ها نسبت به فعل خود اراده دارند و اراده به هر شكل كه باشد در جواهر مجرد يا مادى مسبوق به علم است ، حال اگر تحريكى صورت پذيرد حركت به جهت وصول به غايت خواهد بود . پس غايت ، قبل از فعل ، مطلوب فاعل است و اگر تحريكى نباشد و فعل همان غايت باشد ، اراده و علم به فعل ، همان اراده و علم به غايت خواهد بود .\r\nو اما سخن حكما كه مىگويند - غايت تصوراً قبل از فعل و وجوداً بعد از آن است - در جايى تمام است كه غايت ، غايت طبيعى نباشد ، چون طبيعت ، فاقد علم است .\r\nشرح\r\nحكما گفته‌اند : غايت تصوراً قبل از فعل براى فاعل موجود است ، گرچه وجوداً پس از فعل موجود مىشود . و اين اختصاص به فاعل‌هايى دارد كه علم\r\n\r\n","description":"","footnote":"","page_name":" 284 ","page_number":284},
  {"content":"\r\n\r\nبه فعل دارند نه فاعل‌هاى طبيعى مانند افعال نباتى و معدنى كه علم به فعل خود ندارند .\r\nمعناى سخن ايشان اين است كه فاعل علمى قبل از انجام فعل ، غايت كار خويش را تصور مىكند و به رجحان آن تصديق مىنمايد و همين تصور علمى غايت ، انگيزه و علت غائى براى تحقق فعل به وجود خارجى مىگردد . حال اگر فاعل علمى چون انسان از سنخ جواهر مادى بود بايد براى وصول به غايت حركت را مقدمهء وصول قرار دهد . در اين جا فعل ( حركت ) چيزى غير از غايت خواهد بود ، اما گر فاعل علمى از سنخ جواهر مجرد بود ( فرشتگان ) براى وصول به غايت نياز به حركت كه آن را مقدمهء وصول به غايت قرار دهند ، ندارند . لذا فعل ، همان غايت مىگردد نه چيزى غير از آن .\r\n* قوله « والارادة كيفما كانت مسبوقةٌ بالعلم » ؛ يعنى خواه اراده ، مانند ارادهء جواهر مادى باشد يا جواهر مجرد ، تا فاعل قبلًا علم به آن نداشته باشد و به رجحان فعل تصديق نكند ارادهء انجام فعل را نمىكند .\r\n\r\nاين كه مىگويند علت غائى ، علت فاعلى فاعل است كليّت ندارد\r\nمتن\r\nو أمّا قولهم : « إنّ العلّة الغائيّة علّةٌ فاعليّةٌ . . . علّةً لفاعليّة الفاعل .\r\nترجمه\r\nاما سخن حكما كه مىگويند : - علت غائى علت فاعليت فاعل هست - خالى از مسامحه نيست ، چون فاعل‌هاى طبيعى كه علم « 1 » ( به فعل ) ندارند تا غايات افعال به حضور علمى براى آنان حاضر\r\n\r\n\r\n","description":"","footnote":"\r\n( 1 ) . ممكن است كسى بگويد ، اين حصر ممنوع است ؛ زيرا جايز است كه غايت به وجود سابق خود كه در مرتبهءفاعل تحقق دارد علت فاعليت فاعل باشد ؛ نه به وجود مترتب بر فعل ، تا گفته شود كه غايت مترتب بر فعل ، متأخر از آن است ، و نه به علم سابق بر آن ، تا گفته شود كه فاعل‌هاى طبيعى علم ندارند\r\n","page_name":" 285 ","page_number":285},
  {"content":"\r\n\r\nگشته به فاعل فاعليّت ببخشند . اما غايت به حسب وجود خارجى خود ، چيزى است كه وجوداً بر وجود فعل مترتب مىگردد و فعل ، وجوداً از « فاعل بما هو فاعل » متأخر است از اين رو محال است كه غايت ، علت فاعليّت فاعل باشد .\r\nشرح\r\nسخن مشهورى ميان حكما وجود دارد و آن اين كه علت غائى ، علت فاعليت فاعل مىگردد . و به بيانى ديگر تصور غايت ، قبل از فعل ، علت و انگيزه مىشود تا فاعل را جهت تحقق فعل برانگيزاند و به او فاعليّت بالفعل ببخشد .\r\nاكنون مؤلف مىفرمايند : اين سخن خالى از مسامحه نيست و كليت ندارد ؛ زيرا اگر مقصود از فاعل در اين عبارت فاعل طبيعى باشد بايد گفت كه فاعل طبيعى علم به غايت ندارد تا تصور غايت ، علتِ سبب تحريك فاعل جهت صدور فعل گردد و به عبارت فلسفى ، علت غائى ، علت فاعليّت فاعل شود .\r\nو اگر مراد از غايت ، علم به غايت نباشد بلكه غايت خارجى كه مترتب بر فعل مىگردد باشد در اين صورت ، غايت وجوداً از فعل متأخر است . پس چگونه ممكن است چيزى كه وجوداً از فعل متأخر است علت تحقق خود فعل و فاعليّت فاعل آن گردد .\r\n\r\nعليت علت غائى براى فاعليت فاعل ، كلام تسامح آميزى است\r\nمتن\r\nوالفواعل العلميّة غير الطبيعيّة إمّا غايتها . . . الفاعل بما هو فاعل .\r\nترجمه\r\nاما در فاعل‌هاى علمى غير طبيعى يا غايت عين فعل است ( مانند مجردات كه در آنها فعل و غايت يكى است ) و فعل ، معلولِ فاعلِ خود مىباشد و محال است كه معلول ، علّتِ علّتِ خود باشد .\r\nو يا اين كه غايت وجوداً مترتب بر فعل و متأخر از آن است . در اين صورت محال است كه غايت\r\n\r\n","description":"","footnote":"","page_name":" 286 ","page_number":286},
  {"content":"\r\n\r\nبه اين معنا عِلت فاعل فعل كه بر فعل مقدم است باشد و حضور غايت به وجود علمى خود ، قبل از فعل ، وجود ذهنى است و آن ضعيف‌تر از آن است كه بتواند علت امر خارجى كه فاعليت فاعل است ، باشد .\r\nشرح\r\nاگر فاعل ، فاعل علمى بود يا فاعل مجرد است يا مادى . اگر فاعِل علمى ، مجرد بود همانطور كه مكرر گفتيم فعل و غايت در مورد آنها يكى است . و چون يكى است چگونه ممكن است فعلى كه معلول فاعل و متأخر از آن هست علت براى فاعليت فاعل و مقدم بر آن گردد تا به فاعل فاعليّت ببخشد .\r\nو اما اگر فاعلِ علمى ، مادى بود ، هم چون انسان و حيوان ، در اين جا نيز اگر مقصود از غايت ، غايت به وجود خارجى آن كه متأخر از فعل و مترتب بر آن است باشد بالبداهة غايت به اين معنا نمىتواند علت براى فاعليت فاعل و مقدم بر آن شود ؛ زيرا امر متأخر نمىتواند علت براى امر متقدم كه فاعليّت فاعل است ، باشد .\r\nو اگر مقصود از غايت ، غايت به حضور علمى آن بود ، بديهى است كه تصور ذهنى غايت ، ضعيف‌تر از آن است كه به فاعل ، فاعليّت ببخشد ؛ زيرا موجود ذهنى نمىتواند علت براى موجود خارجى گردد .\r\nنتيجه اين كه فاعل ، چه فاعل طبيعى باشد كه فاقد تصور غايت است يا فاعلِ علمىِ مجرد باشد كه فعل و غايت در او يكى است يا فاعل علمى مادى كه فعل و غايت در آن دوتاست در هر صورت ، غايتِ متأخرِ از فعل ، هرگز نخواهد توانست علت فاعليّت فاعل شود ؛ زيرا متأخر در متقدم تأثير نمىگذارد .\r\n\r\nعلت غائى ، شرط متمم براى فاعليّت فاعل است\r\nمتن\r\nوالحقّ - كما سيأتي تفصيله - أنّ الفواعل العلميّة . . . ثانية له يستكمل بها .\r\n\r\n","description":"","footnote":"","page_name":" 287 ","page_number":287},
  {"content":"\r\n\r\nترجمه\r\nحق - همان‌طور كه به زودى تفصيل آن خواهد آمد « 1 » - آن است كه فاعل‌هاى علمى به وجودات نوعى خود ، علل فاعلى براى افعالى مىباشند كه مرتبط بدان ها هست و در پرتو نوعيت آنها موجود مىشوند . همانطور كه هر نوعى از انواع طبيعى ، مبدأ فاعلى براى موجوداتى كه در اطراف آنها به وجود مىآيند و افعالى كه از آنها صادر مىشوند ، مىباشد .\r\nو از آن جهت كه اين فاعل‌ها ، فاعل‌هاى علمى هستند حضور علمى صورت فعل نزد آنها شرط متمم براى فاعليت آنها مىباشد و فعليت تأثير ، متوقف بر حضور علمى فعل است . و همين مقصود كلام حكماست كه مىگويند : علت غائى ، علّتِ فاعليتِ علتِ فاعلى است ؛ و گرنه فاعل به نوعيت خاص به خود علت فاعلى براى افعالى كه از او صادر مىشود و به او قائم است ، مىباشد ؛ افعالى كه كمالات ثانيه براى نوع محسوب مىشوند و نوع خود را بدان‌ها استكمال مىبخشد .\r\nشرح\r\nپس از آن كه مؤلف علت قرار گرفتن غايت را در تمام اقسام فاعل رد كرد و گفت غايت نمىتواند به عنوان علت تامه علت فاعليت فاعل گردد ، وجود علمى غايت را كه عبارت از تصور غايت باشد ، در صدور فعل براى فاعل‌هاى علمى مادى ، شرط متمم فاعليت او دانست ، به اين معنا كه چون فاعل ، فاعل علمى است مادامى كه تصور فعل و غايت آن را ننمايد و تصديق به رحجان فعل و غايت آن نكند در او انگيزه براى ايجاد فعل در خارج به وجود نمىآيد .\r\nدرست است كه هر فعلى از نوعيتِ نوع سر مىزند ، فى المثل حرارت كه از نوعيت آتش و برودت كه از نوعيت ثلج و شورى كه از نوعيّت نمك حاصل مىآيد ، اما در اين جا چون فاعل ، فاعل علمى است و فاعل ، فعل را از روى آگاهى انتخاب مىكند تصور غايت در فاعليتِ فاعل ، براى صدور فعل ، شرط متمم\r\n\r\n\r\n","description":"","footnote":"\r\n( 1 ) . در مرحلهء هشتم از فصل دوازدهم\r\n","page_name":" 288 ","page_number":288},
  {"content":"\r\n\r\nو مكمل مىباشد ؛ بر خلاف فاعل‌هاى غير علمى كه صدور فعل قائم به نوعيّت ماهيت آنها مىباشد و براى علم دخالتى در صدور فعل نيست . در اين فاعل‌ها ، طبعاً نوعيت ماهيت به تنهايى و بدون هيچ شرطى براى صدور فعل فاعليت دارد .\r\n* قوله « التى هى كمالات ثانية له » نوعيت نوع مانند انسانيت براى انسان و فرسيت براى فرس ، كمال اول براى نوع محسوب مىشود ، همانطور كه آثار و افعال نوع ، كمال ثانى براى آنها به شمار مىآيد . « 1 »\r\n\r\nغايت فعل ، پيوسته به فاعل فعل باز مىگردد\r\nمتن\r\nوثالثها : أنّ الغاية وإن كانت بحسب النظر البدويّ . . . خيرٌ للفاعل كمالٌ له .\r\nترجمه\r\nنكته سوم ، غايت گرچه بر حسب نظر ابتدائى گاهى به فاعل و گاهى به ماده و گاهى به غير اين دو بر مىگردد ، لكن به حسب نظر دقيق دايماً به فاعل باز مىگردد ؛ زيرا كسى كه به مسكين احسان مىكند تا او را بدين وسيله خشنود سازد ، در حقيقت از مشاهده آشفتگى حال او رنج مىبرد و با احسان خود مىخواهد رنج نفسانى خويش را زايل كند .\r\nو نيز كسى كه از مكانى به مكانى ديگر منتقل مىشود تا در آن استراحت نمايد در حقيقت مىخواهد نفس خويش را از ادراك رنج و تعب خلاصى بخشد .\r\nخلاصه آن كه فعل دايماً مسانخ فاعل « 2 » و ملايم و مرضى اوست و همين‌طور غايتى كه بر فعل مترتب مىگردد نيز خير فاعل و كمال او محسوب مىشود .\r\n\r\n\r\n","description":"","footnote":"\r\n( 1 ) . در برخى عبارات كتاب ، اعراض قائم بر جسم كمال ثانى معرفى شده‌است\r\n( 2 ) . اين سخن گرچه حق است و به حكم سنخيت بين علت و معلول قابل تصديق است مگر آن‌كه با فاعل بالقسر كه آن را تعريف نموده‌ايم به فاعلى كه علم به فعل خود ندارد و فعل آن ملائم طبع آن نيست ، منافات دارد\r\n","page_name":" 289 ","page_number":289},
  {"content":"\r\n\r\nشرح\r\nپيش از اين ، بيان اين مطلب گذشت كه غايتِ فعل گاهى به فاعل آن باز مىگردد مانند كسى كه از شرّ فرد شرورى فرار مىكند ، و گاهى به ماده باز مىگردد ، مانند كسى كه حالت دو زانو را به چهار زانو تغيير مىدهد ، و گاهى هم به ديگرى مانند اكرام به يتيم .\r\nاما در اين جا ، مىفرمايند : اين تفصيل ، صحيح نيست . در همهء موارد فوق ، غايت به فاعل فعل باز مىگردد . كسى كه به فقيرى كمك مىكند در حقيقت مىخواهد خويش را كه از مشاهده اسف‌بار وضع فقير بىنوايى متأثر گشته‌است از تأثر نفسانى نجات دهد . همچنين اگر كسى از حالت دو زانو به چهار زانو تغيير حالت مىدهد او نيز مىخواهد نفس خويش را كه به رنج بدن گرفتار شده‌است ، آسوده سازد . دراين موارد گرچه فقير هم از احسان بهره‌مند مىشود ، همان‌طور كه بدن مادى راحت مىشود لكن غايت در حقيقت ابتدائاً و بالاصالة به نفس فاعل بر مىگردد و در مراتب بعدى به امور ديگر .\r\nاز مجموع آنچه گذشت نتيجه مىگيريم كه فعل ارادى ( نه جبرى و قسرى ) پيوسته ملايمت و سنخيتى با فاعل خويش دارد ، چنان كه غايتِ فعل هميشه كمال فاعل مىباشد .\r\n\r\nآيا فاعل خود را به فعل خود استكمال مىدهد ؟\r\nمتن\r\nوأمّا ما قيل : « إنّ العالي لا يستكمل بالسافل . . . الوجود الفعليّ الخارجيّ .\r\nترجمه\r\nگفته شده است « 1 » كه عالى به سبب سافل ، استكمال نمىيابد و او را اراده نمىكند ؛ چون عالى\r\n\r\n\r\n","description":"","footnote":"\r\n( 1 ) . چون گفتند كه فعل و آنچه بر او مترتب مىشود مرضى و مطلوب فاعل است . پس فاعل ، به سبب آن به مطلوب‌مىرسد و كمال مىيابد ، اما اشكال شد كه فعل ، معلول و ضعيف‌تر از فاعل است ، پس چگونه مىتواند مرضى و مطلوب فاعل باشد . اين جاست كه مىفرمايند : مطلوبيت فعل ، ذاتى نيست بلكه از جمله لوازم ذات فاعل تام مىباشد\r\n","page_name":" 290 ","page_number":290},
  {"content":"\r\n\r\nعلت است و علت از نظر وجود قوىتر و از نظر مرتبه بالاتر از معلول مىباشد .\r\nاين گفته همانطور كه ديگران هم گفته‌اند « 1 » صحيح نيست ؛ به دليل آن كه فاعل ، فعل را به عنوان اين كه اثرى از آثارش است ، مىخواهد . در حقيقت اراده ذاتاً به نفس فاعل و بالتبع به غايت فعل كه بر فعل مترتب است ، تعلق گرفته‌است .\r\nيعنى فاعل هنگامى كه غايت كمالى را مشاهده مىكند ، خويش را به اين عنوان مشاهده مىكند كه اقتضا و سببيّت براى آن غايت دارد . مثلًا گرسنه‌اى كه ارادهء غذا خوردن مىكند تا سير شود خويش را به عنوان موجودى كه اقتضاى چنين فعلى كه اين غايت بر آن مترتب است مشاهده مىكند . يعنى خويش را اقتضائاً صاحب سيرى مىبيند و مىخواهد كه به حسب وجود فعلى خارجى نيز چنين باشد .\r\nشرح\r\nپيش از اين گفته‌ايم كه هر فاعلى ، غايتى را طلب مىكند . اكنون اشكال مىشود كه فاعل به عنوان اين كه علت فعل است از فعل ، كه معلول است قوىتر ، و از نظر مرتبه عالىتر مىباشد . بدين جهت ، موجود عالى موجود سافل را طلب نمىكند و خود را بدان استكمال نمىدهد . پس چگونه فاعل به جهت وصول به غايت كه مترتب بر فعل است - در حالى كه در مرتبهء عالى قرار دارد - سافل را كه فعل و غايت آن است طلب مىكند ؟\r\nدر پاسخ مىفرمايند : خير ، فاعل چيزى بيرون از ذات خود را طلب نمىكند . فاعل در مرتبهء اول به عنوان موجودى كه مىتواند منشأ پيدايش اثر و فعل خارجى باشد خود را ملاحظه مىنمايد و چون به ذات خود علاقه دارد به فاعليت و اقتضاگرى خود نيز علاقه دارد و مىخواهد اين فاعليت و اقتضا را كه شأنى از شئون ذات او هست خارجيت بخشد . لذا فعل خارجى را به جهت تحقق اين خواستهء درونى محقق مىكند .\r\n\r\n\r\n","description":"","footnote":"\r\n( 1 ) . ادعا از شيخ الرئيس و جواب آن از صدر المتألهين است ، ر . ك : اسفار ، ج 2 ، ص 264\r\n","page_name":" 291 ","page_number":291},
  {"content":"\r\n\r\nپس اولًا صدور اثر ، جهت تأمين خواستهء دورنى و اقتضاى ذاتى خودش بوده است و در حقيقت خودرا ، به خود استكمال داده‌است . و ثانياً غايت خارجى را بالعرض طلب نموده‌است .\r\nمؤلف مثال مىآورد به گرسنه‌اى كه در خود ، قوّه و استعداد و اقتضاى سيرشدن را دارد و به جهت فعليت بخشيدن به اين استعداد ، فعل را به وجود مىآورد . اين جا اين سؤال باقى است كه گرسنه‌اى كه غذا را طلب مىكند تا سير شود در حقيقت چيزى را بيرون از ذات خود طلب مىكند تا به وسيلهء آن ، قوّهء سيرى را به فعليت آن تبديل كند از اين رو غذا مطلوب بالذات او مىشود و او خود را به چيزى بيرون از خود استكمال بخشيده‌است . پس چگونه مؤلف مىفرمايد : او چيزى بيرون از خود را طلب نمىكند .\r\nدر پاسخ گفته‌مىشود گرچه علت سير شدن غذا هست اما وصف سيرى قائم به ذات آكل است . آكل ابتدا بالقوه سير بود اما پس از خوردن غذا بالفعل سير گشت .\r\nصفت سير شدن قائم به غذا نيست بلكه قائم به شخص آكل است .\r\nالبته علت سير شدن دو چيز است يكى غذا كه همان علت اعدادى وغايت بالعرض است و ديگرى فاعل الكل كه خالق كل است و هر ما بالقوه‌اى به سبب او به فعليت حقيقى مىرسد و امور مادى مُعِدّ هستند .\r\nبنابراين هر موجود ناقصى از پىاستكمال خود هست كه براى خروج از قوّه به فعل نياز به حركت و معدات و شرائط دارد . غذا و خوراك از باب معدّ است . به عبارت ديگر غذا علت مادى سير شدن مىباشد اما او غايت بالذات نيست غايت بالذات وصف سيرشدن است كه قائم به آكل است گرچه به سبب غذا حاصل مىشود . اگر آكل سير بود دنبال غذا نمىرفت . بنابراين شخص گرسنه كه بالقوه سير بود به سبب حركت خود سير شدن بالفعل خود را كه چيزى بيرون از ذات خود نيست طلب مىكند . از اين رو مستكمل به خويش است نه به چيزى بيرون از خويش .\r\nمانند مثال فوق ، مثالى است كه در فقه وجود دارد . آب ، علت طهارت است و\r\n\r\n","description":"","footnote":"","page_name":" 292 ","page_number":292},
  {"content":"\r\n\r\nشخص قوّهء طهارت دارد و به واسطهء آب و حركات و غسلات طهارتِ بالقوه خود را به فعليت در مىآورد . در اين جا غسلات و مَسحات مقصود بالذات او نيستند بلكه مقصود بالعرض او هستند . مقصود بالذات ، خود طهارت است كه فعليت آن را به وسيلهء غسلات ومسحات به دست مىآورد و به عبارت ديگر طهارت بالقوه‌ى خود را به طهارت بالفعل تبديل مىسازد .\r\nنظير آن مادرى است ، كه به فرزند خود بىوقفه محبت مىكند . در اين جا مادر در مرتبه اول و بالذات مىخواهد احساسات خود را ارضا نمايد ، كه اگر نكند با بحران‌هاى روانى روبرو خواهد گشت و در مرتبهء دوم مىخواهد فرزند خود را از محبّت سيراب نمايد . در حقيقت غايت بالذات او به فعليت رساندن احساسات درونى خودش است و در مرتبه دوم محبت كردن به فرزند كه غايت بالعرض مىباشد .\r\nنقل مىكنند كه اطرافيان محتضرى بر او مىگريستند . محتضر چشم خود را باز كرد و به آنان گفت : از چه مىگرييد ؟ هر كس چيزى گفت . همسرش گفت : چون چراغ خانه‌ام را از دست مىدهم . فرزندش گفت : چون تاج سرم را از دست مىدهم . ديگرى گفت : چون مونسم را از دست مىدهم . و چهارمى گفت : چون حلال مشكلاتم را از دست مىدهم . محتضر گفت : پس شما برخود مىگرييد ، از آن جهت كه تاج و چراغ و مونس و مشكل گشاى خود را از دست مىدهيد ؛ نه بر من . آيا يكى در ميان شما نيست كه بر من براى خود من بگريد ؟\r\nآرى ، فاعل پيوسته نفس خويش را مقتضى و توانا بر انجام امورى مىيابد و در پى آن است كه اين اقتضا و توانايى را به وجود خارجى محقق سازد و از پى اين هدف است كه فعل را خلق مىكند . در واقع فاعل به دنبال فعليت دادن استعدادهاى نفسانى خويش است . پس خود را طلب مىكند نه بيرون از خود را ، مگر بالعرض .\r\n\r\n","description":"","footnote":"","page_name":" 293 ","page_number":293},
  {"content":"\r\n\r\n\r\nفاعل‌هاى طبيعى خود را به غايتى كه اقتضاى ذات آنهاست استكمال مىبخشند\r\nمتن\r\nفإن كان للفاعل نوعُ تعلّقٍ بالمادّة كان مستكملًا . . . الحقيقة ذاته التامّة .\r\nترجمه\r\nاگر فاعل تعلقى به ماده داشت خويش را به فعليتِ غايت كه عبارت باشد از ذات خود « بما انّه فاعل » استكمال مىبخشد . و اما غايت خارج از ذات آن ، كه مترتب بر فعل آن است ، فاعل بالتبع خود را به سبب آن كمال مىبخشد .\r\nاگر فاعل ، هم در مقام ذات و هم در مقام فعل ، مجرد از ماده باشد فى نفسه كامل مىباشد و معنا ندارد كه به واسطهء غايت خود كه همان ذات تامّ الفعليّه آن است استكمال پذيرد ، غايتى كه در حقيقت همان ذات تام آن مىباشد .\r\nشرح\r\nهمان گونه كه گفتيم فاعل مادى به سبب غايت ، خود را استكمال مىدهد . اما غايت بالذات چيزى بيرون از ذات آن نيست . ذات آن « بما انّه ذات » طلب مىكند ذات خود را « بما انه فاعل » .\r\nبه عبارت ديگر ذات آن ، فاعليت تام خود را كه غايت واقعى آن است ، طلب مىكند . مىخواهد اقتضاى فعل را كه در نهادش نهفته است فعليت ببخشد و اين غايت بالذات آن است و اگر بر فعل خارجى ، غايتى مترتب مىشود و او آن را طلب مىكند آن غايت ، بالتبع و بالعرض مورد ارادهء او واقع مىشود .\r\nاما در مورد فاعل‌هايى كه ذاتاً و فعلًا مجرد از ماده هستند از آن جهت كه در آنها نقص و كمبودى وجود ندارد آنها خود را به چيزى استكمال نمىدهند . البته ، اين بدين معنا نيست كه آنها غايت ندارند ، چرا كه آنها هم در فعل خود غايت دارند ، لكن\r\n\r\n","description":"","footnote":"","page_name":" 294 ","page_number":294},
  {"content":"\r\n\r\nغايت آنها هم عبارت است از ذات خودشان « بما انّهم فاعل » . يعنى خودشان غايت خودشان هستند . اما نه خودشان « من حيث هو هو » بلكه خودشان « من حيث انه فاعلٌ تام » .\r\nپس فاعل‌هاى مجرد هم به ذات مجرد خود ، ذات فاعلى خود را طلب مىكنند و او است كه غايت بالذات آن مجرد واقع مىشود و از اين نظر كه « ذات من حيث هو ذات » كامل است و باذات فاعلى آنها متحد مىباشد ، خود را به سبب اين غايت استكمال ، نمىبخشند ؛ زيرا استكمال فرع نقص و قوّه است و در ذات تام آنها نقص و قوّه‌اى وجود ندارد . و اگر بر فعل خارجى آنها غايتى مرتب مىشود آن غايت ، غايت بالعرض است .\r\nبنابراين جهان هستى نسبت به واجب تعالى غايت بالذات او نيست . بلكه غايت بالذات او همان فاعليت تامهء اوست كه متحد با ذات او ، مىباشد . پس او هم چون موجودات مجرد در پى غايتى بيرون از ذات خود كه خود را بدان مستكمل كنند ، نيست . ذات واجب ، كمال محض است و از اين جهت مطلوبيت ذاتى دارد . اين ذات ، فاعليت را كه شأنى از شئون ذاتى او است غايت خود قرار مىدهد و فعل ، متأخر از اين فاعليت متحقق مىشود . غايت بالذات او همان فاعليت ذاتى او و غايت بالعرض او همان معنايى است كه بر فعل مترتب مىگردد و به قول مولوى :\r\n من نكردم خلق تا سودى كنم * بلكه بر بندگان جودى كنم \r\nجود بر بندگان غايت بالتبع اوست .\r\n\r\nغايت بالذات فاعل همان ذات فاعل است\r\nمتن\r\nفظهر ممّا تقدّم : أوّلًا أنّ غاية الفاعل في . . . وفعليّةً بعد القوّة .\r\n\r\n","description":"","footnote":"","page_name":" 295 ","page_number":295},
  {"content":"\r\n\r\nترجمه\r\nاز آنچه گذشت آشكار مىگردد :\r\nاولًا ، اين كه غايت فاعل در فعل خود همان ذات فاعلى بما انّه فاعل مىباشد . و اما غايت فعل كه مترتب بر آن است غايتى است كه بالتبع مطلوب مىباشد .\r\nو ثانياً ، غايت دايماً كمال فاعل مىباشد . اگر فاعل به نوعى متعلق به ماده است خويش را به غايتى كه عبارت باشد از ذات فاعل « بما أنّه فاعل » استكمال مىبخشد . و اگر مطلقاً ( ذاتاً و فعلًا ) مجرد از ماده باشد غايت او كه كمال ذات است عين ذات او خواهد بود ، بدون آن كه كمالى پس از نقص و فعليتى پس ازقوّه باشد .\r\nشرح\r\nمطالب اين فقره ، خلاصه‌اى از مطالب گذشته است . حاصل ، آن كه ذات « بما هو ذات » يك چيز است و ذات « بما انه فاعل » يك چيز ديگر است و هر يك از اين دو اعتبار ، ملاك دو حكم متفاوت مىباشند . در اعتبار ذات « من حيث هو ذات » لحاظ فاعليت يا چيز ديگر وجود ندارد ، ولى در اعتبار ذات « من حيث هو فاعل » صرفاً لحاظ فاعليت وجود دارد و آن است كه ملاك احكام خاصى مىگردد .\r\nبا توضيح فوق اكنون مىگوييم در فاعل‌هاى ارادى مادى مانند انسان و نيز فاعل‌هاى مجرد از ماده مانند مجردات و همچنين ذات اقدس الهى كه فوق مجرد است جملگى ، غايت آنها در درون ذات آنهاست و از اين نظر ذات « بما هو ذات » فاعليت ذات را « من حيث انه فاعل » غايت قرار مىدهد و نيز با توجه به اين كه اعتبار دوم با اعتبار اول وجوداً متحد است ، پس در همهء اين سه قسم فاعل ، غايت چيزى بيرون از ذات نيست و اگر غايتى در خارج بر فعل خارجى مترتب مىشود آن غايت بالتبع است نه بالذات .\r\nالبته با اين تفاوت كه در فاعل‌هاى مادى ، ذات به واسطهء فاعليت خويش خود را استكمال مىبخشد و قوّه فاعليت را به فعليت فاعليت تبديل مىكند . لكن در\r\n\r\n","description":"","footnote":"","page_name":" 296 ","page_number":296},
  {"content":"\r\n\r\nمجردات و نيز در واجب تعالى به دليل آن كه نقص وقوّه در نهاد آنها نيست با وجود اين نوع از غايت‌هاى ذاتى ، خود را استكمال نمىبخشند .\r\n\r\nتسامح در كلام حكما\r\nمتن\r\nو من هنا يتبيّن أنّ قولهم : « إنّ كلّ فاعلٍ . . . بالمّادة نوعَ تعلّقٍ .\r\nترجمه\r\nو از اين جا روشن مىشود كه قول حكما كه مىگويند : « هر فاعلى كه در فعل خود غايتى دارد خود را بدان غايت كامل كرده و از آن سود مىجويد » ، خالى از مسامحه نيست ؛ زيرا اين سخن جز در فاعل‌هايى كه تعلقى به ماده دارند ، شيوع ندارد .\r\nشرح\r\nاز بيانات گذشته روشن مىشود اين كه حكما به طور كلى مىگويند : فاعل ، خود را به غايت ، كمال مىبخشد . اين سخن خالى از مسامحه نيست ؛ زيرا اين مطلب فقط به فاعل‌هايى اختصاص دارد كه به ماده تعلقى داشته باشند ، مانند انسان و حيوان . اما فاعل‌هاى مجرد و نيز واجب الوجود كه غايت در آنها همان ذات آنها « بما انه فاعل » مىباشد و نقص و قوّه در آنها وجود ندارد ، استكمال بعد از نقص و فعليت پس از قوّه معنا ندارد ، بلكه در آنها ذات « بما هو ذات » با ذات « من حيث هو فاعل » متحد است و يكى مىباشد و همانطور كه ذات در آنها كمال و فعليت محض است ، فاعليت هم در آنها كمال و فعليت محض مىباشد .\r\n\r\nنقل دو نظريه از متكلمان اشعرى و معتزلى\r\nمتن\r\nتنبيهٌ : ذهب قوم من المتكلّمين إلى أنّ . . . وينتفع بها خلقُه .\r\n\r\n","description":"","footnote":"","page_name":" 297 ","page_number":297},
  {"content":"\r\n\r\nترجمه\r\nقومى از متكلمان « 1 » چنين پنداشته‌اند كه واجب تعالى به جهت آن كه بالذات از غير خود بىنياز است « 2 » در افعال خود غايتى ندارد . و همين معناى سخن ايشان است كه مىگويند : « افعال الهى معلل به اغراض نيست » .\r\nجمع ديگرى « 3 » از ايشان پنداشته‌اند كه خداوند در افعال خود غايات و مصالحى دارد كه به ديگران عود مىكند و خلايق از آنها بهره‌مند مىگردند .\r\nشرح\r\nدر اين فقره ، به دو نظريه از متكلمان اشاره شده‌است . جمعى از ايشان كه اشعرىها هستند ، مىگويند : چون خداوند غنى بالذات است و نيازى به مخلوقات خود ندارد به طوركلى در افعال خود هيچ غايت و غرضى ندارد ، اين مطلب را با اين جمله بيان مىكنند كه افعال الهى معلل به اغراض نيست ؛ يعنى اين سؤال صحيح نيست كه چرا خداوند فلان كار را انجام داد يا فلان شىء را خلق كرد .\r\nجمع ديگرى كه معتزلىها هستند مىگويند : خداوند در افعال خود غرض دارد ، اما نه غرضى كه به خود او باز گردد ، بلكه غرضى كه سود آن به خلايق باز مىگردد . فى\r\n\r\n\r\n","description":"","footnote":"\r\n( 1 ) . بر اساس نقل علامهء رحمه الله در كشف المراد ، ص 306 ، مقصود اشعرىها هستند\r\n( 2 ) . گفته‌اند فاعلى كه به جهت غايت ، فعلى را به جا مىآورد از دو جهت ناقص است : يكى از آن جهت كه وجودغايت را طلب مىكند و از اين نظر ، معلوم مىشود كه وجود غايت از وجود فاعل شايسته‌تر است و فاعل خود را به آن استكمال مىبخشد پس نقصى در او وجود دارد كه خود را به سبب آن استكمال مىدهد .\r\nو ديگر آن كه فاعل ، فاعليت خود را به سبب ماهيت غايت كامل مىكند ، پس فاعل در فاعليت خود ناقص است .\r\nگفته‌اند چون خداوند متعال نقص در حريم او راه ندارد از اين جهت غايتى در فعل خود ندارد و به ذات خود فاعل است . ر . ك : شوارق ، فصل سوم ، مسئلهء ششم\r\n( 3 ) . بر اساس نقل كشف المراد مقصود از اين قوم معتزله هستند . محقق طوسى و علامه حلى نيز اين عقيده رابرگزيده‌اند . ر . ك : كشف المراد ، ص 306\r\n","page_name":" 298 ","page_number":298},
  {"content":"\r\n\r\nالمثل خداوند بهشت را مىآفريند تا نيكان را پاداش دهد ، اما سود اين غرض به بندگان او مىرسد نه خود او ، و هكذا در موارد ديگر .\r\nآن گاه مؤلف حكيم رحمه الله مىفرمايند : اين دو عقيده ، به ملاكى كه ذيلًا مىآيد ، ناصحيح است .\r\n\r\nپاسخ به ادعاى اشاعره\r\nمتن\r\nويردّ الأوّل ما تقدّم أنّ فعل الفاعل . . . عين الفاعل - كما تقدّم - .\r\nترجمه\r\nادعاى نخست را بيانات گذشته رد مىنمايد . در گذشته گفتيم كه فعل فاعل از اين دو حال بيرون نيست . يا بالذات خير و مطلوب فاعل مىباشد ، و يا اين كه در نهايت به خير مطلوب بالذات منتهى مىگردد . و چنين نيست كه وجود غايت ملازم با حاجت فاعل به آن باشد ، زيرا همانطور كه گذشت « 1 » جايز است كه غايت ، عين فاعل باشد .\r\nشرح\r\nبه ادعاى اول دو جواب مىدهند : نخست اين كه فعل فاعل در هر حال مطلوب فاعل مىباشد ، خواه آن فعل فى نفسه مطلوب باشد مانند افعال مجردات كه فى نفسه همان غايت بالعرض است ( غايت بالذات آنها همان فاعليت ذاتى آنهاست ) . در مجردات چون حركتى كه آن را مقدمهء وصول به غايت قرار دهند وجود ندارد از اين جهت فعل خارجى آنها همان غايت آنها ( ولى غايت بالتبع ) مىباشد .\r\nوخواه اين كه آن فعل فى نفسه خير و مطلوب نباشد ، اما در نهايت به خير منتهى شود . گفتيم در جواهر مادى مانند انسان و حيوان چون فعل آنها - يعنى حركت آنها -\r\n\r\n\r\n","description":"","footnote":"\r\n( 1 ) . ر . ك : به ابتداى همين فصل\r\n","page_name":" 299 ","page_number":299},
  {"content":"\r\n\r\nمقدمهء وصول به غايت است ، پس فعل آنها كه همان حركت آنها به سوى غايت است خود خير بالذات نيست اما در نهايت به خير بالذات كه همان غايت باشد منتهى مىشود . لذا مىفرمايند : « او منتهياً الى خير مطلوب بالذات » .\r\nجواب دوم اين كه غناى ذاتى الهى از خلايق به اين معنا نيست كه او در افعال خود غايتى ندارد ؛ زيرا وجود غايت به اين معنا نيست كه فاعل به آن غايت نيازمند است ؛ به جهت آن كه در موردى مانند افعال الهى ، ممكن است غايت وجود داشته‌باشد اما آن غايت ، عين ذات فاعل باشد .\r\nتوضيح اين كه خداى متعال به ذات بسيط خود از آن جهت كه كمال محض است محبوب و مطلوب خود مىباشد و از آن جهت كه حُب به ذات خويش دارد حب به صفات تفصيلى خويش از جمله به فاعليت خويش دارد و حب به فاعليت ، او را به صدور فعل بر مىانگيزاند ، ملاحظه مىشود حب به فاعليت او كه غايت ذاتى اوست از رهگذر حب ذات او به ذات خود ، در مرتبهء ذات او حاصل است و همين غايت كه متقرر در مرتبه ذات اوست او را به صدور فعل خارجى و غايات بالعَرضى كه درخارج بر آنها مترتب خواهد شد برمىانگيزاند .\r\nپس در مورد واجب تعالى او غايت دارد اما غايتى كه متحد با ذات اوست . و آنچه بر فعل او از غايات مترتب مىشوند آنها غايات بالعرض مىباشند كه خلايق به آنها منتفع مىشوند .\r\n\r\nپاسخ به ادعاى معتزله\r\nمتن\r\nويردّ الثاني أنّه وإن لم يستلزم حاجته . . . فاعليّته على شيءٍ .\r\nترجمه\r\nنظريهء دوم ( معتزله ) گرچه مستلزم آن نيست كه واجب تعالى به غير خود محتاج باشد و خو درا با\r\n\r\n","description":"","footnote":"","page_name":" 300 ","page_number":300},
  {"content":"\r\n\r\nغاياتى كه بر افعالش مترتب مىشود استكمال بخشد و از آنها سود جويد لكن اين اشكال بر آن وارد است كه لازم مىآيد كه عالى سافل را اراده نمايد و اشرف در طلب اخس باشد .\r\nپس اگر غايتى كه او را به انجام فعل خوانده‌است و فعل بلكه فاعل بر آن متوقف است - همان خير و مصلحتى باشد كه بر فعل مترتب مىگردد مفادش آن خواهد بود كه غير واجب در واجب تأثير گذارده‌است ، در حالى كه او نخستين فاعلى مىباشد ، كه تام الفاعليه است ، و در فاعليت خود متوقف بر چيزى نيست .\r\nشرح\r\nچون معتزلىها به وجود غايت براى افعال الهى معتقد شدند و گفتند آن غايت به خود واجب تعالى برنمىگردد بلكه به مخلوقات او عود مىكند ، از اين رو معتقد شدند كه وجود غايت به اين معنا مستلزم احتياج خداوند به آن غايت‌ها نيست .\r\nدر پاسخ مىگوييم گرچه غايت به اين معنا مستلزم احتياج فاعل به آن نيست ، لكن اين سؤال باقى مىماند كه چگونه عالى ، سافل را و اشرف ، اخس را اراده نموده است زيرا داشتن غايتى بيرون از ذات واجب ، بدان معنا خواهد بود كه عالى دانى را طلب كرده است . اگر فاعليت خداوند را به جهتِ غايتى بدانيم كه بيرون از ذات اوست مفادش آن خواهد بود كه فاعليّت واجب متأثر از غايتى شده‌است كه بيرون از اوست در حالى كه او فاعل اول است ؛ يعنى كه قبل از او و فاعليت او چيزى وجود ندارد تا در فاعليت او تأثير بگذارد . و ثانياً تام الفاعليه است ؛ يعنى فاعليت او به ملاكِ ذاتِ خود او ، نه چيزى بيرون از ذاتش ، كه مكمل فاعليت او باشد ، صورت مىپذيرد .\r\nو ثالثاً اگر او فعلى را از پى تحقق غايتى به وجود آورد در حالى كه خود ، از فعل و غايت فعل ، برتر است مفادش آن خواهد بود كه عالى در پى سافل رود و موجود اشرف موجود اخس را طلب كند و در جاى خود خواهد آمد كه محال است عالى ، سافل را و اشرف ، اخس را طلب كند .\r\n\r\n","description":"","footnote":"","page_name":" 301 ","page_number":301},
  {"content":"\r\n\r\n\r\nغايتى كه بر فعل مترتب مىشود در حقيقت ، غايت بالعرض است\r\nمتن\r\nبل الحقّ - كما تقدّم - أنّ الفاعل بما هو فاعل . . . لكلّ كمالٍ غيرُه .\r\nترجمه\r\nبلكه حق همان گونه كه گذشت ، آن است كه براى فاعل « بما هو فاعل » در حقيقت غايتى نيست مگر ذات فاعلى او بما هو فاعل . و هيچ چيز او را به سوى فعل برنمىانگيزاند مگر ذات او ، « 1 » و غايتى كه بر فعل مترتب مىشود غايت بالتبع است .\r\nخداوند متعال فاعلى است كه تام الفاعليه هست و علت نخستينى است كه هرعلتى به او باز مىگردد . از اين رو ذات او به عنوان اين كه عين علم به نظام خير است ، « 2 » غايت براى ذات خود مىباشد كه فاعل براى هر خير و مبدأ براى هر كمالى غير از خويش است .\r\nشرح\r\nحاصل آن كه واجب تعالى در فاعليت خود متأثر از اشياى خارجى و غايات آنها\r\n\r\n\r\n","description":"","footnote":"\r\n( 1 ) . چون ذات بسيط حق تعالى كمال محض است و كمال محض ، بالذات محبوب مىباشد پس ذات بسيط اومحبوب مىباشد ، اين حب ذاتى به ذات بسيط خود كه عين ذات او مىباشد ، او را به حب تفصيلى صفات كمالى او دعوت مىكند ، چون صفات كمالى او از مظاهر ذات بسيط او هستند . از جملهء آن صفات ، فاعليت اوست . ناگزير حب ذاتى او به ذات بسيط خود ، او را به سوى فاعليت سوق مىدهد و حب به فاعليت او را به صدور فعل دعوت مىنمايد . نتيجه مىگيريم كه حب ذاتى او به ذات خودش او را به صدور فعل دعوت مىكند و مطلوب ما همين است\r\n( 2 ) . چون علت غايى در فاعل‌هاى علمى عبارت است از علم به خيريت فعل ، در اين عبارت خواسته‌اند به اين‌مطلب اشاره كنند كه اين جهت هم در غايت واجب موجود است چون علت غايى عبارت است از ذات او و علم او به ذات خود ؛ علمى كه در او علم به جميع ماسوى منطوى است . پس علم او به ذات او به عين علم او ، به خيريت فعل او مىباشد .\r\nنتيجه مىگيريم كه ذاتى كه علت غائى براى صدور فعل است عبارت است از علم به خيريت فعل او ، و مطلوب هم همين است\r\n","page_name":" 302 ","page_number":302},
  {"content":"\r\n\r\nنمىشود ؛ كه اگر چنين باشد او نه تنها درفاعليت خود تام نيست بلكه قبل از فاعليت او فاعل ديگرى وجود دارد كه در حق تعالى تأثير مىگذارد . مقصود ، تأثير غايت فعل ، در خارج است كه حق تعالى را در مقام فاعليت قرار مىدهد . به علاوه اين كه لازم مىآيد فاعليت او عين ذات او نباشد بلكه به سبب امر خارجى و زايد بر ذات باشد .\r\nپس « خود او » خودش را طلب مىنمايد به اين معنا كه ذات او « بما انه فاعل » ذات خود را « بما انّه عالم بنظام الخير » غايت قرار مىدهد . يعنى فاعليت او به جهت آن است كه خود ذاتاً به نظام خير هستى علم دارد . عالميت به نظام خير هستى كه عين ذات اوست غايت فاعليت ذاتى اوست . پس غايتى بيرون از ذات او كه در فاعليت او تأثير گذارد به ميان نمىآيد و اگر در خارج ، غايتى بر فعل او كه همان خلق اوست مترتب مىگردد و سودى به بندگان مىرسد ، آن غايت ، غايت بالعرض او مىباشد نه غايت بالذات او .\r\n\r\nتوهم تناقض\r\nمتن\r\nولا يناقض قولُنا : « إنّ فاعليّة الفاعل تتوقّف . . . عين الذات المتعالية » .\r\nترجمه\r\nسخن ما كه مىگوييم « فاعليت فاعل متوقف است بر علت غائى » و ظهور دارد در مغايرت بين متوقف و متوقف عليه ، تناقض ندارد با سخن ديگر ما كه مىگوييم غايتِ ذاتِ واجب ، عين ذات اوست . »\r\nشرح\r\nبه دنبال مطالب گذشته اشكالى رخ مىنمايد . تقرير آن چنين است كه گفتهء قبلى ما كه فاعليت فاعل متوقف بر علت غائى است ظهور دارد در اين كه بين متوقف و\r\n\r\n","description":"","footnote":"","page_name":" 303 ","page_number":303},
  {"content":"\r\n\r\nمتوقف عليه تغاير باشد . بديهى است كه در توقف ، دو چيز لازم است يكى متوقف و ديگرى متوقف عليه .\r\nاز سوى ديگر به اثبات رسانديم كه غايت واجب تعالى در افعال خود چيزى جز ذات او نيست . يعنى فاعل با غايت ، عين هم هستند و با يك‌ديگر متحدند .\r\nاكنون اشكال اين است كه اين دو مبنا با يك‌ديگر متناقض مىنمايند ، زيرا اگر فاعل و غايت دو چيز هستند فاعليت فاعل متوقف و غايت متوقف عليه است و اين سخن كليت دارد و تمام مصاديق فاعل را شامل مىشود ، پس چگونه در واجب ، فاعل و غايت يكى مىشوند و آن دو با هم متحد مىشوند و عين هم هستند . در نگاه اول به نظر مىرسد كه اين دو سخن با يك‌ديگر متناقض باشند .\r\n\r\nپاسخ به توهم تناقض\r\nمتن\r\nفالمراد بالتوقّف والاقتضاء في هذا المقام المعنى . . . لوجوده ووجوده عينه .\r\nترجمه\r\n( در جواب بايد گفت ) مراد از توقف و اقتضا در اين مقام ( يعنى در مقام فاعليت ) معناى اعم است كه عبارت باشد از عدم انفكاك . پس اين تعبير همانطور كه صدرالمتألهين بدان اشاره نموده‌است « 1 » از مسامحات كلامى است كه در آن به فهم متخصص در علم ، اعتماد مىشود .\r\nاين مانند سخن حكماست در تفسير واجب بالذات كه مىگويند : واجب عبارت است از چيزى كه ذاتاً اقتضاى وجود مىكند و او موجودى است كه لذاته واجب است . اين سخن ظهور دارد در اين كه او علت وجود خود است در حالى كه ( چنين نيست بلكه ) وجود او عين ذات اوست .\r\n\r\n\r\n","description":"","footnote":"\r\n( 1 ) . اسفار ، ج 2 ، ص 272\r\n","page_name":" 304 ","page_number":304},
  {"content":"\r\n\r\nشرح\r\nدر مقام دفع شبههء تناقض ميان دو جملهء مذكور مىفرمايند : مقصود از توقف در اين جا يك معناى خاصى است كه عبارت باشد از عدم انفكاك دو چيز از هم ، خواه آن دو با هم متغاير باشند و بر يك‌ديگر توقف داشته‌باشند ، مانند فاعليت فعل و علت غائى در افعال انسان و حيوان ، يا با هم متحد باشند و بر يك‌ديگر توقف نداشته باشند لكن انفكاك از يك‌ديگر نيز نداشته‌باشند ، مانند فاعليت حق تعالى و غايت آن كه عين فاعليت اوست .\r\nدر هر حال توقف فاعليت فاعل بر علت غائى ، اعم است از اين كه واقعاً فاعليت فاعل بر علت غائى ، متوقف باشد كه اين ، ظهور در تغاير ميان آن دو دارد يا اين كه فاعليت فاعل از علت غائى جدا نباشد گرچه توقفى هم بر يك‌ديگر نباشد تا ظهور در تغاير داشته‌باشد مانند فاعليت حق تعالى و علت غائى كه با يك‌ديگر متحد هستند به بيانى كه گذشت .\r\nپس توقف در اين جا به معناى عدم انفكاك است كه هر دو قسم را شامل مىشود .\r\nو توضيح ندادن مطلب به جهت اعتماد براين است كه دانشمند فلسفه معناى اين اصطلاحات را مىفهمد ، مانند آن كه مىگوييم واجب تعالى بالذات اقتضاى وجود خود را مىكند يا او موجودى است كه به اقتضاى ذات خود واجب است كه اين دو جمله در نگاه بدوى ظهور دارد در تغاير ذات او با وجود و وجوب او .\r\nدفع شبههء تناقض در اين دو مثال اين است كه وقتى مىگوييم « ذات او اقتضا مىكند وجود خود را » يا مىگوييم « او موجودى است كه به اقتضاى ذات خود واجب نيست » مقصود ما اين نيست كه ميان ذات او و وجود او تغايرى وجود دارد كه به ملاك اين تغاير ، ذات او اقتضاى وجود و وجوب او را مىكند ، بلكه اين تعبير يك تعبير مسامحى است و در واقع مىخواهيم بگوييم وجود و وجوب او از ناحيهء فاعل ديگرى افاضه نشده‌است ، بلكه از خود اوست » .\r\n\r\n","description":"","footnote":"","page_name":" 305 ","page_number":305},
  {"content":"\r\n\r\n\r\nعلم حق تعالى به نظام خير ، غايت فاعليت اوست\r\nمتن\r\nوبالجملة ، فعلمه « تعالى » في ذاته بنظام الخير . . . غايهُ كلِّ ذي غاية .\r\nترجمه\r\nخلاصه آن كه علم خداوند متعال به نظام خير ، غايت براى فاعليت او مىباشد كه عين ذات اوست . بلكه دقت در بحث افاده مىكند كه او غايت تمام غايت هاست ، زيرا چنان كه دانستى « 1 » وجود هر معلول « بما أنّه معلول » در مقايسه با علت خود ، رابط مىباشد و استقلالى بدون علت خود ندارد .\r\nبديهى است معناى توقف وقتى تمام است كه متعلق به متوقف عليه‌اى باشد كه لنفسه است و گرنه تسلسل پيش خواهد آمد . همچنين مفاهيم طلب ، قصد ، اراده ، توجه و امثال اين معانى حاصل نمىشود ، مگر اين كه منتهى شود به مطلوب ، و مقصود ، و مراد لنفسه ، و به چيزى كه توجه نهايى به سوى او معطوف باشد .\r\nو چون خداى متعال علت نخستينى است كه وجود ما سوى به او باز مىگردد او استقلال هر مستقل و تكيه گاه هر موجود وابسته‌اى هست . پس اشياى ديگر يا بدون واسطه يا با واسطه تنها او را طلب مىكنند و تنها به سوى او رو مىآورند . پس اوست كه غايت هر موجود غايت دارى است .\r\nشرح\r\nمؤلف حكيم رحمه الله در اين فقره از عبارت به دو مطلب اشاره مىكنند ، يكى مطلبى است كه قبلًا شرح داديم و گفتيم ذات واجب تعالى غايتى بيرون از خود ندارد .\r\nبه عبارت ديگر فاعليت ذاتى او عالميت ذاتى او به نظام خير را كه عين\r\n\r\n\r\n","description":"","footnote":"\r\n( 1 ) . در فصل اول از همين مرحله\r\n","page_name":" 306 ","page_number":306},
  {"content":"\r\n\r\nذات او است غايت قرار مىدهد ؛ به اين معنا كه چون علم به نظام خير دارد همين سبب فاعليت او براى جهان هستى مىشود « 1 » فاعليت او براى وصول به چيزى غير از عالميت او به نظام خير نيست . و از پى اين غايت ، جهان مجرد و مادى را خلق مىكند ، جهانى كه بر آن غايت‌هاى بالعرض كه سودش عايد خلايق مىشود مرتب مىگردد .\r\nمطلب دوم اين كه هر كس هر چه و هر غايتى را طلب مىكند در حقيقت او را طلب مىكند .\r\nتوضيح مطلب دوم اين كه - همان گونه كه در فصل هشتم از اين مرحله گذشت - هيچ حكمى براى معلول نيست مگر آن كه آن حكم براى علت اوست . اين بدان جهت است كه معلول ، عين فقر و محض حاجت است و هيچ استقلالى براى او نيست . پس هر حيثيتى كه در او يافت شود از شئون حيثيت علت او مىباشد . اگر غير از اين باشد مفادش آن است كه معلول در آن حيثيت ، استقلال دارد و قائم بر علت نيست و آن با فقر ذاتىِ معلول منافات دارد .\r\nاكنون كه چنين است اگر معلول ، مطلوب چيزى واقع شد مطلوبيت او از شئون مطلوبيت فاعل مفيض اوست و اگر فاعل مفيض او معلول فاعل ديگر باشد مطلوبيت او نيز به همان بيان از شئون مطلوبيت فاعل قبلى خواهد بود و به همين ترتيب تا سلسلهء مطلوبيت‌ها به مطلوبيت واجب بالذات منتهى شود ، همانطور كه وجودها به او منتهى مىشد ؛ زيرا تسلسل ، محال است . بنابراين مطلوبيت هر ممكنى از شئون مطلوبيت واجب تعالى است . از اين رو صحيح است كه بگوييم هر كس هرچه را طلب واراده مىكند در حقيقت ، او را طلب و اراده كرده است .\r\n\r\n\r\n","description":"","footnote":"\r\n( 1 ) . غايت و علت غائى ، در واجب تعالى به يك معناست\r\n","page_name":" 307 ","page_number":307},
  {"content":"\r\n\r\nدر همين زمينه محى الدين عربى در فصول الحكم بيانى دارد ؛ مفادش آن است كه اگر كسى علم يا قدرت يا جمال كسى را ستايش مىكند در حقيقت علم ، قدرت و جمال خدا را ستايش مىكند ، زيرا اگر در عالِم ، علم و در سلطان ، قدرت و در وجه جميل ، جمال وجود دارد اين اوصاف از خود آنها نيست .\r\nاين اوصاف قطره‌اى از اوصاف الهى است كه به عاريت در اين موجودات نهاده‌شده‌است . پس كسى كه قدرت را ستايش مىكند در حقيقت قدرت را « بما انّها قدرت » كه عين ذات الهى است ستايش كرده‌است ، همانطور كه اگر علم را ستايش كند در حقيقت علم را « بما انه علم » كه عين ذات الهى است ستايش كرده‌است و همين طور است جمال .\r\nالبته ممكن است انسان به خطا اين اوصاف را به موجودات امكانى نسبت دهد و آنها را در واجديت اين صفات مستقل به حساب آورد ، اما از آن جا كه موجودات امكانى هيچ از خود ندارند و هر چه دارند از واجب تعالى است ، لذا صفات كمالى آنها هم از خود آنها نيست ، بلكه از واجب تعالى است و هر كس آن صفات را ستايش كند در حقيقت آنها را كه متحد با ذات واجب و متخذ از او هستند ستايش مىكند به اين جهت است كه او غايت نهايى هر موجود غايت دارى است .\r\nسپس محى الدين مىگويد : اكنون كه هر حمدى كه واقع مىشود لا محاله براى خدا واقع مىشود و هيچ حمد كننده‌اى هم در وجود ، استقلال ندارد و هر چه دارد از اوست ، پس حمد و حامد ، محمود همه خداست ، همان گونه كه ذكر و ذاكر و مذكور نيز خداست .\r\n* قوله ان التوقف لا يتم معناه دون ان يتعلق بمتوقف عليه لنفسه ؛ متوقف عليه اگر خود بر چيز ديگر و آن هم بر چيز ديگر تا بىنهايت توقف داشته‌باشد تسلسل محال رخ مىنمايد ، ناگزير متوقف عليه بايد به جايى برسد كه براى خود وجود لنفسه داشته‌باشد ، مانند واجب تعالى .\r\n\r\n","description":"","footnote":"","page_name":" 308 ","page_number":308},
  {"content":"\r\n\r\n* قوله و كذا الطلب والقصد والاراده والتوجه و أمثالها . . . ؛ يعنى وقتى كسى چيزى را طلب كرد يا قصد آن نمود يا او را اراده كرد يا به او عطف نظر نمود درنهايت مطلوب و مقصود او بايد به مطلوب و مقصودى برسد كه مطلوبيت و مقصوديت او لنفسه باشد ، مانند واجب تعالى .\r\n* قوله : المنتهية إلى الإرادة والإجماع . اراده را از اين جهت اجماع مىگويند كه اجماع به معناى عزم كردن است . المنجد مىنويسد « اجْمَع القوم الأَمر اى عزم عليه كَأنَّه جمع نفسه له » بنابراين عزم را جزم كردن كه مرادف با اراده كردن است اجماع ناميده مىشود .\r\n\r\n","description":"","footnote":"","page_name":" 309 ","page_number":309},
  {"content":"\r\n\r\nبه پرسش‌هاى زير پاسخ دهيد\r\n1 . حركت را تعريف كنيد ؟\r\n2 . كمال اول و ثانى كه در تعريف حركت مورد نظر است ، چيست ؟\r\n3 . قيد « من حيث انه بالقوه » در تعريف حركت بر چه چيز دلالت مىكند ؟\r\n4 . نسبت حركت به غايت چه نسبتى است ؟\r\n5 . براى حركت‌هاى وضعى ، كيفى ، كمّى ، و إينى مثال بزنيد ؟\r\n6 . مقصود از اين كه مىگوييم متحرك در حركت خود « يستبدل به فرداً آنياً الى فرد مثله » چيست ؟\r\n7 . اين كه مىگوييم فعل در جواهر مجرد به تمام و نقص تقسيم نمىشود يعنى چه ؟ توضيح دهيد ؟\r\n8 . اين كه مىگوييم غايت قبل از فعل است تصوراً و بعد از آن است وجوداً ، مربوط به چه فاعلى است ؟\r\n9 . چرا جملهء « علت غائى علت فاعلى براى فاعليت فاعل هست » ، سخن تسامح‌آميزى است ؟\r\n10 . غايت بالذات براى فاعل‌هاى علمى به طور دايم چيست ؟\r\n11 . چرا مجردات بر خلاف جواهر مادى ، خود را به غايت تكميل نمىكنند ؟\r\n12 . غايت در افعال الهى چيست ؟\r\n13 . چرا جمله « هر فاعلى به غايت فعل خود ، خود راتكميل مىكند » سخن تسامح‌آميزى است ؟\r\n\r\n","description":"","footnote":"","page_name":" 310 ","page_number":310},
  {"content":"\r\n\r\n\r\nالفصل الثاني عشرفي أنّ الجزاف والقصد الضروريوالعادة و ما يناظرهامن الأفعال لا تخلو عن غاية\r\n\r\nتوهّم اين كه برخى از افعال ارادى انسان غايت ندارد\r\nمتن\r\nقد يتوهّم أنّ من الأفعال الإراديّة . . . مبادٍ ثلاثة غير الإِراديّة .\r\nترجمه\r\nتوهّم شده كه برخى از افعال ارادى انسان غايت ندارد ، مانند بازىهاى كودكانه ، تنفس ، انتقال مريض نائم از يك پهلو به پهلوى ديگر ، بازى با ريش و امثال آن . با اين مثال‌ها كليت سخن حكما كه مىگويند : « براى هر فعلى غايتى است » نقض مىگردد .\r\nاين اشكال با تأمل در مبادى افعال ارادى ما و كيفيت ترتب غايات آنها دفع مىگردد . اكنون مىگوييم حكما گفته‌اند : افعال ارادى و حركات اختيارى ما مبدأ قريبى دارد كه مباشر حركاتى مىباشند كه افعال ناميده مىشوند و آن عبارت است از قوّهء عامله كه در عضلات ما پراكنده هستند و تحريك عضلات مىنمايند .\r\nقبل از قوهء عامله ، مبدأ ديگرى به نام شوقيه وجود دارد كه او منتهى به اراده و اجماع مىشود . و قبل از شوقيه ، مبدأ ديگرى به نام صورت علميه ، خواه فكرى يا تخيلى ،\r\n\r\n","description":"","footnote":"","page_name":" 311 ","page_number":311},
  {"content":"\r\n\r\nوجود دارد كه شخص را به سبب غايت آن به سوى فعل دعوت مىكند . اين بود سه مبدأ غير ارادى .\r\nشرح\r\nبعضى چنين پنداشته‌اند كه اگر فعلى غايت عقلايى نداشت مىتوان ادعا كرد كه آن فعل ، مطلقاً غايت ندارد . به همين جهت ، قاعدهء كلى كه گفته‌اند « براى هر فعلى غايتى است » نقض مىگردد .\r\nمثال زده‌اند به بازىهاى كودكانه يا تنفس انسان كه اكثراً با غفلت و بىتوجهى همراه است . و يا انتقال از يك پهلو به پهلوى ديگر يا بازى با انگشتر يا محاسن ؛ در همهء اين موارد مبدأ فكرى براى تصور اين امور وجود ندارد . و چون چنين است اين قبيل افعال ، بىغايت مىباشند .\r\nدر پاسخ مىفرمايند : مبادى هر فعلى در قوّهء محركه كه از آن به قوّهء عامله تعبير مىكنند و قوّهء شوقيه و صورت علميّه خلاصه مىگردد . پس هر فعلى داراى اين سه مبدأ غيرارادى مىباشد . حال گاهى صورت علمى توسط قوّهء عاقله كه ادراك كليات مىكند حاصل مىشود وطبعاً فعل ، داراى غايت عقلايى مىباشد و گاهى توسط قوّهء تخيله يا واهمه حاصل مىشود كه طبعاً غايت فعل ، غايت خيالى يا وهمى خواهد بود .\r\nاين طور نيست كه هميشه فعل ، داراى غايت عقلايى باشد و اگر نبود چنين تصور كنيم كه فعل ، بدون غايت است .\r\n* قوله من تفكرٍ او تخيّلٍ ؛ تخيل عبارت است از تصور فعل و تصديق به خيريت آن به حسب قوّهء شهوى يا غضبى ، نه عقلى . در اين صورت ، صورت علمى جزئى هست و با قوّهء خياليه حاصل مىگردد . مانند تصور نظركردن به صورت نامحرمى كه به حسب قوّهء شهويه خير است ، اما عقل آن را مردود مىداند .\r\nتفكر عبارت است از تصور فعل و تصديق به خيريت آن به حسب عقل ، حال خواه به حسب قوّهء شهويه يا غضبيه خير باشد يا نباشد ، مانند تصور چشم پوشيدن از\r\n\r\n","description":"","footnote":"","page_name":" 312 ","page_number":312},
  {"content":"\r\n\r\nآنچه خدا حرام كرده‌است ، كه اين عمل فقط از نظر قوّه عقليه خير مىباشد ، اما از نظر قوهء شهويه خير نيست . و مانند خوردن غذا براى بقاى حيات كه هم از نظر عقل و هم از نظر قوّه شهويه خير مىباشد .\r\nدر هر حال ادراكات قوّهء عقليه كلى و ادراك قوهء خيال جزئى مىباشد ، چون شأن عقل ادراك كلى و شأن خيال ادراك جزئى است .\r\n* قوله المنتهية الى الارادة والاجماع ؛ ممكن است اشكال شود كه چرا تنفس را جزء افعال ارادى به حساب مىآوريم در حالى كه بسيارى از اوقات ما به هنگام تنفس كردن توجه به فعل نداريم و ارادهء آن را نمىنماييم لذا در عالم خواب در حين غفلت از خويش ، نَفَس مىكشيم . از اين رو نبايد تنفس كردن را فعل ارادى دانست .\r\nجواب آن است كه اراده به معناى خواستن است ، نه بيش از آن . از اين رو در اراده التفات و توجه به فعل لازم نيست بلكه خواستن فعل در ارادى بودن آن كفايت مىكند . حال گاهى اين خواستن همراه ، التفات و توجه به آن است و گاهى نيست . حال كه چنين شد ، گاهى فعل با مساعدت طبيعت مانند دستگاه تنفس انجام مىگيرد ، و گاهى با مساعدت شرايط موقتى بدن به نام مزاج ، مانند مريضى كه از خستگى ، از پهلويى به پهلوى ديگر مىگردد .\r\nفرق طبيعت با مزاج اين است كه طبيعت ، يك سازمان منظم و دايمى براى انسان يا حيوان مىباشد ، مانند دستگاه هاضمه يا قلب يا كليه . اما مزاج يك حالت موقتى است مانند شخصى كه اكنون مريض شده و به خواب رفته است و براى رفع خستگى از پهلويى به پهلوى ديگر مىچرخد . بديهى است كه مريضى و خواب كه موجب انتقال از پهلو به پهلو مىشود امر دايمى براى انسان نيست .\r\nغلتيدن از پهلو يك حركت قسرى است و نياز به علت دارد . عليت آن اگر طبيعت بدن باشد بايد هميشه انتقال از پهلو به پهلو حاصل شود و چون چنين نمىشود معلوم مىگردد كه اراده ، بدن را از اين سو به آن سو مىچرخاند . نتيجه اين كه طبيعت ، حالت\r\n\r\n","description":"","footnote":"","page_name":" 313 ","page_number":313},
  {"content":"\r\n\r\nثابت بدن است و مزاج عارض بر طبيعت و حالت موقتى بدن است . فى المثل خستگى ، صحت و بيمارى گاهى هستند و گاهى نيستند بر خلاف عملكرد دستگاه قلب يا كليه يا هاضمه .\r\n\r\nغايت صورت علميه و قوّه شوقيه و عامله\r\nمتن\r\nأمّا القوّة العاملة فهي مبدأ طبيعيٌّ لا شعوَر . . . والعادة كاللعب باللحية .\r\nترجمه\r\nاما قوّهء عامله ، همان مبدأ طبيعى هست كه آگاهى نسبت به فعل خود ندارد و غايت آن چيزى است كه حركت بدان منتهى مىگردد ، همانطور كه شأن ساير فاعل‌هاى طبيعى است .\r\nو اما دو مبدأ ديگر يعنى شوقيه و صورت علميه ، گاهى غايت آن دو همان غايت قوّهء عامله است و آن همان چيزى است كه حركت بدان منتهى مىگردد در اين صورت مبادى سه گانه در غايت ، متحد مىشوند مانند كسى كه استقرار در مكانى غير از مكان اول را تخيل مىنمايد و بدان شوق پيدا مىكند و به سوى آن حركت نموده و در آن استقرار مىيابد . و گاهى غايت آن دو غير از غايت قوّه عامله است ، مانند كسى كه تصور مكانى غير از مكان اول خود را مىنمايد و بدان سو منتقل مىشود تا دوست خود را ملاقات نمايد .\r\nو مبدأ بعيد يعنى صورت علميه گاهى فقط تخيلى است ، مانند حضور تخيلى صورت فعل بدون فكر . و گاهى فكرى است كه در اين صورت تخيل جزئىِ فعل ، حتماً همراه با اوست .\r\nو گاهى به تنهايى مبدأ شوقيه است و گاهى به كمك طبيعت ، مبدأ شوقيه مىباشد مانند تنفس كردن و گاهى به كمك مزاج ، مانند انتقال مريض نائم از پهلويى به پهلوى ديگر ، يا به كمك خُلق و عادت مانند بازى با ريش مبدأ شوقيه قرار مىگيرد .\r\nشرح\r\nمؤلف حكيم رحمه الله پس از شرح مبادى سه گانهء فعلِ ارادى كه عبارت است\r\n\r\n","description":"","footnote":"","page_name":" 314 ","page_number":314},
  {"content":"\r\n\r\nاز صورت علمى و شوق و قوّهء عامله ، به غايت‌مندى آنها اشاره مىكنند و مىگويند ، گاهى هر سه مبدأ ، يك غايت را طلب مىكنند ، مانند آن كه قوّهء عامله وصول به مكان خاصى را كه شوق و صورت علمى نسبت به آن حاصل است ، غايت خود قرار مىدهد .\r\nو گاهى هم در انتخاب غايت از يك‌ديگر جدا مىشوند ، فى المثل قوّهء عامله كه ايجاد حركت مىكند وصول به مكان خاصى را غايت قرار مىدهد اما صورت علمى و قوّهء شوقيه لقاى صديق را در آن مكان ، غايت قرار مىدهد . از اين رو غايت اينها با هم متفاوت مىشود ، اما هيچ كدام بىغايت نيستند .\r\nدر اين جا اين سؤال مطرح مىشود كه چگونه ممكن است غايت قوّهء علميه و شوقيه و عامله يكى باشد ؟ زيرا انسان به هر كارى كه دست مىزند و به هر مكانى كه مىرود به دليل انگيزه‌اى خاص است وقتى انگيزه‌اى از رفتن به مكانى داشت غايت قوّهء شوقيه و قوّهء عامله از يك‌ديگر تفكيك مىشود و اين دو غايت با هم متحد نمىشوند .\r\nدر جواب بايد گفت در پاره‌اى از موارد وصول به يك مكان فى نفسه مطلوب شخص است و شوق او به جزء وصول به آن مكان چيز ديگرى را طلب نمىكند مانند كسى كه نذر كرده به مسجد خاصى برود وصول به آن مكان مقصود بالذات اوست ، گرچه انگيزه حركت او كه يك عامل بيرونى است اداى نذر مىباشد . اما قوّهء شوقيهء او مستقيماً وصول به آن مكان را ، هم چون قوّهء عاملهء او غايت قرار داده‌است . در اين موارد قوّهء علميه و شوقيه و عامله با يك‌ديگر متحد مىشوند . همچنين كسى كه وصول و وقوف به منى و عرفات را غايت قرار مىدهد اصل وصول به آن مكان‌ها را غايت قرار مىدهد ، نه چيز ديگر را .\r\nصورت علميه گاهى يك صورت فكرى و عقلى است ، مانند تصور كلى احسان و خوبى و عمل به آن و تصور كلى بدى و اجتناب از آن ، و گاهى يك صورت تخيلى و\r\n\r\n","description":"","footnote":"","page_name":" 315 ","page_number":315},
  {"content":"\r\n\r\nجزئى است ، مانند تصور قوّهء خيال يك حادثهء مؤلمه كه از سوى شخصى حاصل مىشود و حكم به فرار از آن .\r\nو نيز صورت علمى گاهى به تنهايى مبدأ قوّهء شوقيه قرار مىگيرد مانند رفتن به مكانى جهت ديدار دوست و گاهى با استمداد از طبيعت يا مزاج . مانند نفس كشيدن .\r\nيا از پهلويى به پهلوى ديگر غلتيدن .\r\nاين جا سؤال ديگرى مطرح مىشود و آن اين است كه چطور تنفس كردن از افعال ارادى محسوب مىشود و همين طور از پهلويى به پهلوى ديگر چرخيدن در حالت خواب در حالى كه اراده در اين افعال نقشى ندارد ؟\r\nدر پاسخ بايد گفت روان شناسى جديد پذيرش اين مطلب را آسان كرده‌است ، زيرا سطوح آگاهى را طبقه‌بندى نموده‌است و مىگويد گاهى انسان كارى را با اراده انجام مىدهد اما نقش شعور و آگاهى در انجام آن فعل ارادى بسيار ضعيف است مانند خياط و نجار كه كارى را بر اثر تكرار عمل بدون توجه انجام مىدهد .\r\nدر روان شناسى به طور كلى افعال ارادى بر دو قسم تقسيم مىشود . در برخى از آنها مانند به هم زدن پلك چشم و نفس كشيدن و از پهلويى به پهلوى ديگر منتقل شدن ، كه اراده در سطح بسيار ضعيف وجود دارد و غالباً در اين موارد توجه و شعور همراه اراده نيست و گاهى فعل با ارادهء كامل و شعور و آگاهى انجام مىگيرد مانند اعمال روزمره .\r\nيكى از دلايل اين كه نفس كشيدن فعل ارادى است اين است كه انسان مىتواند با ارادهء آگاهانهء خود نفس خود را در سينه حبس كند يا نفس عميق بكشد و يا به صورتِ كوتاه تنفس نمايد ، بر خلاف ضربان قلب يا فعاليت دستگاه مجارى ادرار كه صددرصد طبيعى است و اراده در آن نقش ندارد .\r\n* قوله ولا محاله معها تخيل جزئى ؛ مقصود از تخيل در اين جا مطلق تصور است كه شامل وهْم و خيال مىگردد و اختصاص به صورت خياليه ندارد .\r\n\r\n","description":"","footnote":"","page_name":" 316 ","page_number":316},
  {"content":"\r\n\r\nبنابراين مقصود مؤلف اين است كه هر فكر كلى همراه با يك تخيل و تصور جزئى است ، مانند فكر قرآن خواندن كه يك فكر كلى است اما شخص در مقام تحقق اين فكر كلى بايد يكى از سُوره‌ها را براى خواندن انتخاب كند ، و اين مىشود تصور جزئى . پس ضرورتاً با هر فكر كلى يك تصور و تخيل جزئى وجود دارد و اين به دو جهت است يكى اين كه بنابر نظريهء انتزاع ، كلى مستند به جزئى ومأخوذ از اوست و ديگر اين كه تا جزئى نباشد اراده به فعل تعلق نمىگيرد ؛ زيرا اراده به تصور كلى فعل نمىتواند تعلق بگيرد .\r\n\r\nفعل جُزاف\r\nمتن\r\nفإذا تطابقَت المبادىء الثلاثة في الغاية . . . بماله من المبادىء غايته .\r\nترجمه\r\nهرگاه مبادى ثلاثه در غايت واحد ، متفق باشند - مانند انسانى كه تخيل مىكند صورت مكانى را و اشتياق بدان پيدا مىنمايد و بدان سو حركت مىكند و نام چنين فعلى جزاف مىباشد . - براى اين چنين فعلى با توجه به مبادى او غايتى وجود دارد .\r\nشرح\r\nفعل جزاف فعلى است كه مبادى سه گانهء آن يعنى صورت علمى و شوقى و قوّهء عامله در غايت واحد ، اتفاق داشته‌باشند ، مانند تصور مكانى و اشتياق بدان مكان و حركت به سوى آن . بنابراين در آنجا كه غايت مبادى سه گانه يكى است فعل را گزاف مىنامند و هر يك از مبادى سه گانهء آن داراى هدف و غايت مىباشد در فعل گزاف مبدأ فكرى وجود ندارد و تخيل فعل به تنهايى موجب شوق و رغبت به فعل مىگردد در چنين مواردى مبدأ علم همان تخيل است و غايتش همان چيزى است كه حركت بدان خاتمه مىيابد . غايت قوهء عملى و شوقى هم همين است .\r\n\r\n","description":"","footnote":"","page_name":" 317 ","page_number":317},
  {"content":"\r\n\r\nقابل ذكر است كه تعريف گزاف به بيان فوق ، خلاف اصطلاح حكما در تعريف آن است . گزاف از نظر حكما عبارت است از فعلى كه مبدأ اول آن تخيلِ تنها باشد ، يعنى مبدأ فكرى نداشته‌باشد ؛ و غايت مبدأ اول و دوم آن ( يعنى صورت تخيلى و شوقى آن ) چيزى غير از غايتِ قوّهء عامله باشد . « 1 »\r\n\r\nآيا در قصد ضرورى و عادت غايت وجود دارد ؟\r\nمتن\r\nوإذا عقّب المبدأُ العلميّ الشوقيّةَ . . . من مبادىء الفعل غايتُه .\r\nترجمه\r\nهرگاه مبدأ شوقى پس از مبدأ علمى درآيد ، حال يا با كمك طبيعت مانند تنفس كردن يا با كمك مزاج مانند انتقال مريض از جانبى كه ملول گشته به جانب ديگر - كه نام اينها « قصد ضرورى » است - يا به كمك خُلق مانند بازى با ريش - كه نام آن عادت است - براى هر يك از مبادى فعل ، غايتى وجود خواهد داشت .\r\nشرح\r\nاگر صورت علمى و قوّهء شوقيه با استمداد از طبيعت يا مزاج كه شرح اينها گذشت فعلى را انجام دادند غايت خاص به خود را خواهند داشت و نام آنها « قصد ضرورى » خواهد بود .\r\nو اگر با استمداد از خُلق و ملكات انسانى فعلى را انجام دهند مانند بازى با ريش كه اصطلاحاً آن را « عادت » مىنامند باز براى فعل ، غايت خاص به خود خواهد بود ، غير از غايتى كه در موارد ديگر وجود دارد .\r\n\r\n\r\n","description":"","footnote":"\r\n( 1 ) . ر . ك : شرح منظومه : غررٌ فى دفع شكوكٍ عن الغاية ، ص 125 ؛ اسفار ، ج 2 ، ص 252 ؛ الهيات شفاء ، ص 451 و تحصيل ، ص 541\r\n","page_name":" 318 ","page_number":318},
  {"content":"\r\n\r\nاز مجموع سخن نتيجه مىگيريم كه چنين نيست كه مبدأ علمى هميشه صورت فكرى و عقلى باشد بلكه گاهى مبدأ علمى صورت خيالى است ، حال يا تنها ، كه گزاف ناميده مىشود يا با كمك طبيعت يا مزاج كه قصد ضرورى خوانده مىشود يا با كمك خُلق و ملكات كه عادت ناميده مىشود . در هر حال فعل ، بدون غايت نيست .\r\n\r\nپاسخ به توهم فقدان غايت در بعضى از افعال ارادى\r\nمتن\r\nولا ضَيْرَ في غفلة الفاعل وعدم التفاته إلى . . . غير العلم بالعلم .\r\nترجمه\r\nمانعى ندارد كه فاعل در همه يا بعضى از صورى كه ذكر شد در غفلت و بىتوجهى نسبت به غايت صور خيالى به سر برد ؛ زيرا تخيل غايت ، غير از علم به تخيل غايت است و علم به چيزى ، غير از علم به علم مىباشد .\r\nشرح\r\nمدعى به خطا در پى اثبات آن بود كه در موارد فوق ، فعل بدون غايت است ؛ زيرا در آنها غايت فكرى و عقلايى وجود ندارد . مؤلف در پاسخ گفتند : گرچه در موارد فوق ، غايت فكرى وجود ندارد ، اما غايت تخيلى وجود دارد ، لكن گاهى انسان التفات و توجه به تخيل غايت ندارد ، همانطور كه در بسيارى از موارد التفات و توجه به علم به علم خود ندارد . التفات نداشتن او موجب نفى وجود علم يا خيال نمىشود .\r\n\r\nدر فعل ارادى ، وجود غايتِ فكرى ، الزامى نيست\r\nمتن\r\nوالغاية في جميع هذه الصور المسمّاة عبثاً . . . والفعل علميّ إختياريّ .\r\n\r\n","description":"","footnote":"","page_name":" 319 ","page_number":319},
  {"content":"\r\n\r\nترجمه\r\nغايت در همهء اين صور كه « عبث » خوانده مىشوند غايت فكرى نيست و اين هم اشكالى ندارد ؛ زيرا مبدأ علمى در موارد فوق ، تخيلى است نه فكرى . و چون مبدأ فكرى ندارد غايت فكرى هم ندارد .\r\nبه بيانى ديگر در موارد فوق ، مبدأ فكرى ظنى وجود دارد كه به نحو اجمال مورد عنايت قرار مىگيرد . شوقى كه منبعث از تخيل صورت فعل است به آن مبدأ فكرى اشاره دارد .\r\nكودك مثلًا تصور مىكند استقرار در مكانى غير از مكان اول خود را ، سپس شوقى از او برمىخيزد كه اشاره دارد كه آن فعل راجح هست و شايسته‌است كه به جاى آورده شود . در اين هنگام اجمالًا حكم به رجحان آن مىنمايد . سپس شوق او قوّت گرفته ارادهء فعل مىنمايد . در اين هنگام فعل را بدون علم تفصيلى كه به سبب حكم به رجحان فعل ، تمام مىگردد به جاى مىآورد . مانند كسى كه از روى ملكه سخن مىگويد : وى بدون تصور و تصديق تفصيلى ، پىدرپى حروف را تلفظ مىكند ، در حالى كه فعل ، علمى و اختيارى است .\r\nشرح\r\nدر اين فقره علاوه بر جوابى كه قبلًا دادند و اكنون نيز تكرار مىكنند جواب ديگرى مىدهند .\r\nجواب اول اين بود كه در موارد فوق گرچه مبدأ فكرى وجود ندارد اما مبدأ تخيلى وجود دارد ، لذا غايت‌هاى تخيلى در اين نوع از افعال وجود دارند .\r\nجواب دوم كه با جمله « وان شئت فقل » به آن اشاره مىكنند اين است كه اصولًا در موارد فوق مبدأ فكرى به نحو ضعيف و به گونهء اجمال وجود دارد و شوقى كه از تخيل فعل به وجود مىآيد به آن مبدأ فكرى اشاره دارد .\r\nمثال مىزنند به طفلى كه تصور استقرار در مكانى مىنمايد . اين تصور كه از قوّهء خيال او برمىخيزد براى او شوقى به وجود مىآورد . اين شوق حكايت از آن دارد كه اين فعل راجح مىباشد و شايسته آن است كه به جا آورده‌شود . دراين جا عقل است كه اجمالًا حكم به رجحان مىنمايد . شوق سابق كه منبعث از قوّهء خيال بود به سبب حكم\r\n\r\n","description":"","footnote":"","page_name":" 320 ","page_number":320},
  {"content":"\r\n\r\nاجمالى عقل اشتداد مىيابد و فاعل ، فعل را بدون آن كه مسبوق به علم تفصيلى باشد انجام مىدهد . نظير متكلم كه در تلفظ سريع كلمات ، علمِ تفصيلى سابق بر تلفظ ندارد اما اجمالًا آنها را تصور مىكند و تصديق به خيريت آنها مىنمايد .\r\nحاصل جواب دوم اين است كه در « گزاف » و « قصد ضرورى » و « عادت » نيز مبدأ فكرى به نحو اجمال وجود دارد ؛ گرچه مبدأ فكرى تفصيلى وجود ندارد .\r\nوجه تسميه قصد ضرورى آن است كه وقتى صورت علميه ، قوّهء شوقيه را در پىآورد و طبيعت و مزاج هم به كمك آن بيايد ، ضرورتاً انسان فعل‌هايى چون تنفس يا انتقال از پهلويى به پهلوى ديگر را قصد مىنمايد .\r\n\r\nفعل باطل\r\nمتن\r\nو كذا لا ضَيْرَ في انتفاء الغاية في بعض الحركات . . . دون الثاني ، وهو ظاهر .\r\nترجمه\r\nدر بعضى از حركات طبيعى يا ارادى مانعى وجود ندارد كه قبل از وصول به غايت ، غايت منتفى گردد . در اين صورت فعل را « باطل » مىخوانند .\r\nاين به آن جهت است كه نفى غايت در فعل يك مطلب است و منتفى شدن غايت به سبب انقطاع حركت و بطلان آن مطلب ديگر است . آنچه مورد ادعاى ماست امتناع اولى است ( فقدان غايت به طور كلى ) نه دومى ( باطل شدن غايت ) و اين مطلب روشن است .\r\nشرح\r\nگاهى حركت طبيعى مانند حركت گياه به سوى بارور شدن در مسير خود با مانعى روبه‌رو مىشود و از حركت باز مىماند ، طبعاً غايت كه بارور شدن گياه است حاصل نمىگردد . هم چنان كه در حركت‌هاى ارادى مانند حركت زيد از منزل تا مدرسه گاهى مانعى از راه مىرسد و زيد به مدرسه نمىرسد .\r\n\r\n","description":"","footnote":"","page_name":" 321 ","page_number":321},
  {"content":"\r\n\r\nدر اين موارد غايت حركت ، حاصل نمىشود و اين به اين معنا نيست كه آن افعال مطلقاً و گذشته از وجود موانع ، غايت نداشته‌اند ، بلكه غايت داشته لكن حركت به سوى غايت ، قطع گشته و طبعاً غايت حاصل نشده‌است . اين نوع افعال را فعل باطل مىناميم .\r\n\r\nترتيب در مبادى فعل\r\nمتن\r\nوليعلم أنّ مبادىء الفعل الإِراديّ منّا مترتّبةٌ . . . النفسانيّة تلازم العلم .\r\nترجمه\r\nهمانطور كه گذشت مبادى فعل ارادى در ما يكى پس از ديگرى بر هم مترتب مىباشند . فعل بر قوّهء عامله مترتب مىگردد و قوّهء عامله بر اراده و اراده بر شوقيه مترتب مىشود ، بدون آن كه بين اين دو ( اراده و قوّهء شوقيه ) اراده‌اى فاصله اندازد . و همين طور شوقيه مترتب بر صورت علمى ، فكرى يا تخيلى مىشود ، بدون آن كه اراده‌اى به قوّهء شوقيه تعلق گيرد ؛ « 1 » زيرا نفس علم ، شوق را به وجود مىآورد .\r\nاين ترتيب بر اساس بيان حكماست « 2 » و منافات ندارد كه در جاى ديگر شوق را به بعض صفات نفسانى استناد داده‌باشند ؛ زيرا صفات نفسانى ملازم علم مىباشد .\r\nشرح\r\nهر فعل ارادى مسبوق به : 1 . قوّهء عامله ، 2 . اراده ، 3 . قوّهء شوقيه ، 4 . صورت علمى\r\n\r\n\r\n","description":"","footnote":"\r\n( 1 ) . اگر شوق ، ارادى باشد متوقف بر اراده خواهد بود در حالى كه قبلًا گفتيم اراده خود متوقف بر شوق است . در اين‌صورت دور پيش خواهد آمد و اگر گفتيم شوق متوقف بر اراده و اراده متوقف بر شوق قبلى - نه شوق بعدى كه دور پيش آيد - خواهد بود و شوق قبلى بر ارادهء قبلى و ارادهء قبلى بر شوق قبلى تسلسل و تعاقب شوق‌هاى بىنهايت لازم خواهد آمد ، و اين محال است\r\n( 2 ) . ممكن است اشاره باشد به نكته‌اى كه در فصل پنجم از مرحلهء ششم گذشت كه انسان گاهى چيزى را اراده‌مىكند كه به آن شوق ندارد ، مانند خوردن دارو . بر اين اساس شوق را نمىتوان از مبادى دائمى فعل ارادى به حساب آورد\r\n","page_name":" 322 ","page_number":322},
  {"content":"\r\n\r\nفكرى يا خيالى مىباشد . ابتدا انسان فكر يا خيال يك عمل را از ذهن خود مىگذارند ، سپس بدان شوق حاصل مىكند . پس از آن ، آن فعل را اراده مىنمايد . در اين هنگام به نيروى عامله كه در اندام‌هاى بدن پراكنده شده‌اند فرمان اجرا مىدهد . در اين جا فعل تحقق مىيابد .\r\nتصور فعل ، براى پيدايش شوقِ به آن كافى است و بين صورت علمى و شوق چيزى چون اراده فاصله نمىشود . يعنى همين كه تصورِ فعلى ، چون غذا خوردن را نمود بدان شوق پيدا مىكند . چنين نيست كه اراده مىكند تا شوق پيدا كند .\r\nپس ميان صورت علمى و شوق ، اراده فاصله نمىشود ، همانطور كه ميان شوق و اراده هم ارادهء ديگرى فاصله نمىشود . يعنى چنين نيست كه اراده كند كه اراده كند ؛ زيرا اگر چنين باشد ارادهء قبلى هم بايد به اراده ديگرى ، مستند باشد ، و آن هم به ديگرى تا بىنهايت و تسلسل پيش خواهد آمد .\r\nبعضى به جاى آن كه شوق را به صورت علميه مستند بدانند به بعضى صفات نفسانى مستند دانسته‌اند . اين سخن با ادعاى ما كه شوق را به صورت علمى مستند مىدانيم منافات ندارد ؛ زيرا صفات نفسانى هم ملازم با علم هستند ؛ به اين معنا كه اگر عادت ، يا ضجر از يك هيئت و انتقال به هيئت ديگر ، يا حرص بر فعل جديد كه همه از صفات انسانى هستند انسان را به انجام فعل دعوت نمودند ، اينها همه مقارن با آگاهى هستند . بنابراين استناد شوق به اين صفات مانند استناد شوق به علم مىماند ؛ زيرا صفات فوق ، ملازم با علم هستند .\r\n\r\nخير حقيقى همان ادراك عقلى است ، نه لذت‌هاى خيالى يا حسى\r\nمتن\r\nقال الشيخ في الشفاء : « لا نبعاث هذا الشوق علّةٌ . . . - أي بحسب العقل - » إنتهى .\r\n\r\n","description":"","footnote":"","page_name":" 323 ","page_number":323},
  {"content":"\r\n\r\nترجمه\r\nشيخ الرئيس در شفاء مىگويد : « 1 »\r\n« براى برانگيخته شدن شوق ناگزير علتى وجود دارد كه يا عادت است يا خسته شدن از هيئتى و ارادهء انتقال به هيئت ديگر يا حرص از قواى تحريكى يا احساسى بر ايجاد فعل تحريكى يا احساسى جديد .\r\nعادت و انتقال از ملول و حرص بر فعل جديد ، به حسب قواى حيوانى و خيالى ، لذيذ مىباشد .\r\nلذت در حقيقت همان خير حسى ، حيوانى و خيالى است و به حسب خير انسانى « خير مظنون » به شمار مىآيد .\r\nحال اگر مبدأ فعل ، تخيلى و حيوانى باشد به ناچار خير آن هم تخيلى و حيوانى خواهد بود ، لكن بدان معنا نخواهد بود كه فعل به طور كلى از خير ، خالى است ؛ گرچه آن خير به حسب عقل « خير حقيقى » نباشد .\r\nشرح\r\nنقل كلام شيخ الرئيس يك جهتش آن است كه تأييدى براى برخى از حكما بياورد كه شوق را به بعضى از صفات نفسانى نسبت مىدهند ، و بگويد كه آها گرچه شوق را به عادت يا زجر يا حرص كه صفات نفسانى است نسبت داده‌اند اما چون اين صفات ، ملازم با علم فاعل هستند در حقيقت آنان شوق را به علم نسبت داده‌اند .\r\nو ديگر به اين جهت است كه بگويد چنين نيست اگر فعلى از غايت عقلايى كه آن را « خير حقيقى » مىنامند خالى بود به طور كلى از غايت ، خالى است ، بلكه ممكن است به حسب قواى تخيلى يا حيوانى كه آن را « خير مظنون » مىنامند غايت خاص به خود را داشته باشد .\r\nلازم به ذكر است كه لذت اصطلاحاً به خيرهاى حسى يا حيوانى يا تخيلى اطلاق\r\n\r\n\r\n","description":"","footnote":"\r\n( 1 ) . فصل پنجم از مقالهء ششم از الهيات شفاء\r\n","page_name":" 324 ","page_number":324},
  {"content":"\r\n\r\nمىشود . كسى كه از تصور يك جريان خيالى لذت مىبرد يا از رؤيت يك منظرهء زيبا يا تصوير زيبا لذت مىبرد در حقيقت از خير و منفعت‌هاى مربوط به قوّهء حس ، خيال و صفات حيوانى بهره برده‌است .\r\nاما به حسب قواى عقلى و انسانى اين خيرها ، خير حقيقى نيستند ، بلكه خيرهاى مظنون و موهوم مىباشند . و خير حقيقى همان خيرهايى است كه به حسب قوّهء عاقله و ادراكات عقلى براى انسان حاصل مىشوند ، زيرا خيرهاى عقلى پايدار و جاودانه هستند ، بر خلاف خيرهاى حسى ، حيوانى و خيالى كه زودگذر و ناپايدار هستند .\r\nلذت كسى كه در بوستانِ ادراك مفاهيم عقلى ، سير مىكند كجا و لذت كسى كه از لذايذ حيوانى ، حسى و خيالى برخوردار مىشود كجا ؟\r\n\r\nدر مجردات ، قوّهء شوقيه وجود ندارد گرچه علم و اراده وجود دارد\r\nمتن\r\nثمّ إنّ الشوق لمّا كان لا يتعلّق إلّابكمالٍ . . . على ما تقدّم ، كذا قالوا .\r\nترجمه\r\nاز آن جهت كه شوق ، به كمال مفقود تعلق مىگيرد مختص به فاعل‌هاى علمى مادى كه نوعى تعلق به ماده دارند مىباشد .\r\nپس فاعل مجرد ، از مبادى فعل به جز علم و اراده برخوردار نيست ، بر خلاف فاعل علمى كه نوعى به ماده تعلق دارد ؛ زيرا براى او علم ، شوق ، اراده و قوّهء مادى مباشر فعل بر اساس آنچه قبلًا گذشت وجود دارد ، حكما اين چنين گفته‌اند .\r\nشرح\r\nقبلًا گفتيم در مجردات ، حالت منتظره وجود ندارد و هر صفتى كه به امكان عام براى آنها ثابت باشد وجوباً براى آنها ثابت است . از اين رو هر كمالى كه براى مجردات هست بالفعل براى آنها موجود مىباشد . كمال مفقودى ندارند تا از پى آن\r\n\r\n","description":"","footnote":"","page_name":" 325 ","page_number":325},
  {"content":"\r\n\r\nفعلى را ايجاد سازند . و چون چنين است پس شوقى هم به سوى كمال مفقود در آنها راه ندارد .\r\nبنابراين مبادى فعل در مجردات در علم و اراده خلاصه مىشود . اما در فاعل‌هاى ارادى مادى چون انسان و حيوان علاوه بر علم و اراده ، شوق و قوّهء عامله هم وجود دارد .\r\n\r\n","description":"","footnote":"","page_name":" 326 ","page_number":326},
  {"content":"\r\n\r\nبه پرسش‌هاى زير پاسخ دهيد\r\n1 . نقض كليت قاعدهء « ان لكل فعل غاية » به بازىهاى كودكانه و تنفس و جابه‌جا شدن مريض ، چگونه دفع مىگردد ؟\r\n2 . غايت قوهء عامله چيست ؟\r\n3 . فعل جزاف چيست ؟\r\n4 . قصد ضرورى و عادت چيست ؟\r\n5 . چگونه تنفس كردن ، فعل ارادى محسوب مىشود ؟\r\n6 . مبادى فعل ارادى را به ترتيب نام ببريد ؟\r\n7 . مجردات از كدام يك از مبادى فعل اختيارى برخوردارند ؟\r\n\r\n","description":"","footnote":"","page_name":" 327 ","page_number":327},
  {"content":"\r\n\r\n\r\nالفصل الثالث عشرفي نفي الاتّفاق وهو انتفاء الرابطة بين الفاعل والغاية\r\n\r\nبخت و اتفاق\r\nمتن\r\nربّما يتوهّم أنّ من الغايات المترتّبة . . . الثاني « بختاً شقيّاً » .\r\nترجمه\r\nتوهّم شده‌است « 1 » كه برخى از غاياتى كه بر افعال مترتب مىگردند مقصود فاعل‌هاى خود نيستند .\r\nاز اين رو مىتوان گفت كه هر فاعلى در فعل خود غايت ندارد .\r\nمثال آورده‌اند به كسى كه چاهى مىكند تا به آب برسد و ناگهان به گنجى مىرسد . كشف گنج گرچه غايتى است مترتب بر فعل اما ارتباطى با حافر ندارد و مقصود وى نيست . همچنين كسى كه به خانه‌اى مىآيد تا به سايهء آن پناه آورد ناگهان خانه بر سر او فرود مىآيد و مىميرد . در اين جا مرگ او غايت براى فعل او نيست .\r\nنوع اول را « بخت سعيد » و نوع دوم را « بخت شقى » مىنامند .\r\n\r\n\r\n","description":"","footnote":"\r\n( 1 ) . توهّم كنندگان ذيمقراطيس و أنباذقلس از حكماى قديم يونان هستند . دو مطلبى كه به اين دو نسبت داده شده‌است و به زودى بيان آن خواهد آمد از شيخ الرئيس مىباشد . ر . ك : طبيعيات شفا ، فن اول ، مقالهء اولى ، فصل چهارم ، و برخى اولين متوهّم را ارسطو معرفى كرده‌اند . ر . ك : تاريخ فلسفهء يونان ، ص 139\r\n","page_name":" 328 ","page_number":328},
  {"content":"\r\n\r\nشرح\r\nحاصل اشكال اين است كه گاه اتفاق مىافتد فاعلى كه از پى فعل خود مىرود به غايتى كه به طور عادى مترتب بر فعل مىشود ، نمىرسد و به جاى آن غايت ديگر كه اصلًا مورد نظر وى نبوده‌است رخ مىنمايد . مانند چاه‌كنى كه از كندن چاه ، آب را طلب مىكند ، اما به جاى آن به گنج مىرسد و اثرى از آب نمىيابد .\r\nاز اين جا مىتوانيم بگوييم اين كه حكما مىگويند ، هر فاعلى در فعل خود غايتى دارد كه بدان مىرسد ، صحيح نيست .\r\nعرفاً حوادث شيرين را كه غايت‌هاى غير مترقبه براى فاعل آن دارد « بخت سعيد » و حوادث تلخ از اين قبيل را « بخت شقى » مىنامند .\r\n\r\nاقامهء برهان بر اين كه اتفاقى وجود ندارد\r\nمتن\r\nوالحقّ أن لا اتّفاق في الوجود . والبرهان عليه . . . كقيام زيد وقعوده .\r\nترجمه\r\nحق آن است كه اتفاقى در نظام هستى نيست . دليل بر آن ، اين است كه امور ممكن در جهت وقوع خود به چهار قسم تقسيم مىشوند ؛ دايمى الوقوع ، اكثرى الوقوع ، متساوى الوقوع واللاوقوع واقلى الوقوع .\r\nاما امورى كه دايماً يا اكثراً واقع مىشوند ضرورتاً براى هر كدام نزد عقل علتى وجود دارد ، با اين تفاوت كه در برخى زمان‌ها با اكثرى الوقوع مانعى معارضه مىكند و او را از وقوع باز مىدارد . به خلاف دايمى الوقوع كه هيچ چيز با او معارضه نمىكند . و چون تخلف اكثرى الوقوع در پاره‌اى از اوقات ، مستند به معارض مفروضى هست از اين رو مىتوان گفت كه او به شرط عدم معارض ضرورتاً دايمى الوقوع مىباشد .\r\nمانند مولود انسانى كه غالباً با پنج انگشت متولد مىگردد ، لكن گاهى از اين حكم تخلف مىشود و كودك درحالى كه انگشت زايدى دارد به دنيا مىآيد ؛ زيرا معارضى كه با قوّهء مصوره در اقتضاى فعل\r\n\r\n","description":"","footnote":"","page_name":" 329 ","page_number":329},
  {"content":"\r\n\r\nخود معارضه نمايد وجود داشته‌است . از اين رو قوّهء مصوره به شرط عدم معارض دايماً پنج انگشت به وجود مىآورد .\r\nنظير همين سخن در اقلى الوقوع جارى مىشود ؛ زيرا او نيز به شرط وجود معارض دايمى كه با اكثرى الوقوع تعارض كند ضرورتاً دايم الوقوع خواهد بود . مانند مثال انگشت زايد كه قوّهء مصوره هرگاه در بدن ، مادهء زايد يافت كه براى انگشت شدن با حفظ شرايط مناسب است او را دائماً انگشت صورت مىدهد .\r\nنظير سخنى كه در اكثرى واقلى الوقوع جارى شد در متساوى الوقوع واللاوقوع چون قيام و قعود زيد نيز جارى مىشود .\r\nشرح\r\nحوادثى كه در جهان ، واقع مىشوند از اين چهار قسم بيرون نيستند ؛ يا دايماً موجود مىشوند ، مانند آن كه با غروب خورشيد شب موجود مىشود ، اين حكم دايمى است و تخلف ندارد .\r\nو يا اكثراً واقع مىشود ، مانند اين كه كودك اكثراً با پنج انگشت متولد مىشود و اگر حكم تخلف كند به جهت معارضى است كه نمىگذارد قوّهء مصوره كار خود را صحيح انجام دهد . حال اگر آن معارض نباشد اين قسم هم داخل در قسم اول مىگردد ، يعنى دايماً فعل يكسانى از قوّهء مصوره سر مىزند .\r\nدر اين دو قسم ، عقل حكم مىكند كه وقوع فعل ، مستند به علت خود مىباشد و براى هيچ كس جاى شك و ترديد در آن نيست .\r\nاما قسم سوم كه اقلى الوقوع باشد ، مانند كسى كه دست او داراى شش انگشت گرديده‌است ، معمولًا به ندرت يافت مىشود . در اين جا نيز اگر عامل مزاحم دايماً بر سر راه قوّهء مصوره قرار بگيرد وقوع اين فعل اقل به صورت فعل دايمى درخواهد آمد و هميشه نوزاد با شش انگشت متولد خواهد گشت . ملاحظه مىشود كه فعل ( تصوير شش انگشت ) در اين قسم نيز به علت خود ( عامل مزاحم ) مستند است .\r\n\r\n","description":"","footnote":"","page_name":" 330 ","page_number":330},
  {"content":"\r\n\r\nاما قسم چهارم كه متساوى الوقوع واللاوقوع باشد در اين قسم نيز اگر عامل براى قيام فراهم گردد قيام حاصل خواهد گشت و اگر عامل براى قعود حاصل گردد قعود حاصل خواهد گشت . پس وقوع هر يك از اين دو نيز به سبب و علت خاص به خود مربوط خواهد بود و هيچ جايى براى اتفاق در ميان نخواهد بود .\r\nاز بررسى اقسام چهارگانهء حوادث عالم به اين نتيجه مىرسيم كه هيچ معلولى نيست كه بر حسب اتفاق و بدون استناد به علم خاص خود پديد آيد . هر معلولى در هر شرايطى ، پديدهء علتِ خاصِ خويش است و در نظام هستى ، اتفاق ، كه همان معلول بىعلت است وجود ندارد .\r\n\r\nتوهّم اتفاق ناشى از جهل به اسباب حقيقى است\r\nمتن\r\nفالأسباب الحقيقيّة دائمة التأثير من غير تخلّف . . . الجزئيّة التي عرفت حالها .\r\nترجمه\r\nاسباب حقيقى بدون تخلف در فعل و غايت خود دايم التأثير مىباشند ، و اعتقاد به اتفاق از جهل به اسباب حقيقى و نسبت دادن غايت به غيرذى الغاية نشئت مىگيرد .\r\nكشف گنج براى چاه‌كن وقتى به سبب ذاتى آن كه عبارت است از كندن چاه به شرط محاذى قرار گرفتن آن با محلى كه گنج مدفون است ، نسبت داده شود ، غايت ذاتى دايمى براى آن محسوب مىشود « 1 » و هيچ اتفاقى در ميان نيست . اما اگر آن را به مطلق كندن چاه بدون هيچ شرطى نسبت دهيم اين اتفاق خواهد بود و « غايت عرضى » كه منسوب به غير سبب ذاتى و دايمى خود است تلقى خواهد گشت .\r\n\r\n\r\n","description":"","footnote":"\r\n( 1 ) . غايت وقتى به سبب ذاتى خود نسبت داده شود ، « غايت ذاتى » ناميده مىشود و وقتى به غير سبب ذاتى خودنسبت داده شود ، « غايت عرضى » خوانده مىشود\r\n","page_name":" 331 ","page_number":331},
  {"content":"\r\n\r\nهمچنين مرگ كسى كه خانه بر سر او خراب گشته‌است در حالى كه براى پناه آوردن به سايه داخل خانه شده‌بود ، وقتى آن را به سبب ذاتى آن نسبت دهيم كه عبارت باشد از داخل شدن به خانه‌اى كه مشرف به خرابى است و درنگ كردن تا لحظه خراب شدن ، اين غايت ذاتى دايمى براى آن خواهد بود . اما اگر آن را به مطلق وارد شدن به خانه براى سايه گزيدن نسبت دهيم فعلِ اتفاقى ، تلقى خواهد گشت و « غايتى عرضى » كه منسوب به غير سبب ذاتى خود است ، خواهد بود .\r\nسخن در ساير امثلهء جزئى ديگرى كه براى اتفاق آورده‌اند به مانند اين دو مثال است . معتقدين به اتفاق به امثال اين مثال‌هايى كه حال آن را دانستى تمسك جسته‌اند .\r\nشرح\r\nآنچه عرف مردم آن را اتفاق مىدانند به نظر دقيق و تأمل عميق ، اتفاق نيست . بلكه اثرى است كه به علت خاص به خود مستند است ، لكن چون مردم ، علم به وجود آن علل ندارند با خود چنين مىپندارند كه آن اثر ، بدون علت واقع شده‌است و در واقع ، اتفاقى رخ داده‌است .\r\nدر ميان عوام چنين است كه اگر چاه كنى از بهر آب چاهى بكند ، اما به جاى آب به گنجى برخورد كند ، مردم مىگويند چاه‌كن اتفاقاً به كشف گنج نايل آمده است ، در حالى كه لازمهء كندن چاه ، محاذى نقطه‌اى كه گنج مدفون است ، كشف آن گنج مىباشد و اين هيچ اتفاقى نيست بلكه كشف گنج ، معلولى است كه به علت خود مستند هست و تخلف آن از علت خود محال است . هر كس محاذى گنجى كه زير چاه دفن شده‌است ، چاهى بكند ضرورتاً به كشف آن گنج نايل خواهد آمد و كندن چاه ، محاذى گنج سبب ذاتى براى كشف گنج مىباشد .\r\nاما اگر گشف گنج را به مطلق كندن چاه نسبت دهيم ، بدون آن كه آن را مشروط به محاذات آن با گنج مدفون در زير چاه‌نماييم در حقيقت غايت را يعنى كشف گنج را به سبب عرضى آن نه سبب ذاتىاش نسبت داده‌ايم ؛ زيرا مطلق كندن چاه ما را به گنج نمىرساند بلكه كندنى ما را به گنج مىرساند كه محاذى گنج مدفون در زير چاه باشد .\r\n\r\n","description":"","footnote":"","page_name":" 332 ","page_number":332},
  {"content":"\r\n\r\nاعتقاد به اتفاق از آن جا پيش مىآيد كه انسان به اسباب و علل ، وقوف ندارد .\r\nفىالمثل نمىداند چاهى كه حافر مىكِنَد محاذى گنج است . از اين رو به مجرد وصول به گنج حكم به اتفاق مىكند . اما اگر از اول مىدانست كه زير اين زمين ، گنجى است كه با كندن به آن مىرسد ، كشف گنج براى او يك فعل اتفاقى تلقى نمىشد .\r\nسخن در مورد كسى كه به خانه‌اى كه در حال فرو ريختن است وارد مىشود و زير سقف آن مىماند تا بر او خراب گردد نيز چنين است . يعنى ورود به چنين خانه‌اى و تأمل زير چنان سقفى تا لحظهء فرو ريختن آن ، غايتى مشخص دارد كه عبارت باشد از مرگ آن شخص . و اين غايت براى كسى كه به فرو ريختن سقف واقف باشد از سنخ افعال اتفافى نيست ، بلكه بالعكس به سادگى قابل پيش بينى است كه متعاقب اين فعل چه غايتى رخ خواهد داد .\r\nاز مجموع بحث نتيجه مىگيريم كه در هر يك از چهار قسم فعل ، وقوع فعل به سبب خاص به خود مستند است . اگرفعل دايمى يا اكثرى الوقوع باشد غايت به فعل خود مستند است ، همانطور كه اگر اقل يا مساوى باشد باز وقوع فعل اقل يا مساوى به علت خاص به خود مستند است و هيچ پديده‌اى در نظام هستى بدون علت و به نام اتفاق واقع نمىشود .\r\n\r\nبه گمان ذى مقراطيس پيدايش عالم ماده ، اتفاقى است\r\nمتن\r\nوقد نُسِبَ إلى ذيمقراطيس أنّ كينونة العالم . . . والنبات ليس باتّفاقٍ .\r\nترجمه\r\nبه ذىمقراطيس نسبت داده شده‌است كه پيدايش عالَم ، اتفاقى است . و اين از آن جهت است كه اجسام از اجرام كوچك سخت كه در فضاى بىكرانِ غيرمتناهى هستند تأليف يافته‌اند . آن اجرام داراى طبيعت واحد و از نظر شكل ، مختلف و داراى حركت دايمى مىباشند و بر حسب\r\n\r\n","description":"","footnote":"","page_name":" 333 ","page_number":333},
  {"content":"\r\n\r\nاتفاق تعدادى از آنها با يك‌ديگر برخورد كرده و به هيئت خاصى با يك‌ديگر اجتماع نموده‌اند و در نتيجه اين عالَم به وجود آمده‌است . لكن ذىمقراطيس چنين معتقد بوده كه پيدايش حيوان و نبات اتفاقى نيست .\r\nشرح\r\nذىمقراطيس از حكماى يونان قديم معتقد بوده است كه پيدايش عالَم ماده بر اساس يك تدبير از پيش تعيين شده نبوده‌است . قبل از پيدايش نظام مادى ، اتم‌هاى به وجود آورندهء اين عالم ، در فضايى بسيار بزرگ ، پراكنده بوده‌اند و بر حسب اتفاق تعدادى از آنها با يك‌ديگر برخورد نموده و به صورت يك موجود در آمده‌اند . بعضى كوه و سنگ و بعضى دريا ، بعضى آسمان و بعضى زمين گشته‌اند . ولى پيدايش انسان ، حيوانات و نباتات چنين نبوده‌است ، بلكه آنها بر اساس غايت از پيش تعيين شده موجود شده‌اند .\r\nخوب سخن اين حكيم ادعايى است كه نياز به دليل و اثبات دارد ، لكن نه تنها برهان ، آن را اثبات نمىكند بلكه آن را مردود مىداند ؛ زيرا همانطور كه وى ادعا دارد اتم‌هاى به وجود آوردندهء عالم قبلًا در فضا در حركت دايمى بوده‌اند و از اين حركت و برخورد آنها با يك‌ديگر و اجتماعشان موجودات به وجود آمده‌اند . پس اين موجودات غايت همان حركت‌ها هستند و هم چون خود آن حركت ها در قلمرو ممكنات مىباشند و ممكن در وقوع خود مستند به سبب ذاتى خود هست . و اگر سبب ذاتى و علت حقيقى نداشته‌باشد ، هرگز نمىتواند موجود گردد .\r\nنتيجه مىگيريم كه موجودات عالَم مادى غايت‌هاى اسباب ذاتى خود هستند و هيچ اتفاقى در پيدايش آنها دخالت نداشته‌است ، همانطور كه خود وى در مورد پيدايش نباتات ، حيوانات و انسان‌ها چنين اعتقادى دارد و فرقى ميان اينها و ساير اجزاى عالم در غايت داشتن نيست .\r\n\r\n","description":"","footnote":"","page_name":" 334 ","page_number":334},
  {"content":"\r\n\r\n\r\nنظريهء انباذقلس در مورد اتفاقى بودن عالم و ادلّهء آن\r\nمتن\r\nونُسِبَ إلى أنباذقلس أنّ تكوُّنَ الأجرام . . . على ذلك بعدّة حُجَج .\r\nترجمه\r\nبه انباذقلس نسبت داده‌شده است كه پيدايش اجرام اسطقسى اتفاقى است . آنهايى كه اجتماعشان به نحوى بوده‌است كه شايستهء بقا و تكثير نسل باشد ، باقى مانده‌اند . و آنچه چنين نبوده است باقى نمانده مضمحل گشته‌اند وى بر اين مطلب به چند دليل ، تمسك جسته است .\r\nشرح\r\nلفظ « اسْطُقُس » يك كلمه يونانى است ، به معناى بسيطترين جزء يك جسم كه در تحليل جسم به آن مىرسيم ، به اين اجزاى بسيط به لحاظ آن كه مبدأ تركيب اجسام بزرگ‌تر هستند « عنصر » نيز اطلاق مىشود . اجرام اسطقسى اجرامى هستند كه از اين اجزاى بسيط پديد آمده‌اند .\r\nانباذقلس مدعى است موجودات جهان ماده همه بر اساس اتفاق به وجود آمده‌اند و فرقى ميان حيوان و نبات و ساير موجودات نيست . حرفى كه هست اين است كه بقا و فناى آن موجودات ، بستگى به نحوهء تركيب آن اجزاى بسيط دارد ، اگر آن اجزاى بسيط به نحوى با هم آميخته شوند كه يك موجود پايدار به وجود آيد موجود هم‌چنان پايدار باقى مىماند . اما اگر نحوه تركيب آنها به گونه‌اى باشد كه ناپايدار باشند آنها به زودى مضمحل مىگردند .\r\nانباذقلس بر خلاف ذى مقراطيس در اتفاقى بودن عالم ، تفصيلى ميان موجودات قائل نيست و بر مدعاى خود دلايلى ذكر مىكند كه ذيلًا بدان اشاره مىشود .\r\n\r\n","description":"","footnote":"","page_name":" 335 ","page_number":335},
  {"content":"\r\n\r\n\r\nدليل نخست ، طبيعت فاقد فكر است\r\nمتن\r\nالحجّة الاولى أنّ الطبيعة لا رويّةَ لها ، فكيف . . . منهم لتبلَّدَ وانقطع .\r\nترجمه\r\nبرهان نخست ، طبيعت فكر و شعور ندارد . پس چگونه ممكن است كه فعل خود را به جهت غايتى انجام دهد .\r\nاز اين اشكال جواب « 1 » داده شده‌است كه فكر و شعور ، فعل را غايت‌دار نمىكند ، بلكه فعل را از غير آن متميز و آن را متعين مىسازد ؛ آن گاه غايت ذاتاً و بدون جعل جاعل بر فعل مترتب مىشود .\r\nاختلاف انگيزه‌ها و موانع بازدارنده است كه سبب احتياج به اعمال فكر و تأمل خاصى مىگردد . و اگر اينها نبودند به فكر و تأمل نياز نبود ، مانند افعالى كه از روى ملكات سر مىزند . كسى كه به كلامى تكلم مىنمايد و حروف را پىدرپى بدون تأمل و با هيئت‌هاى مختلفى بيان مىكند اگر در تكلم تأمل و فكر نمايد ، كُند مىگردد و از سخن باز مىماند ، همانطور كه ارباب صناعات اگر در كار خود فكر و تأمل كنند كُند گشته از عمل باز مىمانند .\r\nشرح\r\nحاصل دليل اول اين است كه طبيعت ، فكر و شعور ندارد تا افعال خود را از روى شعور و هدف‌مندى انجام دهد . طبعاً آنچه كه به وجود مىآيد چيزى جز اتفاق و تصادف نيست .\r\nمؤلف جواب مىدهند كه فكر و شعور به فعل ، غايت و هدف نمىدهد ، بلكه غايت به طور طبيعى بر فعل خاص به خود مترتب مىشود و فاعل غايت ، همان فاعل فعل است نه چيزى جداى از آن .\r\n\r\n\r\n","description":"","footnote":"\r\n( 1 ) . جواب از صدر التمألهين است . اسفار ، ج 2 ، ص 257\r\n","page_name":" 336 ","page_number":336},
  {"content":"\r\n\r\nبله ، فكر و شعور ، فعل را از ساير افعال جدا و معين مىسازد ، مثلًا كسى كه نماز مىخواند حركاتى را كه انتخاب مىكند با ساير حركات ديگر متفاوت است . اما چنين نيست كه اگر در انجام فعلى ، فكر و رويه و جود نداشت اين بدان معنا باشد كه غايت هم در آن فعل وجود ندارد .\r\nفى المثل درخت ميوه در جهت بارور شدن حركت مىكند و در نهايت حركت خود ، ميوهء خود را عرضه مىكند . اين حركت يك فعل بىعلم و شعور است ، اما بىغايت نيست . غايت آن ميوه‌دادن است . چنين نيست كه هرچه فكر و رويه ندارد غايت هم نداشته‌باشد و بر حسب اتفاق كار خود را انجام دهد .\r\nبله ، فكر و رويه براى تمييز افعال از يك‌ديگر ضرورى است . فىالمثل كسى كه از خانه بيرون مىرود ، بايد بداند كه كجا مىرود ، آيا به بازار مىرود ، يا به مدرسه ، يا به مسجد . فكر او دخالت در تمييز دادن اين افعال دارد ، نه بيشتر .\r\nاين انگيزه‌ها و موانع گوناگون هستند كه مىتوانند سرنوشت حركت ارادى را به اين يا آن سو تغيير دهند ، لذا به فكر و رويه نياز مىافتد . اما اگر انگيزه و موانع مختلف پيش پاى آدمى نبود به فكر و رويه هم نياز نبود ، مانند كسى كه فعل خود را از روى ملكه انجام مىدهد . سخنورى كه حرفهء او سخن گفتن است براى سخن گفتن نياز به فكر و تأمل ندارد و اگر فكر و تأمل كند به لكنت افتاده از گفتن باز مىماند .\r\nنتيجهء بحث اين كه فكر ، فعل را غايت‌دار نمىسازد ، فقط آن را از ديگر افعال متميز مىسازد . پس فاقد فكر مانند طبيعت ، فاقد غايت نيست . بنابراين ، طبيعت بر خلاف ادعاى انباذقلس در افعال خود ، غايت دارد ؛ گرچه فكر و رويه ندارد .\r\n\r\nدليل دوم ، وجود شر و بدى دليل بر بىغايتى است\r\nمتن\r\nالحجّة الثانية : أنّ في نظام الطبيعة أنواعاً . . . يدعوها إلى ذلك .\r\n\r\n","description":"","footnote":"","page_name":" 337 ","page_number":337},
  {"content":"\r\n\r\nترجمه\r\nدليل دوم . در نظام طبيعت انواعى از فساد و مرگ و اقسامى از شر و بدى به شكل غير قابل تغيير و مستند به اسباب قطعى وجود دارد كه هيچ كدام مقصود طبيعت نيستند . بلكه براى ضرورت ماده « 1 » آنها به وجود مىآيند . چون چنين است حكم مىكنيم كه انواع خير و منافعى نيز كه مترتب بر فعل طبيعت هستند به همين ترتيب مىباشند ، بدون آن كه قصد و انگيزه‌اى براى طبيعت باشد كه آن را به سوى آن غايت بخواند .\r\nشرح\r\nبرهان دوم مىگويد : به دليل آن كه مرگ و فساد ، بدى و شر به طور دايم در جهان وجود دارد و هيچ كدام غايت و مقصود طبيعت نيستند ، از اين رو حكم مىكنيم كه خوبىهايى كه در نظام جهان وجود دارد همانند بدىها غايت و مقصود طبيعت نيستند ، در نتيجه هيچ فعلى از افعال طبيعت از پى غايت ، تحقق نمىيابد و هر غايتى كه مترتب مىشود بر حسب اتفاق به وجود مىآيد .\r\n\r\nپاسخ به دليل دوم\r\nمتن\r\nواجيب عنها : بأنّ ما كان من هذه الشرور . . . بتبع إرادته لصنع الباب .\r\nترجمه\r\nاز اين استدلال « 2 » جواب داده‌شده‌است به اين كه نوعى از شرور كه در آن فاعل‌هاى طبيعى به\r\n\r\n\r\n","description":"","footnote":"\r\n( 1 ) . مقصود از ضرورت ماده ، قوانين بيرون از ماده است كه بر ماده حكومت مىكند . آن قوانين ، طبيعت را محكوم‌يك سرى احوال ناخواسته مىكنند . فى المثل آفتاب ، چهرهء كشاورز را سياه و چركيده مىسازد ، نه اين‌كه خود طبيعتِ پوستِ صورت ، متمايل به سياه شدن و چركيده شدن باشد ، بلكه ضرورت قوانين حاكم بر ماده ، وى را به آن حال و ساير بدىها سوق مىدهد\r\n( 2 ) . جواب از صدرالمتألهين است . اسفار ، ج 2 ، ص 257 - 258\r\n","page_name":" 338 ","page_number":338},
  {"content":"\r\n\r\nجهت انقطاع حركتشان به غايات خويش نمىرسند ، در اين موارد بايد گفت كه شرط غايت‌مندى طبيعت ، وصول به غايت نيست و پيش از اين دربارهء افعال باطل سخن گفته‌شد .\r\nوافعالى كه غايات آنها شر مىباشد و در يك نظام دايمى وجود دارند ، دربارهء آن بايد گفت كه آنها امورى هستند كه خير آنها غالب بر شرشان مىباشد و آن شرور به قصد دوم ، غايت مىباشند و غايت به قصد اول همان خيراتى هستند كه لازمهء اين شرور مىباشند . تفصيل سخن در اين موضوع در بحث قضا انجام مىشود .\r\nمَثل طبيعت در افعالى كه به اين شرور منتهى مىشود مَثل نجارى مىماند كه مىخواهد درى از چوب بسازد و شروع به تراشيدن و بريدن مىكند تا قطعه چوب‌ها را به هم متصل كند و در بسازد .\r\nلازمهء حتمى اين كار ضايع شدن مقدارى از چوب‌ها به سبب اره كردن و تراشيدن مىباشد ، لكن اضاعهء اين مقدار از چوب ، مقصود دوم او و به تبع ساختن در مىباشد .\r\nشرح\r\nشرور واقع در جهان بر دو گونه‌اند . يك قسم از آنها از آن جهت شر خوانده مىشوند كه انتظار طبيعى از آنها برآورده نشده ، و فعلِ فاعل به مرحلهء نهايى خود نرسيده‌است ، مانند آن كه سرما ميوهء درخت را از بين مىبرد و يا يك حادثهء هولناك جنين را ساقط مىكند و يا وجود بيمارى يك انسان را به مرگ قطعى محكوم مىنمايد .\r\nبديهى است اگر سرما ، ميوهء درخت را تلف نمىساخت درخت ميوهء خود را عرضه مىداشت و اگر حادثه ، جنين را ساقط نمىكرد جنين به شكل يك نوزاد كامل متولد مىشد و اگر بيمارى ، يكى را از پا در نمىآورد او مدت‌ها عمر مىكرد . تلف شدن ميوه ، جنين و انسان بيمار به جهت عوامل و موانعى است كه بر سر راه فعل طبيعت قرار گرفته و او را از مسير عادى خود منحرف ساخته‌است . ما اين قبيل از شرور را « فعل باطل » مىناميم .\r\nقسم ديگر از شرور ، شرورى هستند كه شريت آنها نه از اين جهت است كه فعل\r\n\r\n","description":"","footnote":"","page_name":" 339 ","page_number":339},
  {"content":"\r\n\r\nآن فاعل‌ها به مقصد و منزل نهايى نرسيده ، بلكه شريت آنها يك امر واقعى است ، لكن شر آنها در جنب يك خير بزرگ قرار دارد . فى المثل كسى كه در جبهه مىجنگد و با شمشير يا سلاح‌هاى مدرن تكه تكه مىشود گرچه پاره پاره شدن اعضا و جوارح بدن او شر محسوب مىشود اما در كنار فيض عظيم شهادت اين شر ، ناچيز است . فيض شهادت ، غايت و مقصد اول و قطعه شدن اعضاى او غايت بالتبع ومقصود ثانى محسوب مىشود .\r\nلازمهء خير كثير ، شر قليل است . اين مطلب در همهء فعاليت‌هاى طبيعى و ارادى بشر و غير بشر حاكم است . انسان در سير حركت جوهرى خويش به سوى كمال مىرود ، ولى هم زمان با آن سير ، بدن مادى او فرسوده و مستهلك مىشود . اين شر قليل در جنب خير و كمال كثير ، وجود دارد و لازمهء آن است .\r\nو يا فى المثل نجار براى ساختن در چاره‌اى ندارد ، مگر اين كه چوب ها را قطعه قطعه كند تا با تركيب آنها در بسازد . ولى در اين ميان ، مقدارى از چوب‌ها هم تلف مىشود ، اما چاره‌اى نيست ؛ زيرا اين شر لازمهء وجود خير كه ساختن در است ، مىباشد .\r\n\r\nدليل سوم ، صدور افعال مختلف از طبيعت ، گواه فقدان غايت معين است\r\nمتن\r\nالحجّة الثالثة : أنّ الطبيعة الواحدة تفْعِل أفعالًا . . . وموانع متنوّعة ومتباينة .\r\nترجمه\r\nدليل سوم . طبيعت واحد ، افعال مختلفى انجام مىدهد ، مانند حرارت كه موم « 1 » را نرم و نمك را سخت و چهرهء رخت شوى را سياه و لباس را سفيد مىكند .\r\n\r\n\r\n","description":"","footnote":"\r\n( 1 ) . تَحِل يعنى منحل مىسازد اعم از آن‌كه ذوب كند يا نرم سازد\r\n","page_name":" 340 ","page_number":340},
  {"content":"\r\n\r\nاز اين استدلال جواب « 1 » داده‌شده كه طبيعت واحد به جز فعل واحد كه داراى غايت واحد است كارى نمىكند . اما ترتب آثار مختلف بر فعل طبيعت ، از توابع ضرورى عوامل و موانع متنوع و متباين مىباشد .\r\nشرح\r\nحاصل دليل سوم اين است كه اگر طبيعت ، صاحب غايت معينى هست پس چرا طبيعت واحد ، غايت‌هاى متعدد و متلونى را مقصود خود قرار مىدهد ، مانند حرارت آفتاب كه تأثيرات مذكور را بر اشياء بر جاى مىگذارد . از اين كه در هر جايى غايتى بر فعل طبيعت واحد ، مترتب است ، غير از غايتى كه در مورد ديگر مترتب مىشود ، كشف مىكنيم كه به طور كلى طبيعت ، غايت ندارد ، و اگر مىداشت در همه جا يكسان بود .\r\nدر پاسخ مىگويند طبيعت واحد مانند تابش نور خورشيد در همه جا يك اثر را كه همان ايجاد گرما باشد افاضه مىكند . لكن قابل‌ها با يك‌ديگر متفاوت هستند . اگر آن چيز كه نور خورشيد را مىپذيرد موم باشد بر اثر تابش حرارت ، نرم مىشود و اگر حرارت خورشيد بر چهرهء انسانى بتابد سياه مىشود و اگر بر رنگ لباس بتابد سفيد مىگردد .\r\nدر همهء اين مثال‌ها از طبيعت به جز يك فعل و يك غايت سر نزده است ، لكن عوامل مختلفى تابش حرارت را مبدأ تحولات مختلفى قرار مىدهد ، و اين ربطى به طبيعت خورشيد و تابش نور آن ندارد .\r\nاين طبيعت موم است كه با حرارت ، نرم مىشود و اين طبيعت چهرهء انسانى است كه با حرارت خورشيد سياه مىشود ، همانطور كه لباس رنگى ، بىرنگ مىشود . اين تغييرات از ناحيهء خصوصيت‌هاى مختلف در قابل‌هاى گوناگون مىباشد ، نه غايت طبيعت واحد .\r\n\r\n\r\n","description":"","footnote":"\r\n( 1 ) . جواب از صدرالمتألهين است ، اسفار ، ج 2 ، ص 258 - 259\r\n","page_name":" 341 ","page_number":341},
  {"content":"\r\n\r\n\r\nغايات ذاتى و غايات بالعرض\r\nمتن\r\nفقد تحصّل من جميع ما تقدّم أنّ الغايات المترتّبة . . . السبب الفاعليّ الحقيقيّ .\r\nترجمه\r\nاز مجموع آنچه گذشت نتيجه حاصل مىشود كه غاياتى كه بر افعال فاعل‌هاى گوناگون مترتب مىشود ، غايات ذاتى دايمى براى علل و اسباب حقيقى خود مىباشند و آثار نادرى كه « اتفاق » خوانده مىشود غايات بالعرض مىباشند كه منسوب به غير اسباب حقيقى خود هستند و آنها نيز به لحاظ انتساب به اسباب حقيقى خود ، غايات دايمى محسوب مىشوند . پس چاره‌اى نيست مگر اثبات رابطهء وجودى بين اين غايات و بين اسباب فاعلى و حقيقى آنان .\r\nشرح\r\nهر غايتى ، علتى دارد كه به دو منسوب است و محال است كه غايتى بدون علت باشد ، لكن گاهى از اوقات علت غايت بر ما پوشيده است ؛ لذا ما تصور مىكنيم كه آن غايت بر حسب اتفاق به وجود آمده‌است ، اما در حقيقت هيچ اتفاقى رخ نداده و آن غايت به طور دايم به سبب خاص به خود منسوب است .\r\nقبلًا مثال زديم به كندن چاه و كشف گنج و گفتيم بدون استثنا هر كس در هر جا چاهى بكند كه محاذى با گنج مدفون باشد به كشف گنج نايل مىآيد .\r\nو اين غايت ، غايت اتفاقى نيست ، بلكه منسوب به علل و اسباب ذاتى خود هست ، ولى گاهى ما اين غايت را به غير سبب حقيقى آن نسبت مىدهيم و مىگوييم فلانى در حين كندن چاه بر حسب اتفاق به گنج رسيد . در اين صورت ، حفر چاه را به نحو مطلق سبب كشف گنج تلقى مىكنيم بدون آن كه آن را به محاذى شدن با گنج مدفون ، مشروط و مقيد كنيم . در اين صورت حفر مطلق\r\n\r\n","description":"","footnote":"","page_name":" 342 ","page_number":342},
  {"content":"\r\n\r\nچاه سبب غير ذاتى براى اين غايت مىباشد و طبعاً اين غايت ، غايت بالعرض براى آن خواهد بود .\r\nو چون هر غايتى به سبب ذاتى خود منسوب است معلوم مىشود كه يك رابطهء وجودى بين غايت و سبب آن وجود دارد كه اين رابطه بين آن سبب و غايت ديگر و يا بين آن غايت و سبب ديگر وجود ندارد .\r\n\r\nشك در غايت ، مانند شك در ارتباط فعل به فاعل است\r\nمتن\r\nولو جاز لنا أن نشكّ في إرتباط هذه الغايات . . . في العلّة الفاعليّة .\r\nترجمه\r\nو اگر در ارتباط غايت به فاعل خود با توجه به ترتب دايمى آن شك روا داريم بايد كه در ارتباط فعل به فاعل خود نيز شك داشته‌باشيم . ازاين رو است كه بسيارى از معتقدان به اتفاق ، علت فاعلى را هم چون علت غايى انكار كرده‌اند و علت را فقط در علت مادى خلاصه نموده‌اند ، در حالى كه ما قبلًا « 1 » علت فاعلى را اثبات كرده‌ايم .\r\nشرح\r\nاكنون كه ارتباط وثيقى ميان غايت و فعل وجود دارد انكار اين ارتباط هم‌سنگ اين است كه كسى ارتباط ميان فعل با فاعل را انكار كند . به همين دليل است كسانى كه ارتباط فعل با غايت را انكار كرده‌اند ارتباط فعل با فاعل را نيز انكار كرده‌اند . لذا گفته‌اند در نظام ماده به جز علت مادى ، هيچ علتى براى تحقق فعل وجود ندارد .\r\nالبته اين سخن غلط است و ما در بحث علت فاعلى به اثبات رسانديم كه هر فعلى\r\n\r\n\r\n","description":"","footnote":"\r\n( 1 ) . در فصل ششم از همين مرحله\r\n","page_name":" 343 ","page_number":343},
  {"content":"\r\n\r\nممكن الوجود است و براى تلبس به وجود يا عدم خود ، به علت نياز دارد و بدون آن نمىتواند موجود يا معدوم گردد . پس تحقق فعل بدون فاعل آن محال مىباشد .\r\nو ماده كه صرفاً شأن او شأن قابل است خود نمىتواند فاعل فعل نيز باشد ، چون اجتماع دو وصف فعل و قبول در يك چيز نشايد . ناگزير غير از مادهء قابل بايد فاعلى باشد تا فعل را به وجود آورد . لذا نادرستى حصر علت در علت مادى بسيار روشن است .\r\n\r\n","description":"","footnote":"","page_name":" 344 ","page_number":344},
  {"content":"\r\n\r\nبه پرسش‌هاى زير پاسخ دهيد\r\n1 . مقصود از غايت‌هاى اتفاقى چيست ؟ براى آن مثال بزنيد .\r\n2 . امور ممكن به چند قسم تقسيم مىشود ؟ براى آن مثال بزنيد .\r\n3 . كشف گنج براى چاه كن به چه اعتبارى غايت ذاتى و به چه اعتبارى غايت عرضى محسوب مىشود ؟\r\n4 . سخن ذى مقراطيس در پيدايش اتفاقى عالم را تقرير كنيد .\r\n5 . سه دليل انباذقلس در اتفاقى بودن نظام مادى را تقرير كنيد .\r\n\r\n","description":"","footnote":"","page_name":" 345 ","page_number":345},
  {"content":"\r\n\r\n\r\nالفصل الرابع عشرفي العلّة الماديّة والصوريّة\r\n\r\nتعريف مادّه اولى و مادّهء ثانيه\r\nمتن\r\nقد عرفت أنّ الأنواع التي لها كمالٌ بالقوّة . . . « هيولى » و « مادةّ اولى » .\r\nترجمه\r\nدر مباحث پيش « 1 » دانستى انواعى كه براى آنها كمال بالقوه وجود دارد ذاتاً خالى از جوهر قابل نيست كه قبول فعليت كمالات اولى و ثانيه يعنى صور و اعراض نمايد .\r\nپس اگر حيثيت نوع از يك جهت حيثيت قوّه و از جهت ديگر حيثيت فعل باشد ، مانند جسمى كه از جهت جسميت خود بالفعل و از جهت صُوَر و اعراضى كه لاحق بر جسميت مىشوند بالقوه هست « مادّهء ثانيه » ناميده مىشود .\r\nو اگر حيثيت جوهرى حيثيت قوّهء محض باشد و آن چيزى است كه مادهء ثانيه تحليلًا به آن منتهى مىگردد و آن از هر جهت ، مگر جهت قوّه بودن ، بالقوه است آن « هيولى » و « مادّه اولى » ناميده مىشود .\r\n\r\n\r\n","description":"","footnote":"\r\n( 1 ) . در فصل پنج و ششم و هفتم از مرحلهء ششم\r\n","page_name":" 346 ","page_number":346},
  {"content":"\r\n\r\nشرح\r\nمؤلف حكيم رحمه الله به بيان دو نكته مىپردازند ؛ يكى اين كه هر جوهر مادى خالى از مادهء قابل نيست ، مادهء قابل ، قبول كمالات نخستين كه همان صورت‌هاى نوعيه هستند ، مانند صورت نطفه يا علقه يا مضغه يا جنين ، مىنمايد . همانطور كه اعراض لا حق بر جسم ، مانند حجم ، كميت ، رنگ ، شكل ، وزن و مانند آن را كه « كمالات ثانويه » ناميده مىشوند ، مىپذيرد .\r\nنكتهء دوم اين كه ماده گاهى مادهء اولى است و گاهى ماده ثانيه است مادهء اولى ، ماده‌اى است كه قوّهء محض است و از هر فعليتى جز بىفعليتى خالى است . اين ماده را « هيولى » نيز مىنامند . مادهء اولى هيچ گاه در خارج از ذهن ما وجود مستقل از صورت ندارد ؛ يعنى چنين نيست كه ما در جهان خارج بتوانيم جوهرى را كه قوهء محض باشد مستقل از صورت‌هاى نوعيه نشان بدهيم ، بلكه تحليلًا ما به چنين جوهرى مىرسيم ، به اين معنا كه عقل با ابزار مخصوص به خود جسم مركب را به دو جزء كه يكى جوهر قابل و قوّهء محض است و ديگرى صورت ، تحليل مىبرد خلاصه اين كه هيولاى اولى جوهرى است كه جز قوّهء قبول هيچ فعليت ديگرى ندارد .\r\nاما اگر شىء داراى دو حيثيت بود ، يعنى از يك جهت بالفعل و از جهت ديگر بالقوه بود مانند جسم كه از جهت جسميت خود بالفعل و از جهت ماهيات و اعراض جديدى كه مىتواند بپذيرد بالقوه است ما او را « هيولى ثانيه » مىناميم . سپس جسم گرچه به نوبهء خود مركب از مادهء اولى و صورت جسميه است اما نسبت به ماهياتى كه بر آن عارض مىشوند ، مانند صورت نباتى يا حيوانى يا انسانى « مادهء ثانيه » ناميده مىشود . همانطور كه نبات كه خود مركب از ماده و صورت نباتى است نسبت به صورت بعدى ( صورت حيوانى ) كه بر آن عارض مىشود « مادهء ثانيه » ناميده مىشود .\r\nبه هر ماده‌اى كه مادهء اولى نباشد مادهء ثانيه مىگويند ، گرچه از نظر رتبه مادهء ثالثه و رابعه و خامسه باشد .\r\n\r\n","description":"","footnote":"","page_name":" 347 ","page_number":347},
  {"content":"\r\n\r\n\r\nماده ، علتِ مادى ، براى امر مركب است نه براى صورت تنها\r\nمتن\r\nوللمادّة علّيّة بالنسبة إلى النوع المادّيّ المركّب . . . شريكة العلّة للمادّة .\r\nترجمه\r\nماده نسبت به نوع مادى كه مركب از آن و صورت است عليت دارد ، چون وجود مركب ، متوقف بر آن است . پس ماده از آن جهت كه جزء مركب است علت براى مركب مىباشد و نسبت به جزء ديگرى كه مىپذيرد ، يعنى صورت ، ماده براى آن و معلول وى مىباشد . چون قبلًا گذشت « 1 » كه صورت براى ماده ، شريك عليت محسوب مىشود .\r\nشرح\r\nماده نسبت به مركب از آن و صورت ، علت مادى به شمار مىآيد ، چون مركب وجوداً متوقف بر ماده است و ماده جزء مركب بوده در پيدايش ماهيت و وجودِ مركب عليت دارد . لذا آن را « علت مادى » مىنامند .\r\nاما ماده نسبت به صورتى كه آن را مىپذيرد علت مادى نيست ، بلكه فقط ماده و قابل است و نه تنها عليتى براى صورت ندارد بلكه بالعكس صورت به كمك مجردات كه پديد آورنده نظام ماده هستند عليت براى ماده دارند . لذا ماده ، معلول صورت و صورت به كمك مجردات ، علت براى آن مىباشد و صورت تنها نسبت به ماده شريك العلة محسوب مىشود .\r\n\r\nحصر علت در علت مادى ، خطاى فاحش است و جواب اول از آن\r\nمتن\r\nوقد حصر جمعٌ من الطبيعيّين العلّيّةَ في المادّة . . . غير علّةٍ ، وهو محال .\r\n\r\n\r\n","description":"","footnote":"\r\n( 1 ) . در فصل ششم و خاتمهء فصل هفتم از مرحلهء ششم\r\n","page_name":" 348 ","page_number":348},
  {"content":"\r\n\r\nترجمه\r\nجمعى از علماى طبيعى عليت را در ماده منحصر دانسته‌اند و علل ثلاثهء ديگر را انكار كرده‌اند . اين نظريه باطل است ، زيرا اولًا حيثيت ذاتى ماده ، قوّه و قبول است و لازمهء قوّه ، فقدان و نادارى است . بديهى است كه حيث قبول براى ايجاد و اعطاى فعليت كه ملازم با وجدان هست كافى نيست . پس ، راهى باقى نمىماند مگر آن كه بگوييم فعليت ، بدون علت حاصل مىگردد و آن محال است .\r\nشرح\r\nجمعى از منكران ماوراء الطبيعه كه جهانى غير از جهان ماده را قبول ندارند عليت را در علت‌مادى خلاصه مىكنند و علت فاعلى و غايى و صورى را قبول ندارند .\r\nادعاى ايشان از چند جهت باطل است . اولًا حيثيت ذاتى ماده ، قوّه و فقدان است .\r\nچيزى كه ذات او نادارى است چگونه مىتواند فعليت را كه ملازم وجدان و دارايى است افاضه كند . ناگزير بايد بگوييم فعليت اشياء ، بدون علت به وجود مىآيد ، كه اين هم محال است .\r\n\r\nجواب دوم\r\nمتن\r\nوثانياً : أنّه قد تقدّم أن الشيء ما لم‌يجب لم يوجد . . . المفيضة لوجود المعلول .\r\nترجمه\r\nو ثانياً قبلًا گذشت « 1 » كه تا شىء واجب نشود موجود نمىگردد . و چون شأن ماده ، امكان و قبول است صلاحيت اين را ندارد وجوبى كه از وجود معلول انتزاع مىشود - در حالى كه حقيقت او ضرورت ، لزوم و عدم انفكاك ( معلول از علت ) است - به آن اسناد داده‌شود .\r\n\r\n\r\n","description":"","footnote":"\r\n( 1 ) . فصل پنجم از مرحلهء چهارم\r\n","page_name":" 349 ","page_number":349},
  {"content":"\r\n\r\nپس ناگزير وراى ماده چيز ديگرى وجود دارد كه وجوب و وجود معلول به آن مستند مىشود و آن همان علت فاعلى است كه مفيض وجود معلول است .\r\nشرح\r\nقبلًا گفتيم تا معلول وجوب صدور از ناحيهء علت نداشته‌باشد صادر نمىگردد .\r\nاكنون با توجه به آن اصل مىگوييم شأن ماده ، امكان قبولِ مقبول هست و چيزى كه شأن آن امكان هست چگونه مىتواند وجوب معلول به آن مستند باشد ؛ زيرا وجوب عبارت است از حتميت ، ضرورت و لزوم معلول و عدم جدايى آن از علت ، و امكان عبارت است از عدم ضرورت ، عدم لزوم و جواز انفكاك . در اين صورت چطور معلولى كه وجوب غيرى يافته مىتواند به ماده‌اى كه در پذيرش صُوَر لاحقه نسبتِ امكانى دارد مستند باشد .\r\nمعلول مبدأ انتزاع وجوب است اما ماده مبدأ انتزاع امكان و جوازِ تحققِ مقبول نه وجوب آن ؛ زيرا فى المثل آب مىتواند جوازاً تبخير شود ، يعنى صورت بخار شدن را بپذيرد . پس مادهء آب استعداد تبخير شدن را به نحو امكان دارد در حالى كه اگر آب تبخير شد اين معلول به حكم آن كه تا وجوب صدور نيابد صادر نمىشود به علتى نياز دارد كه وجوباً به او مستند باشد و نمىتواند تكيه گاهى چون ماده كه امكان قبول او را دارد ، داشته باشد . ناگزير مىگوييم وجوب و وجود معلول به علت فاعلى مستند است ، نه ماده .\r\n\r\nجواب سوم\r\nمتن\r\nوثالثاً : أنّ المادّة ذاتُ طبيعةٍ واحدةٍ لا تؤثّر . . . وضرورة العقل تبطله .\r\nترجمه\r\nسوم اين كه ماده ، صاحب طبيعت واحد است و بر فرض اگر اثرى داشته‌باشد نمىتواند بيش از اثر\r\n\r\n","description":"","footnote":"","page_name":" 350 ","page_number":350},
  {"content":"\r\n\r\nواحد و متشابه ، اثر ديگرى داشته‌باشد . و اين مطلب را ( كه طبيعت واحد به جز اثر واحد ندارد خود ) حكماى طبيعى قبول دارند .\r\nولازمهء اين قاعده رجوع اشياى مختلف به ماده‌اى مىباشد كه ذاتاً وصفتاً واحد هست . و اين به معناى آن است كه هر چيز عين هر چيز ديگر است و البته عقل آن را ضرورتاً باطل مىداند .\r\nشرح\r\nدليل سوم بر اين كه علت مادى نمىتواند كار علت فاعلى را انجام دهد و علل ، منحصر در علت مادى نيستند اين است كه طبيعت ماده ، طبيعت واحدى است . و همانطور كه خود طبيعيون هم قبول دارند از طبيعت واحد بر فرض كه بتواند علت فاعلى شود جزء معلول و اثر واحد سر نمىزند ؛ زيرا به حكم سنخيت علت و معلول و به حكم قاعدهء « الواحد لايصدر عنه الا الواحد » علت واحد فقط مىتواند معلول واحد داشته باشد .\r\nحال كه چنين است پس بايد معلولِ طبيعت ماده هم يك عدد و يك نوع بيشتر نباشد . لازمهء اين مطلب آن است كه همهء معلول ها و آثار مختلفى كه در نظام مادى وجود دارند جملگى از نظر نوعيت ، نوع واحد باشند ، همانطور كه از نظر وجود ، همهء وجود واحد هستند . در حالى كه عقل به صراحت چنين لازمه‌اى را باطل مىشمارد ؛ زيرا وجود ماهيات فراوان نوعى خود گواه آشكارى است كه معلول‌ها نوعاً ووجوداً با يك‌ديگر مختلفند .\r\nاز مجموع اين سه دليل نتيجه مىگيريم كه شأن ماده فقط قوّه و قبول صورت‌هاى ماهوى است و شأن افاضه و اعطا از آنِ علتى ديگر به نام « علت فاعلى » است و اين دو وصف مختلف يعنى قبول و افاضه در يك چيز مانند ماده ، جمع نمىگردند .\r\n\r\nصورت ، علت صورى براى مركبِ است\r\nمتن\r\nوأمّا العلّة الصوريّة ، فهي الصورة - بمعنى . . . لها كما تقدّم بيانه .\r\n\r\n","description":"","footnote":"","page_name":" 351 ","page_number":351},
  {"content":"\r\n\r\nترجمه\r\nصورت - و آن چيزى است كه فعليت شىء بدان حاصل مىگردد - نسبت به شيئى كه مركب از آن و ماده است « علت صورى » ناميده مىشود ، بدان جهت كه مركب ضرورتاً متوقف بر آن است .\r\nلكن صورت نسبت به ماده ، علت صورى آن محسوب نمىشود ؛ زيرا ماده ، مركب از آن و غير آن نيست تا ذاتاً در مرتبهء ماهيت به آن محتاج باشد . بلكه احتياج ماده به صورت در مرتبهء تحصل و وجود آن مىباشد كه خارج از ذات آن است . و از اين جهت ( يعنى از آن جهت كه ماده ذاتاً و ماهيتاً يعنى از جهتى كه تحصل بخش و وجود دهنده است ) صورت را شريك علت براى ماده و تحصل بخش آن ( وجود دهنده آن ) محسوب كرده‌اند ، اين مطلب قبلًا هم گذشت . « 1 »\r\nشرح\r\nگفتيم در جسم مادى با نوعيت‌هاى مختلف دو جوهر وجود دارد ؛ يكى جوهر قابل كه شأن آن صرفاً شأن پذيرفتن صورت است و ديگرى صورت كه فعليت جسم و نوعيتِ آن ، به آن حاصل مىگردد . صورت ، نسبت به چيزى كه مركب از آن و ماده است « علت صورى » محسوب مىشود .\r\nاطلاق علت بر صورت بدان جهت است كه حقيقتاً شيئى كه مركب از آن و ماده است وجوداً و ماهيتاً متوقف بر صورت مىباشد . به بيان ديگر وجود و ماهيت مركب متوقف بر وجود اجزاى خود هست و از جملهء اجزاء ، صورت است . پس صورت نسبت به مركب از آن و ماده ، علت صورى محسوب مىشود .\r\nلكن صورت نسبت به ماده كه قابل صورت است علت صورى محسوب نمىشود . اين بدان جهت است كه ماده در ماهيت خود نيازى به صورت ندارد فقط در\r\n\r\n\r\n","description":"","footnote":"\r\n( 1 ) . فصل ششم و خاتمهء فصل هفتم از مرحلهء هشتم\r\n","page_name":" 352 ","page_number":352},
  {"content":"\r\n\r\nمرتبهء وجود يافتن و تحصل به صورت نيازمند است و چيزى علت چيزى است كه جزء مقوّم او باشد و چون صورت در ساختار ماهيت ماده دخالتى ندارد ازاين جهت علت براى ماده محسوب نمىشود .\r\nبر خلاف مركب كه صورت نسبت به ماهيت آن جزء مقوم هست و دخالت مستقيم در ساختار ماهيت آن دارد و بدان ملاك صورت را نسبت به مركب « علت صورى » مىگويند .\r\n\r\nتكميل سخن در مورد مادهء ثانيه\r\nمتن\r\nو اعلم أنّ الصورة المحصّلة للمادّة ربّما كانت جزءاً . . . تمام حقيقة النوع .\r\nترجمه\r\nبايد دانست صورتى كه تحصل به ماده مىبخشد چه بسا نسبت به صورت بعدى جزء ماده قرار مىگيرد . از اين رو افعال و آثارى كه به صورت قبلى - از آن جهت كه او محصل ماده بوده است - مربوط مىشد از اين پس به صورت جديد - كه صورت قبلى جزء ماده نسبت به آن گرديده‌است - نسبت داده مىشود .\r\nمانند صورت نباتى كه به مادهء ثانيه كه جسم باشد تحصل مىدهد و آثار بالفعلى كه همان آثار جسم و نبات است بر آن مترتب مىگردد ، سپس اگر صورت حيوانى بدان ملحق گشت صورت نباتى جزء مادهء آن گشته ، صورتِ جديد ، افعال و آثار صورت قبلى را تملك مىنمايد . و همچنين هر صورت جديدى كه به مركب ملحق شود صورت سابق بر آن جزء مادهء ثانيهء آن مىگردد و افعال و آثار آن را تملك مىنمايد .\r\nوقبلًا گذشت كه صورت اخير تمام حقيقت نوع مىباشد .\r\nشرح\r\nقبلًا گفتيم مادهء اولى جوهرى است كه بيش از يك حيثيت در آن نباشد و آن حيثيت\r\n\r\n","description":"","footnote":"","page_name":" 353 ","page_number":353},
  {"content":"\r\n\r\nقوه و قبول است ولى مادهء ثانيه داراى دو حيثيت است كه به يكى از آن دو ، بالقوه است و به ديگرى بالفعل .\r\nمثال آورده‌اند به جسم كه از آن جهت كه مىتواند صورت‌هاى نوعيه لا حقه را مانند صورت نباتى ، حيوانى و انسانى بپذيرد از اين جهت بالقوه است . و از آن جهت كه اكنون در جسميت ، فعليت دارد و نوعى از انواع مادى است بالفعل مىباشد . ما به موجودى اين چنين كه داراى دو حيثيت است « مادهء ثانيه » مىگوييم .\r\nبا اين توضيح اكنون مىگوييم كه صورت قبلى با به وجود آمدن صورت جديد جزء مادهء آن مىگردد به اين معنا كه مادهء سابق با صورت قبلى روى هم رفته ماده براى صورت بعدى مىشوند . مثلًا جسم كه مركب از مادهء اولى و صورت جسميه است دو جزء آن با پديد آمدن صورت جديدى به نام صورت نباتى ، ماده براى صورت نباتى مىشود . و هم‌چنين صورت نباتى با مادهء قبلى آن كه عبارت از صورت جسميه و مادهء آن باشد روى هم رفته ماده براى صورت بعدى كه صورت حيوانى است ماده قرار مىگيرند . و صورت حيوانى با مادهء قبلى آن كه صورت نباتى و مادهء آن است ماده براى صورت انسانى قرار مىگيرد .\r\nفى المثل نطفه قبل از آن كه در رحم مادر قرار بگيرد جسم است ، ولى پس از آن كه در موطن رشد قرار گرفت آرام آرام تبديل به جسم نباتى مىشود ؛ زيرا به عنوان يك جسمِ نامى شروع به رشد مىكند . سپس در مسير حركت جوهرى استكمال مىيابد و موجود متحرك مىشود و حد حيوان بر او منطبق مىگردد . پس از مدتى و با ضميمه شدن روح بر او انسان مىگردد . و هر صورت جديد كه بر صورت قبلى وارد مىشود صورت قبلى را جزء مادهء خود قرار مىدهد و آثار و افعال آن را تملك مىنمايد و به خود منسوب مىسازد .\r\nدليل بر مطلب آن است كه فصل كه همان صورت لا به شرط است هر قدر كه به جلو به پيش مىرود كامل‌تر مىشود و واجد فصول و اجناس قبل از خود مىگردد ، تا آن جا\r\n\r\n","description":"","footnote":"","page_name":" 354 ","page_number":354},
  {"content":"\r\n\r\nكه گفته‌اند فصل اخير ، جامع تمام فصول و اجناس قبلى است و آنها در وى منطوى هستند . از اين رو كمال وآثارى كه براى صورت‌هاى قبلى وجود داشته به فصل اخير نسبت داده مىشود .\r\nفى المثل به انسان آثار نوعيت‌هاى پيشين مانند تحرك به اراده كه از آن حيوانيت بود و رشد كه از آن جسم نامى بوده‌است و صورت جسميه كه از آن جسم بود نسبت داده مىشود ؛ به اين معنا كه همهء افعال و آثار قبلى به صورت اخير كه صورت انسان است نسبت داده مىشوند .\r\nبر اساس حركت جوهرى با حصول فعليت‌هاى جديد تعين‌هاى قبلى ازبين مىروند و به عبارت صحيح‌تر در فعليت جديد مستهلك مىشوند ؛ زيرا اگر تعين‌هاى قبلى ، هم‌چنان محفوظ باشند و يك شىء داراى دو يا چند تعين باشد ، لازم مىآيد كه يك چيز در عين آن كه واحد است كثيرنيز باشد و اين محال است . البته كمال انواع قبلى در نوع اخير به نحو اكمل وجود دارد .\r\n\r\nتركيب ماده و صورت ، اتحادى است نه انضمامى\r\nمتن\r\nو اعلم أيضاً أنّ التركيب بين المادّة والصورة . . . جديدٌ له آثار خاصّة .\r\nترجمه\r\nهم‌چنان بايد دانست كه تركيب بين ماده و صورت ، تركيب انضمامى نيست ، آن گونه كه به جمهور حكما منسوب است . بلكه تركيب اتحادى است ، همان گونه كه اجتماع مبهم و محصل و قوّه با فعل بدان حكم مىكند . و اگر چنين نبود نه تركيب حقيقى به وجود مىآمد و نه نوعى كه آثار جديد داشته‌باشد پديدار مىگشت .\r\nشرح\r\nمشهور ميان حكما تا قبل از صدرالدين شيرازى - معروف به سيدسند - اين بود كه\r\n\r\n","description":"","footnote":"","page_name":" 355 ","page_number":355},
  {"content":"\r\n\r\nتركيب ميان ماده و صورت ، انضمامى است ؛ به اين معنا كه ماده و صورت هر كدام به وجود خاص به خود موجود مىشوند لكن وجود آن دو به يك‌ديگر ضميمه مىشود مانند ضميمه شدن در به ديوار و اعضاى بدن به يك‌ديگر .\r\nلكن پس از صدرالدين شيرازى و تبعيت صدرالمتألهين از وى ، نظريه رايج اين شد كه تركيب ميان اين دو تركيب اتحادى است ؛ به اين معنا كه ماده و صورت به دو وجود جداگانه موجود نمىشوند ، بلكه اين دو به يك وجود ، موجود مىشوند . همانطور كه ماهيت و وجود به يك وجود موجود مىشوند .\r\nدليل بر مطلب اين است كه اگر تركيب اتحادى نباشد و آن دو به دو وجود جدا از هم موجود شده باشند لازم مىآيد كه اولًا تركيب ، تركيب حقيقى نباشد ، زيرا از انضمام دو شىء كه وجود جدا از هم دارند يك واحد حقيقى به وجود نمىآيد . و ثانياً وقتى مركب حقيقى و واحد واقعى پديد نيامد نوع جديد كه آثار جديد داشته‌باشند به وجود نمىآيد ، در حالى كه آثار مركب از ماده و صورت چيزى غير از آثار اين دو به تنهايى مىباشد .\r\nبه علاوه اجتماع امر مبهم مانند جنس كه همان مادهء لا به شرط است با امر متحصل و متعين يعنى فصل كه همان صورت لا به شرط است اين اقتضا را دارد كه اين دو به وجود واحد موجود شوند ؛ زيرا اگر هر يك از مبهم و متحصل به وجود خاص به خود موجود شوند مبهم ديگر مبهم نخواهد بود بلكه با فعليت خاص به خود كه بدان موجود شده است موجود خواهد گشت و متحصل نخواهد توانست به ابهام آن تحصل ببخشد .\r\nهمانطور كه اقتضاى اجتماع قوّه با فعل چنين است ؛ زيرا تخم مرغى كه بالفعل تخم مرغ است اما قوّهء جوجه شدن را دارد اگر هر يك از قوّه و فعل در آن به دو وجود جدا از هم موجود شده باشند قوّهء جوجه شدن قوّهء قائم به فعليت تخم مرغ نخواهد بود بلكه خود يك فعليت مستقل محسوب خواهد شد . لذا مقتضاى اجتماع مبهم با متحصل و قوّه بافعل اين هست كه هر دو به وجود واحد موجود شوند و به عبارت ديگر تركيب بين آنها تركيب اتحادى باشد .\r\n\r\n","description":"","footnote":"","page_name":" 356 ","page_number":356},
  {"content":"\r\n\r\nبه پرسش‌هاى زير پاسخ دهيد\r\n1 . ماده اولى و ثانيه را شرح دهيد .\r\n2 . ماده نسبت به چه چيز ، علت مادى و نسبت به چه چيز ، ماده محسوب مىشود ؟\r\n3 . بيان كسانى كه علت را فقط در علت مادى منحصر دانسته و ساير علل را انكار مىكنند ، به چه دليل باطل است ؟\r\n4 . ماده در چه چيزِ خود به صورت نيازمند است ؟\r\n5 . تركيب بين ماده و صورت چه نوع تركيبى است ؟ توضيح دهيد .\r\n\r\n","description":"","footnote":"","page_name":" 357 ","page_number":357},
  {"content":"\r\n\r\n\r\nالفصل الخامس عشرفي العلّة الجسمانيّة\r\n\r\nذكر دو خصوصيت براى علل جسمانى : تناهى اثر ، لزوم وضع خاص\r\nمتن\r\nالعِلَل الجسمانيّة متناهية اثراً عدّةً ومدّةً . . . تأثير العِلَل الجسمانيّة » .\r\nترجمه\r\nآثار علت‌هاى جسمانى از نظر عدد ، مدت و شدت ، متناهى مىباشند . اين بدان جهت است كه انواع جسمانى در جواهر و اعراض خود حركت مىكنند و طبايع و قواى فعاله آنها به اجزاى كوچك‌تر تحليل مىرود و بدان ها تقسيم مىشوند . هر جزء در محاصرهء يك عدم از قبل و عدم ديگرى از بعد قرار گرفته ذاتاً و اثراً محدود مىباشد .\r\nو در ثانى ، تأثير گذارى علل جسمانى مشروط است به وضع خاصى بين آن و بين ماده‌اى كه از آن منفعل مىشود . حكما گفته‌اند :\r\nعلل جسمانى چون در وجود خود به ماده « 1 » محتاج هستند در ايجاد خود كه فرع وجود آن است نيز به ماده محتاج مىباشند . ملاك نياز آنها به ماده در مقام تأثير گذارى اين است كه بين آنها و بين\r\n\r\n\r\n","description":"","footnote":"\r\n( 1 ) . قابل ذكر است كه مراد از ماده در اين جا ماده ثانيه است ، يعنى جسم ، نه هيولاى اولى ؛ زيرا در وجود هيولى اولىوضع نيست\r\n","page_name":" 358 ","page_number":358},
  {"content":"\r\n\r\nمعلول آنها به سبب وجود ماده ، وضع خاصى بر قرار گردد . همانطور كه نزديكى و دورى و ساير اوضاع ديگر ( مانند فوقيت و تحيت ) در كيفيت تأثير علل جسمانى دخالت تمام دارند .\r\nشرح\r\nبحث در دو خصوصيت از خواص علل جسمانى است اول اين كه علل جسمانى از نظر تأثيرگذارى محدودند . با ذكر علل جسمانى ، علل تجردى از مورد بحث بيرون خواهد رفت .\r\nاكنون مىگوييم علت محدود بودن اثر علل جسمانى اين است كه چون هر موجود جسمانى قابل تحليل به اجزاى كم‌ترى است و آن اجزاء ذاتاً محدود و متناهى هستند پس اثر آنها هم طبعاً محدود و متناهى خواهد بود .\r\nقابل ذكر است به حكم آنچه در بحث قوّه و فعل در مرحلهء آتى خواهد آمد موجودات جوهرى در جوهر و اعراض مختص به خود در حركتند . مثلًا يك نطفه از زمان استقرار در رحم تا تولد نوزاد يك حركت دايمى جوهرى دارد كه به سبب آن دوران نطفه بودن را پشت سر مىگذارد و سپس وارد دورهء علقه و پس از آن دورهء مضغه و در نهايت جنين و انسان كامل مىشود . هم زمان با حركت جوهرىِ نطفه ، اعراض او از قبيل كمّ ، كيف ، حجم . . . در حركت است .\r\nحال اگر ما دوران تكوّن نطفه در رحم مادر را در طى نُه ماه به اقسام فوق يا كوچك‌تر از آن تحليل ببريم خواهيم ديد كه هر جزء از اجزاى تحليلى آن به محاصرهء عدمى از قبل و بعد در آمده‌است . به اين معنا كه نطفه در دوران علقه بودن خود فقط علقه است نه قبل از آن چنين بوده‌است و نه بعد از آن چنين خواهد بود . و چون او چنين است پس ذاتاً وجود محدودى دارد و چيزى كه ذاتاً وجود محدود دارد قطعاً اثر او هم كه معلول اوست محدود خواهد بود ؛ زيرا معلول هميشه ضعيف‌تر از علت مىباشد .\r\nمحدوديت اثر علل جسمانى در جهت محدود بودن عدد اثر و زمان تأثيرگذارى و ميزان تأثير گذارى از نظر شدت خلاصه مىگردد .\r\n\r\n","description":"","footnote":"","page_name":" 359 ","page_number":359},
  {"content":"\r\n\r\nمحدود بودن عدد اثر از اين جهت است كه مؤثر او كه علت جسمانى است اگر فقط به اجزاى كوچكى فى المثل صد جزء تقسيم شود هر جزء به حكم محدوديت آن عدد خاصى از اثر را افاضه خواهد كرد . فى المثل دو جزء آن دو اثر و سه جزء آن سه اثر خواهد داشت . به عنوان مثال اگر خورشيد را به صد جزء تقسيم كنيم هر بخش آن يك صدم از حرارت كلى آن را خواهد داشت .\r\nهمانطور كه از نظر زمان هم اثر گذارى علت به زمان خاصى محدود خواهد بود .\r\nاين طور نخواهد بود كه علت جسمانى از نظر زمانى عليت نامحدود داشته‌باشد . يك قطعه چوب برافروخته از نظر زمانى حرارت محدودى را افاضه مىكند و پس از آن به خاموشى مىگرايد .\r\nچنان كه از نظر شدتِ تأثير هم محدود و متناهى خواهد بود . به اين معنا كه هر قدر تأثير گذارى او بيشتر و زمان كمترى را براى اثرگذارى به خود اختصاص دهد باز ميزان و شدت تأثيرگذارى محدود و زمان آن نيز محدود خواهد بود . چنين نيست كه تأثير جسمى كه فوق العاده تأثير شديد دارد مانند انفجار يك راكت از نظر شدت تخريب داراى تأثير بىنهايت باشد .\r\nخصوصيت ديگر علل جسمانى اين است كه در تأثير گذارى نيازمند به ماده هستند ؛ زيرا اشيائى كه در وجود خود به ماده نياز دارند در ايجاد خود به طريق اولى به ماده نياز خواهند داشت ؛ چون تأثيرگذارى فرع بر موجوديت علت است . اگر علت در موجوديت خودش به ماده نياز داشت قطعاً در ايجاد اشياى ديگر به ماده نياز خواهد داشت .\r\nدليل اين كه علل جسمانى در تأثيرگذارى به ماده نياز دارند اين است كه علت مادى به سبب ماده مىتواند نسبت به جسم منفعل يك وضع و نسبت خاصى پيدا كند ، مثلًا آتش ، كترى را گرم مىكند و كارد قصاب ، گوشت را مىبرد . اگر ميان آتش و كترى يا كارد و گوشت نسبت مجاورت و نزديكى نباشد نه كترى گرم مىشود و نه كارد\r\n\r\n","description":"","footnote":"","page_name":" 360 ","page_number":360},
  {"content":"\r\n\r\nگوشت را تكه تكه مىكند . لذا دورى و نزديكى كترى از آتش در ميزان تأثيرگذارى آن متفاوت است .\r\nهمانطور كه فوقيت و تحيت و پيشى و پسى در تأثيرگذارى علل جسمانى مؤثر هستند فى المثل سنگى كه از بالا و بر سر فرود مىآيد شخصى را مىكشد ولى اگر اين سنگ از پهلو به او اصابت كند ممكن است او را نكشد . مقصود از وضع در اين جا عبارت است از نسبت خاصى كه بين علت و منفعل وجود دارد ، به شكلى كه بتواند در آن اثر كند .\r\n\r\n","description":"","footnote":"","page_name":" 361 ","page_number":361},
  {"content":"\r\n\r\nبه پرسش‌هاى زير پاسخ دهيد\r\n1 . دليلى را كه مؤلف بر تناهى تأثير علل جسمانى اقامه مىكنند ، را تقرير كنيد .\r\n2 . چرا علل جسمانى در تأثير گذارى ، به ماده محتاج است ؟\r\n\r\n","description":"","footnote":"","page_name":" 362 ","page_number":362},
  {"content":"\r\n\r\n\r\nمرحلهء نهم‌قُوّه و فعل\r\n« مشتمل بر چهارده فصل »\r\n\r\n","description":"","footnote":"","page_name":" 363 ","page_number":363},
  {"content":"\r\n . \r\n","description":"","footnote":"","page_name":" 364 ","page_number":364},
  {"content":"\r\n\r\n\r\nمقدمه\r\n\r\nتعريف قوّه و فعل\r\nمتن\r\nوجود الشيء في الأعيان . . . المطلوبة من الإنسان .\r\nترجمه\r\nوجود يك شىء در خارج ، به گونه‌اى كه آثار مورد انتظار از آن حاصل شود ، فعليت آن شىء ناميده مىشود و گفته مىشود كه وجود آن شىء بالفعل است و امكان آن شىء ، قبل از تحقق ، قوهء آن شىء ناميده مىشود و گفته مىشود كه وجود آن شىء بالقوّه است ؛ به عنوان مثال ، نطفه تا وقتى كه نطفه است ، انسان بالقوّه است و آن گاه كه به انسان تبديل شد ، انسان بالفعل مىگردد و آثار مطلوب از انسان براى آن حاصل مىشود .\r\nشرح\r\nفعليت هر چيز هميشه همراه با آثار مخصوص آن است ؛ به عنوان مثال آتش بالفعل ، مىسوزاند و برف بالفعل سرد مىكند و نمك بالفعل ، ايجاد شورى مىكند . موجود قبل از آن‌كه جامهء فعليت به تن كند در مرتبهء قوّهء خود به سر مىبرد ؛ به عنوان مثال ، نطفه تا زمانى كه نطفه است قوّهء انسان شدن در آن نهفته است و آثار انسانى بر آن مترتب نيست ؛ اما همين كه انسانيت در آن به فعليت\r\n\r\n","description":"","footnote":"","page_name":" 365 ","page_number":365},
  {"content":"\r\n\r\nرسيد آثار مخصوص انسانى ، مانند : حيات ، علم ، سازندگى ، تكامل و غيره بر آن مترتب مىگردد .\r\n\r\nاستعمال لفظ قوّه نزد لغت و عرف\r\nمتن\r\nوالأشبه أن تكون القوة . . . هذا ما عند العامّة .\r\nترجمه\r\nبه نظر مىرسد كه قوّه در اصلِ وضع لغوى به معناى مبدأ افعال شديد و سخت بوده است ؛ به اين معنا كه شىء به گونه‌اى باشد كه افعال شديد از آن صادر گردد . سپس توسعه‌اى در معناى آن رخ داده است و بر مبدأ انفعالات سخت اطلاق گرديده است ؛ به اين معنا كه شىء ، سخت انفعال مىپذيرد .\r\nمنشأ اين توسعه ، اين توهّم بوده است كه انفعال ، خود اثرى است كه در مبدأ خود وجود دارد ؛ « 1 » همان‌گونه كه فعل و تأثير اثرى است كه در فاعل وجود دارد .\r\nسپس توسّعى ديگر در مفهوم قوّه داده‌اند و آن را در مبدأ انفعال - گرچه سخت نباشد - استعمال نموده‌اند ؛ زيرا چنين پنداشته‌اند كه سختى و آسانى انفعال ، از سنخ يك حقيقت تشكيكى است ؛ لذا گفته‌اند فلان پديده در اين شىء بالقوّه موجود است . اين بر حسب استعمالى است كه نزد عرف موجود است .\r\nشرح\r\nدر وضع لغوى ، ابتدا قوّه به معناى مبدأ افعال شاقّه استعمال شده است ؛ يعنى در چيزى كه جنبهء فاعليت شديد دارد ؛ مانند اين‌كه مىگوييم بمب اتم قوّهء تخريب دارد يا فلان پهلوان قوهء برداشتن وزنهء سنگينى را دارد . پس از اين استعمال در مفهوم قوّه ، دو توسعه ديگر وارد شده است :\r\nيكى اين‌كه آن را در مورد انفعالات سخت استعمال نموده‌اند ؛ مثلًا سنگى كه سخت مىشكند و موادى كه دير ذوب مىشود يا لباسى كه دير پاره مىشود . در اين امور نيز كلمهء قوّه به\r\n\r\n\r\n","description":"","footnote":"\r\n( 1 ) . در فصل دهم از مرحلهء هشتم مناقشه در آن گذشت\r\n","page_name":" 366 ","page_number":366},
  {"content":"\r\n\r\nكار مىرود و به معناى آن است كه اين امور در انفعال پذيرى ، سخت و محكم هستند . پس در سنگ قوهء دير شكستن و در فلان مواد قوّهء دير ذوب شدن و در فلان لباس قوّهء دير پاره شدن وجود دارد . بر اساس اين توسعه ، قوّه فقط در انفعالات سخت به كار مىرود .\r\nتوسعهء ديگر ، عبارت است از استعمال قوّه در مورد هر انفعالى - گر چه آن انفعال سخت نباشد - مانند جسمى كه به راحتى گرم مىشود يا ريسمانى كه به راحتى پاره مىشود .\r\nملاك اين‌كه عرف ، قوّه را در انفعالات سهل هم استعمال نموده است اين است كه تصور كرده است انفعال پذيرى ، يك حقيقت تشكيكى است و مراتبى به شدت و ضعف دارد و لذا استعمال قوّه در هر دو مرتبهء شديد و ضعيف ، استعمال يك لفظ است در يك معنا لكن در دو مرتبه .\r\n\r\nاستعمال لفظ قوّه نزد حكما در امكان وجود شىء\r\nمتن\r\nولمّا رأى الحكماءِ . . . و فيها أربعة عشر فصلًا .\r\nترجمه\r\nو چون حكما ديده‌اند كه براى حوادث زمانى - اعم از صور و اعراض - امكانى قبل از وجود آنها وجود دارد كه آن منطبق است بر حيثيت قبولى كه عامه ، آن را قوّه مىنامند . از اين جهت وجود امكانى شىء را قوّه ناميده‌اند . همان گونه كه مبدأ فعل را قوّه ناميده‌اند ؛ لذا قوّه را بر علل فاعلى اطلاق كرده‌اند و گفته‌اند قواى طبيعى و قواى نفسانى و وجودى كه مقابل قوّه است - و آن همان وجودى است كه آثار مطلوب آن شىء بر آن مترتب مىشود - آن را وجود بالفعل ناميده‌اند ؛ لذا تقسيم كرده‌اند موجود مطلق را به وجودى كه بالفعل است و وجودى كه بالقوّه است و اين دو قسم همان چيزى است كه در اين مرحله از آن بحث مىشود و در اين مرحله چهارده فصل وجود دارد .\r\nشرح\r\nحكما علاوه بر آن‌كه قوّه را در معنى مبدأ فعل - مانند آتش كه مبدأ سوزاندن است\r\n\r\n","description":"","footnote":"","page_name":" 367 ","page_number":367},
  {"content":"\r\n\r\nو قوهء سوزاندن را دارد - استعمال كرده‌اند ، آن را در وجود امكانى كه براى يك شىء وجود دارد نيز استعمال كرده‌اند ؛ مثلًا گفته‌اند : نطفه ، قوّه و امكان انسان شدن را دارد كه اين استعمال منطبق است بر همان حيثيت قبولى كه عرف ، قوّه را در آن استعمال مىكرد . منشأ اين‌كه حكما قوّه را در معناى وجود امكانىِ يك شىء و در معنايى كه بر حيثيت قبول منطبق است استعمال مىكنند ، اين است كه حكما ديده‌اند كه براى صورت‌هاى جوهرى ، مانند : صورت فرس و شجر و انسان و نيز براى صورت‌هاى عَرَضى - مانند كيفيت‌ها و كميت‌هاى مختلف و غير اين دو - قبل از آن‌كه پديد آيند امكان پديد آمدن آنها وجود دارد و با تحولى كه موجودى مانند نطفه مىپذيرد ، صورت جوهرى مضغه و علقه پديد مى آيد . از اين جهت گفته‌اند كه در نطفه ، قوّهء مضغه و علقه و انسان كامل وجود دارد ؛ به اين معنا كه قوهء انفعال از تحوّلات را دارد .\r\nكه اين معنا مساوى با استعمال قوّه در معناى انفعالى يك شىء مىباشد .\r\nو اما اين‌كه حكما گفته‌اند « قواى طبيعى يا نفسانى » اين استعمال مساوى است با استعمال قوّه در مبدأ فاعلى .\r\nحاصل سخن اين‌كه حكما مانند عرف ، قوّه را در دو مبدأ فعلى و انفعالى استعمال نموده‌اند ؛ لكن استعمال در معناى انفعالى به ملاك اين بوده است كه حوادث جوهرى و عَرَضى قبل از وجود بالفعل خود ، وجود بالقوّه‌اى دارند كه اطلاق قوّه بر آنها به ملاك وجود بالقوّه آن حوادث مىباشد .\r\nدر مقابل وجود بالقوّه به اين معنا وجود بالفعل است ؛ مانند انسان بالفعل كه بر او آثار مخصوص به خود مترتب مىگردد و چون وجود ، به وجود بالقوّه و بالفعل تقسيم مىشود ، حكما موجود مطلق را كه موضوع فلسفه است مقسم براى اين دو قسم قرار داده‌اند و مقصود از انعقاد اين مرحله ، بحث در اطراف اين دو قسم است .\r\nپس موجود دو قسم است : موجودى كه بالقوّه است ؛ مانند انسانى كه بالقوّه در ضمن نطفه وجود دارد و موجودى كه بالفعل است ؛ مانند انسانى كه در خارج وجود دارد .\r\n\r\n","description":"","footnote":"","page_name":" 368 ","page_number":368},
  {"content":"\r\n\r\nبه پرسش‌هاى زير پاسخ دهيد\r\n1 . قوّه را تعريف كنيد ؟\r\n2 . قوّه در اصل وضع لغوى به چه معناست و چه توسعه‌اى در مفهوم آن پديد آمده است ؟\r\n3 . چرا حكما وجود امكانى يك چيز را قوّه ناميده‌اند ؟\r\n\r\n","description":"","footnote":"","page_name":" 369 ","page_number":369},
  {"content":"\r\n\r\n\r\nالفصل الأول‌كلُّ حادثٍ زمانيٍ فإِنّه مسبوقٌ بقوة الوجود\r\n\r\nهر حادث زمانى مسبوق به قوهء خود مىباشد\r\nمتن\r\nوذلك لأنّه قبلَ تحقَّقِ وجوده . . . لكنّه ربّما تخلّف و لم يوجد .\r\nترجمه\r\nاين‌كه هر حادثى مسبوق به قوهء خود است از اين جهت است كه لازم است حادث قبل از تحقق وجود خود ، ممكن الوجود بوده اتصاف و عدم اتصاف آن به وجود جايز باشد ؛ زيرا اگر قبل از حدوث خود ممكن نباشد يا بايد ممتنع باشد كه در اين صورت تحقق آن محال است ؛ در حالى كه فرض بر آن بود كه حادث زمانى است - و اين خلاف فرض است - و يا بايد واجب باشد كه در اين صورت بايد هميشه موجود بوده و هرگز عدم بر او روا نباشد . لكن گاهى تخلف مىكند و موجود نمىگردد .\r\nشرح\r\nاگر حادث ، قبل از حدوث خود ، مسبوق به قوهء خود نباشد - يعنى جايز الوجود نباشد - يا بايد وجودش ممتنع باشد يا بايد وجود آن واجب باشد . اگر ممتنع باشد نبايد هرگز موجود شود ؛ در حالى كه گاهى موجود مىشود و اگر واجب باشد هميشه\r\n\r\n","description":"","footnote":"","page_name":" 370 ","page_number":370},
  {"content":"\r\n\r\nبايد موجود باشد ؛ در حالى كه گاهى موجود نيست و چون اين دو صورت محال است پس بايد قبل از حدوث خود ، جايز الحدوث باشد و قوّهء شدن را داشته باشد .\r\nمتن\r\nوهذا الإمكان أمرٌ موجودٌ في الخارج . . . أيضاً أشدّ منه في الغذاء مثلًا .\r\n\r\nامكان استعدادى در خارج موجود است\r\nترجمه\r\nو اين امكان ، امرى است موجود در خارج و يك اعتبار عقلى كه لاحق بر ماهيت شىءِ ممكن باشد نيست ؛ چون به شدت و ضعف و قُرب و بُعد متّصف مىگردد . لذا نطفه‌اى كه امكان انسان شدن دارد به انسانيت نزديك‌تر است از غذايى كه امكان نطفه شدن و سپس انسان شدن را دارد . همانطور كه امكانِ در نطفه ، اشدّ از امكان در غذاست .\r\nشرح\r\nامكان استعدادى - كه همان قوّهء شدنِ موجود بعدى است - در خارج وجود دارد و يك امر اعتبارى نيست كه بر ماهيت شىءِ ممكن عارض شود . دليل مطلب آن است كه اين قوّه در خارج ، نسبت به صورت لاحق شدت و ضعف يا قرب و بُعد دارد . فاصلهء غذايى كه نطفه و سپس انسان مىشود نسبت به انسان بيشتر است از نطفه‌اى كه انسان مىشود . همانطور كه قوّهء نطفه براى انسان شدن شديدتر ، از قوّهء غذا براى آن است .\r\nاتصاف قوّه به شدت و ضعف در خارج و نيز قرب و بُعد گواه بر آن است كه قوّه - كه همان استعداد است - وجود خارجى دارد .\r\n\r\nماده‌اى كه حامل قوّه است امتناع از اتحاد با فعليّت آتى ندارد\r\nمتن\r\nثمّ إنّ هذا الإمكان الموجود في الخارج . . . وتقوّمَتْ المادّةُ بها .\r\n\r\n","description":"","footnote":"","page_name":" 371 ","page_number":371},
  {"content":"\r\n\r\nترجمه\r\nآشكار است اين امكانى كه در خارج موجود است جوهرى نيست كه قائم به ذات خود باشد ، بلكه عَرَضى است كه قائم به موضوعى كه حامل آن است مى باشد . پس ما اين امكان را قوّه و موضوعى را كه حامل آن است ماده مىناميم . نتيجه اين‌كه ، براى هر حادث زمانى ماده‌اى كه سابق بر آن باشد و حامل قوّهء وجود آن باشد وجود دارد و لازم است كه ماده ، امتناع از اتحاد با فعليتى كه ماده ، حامل امكان آن است نداشته باشد و گرنه حامل امكان آن فعليت نمىگشت . پس در ذات ماده ، قوّهء فعليّتى كه حاملِ امكان آن است موجود است ؛ زيرا اگر خود ، فى نفسه صاحب فعليتى بود از قبول فعليت ديگرى امتناع داشت ؛ از اين جهت ماده ، همان جوهرى است كه فعليت وجود آن ، همان قوهء اشياء بودن آن است لكن چون آن جوهرى است كه بالقوّه بوده و قائم به فعليت ديگرى است . زمانى كه ممكن - كه همان فعليّتى است كه ماده حامل امكان آن است - حادث مىگردد فعليت سابق باطل گشته و فعليت لاحق جايگزين آن مىگردد . مانند مادهء آب كه حامل قوّهء بخار شدن است و اين قوّه هم‌چنان قائم به صورت آب است تا زمانى كه آب به بخار تبديل گردد . در اين‌جا صورت آب باطل گشته و صورت بخار جاىگزين آن مىگردد و ماده به آن صورت بخارى قائم مىشود .\r\nشرح\r\nمؤلف در اين فقره از عبارت به سه مطلب مىپردازند :\r\nمطلب اول اين‌كه ، امكان استعدادى كه همان قوّهء صورت بعدى است يك جوهر مستقل نيست كه به ذات خود قائم باشد . بلكه عَرَض است و به موضوعى كه آن را ماده مىگوييم قائم است ؛ بنابراين ماده ، حامل آن قوّه است .\r\nمطلب دوم اين‌كه ماده ، كه حامل امكان صورت بعدى است امتناعى از اتحاد با صورت بعدى ندارد . مثلًا مادهء نطفه ، حامل امكان صورت علقه است . وقتى صورت علقه آمد نطفه فعليت قبلى خود را از دست مىدهد و به فعليت علقه متلبّس مىگردد و در واقع با آن متحد مىگردد . همانطور كه مادهء آب حامل قوّهء بخار شدن است .\r\nوقتى آب به صورت بخار درآمد صورت آب بودن از بين مىرود و مادهء آب با صورت\r\n\r\n","description":"","footnote":"","page_name":" 372 ","page_number":372},
  {"content":"\r\n\r\nبخار بودن متحد مىگردد ؛ در اين صورت ماده ، قائم به صورت بخار مىگردد ، همان گونه كه قبلًا قائم به صورت آب بود .\r\nمطلب سوم اين‌كه فعليّت ماده ، عين همان قوّه بودن آن است . براى ماده ، هيچ فعليتى به جز « محض قوّه » بودن نيست .\r\n\r\nمادهء فعليّتِ حادث ولاحق يكى است\r\nمتن\r\nومادّة الفعليّة الجديدة الحادثة . . . لو فُرِضَ للمادّة حدوث زمانيّ .\r\nترجمه\r\nمادهء فعليت جديدِ حادث با مادهء فعليت سابق كه اكنون زائل شده است يكى مىباشد و اگر يكى نبود لازم بود كه مادهء حادث به حدوث فعليت جديد ، حادث ( جديد ) باشد . در اين صورت مستلزم امكان و مادهء ديگرى هستيم . آن گاه نقل سخن به امكان و مادهء ديگر مى كنيم ( زيرا هر يك از آنها نيز بايد امكان و ماده‌اى ديگر داشته باشند ) در اين صورت بايد براى يك حادث امكان‌ها و ماده‌هاى غير متناهى باشد و اين محال است و اگر فرض كنيم كه براى ماده حدوث زمانى وجود دارد نظير همين اشكال مطرح خواهد شد .\r\nشرح\r\nاگر صورت از يك ماهيت نوعى زائل گشت مادهء قبلى باقى مىماند تا صورت بعدى را بپذيرد . مثلًا اگر صورت نطفه بودن زائل گشت و صورت علقه به جاى آن نشست مادهء قبلى با حدوث صورت جديد از بين نمىرود ؛ زيرا اگر ماده ، با زوال صورت قبلى باطل و با حدوث صورت جديد حادث مىگشت اين مستلزم آن بود كه ماده نيز مسبوق به قوّه و امكان خود باشد و براى آن مادهء ديگرى كه حامل امكان و قوهء آن است باشد و براى آن مادهء ديگر نيز ماده و امكانى ديگر باشد و همين طور تا بىنهايت و اين مستلزم آن است كه براى حادثِ واحد ، ماده‌ها و امكان‌هاى بىشمارى وجود\r\n\r\n","description":"","footnote":"","page_name":" 373 ","page_number":373},
  {"content":"\r\n\r\nداشته باشد كه اين محال است ؛ زيرا ضرورتاً يك نوع مركّب نمىتواند از بىنهايت ماده تشكيل شود . همانطور كه يك ماهيت ممكن نمىتواند از بىنهايت امكان و قوّه پديد آيد .\r\nآن چه بيان شد مربوط بود به اين‌كه مادهء صورت جديد ، با مادهء صورت بعدى متعدد باشد . نظير همين اشكال مطرح مىشود اگر ما قائل باشيم كه ماده ، مانند ساير حوادث ، حادث زمانى است . اگر ما معتقد باشيم كه نفس ماده نيز حادث زمانى است مفادش آن است كه قبل از آن‌كه در جهان ماده ، ماده خلق شود قوّه و استعداد آن وجود داشته است و در زمان خاص خود ، آن قوّه به فعليت در آمده باشد ؛ در اين صورت لازم خواهد بود كه حامل آن قوّه و استعداد نيز خود ، مادهء ديگرى باشد . پس لازم مىآيد كه ماده ، مسبوق به ماده‌اى قبل از خود باشد . هم‌چنين اگر آن ماده هم حادث زمانى باشد لازم مىآيد كه آن هم مسبوق به قوّه و استعداد قبلى خود در زمان قبل باشد و بدين صورت تسلسل رخ مىنمايد .\r\nپس ماده ، گرچه حادث است اما نه به حدوث زمانى بلكه به حدوث دهرى ؛ زيرا خود زمان پديده‌اى است كه از حركت ماده به وجود مى آيد و متأخّر از ماده است و معنا ندارد كه ماده از زمان ، متأخّر و حادث به حدوث زمانى باشد .\r\n\r\nتبيين سه نكته\r\nمتن\r\nوقد تبيّن بما تقدّم : . . . مقامَ القديمة و قوِّمَتِ المادّة .\r\nترجمه\r\nاز بيانات گذشته روشن مىگردد كه : اولًا نسبت بين ماده و قوّه‌اى كه ماده حامل آن است همان نسبت جسم طبيعى و جسم تعليمى است . يك قوهء خاص ، به ابهام قوّهء ماده ، تعيّن مىبخشد و ثانياً حدوث حوادث زمانى جداى از تغيّر در صورت‌ها ، اگر جوهر باشند و احوال و صفات ، اگر عَرَض باشند نيست .\r\nو ثالثاً قوّه پيوسته قائم به فعليتى است و ماده دائماً قائم به صورتى كه حافظ آن باشد است .\r\nوقتى صورتى پس از صورتى حادث مىگردد صورت جديد جايگزين صورت پيشين گشته ، مقوّم ماده مىشود .\r\n\r\n","description":"","footnote":"","page_name":" 374 ","page_number":374},
  {"content":"\r\n\r\nشرح\r\nمؤلف حكيم در اين فقره از عبارت به سه مطلب مىپردازند :\r\nمطلب اول : نسبت ميان ماده و قوّه‌اى كه حامل آن است همان نسبت ميان جسم طبيعى و جسم تعليمى است . همانطور كه جسم طبيعى به تنهايى عبارت است از :\r\nجوهرى كه داراى ابعاد ثلاثهء طول ، عرض عمق باشد اما تعيّنِ مقدارى نداشته باشد و اين تعيّن مقدارى را به واسطهء جسم تعليمى پيدا مىنمايد و به بيانى ديگر جسم طبيعى بيانگر اصل جسميت جسم و جسم تعليمى بيانگر حدود معيّن جسم است .\r\nپس مىتوان گفت نسبت اين دو به يك‌ديگر نسبت شىء مبهم به معين است . همين نسبت ميان ماده و قوّه‌اى كه حامل آن است مىباشد ؛ زيرا ماده به تنهايى قابل و قوّهء محض است اما قوّهء معينى كه اكنون حامل آن است قوّهء خاص است كه آن قوّهء مبهم را تعيّن مىبخشد ، همان گونه كه جسم تعليمى به جسم طبيعى تعيّن مىبخشيد .\r\nمطلب دوم : هر حادث زمانى همراه با يك سرى تحولات مىباشد . اگر حادث ، ماهيت جوهرى باشد مانند آن‌كه علقه و مضغه يكى پس از ديگرى حادث مىگردند .\r\nدر اين‌جا صورت جوهرى قبل ، يعنى صورت نطفه بودن از بين رفته و صورت علقه و مضغه بودن از راه مىرسد و اگر حادث ، عَرَض باشد مانند آن‌كه رنگ سيب تغيير مىكند و رنگ قرمز به جاى رنگ زرد و رنگ زرد به جاى رنگ سبز مىنشيند . در اين صورت حدوث حادث همراه با تحوّلات در احوال و اعراض جسم - يعنى سيب - مىباشد .\r\nمطلب سوم : هر قوّه‌اى بايد قائم به فعليتى باشد ؛ زيرا قوّه از خود استقلالى ندارد .\r\nماده هم كه محض قوّه است بايد قائم به فعليتى - كه همان صورت است - باشد تا صورت قبلى تغيير نكرده باشد ماده ، قائم به آن خواهد بود اما وقتى صورت قبلى از بين رفت و صورت بعدى جايگزين آن گشت ماده به صورت جديد قائم مىگردد .\r\nمثال زديم به مادهء نطفه كه قائم به صورت نطفه مىباشد ، اما وقتى صورت نطفه به علقه و مضغه تبديل گشت مادهء آن هم به فعليت‌ها و صورت‌هاى جديد قائم مىگردد .\r\n\r\n","description":"","footnote":"","page_name":" 375 ","page_number":375},
  {"content":"\r\n\r\nبه پرسش‌هاى زير پاسخ دهيد\r\n1 . چرا هر حادث زمانى مسبوق به قوهء وجود خود مىباشد ؟\r\n2 . آيا امكان به معناى قوهء وجود شىء ، وجود خارجى دارد يا وجود اعتبارى ؟ چرا ؟\r\n3 . امكان استعدادى جوهر است يا عَرَض اگر عَرَض است موضوع آن چيست ؟\r\n4 . مادهء فعليتِ جديد و فعليت سابق يكى است يا دو تا ؛ چرا ؟\r\n5 . چه نسبتى ميان ماده و قوّه‌اى كه آن را حمل مىكند وجود دارد ؟\r\n6 . قوّه و ماده ، قائم به چه هستند ؟\r\n\r\n","description":"","footnote":"","page_name":" 376 ","page_number":376},
  {"content":"\r\n\r\n\r\nالفصل الثانيفي استيناف القول في معنى وجود الشيء بالقوّةو وجوده بالفعل و انقسام الوجود إليهما\r\n\r\nقُرب و بُعد و شدت و ضعف در حريم امكان استعدادى\r\nمتن\r\nإنّ ما بين أيدينا من الأنواع الجوهريّة . . . إلى ما في نفسه و ما في غيره .\r\nترجمه\r\nانواع جواهرى كه در پيش روى ماست قابل تغيير هستند و به حقيقتى غير از آن چه ابتدا بودند تبديل مىگردند . مانند جوهر غير نامى كه ممكن است به جوهر نامى تبديل گردد و جوهر نامى كه ممكن است تبديل گشته و حيوان گردد . همهء اين تبدّلات ، با تعيّنِ قابل و مقبول صورت مىگيرد و لازمهء اين تعيّن آن است كه بين قابل و مقبول ، نسبت ثابتى موجود باشد . به اضافه اين‌كه ما اين نسبت را از جهت نزديكى و دورى يا شدت و ضعف ، مختلف مىيابيم نطفه ، به حيوانيت نزديك‌تر است تا غذا گر چه هر دو در امكان حيوان شدن مشترك هستند و نزديكى و دورى و شدت و ضعف ، وصف‌هاى وجودى هستند كه به جز موجود ، چيزى به آنها متصف نمىگردد . پس همان نسبت‌ها هم ناگزير موجود هستند و هر نسبت موجودى در ظرف تحقق خود ، استدعاى تحقق طرفين خود را مىنمايد . توضيح مطالب فوق ، در مرحلهء انقسام وجود به « ما فى نفسه » و « ما فى غيره » گذشت . « 1 »\r\n\r\n\r\n","description":"","footnote":"\r\n( 1 ) . در فصل اول از مرحلهء دوم\r\n","page_name":" 377 ","page_number":377},
  {"content":"\r\n\r\nشرح\r\nقبلًا تقسيم موجود به موجود بالقوّه و موجود بالفعل گذشت . بار ديگر نگاهى به آن مبحث و احكام اختصاصى آن مىاندازيم .\r\nبر اساس حركت جوهرى كه صدرالمتألهين آن را برهانى ساخته است تمام جواهر عالم در حركت و به سوى تكامل روانند و هر جوهرى كه به حركت خود به جوهر ديگرى تبديل مىگردد بايد پيش از آن حامل قوّه و استعداد جوهر بعدى باشد .\r\nبه عنوان مثال نطفه - كه جوهر غير نامى است - وقتى در بستر خاص خود قرار مىگيرد به سبب حركت خود ، از جوهر غير نامى به جوهر نامى تبديل مىشود و سپس به جوهر حيوانى و آن گاه به انسان تبديل مىشود . حركت جوهر در هر منزل همراه با قوهء وصول به منزل بعدى است . از اين‌جا نتيجه مىگيريم كه جوهر به سوى هر مقصد و غايت حركت نمىكند . بلكه حركت او غايت خاصى را طلب مىكند . همانطور كه هر غايتى به هر حركتى مستند نيست بلكه به حركت خاصى مستند است - مثلًا از حركت دانهء گندم در بستر خاك ، جو نمىرويد . بلكه فقط گندم مىرويد - معلوم مىشود كه بين حركت و غايت يك نسبت خاصى وجود دارد ؛ زيرا كه نسبت ، امر وجودى بوده و در خارج موجود است . دليل اين‌كه نسبت امر اعتبارى نيست بلكه وجود خارجى دارد اين است كه « نسبت » به وصف قُرب و بُعد و شدت و ضعف متصف مىشود . نطفه براى انسان شدن نزديك‌تر است تا غذا براى انسان شدن .\r\nبديهى است چيزى كه به اين اوصاف وجودى متصف مىگردد خود نيز امر وجودى است .\r\nدليل ديگر بر اين‌كه نسبت ، ميان متحرك و غايت ( كه همان قابل و مقبول است ) يك امر خارجى است اين است كه هر نسبتى ، در ظرفِ تحققِ دو طرفِ نسبت ، متحقق است . اگر طرفين نسبت ، ذهنى باشند ( مانند اين‌كه مىگوييم حيوان جنس و ناطق فصل است ) طبيعتاً نسبتِ حاكم ميان حيوان و جنس و يا ناطق و فصل هم ذهنى\r\n\r\n","description":"","footnote":"","page_name":" 378 ","page_number":378},
  {"content":"\r\n\r\nخواهد بود . اما اگر طرفين نسبت خارجى بودند - مانند آن‌كه بگوييم جوهر غير نامى به جوهر نامى تبديل مىشود - طبعاً نسبت ميان آن دو هم در خارج خواهد بود . نتيجه اين‌كه چون قابل و مقبول هر دو در خارج وجود دارند نسبت ميان آن دو هم در خارج وجود دارد . اگر بين قابل و مقبول ، نسبتِ واقعى و حقيقى نباشد ، نسبت ميان آن دو مانند نسبت انسان در جنب حجر خواهد بود ، كه آن دو از هم بيگانه‌اند .\r\nمتن\r\nوإذ كان المقبول بوجوده الخارجيّ . . . وذاك من التشكيك .\r\n\r\nقابل و مقبول بالقوّه وبالفعل داراى يك وجود متصل ممتد مىباشند\r\nترجمه\r\nو چون مقبول ، همراه با وجود خارجى خود كه منشأ ترتّب آثار است نزد قابل موجود نيست ناگزير به وجود ضعيفى كه جميع آثارش بر آن مترتب نيست نزد قابل وجود دارد و چون هر يك از دو وجود ضعيف و شديد بعينه مانند يك‌ديگر مىباشند معلوم مىشود آن دو يكى هستند . پس براى مقبول ، وجود واحدى است كه داراى دو مرتبه مىباشد . مرتبهء ضعيفى كه جميع آثارش بر آن مترتب نمىگردد و مرتبهء شديدى كه خلاف آن است . ما مرتبهء ضعيف را وجود بالقوّه و مرتبهء قوى را وجود بالفعل مىناميم .\r\nمقبول ، به وجود بالقوّهء خود ، با خود به وجود بالفعلى كه مىيابد يك واحد متصل است ، و گرنه نسبت ، ( يعنى نسبت ميان وجود ضعيف و قوى ) باطل مىگشت در حالى كه فرض ، بر اين بود كه آن نسبت ، ثابت و موجود است و اين خلاف فرض است . و نيز مقبول با وجود بالقوّهء خود ، همراه با قابل ، به وجود واحد ، موجود است و گرنه نمىبايست يكى از طرفين نسبت موجود براى ديگرى باشد و نسبت ، ( يعنى نسبت قابليت و مقبوليت معيّن ) باطل مىگشت و اين خلاف فرض است . پس وجود قابل و وجود مقبولِ بالقوّه و وجود مقبول بالفعل همگى يك وجود است كه داراى مراتب مختلفى است كه « ما به الاختلاف » آن به « ما به الاتّفاق » آن باز مىگردد و اين همان تشكيك است .\r\n\r\n","description":"","footnote":"","page_name":" 379 ","page_number":379},
  {"content":"\r\n\r\nشرح\r\nگفتيم جوهرى كه غير نامى است به واسطهء حركت جوهرى به جوهر نامى و جوهر نامى به حيوان و سپس به انسان تبديل مىشود . جوهرى كه غير نامى است چون قوّهء جوهر نامى شدن را دارد پس با جوهر نامى يك وجود واحد دارد . به عنوان مثال نطفه در سير تكاملى خود به مرتبهء نامى بودن و سپس حيوان و در نهايت به مرتبهء انسان شدن نائل مىگردد . در حقيقت اين نطفه است كه در منازل و مواقف مختلف سير مىكند و در نهايت انسان مىشود . پس مىتوان گفت انسان همان نطفهء متكامل است . از اين‌جا اين مطلب به دست مىآيد كه نطفه و مراتبى كه تا انسانيت طى مىكند همه ، مراتب وجود واحد است و در حقيقت يك وجود است كه از نطفه بودن تا انسان شدن به جلوه‌هاى مختلف در مىآيد . نطفه همانطور كه با قوّه‌اى كه در نهاد آن براى انسان شدن نهفته است متحد است - كه ما آن قوهء انسان شدن را ، مقبولِ بالقوّه و آن نطفه را قابل مىناميم هم‌چنان با مقبول بالفعل كه وجود خارجى انسان باشد متحد است . به اين معنا كه انسانِ بالفعل تكامل همان نطفه است ؛ لذا مىتوان انسان را همان نطفهء متكامل دانست .\r\nاز يك سو قابل ، يعنى نطفه ، با قوهء انسان شدن كه مقبول بالقوّه است متحد است . از سويى ديگر مقبولِ بالقوّه كه همان انسان بالقوّه است با انسان بالفعل متحد است ؛ چون اين دو ، مرتبهء شديد و ضعيف يك حقيقت هستند . نتيجه مىگيريم كه قابل و مقبولِ بالقوّه و مقبول بالفعل هر سه يك وجود دارند و با هم متحدند . اگر مقبول بالقوّه با مقبول بالفعل - يعنى انسان بالقوّه با انسان بالفعل - يكى نبود نسبت اين قوّه با چيزى كه فعليت اين قوّه است به هم مىخورد . يعنى اين نطفه ، قوهء انسان شدن را داشت . اما آن چه فعليت اين قوّه است به جاى انسان ، به عنوان مثال فرس شده است و اين خلاف فرض است ؛ چون اين نطفه حامل قوهء انسان شدن بود . چگونه فعليتى كه از اين قوّهء انسان بودن پديد آمد فعليت فرسيّت مىتواند باشد ، بايد قوّهء انسان شدن به\r\n\r\n","description":"","footnote":"","page_name":" 380 ","page_number":380},
  {"content":"\r\n\r\nفعليت انسانى منتهى شود و مقصود از اتحاد نسبت ميان قوّه و فعل همين است و جملهء « و إلا بطلت النسبة » به معناى فوق اشاره دارد .\r\nقوله : « و كذا المقبول بوجوده بالقوّة مع القابل . . . »\r\nهم‌چنان قابل با مقبول بالقوّه بايد متحد باشد و به وجود واحد موجود گردد . نطفه با قوّهء انسان شدن ، يك وجود دارد . اگر چنان بود كه نطفه ، وجودى غير از وجودِ قوّهء انسان شدن داشته باشد و هر يك به وجودى جداى از وجود ديگرى موجود مىشدند و رابطه آن دو مانند رابطه انسان و حجر كه بيگانه از يك‌ديگرند مىبود نسبت ميان قابل و مقبول باطل مىگشت و آن دو از يك‌ديگر بيگانه مىگشتند و قابل ، ديگر براى اين قوّه ، قابل نبود . همانطور كه اين قوّه ، ديگر قوهء اين قابل نبود . همان گونه كه انسان و حجر هيچ يك نسبت به ديگرى قابل يا مقبول نيستند . مقبول بايد وجودش براى قابل باشد و با آن متحد گردد تا از مسير آن ، قابل به مقبولِ بالفعل برسد . اگر قابل با مقبولِ بالقوّه متّحد و متّصل نباشد از حركت جوهرى قابل ، به مقبول بالفعل نمىرسيم . نتيجه مىگيريم كه قابل و مقبول بالقوّه و مقبول بالفعل مراتب سه گانهء يك وجود هستند كه ما از آن به حقيقت تشكيكى ياد مىكنيم .\r\n\r\nهر حدّى از حدودِ وجود مستمر ، نسبت به قبل از خود كمال و نسبت به بعد از خود نقص و قوّه محسوب مىشود\r\nمتن\r\nهذا فيما إذا فرضنا قابلًا واحداً . . . و سيجىء تفصيل الكلام فيها .\r\nترجمه\r\nمطالب فوق مربوط به فرضى بود كه يك قابل و يك مقبول مورد بحث باشد . اما اگر فرض كنيم سلسلهء قابل‌ها و مقبول‌ها را كه از دو سو ، متناهى يا غير متناهى به پيش مىروند و در هر حلقه از حلقه‌هاى آن سلسله ، امكان فعليتِ تالى و فعليتِ امكان سابق بر اوست - آن گونه كه حوادث در خارج\r\n\r\n","description":"","footnote":"","page_name":" 381 ","page_number":381},
  {"content":"\r\n\r\nچنين هستند - در اين صورت براى جميع حدها وجودِ واحدى خواهد بود كه به استمرار سلسله‌اى كه مراتب مختلف دارد استمرار خواهد يافت و هر گاه آن وجود واحد به دو قسم تقسيم گردد در قسم سابق ، قوّه قسم لاحق خواهد بود ؛ همان گونه كه در قسم لاحق فعليت قسم سابق وجود دارد . باز اگر قسم سابق به دو قسم ، تقسيم گردد در قسم سابق ، قوّه لاحق و در لاحق ، فعليّت سابق خواهد بود . و هر قدر كه در تقسيم دقت شود و آن وجود واحدِ مستمر تجزيه گردد مطلب به همين منوال خواهد بود . نتيجه اين‌كه قوّه و فعل در آن وجود واحد با يك‌ديگر آميخته شده‌اند . پس هر حدى از حدود اين وجود واحد مستمر نسبت به سابق ، كمال و نسبت به حد لاحق ، نقص و قوّه محسوب خواهد گشت تا به كمالى كه نقصى با آن نباشد منتهى گردد ؛ يعنى فعليتى كه ديگر قوّه با آن نيست ؛ همان گونه كه شروع از قوّه‌اى است كه فعليّتى با آن نيست . پس بر اين وجود مستمر ، تعريف حركت - كه عبارت است از كمال اول براى چيزى كه بالقوّه است از آن جهت كه بالقوّه است - منطبق مىباشد .\r\nاين وجودِ واحدِ مستمر ، يك وجود تدريجى سيالى است كه بر ماده‌اى كه حامل قوّه است جارى مىباشد و امور مختلف عبارت از حدود حركت و صورت‌هاى متفاوت ماده مىباشند .\r\nهمهء سخن تا به اين‌جا مربوط به جواهر مىباشد . سخن در باب اعراض ، مانند مطلبى است كه دربارهء جواهر گذشت و به زودى تفصيل سخن در اين باره خواهد آمد . « 1 »\r\nشرح\r\nمطالبى كه تقديم شد - كه قابل و مقبولِ بالقوّه و بالفعل مراتب يك وجود مستمر هستند - بر فرض اين بود كه يك قابل و يك مقبول در ميان باشد ، اما اگر فرض كنيم سلسله‌اى از قابل و مقبول‌ها را كه به طور متناهى يا غير متناهى از دو سو امتداد داشته باشند و در هر حلقه از حلقه‌هاى اين سلسله ، امكان و قوّه‌اى براى فعليت بعدى و فعليتى براى امكان قبلى باشد ، تمام حدود مختلف اين سلسله داراى وجود واحدى خواهند بود كه به استمرار اين سلسله استمرار خواهند يافت . به عنوان مثال نطفه ، قوّه\r\n\r\n\r\n","description":"","footnote":"\r\n( 1 ) . به فصل ششم و هفتم و هشتم از اين مرحله مراجعه شود\r\n","page_name":" 382 ","page_number":382},
  {"content":"\r\n\r\nبراى علقه و فعليتى براى قوهء قبل از خود مىباشد . همان گونه كه وقتى نطفه علقه شد علقه نسبت به صورت پس از خود - يعنى صورت مضغه - قوّه بوده و نسبت به صورت خود - يعنى علقه - فعليت آن مىباشد . مضغه نيز نسبت به صورت پس از خود - يعنى جنين - چنين حالتى را دارد . نتيجه مىگيريم كه تمام حدود اين سلسله داراى يك وجود واحد است و اين وجود واحد تا حد فعليت مطلق ، سيلان و تدريج دارد ، يعنى فعليتى كه هيچ قوّه‌اى با آن نيست و به مرز تجرّد مطلق مىرسد ؛ همان گونه كه در آغاز از قوّه‌اى كه هيچ فعليتى با آن نبود - يعنى هيولى - راه را شروع نمود .\r\nماده‌اى كه حامل صورت نطفه است قبل از آن‌كه متلبّس به اين صورت باشد به صورتى ديگر متلبّس بود و پس از آن‌كه به صورت نطفه درآيد باز به صورت ديگر در خواهد آمد و اين ماده به طور دائم و مستمر ، قوهء شدن‌هاى مكرر را بر دوش خود مىكشد و در تلبّس‌هاى دائم به طور مستمر عمر سپرى مىكند و در اين حركت استكمالى به سوى پيش در حركت است ؛ لذا تعريف حركت ، بر اين وجود سيّال منطبق مىباشد . تعريف حركت آن است كه حركت ، كمال نخست براى آن چيزى است كه بالقوّه است - يعنى براى مطلوب - كه آن كمال دوم و كمال نهايى است . كمال بودنِ حركت براى مطلوب از آن جهت است كه مطلوب هنوز حاصل نشده و هنوز بالقوّه است . اما اگر مطلوب به فعليت رسيد ديگر حركت براى آن كمال نخواهد بود .\r\nكمال بودن حركت ، مقدمه‌اى براى وصول به مقصد و مطلوب است . اما اگر مطلوب حاصل شد ديگر حركت براى آن كمال نخواهد بود . حال مىگوييم تعريف حركت ، بر آن وجودِ واحدِ سيّال كه در صورت‌هاى نوعيهء مختلفى در جريان است صورت مىگيرد .\r\nحركت نطفه در منزل‌هاى مختلف به نام علقه و مضغه و جنين ، حركت جوهرى خوانده مىشود . و همان گونه كه حركتِ رنگ سيب ، مثلًا از سبز تا زرد و تا قرمز ، حركت كيفى و عَرضى ناميده مىشود هم‌چنين در جوهر اين وجودِ واحد است كه سيلان دارد .\r\n\r\n","description":"","footnote":"","page_name":" 383 ","page_number":383},
  {"content":"\r\n\r\n\r\nهر چه فاقد قوّه است فاقد ماده و حركت است\r\nمتن\r\nفقد تبيّن ممّا تقدّم أنّ قوّة الشيء . . . على ما سيأتي من التفصيل .\r\nترجمه\r\nاز آن‌چه گذشت روشن مىگردد كه قوّهء يك چيز ، نوعى ثبوت براى آن چيز بوده و آثار وجود فعلى شىء ، بر آن مترتّب نمىگردد و نيز روشن گشت كه وجود ، به وجود بالفعل و بالقوّه و ثابت و سيّال تقسيم مىشود .\r\nو نيز روشن گشت كه هر چيز كه وجود بالقوّه دارد وجود آن ، وجود سيّال تدريجى است كه همراه با حركت است . و هر چيز كه وجود سيّال تدريجى ندارد - يعنى وجود ثابت دارد - قوّه‌اى براى وجودش متصور نيست ؛ به اين معنا كه ماده‌اى براى آن نيست . و هر چيزى كه حركت دارد براى آن ماده وجود دارد و هر چه ماده ندارد حركت ندارد . و اعراض از آن جهت كه وجود آنها قائم به موضوعات خود مىباشد حركتى به تبع حركت موضوعات خود دارند و تفصيل سخن به زودى خواهد آمد . « 1 »\r\nشرح\r\nمؤلف حكيم قدس سره در اين عبارت به جمع‌بندى بحث پرداخته ، مىگويند : حاصل سخن اين‌كه وجود به دو قسم بالقوّه و بالفعل تقسيم مىشود . وجود بالقوّه ، وجودى است كه آثار بالفعل موجود را ندارد . هر چيزى كه داراى وجود بالقوّه است داراى وجود سيّال است و حركت در بستر آن وجودِ واحد در جريان مىباشد و آن را به پيش هدايت مىكند . هر جا پاى قوّه در ميان است پاى ماده نيز در ميان است . نتيجه اين‌كه هر جا ماده نباشد قوّه هم نخواهد بود ؛ مانند وجود فرشتگان .\r\nاعراض نيز مانند جواهر داراى وجود واحد سيّال هستند كه به طور مستمر از منزلى به منزل ديگر در حركت هستند .\r\n\r\n\r\n","description":"","footnote":"\r\n( 1 ) . به امر دوم از امورى كه در فصل هشتم از اين مرحله آمده رجوع شود\r\n","page_name":" 384 ","page_number":384},
  {"content":"\r\n\r\nبه پرسش‌هاى زير پاسخ دهيد\r\n1 . طرفين نسبت در چه ظرفى وجود دارد . چرا ؟\r\n2 . وجود بالقوهء مقبول چه نسبتى با وجود بالفعل آن دارد ؟\r\n3 . چرا وجود قابل و مقبول وجود واحد است ؟ توضيح دهيد .\r\n4 . معناى اين‌كه در وجود واحد مستمر قوّه و فعل با يك‌ديگر ممزوج و مختلط هستند چيست ؟\r\n5 . چرا موجودى كه وجود سيّال تدريجى ندارد فاقد ماده است ؟\r\n\r\n","description":"","footnote":"","page_name":" 385 ","page_number":385},
  {"content":"\r\n\r\n\r\nالفصل الثالث‌في زيادة توضيحٍ لحد الحركة وماتتوقف عليه\r\n\r\nتعريف حركت\r\nمتن\r\nقد تقدّم أنّ الحركة نحوُ وجودٍ . . . لأنّ السلوك متعلّقُ الوجود به .\r\nترجمه\r\nقبلًا گذشت « 1 » كه حركت ، نحو وجودى است كه شىء به سبب آن تدريجاً از قوّه به فعل خارج مىگردد به گونه‌اى كه اجزاء فرضى وجود آن با يك‌ديگر جمع نگردند . و به بيانى ديگر هر حدى از حدودِ وجود آن فعليتِ جزء سابق فرضى و قوّهء جزء لاحق فرضى است ؛ پس حركت ، خروج تدريجى از قوّه به فعل است .\r\nمعلم اول ، حركت را چنين تعريف نموده است : « حركت ، كمال اول است براى چيزى كه بالقوّه است از آن جهت كه بالقوّه است . »\r\nتوضيح مطلب اين‌كه جسمى كه در مكانى جاى گزيده است وقتى قصد مىكند كه در مكانى ديگر جايگزين گردد مكان اول را با شروع حركت به سوى مكان دوم ترك مىكند تا اين‌كه در مكان دوم استقرار مىيابد . پس براى جسم در حالى كه در مكان اول است دو كمال وجود دارد كه آن جسم\r\n\r\n\r\n","description":"","footnote":"\r\n( 1 ) . در فصل سابق از اين مرحله گذشت\r\n","page_name":" 386 ","page_number":386},
  {"content":"\r\n\r\nنسبت به آن دو كمال بالقوّه مىباشد . آن دو كمال عبارتند از : سلوك و حركتى كه كمال اول است و جاىگزينى در مكان دوم كه كمال دوم است . پس حركت كه همان سلوك ( تدريجى ) است كمال اول مىباشد براى جسمى كه نسبت به دو كمال ديگر بالقوّه است ( اما كمال بودن او براى جسم ) به نحو مطلق نيست . بلكه كمال بودن آن از آن جهت است كه جسم ، نسبت به كمال دوم بالقوّه است ؛ زيرا سلوك و حركت به كمال دوم تعلق دارد ( يعنى به جهت وصول به آن واقع مىشود ) .\r\nشرح\r\nدر اين فصل به تعريف حركت از ديد حكماى پيشين و حكماى متأخّر مىپردازند و سپس به آن چه حركت بر آن متوقف است اجمالًا مىپردازند .\r\nحركت را تعريف كرده‌اند به « خروج تدريجى يك شىء از قوّه به فعل » مانند دانه گياهى كه در بستر زمين كاشته مىشود و به تدريج مىرويد و به سير خود ادامه مىدهد تا به مرحلهء بارورى مىرسد . اين قسم را حركت در جوهر مىناميم . و گاهى حركت در اعراض يك شىء واقع مىشود . مانند آن‌كه رنگ سيب از سبزى تا زردى و قرمزى حركت مىكند .\r\nدر اين‌جا ممكن است كسى بگويد كه در تعريف حركت تدريج آورده شد و تدريج همان « حركت كُند » است . پس حركت در تعريف حركت آورده شد . و اين تعريف ، دورى است . مؤلف رحمه الله در حاشيه پاسخ مىدهند كه تعريف فوق يك حدّ منطقى كه به جنس و فصل قريب باشد نيست ؛ زيرا حدّ براى ماهيت است و حركت از سنخ وجود است و وجود نقطهء مقابل ماهيت است ؛ لذا تعريف فوق ، بيان حد حركت نيست . و ثانياً تدريج ، يك مفهوم بديهى دارد و نياز نيست كه تدريج را به حركت تعريف كنيم تا اشكال شود كه اگر حركت را به تدريج معنا كنيم دور خواهد بود .\r\nبر اساس تعريف فوق ، حركت ، خروج تدريجى از قوّه به فعليت است . قوّه براى كمال بعدى و فعليت براى قوّه پيشين . مانند حركت نطفه كه قوهء علقه و مضغه و جنين تا مرحلهء انسان كامل است و فعليت صورت نطفه مىباشد .\r\n\r\n","description":"","footnote":"","page_name":" 387 ","page_number":387},
  {"content":"\r\n\r\nمعلم اول ، « 1 » ارسطو حركت را تعريف نموده به « كمال اول براى جسمى كه بالقوّه است از آن جهت كه بالقوّه است . » جسمى كه مىتواند حركت كند و خود را به مقصدى برساند دو كمال دارد . كمال اول او حركت كردن از منزل پيشين است و كمال دوم وصول به منزل و مقصد بعدى است . پس براى جسم دو كمال به نحو قوّه وجود دارد . يكى حركت و ديگرى وصول به مقصد . جسم از آن جهت كه جسم است فعليت دارد و حركت براى جسم از اين جهت كمال نيست ، بلكه كمالِ بودن حركت براى جسم از آن جهت است كه جسم نسبت به وصول به مقصد ، بالقوّه است ، يعنى هنوز به مقصد نرسيده است و به واسطهء حركت مىتواند برسد . پس وصول به مقصد براى جسم ، امر بالقوّه مىباشد .\r\nحكما گر چه حركت را براى جسمى مانند نطفه ، كه مىتواند به پيش حركت كند تا به مرحلهء انسانيت برسد ، كمال اول براى جسم به شمار آورده‌اند ، اما متلبّس شدن به صورت نطفه - كه ماهيت نوعى خاصى است - را هم كمال اول براى جسم به حساب آورده‌اند . به بيانى ديگر حكما تمام صورت‌هاى نوعى و ماهيت‌هايى كه اشياء بدان متصف هستند را كمال اول براى آن اشياء به حساب مىآورند . لكن كمال اول بودنِ صورت نوعى براى جسم از آن جهت كه جسم نسبت به كمالِ آتى بالقوّه است ، نيست . صورت نوعى - مانند صورت نطفه بودن - به طور مطلق براى جسمْ كمال است ؛ خواه آن جسم نسبت به حركت و وصول به مقصد در مرحلهء قوّه باشد و خواه به مرحلهء فعليت رسيده باشد . پس كمال بودنِ صورت نوعيه به شرط عدم تحقق كمال ثانى نيست ، بلكه به نحو مطلق براى جسم كمال است . اما كمال بودن حركت براى جسم فقط در جايى است كه جسم نسبت به وصول به مقصد هنوز در مرحلهء قوّه باشد ؛ زيرا اگر جسم به واسطهء حركت خود به مقصد رسيده باشد حركت به سكون\r\n\r\n\r\n","description":"","footnote":"\r\n( 1 ) . فارابى را معلم دوم و ميرداماد را معلم سوم ناميده‌اند\r\n","page_name":" 388 ","page_number":388},
  {"content":"\r\n\r\nتبديل مىشود و ديگر حركتى وجود نخواهد داشت تا كمال براى جسم محسوب شود . قيد « لكن لا مطلقاً » در كلام مؤلف اشاره به همين مطلب است ؛ بنابراين مىتوانيم بگوييم براى هر جسمى كه حامل قوهء شدنِ شىءِ بعدى است دو كمال وجود دارد كه چون آن دو كمال هنوز واقع نشده‌اند در مرتبهء قوّه ، براى جسم ، محفوظ هستند . يكى حركت به سوى شدنِ بعدى و ديگرى تحقق و تلبّس صورت بعدى يا به عبارت ديگر حركت به سوى مقصد . براى جسم ، كمال نخست محسوب مىشود ؛ اما حركت براى هر جسمى ، كمال نخست نيست ؛ بلكه براى جسمى كمال است كه نسبت به وصول به مقصد بالقوّه است و با حركت خود مىتواند وصول به مقصد را كسب كند در اين‌جا اين حركت ، كمال اول براى آن جسم خواهد بود . اما وقتى جسم با حركت خود به مقصد رسيد - مانند اين‌كه نطفه با حركت خود به مرحلهء انسان كامل رسيد - حركت او به سكون تبديل خواهد گشت و ديگر حركت براى اين انسان كامل ، كمال محسوب نخواهد شد .\r\nبراى توضيح مطالب فوق ، مثال مىزنيم به كسى كه در مكانى - مثلًا در خانهء خود - استقرار دارد و مىخواهد به مكان ديگرى مانند مدرسه برود او در اين‌جا دو كمال در پيش دارد يكى حركت به سوى مدرسه و ديگرى وصول به مدرسه . حركت او به سوى مدرسه كمال اول براى او محسوب مىشود ، لكن تا زمانى كه او نسبت به رسيدن به مدرسه در مرتبهء قوّه است و هنوز به مدرسه نرسيده است . اما وقتى به مدرسه رسيد ديگر از حركت باز مىايستد و به عبارت ديگر حركت به سكون ، تبديل مىگردد . و اين‌جا ديگر حركتى وجود ندارد تا كمال اول براى او به شمار آيد . پس حركت به سوى مدرسه براى انسان كمال اول است از آن جهت كه انسان نسبت به وصول به مدرسه بالقوّه است .\r\nكمال اول بودنِ حركت به جهت آن است كه در سلسلهء ترتيبى ، قبل از وصول به مقصد كه كمال دوم است مىباشد .\r\n\r\n","description":"","footnote":"","page_name":" 389 ","page_number":389},
  {"content":"\r\n\r\n\r\nوابستگى حركت به شش چيز\r\nمتن\r\nوقد تبيّن بذلك‌أن الحركة متعلّقةُ الوجود . . . الذي تتقدّر به الحركة ، وهو الزّمان .\r\nترجمه\r\nبا بيانات فوق آشكار مىشود كه حركت از نظر وجود به شش چيز تعلق دارد :\r\nاول مبدأ و آن چيزى است كه حركت از آن شروع مىشود . دوم منتها و آن چيزى است كه حركت به سوى آن واقع مىشود . پس حركت از يك جانب به قوّه‌اى كه فعليتى - با او تحقيقاً يا اعتباراً - نيست و از جانب ديگر به فعليتى كه قوّه - با آن تحقيقاً يا اعتباراً - نيست منتهى مىگردد . به زودى بيان اين مطلب به خواست خداوند خواهد آمد . « 1 » سوم مسافت و آن چيزى است كه حركت در آن واقع مىشود و آن « مقوله » است . چهارم موضوعى كه براى آن حركت مىباشد و آن « متحرك » است . و پنجم فاعلى كه حركت به آن قائم است و او همان « محرك » است . ششم مقدارى كه حركت به واسطهء آن اندازه گرفته مىشود و آن « زمان » است .\r\nشرح\r\nهر حركتى به شش چيز تعلق دارد :\r\nاول ، مبدئى كه حركت از آن آغاز مىشود . دوم ، منتهايى كه حركت بدان ختم مىگردد . فىالمثل ماشينى از قم به سوى تهران حركت مىكند . قم و تهران مبدأ و منتها مىباشند . اين مبدأ و منتها مبدأ و منتهاى حقيقى هستند . يعنى واقعاً حركت از اين نقطه آغاز و به آن نقطه پايان پذيرفته است . اما گاهى مبدأ و منتها اعتبارى هستند . مانند آن‌كه در مسير قم - / تهران ما يك حدود و مقاطعى را فرض مىكنيم كه وصول ماشين به آن نقطه پايان براى حركت قبل و آغاز براى حركت بعد باشد . فىالمثل مسير فوق\r\n\r\n\r\n","description":"","footnote":"\r\n( 1 ) . به فصل پنجم و هفتم از اين مرحله مراجعه شود\r\n","page_name":" 390 ","page_number":390},
  {"content":"\r\n\r\nداراى صد و چهل كيلومتر است ما پايان هر كيلومتر را بر حسب فرض پايان حركت قبلى و آغاز حركت بعدى به حساب مىآوريم . اين مبدأ و منتها را مبدأ و منتهاى اعتبارى مىگويند .\r\nسوم ، مسافتى كه حركت در آن واقع مىشود . و مسافت همان « مقوله » است .\r\nفىالمثل دانهء گندمى در بستر زمين كاشته مىشود و به سوى تكامل حركت مىكند ، جوانه مىزند و سپس از زمين مىرويد ، آن‌گاه كامل‌تر مىشود و به مرحلهء باروى مىرسد . اين حركت از لحظهء شروع تا پايان در مقولهء جوهر ، كه دانه گندم باشد واقع شده است . و گاهى حركت در مسافتى كه از قبيل اعراض است واقع مىشود . مانند حركت رنگ سيب كه از رنگ سبز به زرد و سپس قرمز منتقل مىشود يا كميت آن افزون بر حالت سابق مىگردد . اين‌جا حركت در بستر مقولهء « كيف » يا « كمّ » واقع شده است . و نظير اينها حركت در ساير اعراض است .\r\nچهارم ، موضوعى كه حركت بدان قائم است كه همان « متحرك » باشد . مانند ماشين كه متحرك است يا دانهء گندم يا رنگ سيب يا كميت آن در مثال‌هايى كه گذشت همه ، موضوع حركت مىباشند و اينها متحرك به حركت خاص خود هستند .\r\nپنجم ، فاعلى كه حركت را به وجود مىآورد . فىالمثل موتور محركهء ماشين كه ماشين را حركت مىدهد يا قوّهء نباتيه در نباتات يا قوّهء حيوانى در حيوانات كه آنان را به پيش مىراند .\r\nششم ، مقدارى كه با آن حركت را اندازه مىزنند . مانند واحدِ دقيقه يا ساعت يا شب و روز و هفته و ماه و سال . فىالمثل مىگوييم كرهء زمين چه مقدار بايد حركت كند تا يك بار به دور كرهء خورشيد بچرخد ؟ در پاسخ مىگوييم سيصد و شصت و پنج روز . يعنى حركت كرهء زمين به دور خورشيد با واحد زمانى روز و شب محاسبه مىشود . همانطور كه مىگوييم اين ماشين چند ساعت حركت مىكند تا به مقصد برسد يا اين نطفه چه مقدار زمان به خود اختصاص مىدهد تا حركت جوهرى او به سوى انسانيت به يك انسان كامل تبديل شود . در جواب مىگوييم نُه ماه . پس با واحد زمان ، حركت را اندازه مىگيريم .\r\n\r\n","description":"","footnote":"","page_name":" 391 ","page_number":391},
  {"content":"\r\n\r\nبه پرسش‌هاى زير پاسخ دهيد\r\n1 . حركت را تعريف نماييد .\r\n2 . معلم اول ، ارسطو حركت را چگونه تعريف كرده است ؟ توضيح دهيد .\r\n3 . وجود حركت به چه امورى وابستگى دارد ؟\r\n4 . معناى اين جمله كه « پايان حركت از يك سو به قوّه‌اى ختم مىشود كه هيچ فعليتى - تحقيقاً يا اعتباراً - با او نيست و از سوى ديگر به فعليتى ختم مىشود كه هيچ قوّه‌اى با آن - تحقيقاً يا اعتباراً - نيست » چيست ؟\r\n\r\n","description":"","footnote":"","page_name":" 392 ","page_number":392},
  {"content":"\r\n\r\n\r\nالفصل الرابع‌في انقسام التغيّر\r\n\r\nتغيّر يا جوهرى است يا عَرَضى همان گونه كه يا تدريجى است يا دفعى\r\nمتن\r\nقد عرفت أنّ خروجَ الشيء من القوّة . . . فالتغيّر كيفما فرض لا يتمّ إلّابحركة .\r\nترجمه\r\nقبلًا دانستى « 1 » كه خروج شىء از قوّه به فعل ، خالى از تغيير در ذات يا احوال ذات نيست . به‌عبارت ديگر ، تغيير يا در اجزاء ذاتى آن است ، مانند تحوّل يك نوع جوهرى به نوع جوهرى ديگر يا در عَرَضى آن است ، مانند تغيير شىء در احوال عَرَضى خود . تغيير يا تدريجى است يا دفعى است . تغيير تدريجى - كه لازمهء آن انقسام به اجزائى است كه ثبات و اجتماع ندارند - همان حركت است و تغيير دفعى - از آن جهت كه به موضوعى محتاج است كه قبول تغيّر نمايد و نيز به قوه‌ّاى كه سابق بر حدوث تغيّر باشد - بدون حركت محقق نمىگردد ؛ زيرا دانستى « 2 » كه خروج از قوّه به فعل ، هر گونه كه فرض شود بدون حركت به اتمام نمىرسد ؛ مگر آن‌كه چون آن تغيّر ، تغيّر دفعى است از جمله\r\n\r\n\r\n","description":"","footnote":"\r\n( 1 ) . در فصل اول و دوم از اين مرحله\r\n( 2 ) . در فصل سابق از اين مرحله\r\n","page_name":" 393 ","page_number":393},
  {"content":"\r\n\r\nمعانىاى است كه منطبق بر اجزاء حركت آنى است . مانند وصل و ترك ، اتّصال و انفصال . نتيجه اين‌كه : تغيير هر گونه كه باشد ( خواه دفعى خواه تدريجى ) بدون حركت به وجود نمىآيد .\r\nشرح\r\nتغييراتى كه جسم مىكند گاهى در جوهرهء آن و گاهى در اعراض و صفات قائم به آن است . تغييرات جوهرى ، مانند آن‌كه تخم مرغ بر اساس حركتى كه در جوهرهء آن رخ مىدهد به تدريج و در خلال بيست و يك روز به جوجه تبديل شود ، يا دانه در بستر خاك برويد ، يا نطفه در موطن خود رشد كند . تغييرات عَرَضى ، مانند آن‌كه رنگ ميوه به تدريج تغيير كند ، يا كميت و مقدار گياه افزونى يابد و مانند آن .\r\nتغييرات به طور كلى بر دو قسم تقسيم مىشوند : يك سلسله از آنها تغييراتى هستند كه تدريجاً به وجود مىآيند . مانند آن‌كه اتومبيلى از مكانى به مكان ديگر منتقل شود ؛ در اين صورت انتقال از مبدأ تا منتها كه تغيير حالى است به صورت تدريج حاصل مىشود .\r\nسلسلهء ديگرى از تغييرات هستند كه تدريجى حاصل نمىشوند بلكه دفعى واقع مىشوند . مانند وصل و ترك يا اتّصال و انفصال . وصل و فصل با تدريج حاصل نمىشوند ؛ زيرا اگر اين دو تدريجاً حاصل شوند مفادش آن است كه چيزى كه به مكانى و اصل شده است هم‌چنان در وصول خود راه مىپيمايد و اين راه را تدريجاً طى مىكند تا باز و اصل شود . در حقيقت چيزى كه و اصل شده باز و اصل نشده است و با حركت و تدريجِ خود مىرود تا و اصل شود كه معناى اين تناقض است . وصل و فصل در يك « آن » واقع مىشود و تدريج در « آن » معنا ندارد . البته قابل ذكر است كه وصل و فصل قائم به حركت است و به سبب آن به وجود مىآيد اما خود ، واقع در نفس حركت نيست بلكه واقع در طرف حركت - كه قسمت بيرونى حركت است و ما اصطلاحاً آن را « آن » مىناميم - / مىباشد .\r\n« آن » قسمت پايانى حركت فرضى را گويند و اين قسمت پايانى ظرف است براى\r\n\r\n","description":"","footnote":"","page_name":" 394 ","page_number":394},
  {"content":"\r\n\r\nتغييرات دفعى ، مانند وصل و فصل ؛ به عبارت ديگر وصل و فصل ، مظروف ظرفى هستند كه اصطلاحاً « آن » ناميده مىشود ؛ لذا مؤلف فرمودند كه تغييرات دفعى از جملهء معانىاى هستند كه بر اجزاء « آنى » منطبق مىگردند .\r\nاز آن‌جا كه هيچ تغييرى ، خواه دفعى ، خواه تدريجى بدون حركت به وجود نمىآيد معلوم مىشود كه حركت ، موضوع براى تغييرات دفعى مىباشد تا به سبب آن موجودى كه قوّهء وصل و فصل را دارد بالفعل و اصل و فاصل گردد .\r\nاجزاء حركت را به بى نهايت مىتوان تقسيم كرد و هيچ يك از اجزاء ، هر قدر هم كه كوچك شوند ثبات و قرار ندارند ؛ زيرا اگر ثبات يابند از ماهيت حركت ، كه عين سيلان و گذراست ، خارج خواهند شد . همان گونه كه در وجود با هم اجتماع ندارند ؛ زيرا سيلان با اجتماعِ در وجود متغاير است .\r\nقوله « كالوصول والترك والاتصال والانفصال »\r\nوصل ، نهايتِ حركت ، به حدِ مورد نظر است ؛ همانطور كه ترك ، ابتداى حركت از حدِ مورد نظر مىباشد . فرق بين وصل و اتّصال آن است كه وصل ، وصف براى فاعل آن و اتّصال ، وصف براى قابل آن مىباشد . همان گونه كه ترك ، وصف براى فاعل آن و انفصال ، وصف براى قابل آن مىباشد و تفاوت به اعتبار است .\r\n\r\nتعريفِ حركت توسطيّه و قطعيّه\r\nمتن\r\nثمّ الحركة تعتبر تارةً بمعنى كون الشيء . . . وتسمّى : « الحركة القطعيّة » .\r\nترجمه\r\nحركت ، گاهى بدان معنا اعتبار مىشود كه شىء متحرك ، بين مبدأ و منتها است ؛ به گونه‌اى كه هر حدى از حدود مسافت فرض شود آن متحرك قبلًا و بعداً در آن حد نبوده است . حركت بدين معنا يك حالت بسيط و ثابت و غير قابل قسمت است و به اين لحاظ « حركت توسطيّه » ناميده مىشود .\r\n\r\n","description":"","footnote":"","page_name":" 395 ","page_number":395},
  {"content":"\r\n\r\nو گاهى به معناى آن است كه شىء متحرك ، بين مبدأ و منتها است به گونه‌اى كه براى آن نسبتى به حدود مسافت فرضى است . مسافتى كه هر جزء آن نسبت به حدى كه ترك مىكند و حدّى كه در پيش‌رو دارد ، فعليت قوّهء سابق و قوّهء فعليت لاحق مىباشد .\r\nلازمهء اعتبار حركت بدين معنا آن است كه حركت به اجزاء ريزتر قابل تقسيم باشد و داراى تدريج و سيلان بوده ، آن اجزاء با يك‌ديگر اجتماع نداشته باشند و به اين لحاظ « حركت قطعيّه » ناميده مىشود .\r\nشرح\r\nبه ملاك آن‌كه متحرك را در خارج دو گونه مىتوان ملاحظه نمود ، حركت را نيز دو گونه مىتوان ملاحظه نمود . يك لحاظ آن است كه ما متحرك را بين مبدأ و منتها ببينيم ؛ به نحوى كه متحرك در هر حدى از حدود مسافت كه قرار دارد ، نه قبلًا بوده و نه بعداً خواهد بود . بديهى است كه اعتبار حركت به ملاحظهء آن‌كه متحرك بين مبدأ و منتها قرار دارد و در هر حدى واقع است كه نه قبلًا در آن حد بوده و نه بعداً در آن خواهد بود . اين يك اعتبار بسيطى است كه غير قابل تقسيم به اجزاء مىباشد ؛ زيرا بين مبدأ و منتها بودن ، يك حالت مركب نيست تا بتوان آن را تقسيم نمود . همانطور كه اين صفت يك حالت ثابت براى متحرك نيز مىباشد . بر متحرك در تمام مقاطع حركت اين عنوان صدق مىكند كه او بين مبدأ و منتها است . حركت به اين ملاحظه « حركت توسطيّه » ناميده مىشود ؛ زيرا متحرك بين آغاز و انجام و در وسط آن قرار دارد .\r\nملاحظهء ديگر حركت ، آن است كه ما حركت متحرك را بين مبدأ و منتها ملاحظه كنيم به گونه‌اى كه متحرك نسبت به حدود و مقاطع مسافت ، نسبت خاصى پيدا كند . به نحوى كه متحرك در هر حدى از مسافت كه واقع مىشود ، حركت او نسبت به همان حد از مسافت ، داراى نسبت خاصى مىشود كه آن حركت ، در آن مسافت نه قبلًا بوده و نه بعداً خواهد بود ؛ به عبارت ديگر هر جزئى از اجزاء فرضىِ حركت كه مطابق با اجزاء فرضى مسافت است ، نسبت ويژه‌اى با جزئى از مسافتى كه در آن طى طريق\r\n\r\n","description":"","footnote":"","page_name":" 396 ","page_number":396},
  {"content":"\r\n\r\nمىكند پيدا مىنمايد . لازمهء ملاحظهء حركت به اين معنا ، آن است كه حركت هم چون مسافت به اجزاء كوچك‌تر ، قابل تقسيم باشد و هيچ جزئى از اين ماهيت سيّال با جزء قبلى و بعدى آن جمع نگردد و تدريج در نهاد آن نهفته باشد .\r\nاز مجموع آن چه گذشت نتيجه مىگيريم كه حركت را در خارج همچون متحرك ، دو گونه مىتوان ملاحظه كرد : يكى وسط قرار گرفتن آن بين آغاز و انجام ، كه اين يك مفهوم بسيط و غير قابل تجزيه است و ديگرى وسط قرار گرفتنى كه هر جزئى از حركت ، نسبتى با حدى از مسافت ، كه در آن طى طريق مىكند پيدا نمايد . طبيعتاً در اين فرض براى حركت ، حدود و اجزاء پيدا مىشود همانطور كه براى مسافت ، چنين چيزى يافت مىشود . حركت به اين لحاظ ، مركب از اجزاء و حقيقتِ قابل تجزيه است و چون هر جزئى از آن فعليت حالت سابق و قوهء حالت لا حق است ، سيلان و تقضّى در نهاد آن وجود دارد .\r\n\r\nحركتِ توسطيّه و قطعيّه هر دو در خارج موجودند\r\nمتن\r\nوالإعتباران جميعاً موجودان في الخارج . . . و إلّاكانت ثابتةً لا سيّالة ، هذا خلْفٌ .\r\nترجمه\r\nاين دو اعتبار هر دو به دليل انطباقشان بر خارج ، در خارج موجود هستند ؛ به اين معنا كه براى حركت ، نسبتى به مبدأ و منتها هست كه بدين ملاك ، قابل انقسام و سيلان نيست و نسبتى به مبدأ و منتها و حدود مسافت پيدا مىكند كه به اين ملاحظه مقتضى سيلان و انقسام است . و اما « 1 » آن چه كه\r\n\r\n\r\n","description":"","footnote":"\r\n( 1 ) . يا دفع دخل است از اين اشكال كه چگونه حركت ( حركت قطعيه ) سيالةالوجود است با اين‌كه ما او رامجتمعةالاجزاء درك مىكنيم و يا اشاره است به آن چه شيخ‌الرئيس در فصل اول از مقالهء دوم از فن اول از طبيعيات شفاء آورده ، زيرا او به طور كلى انكار كرده است حركت قطعيه را در خارج در حالى كه تعليل آورده به اين كه در خارج امر متصل ممتد بين مبدأ و منتها در هيچ حالى وجود ندارد ، نه وقتى متحرك در مبدأ است نه در آخر و نه در وسط ، زيرا در اول هنوز موجود نشده و در آخر آن باطل گشته و در وسط بخشى از آن موجود نيست و بخش ديگر آن باطل شده از اين رو او در قوهء خيال فقط موجود است\r\n","page_name":" 397 ","page_number":397},
  {"content":"\r\n\r\nقوّهء خيال از صورت حركت مىسازد - بدين ترتيب كه از حركت ، دريافت حدّى پس از حدّ ديگر مىكند و آنها را به صورت يك حقيقت متصلى كه اجزاء آن مجتمع هستند در مىآورد - / يك امر ذهنى بوده كه در خارج وجود ندارد ؛ زيرا اجتماع اجزاء حركت ، در صورتى كه براى آن اجزاء فرض شود ، امر ناممكنى است ؛ و گرنه حقيقتِ حركت يك امر ثابت و غير سيّال خواهد بود و اين خلاف فرض است .\r\nشرح\r\nحكما اختلاف كرده‌اند كه كدام يك از اين دو معنا براى حركت در خارج وجود دارند . برخى گفته‌اند كه حركت توسطيّه در خارج وجود دارد ولى حركت قطعيّه وجود ندارد . و برخى عكس آن را گفته‌اند ؛ يعنى گفته‌اند كه حركت قطعيّه در خارج وجود دارد اما حركت توسطيّه در خارج وجود ندارد و هر كدام براى ادعاى خود دليلى ذكر كرده‌اند . مقصود از گفتار فوق اين نيست كه دو نوع حركت در خارج وجود دارد ، بلكه مقصود آن است كه براى حركت دو معنا وجود دارد ، يكى حركت به معناى قطعيّه و ديگر به معناى توسطيّه .\r\nمؤلف حكيم رحمه الله مىفرمايند : هر دو معنا براى حركت در خارج وجود دارد ؛ به دليل آن‌كه هر يك از اين دو معناى حركت بر خارج قابل انطباق است . هم در خارج حركت به معناى حقيقتى كه بين مبدأ و منتها قرار دارد و به اين ملاك ، يك مفهوم بسيط و غير قابل تقسيم به نام « حركت توسطيّه » است وجود دارد و هم حركت به معناى حقيقتى كه بين مبدأ و منتها قرار دارد و هر جزء آن نسبتى به حدود مسافت دارد در خارج وجود دارد كه آن را « حركت قطعيّه » مىناميم . در اين ملاحظه به دليل نسبتى كه بين اجزاء حركت و بين حدود مسافت وجود دارد كشف مىگردد كه حركت ، امر قابل\r\n\r\n","description":"","footnote":"","page_name":" 398 ","page_number":398},
  {"content":"\r\n\r\nتقسيم به اجزاء بوده و داراى سيلان و بى ثباتى است . بديهى است كه آن امر سيّال و تدريجى الوجود در خارج تحقق دارد .\r\nبرخى گفته‌اند حركت قطعيّه ، در خارج وجود ندارد و دليل آورده‌اند كه اجزاء حركت در خارج ، بالفعل موجود نيست بلكه اجزاء آن فرضى و بالقوّه است . همانطور كه حدود و مقاطع مسافت نيز بالفعل وجود ندارد بلكه ما يك مسافت را در عالم خيال و ذهن به حدود و مقاطع متعدد تقسيم مىكنيم و چون اجزاء حركت و حدود مسافت فرضى هستند طبعاً نسبت اجزاء حركت به حدود مسافت كه در تعريف حركت قطعيه آمده است امر فرضى و ذهنى مىشود ؛ لذا مىگوييم حركت قطعيه در خارج وجود ندارد .\r\nدر پاسخ گفته مىشود گرچه اجزاء حركت و حدود مسافت در خارج ، بالفعل موجود نيستند لكن اجزاء حركت در خارج معدوم نيست . همانطور كه حدود مسافت ، معدوم نيست . و نسبت همان اجزاء بالقوّه به همان حدود بالقوّه ، حركت قطعيّه محسوب مىشود . گر چه اجزاء و حدود ، بالفعل حاصل نباشد .\r\nشيخ‌الرئيس بوعلى سينا وجود حركت قطعيّه را در خارج منكر است . دليل وى اين است كه ما در خارج يك امر متصل ممتد كه بين مبدأ و منتها باشد در هيچ حالى از حالات نداريم ، نه آن‌گاه كه متحرك در مبدأ است نه آن‌گاه كه او در منتها است و نه آن‌گاه كه او بين مبدأ و منتها است ، زيرا آن امر متصل ممتد در مبدأ هنوز حاصل نشده است و در منتها باطل شده است و در وسط بخشى از آن هنوز موجود نشده و بخشى از آن باطل گشته است . از اين رو آن امر متصل ممتد در خارج وجود ندارد و فقط در قوّه خيال وجود دارد . « 1 »\r\nبرخى چون حكيم سبزوارى گفته‌اند « 2 » حركت قطعيّه همان حركتى است كه قوّهء خيال پس از دريافتِ تدريجىِ حدودِ حركت ، آن را در ذهن مىسازد و در ذهن به\r\n\r\n\r\n","description":"","footnote":"\r\n( 1 ) . فصل اول از مقالهء دوم از فن اول از طبيعيات شفا\r\n( 2 ) . منظومه ، ص 241\r\n","page_name":" 399 ","page_number":399},
  {"content":"\r\n\r\nعنوان يك امر ثابت و پايدار وجود دارد ؛ از اين رو ايشان وجود حركت قطعيّه را در خارج منكر است و حركت توسطيّه را راسم حركت قطعيّه مىداند .\r\nمؤلف حكيم رحمه الله در پاسخ مىگويد : آن چه مصنوع قوّهء خيال است - / كه در ذهن از حدود حركت ، يك امر متصلِ ثابت ترسيم مىكند و نام آن را حركت قطعيّه مىگذارد - / يك امر ذهنى بوده و در واقع حركت قطعيّه نيست . حركت قطعيّه به دليلى كه بيان شد فقط در خارج وجود دارد و دليل آن‌كه حركت قطعيّه ، مصنوعِ قوهء خيال نيست آن است كه در ماهيت حركت ، سيلان و تدريج نهفته است . اما آن چه قوّهء خيال به عنوان يك متصل ثابت در ذهن تصور مىكند ، تصوير ذهنىِ حركت است . اما در عالم خارج ممكن نيست كه اجزاء حركت ، ثابت و مجتمع الاجزاء باشند .\r\nاما آنان كه وجود حركت توسطيّه را در خارج منكرند مىگويند مفهوم « كون الشيء بين المبدأ والمنتهى » كه در تعريف حركت توسطيّه آمده است يك امر كلى است و در خارج وجود ندارد ؛ زيرا ظرف خارج ، ظرف كليات نيست . پس ناگريز اين حركت ، در ظرف ذهن وجود دارد .\r\nدر پاسخ گفته مىشود گرچه اين مفهوم ، كلى است اما مصداق اين مفهومِ كلى در خارج وجود دارد . به عنوان مثال اتومبيلى كه از يك مبدئى به سوى يك منتهائى در حركت است حركت آن ، يك فرد و يك مصداق از اين مفهوم كلى است ؛ لذا حركت توسطيه هم در خارج وجود دارد .\r\nحاصل سخن آن‌كه هر يك از دو اعتبار حركت را ملاحظه كنيم ، مىتوانيم مصداق آن را در خارج بيابيم .\r\n\r\n","description":"","footnote":"","page_name":" 400 ","page_number":400},
  {"content":"\r\n\r\nبه پرسش‌هاى زير پاسخ دهيد\r\n1 . تغيير در چه چيز جسم رخ مىدهد ؟\r\n2 . اقسام تغيير را بنويسيد و آن را شرح دهيد .\r\n3 . حركت توسطيّه را تعريف نماييد .\r\n4 . حركت قطعيّه را تعريف نماييد .\r\n5 . آيا حركت قطعيّه و توسطيّه در ذهن موجود است يا در خارج ؛ چرا ؟\r\n6 . چرا تصويرى كه قوّهء خيال از حركت مىدهد و آن را يك صورت متصل كه اجزاء آن با هم مجتمع هستند ترسيم مىكند يك تصويرى ذهنى است ؟\r\n\r\n","description":"","footnote":"","page_name":" 401 ","page_number":401},
  {"content":"\r\n\r\n\r\nالفصل الخامس‌في مبدأ الحركة و منتهاها\r\n\r\nتقسيمِ حركت ، تقسيمِ بالقوّه است نه بالفعل\r\nمتن\r\nقد تقدّم أنّ للحركة انقساماً بذاتها . . . وقد تقدّم بطلانها .\r\nترجمه\r\nقبلًا بيان شد « 1 » كه حركت ذاتاً انقسام‌پذير است . اكنون بايد دانست كه انقسامات آن بالقوّه است نه بالفعل . همان گونه كه در كمّ متصل قار - يعنى خط و سطح و جسم تعليمى - چنين است .\r\nاگر انقسامات آن بالفعل بود و اجزاء يكى از ديگرى جدا بود ، ناگزير تقسيم حركت به اجزاى دفعى الوقوع منتهى مىگشت ؛ در اين صورت طبيعتاً حركت باطل مىگشت . و نيز تقسيم ، به مرزى كه از آن مرز تجاوز نكند نمىرسد ؛ زيرا اگر سلسلهء تقسيم به مرزى كه از آن تجاوز نكند رسيد معلوم مىشود كه حركت از اجزاء لاتتجزّى تأليف يافته است در حالى كه قبلًا بطلان « جزء لا يتجزى » گذشت . « 2 »\r\n\r\n\r\n","description":"","footnote":"\r\n( 1 ) . در فصل دوم و چهارم از اين مرحله\r\n( 2 ) . در فصل چهارم از مرحلهء ششم\r\n","page_name":" 402 ","page_number":402},
  {"content":"\r\n\r\nشرح\r\nمؤلف قبلًا راجع به دو نكته سخن گفتند كه اكنون آن دو مطلب را مقدمهء اين فصل قرار مىدهند . نكتهء اول اين‌كه انقسام حركت به اجزاء ، انقسام بالفعل نيست بلكه بالقوّه است ، به اين معنى كه چنين نيست كه حركتى كه فى المثل يك دقيقه ادامه پيدا مىكند اجزاء جدا و مجزّى از هم داشته باشد بلكه اجزاء حركت به هم متصل هستند .\r\nحال اگر فرض كنيم اجزاء بالفعل از يك‌ديگر جدا هستند ، آن جزئى كه كمترين جزء حركت است و تقسيم‌ها به آن منتهى مىگردد - به گونه‌اى كه پس از آن جزء بالفعل ديگرى نيست - ناگزير بايد جزء دفعى الوقوع باشد ؛ زيرا طبق اين فرض هر جزء ، بسيط بوده و جزء نهايى است و آن جزء به نوبهء خود ديگر جزء ندارد . طبعاً امتداد هم ندارد و از آن‌جا كه زمان بر حركت منطبق است اجزاء زمان هم بر اجزاء حركت منطبق خواهند بود . حال كه اجزاء حركت ، دفعى و غير قابل امتداد است ، اجزائى از زمان هم كه بر اجزاء دفعى حركت منطبق است دفعى و غير ممتد خواهند بود . به عبارت ديگر هر جزء دفعى از حركت ، منطبق بر جزء دفعى از زمان خواهد بود .\r\nگفتنى است كه حوادث دفعى الوقوع در طرف زمان واقع مىشوند نه در نفس زمان . فى المثل وصل و ترك كه دو حادث دفعى هستند و به واسطهء حركت به وجود مىآيند در طرف حركت و طرف زمانى كه بر حركت منطبق است به وجود مىآيند .\r\nحاصل سخن اين‌كه اگر انقسام اجزاء حركت ، بالفعل باشد معنايش آن است كه ما در پايان تقسيم ، به جزء بسيط و غير قابل تجزيه و غير سيّال ، منتهى خواهيم شد ؛ زيرا فرض آن است كه آن جزء ، جزء نهايى و بسيط و غير قابل تجزيه است و جزء غير سيّال ، همان جزء دفعى الوقوع است كه تدريج در آن راه ندارد . در اين‌جا دو محذور رخ خواهد نمود . يكى اين‌كه چگونه اجزاى دفعى ، مكوّنِ ماهيت امر سيالى چون حركت مىشوند و ديگر اين‌كه زمان ، صلاحيت انطباق بر ماهيتى كه از اين اجزاء پديد آمده است را نخواهد داشت ؛ زيرا ماهيت زمان هم سيّال و تدريجى است و بر حقيقتى\r\n\r\n","description":"","footnote":"","page_name":" 403 ","page_number":403},
  {"content":"\r\n\r\nكه اجزاء آن دفعى هستند منطبق نيست . در حالى كه زمان بر حركت خاص به خود منطبق است .\r\nنكتهء دومى كه در عبارت مؤلف آمده است اين است كه حركت از اجزاء غير قابل تقسيم ، پديد نيامده است . به عبارت ديگر ما در تقسيم اجزاء به جزئى نمىرسيم كه غير قابل تقسيم باشد ، يعنى تقسيم تا بىنهايت ادامه پيدا مىكند ؛ زيرا در فصل چهارم از مرحلهء ششم گفتيم كه جزء لا يتجزّى طبق براهين موجود ، باطل است ؛ « 1 » از اين رو سلسلهء تقسيم در قلمرو اجزاء حركت ، همچون اجزاء هر كمِّ قارّى ، مانند خط و سطح و جسم تعليمى تا بىنهايت ادامه مىيابد .\r\n\r\nحركت ، مبدأ و مُنتها ، به معناى جزئى كه غير قابل تقسيم باشد ، ندارد\r\nمتن\r\nو من هنا يظهر أن لا مبدأ ولا منتهى . . . و سنزيد هذا توضيحاً إن شاء اللَّه .\r\nترجمه\r\nاز اين‌جا آشكار مىشود كه مبدأ و منتها براى حركت به معناى جزء اولى ، كه از جهت حركت تقسيم نپذيرد و نيز جزء آخرى كه از جهت حركت ، غير قابل تقسيم باشد وجود ندارد ؛ زيرا روشن شد كه جزء به اين معنا دفعىّ الوقوع خواهد بود و تعريف حركت كه عبارت است از « وجود تدريجى و سيّال » بر آن منطبق نخواهد گشت .\r\nاما مطلبى كه گذشت « 2 » - كه حركت از دو طرف به جانب ابتدا و انتها منتهى مىگردد - تعريف حركت است به چيزى كه خارج از نفس حركت است ؛ لذا حركت جوهر از جانب شروع ، منتهى مىشود\r\n\r\n\r\n","description":"","footnote":"\r\n( 1 ) . در آن‌جا چنين دليل اقامه مىكردند : « مثلًا نقول لو تحقق جزء لا يتجزى من الحركة لأمكن أن يفرض جزءلا يتجزى منها بين جزئين كذلك فان كان يحجز عن ملاقاة الطرفين انقسم الجزء المفروض اذ كل من الطرفين يلقى منه غير ما يلقاه الآخر و ان لم يحجز عن ملاقاتهما استوى وجود الوسط و عدمه وهو ضرورى الاستحالة . »\r\n( 2 ) . در فصل سوم از اين مرحله\r\n","page_name":" 404 ","page_number":404},
  {"content":"\r\n\r\nبه قوّه‌اى كه فعليتى با آن نيست ، مگر فعليت قوّه بودن و بى فعليتى كه همان مادهء اولى است . و از جانب پايان به تجرّد - كه فعليت محض كه فاقد قوّه است - منتهى مىشود . توضيح بيشتر مطلب ، به خواست خداوند خواهد آمد . « 1 »\r\nشرح\r\nپس از بيان دو مقدمه در كلام مؤلف ، اكنون به اصل مطلب مىپردازيم و آن اين‌كه براى حركت ، آغاز و انجام نيست . چرا ؟ زيرا مطابق مقدمهء اول و دوم ، كه بيان شد ، حركت به بىنهايت اجزاى بالقوّه تقسيم مىشود و به هيچ جزء نهايى كه پايان تقسيم باشد نمىرسد . طبعاً نخستين و آخرين جزء حركت ، خود به اجزاء كوچك‌تر تقسيم مىشود و هر جزئى باز به جزء كوچك‌تر و در نتيجه به جزئى كه اولين جزء باشد نمىرسيم ؛ چون سلسلهء تقسيمات به نحو بالقوّه بىنهايت است و جزء نخست و آخر وجود ندارد ؛ لذا مىگوييم حركتى مانند حركت اتومبيل از قم تا تهران ، براى آن اول و آخر وجود ندارد و اگر ما در لسان عرف براى اين حركت ، اول و آخر مشخص مىكنيم و مىگوييم حركتِ اتومبيل از قم تا تهران ، اين مبدأ و منتها چيزى بيرون از خود حركت است و محدود كردن حركت به چيزى بيرون از حقيقت خود - كه آن را مبدأ و منتهاى حركت مىناميم - بلامانع است .\r\nسپس مؤلف به مبدأ و منتهاى حركت‌هاى جوهرى و عرضى اشاره مىكنند و مىفرمايند : مبدأ حركت‌هاى جوهرى ، هيولاى اولى است . به اين معنا كه اگر سير حركت‌هاى جوهرى را به طرف عقب دنبال كنيم در نهايت به هيولاى اولى مىرسيم ، يعنى به جوهرى كه قوّهء محض است و داراى هيچ فعليتى به جز فعليت قوّه بودن نيست . فى المثل مىگوييم انسان از حيوان پديد آمده است و حيوان از نبات و نبات از آب و خاك و آب و خاك از عناصر ديگر و همين طور تا مىرسيم به هيولاى اولى .\r\n\r\n\r\n","description":"","footnote":"\r\n( 1 ) . توضيح مطلب در فصل نهم از اين مرحله خواهد آمد\r\n","page_name":" 405 ","page_number":405},
  {"content":"\r\n\r\nاما جانب پايان حركت‌هاى جوهرى ، وصول به مقام تجرّد است . براى توضيح اين‌كه حركت‌هاى جوهرى به تجرّد منتهى مىگردند گفته‌اند در تكامل انواع جوهرى در نهايت به جوهر متكامل انسان مىرسيم . به اين معنا كه انواع جوهرى در حركت تكاملى خود به سوى پيش در حركتند تا از آنها جوهر متكاملى چون انسان كه داراى نفس ناطقهء انسانى است پديد آيد . بديهى است نفس انسانى ، مجرد بوده و در ادامهء حركت جوهرى خود پس از انقطاع علائق خود از بدنِ طبيعى به تجرّد تام نائل مىآيد .\r\n\r\nانتهاى حركت‌هاى عَرَضى از جانب آغاز و انجام\r\nمتن\r\nوتنتهي الحركات العرضيّه من جانب البَدْء . . . يجب أن يستقرّ فيه .\r\nترجمه\r\nحركت‌هاى عرضى از جانب آغاز ، به مادهء موضوع ، كه قابل حركت است منتهى مىگردند و از جانب ختم ، در حركت‌هاى عرضى به چيزى كه اقتضاى طبيعت ، كه همان سكون است منتهى مىگردند ، همان طورى كه در حركت قسرى به حالتى كه اثر قسر و فشار در آن‌جا تمام شود و در حركت‌هاى ارادى به چيزى كه متحرك ، آن را كمال خويش دانسته و استقرار در آن را لازم مىداند منتهى مىگردد .\r\nشرح\r\nهمانطور كه براى حركت جوهرى مبدأ و منتهايى وجود دارد براى ساير اقسام حركت‌هاى عَرَضى نيز مبدأ و منتها وجود دارد . لكن چون حركت‌هاى عرضى متفاوتند جانب پايانى آنها نيز متفاوت خواهد بود ؛ گرچه اشتراك در مبدأ دارند . مبدأ در حركت‌هاى عرضى مادهء موضوع است و آن است كه قبول حركت مىنمايد .\r\nفىالمثل حركت كمّى يك هستهء گياه در بستر زمين را كه يك نمونه از حركت‌هاى\r\n\r\n","description":"","footnote":"","page_name":" 406 ","page_number":406},
  {"content":"\r\n\r\nعَرَضى است مثال مىزنيم . اين حركت از ماده‌اى كه در هسته وجود دارد - و آن ماده قابل حركت‌است - شروع مىشود تا اين‌كه اين جوانه از هسته خارج شده ، سپس از خاك مىرويد و تا آن‌جا كه مقتضاى طبيعت آن هسته باشد به حركت كمّى خود ادامه مىدهد . وقتى به مرتبه‌اى از رشد كمّى رسيد كه ديگر طبيعت اين هسته اقتضاى ادامهء حركت را نداشت به همان مرتبه متوقف مىشود و اين همان جانب پايانى اين حركت كمّى است .\r\nدر حركت‌هاى قسرى نيز مبدأ ، همان مادهء موضوع است . فى المثل سنگى را به طرف آسمان پرتاب مىكنيم . مادهء اين سنگ ، قبول حركت مىنمايد و اين حركت ادامه مىيابد تا جايى كه فشار موجود در آن و قوّهء قسريّه تمام شود . ناگزير سنگ از حركت باز مىايستد كه اين مرتبه ، مرحلهء پايانى حركت در آن مىباشد .\r\nدر حركت‌هاى ارادى نيز مبدأ حركت ، مادهء موضوع مىباشد . فى المثل اراده به انسان فرمان مىدهد كه از منزل تا مدرسه حركت كند . مبدأ حركت ، همان عضلات موجود در بدن است كه قبول اين حركت را مىنمايد و از آن‌جا حركت شروع مىشود و نقطهء پايانى همان وصول به مدرسه است كه متحرك ، وصول به آن‌جا را براى خود كمال مىبيند و مطلوب وى استقرار در آن نقطه است .\r\n\r\n","description":"","footnote":"","page_name":" 407 ","page_number":407},
  {"content":"\r\n\r\nبه پرسش‌هاى زير پاسخ دهيد\r\n1 . چرا انقسام حركت به اجزاء ، انقسام بالفعل نيست ؟\r\n2 . چرا انقسام حركت به اجزاء ، به حد يقف نمىرسد و بى نهايت ادامه دارد ؟\r\n3 . فقدان مبدأ و منتها براى حركت به چه معناست ؟\r\n4 . قبلًا خوانديم كه حركت منتهى مىشود به جانب مبدأ و منتها . آيا اين مطلب با آن چه در اين فصل مىخوانيم كه حركت فاقد مبدأ و منتها است تعارض ندارد . چرا ؟\r\n5 . حركت جوهر از جانب مبدأ و منتها به چه چيز منتهى مىشود ؟\r\n6 . حركت‌هاى عَرَضى از جانب آغاز و انجام از كجا تا كجا استمرار مىيابند ؟\r\n\r\n","description":"","footnote":"","page_name":" 408 ","page_number":408},
  {"content":"\r\n\r\n\r\nالفصل السادس‌في المسافة\r\n\r\nتعريفِ مسافت\r\nمتن\r\nوهي المقولة التي تقع فيها الحركة . . . « التشكيك في العَرَضيّات دون الاعراض » .\r\nترجمه\r\nمقصود از مسافت همان مقوله‌اى است كه حركت در آن واقع مىشود . مانند حركت جسم در كميت خود به واسطهء رشد كردن ، و در كيفيت خود به سبب استحاله و دگرگونى . ( براى بيان مطلب مقدمه‌اى ذكر مىشود ) از جملهء بديهيات ، آن است كه ذاتى تغيير نمىكند و مقولاتى كه آنها اجناس عاليه براى ماهيات مادون خود هستند ذاتى آنها مىباشند و حركت عبارت است از : « تغيير متحرك در مفهومى كه در آن حركت مىكند . » حال اگر حركتى كه مثلًا در مقولهء كيف واقع مىشود ، تغييرى از متحرك در ماهيت كيف باشد . اين خود تغيير در يك ذاتى خواهد بود كه محال است .\r\nاز اين رو حركت در نفس مقوله - به معناى تغيير در وجودى كه فى نفسه است و با اين وجود ، عدم را از ماهيت خود طرد مىكند - واقع نمىشود ؛ زيرا وجود فى نفسه ماهيت ، خودِ همان ماهيت است ؛ بنابراين اگر در مقوله‌اى حركت و تغيير واقع مىشود ، در وجود ناعت او از آن جهت كه وجود ناعت است واقع مىشود ؛ زيرا ماهيت يك شىء به اعتبار وجود فى نفسه آن است . اما به اعتبار وجود\r\n\r\n","description":"","footnote":"","page_name":" 409 ","page_number":409},
  {"content":"\r\n\r\nناعت و لغيره بودنش ، آن گونه كه در اعراض هست يا وجود لنفسه‌اش ، آن گونه كه در جوهر هست ، ماهيت براى آن نيست و محذورى از وقوع حركت در آن وجود ندارد .\r\nپس جسمى كه در كمّ يا كيف خود مثلًا حركت مىكند نه تغيير در ماهيت جسم مىكند و نه تغيير در ماهيت كمّ و كيفى كه جسم در آن دو حركت مىكند ، تغييرات صرفاً در متكمّم و متكيّف ( جسم متصف به كم يا كيف ) كه جارى بر جسم هستند مىباشد .\r\nشرح\r\nابتدا مؤلف حكيم رحمه الله معناى حركت در مقوله را شرح مىدهند و سپس با ذكر دو مقدمه ، مطلب را به اثبات مىرسانند .\r\nبرخى مقولات ، مانند مقولهء جوهر و برخى مقولات عرضى بستر حركت هستند ، به اين معنا كه حركت در آنها واقع مىشود ، مانند جسمى كه در كميت خود حركت مىكند . فىالمثل قدّ انسان يا درخت بلندتر مىشود يا جسمى در كيفيت خود حركت مىنمايد . مانند آن‌كه ميوه‌اى بر شاخهء درختى تغيير رنگ دهد يا موجودى در مقولهء « أين » و « وضع » خود تحوّل و دگرگونى پديد آورد .\r\nحال براى اثبات حركت در مقوله به دو مقدمه نياز داريم :\r\nمقدمهء اول اين‌كه تمام مقولات ، اجناس عالى و بسيطى هستند كه در ماهيات نوعى به عنوان يك امر ذاتى وجود دارند . مثلًا كيف در تمام انواع كيف‌ها ، اعم از محسوس و غير محسوس يا مبصر و غير مبصر به عنوان جنس عالى و به عنوان يك امر ذاتى حضور دارد . اكنون اگر حركت بخواهد در نفس مقولهء كيف واقع شود مفادش آن است كه مقوله ، كه ذاتى ماهيات مادون خود است ، به واسطهء حركت ازبين برود و جاى خود را به ذاتى ديگر بدهد و از آن‌جا كه انقلاب در ذات ، محال است و حكما محال بودن انقلاب را از بديهيات شمرده‌اند ، امكان وقوع حركت در نفسِ مقوله هم محال خواهد بود ؛ زيرا مقوله طبق بيانى كه گذشت جنس عالى و امر ذاتى براى ماهيات خود محسوب مىشود .\r\n\r\n","description":"","footnote":"","page_name":" 410 ","page_number":410},
  {"content":"\r\n\r\nاكنون سؤال اين است كه چرا انقلاب ذات به ذات ديگر محال است ، مگر آب به بخار تبديل نمىشود يا چوب بر اثر سوختن خاكستر نمىشود ؛ پس چرا انقلاب را محال دانسته‌اند ؟ در پاسخ بايد گفت : مقصود حكما از انقلابِ محال آن است كه تمام اجزاى ماهيت به طور كلى معدوم گردد و ماهيت جديدى كه مرتبط با ماهيت معدوم و برخواسته از آن است پديد آيد و چون ممكن نيست از ماهيتى كه تمام اجزاى آن معدوم گشته است ماهيتى كه مرتبط با آن است پديد آيد ( زيرا با فرض انهدامِ ماهيتِ قبلى ، چيزى باقى نمانده تا محل رويش ماهيت جديد باشد ) اين انقلاب محال است و مقصود حكما از محال بودن انقلاب اين است . اما اگر در جايى يك جزء ذاتى از ماهيت از بين رفت ولى جزء ديگر آن باقى ماند ، مانند آن‌كه آب صورت آب بودن را از دست بدهد ولى مادهء آن باقى بماند و همين ماده ، صورت ديگرى به نام صورت بخار بودن را بپذيرد اين امر محالى نيست . همانطور كه در خاكستر شدن چوب ، صورت چوب از بين مىرود و مادهء آن ، صورت خاكستر بودن را مىپذيرد . حاصل سخن آن‌كه انقلاب در شىء بسيط مانند مقولات عاليه محال است ، ولى انقلاب بعضى از اجزاء مركب به شىء ديگر محال نيست .\r\nنتيجه مىگيريم كه حركت در خودِ مقوله واقع نمىشود ؛ زيرا مفادش انقلاب در ذاتىِ ماهياتى است كه مقوله ، جنس براى آنها مىباشد .\r\nمقدمهء دوم اين‌كه براى ماهيات عَرَضى دو اعتبار وجود دارد . يكى اعتبار ثبوت فى نفسهء آنها كه اين مفاد كان تامه است و ماهيتِ اعراض از حيث وجود فى نفسه آنها انتزاع مىگردد . و ديگرى اعتبار لغيره آنهاست كه مفاد كان ناقصه مىباشد و به اين لحاظ ، ماهيت از آنها انتزاع نمىگردد ؛ زيرا وجود به اين اعتبار ، وجود رابط و حقيقت نسبى است و از حقيقت نسبى به جز مفهوم نسبى انتزاع نمىشود و ماهيات ، مفاهيم نسبى نيستند . توضيح مطلب در فصل سوم از مرحلهء دوم گذشت .\r\nحال با توضيح مقدمهء اول و دوم مىگوييم كه مقصود ما از اين‌كه حركت در مقولهء\r\n\r\n","description":"","footnote":"","page_name":" 411 ","page_number":411},
  {"content":"\r\n\r\n« كيف » يا ديگر اعراض واقع مىشود آن است كه حركت در وجود ناعت - كه مفاد كان ناقصه و اعتبار لغيره بودن اعراض است - واقع مىشود نه در وجود فى نفسه كه ملاك انتزاع ماهيت است ؛ زيرا اگر حركت در وجود فى نفسه اعراض واقع گردد لازم است كه به واسطهء حركت ، حدّ ماهوى آنها تغيير كند و به عبارت ديگر در ذاتى ، انقلاب رخ دهد كه محال بودن آن طبق مقدمهء اول روشن گشت .\r\nبنابراين ، حركت در اعراض مانند مقولهء كيف به حركت در وجود لغيره آنها باز مىگردد ؛ زيرا اگر حركت در وجود فى نفسهِ اعراض واقع شود مفادش آن است كه حركت در ماهيت اعراض واقع شده و يك ذات به ذات ديگر تبديل شده است و چون انقلاب محال است اين نيز محال است . البته سخن فوق مبتنى بر نظريهء مشّائيان و به تبع آنها صدرالمتألهين است . ايشان معتقد هستند كه تشكيك در ماهيت راه نداشته و آن صرفاً اختصاص به وجود دارد . طبعاً حركت هم در ماهيت راه نخواهد داشت ؛ و فقط به وجود اختصاص خواهد داشت ؛ زيرا اگر حركت در ماهيت و وجود فى نفسه ، كه مأخذ انتزاع ماهيت است راه داشته باشد انقلابِ محال پيش خواهد آمد . « 1 »\r\nدر مقابل نظر مشّاء و صدرالمتألهين نظريهء شيخ الاشراق ، سهروردى است كه مىگويد : تشكيك در ماهيت جايز است و لازمه‌اش وجود حركت در ماهيت خواهد بود و هر درجه از حركت در ماهيت ، ملازم يك مرتبه از مراتب آن ماهيت خواهد بود و اين حركت در مسير خود و در بستر ماهيت ، سير اشتدادى به سوى جلو خواهد داشت . حركت سيب در رنگ سبز تا زرد و قرمز و مراتب مختلفى كه اين رنگ‌ها دارند همه و همه عبارت از اشتداد ماهيت و ظهورات مراتب تشكيكى آن است . بر اساس نظر سهروردى حركت مىتواند در نفس ماهيات ، خواه جوهرى و خواه\r\n\r\n\r\n","description":"","footnote":"\r\n( 1 ) . آقاى فياضى در جلد سوم تعليقهء خود ، ص 790 مىنويسد : مقصود از اين‌كه مىگويند ذاتى تغيير نمىكند اين است كه با فرض بقاء ذات ، ممتنع است تغيير ذاتى و وجه امتناع ، سلب‌الشىء عن نفسه است و اما تبدل ذاتى به ذات ديگر و عدم بقاء ذات نخست دليلى بر امتناع آن وجود ندارد\r\n","page_name":" 412 ","page_number":412},
  {"content":"\r\n\r\nعرضى جارى باشد و ظهورات رنگ‌ها عبارت از حركت اشتدادى آنها يكى پس از ديگرى در بستر ماهيت است . طبق اين مبنا اگر حركت در ماهيت واقع شود انقلاب در ذات ماهيت رخ نمىدهد . بر خلاف نظريهء مشّاء و صدرالمتألهين كه معتقدند انقلاب در ذات رخ مىدهد . سهروردى مىگويد : ماهيت هم چون وجود داراى مراتب تشكيكى است و دامنهء گسترده‌اى دارد . جهش از يك مرتبه به مرتبهء ديگر كه به واسطهء حركت رخ مىدهد انقلاب ماهيت به ماهيت ديگر نيست تا شما به محال بودن آن تمسك كنيد ، بلكه عبارت است از اشتداد درجات ماهيت . اما بر اساس نظر مشّاء و صدرالمتألهين كه فقط تشكيك را در درجات وجود جايز مىدانند ، حركت در ماهيت را به معناى تبديل يك ماهيت به ماهيت ديگر و به عبارت ديگر تبديل يك ذات به ذات ديگر كه انقلاب محال است تفسير مىكنند .\r\nايشان مىگويند : حركت فقط در وجود و مراتب و درجات آن ، جارى است . لكن با حركت در هر درجه از وجود يك نوع و يك مرتبه از ماهيت به تبع حركت در وجود ظهور مىكند ؛ چون حركت در وجود ، به سوى اشتداد درجات آن است و اشتداد درجات وجود ، ملازم ظهور نوعيت‌هاى مختلف ماهوى است ، از اين جهت با حركت در وجود ، انواع مختلف ماهوى نيز متغيّر خواهند بود كه بيش از يك « آن » درنگ و توقف نخواهند داشت . به عبارت ديگر ماهيت به ازاى هر درجه از وجود با ماهيت در درجهء ديگر وجود فرق دارد و اين به سبب آن است كه وجود به واسطهء حركت ، در داخل خودش اشتداد يافته و تغييرات ذاتى در آن بالعرض به ماهيت سرايت كرده است . تغييرات در رنگ سبز و زرد و قرمز براى سيبى كه بر شاخهء درخت است عبارت است از : اشتداد وجود آن . و ريشهء اين تغييراتِ مفهومى ، در وجود آن است نه در ماهيت آن ؛ لذا اين انواع از حيث وجود با يك‌ديگر مرتبطند نه از حيث ماهيت .\r\nحال اگر كسى بپرسد چه فرقى ميان نظر مشّاء و سهروردى است ؛ زيرا هر دو ، تغيير در مراتب ماهيت را مىپذيرند . جواب اين است كه طبق نظر مشّاء و\r\n\r\n","description":"","footnote":"","page_name":" 413 ","page_number":413},
  {"content":"\r\n\r\nصدرالمتألهين تشكيك بالذات و بالاصالة صرفاً در مراتب وجود جارى مىشود ، ولى بالعرض و بالتبع به ماهيت سرايت مىكند . اما سهروردى مستقيماً تشكيك را در نفس ماهيت جارى مىداند و آن را همچون جواز اشتداد و انقلاب ماهيت جايز مىشمارد . بر اساس نظر سهروردى تمام درجاتى كه با حركت در ماهيت رخ مىدهد همه مراتب يك حقيقت واحد هستند و در واقع يك حقيقت تشكيكى است كه داراى مراتب است ، اما بر اساس نظر صدرالمتألهين هر درجه از ماهيت يك نوع مستقلى از ماهيت محسوب مىشود .\r\nبرمىگرديم به اصل سخن . حاصل سخن اين است كه حركت در وجود ماهيت واقع مىشود نه در خود ماهيت ؛ لكن در وجود لغيرهء آن نه در وجود لنفسهء آن ، كه ملاك انتزاع ماهيت است و با حركت در وجود لغيره ، كه مفاد نعتى است اتصاف جسم به كميت و كيفيتى كه بدان متصف است تغيير مىكند . با وجود حركت در وجود لغيره عرض ، تغييرى در خود جسم يا در اصل مقولهء كمّ يا كيف ايجاد نمىشود . اگر فى المثل جسم قبلًا سيب بوده الآن هم بدون هيچ تغيير همان سيب است و اگر كمّ يا كيف قبلًا كمّ يا كيف بوده‌اند الآن هم بدون هيچ تغيير همان كمّ و كيف هستند ، لكن آن چه تغيير يافته و باز تغيير مىيابد اتصاف جسم به نعت است و به عبارت ديگر متكمّم و متكيّف - يعنى اتصاف جسمى كه به كمّ يا كيف مخصوصى متصف است - در حال تغيير است . نه تغيير در جسميت آن و نه تغيير در اصل مقوله ؛ بلكه تغيير در نعت و صفتِ جسم ؛ جارى است .\r\nسفيدى و سياهى كه مفاد كان تامه است تغيير نمىكند ، بلكه سفيد و سياه كه افادهء نعتيت مىدهد و مفاد كان ناقصه است ، تغيير مىكند ؛ لذا مىتوان گفت سفيد و سفيدتر ؛ ولى نمىتوان گفت سفيدى و سفيدىتر . و اين مفاد جملهء مؤلف است كه مىگويد : تشكيك در عرضيّات مىآيد ، اما در اعراض نمىآيد . يعنى تشكيك در وجود لغيره و اتصاف جسم به نعت مىآيد . اما در وجود فى نفسه و اصل وجودِ\r\n\r\n","description":"","footnote":"","page_name":" 414 ","page_number":414},
  {"content":"\r\n\r\nاعراض نمىآيد . بياض و سواد عرض هستند و ابيض و اسود عرضى . تشكيك در ابيض و اسود مىآيد نه در بياض و سواد .\r\nقوله : كان ذلك تغيُّراً في الذاتي و هو محال\r\nنهايت چيزى كه مىتوان از سخن حكما پذيرفت كه مىگويند « انّ الذاتي لايتغيّر » اين است كه با فرض بقاء ذات ، ممتنع است تغير ذاتى . دليلش اين است كه منجر به « سلب الشيء عن نفسه » مىشود ، اما دليلى بر محال بودن تبدل يك ذات به ذات ديگر و عدم بقاء ذات اول نيست .\r\n\r\nمعناى حركت در مقوله\r\nمتن\r\nثمّ إنّ الوجود الناعت . . . وإلّا كان تغيُّراً في الماهيّة ، و هو محالٌ .\r\nترجمه\r\nگرچه براى وجود ناعت ، ماهيت نيست ، لكن به جهت اتحادش با وجود فى نفسه ، ماهيتى كه منسوب به وجود فى نفسه آن است به آن استناد داده مىشود . و لازمهء حركت در وجود لغيره ، آن است كه حركت در معناى هر مقوله‌اى كه واقع مىشود ، در هر آنى از آنات حركتش نوعى از انواع آن مقوله بدون آن‌كه بيش از يك « آن » باقى بماند بر متحرك وارد شود و گرنه تغيير در ذات ماهيت رخ خواهد داد و اين محال است .\r\nشرح\r\nگفتيم براى اعراض دو اعتبار هست : وجود فى نفسه كه در آن حركت واقع نمىشود ؛ زيرا مأخذ براى انتزاع ماهيت است و بنابر مبناى مشّاء و صدرا و مؤلف ، حركت در ماهيت كه به معناى تشكيك در آن است جارى نمىشود و وجود لغيره كه مأخذ براى انتزاع عَرَضيات است حركت در آن واقع مىشود ؛ چون معناى نعتى است و جسم در اتصاف به معناى نعتى در حركت است .\r\n\r\n","description":"","footnote":"","page_name":" 415 ","page_number":415},
  {"content":"\r\n\r\nاكنون مىگوييم از آن‌جا كه وجود فى نفسه ، در اعراض با وجود لغيره متحد است و اعتباراً با يك‌ديگر تغاير دارند ، حركتى كه در وجود لغيره اعراض هست آن را به وجود فى نفسه آنها - كه همان ماهيت آنها باشد - نسبت مىدهيم و مىگوييم مثلًا حركت در ماهيت كمّ يا كيف واقع شده است و اين نسبت يك نسبت مجازى است و گرنه با دقت فلسفى ، حركت در نفس ماهيت عرض - همانطور كه گفته شد - واقع نمىشود . بلكه در عَرَضى كه عبارت از اتصاف جسم به نعت است واقع مىشود . حال اگر كسى چون مؤلف اعتقاد داشت كه حركت در ماهيت جارى نمىشود - زيرا تشكيك در ماهيت ، بالاصالة جارى نمىشود و وجود حركت در ماهيت به معناى تشكيك در مراتب ماهيت واحد است - ناگزير ماهيت را يك حقيقت ثابت و غير متحرك خواهد دانست و تحولاتى كه در يك مقوله جارى مىشود را عبارت از آن خواهد دانست كه در هر لحظه از زمان ، يك نوع مستقل از ماهيت ظهور مىكند و با گذشت يك لحظه ، آن ماهيت هم از بين مىرود و نوع ديگرى از ماهيت جلوه مىكند و اين امر متوالياً ادامه مىيابد ؛ از اين رو مىتوان گفت تحولى كه يك ميوه مانند سيب فىالمثل در رنگ زرد طى مىنمايد و مراتب مختلفى از رنگ زرد را نشان مىدهد ، تمام اين مراتب هر كدام يك نوع خاص و مستقل مىباشد كه با ديگر انواع از همان رنگ متغاير است . بديهى است رنگ زرد سيب هم درجات كم رنگ و پر رنگ و درجات متوسط بين اين دو دارد . هر يك از اين درجات ، يك « نوع » هستند كه بيش از يك آن نمىمانند ؛ زيرا اگر يك « نوع » از آنها درنگ و توقف داشته باشد و حركت در آن واقع شود لازمه‌اش آن خواهد بود كه تشكيك در ماهيت - با حفظ ثبات اصل آن و تغيير در مراتب آن - واقع شود و اين محال است ؛ زيرا ما اين مبنا را پذيرفته بوديم كه در ماهيت ، تشكيك جارى نمىشود و ماهيتِ واحد داراى مراتب و طبعاً تغيير نيست و اين تغييرات كه در رنگ زرد مثلًا پديد مىآيد تغييرات در نوع واحد نيست ، بلكه اينها انواع بىشمارى هستند كه هر يك در يك « آن » ظهور مىكنند و در آنِ ديگرى ، نوع ديگرى ظهور مىكند .\r\n\r\n","description":"","footnote":"","page_name":" 416 ","page_number":416},
  {"content":"\r\n\r\nآن چه بيان شد توضيح نظريهء مؤلف بود . ممكن است كسى اين نظريه را نپذيرد و مانند شيخ الاشراق بگويد همانطور كه تشكيك در وجود مىآيد در ماهيت هم جارى مىشود . طبعاً رنگ زرد ، يك ماهيت ثابت ولى داراى مراتب مختلف خواهد بود و حركت در نفس مقوله جارى مىشود . يعنى در وجود فىنفسه آن نه در وجود لغيره آن .\r\nنتيجه اين‌كه ماهيت رنگ زرد و يا هر رنگ ديگر در زمان حركت خود بيش از يك « آن » خواهد ماند و تغيير در ماهيت واحد به سبب ظهور درجات مختلف آن مانعى نخواهد داشت .\r\n\r\n","description":"","footnote":"","page_name":" 417 ","page_number":417},
  {"content":"\r\n\r\nبه پرسش‌هاى زير پاسخ دهيد\r\n1 . مقصود از مسافت در بحث حركت چيست مثال بزنيد .\r\n2 . چرا حركت در وجود فىنفسه مقوله جارى نمىشود ؟\r\n3 . حركت در چه چيز مقوله جارى مىشود ؟\r\n4 . مقصود از اين‌كه تشكيك در عَرَضيات است نه در أَعراض چيست ؟\r\n5 . لازمهء حركت در مقوله چيست ؟\r\n\r\n","description":"","footnote":"","page_name":" 418 ","page_number":418},
  {"content":"\r\n\r\n\r\nالفصل السابع في المقولات التي تقع فيها الحركة\r\n\r\nحركت در كدام يك از مقولات جارى مىشود\r\nمتن\r\nالمشهور بين قدماء الحكماء أنّ المقولات . . . زيادةً متّصلةً بنسبةٍ منتظمةٍ تدريجاً .\r\nترجمه\r\nمشهور بين حكيمان پيشين « 1 » ، آن است كه مقولاتى كه حركت در آنها واقع مىشود چهار تا هستند : « كيف ، كمّ ، أين و وضع » .\r\nاما كيف ، وقوع حركت در آن فىالجمله و خصوصاً كيفياتى كه مختص به كميّات هستند - نظير استقامت ، استواء و اعوجاج - بديهى است ؛ زيرا جسم متحركى كه در كمّ خود حركت مىكند در كيفياتى كه قائم به كمّ آن است نيز قطعاً حركت مىكند اما حركت در كمّ عبارت است از : تغيير جسم در كميت خود به نحو متصل و هماهنگ و تدريجى . مانند نموّى كه جسم در حجم خود به نحو متصل و با نسبت هماهنگ و تدريجى مىكند .\r\n\r\n\r\n","description":"","footnote":"\r\n( 1 ) . به فصل سوم از مقالهء دوم از فن اول از طبيعيات شفاء و به نجات ص 107 و به مباحث مشرقيه ، ج 1 ، ص 569 - 582 و به شرح مقاصد ج 1 ، ص 261 - 264 و به كشف المراد ، ص 265 و به شرح مواقف ، ص 328 مراجعه شود\r\n","page_name":" 419 ","page_number":419},
  {"content":"\r\n\r\nشرح\r\nدر عدد مقولاتى كه حركت در آنها واقع مىشود بين حكما اختلاف وجود دارد .\r\nبرخى چون حكماى قديم ، حركت در مقوله را در چهار عدد خلاصه مىكردند . يعنى در « كيف » ، « كمّ » ، « أَين » و « وضع » برخى چون صدرالمتألهين حركت در جوهر را هم اضافه كردند و برخى چون مؤلف حكيم ، حركت در تمام مقولات را جارى مىدانند .\r\nاما حركت در كيف نيز به نحو اجمال مورد قبول تمام حكما است . لكن برخى از حكما حركت در برخى از اقسام كيف ، مانند كيفيات نفسانى را جارى « 1 » نمىدانند و مىگويند چون كيف‌هاى نفسانى به دليل آن‌كه مسبوق به قوّه نيستند - زيرا در مجرّدات و صفات مربوط به آن قوّه و حركت راه ندارد - حركت در آنها واقع نمىشود . برخى ديگر در وقوع خارجى رنگ‌ها ترديد روا مىدارند و مىگويند رنگ‌ها كيفيت‌هاى خيالى هستند و وجود خارجى ندارند . آنان نيز حركت را در اين قسم از كيف جارى نمىدانند ؛ لذا مؤلف فرمودند : وقوع حركت ، فىالجمله ، يعنى به نحو قضيهء مهمله در « كيف » جارى است و اين مورد اتفاق تمام حكما مىباشد . وقوع حركت در كيفيت‌هاى مربوط به « كمّ » يك مثال روشن و بديهى براى مسئلهء مورد بحث مىباشد . به عنوان مثال درختى را مىبينيم كه در كميت خود رشد مىكند و قامت يك مترى آن به دو ، يا سه متر يا بيشتر افزايش مىيابد . هر قدر كه درخت رشد و نمو مىكند - يعنى كميت آن افزايش مىيابد يا به عبارت ديگر درخت در كميت خود حركت مىكند - صفات مربوط به اين كميت هم تغيير مىكند . اگر درخت راست باشد در راست بودن خود و اگر كج باشد در كج بودن خود رشد مىكند . راستى و كجى دو كيفيت هستند كه بر كميت و امتداد جسم درخت قائم هستند ؛ لذا مىگوييم درخت\r\n\r\n\r\n","description":"","footnote":"\r\n( 1 ) . مؤلف حكيم در فصل اول از مرحلهء يازدهم و نيز در فصل اول و دوم از مرحلهء يازدهم در كتاب بدايةالحكمه به‌اين معنا تصريح مىكنند\r\n","page_name":" 420 ","page_number":420},
  {"content":"\r\n\r\nهمانطور كه در كميت خود حركت نمود و از يك متر به دو يا سه متر افزايش پيدا كرد ، در كيفيتِ مخصوص به كميّتِ خود نيز حركت نمود و شاخهء راست ، راست‌تر و شاخهء خميده ، خميده‌تر گشت .\r\nبا بيان فوق حركت در كمّ نيز آشكار گشت . با حركت در كمّ ، جسم به طور طبيعى افزايشى سنجيده و تدريجى دنبال مىكند . تنه ، شاخه ، برگ و ميوهء درخت هماهنگ و مناسب يك‌ديگر رشد مىكنند و اين رشد آرام آرام صورت مىگيرد .\r\n\r\nاشكال در جريانِ حركت ، در مقولهء كمّ و پاسخ به آن\r\nمتن\r\nوقد اعتُرِض عليه : أنّ النموّ . . . وهي الحركة كما هو ظاهرٌ .\r\nترجمه\r\nبر حركت در كمّ اعتراض شده است « 1 » به اين‌كه نموّ به سبب انضمام اجزاى بيرونى به اجزاى قبلى حاصل مىشود . پس حجم بزرگ جديد ، كميتى است كه عارض بر مجموع اجزاى اصلى و اجزاى جديد مىباشد . در حالى كه حجم كوچك قبلى ، كميتى بود كه فقط بر اجزاء اصلى عارض مىشد . پس اين دو كمّ متباين هستند . همان‌طور كه به جهت تباين موضوع ، آن دو نيز غير متصل مىباشند .\r\nنتيجه مىگيريم كه رشد و نموّ عبارت است از : زوال يك كميت و حدوث كميتى ديگر . و اين چيزى غير از حركت در كمّ است .\r\nاز اين اشكال پاسخ داده‌اند « 2 » به اين‌كه در ضميمه شدن اجزاى جديد شكى نيست . لكن طبيعت جسم ، اجزاى جديد را به صورت اجزاى اصلى تبديل مىكند و به سبب اين عمل ، كميت اجزاى اصلى ، افزايشِ متصل و هماهنگ و تدريجى مىيابد و اين بداهتاً همان حركت است .\r\n\r\n\r\n","description":"","footnote":"\r\n( 1 ) . معترض - آن گونه كه در اسفار ج 3 ص 80 آورده است - شيخ الاشراق و برخى اصحاب او هستند . محقق آملىدر درر الفوائد ، ص 211 و 212 متعرض اشكال و جواب شده است\r\n( 2 ) . به اسفار ، ج 3 ، ص 88 - 93 و به درر الفوائد ، ص 212 مراجعه شود\r\n","page_name":" 421 ","page_number":421},
  {"content":"\r\n\r\nشرح\r\nبر وقوع حركت در مقولهء كمّ اشكال شده است . حاصل اشكال اين است كه در نموّ و رشدِ يك جسم ، مانند بدن انسان ، آن چه رخ مىدهد اضافه شدن تعدادى سلول به سلول‌هاى قبل است و جسم ، قبل از اضافه شدنِ سلول‌هاى جديد ، داراى حجم و كميت خاصى بود .\r\nاكنون كه سلول‌هاى جديدى اضافه شده است كميت و حجم قبلى باطل گشته و حجم و كميت جديدى جاىگزين آن گرديده است . كميت قبلى و بعدى دو كميت جدا از هم و غير متصل و طبعاً مباين يك‌ديگرند ؛ در اين صورت حركت در يك كميت واحد كه داراى اجزاى متصل هستند واقع نشده است ؛ زيرا وقتى اين دو كميت دو واقعيت بيگانه از هم و مباين با يك‌ديگر هستند نه يك واقعيت متصل ذى اجزاء پس حركت در يك كميتِ واحد رخ نداده است .\r\nمؤلف رحمه الله در پاسخ به اين اشكال مىفرمايند : گرچه در نموّ و رشد ، اجزاى جديدى پيوست اجزاى قبلى مىگردد ، لكن طبيعت جسم ، مانند بدن آدمى ، اجزاى قبلى را جزء اجزاى بعدى قرار مىدهد و با ضميمه شدن اجزاى جديد به اجزاى قبلى ، جسم ، تنومند و حجيم مىگردد و افزايش تدريجى و مناسب و هماهنگ رخ مىدهد و اين همان حركت است .\r\nحاصل جواب آن است كه گرچه كميت جديد و قبلى دو كميت مختلف هستند ، لكن هر دوى اينها دو مرتبه از يك كميت مىباشند كه در حال افزايش است . كميت بدن لحظه به لحظه با ورود سلول‌هاى جديد و انضمام آن به سلول‌هاى قبلى رو به رشد و نموّ است . كميت قبلى آن گونه كه مستشكل مىگفت از بين نرفته است بلكه امتداد بيشترى بر آن اضافه شده و مقدار امتداد افزايش پيدا كرده است و اين همان حركت در كميت است نه بطلان كميت قبلى و حدوث كميت جديد . « 1 »\r\n\r\n\r\n","description":"","footnote":"\r\n( 1 ) . بر حركت در مقولهء كمّ اشكال ديگرى نيز وارد شده است و آن اين است كه امكان ندارد كه انضمام ضمائم به اجزاى اصلى به صورت تدريج و توسط حركت باشد ؛ زيرا مادامى كه آن ضمائم به جسم ضميمه نشده باشد زيادهء كمّى در جسم واقع نشده است و آن گاه كه ضميمه شد به مجرد اتّصال آن ضمائم ، كميت جسم به مقدار آن ضمائم افزون مىگردد . لكن اتّصال ، امر آنىالوقوع است . طبعاً زيادىِ امتداد جسم كه به واسطهء اتّصال ضمائم\r\n","page_name":" 422 ","page_number":422},
  {"content":"\r\n\r\n\r\nوقوعِ حركت در مقولهء أين و وضع\r\nمتن\r\nوأمّا الأين ، فوقوع الحركة فيه ظاهرٌ . . . تبدّلًا متّصلًا تدريجيّاً .\r\nترجمه\r\nوقوع حركت در مقولهء « أين » نيز بديهى است . مانند انتقالاتى كه اجسام از مكانى به مكان ديگر دارند . لكن در اين‌كه مقولهء « أين » يك مقولهء مستقلى است ترديد وجود دارد .\r\nوقوع حركت در مقولهء « وضع » نيز روشن است . مانند حركت كُره بر محور خود ؛ زيرا وضع كُره به سبب تبدّل نسبتِ نقطه‌هاى فرضى بر سطح آن ، در مقايسه با بيرون از خود ، به نحو متصل تدريجى تغيير مىكند .\r\nشرح\r\nحركت در « أين » مانند انتقال جسم از مكانى به مكان ديگر ، مثل اين‌كه شخصى از منزل تا مدرسه در حركت باشد . او هر گامى كه بر مىدارد هيئت نسبت او به مكان جديد ، نو مىشود . تغيير هيأتِ جسم به مكان ، عبارت از وقوع حركت در مقولهء « أين » مىباشد . لكن مؤلف حكيم رحمه الله در اين‌كه مقولهء « أين » يك مقولهء مستقل و جداى از مقولهء « وضع » باشد ترديد دارند ؛ زيرا مقولهء « وضع » كه عبارت است از هيئت نسبت يك شىء به بيرون از خود بر مقولهء « أين » نيز منطبق است ؛ زيرا مقولهء « أين » هم كه عبارت است از هيئتِ نسبتِ يك جسم به مكان ، يكى از مصاديق مقولهء « وضع » به\r\n\r\n\r\n","description":"","footnote":"\r\nحاصل شده در « آن » واقع مىگردد .\r\nنتيجه اين‌كه زيادى امتدادِ كمّى ، تدريجى نخواهد بود ؛ زيرا در ظرف « آن » واقع شده است . البته فرض افزايش امتداد كمّى ( در جسمى مانند آهن كه گداخته گردد و بدين وسيله امتداد و انبساط يابد ) بدون آن‌كه اجزائى از بيرون به آن اضافه گردد امر ممكنى است و اين مورد ، محل اشكال نيست . اشكال در مانند مثال مؤلف مطرح مىشود\r\n","page_name":" 423 ","page_number":423},
  {"content":"\r\n\r\nشمار مىآيد ؛ زيرا نسبتِ يك جسم به مكان ، فردى از مقولهء « وضع » - كه نسبت جسم به بيرون از خود است - مىباشد ؛ بنابراين در اين‌كه مقولهء « أين » مقولهء مستقل وجدايى از مقولهء « وضع » باشد ترديد وجود دارد .\r\nاما حركت در مقولهء « وضع » : فرض كنيم كُره‌اى داريم كه بر سطح آن نقطه‌هاى منظّمى ترسيم شده است بديهى است هنگامى كه آن را به حركت در مىآوريم نسبت نقطه‌هاى ترسيم شده به خارج از خود به واسطهء حركت ، تغيير مىكند . از تغيير نسبتِ نقطه‌ها نسبت به خارج از خود به « حركت در مقولهء وضع » تعبير مىآوريم . قبلًا گفتيم كه مقولهء « وضع » عبارت است از : هيئت نسبت يك چيز به بيرون از خود . تغيير در اين هيئت عبارت از حركت در اين مقوله است .\r\n\r\nدلايل عدم وقوع حركت در مقولهء « فعل و انفعال » و « متى »\r\nمتن\r\nقالوا ولا تقع في سائر المقولات . . . إلى الآنيّات .\r\nترجمه\r\nگفته‌اند « 1 » حركت در ساير مقولات يعنى در « فعل و انفعال » ، « متى » ، « اضافه » ، « جده » و « جوهر » واقع نمىشود . اما اين‌كه در فعل و انفعال ، حركت واقع نمىشود بدان جهت است كه در مفهوم اين دو مقوله ، تدريج نهفته است ؛ لذا فردِآنى الوجود براى آن نمىباشد و وقوع حركت در اين دو مقوله استدعا مىكند كه آن دو به اجزاء « آنى الوجود » تقسيم شود . در حالى كه براى اين دو چنين چيزى وجود ندارد ، مضافاً به محذور ديگرى كه عبارت از « وقوع حركت در حركت » است .\r\nبيان فوق در مورد مقولهء « متى » نيز مىآيد . « متى » نيز چون عبارت است از « هيئت نسبت شىء\r\n\r\n\r\n","description":"","footnote":"\r\n( 1 ) . قائلين به اين نظريّه اكثراً قبل از صدرالمتألهين بوده‌اند . براى توضيح مطلب به فصل سوم از مقالهء دوم از فن اول‌از طبيعات شفاء مراجعه شود و نيز به شرح مقاصد ، ج 1 ، ص 265 - 266 و نجات ، ص 106 - 107 و كشف المراد ، ص 265 - 266\r\n","page_name":" 424 ","page_number":424},
  {"content":"\r\n\r\nبه زمان » و اين مقوله با تدريج زمان ، تدريجاً حاصل مىشود ؛ لذا فرد آنىالوجود براى آن متصور نيست تا اين‌كه حركتى كه به آنيات تقسيم مىشود در آن مقوله واقع شود .\r\nشرح\r\nمشهور حكما وقوع حركت در مورد ساير مقولات ، مانند « فعل و انفعال » ، « متى » ، « اضافه » ، « جده » و « جوهر » را مورد انكار قرار داده‌اند . صدرالمتألهين حركت در جوهر را - به بيانى كه خواهد آمد - به اثبات رسانده‌اند . اما وقوع حركت در ساير مقولات را جارى نمىدانند . مؤلف حكيم رحمه الله اشكالات وارد بر جريان حركت در مقولات مذكور را جواب گفته‌اند .\r\nدر مورد وقوع حركت در مقولهء فعل و انفعال دو اشكال شده است : اشكال اول به بيان اجمالى اين است كه در اين دو مقوله ، تدريج نهفته است . و به بيان ديگر تدريج ، ذاتى اين دو مقوله مىباشد . و چون وقوع حركت ، در مسافت خود ، مستدعى اجزاى آنىالوجود است و آن اجزاى آنىالوجود در اين دو مقوله وجود ندارد ، پس حركت در آن واقع نمىشود . بيان تفصيلى مطلب متوقف بر توضيح دو مقدمه است :\r\nمقدمه اول : پيش از اين بيان شد . « 1 » كه معناى حركت در مقوله ، آن است كه بر متحرك در هر آنى از آناتِ حركت ، نوعى از انواع آن مقوله وارد مىگردد . و چون نوع به وجود فرد خود در خارج موجود است ، معناى حركت در مقوله اين مىشود كه بر متحرك در هر آنى از آنات حركت ، فردى از افراد مقوله كه با فرد قبلى و بعدى مباين است وارد مىگردد و اگر چنين نشود ( يعنى اگر در هر آنِ جديد ، فرد قبلى به فرد بعدى تبديل نشود ) معنايش اين مىشود كه متحرك با وصول به اين فرد از حركت خود باز ايستاده است و ديگر متحرك نيست ، بلكه ساكن است و اين خلاف فرض است . پس از اين مقدمه نتيجه مىگيريم كه وقوعِ حركت ، مستلزم آن است كه بر\r\n\r\n\r\n","description":"","footnote":"\r\n( 1 ) . فصل ششم از اين مرحله\r\n","page_name":" 425 ","page_number":425},
  {"content":"\r\n\r\nمتحرك در هر آنى از آنات حركت ، فردى از افراد مقوله كه مباين با فرد سابق و لاحق است در آيد .\r\nمقدمهء دوم : مقولات دو گونه‌اند : قسم اول ، آنهايى هستند كه در معناى آنها تدريج نهفته است . مانند « فعل و انفعال » و « متى » و بعضى از انواع كمّ مانند « زمان » . در اين سنخ از مقولاتْ تدريج ، ذاتى آنان به شمار مىرود و اگر بخواهند منفك از تدريج واقع شوند هرگز حاصل نمىگردند . اين مقولات داراى اجزاء دفعىالوقوع و آنىالوجود نيستند ، زيرا اجزاى آنها تا بىنهايت داراى امتداد و تدريج مىباشند .\r\nقسم ديگر ، آن دسته هستند كه تدريج ، ذاتى آنها نيست . به عبارت ديگر داراى فرد آنىالوجود هستند . مانند مقولهء كيف ؛ اكنون بعد از بيان دو مقدمهء فوق مىگوييم اگر حركت در مقولهء كيف - كه تدريج در معناى آن به عنوان يك امر ذاتى اعتبار نمىشود - واقع گردد اشكالى به وجود نخواهد آمد ، زيرا بر جسمى كه در كيف خود حركت مىكند در هر آنى از آنات حركت ، فردى از افراد كيف كه مباين با فرد سابق و لاحق است وارد مىشود . اما اگر حركت در مقوله‌اى كه تدريج در آن ذاتى باشد - مانند فعل و انفعال - واقع شود دو اشكال ظهور مىكند كه يكى از آن دو با بيان دو مقدمه‌اى كه گذشت تقرير مىشود .\r\nحاصل اشكال اول آن است كه معناى وقوع حركت در مقولهء فعل يا انفعال - مانند هيئت گرما دهى آتش به نحو تدريج كه مقولهء فعل است و هيئت گرماپذيرى آب به نحو تدريج كه مقولهء انفعال است - آن است كه در هر آنى از آنات حركت فردى از آن دو مقوله واقع شود . لكن افراد اين دو مقوله به حكم آن‌كه تدريج ذاتى آنهاست بايد تدريجى باشند . حال اگر افراد اين دو مقوله بخواهند تدريجى نباشند لازم مىآيد كه آن دو از ذاتى خود ، كه تدريج است ، جدا گردند كه اين محال است . و اگر تدريج هم‌چنان در آنها بماند لازم مىآيد كه حركت در آن دو مقوله جارى نشود ، زيرا حركت در بستر و در مقوله‌اى جارى مىشود كه داراى اجزاء « آنيةُ الوجود » باشد كه با هر آنى\r\n\r\n","description":"","footnote":"","page_name":" 426 ","page_number":426},
  {"content":"\r\n\r\nاز آنات حركت فردى از افراد آن مقوله حضور يابد و بيش از لحظه‌اى درنگ نكند و با « آن » بعد فرد ديگرى از مقوله عبور كند تا پايان حركت . و وقتى مقوله فاقد جزء آنى و دفعىالوقوع باشد حركت بر آن جريان نمىيابد ، زيرا محال است كه امر سيّال و متدرج مانند حركت در ظرف « آن » واقع شود ، زيرا « آن » ظرف براى امور دفعى است نه امور سيّال و تدريجى .\r\nاشكالِ دوم وقوعِ حركت در مقولهء « فعل و انفعال » و « متى » ، وقوع حركت در حركت است . كه اين نيز محال است . توضيح مطلب به اين شرح است كه : متحرك در هر آنى از آنات حركت ، يك حد از حدود مسافت را طى مىكند و امكان ندارد كه متحرك بيش از يك « آن » در هر يك از حدود مسافت استقرار داشته باشد ؛ زيرا اگر متحرك بيش از يك « آن » در يك حد از حدود مسافت باقى بماند از حركت باز مىايستد و حركت آن به سكون تبديل مىگردد . در حالى كه فرض بر اين است كه او متحرك است و اين خلاف فرض و محال است .\r\nحال با توضيح فوق مىگوييم اگر حدود مسافت از امور تدريجى نبوده و از امور دفعى و آنىالوجود باشد ، در اين مورد بديهى است كه متحرك در هر حدى از حدود مسافت بيش از يك « آن » استقرار نمىيابد . بلكه متحرك به محض وصول به هر حدى ، از آن حدّ خارج مىشود ؛ زيرا در هيچ حدّى از مسافت ، امتداد وجود ندارد تا براى عبور از آن محتاج به زمان باشد ؛ لذا « آنِ » وصول بعينه همان « آنِ » خروج از آن است .\r\nاما اگر حدود مسافت از امور ممتده و تدريجىالوجود باشد ، در اين صورت بديهى است كه متحرك در هر حدى از حدود مسافت ، بيش از يك « آن » استقرار مىيابد ؛ چون بر حسب فرض براى حدود مسافت ، امتداد وجود دارد ؛ لذا « آنِ » وصول ، بعينه همان « آنِ » خروج نخواهد بود . در اين‌جا متحرك براى عبور از آن حدّ ، نياز به زمان خواهد داشت تا از آن حدّ عبور كند ؛ لذا متحرك بيش از « آنِ » واحد درحدِّ\r\n\r\n","description":"","footnote":"","page_name":" 427 ","page_number":427},
  {"content":"\r\n\r\nواحد استقرار خواهد يافت . و چون هر آنى از زمان بر هر حدى از حدود مسافت منطبق است ، اگر متحرك بيش از يك « آن » بخواهد در يك حدّ بماند حركت او به سكون تبديل خواهد گشت و آن چه ما او را متحرك فرض نموده‌ايم ساكن خواهد شد .\r\nبا توضيحات فوق مىگوييم اگر حركت در مقولهء « فعل » واقع شود ، لازم مىآيد كه متحرك در عبور خود از هر حدى از حدود مسافت بيش از يك « آن » درنگ كند ؛ زيرا اجزاى اين مقوله ، ممتد و تدريجىالوقوع هستند . توقف بيش از يك « آن » در يك حد از حدود مسافت در اين مقوله موجب خواهد شد كه متحرك ساكن گردد . مگر آن‌كه تدريج را از اين مقوله بگيريم و ماهيت آن را غير تدريجى بدانيم . كه در اين صورت سلب ذاتى از ذات شده و اين ، خود محال ديگرى است .\r\nنتيجه مىگيريم كه لازمهء حركت در حركت ، سكون و توقف در حدود مسافت است و اين براى متحركى كه ذاتاً سيّال است محال است .\r\nمؤلف در اين‌جا به اشكال حركت در حركت جوابى نمىدهند ، اما در فصل هشتم مجدداً اين دو اشكال را تكرار مىكنند و از آن جواب مىدهند .\r\nآنچه دربارهء عدمِ وقوع حركت در دو مقولهء فوق گفته شد در مورد « متى » نيز مىآيد . بديهى است كه در مقولهء « متى » نيز تدريج نهفته است ؛ زيرا « متى » عبارت است از : « هيئت نسبت شىء به زمان » و چون زمان متدرّج است هيئت نسبتى هم كه آن شىء به زمان دارد متدرج است . و محال است كه امر متدرّج و سيّال در ظرف « آن » واقع شود . اگر حركت بخواهد در « متى » جارى گردد اين بدان معناست كه امر متدرّج و سيّال يا از سيلان و تدريج خود دست بردارد و دفعىالوقوع شود كه محال است يا با همين هويت در « آن » واقع گردد كه اين نيز محال است ؛ زيرا « آن » ظرف امور دفعى است نه تدريجى . به بيانى كه گذشت در « متى » فرد آنىالوجود - كه مقصود همان فرد دفعىالوجود است - وجود ندارد تا واقع در ظرف « آن » قرار گيرد .\r\n\r\n","description":"","footnote":"","page_name":" 428 ","page_number":428},
  {"content":"\r\n\r\nقوله : « حتى تقع فيه الحركة المنقسمه الى الآنيات » در فصل بعدى دربارهء انقسام بالقوهء حركت ، به اجزاى آنىالوجود سخن خواهيم گفت .\r\n\r\nدليل فُقدان حركت ، در مقولهء « اضافه » و « جدَه »\r\nمتن\r\nوأمّا الإضافة ، فإنّها إنتزاعيّةٌ تابعةٌ لطرفَيْها . . . عمّا كانتا عليه .\r\nترجمه\r\nاما دربارهء « اضافه » بايد گفت كه مقولهء اضافه يك مقولهء انتزاعى است كه در احكام خود تابع طرفين خود مىباشد و مانند حركت در هيچ چيز خود استقلال ندارد .\r\nمقولهء « جده » نيز چنين است ؛ زيرا تغيير در آن از حالت سابق ، تابع تغيير در موضوع آن است .\r\nمانند تغييرى كه كفش دارد يا تغييرى كه پا در پوشيدن كفش - از حالتى كه قبلًا دارند - مىكند .\r\nشرح\r\nدر تعريف مقولهء « اضافه » خوانديم كه : « هيأتى است كه از نسبت يك شىء به شىء ديگر كه آن نيز منسوب به شىء اول است حاصل مىشود . » مانند هيئت اضافه‌اى كه دو برادر به يك‌ديگر دارند . نسبت در اين مقوله متكرّر است و همين فرق اين مقوله با ساير نسبت‌ها كه يك جانبه هستند مىباشد . اكنون مىگوييم كه مقولهء اضافه يك مقولهء انتزاعى است . يعنى از وجود دو برادر كه هر يك وجود مستقل و جدا گانه دارند نسبتى انتزاع مىگردد كه همان اخوّت باشد و هيئت حاصل از اين نسبت همان مقولهء اضافه است . حال اگر يك مفهوم ، انتزاعى باشد از خود هيچ استقلالى نخواهد داشت و در احكام خود از جمله در حركت خود تابع طرفين نسبت خواهد بود ؛ از اين رو مىگوييم حركت در اين مقوله ، اصالتاً جارى نمىشود ؛ گرچه به تبع حركت در طرفين نسبت ، حركت در آن مىآيد . مثلًا اگر دو سطح را فرض كنيم كه يكى فوق ديگرى قرار گرفته است . هر يك از اين دو سطح به يك‌ديگر اضافه و نسبتى دارند ؛\r\n\r\n","description":"","footnote":"","page_name":" 429 ","page_number":429},
  {"content":"\r\n\r\nيكى فوق است و ديگرى تحت . حال اگر سطحِ فوقانى را حركت دهيم به گونه‌اى كه هم افق سطح زير قرار گيرد ، علاوه بر آن‌كه در طرف اضافه - يعنى سطحِ فوقانى - حركت واقع شده است ، در نفس اضافه هم حركت واقع شده است ؛ لذا سطحى كه نسبت به سطح ديگر نسبت فوق داشت تبديل به نسبتِ هم عَرض و مجاور شده است و به عبارت ديگر اضافهء تقابل به اضافهء تجانب تغيير يافته است .\r\nسخن فوق دربارهء مقولهء « جِدَه » نيز مىآيد . مقولهء « جِدَه » عبارت شد از : « هيئت احاطهء يك چيز بر چيز ديگر . » مانند هيئت احاطه كلاه بر سر يا كفش بر پا . به دليل اين‌كه هر تغييرى در اين مقوله تابع تغيير در محيط و محاط مثل كفش و پا است . اگر پا در كفش و يا بالعكس تغيير كند هيئت احاطهء آن هم تغيير خواهد يافت ؛ لذا اين مقوله نيز مانند مقولهء اضافه در احكام خود مستقل نخواهد بود . و در وقوع حركت تابع طرفين نسبت خواهد بود .\r\nقوله : « لاتستقلّ بشيء كالحركة » : يعنى مفهوم اضافه مفهوم مستقلى نيست و قائم به طرفين اضافه است ، همان‌طور كه حركت قائم به متحرك است و بدون آن استقلالى ندارد .\r\n\r\nدليل فقدان حركت در مقولهء جوهر\r\nمتن\r\nو أمّا الجوهر ، فوقوع الحركة فيه يستلزم . . . تحقُّقُ حركةٍ من غير متحرِّك .\r\nترجمه\r\nوقوع حركت در جوهر مستلزم تحقق حركت ، بدون موضوع ثابت و پايدار در اثناى حركت مىباشد . لازمهء اين ، تحقق حركت بدون وجود متحرك مىباشد .\r\nشرح\r\nحكيمان قبل از صدرالمتألهين ، حركت در مقولهء جوهر را جارى نمىدانستند و چنين استدلال مىكردند كه اگر در جوهر حركت واقع شود و لحظه به لحظه جوهر\r\n\r\n","description":"","footnote":"","page_name":" 430 ","page_number":430},
  {"content":"\r\n\r\nتغيير يابد و جوهر جديدى جايگزين جوهر قبل گردد در اثناى حركت موضوع ثابتى وجود نخواهد داشت كه حركت به آن قائم باشد . بديهى است اگر متحرك در آغاز حركت ، مثلًا « الف » باشد و در وسط حركت « ب » و در آخر حركت « ج » باشد هرگز نمىتوانيم بگوييم « الف » حركت خود را از فلان مبدأ آغاز نمود و همان متحرك ، حركتِ خود را در فلان منتها به پايان رسانيد ؛ زيرا آن چه در آغاز حركت وجود داشته است در پايان حركت وجود ندارد . يعنى متحرك عوض شده است و وجود حركت ، بدون متحركِ ثابت ، امرى محال است .\r\n\r\nردّ دلايل عدم حركت در مقولات ياد شده\r\nمتن\r\nويمكن المناقشة فيما أوردوه من الوجوه . . . وسيجيء توضيحه إن شاء اللَّه .\r\nترجمه\r\nدلايل اقامه شده بر عدم وقوع حركت ( در مقولات يادشده ) ، قابل خدشه و مناقشه است . اما آن چه در فعل و انفعال گفته شد صحيح نيست ؛ زيرا حركت در حركت - آن گونه كه به خواست خداوند بيان آن خواهد آمد - جايز است . « 1 » اما مقولهء « اضافه » و « جده » گر چه اين‌دو مانند مقولهء « وضع » دو مقولهء نسبى هستند و در احكام خود تابع احكام طرفين خود مىباشند . اما اين منافات ندارد كه حقيقتاً در خود اينها حركت واقع شود و اتصاف بالتبع غير از اتصاف بالعرض مىباشد .\r\nاما مطلبى كه در مورد حركت جوهرى گفتند - كه فاقد موضوع حركت است - اين سخن ممنوع است . بلكه موضوع حركت ، ماده است . همانطور كه قبلًا گذشت « 2 » و به خواست خداوند توضيح آن خواهد آمد .\r\n\r\n\r\n","description":"","footnote":"\r\n( 1 ) . فصل هشتم از همين مرحله ذيل نتيجه دوم\r\n( 2 ) . فصل هشتم از مرحله نهم\r\n","page_name":" 431 ","page_number":431},
  {"content":"\r\n\r\nشرح\r\nبر عدم وقوع حركت در مقولهء « فعل و انفعال » دو دليل اقامه كرده‌اند . مؤلف حكيم متعرض دليل نخست - كه در معناى فعل و انفعال تدريج اخذ شده است ؛ لذا فرد آنى ندارد و چون چنين است ، حركت در آن ، جارى نمىشود - نمىگردند فقط به اشاره ، متعرض دليل دوم ، كه عبارت است از وقوع حركت در حركت ، مىگردند و مىفرمايد : وقوع حركت در حركت محال نيست ، بلكه امر جايزى است و توضيح مطلب را به فصل بعدى مىسپارند .\r\nاما در خصوص مقولهء « اضافه » و « جده » بايد گفت ، گرچه اين دو مقوله ، دو مقولهء نسبى هستند و در احكام خود تابع اطراف خود مىباشند ، اما اولًا مگر مقولهء « وضع » مقولهء نسبى نبود ؟ چطور حركت - به اتفاق فلاسفه - در آن واقع مىشد . و ثانياً اين‌كه مىگوييم اين دو مقوله در احكام خود تابع اطراف خود هستند و به عبارت ديگر اتصاف آنها به احكام طرفين ، اتصاف بالتبع مىباشد و اصالتاً موضوعات اينها متصف به حكم مىگردند ، و واسطه در آن واسطه در ثبوت است . اين منافات ندارد كه حركت در اين مقولات حقيقتاً واقع شود ، نه مَجازاً وعرضاً . مستشكل مىخواهد بگويد حركت در اين دو مقوله ، مجازى و عَرَضى است ؛ چون در حكم مستقل نيستند و تابع موضوعات خود مىباشند .\r\nحاصل پاسخ مؤلف اين است كه : گرچه اين مقوله در احكام خود تابع اطراف خود است ، اما اين موجب نمىشود كه در اتصاف به حركت ، عرضاً و مجازاً به حركت متصف باشد ، بلكه همان گونه كه حركت در طرفينِ نسبت حقيقتاً جارى مىگردد ، در خود اين مقولات هم حقيقتاً جارى مىگردد . مثال حركت بالتبع كه حقيقتاً حركت در خودِ تابع نيز جارى است ، مانند حركت كشتى و جالس آن مىباشد . حقيقتاً سفينه حركت مىكند لكن به تبع آن ، جالسِ در سفينه هم حركت مىكند . اما حركت جالس حركت مجازى و عرضى نيست ، بلكه او حقيقتاً از مبدأ تا منتها حركت كرده و مسافت را طى مىكند .\r\n\r\n","description":"","footnote":"","page_name":" 432 ","page_number":432},
  {"content":"\r\n\r\nاما مثال براى حركت بالعَرَض و المجاز ، مانند حركت ابيض در مكان ، در حركت‌هاى « أينى » چون كه « ابيض بما هو ابيض » و نه « أبيض بما هو جسم » مكان ندارد تا حقيقتاً در آن حركت كند ؛ بلكه حركت براى جسم است و مجازاً به ابيض به جهت اتحاد آن با جسم نسبت داده مىشود . اما در مورد حركت در جوهر ( كه گفتند چون فاقد موضوع واحد در امتداد حركت است پس حركت در آن ، جارى نمىشود ) بايد گفت در طول حركت ، موضوع واحدى به نام ماده وجود دارد و تمام تحوّلات جوهرى قائم به آن است . توضيح اين مطلب به خواست خداوند در فصل بعدى خواهد آمد .\r\nفرض كنيم تحولاتى كه يك نطفه در بستر رشد خود دارد ( ابتدا نطفه است ، سپس علقه و مضغه مىشود و در نهايت جنين و انسان كامل ) موضوع حركت در تمام تطورات ، مادهء نطفه است كه ثابت و پايدار از اول تا آخر باقى مىماند و تحوّلات جوهرى را مىپذيرد . پس اشكالِ فقدان موضوع واحد در حركت جوهر منتفى است و حكماى قديم كه حركت در جوهر را منتفى مىدانستند به جهت فقدان موضوع واحد بود .\r\nنقل كرده‌اند كه وقتى بهمنيار از بوعلى پرسيد چرا حركت در جوهر را قبول ندارى بوعلى در پاسخ گفت براى آن‌كه اگر حركت در جوهر روا باشد تو در هنگامى كه سؤال مىكنى غير از هنگامى هستى كه جواب مىشنوى . يعنى جوهر تو در اين دو زمان تغيير خواهد كرد و تو ديگر آن فرد قبلى نخواهى بود . اما با پاسخ فوق ، اشكالِ حركت در جوهر مندفع مىگردد .\r\n\r\n","description":"","footnote":"","page_name":" 433 ","page_number":433},
  {"content":"\r\n\r\nبه پرسش‌هاى زير پاسخ دهيد\r\n1 . مشهور حكما حركت را در چند مقوله جارى مىدانند نام ببريد .\r\n2 . حركت در مقولهء كمّ را تعريف كرده مثال بزنيد .\r\n3 . اشكالى كه بر حركت در كمّ وارد است را بيان نموده جواب آن را بنويسيد .\r\n4 . اشكال در وقوع حركت در مقولهء « فعل و انفعال » و جواب مؤلف را تقريرنماييد .\r\n5 . چرا در مقولهء « اضافه » و « جده » حركت جارى نمىشود . نظر مؤلف در باره آن چيست ؟\r\n6 . اشكال بر وقوع حركت در جوهر و جواب مؤلف را تقرير نماييد .\r\n\r\n","description":"","footnote":"","page_name":" 434 ","page_number":434},
  {"content":"\r\n\r\n\r\nالفصل الثامن‌في تنقيح القول بوقوع الحركة في مقولة الجوهروالاشارة الى ما يتفرع عليه من اصول المسائل\r\n\r\nدليل نخست بر وقوعِ حركت در جوهر\r\nمتن\r\nالقول بانحصار الحركة في المقولات . . . لأنّ الذاتيّ لا يتغيّر .\r\nترجمه\r\nگرچه ميان قدما معروف آن است كه حركت در مقولات چهار گانهء عَرَضى منحصر است ، لكن كلمات آنان اشاره به وقوع حركت در مقولهء جوهر نيز دارد . گرچه آنان بر اين مطلب به صراحت سخن نگفته‌اند . « 1 » اولين كسى كه حركت در جوهر راپذيرفت و در باب اقامهء برهان بيشترين سخن را گفت صدرالمتألهين است . « 2 » حق آن است كه حركت در جوهر ، يك حقيقت انكارناپذير است و ما در فصل دوم از اين مبحث آن را اثبات كرديم . « 3 » صدرالمتألهين بر نظريهء مختار خود به بيانات مختلفى اقامهء\r\n\r\n\r\n","description":"","footnote":"\r\n( 1 ) . شيخ الرئيس از بعضى از حكما در شفاء چنين نقل مىكند : « أنّ الجوهر أيضاً منه قارٌّ ومنه سياّل » به فصل دوم ازمقالهء دوم از فن اول از طبيعيات شفاء مراجعه شود . شيخ الرئيس در تعليقات نيز - بر اساس نقل اسفار ، ج 3 ، ص 118 تا 120 - مطالبى در باب حركت جوهر دارند\r\n( 2 ) . حكيم سبزوارى در شرح منظومه ، ص 246 از صدرالمتألّهين تبعيت نموده است\r\n( 3 ) . به فصل دوم از اين مرحله مراجعه شود\r\n","page_name":" 435 ","page_number":435},
  {"content":"\r\n\r\nدليل مىكنند « 1 » كه واضح‌ترين آنها اين است كه حركات عرضى « 2 » به وجود خود ، سيّال و متغيّر هستند و آن حركات ، معلول طبايع و صور نوعيه‌اى است كه براى موضوعات آن اعراض مىباشد و واجب است كه علت متغيّر ، متغيّر باشد و گرنه معلول با تغيّرى كه دارد از علت خود تخلف مىكند و اين محال است . پس طبايع صُور جوهرى - كه اسباب قريب براى اعراض لاحق هستند و در آنها حركت جارى مىشود - در وجود خود متغيّر و در جوهر خود متجدّد مىباشند ؛ گرچه در ماهيت خود ثابت بوده و ذاتاً قارّ هستند . دليل عدم حركت در ماهيت آنها آن است كه ذاتى تغيير نمىكند .\r\nشرح\r\nگرچه قبل از صدرالمتألهين حكما معتقد بودند كه حركت فقط در چهار مقولهء عرضى « كيف » ، « كمّ » ، « أين » و « وضع » جارى مىشود ، اما در ميان كلمات آنان اشاراتى يافت مىشد كه دلالت مىكرد بر وقوع حركت در مقولهء جوهر . گرچه آنان به صراحت اين مطلب را نمىگفتند و فصل مستقلى براى اين مسئله قرار نداده بودند و طبعاً دليل هم بر مطلب اقامه نكرده بودند .\r\nصدرالمتألهين اولين كسى بود كه به حركت در جوهر به طور جزم آگاهى يافت و براى برهانى ساختن آن كمر همت بست و دلايل متعددى بر نظريهء خود اقامه كرد . نخستين دليل وى كه از واضح‌ترين دلايل به شمار مىآيد اين است كه :\r\nاعراض از نمودهاى جواهر هستند و از خود هيچ استقلالى ندارند . وجود آنها از مراتب وجود جواهر به شمار مىرود و در احكام ، تابع احكام جوهر - كه علت آنهاست - مىباشند ؛ از اين رو امكان ندارد كه اعراض داراى حكمى چون حركت باشند . اما علت‌هاى آنان كه جواهر هستند فاقد آن حكم باشند . كه اگر چنين باشد\r\n\r\n\r\n","description":"","footnote":"\r\n( 1 ) . به اسفار ، ج 3 ، ص 67 تا 61 و ص 105 تا 101 مراجعه شود\r\n( 2 ) . اين نخستين برهانى است كه صدرالمتألّهين بر وجود حركت اقامه نموده است . به اسفار ، ج 3 ، ص 61 تا 63 مراجعه شود\r\n","page_name":" 436 ","page_number":436},
  {"content":"\r\n\r\nتخلف معلول از علت پديد مىآيد و اين محال است ؛ بنابراين طبايع جوهرى كه علت قريب تحصّل براى اعراض و حركات آنها هستند در وجود خود بىقرار و در جوهر خود متحركند .\r\nالبته همان گونه كه قبلًا نيز گفته شد مطابق نظريهء مشّائيان و صدرالمتألهين ، حركت در ماهيت ، خواه جوهرى و خواه عَرَضى جارى نمىشود . اگر حركت در مقوله‌اى وجود دارد در وجود آنها مىباشد نه در ماهيت آنها ؛ زيرا اگر حركت در ماهيت ، واقع شود ، به دليل آن‌كه معناى حركت در هر مفهومى عبارت از تغيير آن مفهوم و طبعاً تغيير ذاتيات آن ماهيت مىباشد ، وقوع حركت در ماهيت و ذاتيات آن محال است .\r\nاكنون كه حركت در وجود جوهر جارى مىگردد با ظهور هر درجه از حركت يك مرتبهء جديد از وجود ظهور مىكند كه مأخذ ماهيت مىگردد و چون به واسطهء حركت ، آن مرتبه از وجود مىرود و مرتبهء ديگر مىآيد ، ماهيت جديد ديگرى از آن مرتبهء جديدِ وجود ، انتزاع مىگردد و هكذا مطلب چنين ادامه مىيابد و با ظهور هر مرتبه از وجود يك نوع از ماهيت كه با ماهيت قبلى و بعدى متباين است ظهور مىكند و به طور طبيعى چنين نتيجه مىدهد كه براى متحرك در هر آنى از آنات حركت ، نوع خاصى ظهور مىكند كه متحرك بيش از يك لحظه در آن نمىماند ؛ زيرا اگر متحرك بيش از يك « آن » در آن بماند در ذاتيات آن نوع به واسطهء حركت ، تغيير ايجاد خواهد شد كه اين محال است . لذا مؤلف فرمودند : « وان كانت ثابتةً بماهيتها قارة في ذاتها » يعنى حركت در وجود جوهر ( و عرض ) هست نه در ماهيت آنها .\r\nاما مطابق نظريهء اشراقىها كه حركت در ماهيت را جايز مىشمارند معناى وقوع حركت در آن اين است كه ماهيت داراى درجات و مراتب وسيع است و با وقوع حركت در آن ، اصل ماهيت و ذاتيات آن تغيير نمىكند ، اما درجات و مراتب آن در سيلان و گذرند . از اين‌جاست كه اشراقىها تشكيك در ماهيت را روا مىدانند ، بر خلاف مشائىها .\r\nبر اساس نظر مشائىها ماهياتى كه از درجات مختلف وجود انتزاع و اخذ مىشوند ، هر كدام يك نوع مستقل هستند ؛ لذا درجات صد گانهء حرارت از صفر تا\r\n\r\n","description":"","footnote":"","page_name":" 437 ","page_number":437},
  {"content":"\r\n\r\nصد كه بر آب وارد مىشود صد نوع ، ماهيت مستقل است . اما بنابر نظر اشراقىها تمام درجات حرارت موجود در آب داراى يك ماهيت نوعى مىباشد ، لكن داراى صد مرتبهء متفاوت است . همان تفاوتى كه در نور و مراتب تشكيكى آن با حفظ وحدت نوعى وجود دارد .\r\n\r\nتوجيه نادرستى براى علّتِ حركت در عَرَض و جواب آن\r\nمتن\r\nوأمّا ما وجّهوا به ما يعتري هذه الأعراض . . . إلى ما هو متجدّدٌ بالذات .\r\nترجمه\r\n( كسانى كه حركت در جوهر را قبول ندارند ) در توجيه حركت در عَرَض در عين ثبات علت آن ، خواه طبيعت جوهرى باشد يا چيز ديگر ، گفته‌اند كه تغيير و دگرگونى در اعراض به جهت عواملى است كه از خارج به آن ضميمه مىگردد . مانند مراتب نزديكى و دورى نسبت به غايت در حركت‌هاى عرضى يا برخورد با موانع يا وجود عوامل مُعدّ و تقويت كننده ، خواه قوى يا ضعيف در حركت‌هاى قسرى و نيز اراده‌هاى جزئى كه در هر حدى از حدود مسافت در حركات ارادى به وجود مىآيد . ( اينها همه ، عوامل اصلى حركات و تغييرات در اعراض مىباشند ) در پاسخ گفته مىشود كه نقل سخن به تجدّد آن امور جزئى كه موجب حركت مىشوند مىكنيم و مىگوييم آن تجدّدها از كجا به وجود آمدند .\r\nناگزير آنها بايد به تجّددهاى جوهرى ذاتى منتهى گردند .\r\nشرح\r\nكسانى كه حركت در جوهر را قبول ندارند با اذعان و اعتراف به اين مطلب كه علت پديدهء متغيّر ، خود نيز متغيّر است بايد براى حركت‌هاى عرضى توجيهى عقل پسند بياورند ؛ زيرا از يك سو حركت در جوهر را قبول ندارند و طبعاً حركت در اعراض را به حركت در جواهر مستند نمىدانند . از سوى ديگر اعتراف دارند كه پديدهء متغيّرى ، مانند عرض ناگزير بايد به علتى كه آن نيز متغيّر است منتهى گردد ؛ لذا\r\n\r\n","description":"","footnote":"","page_name":" 438 ","page_number":438},
  {"content":"\r\n\r\nبايد به جستجوى علت متغيّر كه عامل حركت در عرض است بپردازند و توجيهى خرد پسند اقامه نمايند . در همين راستا و براى پاسخ به همين اشكال كه علت حركت در عرض با وجود ثبات در جوهر و طبيعت چه چيزى مىتواند باشد گفته‌اند : گرچه اعراض همه معلول جواهر و طبايع هستند لكن حركت در اعراض ، معلول عواملى است كه از بيرون بر آنها تأثير مىگذارد . به عنوان مثال در حركت‌هاى طبيعى ، مانند حركت سنگى كه در آسمان به طور طبيعى گرايش به سوى زمين دارد ميل طبيعىاش آن را درجه به درجه به سوى زمين نزديك مىگرداند و هر مقدار كه فاصلهء آن به زمين نزديك‌تر مىشود گرايش آن نيز به زمين بيشتر مىشود و در سرعت به سوى زمين شتاب بيشترى مىگيرد تا در نهايت به غايت خود كه تصادم با زمين است نائل مىآيد .\r\nحركت سنگ بر اثر ورود فشار بر آن ، به وسيلهء قوّهء جاذبه كه يك عامل بيرونى است در جهت سقوط به سوى زمين صورت مىگيرد . پس حركت « أينى » و « عَرَضى » معلول فشار دائم و تجدّد طبيعى است كه بر سنگ به طور مستمر و دائم از طرف قوهء جاذبه فرود مىآيد يا در حركت‌هاى قسرى مانند سنگى كه از زمين به طرف آسمان پرتاب مىشود و بر خلاف ميل وى به سوى آسمان حركت مىكند . در طبيعتِ سنگ ، فشارى از خارج وارد آمده است كه آن را به سوى آسمان به پيش مىبرد و بر حسب عواملِ اعدادى و شدت و ضعف ، فشارى كه بر سنگ وارد مىآيد ، ميزان و مقدار حركت سنگ در آسمان تفاوت مىكند . همانطور كه بر حسب موانع مختلف ، ميزان حركت سنگ از جهت تندى و كندى تفاوت مىيابد .\r\nوقتى فشار وارد بر سنگ ، آن را به طرف بالا به حركت درآورد هر درجه از آن فشار موجب يك درجه از حركت مىگردد . لكن حركت در متحرك با برخورد با جوّى كه روبروى آن قرار دارد كُند مىگردد . درجهء ديگر فشار بار ديگر سنگ را به پيش مىراند اما مقاومت هوا باز عامل كندى حركت مىشود تا اين‌كه بالاخره درجات فشار موجود در طبيعت سنگ ، تمام مىگردد و سنگ از حركت باز ايستاده مجدداً به\r\n\r\n","description":"","footnote":"","page_name":" 439 ","page_number":439},
  {"content":"\r\n\r\nزمين بر مىگردد . در اين مثال نيز تجدّدِ نيروهاى وارده بر سنگ ، عامل حركت آن به سوى آسمان مىباشد . پس حركت « أينى » و « عَرَضى » آن نيز به سبب عامل بيرونى و تجدّد و تكرار آن مىباشد .\r\nدر حركت‌هاى ارادى نيز مطلب چنين است . كسى كه جهت تأمين نيازمندىهاى خود مثلًا عازم بازار است با برداشتن گام‌هاى مكرر كه از اراده‌هاى جزئى و مكرر او نشأت مىگيرد مسير منزل تا بازار را طى مىكند . در اين‌جا نيز حركت « أينى » و « عَرَضى » ، معلول اراده‌هاى جزئى و متجدّد ، مىباشد . پس آن اراده‌هاى جزئى علت تغيير و موجب پيدايش حركت ارادى هستند .\r\nملاحظه مىشود كه در اين سه مورد كه مثال آورديم تمام تغييرات و حركت‌هاى عَرَضى مستند به عواملى است كه از بيرون بر جسم فشار وارد مىسازند و خود ، متجدّد و متغيّر هستند ؛ از اين رو منكران حركت جوهرى مىگويند اين اشكال وارد نيست كه پديده‌هاى متغيّر ، علت‌هاى متغيّر مىخواهند و چون علت تحقق عرض ، جوهر مىباشد و جوهر ، امر ثابتى است ، پس حركت در عَرَض به كدام علتِ متغيّر مستند مىباشد ؟ زيرا حركت‌هاى عرضى به علت‌هاى متغيّر كه بيرون از طبيعت جوهر و عرض هستند مستند مىباشد . تجدّد فشارهاى وارده بر سنگ در حركت طبيعى يا قسرى و نيز تجدّد اراده‌هاى جزئى در حركت‌هاى ارادى ، موجب حركت و تجدّد در مقوله مىگردد .\r\nمؤلف حكيم رحمه الله در پاسخ به توجيهى كه منكران حركت در جوهر اقامه مىكنند مىفرمايند : توجيه شما صحيح نيست ؛ زيرا ما انگشت روى حركت‌ها و تجدّدهاى بيرونى گذاشته و سؤال مىكنيم كه آن حركت‌ها و تجدّدها از كجا پديد آمده‌اند . يا مطلب به عامل قبلى و قبل از آن تا بىنهايت كشيده مىشود كه اين همان تسلسل محال است . يا اين‌كه بايد هم چون ما قائل به حركت جوهرى شده و تمام حركات عَرَضى را معلول حركات جوهرى بدانيد كه آنها ذاتاً متجدّد و متغيّرند .\r\n\r\n","description":"","footnote":"","page_name":" 440 ","page_number":440},
  {"content":"\r\n\r\n\r\nتوجيه ديگرى براى علت حركت در عَرَض و جواب آن\r\nمتن\r\nفإن قيل : إنّا نوجّه صدور الحركة . . . ليصير متجدّداً ، فافهم .\r\nترجمه\r\nاگر گفته شود كه ما صدور حركت متجدّد و سيّال را ( در باب اعراض ) از علت ثابت همان‌گونه توجيه مىكنيم كه شما صدور آن را درباب حركت جوهرى توجيه مىكنيد ، بدون آن‌كه احتياج به تجدّد ذاتى طبيعت و جوهر داشته باشيم بنابراين حركت در اعراض ذاتاً متجدّد ، است و در صورتى كه تجدّد ذاتى متحرك باشد مانعى ندارد كه متجدّد از ثابت صادر گردد ؛ از اين رو ايجاد ذات متحرك ( يعنى عَرَض ) عين ايجاد تجدّد آن است . اين مطلب دقيقاً مانند بيانى است كه شما درباب حركت جوهرى بدان اعتراف كرديد . در پاسخ گفته مىشود تجدّد و تغيّرى كه در حركت عَرَضى هست تجدّد نفس حركت نيست ؛ زيرا در مقولهء عَرَضى وجود فىنفسه وجود لنفسه نمىباشد تا آن‌كه خود ، منعوتِ صفت خود بوده و متجدّد ، عين تجدّد باشد . وجودِ فىنفسهِ ، اعراض ، وجود براى غير - كه عبارت از موضوع جوهر است - مىباشد ؛ بنابراين حركت جسم در رنگ خود عبارت است از : تغيّر و تجدّد جسم در رنگى كه براى آن هست . و اين بر خلاف جوهر است ؛ زيرا وجود فى نفسهء آن ، همان وجود لنفسهء آن مىباشد . پس آن ، هم ذاتاً تجدّد است و هم متجدّد . و ايجاد آن جوهر عيناً ايجاد متجدّد است و ايجاد متجدّد ، ايجاد آن جوهر است نه ايجاد جوهر تا اين‌كه بعداً متجدّد شود . بايد كه در اين مطلب دقت تمام اعمال گردد .\r\nشرح\r\nمنكران حركت جوهرى مىگويند : ما حركت عَرَض را به همان بيانى توجيه مىكنيم كه شما حركت در جوهر را توجيه كرديد .\r\nقائلين به حركت در جوهر مىگويند : حركت در جوهر عين ذات جوهر است و چون تجدّد و تغيّر ، ذاتى جوهر است منعى در صدور جوهرِ متجدّد از علتِ ثابت وجود ندارد . علت ثابت - خواه عقل فعّال باشد يا هر چيز ديگر - به عين ايجاد جوهرِ\r\n\r\n","description":"","footnote":"","page_name":" 441 ","page_number":441},
  {"content":"\r\n\r\nمتجدّد ، تجدّد و تغيُّر آن را نيز خلق مىكند ؛ لذا تجدّد در متجدّد ذاتى آن است و به خلقى جدا از آن عارض بر آن نيست . به اين بيان ، حركت در جوهر ذاتى آن است و صدور متجدّدى كه ذاتاً عين حركت است از علت ثابت بلا اشكال است .\r\nمنكران حركت جوهرى مىگويند : همين سخن را در باب حركت اعراض مىگوييم . يعنى مىگوييم حركت در اعراض ، ذاتىِ اعراض است و ايجاد اعراض عينِ ايجادِ تجدّد در آنها مىباشد و وقتى تجدّد ، ذاتى متجدّد شد منعى از صدور متجدّد از علت ثابت وجود ندارد و اشكال صدور متجدّد از ثابت مرتفع مىگردد .\r\nمؤلف در پاسخ به اين مطلب مىگويند : شما نمىتوانيد همان توجيهى كه ما در باب حركت براى جوهر آورده‌ايم آن را براى حركت در عرض بياوريد ؛ زيرا جوهر و عرض اين فرق را با هم دارند كه در عرض وجود فى نفسه ، بر خلاف جوهر ، وجود لنفسه نيست . يعنى وجود عَرَض وجود لغيره است و پيوسته عَرَض ، نعت موضوع و در دامن آن است و هيچ حكم مستقلى براى خود ندارد . اگر به حركت و تجدّد در اعراض حكم مىكنيم از آن جهت است كه در علت آن - كه جوهر است - حركت مىباشد ؛ لذا مىگوييم اعراض به صفات خود از جمله حركت ، ذاتاً متصف و منعوت نيستند ؛ لذا وقتى مىگوييم جسم در رنگ خود حركت كرده است به اين معناست كه جسم در رنگى كه بدان متصف است و موضوع آن رنگ است متغيّر و متجدّد است ، نه اين‌كه بخواهيم بگوييم خود رنگ ذاتاً تجدّد يافته و حركت نموده است . اين بدان جهت است كه اعراض در احكام از خود استقلال ندارند . و اگر به حكمى متصف مىگردند در حقيقت ، موضوع آنهاست كه بدان حكم متصف مىگردد و در حقيقت اين جسم است كه در رنگِ خود حركت مىكند نه اين‌كه خود رنگ ، مستقلًا داراى تجدّد و حركت باشد و احكام آن مستقل باشد .\r\nدر اين‌جا فهم اين معنا صورت معقولى پيدا مىكند كه علتِ ثابت ، جوهر را كه تجدّد و تغيّر ذاتى آن است به جعلِ واحد خلق مىنمايد . علتِ ثابت ، به ايجاد واحد ،\r\n\r\n","description":"","footnote":"","page_name":" 442 ","page_number":442},
  {"content":"\r\n\r\nجوهر متجدّد را مىآفريند و چون تجدّد ، ذاتى آن است نه عَرَضى آن ، نيازى به جَعْل جدا براى آن نداريم تا تجدّد عارض بر آن باشد « 1 » ؛ بنابراين اگر ما حركت در جوهر را كه مستند به علت ثابت است جايز مىدانيم از اين رهگذر است كه در جوهر ، فرض صدور جوهرِ متجدّد كه تجدّد ، ذاتى آن باشد قابل قبول است . بر خلاف عَرَض كه چنين تصويرى در آن قابل قبول نيست ؛ لذا صدور حركت در جوهر از علت ثابت ، امر معقولى است . بر خلاف صدور حركت عرض از علتِ ثابت كه غير قابل قبول است ؛ چون تجدّدِ عَرَض ، ذاتى آن نيست و به همين دليل نمىتواند به جَعْلِ واحد ، تجدّد و متجدّد از علت ثابت صادر شود و چون نمىتواند صادر شود پس حركت در عَرَض نمىتواند به علت ثابت مستند باشد .\r\n\r\nدليل دوم بر وقوع حركت در مقولهء جوهر\r\nمتن\r\nحجّةٌ اخرى : الأعراض من مراتب وجود الجواهر . . . دليلُ حركةِ الجوهر .\r\nترجمه\r\nاعراض از مراتب وجود جواهر مىباشند ؛ زيرا گذشت كه وجود فى نفسه آنها عين وجود آنها در دامن موضوع مىباشد ؛ لذا تغيير و تجدّد آنها جز با تغيير و تجدّد موضوعات جوهرى قابل توجيه نيست ؛ از اين رو حركت‌هاى عَرَضى دليل بر حركت در جوهر مىباشند .\r\nشرح\r\nاين دومين دليل بر حركت در جوهر مىباشد . دليل نخست وقوع حركت در جوهر را از طريق لزوم سنخيت بين علت و معلول به اثبات رساند و گفت اگر معلول\r\n\r\n\r\n","description":"","footnote":"\r\n( 1 ) . اين بحث بار ديگر در مرحلهء دوازدهم فصل بيست و دوم خواهد آمد در آن‌جا توضيحات بيشترى تقديم‌خواهد گشت\r\n","page_name":" 443 ","page_number":443},
  {"content":"\r\n\r\n- يعنى عَرَض - متغيّر است بايد علت آن - كه همان جوهر است - نيز متغيّر باشد ؛ زيرا سنخيت بين علت و معلول لازم است .\r\nاما دليل دوم حركت را در جوهر ، به وسيلهء عدم استقلال عَرَض در تمام حيثيّات خود ، از جمله در حركت به اثبات مىرساند . حاصل دليل اين است كه وجود فى نفسه عَرَض عين وجود لغيره آن است . يعنى موجوديت عَرَض عين افتقار و احتياج به موضوع است . چنين نيست كه افتقار ، عارض بر عَرَض شده باشد ؛ لذا عَرَض در هيچ حكمى از احكام ، استقلالى از خود ندارد ؛ از اين رو حركت در آن نيز از خود آن نيست ، بلكه ناشى از موضوعى است كه عَرَض در بستر آن آرميده است و تا جوهر متحرك نباشد عَرَض نمىتواند حركت كند . حركت آن نمودى از حركت موضوع جوهرىِ آن است . ملاحظه مىشود كه در اين برهان از عدم استقلال عَرَض و احكام آن - از جمله حركت - بر وقوع حركت در جوهر استدلال گرديده است ؛ لكن همان گونه كه مشاهده مىشود استدلال از حركت در عَرَض بر حركت در جوهر سلوك از معلول به علت كه مفاد برهان إنّى از قسم اول است مىباشد . و همان گونه كه مؤلف در مقدمهء كتاب فرمودند سلوك از معلول به علت ، افادهء يقين نمىكند ؛ از اين رو مىتوان در يقين آورى اين دليل خدشه نمود . « 1 »\r\n\r\nصُوَر جوهرى كه يكى پس از ديگرى بر مادهء واحد عارض مىگردنددر حقيقت ، امتداد يك صورت هستند\r\nمتن\r\nو يتبيّن بما تقدّم عدّة امور . . . تُغايِر سائر الماهيّات في آثارها .\r\n\r\n\r\n","description":"","footnote":"\r\n( 1 ) . اگر استعمال اين برهان را به جا بدانيم خواهيم توانست بگوييم چنين نيست كه تمام براهينى كه در فلسفه به كار مىروند از سنخ برهان انّى از قسم دوم مىباشند بلكه گاهى برهان انّى از قسم اول خواهند بود مؤلف ؛ در مواضع متعدد از جمله در مقدمهء كتاب ادعا كردند كه تمام براهين فلسفى از سنخ برهانِ انّى از قسم دوم مىباشند\r\n","page_name":" 444 ","page_number":444},
  {"content":"\r\n\r\nترجمه\r\nاز آن چه گذشت امورى آشكار مىگردد : - اول . صورت‌هاى جوهرى گوناگون كه يكى پس از ديگرى بر ماده در مىآيند در حقيقت يك صورت جوهرى سيّال كه بر ماده جريان مىيابد مىباشند و همان طورى كه در مرحلهء جواهر و اعراض گفته شد « 1 » موضوع صُوَر كه ماده است به واسطه « صورةٌ مّا » محفوظ مىماند و ما از هر حدّى از حدود آن صور ، مفهومى كه مغاير است با مفهوم ديگرى كه از حدّ ديگر انتزاع مىشود انتزاع مىكنيم و نام آن را ماهيت نوعى كه با ديگر ماهيات در آثار مغاير است مىگذاريم .\r\nشرح\r\nپس از اثبات حركت در جوهر به سه فرع كه بر حركت در جوهر مترتب مىشود مىپردازند . فرع اول اين است كه صورت‌هاى گوناگونى كه متوالياً بر يك ماده جارى مىگردند در حقيقت يك صورت جوهرى بيش نيستند كه به ظهورات مختلف ، خود را نشان مىدهند . فىالمثل نطفه را مثال مىآوريم . نطفه كه يك حقيقت جوهرى است در امتداد حركت خود تبديل به علقه و سپس مضغه و جنين و انسان كامل مىشود .\r\nتمام صورت‌هاى مذكور كه بر يك ماده جارى مىگردد عبارتند از يك صورت كه همان صورت انسانى است . صورت انسانى از نطفه و علقه تا مضغه و جنين كامل حركت نموده و به شكل ظهورات مختلف در آمده است و ما از حركت جوهر در هر يك از حدود مسافت يكى از مفاهيم فوق را به نام ماهيت انتزاع مىكنيم . وقتى نطفه در بستر رشد قرار گرفت پس از چندى كه به حركت خود ادامه داد و مراتبى از وجود را پيمود از وجود آن اسمى به نام علقه و سپس عناوين ديگر انتزاع مىشود و هر يك از اين عناوين داراى آثار ويژهء خود مىباشند .\r\nماده در تمام حدود مسافت و حركتِ جوهر يك چيز بيشتر نيست و قوام خود را\r\n\r\n\r\n","description":"","footnote":"\r\n( 1 ) . به فصل ششم از مرحلهء ششم مراجعه شود\r\n","page_name":" 445 ","page_number":445},
  {"content":"\r\n\r\nاز صورت مىگيرد ، اما نه از يك صورتِ معين كه با رفتن آن ، ماده تحصّل خود را از دست بدهد ، بلكه از « صورةٌ مّا » كه يك صورت على البدل است . اگر صورت خاصى مانند نطفه از بين رفت صورت بعدى ، يعنى علقه ، عامل قوام ماده مىگردد و هم‌چنين صورت‌هاى بعدى .\r\n\r\nحركتى ديگر ، اشتدادى براى جوهر\r\nمتن\r\nوالحركة على الإطلاق . . . إلى فعليّةٍ لا قوّةَ معها .\r\nترجمه\r\nحركت گر چه به طور مطلق از شائبهء تشكيك خالى نيست زيرا عبارت است از خروج از قوّه به فعل و از نقص به كمال لكن در عين حال براى جوهر يك حركت اشتدادى ديگرى است كه آن عبارت است از : خروج ماده از طبيعت بىجان به گياه و حيوان و سپس انسان . و براى هر يك از اين حركات ، آثار خاصى است كه بر آنها مترتب مىگردد . تا آن‌كه حركت به فعليتى كه هيچ قوّه با آن نباشد منتهى مىشود .\r\nشرح\r\nمُؤلف حكيم رحمه الله در اين فقره از عبارت به دو مطلب مىپردازند . يكى اين‌كه حركت خالى از شائبهء تشكيك نيست و مطلب دوم اشاره به حركت طولى در جوهر است كه تفصيل اين مطلب در فصل نهم از همين مرحله خواهد آمد .\r\nاما مطلب اول : حركت از آن جهت كه هر درجه از آن خروج از قوّه به فعل و از نقص به كمال است از جهت اشتداد داراى مراتب مختلف مىباشد و هر حقيقتى كه داراى درجات و مراتب مختلف است يك حقيقت تشكيكى است . هر مرتبه از آن با مرتبهء ديگر در عين آن‌كه از يك هويت برخودار است اختلاف مرتبه‌اى دارد و اگر مؤلف از وقوع تشكيك در حركت به شائبهء تشكيك تعبير مىآورند اين نه از آن\r\n\r\n","description":"","footnote":"","page_name":" 446 ","page_number":446},
  {"content":"\r\n\r\nجهت است كه در وقوع اين نوع از تشكيك كه به معناى اشتداد است ترديد دارند ، بلكه از آن جهت است كه نوع تشكيك در اين‌جا با تشكيك مصطلح كه قائم به افراد و آحاد كثير است متفاوت است . تشكيك در حركت قائم به يك قطعه از حركت است .\r\nتشكيك در اين‌جا به معناى اشتداد درجات وجود است ، زيرا اشتداد اقتضاى خروج از قوه به فعل مىباشد و مقصود از شائبهء تشكيك آميختگى حركت با تشكيك است نه وجود ترديد در آن ، گواه بر اين‌كه مقصود از تشكيك در اين‌جا اشتداد حركت است عبارت مؤلف است كه مىگويد « لكن في الجوهر مع ذلك حركة اشتدادية أخرى » .\r\nبنابراين حركت بر خلاف نور و وجود - كه داراى مراتب مختلف و در عين حال حقيقت ثابت هستند و از اين جهت داراى حقيقت تشكيكى مىباشند - داراى يك هويت ثابت و پايدار نيست و با ظهور هر درجه از آن ، درجهء قبلى از بين مىرود ؛ لذا مانند نور و وجود كه تمام مراتب و درجات آن مىتوانند در خارج محقق باشند و تشكيك در مراتب بالفعل آن صورت بگيرد نيست ؛ بلكه ظهور هر درجه از حركت به دليل حقيقت سيّال و ناپايدار آن ، عدم مرتبهء قبل و بعد مىباشد و پيوسته حركت به حكم خروج از قوه به فعل در حال اشتداد است كه ما از آن به تشكيك تعبير مىآوريم .\r\nحال با توضيح فوق مىگوييم در عين حال كه حركت به طور كلى خروج از قوه به فعل است و اين خود كمال است ولى وقوع آن در جوهر ملازم با اشتداد جوهر و تكامل مضاعفى مىباشد جوهر با وقوع حركت در آن لحظه به لحظه به تكامل جديد نائل مىآيد كه توضيح آن در ذيل مطلب دوم مىآيد .\r\nاما مطلب دوم : براى جوهر - همان‌طور كه مفصلًا بيان آن در فصل بعدى خواهد آمد - دو حركت وجود دارد : يكى حركت عَرْضى و ديگرى حركت طولى . جوهر به حكم تجدّد و سيلانى كه دارد پيوسته در حال نو شدن مىباشد و اين تجدّد ، ذاتى آن است ، لكن گاهى صورت قبلى جزء ماده گشته روى هم يك ماده ديگرى كه از مادهء اول وسيع‌تر است را به وجود آورده كه ما از آن به مادهء ثانيه تعبير مىكنيم و اين مادهء\r\n\r\n","description":"","footnote":"","page_name":" 447 ","page_number":447},
  {"content":"\r\n\r\nثانيه ، قبول صورت جوهرىِ بعد را مىنمايد . صورت جوهرىِ بعدى مجدداً جزء ماده گشته و با مادهء قبلى روى هم ماده براى صورت جوهرى جديد مىگردند . مانند حركت نطفه به سوى علقه شدن كه در اين‌جا صورت نطفه به مادهء خود ضميمه گشته و روى هم ماده براى صورت علقه مىگردند . وقتى صورت علقه حاصل شد آن نيز جزء ماده گشته ماده‌اى فراتر از قبل پديد مىآورد و روى هم ماده براى صورت مضغه مىگردد و همين طور مطلب ادامه مىيابد . در اين نوع حركت كه از آن به حركت طولى تعبير مىكنند پيوسته صورت‌هاى جديد جزء مادهء قبلى مىگردند و بدين وسيله ، اشتدادى در ماده به وجود مىآورند و دامنهء ماده را گسترده‌تر از قبل مىنمايند .\r\nمؤلف براى اين حركت ، به حركت مادهء اولى تا جسم طبيعى و سپس حركت جسم طبيعى تا جسم نباتى و حيوانى و انسانى مثال مىآورند . جوهر در حركت تكاملى خويش صورتى بر صورت قبلى مىپوشاند كه ما از آن به « لُبس بعد از لُبس » تعبير مىكنيم . جملهء « لكن في الجوهر مع ذلك حركةٌ اشتداديهٌ اخرى » اشاره به اين حركت مىباشد . و علاوه بر معناى حركت به معناى خروج شىء از قوه به فعل حركت طولى را به اثبات مىرساند .\r\nترتّب طولى موجودات در دو قوس نزول و صعود از عالم عقل تا ماده و از ماده تا عقل ، استمرار دارد . اما گاهى جوهر در حركت خود به گونه‌اى عمل نمىكند كه صورت جديد را جزء مادهء قبلى قرار دهد تا آن ، ماده براى قبول صورت بعدى گردد بلكه با ظهور هر يك از صورت‌هاى جوهرى ، صورت قبلى ، مانند لباسى كه از تن كسى بيرون مىآيد از ماده خلع مىگردد و ماده ، صورت جديد مىپوشد كه از آن به لُبس بعد از خلع تعبير مىآورند . حكماء از اين نوع حركت ، به حركت عَرْضى تعبير مىآورند ؛ زيرا تلبّس ماده به هر يك از صُوَر به گونه‌اى است كه آن صورت جديد در عَرْض صورت قبلى است و با حركت جوهر هيچ اشتدادى ، نه براى ماده و نه براى صورت جوهرى حاصل نمىشود . حركت عَرْضى در جوهر مانند تبديل آب به بخار\r\n\r\n","description":"","footnote":"","page_name":" 448 ","page_number":448},
  {"content":"\r\n\r\nو سپس تبديل بخار به آب يا تبديل مسّ به طلا و بالعكس يا تبديل خاك به گچ و بالعكس بر فرض وقوع خارجى مىتواند مثالى براى حركت عَرْضى باشد .\r\n\r\nحركت در حركت\r\nمتن\r\nالثاني : أنّ للأَعراض اللاحقة بالجواهر . . . ويسمّى القسم الأوّل : « حركات أُولى » .\r\nترجمه\r\nنكتهء دوم : براى اعراضى كه به جواهر ملحق مىشوند ، از هر نوعى كه باشند ( لازم يا مفارق و چهار نوع عَرَض مشهور و ديگر اعراض ) حركتى به تبع حركت جواهرى كه معروض آنها است مىباشد ؛ زيرا معنا ندارد كه صفات و اعراض با تغيير و تجدّد در موضوع آنها ثابت بمانند مضافاً به اين‌كه أَعراضى كه لازمهء وجود جواهرند مانند لوازم ماهيت مىمانند كه به جعل بسيط ، مجعول براى موضوعات خود مىباشند ، بدون آن‌كه بين آنها و موضوعاتشان فاصله‌اى افتد . اين مربوط به اعراض لازمى است كه ما آنها را ثابت و غير متغيّر مىپنداريم .\r\nاما اعراض مفارقى كه به سبب حركت ، عارض بر موضوعات خود مىشوند مانند حركاتى كه واقع در مقولات چهار گانهء « أين » ، « كمّ » ، « كيف » و « وضع » مىشود ، شايسته است كه اين نوع حركات از نوع حركت در حركت تلقى گردند و قسم دوم از حركت محسوب شوند و قسم اول ( حركات نامحسوس اعراض ) به نام حركات اولى نام گذارى شود .\r\nشرح\r\nبراى تمام اعراض چه لازم چه غير لازم و نيز آنها كه بنابر نظر مشهور حكما حركت در آنها جارى است مانند چهار مقولهء « كمّ » ، « كيف » ، « وضع » و « أين » يا ساير مقولاتى كه مشهور ، حركت را در آنها جارى نمىدانند حركتى به تبع حركت جواهر وجود دارد .\r\nاز سخن مؤلف « 1 » چنين استفاده مىشود كه وى حركت در عرض را منحصر به\r\n\r\n\r\n","description":"","footnote":"\r\n( 1 ) . به تعليقات مؤلف بر اسفار ، ج 3 ، ص 78 مراجعه شود\r\n","page_name":" 449 ","page_number":449},
  {"content":"\r\n\r\nچهار مقولهء فوق الذكر نمىداند ، بلكه آن را در تمام اعراض جارى مىداند لكن حركت در آنها را به تبع حركت در جواهر آنها معرفى مىكند . سپس در تقسيم اعراض مىگويد : عَرَض دو گونه است . برخى اعراض ، لازمهء غير منفك جواهر هستند . مانند مكان و زمان داشتن اجسام . زيرا جسم بدون زمان و مكان نمىتواند موجود شود .\r\nپس سنخ و طبيعت زمان و مكان براى هر جسمى عَرَض لازم براى او محسوب مىشود به گونه‌اى كه هيچ جسمى نمىتواند از اين سنخ از اعراض خالى باشد . جعل در اعراض لازم به عين جعل ملزومات آنهاست ، همان‌طور كه لوازم ماهيت مانند زوجيت براى اربعه يا فرديت براى ثلاثه به عين جعل اربعه و ثلاثه مىباشد خلق جسم هم به عين زمانى و مكانى و مقدارى بودن آن مىباشد . از اين رو فهم حركت در اينها به تبع حركت در ملزومات اينها - جواهر - روشن‌تر است .\r\nقسم ديگر اعراض ، اعراض مفارق هستند ، مانند مقدار خاص و زمان و مكان يا وضع خاص كه با حركت اينها تغيير مىكنند . جسم گرچه خالى از مطلق زمان و مكان و مقدار و وضع نيست ، اما پيوسته همراه يكى از تعيّنات زمانى و مكانى و مقدارى و وضع خاص است كه با حركت تغيير مىكنند . حركات اولى در اعراض محسوس و مشهود ما نيستند اما حركات ثانيه كه مثلًا كتاب از نقطهء الف تا ب حركت مىكند و حركت در حركت را پديد مىآورد محسوس ما مىباشند .\r\nسپس مؤلف حكيم رحمه الله بعد از تقسيم عَرَض به لازم و مفارق ، حركت در باب اعراض مفارق را از نوع حركت در حركت معرفى مىنمايد . به اين بيان كه با حركتى كه در جوهر يك شىء واقع مىشود در هر آنى از آناتِ حركت ، صورت جديدى از جوهر ظهور مىكند . به عنوان مثال اگر فرض كنيم كه كتابى در مكانى قرار دارد و حركت در جوهر آن كتاب ، جارى است طبعاً جوهرهء كتاب هر لحظه جديد مىگردد و با تجدّد جوهر ، آن كتاب نسبت جديدى به مكان خود پيدا مىكند كه تا قبل از آن ، اين نسبت حاصل نبود . همان گونه كه مكان آن نيز به عنوان يك جوهر ديگر متحوّل و\r\n\r\n","description":"","footnote":"","page_name":" 450 ","page_number":450},
  {"content":"\r\n\r\nمتجدّد مىگردد . با تغيير جوهرِ كتاب و تغيير جوهرِ مكانى كه جسم در آن قرار گرفته است ، علاوه بر وقوع حركت در جوهرِ جسمِ متمكن و جوهرِ مكان ، نسبت جديد متمكن به مكان ، تغيير نموده و بدين وسيله حركت در مقوله « أَين » نيز حاصل مىشود . ما اين حركت را حركت در « أين اول » و به تعبير مؤلف حكيم حركت اولى مىناميم . حال اگر آن جسم را از مكان « الف » به سوى مكان « ب » منتقل كرديم حركت « أينىِ » جديدى به وجود مىآيد كه در ضمنِ حركت « أينى » قبلى است . ( ما اين حركت دوم را كه حركت محسوسى است حركت در حركت و به تعبير ديگر « حركات ثانيه » مىناميم .\r\nحاصل آن كه هم جوهر كتاب كه روى ميز قرار دارد حركت مىكند و هم جوهر مكان يعنى ميز ، به عنوان مكان او حركت مىكند و از اين حركت ، نسبت جديدى ، كتاب با مكان خود پيدا مىكند . اين حركت محسوس ما نيست ، لذا مؤلف فرمود « هذا في الأعراض اللازمة التي نحسبها ثابتةً غير متغيّرة » و ما از اين حركت به حركت در أين اول و حركت اولى تعبير مىكنيم . حال اگر كتاب را از روى ميز حركت داديم و آن را به كُمد مثلًا منتقل كرديم يك حركت ديگرى در ضمن حركت قبلى رخ مىدهد كه محسوس ماست و اين حركت در عرض مفارق است كه ما از آن به حركت در حركت تعبير مىآوريم .\r\n\r\nاشكال اول بر وقوع حركت در حركت\r\nمتن\r\nوالإشكال في إمكان تحقُّقِ الحركة . . . فيمتنع أن تتألّف منها حركة .\r\nترجمه\r\nدر امكان تحقق حركت در حركت ، اشكال شده است به اين‌كه لازم است كه حركت ، بالقوّه به اجزاى « آنى الوجود » تقسيم شود و فرض آن است كه حركت در حركت از اجزاىِ تدريجىِ قابلِ انقسام ، تأليف يافته است ؛ لذا محال است كه از اجزاء تدريجىِ حركت به وجود آيد .\r\n\r\n","description":"","footnote":"","page_name":" 451 ","page_number":451},
  {"content":"\r\n\r\nشرح\r\nبخشى از مطالب مربوط به فقرهء فوق قبلًا در فصل پيشين بيان شد . در آن‌جا در خصوص نفى حركت در مقولاتى كه تدريج و سيلان ، ذاتى آنها است گفتيم كه مقولات دو گونه هستند . برخى چون « كيف ، كم ، أين و وضع » داراى افراد آنى الوجود هستند . در اين سنخ از مقولات حركت جارى مىشود و مفاد حركت در آنها اين است كه در هر آنى از آناتِ حركت ، فردى از افراد آن مقوله كه با فرد سابق و فرد لاحق مغاير است بر متحرك وارد شود . در اين صورت مقوله بايد داراى افراد آنى الوجود ( دفعى الوقوع ) باشد كه با هر درجه از حركت ، يك فرد از مقوله بر متحرك وارد شود .\r\nنوعِ ديگرِ مقولات ، آنهايى هستند كه تدريج و سيلان ذاتى آنها مىباشد و داراى فرد دفعى الوقوع و آنىالوجود نيستند . مانند مقولهء « فعل و انفعال » ، « متى » و بعضى از انواع « كمّ » مانند زمان در اين قسم از مقولات ، حركت جارى نمىشود ؛ زيرا هر جزئى از اجزاى آنها داراى تدريج و سيلان است و اگر حركت در آن اجزاء واقع شود مفادش آن است كه بر متحرك در هر آنى از آنات حركت ، يك فرد از افراد مقوله وارد نگشته است ؛ زيرا مقوله به دليل آن‌كه داراى امتداد و تدريج است هر آن از آنات حركت ، فردى از افراد مقوله عبور نمىكند زيرا « آن » با آن جزءِ تدريجىِ ممتد ، منطبق نيست . و چون در هر آنى از آنات حركت ، يك فرد از افراد مقوله حاصل نگشته است پس حركت در آن مقوله منتفى مىباشد . و اگر فرض كنيم كه مقولات مذكور داراى افراد دفعى هستند معنايش آن است كه تدريج را كه ذاتى اين قسم از مقولات است از آنها سلب كرده‌ايم و سلب ذاتى يك چيز محال است .\r\nاكنون با بيان فوق به شرح عبارت كتاب كه متكفل اشكال اول درباب حركت در حركت است مىپردازيم . ابتداء بايد به اين نكته توجه داشت كه حركت در حركت ، از يك حركت عارض و يك حركت معروض تأليف مىيابد وقتى مقوله مانند مقولات فعل و انفعال و متى و بعضى از اقسامِ كم مانند زمان ، ذاتاً داراى سيلان و تدريج بود\r\n\r\n","description":"","footnote":"","page_name":" 452 ","page_number":452},
  {"content":"\r\n\r\nپس او بذات خود داراى حركت است كه از اين به حركت معروض تعبير مىآوريم حال اگر بخواهد در چنين مقوله‌اى حركتِ ديگرى جارى شود از آن به حركت عارض تعبير مىآوريم .\r\nجريان حركت در مقولاتى كه فرد ثابت‌دارنده مانند مقولهء كِيف بلا مانع است و با هر آنى از آنات حركت ، يك فرد از مقوله عبور مىكند اما مقولاتى كه خود ذاتاً داراى حركت هستند اگر حركت ديگرى بر آنها عارض شود ( كه ما از آن به حركت در حركت تعبير مىآوريم ) با دو اشكال روبروست كه فقرهء فوق به اشكال اول اشاره دارد .\r\nمستشكل مىگويد : در باب حركت ، لازم است كه بالقوّه به اجزاء آنى الوجود برسيم حال كه چنين پيش‌فرضى را پذيرفتيم اگر حركت بخواهد در مقولاتى كه خود حركت دارند جارى شود لازم مىآيد كه حركت عارض ، ( بدليل آن‌كه بر مقوله‌اى كه خود ذاتاً متحرك است و بر او جريان دارد ) از اجزاء تدريجى تأليف يابد و تأليف حركتِ عارض ، از آن اجزاء تدريجى محال است .\r\nاين بود توضيح اشكال لكن در اصل اشكال دو اشكال وجود دارد يكى اين‌كه چرا حركت ، بايد به اجزاء آنىالوجود برسد مگر نه اين است كه قبلًا گفتيم ماهيتِ حركت ، ذاتً ؛ عين سيلان و تدريج است و ما در مسير تقسيم ، هر قدر به پيش برويم به جائى كه نقطهء نهائى تقسيم باشد و آن جزء ، جزء نهائى باشد نمىرسيم و حركت ، مانند جزء لا يتجزّى مىماند كه در طريق تقسيم ، هر قدر كه به پيش رويم به جزئى كه جزء نهائى باشد نمىرسيم پس چرا مستشكل مىگويد در باب حركت لازم است كه ما به جزء آنى برسيم .\r\nاشكال دومِ اشكال اين است كه بر فرض ، حركت از افراد آنىالوجود پديد آمده باشد اگر حركتِ عارض ، بر حركت معروض جريان يابد لازم نمىآيد كه حركت از اجزاء تدريجى تأليف يافته باشد زيرا بر حسب فرض شما ، حركتِ معروض ، هم مانند حركتِ عارض از اجزاء آنىالوجود پديد آمده است بنابراين براساس مبناى شما\r\n\r\n","description":"","footnote":"","page_name":" 453 ","page_number":453},
  {"content":"\r\n\r\nچنين نخواهد بود كه حركت در حركت از اجزاء تدريجى تأليف يافته باشد اما از اين دو اشكال كه بگذريم جاى اين پرسش وجود دارد كه مقصود مستشكل از اين‌كه مىگويد حركت بالقوّه از اجزاء آنىالوجود تأليف مىيابد چيست ؟\r\nاگر مقصود وى از حركت ، حركت عارض باشد اين به دليلى كه عن قريب بيان شد صحيح نيست زيرا ماهيت حركت سيلان و تدريج است و معنا ندارد كه اجزاء نهائى تقسيمِ حركت ، افراد آنىالوجود باشد .\r\nاما اگر مقصود وى كه مىگويد حركت نور تقسيم نهائى به اجزاء آنىالوجود مىرسد اين باشد كه مقوله‌اى كه بستر حركت قرار مىگيرد بايد داراى افراد آنىالوجود باشد مانند مقولهء كيف تا با هر آنى از آنان حركت ، فردى از افراد آن مقوله عبور كند اين حرف ، سخن صحيحى نيست . توضيح اين مطلب در آغاز شرح گذشت و گفتيم حركت در بستر هر مقوله‌اى كه جارى مىشود بدين معناست كه با هر آنى از آناتِ آن فردى از افراد آن مقوله عبور مىكند حال اگر مقوله ، داراى فرد ثابت و قارّ نبود بلكه داراى سيلان و تدريج بود با گذر هر آن ، يك فرد از آن مقوله عبور نخواهد كرد .\r\nصدرالمتألهين در توضيح مطلب فوق در بيان امتناع حركت ، در دو مقولهء فعل و انفعال كه ذاتاً داراى تدريج و سيلان هستند در اسفار ، ج 3 ، ص 76 - 77 مىنويسد « يمتنع أن تقع الحركة في شيءٍ منهما لأنّها الخروج عن هيأةٍ و التركِ لهيأةٍ فهي يجب أن تكون خروجاً عن هيأةٍ قارّة . . . و بالجملة معنى الحركة في مقولةٍ عبارةٌ عن أن يكون للمتحرّك في كل آنٍ فردٌ من تلك المقوله فلابدّ لما يقع فيه الحركة من افراد آنية بالقوّة » يعنى حركت ، در دو مقولهء فعل و انفعال ( و نيز مقولات ديگرى كه داراى سيلان هستند ) جارى نمىشود دليل آن اين است كه حركت عبارت است از خروج از هيأت قبلى و ترك آن ناگزير بايد حركت خروج از هيأت قارى باشد . . . خلاصه كه معناى حركت در مقوله ، عبارتست از اين‌كه براى متحرك در هر آنى ، فرد جديدى از مقوله حاصل شود پس مقوله بايد داراى افراد آنى باشد .\r\n\r\n","description":"","footnote":"","page_name":" 454 ","page_number":454},
  {"content":"\r\n\r\nملاحظه مىشود كه مؤلف اسفار مقصود از افراد آنى را كه در باب حركت لازم است افراد آنى مقوله‌اى كه حركت در آن جارى مىشود معنا مىكند نه افراد خود حركتِ عارض ، زيرا حركتِ عارض ، هيچ‌گاه از افراد آنىالوجود تأليف نمىيابد اين بود توضيح اشكال و توجيه تصحيح يك احتمال .\r\nلكن پاسخى كه مؤلف حكيم قدس سره از اشكال مىدهند توجيهى كه براى تصحيح اشكال بيان شد را ردّ مىنمايد زيرا مؤلف در پاسخ مىگويند ما در باب حركت به افراد آنىالوجود مىرسيم معلوم مىشود مؤلفِ حكيمِ انتهاءِ تقسيم حركت ، به اجزاء آنى را اگرچه بالقوّه باشد پذيرفته‌اند و خوب بود كه به جاى اين پاسخ مؤلف مىفرمودند ما قبول نداريم كه حركت در مسيم تقسيم به اجزاء آنىالوجود مىرسد بلكه اجزاءِ حركت ، تا مرزِ بىنهايت از اجزاء سيّال تأليف يافته است .\r\n\r\nاشكال دوم بر وقوع حركت در حركت\r\nمتن\r\nعلى أنّ لازِمَ الحركة أن يكون ورود . . . فلا تتمّ حركة .\r\nترجمه\r\nعلاوه بر اشكال فوق ، لازمهء حركت در حركت آن است كه متحرك در هر حدى از حدود مسافت به جاى آن‌كه آن حدّ را ترك گويد در آن حدّ توقف نمايد . در اين صورت ديگر حركتى وجود نخواهد داشت .\r\nشرح\r\nحاصل اشكال دوم اين است كه براى متحرك اين امكان وجود ندارد كه بتواند در هر حدى از حدود مسافت بيش از يك « آن » بماند ؛ زيرا اگر متحرك در هر « آنى » از حدود مسافت بيش از يك « آن » بماند آن از حركت باز مىماند و متحرك ساكن مىگردد و اين خلاف فرض است ؛ زيرا ما آن را متحرك مىدانيم .\r\n\r\n","description":"","footnote":"","page_name":" 455 ","page_number":455},
  {"content":"\r\n\r\nاكنون با توضيح فوق مىگوييم اگر مقوله‌اى كه بستر حركت قرار مىگيرد داراى فرد « آنى » باشد - مانند مقولهء « كيف » - بديهى است كه در هر آنى از آنات حركت ، يك فرد از افراد مقوله كه با فرد قبلى و بعدى مغاير است ظهور مىكند و متحرك بيش از يك « آن » در آن فرد استقرار نمىيابد ، بلكه متحرك به مجرّد وصول به آن حد ، از آن خارج مىگردد . به عبارت ديگر « آنِ » وصول ، بعينه « آنِ » خروج مىباشد . اما اگر مقوله داراى فرد « آنى » نبود و به جاى آن داراى فرد سيّال و ممتد و تدريجى بود متحرك در عبور خود از چنين جزئى كه داراى تدريج و امتداد است بيش از يك « آن » توقف مىنمايد تا تدريج و امتداد را طى نمايد . به عبارت ديگر متحرك نمىتواند در هر آنى از آنات حركت ، جزئى را كه داراى امتداد و تدريج است طى نمايد . ناگزير متحرك در عبور خود از اجزاى تدريجى به درنگ و توقف محكوم مىگردد و در اين صورت « آنِ » وصول غير از « آنِ » خروج مىگردد و متحرك براى عبور از چنين جزئى به مقدارْ زمانى نياز دارد تا از آن عبور نمايد . اين‌جاست كه متحرك در هر حدى بيش از يك « آن » استقرار يافته و در آن حد ساكن مىگردد ؛ از اين روست كه مىگوييم لازمهء حركت در حركت ، امعان و سكون مىباشد .\r\n\r\nپاسخ به اشكال اولِ وقوع حركت در حركت\r\nمتن\r\nيدفعه : أنّ الذي نُسلّمه أن تنقسم الحركة . . . والجسم التعليميّ بالجسم الطبيعيّ .\r\nترجمه\r\nاشكال فوق ، مندفع است ؛ زيرا آن چه ما قبول داريم اين است كه حركت به اجزائى كه اتّصال و امتداد آن ، به واسطهء تقسيم قطع نگردد تقسيم مىشود و نيز قبول داريم كه آن اجزاى ( متصل و ممتد ) در نهايت به اجزاى « آنى » مىرسند . اما وصول به اجزاء « آنى » بدون واسطه ممكن نيست .\r\nپس جايز است كه حركت در ابتدا به اجزاى غير آنى تدريجى از سنخ خود تقسيم گردد ؛ سپس در\r\n\r\n","description":"","footnote":"","page_name":" 456 ","page_number":456},
  {"content":"\r\n\r\nنهايت به اجزاى « آنى » تقسيم گردد ؛ از اين رو مىگوييم كه تقسيم حركت و منتهى شدن اجزاى آن به اجزاى « آنى » مانند قيام عَرَض به جوهر مىماند كه گاهى عَرَض بدون واسطه قائم به جوهر است و گاهى با واسطه ، كه در نهايت با يك يا چند واسطه به جوهر مىرسد . مانند قيام خط به سطح و سطح به جسم تعليمى و جسم تعليمى به جسم طبيعى .\r\nشرح\r\nعبارات فوق خالى از ابهام نيست . برخى از كسانى كه شرح يا تعليقه بر نهايه نوشته‌اند متعرض وجود اشكال در عبارات فوق شده‌اند . ناگزير بايد براى فهم صحيح عبارت ، برخى كلمات متن را جابه جا كرد و بايد بر اساس برخى توجيهات ، برخى كلمات ديگر را به آن افزود . ولى در هر حال با افزودن يا جابه جا كردن كلمات باز عبارت كتاب خالى از اشكال و ابهام نخواهد بود و با مبانى قطعى حكمت متعاليه در تعارض خواهد بود .\r\nما در شرح عبارت فوق دو بيان را كه هر يك از آن دو از يكى از اساتيد مبرّز فلسفهء حوزهء علميّه است نقل نموده و سپس نظر خود را در اطراف آن بيان مىكنيم .\r\nاستاد علامهء حسن‌زاده در شرح عبارت فوق چنين مىفرمايند : چون بر وقوع حركت در حركت اشكال شده است به اين‌كه در اين خصوص بستر حركت فاقد اجزاى « آنى » است و شرط وقوع حركت در هر بسترى آن است كه آن بستر ، داراى اجزاى « آنىالوقوع » باشد و حركت به دليل آن‌كه داراى ماهيتِ متصلِ ممتد است فاقد جزء « آنى » مىباشد . از اين رو نمىتواند بستر حركتى ديگر قرار گيرد به گونه‌اى كه با هر درجه از حركت يك فرد از افراد « آنىالوجودِ » مقوله عبور كند .\r\nاستاد علامهء حسن‌زاده مىگويد : مؤلف حكيم طباطبائى در مقام پاسخ به اين اشكال مىفرمايند : گرچه به دقتِ فلسفى حركت داراى ماهيت متصل و ممتد است لكن به حسب ظواهر عرفى ، حركت نيز مانند هر چيز ديگر قابل تقطيع و تقسيم به قطعات ريزتر و كوچك‌تر مىباشد . به گونه‌اى كه در نگاه اول و بر حسب ظاهر ،\r\n\r\n","description":"","footnote":"","page_name":" 457 ","page_number":457},
  {"content":"\r\n\r\nاتّصال ، ميان اجزاى فرضىِ آن قطع مىگردد و در نگاه دوم در ادامهء تقطيع به اجزاى بسيار كوچك‌ترى كه آنها در فهم عرف به منزلهء اجزاى « آنى » مىباشند مىرسيم . بر اساس اين بيان ، حركت نيز همچون ساير اجزاء قارّ ، قابل تقسيم به قطعات كوچك‌تر است ، به گونه‌اى كه در ادامهء تقسيمات حركت ، به اجزاى بسيار كوچكى نائل مىشويم كه آن اجزاء به مثابهء اجزاى « آنى » هستند . پس ابتدا در تقسيم حركت به قطعات و اجزاى فرضى كه اتّصال ميان آنها به دليل ورود تقسيم ازبين رفته باشد دست مىيابيم . در مرحلهء دوم آن قطعات منقطع را تقسيم نموده و به اجزاى « آنىِ » فرضى نائل مىگرديم ؛ لذا وصول به اجزاى « آنى » به واسطهء دست‌يابى به قطعات درشت‌تر و بزرگ‌ترى كه قبل از آن است مىباشد . بديهى است دست‌يابى به اجزاى « آنى » بر اساس بيان فوق يك فهم عرفى و عوامانه است . مؤلف حكيم خواسته است كه يك تصوير عرفى از اجزاى « آنى » در مورد حركت به دست بدهد .\r\nاين بود بيان استاد حسن‌زاده در شرح عبارت فوق بر اساس اين بيان ، جملهء ( لايَنقطعُ به اتّصالُها ) را به صورت مثبت مىخوانيم نه منفى به اين معنا كه ( يَنقطعُ به اتّصالُها ) قرائت مىشود .\r\nاشكالى كه بر اين بيان وارد است اين است كه سيرهء مؤلف حكيم همچون ساير حكما آن است كه پاسخ اشكال فلسفى را به بيان فلسفى بدهند نه به بيان عرفى . و اين مطلب قطعى است كه حركت داراى ماهيت متصل است و امكان ندارد كه آن امرِ متصلِ ممتد كه سيلان و تدريج ذاتى اوست از اجزاء دفعى پديد آيد خواه آن اجزاء دفعى واقعى باشند يا تسامحى ، فرض تقويم حركت از اجزاء آنى - گرچه آنى بودن اجزاء ، تسامحى و فرضى باشد - با ذاتى بودن سيلان و تدريج براى حركت ، فرض ناصحيحى است و نبايد براى فرار از اشكالى كه بر حركت در حركت مىشود جوابى را طرح نماييم كه با اساس حكمت به طور كلى مباينت داشته باشد .\r\nبيان ديگرى در شرح عبارت فوق از استاد محترم آقاى عابدى شاهرودى وجود\r\n\r\n","description":"","footnote":"","page_name":" 458 ","page_number":458},
  {"content":"\r\n\r\nدارد كه آن را ذكر مىكنيم . ايشان مىفرمايند : هر متصل ممتد ، مانند حركت يا زمان يا مقوله - كه خارجاً اين سه با هم متطابقند - در ظرف ذهن و تحليل به اجزاىِ بىنهايت تقسيم مىشود . تقسيمِ متصلِ ممتد در ظرف تحليل ، به اجزاى بىنهايت كه به حكم عقل و به نحو دفعى صورت مىپذيرد . اجزاىِ حاصله را به مثابهء اجزاى « آنى الوقوع » قرار مىدهد . حكم عقل به وقوع تقسيم در ظرف تحليل ، حكم دفعى است و شامل تمام اجزاىِ تحليلىِ امرِ متصل و ممتد كه به نحو بالقوّه در آن وجود دارد مىشود .\r\nتقسيم پذيرى امر متصلِ بالقوّه ، به اجزاى بىنهايت - كه تمام آن اجزاى بالقوّه ، در وجود واحدِ متصلِ خارجى موجود است - موجب مىشود كه هر « آنِ » تحليلى از زمان ، محاذىِ فردى تحليلى از افراد مقوله قرار گيرد . از آن‌جا كه واحدِ متصل ، مانند حركت ، بالقوّه به اجزاى بىنهايت قابل تقسيم است و هر جزئى از اجزاءِ تحليلى به مثابهء جزء نهايى و جزء بسيط است ، آن جزء ، جزئى « آنى » براى آن فرد متصل محسوب گشته و در خارج به وجود واحدِ متصل ، موجود است .\r\nحاصل اين بيان اين است كه در فلسفهء مشّاء و حكمت متعاليه در تحليل امر سيّال در عالم ذهن به اجزاء بىنهايت كه « آنىالوقوع » هستند مىرسيم كه آن اجزاءِ بىنهايتِ تحليلى ، بيرون از آن امرِ متصلِ ممتد نيستند و با دست يا بى به اجزاء « آنىالوقوع » اشكال اول بر وقوعِ حركت در حركت را ( كه آن را فاقد جزء « آنى » قلمداد مىكرد ) جواب مىدهيم .\r\nاشكالى كه بر بيان فوق وارد است اين است كه دست‌يابى به اجزاى ذهنى و تحليلى كه بالقوّه در امرِ متصلِ واحد وجود دارد ما را از ورود اشكال مصون نمىدارد ؛ زيرا مستشكل مىگفت : حركتْ خارجاً فاقد « فرد آنىالوقوع » است . اما بيان فوق براى حركت ، اجزاى تحليلى را به عنوان اجزاءِ « آنىالوقوع » معرفى مىكند .\r\nبديهى است اولًا اجزاى فرضى و تحليلى حركت نيز نمىتواند دفعى باشد . و ثانياً اشكال اين است كه حركت در خارج ، فاقد فرد « آنىالوقوع » است و تصوير فرد\r\n\r\n","description":"","footnote":"","page_name":" 459 ","page_number":459},
  {"content":"\r\n\r\n« آنىالوقوع » به سبب تحليل امر متصل ، ما را واجد فرد آنىالوقوع در خارج نمىسازد و آن چه مستشكل در حركت آن را لازم مىداند وجود فرد « آنى » در خارج است .\r\nحاصل جوابى كه علامه حكيم رحمه الله در پاسخ به فقدان جزء آنى در حركت مىدهند :\r\nاين است كه حركت نيز مانند ساير اشياء قارّ ، واجد فرد آنى و دفعىالوجود « 1 » است .\r\nلكن مطابق بيان اول از استاد حسن‌زاده كه در شرح عبارت آمد فرد « آنىالوجود » در حركت يك فرد تسامحى است . يعنى در تقطيع حركت در نهايت به اجزاى بسيار ريز كه در حكم فرد « آنى » هستند مىرسيم ؛ گرچه به دقت عقلى همان فرد نيز سيّال و ممتد بوده « آنى » نخواهد بود . لكن عرفاً و از روى تسامح آن را فرد آنى تلقى مىكنيم . اما مطابق بيان دوم از استاد عابدى ، تحليلِ آن امر متصل به اجزاى ذهنى ، ما را به اجزاى نهايى و بسيط مىرساند كه آن اجزاء ، بيرون از متصلِ سيّال نيستند و به اين ملاك ، امر سيّال به اجزاى نهايى و بسيط مىرسند و به اين سبب ، امر سيّال نيز داراى فرد آنى است .\r\nمطابق بيان اول ، از استاد حسن‌زاده ، ( ادام اللَّه ظلّه ) واسطه براى وصول به اجزاى آنى ، همان قطعات بزرگترِ حركت است و مطابق بيان دوم ، از استاد عابدى شاهرودى ، ( ادام اللَّه ظلّه ) واسطه همان وجودِ متصلِ خارجى است كه ما را به اجزاى تحليلى مىرساند . در هر صورت طبق بيان مؤلف حركت نيز در نهايت به اجزاى آنى مىرسد .\r\nاين مانند منتهىشدن عرض به جوهر است كه گاهى بدون واسطه ، عَرَض به جوهر مىرسد . مانند آن‌كه سفيدى ، قائم به كاغذ باشد . و گاهى با واسطه ، مانند آن‌كه خط ، قائم به سطح و سطح ، قائم به جسم تعليمى و جسم تعليمى ، قائم به جسم طبيعى - كه\r\n\r\n\r\n","description":"","footnote":"\r\n( 1 ) . وجود فرد آنى در حركت با آن چه در فصل نهم حركت خواهد آمد در تعارض است زيرا در آن‌جا خواهيم گفت‌حركت جزء اول و آخر ندارد بدين معنا كه در سلسلهء تقسيم حركت ، هرگز به جزء اول و آخرى كه قابل تقسيم نباشد نمىرسيم اين مطلب گواه بر آن است كه اجزاء تحليلى حركت هم ، همه داراى امتداد و تدريج و سيلان هستند و هرگز به فرد آنى نمىرسيم\r\n","page_name":" 460 ","page_number":460},
  {"content":"\r\n\r\nجوهر است - مىباشد . مقولات نيز چنين هستند . برخى بىواسطه ، داراى فرد آنى هستند ، مانند مقولهء « كيف » و برخى با واسطه داراى فرد آنى هستند ، مانند مقولهء « فعل و انفعال »\r\nقوله : « يدفعه ان الذى نُسلّمه ان تنقسم الحركة الى اجزاء ينقطع به اتصالها »\r\nمطابق بيان اولى كه در شرح عبارت فوق آورديم كلمهء « ينقطع » به صورت فعل مثبت خوانده مىشود . اما مطابق بيان دومى كه در شرح آورديم كلمهء « ينقطع » به صورت فعل منفى بايد خوانده شود . يعنى يك كلمهء « لا » به فعل اضافه گشته « لا ينقطع » خوانده شود ؛ چون وصول به اجزاءِ آنى ، تحليلى و ذهنى است نه خارجى ؛ لذا اتّصال حركت در خارج قطع نمىگردد . بر خلاف بيان نخست\r\nقوله : « فمن الجايز ان تنقسم الحركه الى اجزاء آنية غير تدريجيه »\r\nدر تمام نسخه‌هاى موجود كلمهء « غير » بر سر « تدريجيّه » درآمده است . و اين غلط است . صحيح آن است كه كلمهء « غير » بر سر « آنيه » در آيد ؛ زيرا معنا ندارد كه سنخ حركت ، غير تدريجى باشد . بلكه مقصود آن است كه در تقسيمِ اولىِ حركت ، به قطعاتى كه غير آنى و تدريجى هستند و از سنخ حركت مىباشند مىرسيم و در تقسيم دوم به اجزاى ريزتر كه در حكم اجزاى آنى هستند مىرسيم .\r\n\r\nپاسخ اشكال دوم\r\nمتن\r\nوأمّا حديث الإمعان في الحدود . . . إلى ذلك فيما سيأتي إن شاء اللَّه . « 1 »\r\nترجمه\r\nو اما اشكال توقّف در حدود مسافت را پاسخ مىدهيم به اين‌كه حركت در حركت مقتضى كُندى\r\n\r\n\r\n","description":"","footnote":"\r\n( 1 ) . به فصل دوازدهم از اين مرحله مراجعه شود\r\n","page_name":" 461 ","page_number":461},
  {"content":"\r\n\r\nمىشود ( نه سكون ) و جايز است كه سبب كُندىِ حركت ، تركيب حركت باشد و ما به خواست خداوند به زودى به اين مطلب اشاره خواهيم كرد .\r\nشرح\r\nقبلًا در ذيل عبارت « على ان لازم الحركة . . . » شرح اشكال گذشت . حاصل اشكال اين بود كه اگر مقوله‌اى كه بستر حركت قرار مىگيرد داراى فرد آنى باشد ، مانند مقولهء « كيف » بديهى است كه در هر آنى از حركت ، يك فرد از افراد مقوله كه با فرد قبلى و بعدى مغاير است ظهور مىكند و متحرك بيش از يك « آن » در آن فرد استقرار نمىيابد . اما اگر مقوله دارى فرد آنى و دفعى نبود و به جاى آن داراى فرد سيّال و تدريجى بود - مانند مقولهء فعل و انفعال و متى - در اين‌جا متحرك ، در عبور خود از چنين جزئى كه داراى تدريج و امتداد است بيش از يك « آن » در آن توقف مىنمايد تا تدريج و امتداد را طى نمايد . ناگزير متحرك در عبور خود از اجزاى تدريجى به درنگ و توقف محكوم مىگردد ؛ زيرا متحرك براى عبور از چنين جزئى به مقدارْ زمانى نياز دارد تا از آن عبور نمايد ؛ لذا متحرك در عبور خود در هر حدى از حدود مسافت بيش از يك « آن » استقرار يافته و در نتيجه در آن ساكن مىگردد . از اين رو مىگوييم لازمهء حركت در حركت ، امعان و سكون مىگردد .\r\nبا توضيح فوق ، اكنون مىگوييم همانطور كه حركت در مقولاتى چون مقولهء « كيف » - كه داراى فرد آنى است - واقع مىشود ، حركت در مقولاتى چون « فعل و انفعال » كه داراى حدود سيّال و ممتد است نيز واقع مىشود ؛ با اين تفاوت كه چون در حدود مقولهء « كيف » امتداد و تدريج وجود نداشت متحرك ، حدود حركت را به سرعت و تندى طى مىكرد و با هر آنى از آناتِ حركت ، يك حد از حدود مسافت گذر مىكرد . اما در مقولات سيّال ، چون حركت ، در بسترى واقع مىشود كه خود ، حركت و امتداد و سيلان دارد متحرك در عبور خود از هر حد از حدود مسافت دچار كندى و تأخير مىشود ؛ زيرا مسافتى كه متحرك براى عبور از آن طى مىكند داراى امتداد و\r\n\r\n","description":"","footnote":"","page_name":" 462 ","page_number":462},
  {"content":"\r\n\r\nتدريج است و « آنِ » وصول به هر حدى همان « آنِ » خروج از همان حد نخواهد بود ؛ لذا حركت ، در حركتِ ديگر سبب كندى آن مىشود .\r\nاين حاصل جواب مؤلف در پاسخ به اشكال دوم است . اين پاسخ ، جواب صحيح و معقولى به اشكال دوم است ، لكن بايد گفت جواب مؤلف به اشكال دوم با جواب ايشان به اشكال اول در تعارض است ؛ زيرا بر اساس جواب اشكال اول ، مقولاتِ سيّال هم داراى حدود آنى هستند ؛ گرچه آن اجزاء آنى ، وجود بالقوّه دارند و در امتداد تقسيمِ حركت ، در نهايت به آن مىرسيم . طبعاً متحرك در هر آنى از آنات ، حدى از حدود مسافت را طى مىكند . حال اگر مطابق جواب اشكال دوم ، حدود مسافتِ مقولاتِ سيّال را داراى امتداد و تدريج بدانيم و تأخير عبور متحرك از آن حدود را به دليل امتداد آن حدود بدانيم مفادش آن خواهد بود كه حدود مسافت داراى فرد آنى و دفعى نيستند ؛ بلكه داراى فرد سيّال مىباشد ؛ لذا متحرك در عبور خود به گذر زمان و تأخير نيازمند است .\r\nحاصل اشكال اين است كه مطابق جواب مؤلف به اشكال اول مقولات سيّال داراى فرد آنى و دفعى هستند و مطابق جواب اشكال دوم ، مقولات سيّال داراى فرد سيّال و ممتد - نه آنى و دفعى - مىباشند و اين دو جواب با هم متناقضند .\r\nبرخى پنداشته‌اند كه براى حركت در حركت مىتوان حركت يك انسان از پله‌هاى برقى را مثال آورد ؛ زيرا از يك سو پله‌ها به پيش در حركتند و از سويى ديگر انسان بر روى پله‌ها حركت مىكند ، از اين رو حركت در حركت رخ مىدهد . لكن اين مثال صحيح نيست ؛ زيرا در مثال فوق ، ما دو حركت و دو موضوع جداگانه براى حركت داريم . يكى از دو متحرك عبارت است از انسانى كه بر روى پله‌ها حركت مىكند و دومى عبارت است از پله‌هايى كه در جايگاه خودشان حركت مىكنند . اين‌جا دو متحرك جدا از هم وجود دارد و مثال صحيحى براى وقوع يك حركت در نفس حركت ديگر نمىباشد .\r\n\r\n","description":"","footnote":"","page_name":" 463 ","page_number":463},
  {"content":"\r\n\r\nبرخى ديگر به حركت انسان در قطار متحرك مثال زده‌اند . برخى ديگر به حركت يك كُره ، مثال « 1 » زده‌اند كه بر روى سطح آن يك نقطه ترسيم شده و آن كُره با جسم ديگرى كه بر روى آن هم يك نقطه ترسيم شده است مقابل هم قرار گرفته‌اند . وقتى كُره حركت كند نسبتش با آن جسم و نقطهء بيرونى هم حركت مىكند . حال اگر آن نقطهء بيرونى هم كه بر روى جسم مقابل است حركت كند ، حركت در حركت رخ داده است . در تمام اين امثله موضوع حركت دو چيز است . در حالى كه در حركت در حركت ، موضوعِ واحد ، معروض دو حركت واقع مىشود . هيچ يك از مثال‌هاى فوق صلاحيت مثال بودن براى حركت در حركت را ندارند .\r\nآقاى فياضى در تعليقهء خود « 2 » ، ذيل همين بحث مىنويسد : هر موجودى واحد است و حركت نحوهء وجود است ، پس براى هر وجود خواه جوهرى و يا عرضى به جز يك حركت نمىباشد ، از اين رو وجود حركت در حركت را در خارج براى يك موجود انكار مىكنند و مىگويند حركت در حركت صرفاً به تحليل ذهنى قابل تصور است ما به دو اعتبار و دو لحاظ حركت اولى و ثانيه را براى جسم فرض مىكنيم و الّا در خارج چيزى جز يك حركت موجود نيست و يك جسم نمىتواند بيش از يك حركت داشته باشد .\r\nدر پاسخ مىگوييم وجود كرهء زمين يك وجود واحد است ولى در عين حال داراى دو حركت متمايز خارجى مىباشد ، يكى حركت به دور خود و ديگرى حركت به دور كره خورشيد . در اين‌جا موضوع حركت دو چيز نيست ، يك چيز است ، لكن حركت اول او به دور خود در ضمن حركت دوم او به دور خورشيد صورت مىگيرد و حركت در حركت را ترسيم مىكند . پس چنين نيست كه برابر يك موجود ، امكان وجود و حركت نباشد .\r\n\r\n\r\n","description":"","footnote":"\r\n( 1 ) . آقاى عشاقى در تعليقهء نهاية الحكمه ، ص 187\r\n( 2 ) . آقاى عشاقى در تعليقهء نهاية الحكمه ، ج 3 ، ص 813\r\n","page_name":" 464 ","page_number":464},
  {"content":"\r\n\r\n\r\nموضوعِ حركت جوهر ، ماده است\r\nمتن\r\nالثالث : أنّ المادّة الاولى . . . من مرحلة القوّة المحضة إلى فعليّةٍ لا قوّةَ معها .\r\nترجمه\r\nنكتهء سوم : مادهء اولى از آن جهت كه قوّهء محض است هيچ فعليتى جز فعليتِ قوهء محض بودن با آن نيست ؛ از اين رو هر فعليتى كه بر آن عارض مىشود تابع فعليت صورتى است كه مقوّم آن است ؛ لذا تميّز آن تابع تميّز صورتى است كه با آن متحد است و تشخّص او به تشخّص آن است . هم‌چنان كه در وحدت و كثرت ، تابع آن است . البته براى ماده ، وحدت مبهمى شبيه وحدت ماهيت جنسى قابل تصور است .\r\nو از آن‌جا كه ماده ، موضوع حركت عام جوهرى است ، پس عالم ماده ، به طور كلى يك حقيقت واحد سيّال است كه از قوّهء محض به فعليتى كه با آن هيچ قوّه‌اى نيست در حركت است .\r\nشرح\r\nماده از آن جهت كه صِرف قوّه و استعداد است داراى هيچ تعيّن و تحصّلى نيست .\r\nاگر تعيّنى مىيابد به واسطهء صورتى است كه به آن تشخّص و تميّز مىبخشد . ماده در اين جهت به ماهيت جنسى مىماند كه قبل از انضمامِ فصل بدان در مرحلهء ابهام به سر مىبرد و داراى وحدت مبهمى است كه در ضمنِ ماهيت‌هاىِ نوعىِ مختلف يافت مىشود . فىالمثل حيوانِ جنسى كه ممكن است فصل ناطق يا ساهل يا طائر به او ضميمه گردد و يك نوع خاصى شود . وحدت ماده از اين جهت است كه قبل از انضمام صورت ، صرف قوّه و استعداد است . و « صرف الشىء » تعدّد و تكرار ندارد .\r\nدر بحث حركت جوهرى در پاسخ به اين اشكال كه اگر حركت در جوهر روا باشد موضوعِ حركت چيست ، خواهيم گفت موضوع در حركت جوهرى ، ماده است ؛ يعنى متحرك در حركت جوهرى ، ماده‌اى است كه از آغاز تا انجام حركت ، قابل حركت\r\n\r\n","description":"","footnote":"","page_name":" 465 ","page_number":465},
  {"content":"\r\n\r\nاست . حال كه ماده ، موضوع حركت جوهرى گشت - و اين موضوع داراى وحدتى شبيه وحدت جنسى است - مىتوان گفت جهان ماده ، يك سره از نقص به سوى كمال و از قوّه به سوى فعليت در حركت است و به عبارت ديگر ، جهان ماده به منزلهء يك كارخانهء فعليت سازى است كه اشياء را از مرتبهء جمادى به مرتبهء نباتى و از نباتى به حيوانى و از حيوانى به انسانى و در نهايت به تجرّد محض كه همان مفارقت انسان از عالم ماده و نيل به فعليت مطلق است رهنمون مىسازد .\r\nقوله : « تابعة لها في وحدتها و كثرتها »\r\nاگر صورت همهء عالم را يك صورت بدانيم كه از جمادى تا نباتى و حيوانى و انسانى در حركت است مىتوانيم بگوييم يك صورت بر همهء عالم ماده حكم فرماست كه از مرتبهء جماديت تا مرتبهء انسانيت و تجرّد مطلق در حركت است و اين صورت واحد از جماديت تا تجرّد مطلق امتداد دارد . در اين‌جا صورت مانند ماده ، واحد خواهد بود .\r\nولى اگر با ديد تفصيلى به تجزيهء صُوَر موجود در نظام هستى بنگريم هر صورتى از فعليتى خاص برخوردار بوده و بيگانه از صورت ديگر خواهد بود . صورت انسان ، فرس و شجر هر كدام يك صورت مستقل بوده و داراى ماده‌هاى متعدد خواهند بود .\r\nدر اين فرض ، ماده با تكثّر صور ، متكثّر خواهد بود . در هر حال ، ماده در وحدت و كثرت تابع صورت خواهد بود . اگر صورت عالم را يك صورت فرض كنيم ماده هم واحد خواهد بود و اگر كثير فرض كنيم ماده هم كثير خواهد بود .\r\n\r\n","description":"","footnote":"","page_name":" 466 ","page_number":466},
  {"content":"\r\n\r\nبه پرسش‌هاى زير پاسخ دهيد\r\n1 . واضح‌ترين دليل بر حركت جوهرى را تقرير نمائيد .\r\n2 . چرا با وجود حركت در مقولهء جوهر ، ماهيت جوهر مشمول حركت نمىشود و تا آخر ثابت مىماند ؟\r\n3 . منكران حركت جوهرى براى استناد حركت عَرَض به علت ثابت چه توجيهى مىآورند ؟\r\n4 . چرا توجيهى را كه براى حركت در جوهر آورده‌اند در مورد حركت در عَرَض جارى نمىشود ؟\r\n5 . دليل دومى كه كتاب بر حركت در جوهر اقامه مىكند را تقرير نماييد فرق آن با دليل اول در چيست ؟\r\n\r\n","description":"","footnote":"","page_name":" 467 ","page_number":467},
  {"content":"\r\n\r\n\r\nالفصل التاسع‌في موضوع الحركة\r\n\r\nتوضيحى براى موضوعِ حركت\r\nمتن\r\nقد تبيّن أنّ الموضوع لهذه الحركات . . . إندراجاً عَرْضيّاً لا طوليّاً .\r\nترجمه\r\nروشن گشت « 1 » كه موضوع حركات جوهرى ، ماده است . اين اجمال سخن . اما تفصيل آن ، اين‌كه قبلًا دانستى « 2 » كه در مورد حركت ، « ماده و صورت » و « قوّه و فعل » وجود دارد و در مباحث ماهيت « 3 » معلوم گشت كه جنس و فصل ، همان ماده و صورتِ لا به شرط است و اين‌كه ماهيات نوعى گاهى ترتّب نزولى به سوى پايين از نوع عالى به متوسط و سپس اخير دارند و گاهى تحت جنس واحد قريب ، انواع فراوانى به شكل عَرْضى - نه طولى - داخلند .\r\nشرح\r\nشيخ الرئيس و جماعت كثيرى از حكماى پيشين حركت جوهرى را انكار\r\n\r\n\r\n","description":"","footnote":"\r\n( 1 ) . در فصل دوم و هشتم از اين مرحله\r\n( 2 ) . در فصل اول و دوم و پنجم از اين مرحله\r\n( 3 ) . به فصل پنجم از مرحلهء پنجم رجوع شود\r\n","page_name":" 468 ","page_number":468},
  {"content":"\r\n\r\nمىكرده‌اند . استدلال آنها اين بود كه در خصوص حركت ، ما به موضوعى نياز داريم كه در طول حركت ، ثابت و پايدار باقى بماند و به ديگر سخن ، متحرك در امتداد حركت بايد داراى وحدت موضوع باشد و اگر به واسطهء حركت ، موضوع حركت از بين برود ما نخواهيم توانست حركت را به آن موضوع استناد دهيم ؛ زيرا موضوع حركت از بين رفته است . آنها مىگفتند در خصوص حركت در جوهر ، مطلب چنين است كه اگر حركت در جوهر روا باشد با تحوّل و تجدّدى كه جوهر مىيابد متحرك در آغاز حركت چيزى غير از خود در انتهاى حركت خواهد بود . فىالمثل اگر در جوهرِ انسان ، تجدّد و تحوّلى صورت پذيرد انسان در آغاز حركت يك حقيقت جوهرى و در وسط يا انتهاى حركت ، حقيقت جوهرى ديگرى خواهد بود ؛ لذا شيخ‌الرئيس در پاسخ به بهمنيار كه مىگفت چرا حركت در جوهر را قبول ندارى ؟ مىگفت :\r\nاگر حركت در جوهر را بپذيريم شما هنگامى كه سؤال مىكنى شخصى هستى و وقتى جواب مىشنوى شخص ديگرى خواهى بود ؛ زيرا در اين فاصلهء زمانى جوهرهء شما عوض شده است و لازمهء اين سخن اين خواهد بود كه شخصى سؤال مىكند و شخص ديگرى جواب مىشنود در حالى كه ضرورتاً چنين نيست ؛ زيرا شنوندهء جواب ، همان سؤال كننده است ؛ از اين رو شيخ و جماعت فراوانى از حكماى پيشين ، حركت در جوهر را انكار مىكرده‌اند .\r\nصدرالمتألهين در اثبات حركت جوهرى در پاسخ به اين اشكال كه در حركت جوهرى موضوع ثابت نداريم مىگويد : ما موضوع ثابت داريم ؛ موضوع ثابت ، همان ماده است . در مسيرِ حركتِ يك نوع جوهرى ، مانند انسان ، ماده‌اى وجود دارد كه تمام تحوّلات جوهرى را مىپذيرد . ماده همان جنس لا به شرط است كه به اعتبار وجود خارجى از آن به ماده تعبير مىكنيم و همانطور كه قبلًا هم دانسته‌ايم ماده ، شأنى جز قبول صورت - كه ملاكِ فعليت انواع است - ندارد . پس متحركِ جوهرى با دارا بودن مادهء قابل ، پيوسته تحوّلات جديد را با قوهء قبولى كه در آن نهفته است مىپذيرد و اشكال عدم وجود موضوع در حركت جوهرى مندفع مىگردد .\r\n\r\n","description":"","footnote":"","page_name":" 469 ","page_number":469},
  {"content":"\r\n\r\nمطلب ديگرى كه مؤلف در اين فقره از عبارت به آن مىپردازد تقسيم بندى انواع جوهرى است كه به دو طبقهء طولى و عَرْضى منقسم مىشوند . طبقهء نخست ، انواعى هستند كه ترتّب طولى از نوع سافل به متوسط و سپس به نوع اخير دارند . مانند ترتّبى كه انسان بر حيوان و حيوان بر نبات و نبات بر جسم و جسم بر جوهر - كه نوع عالى است - دارد . در ترتّب طولى از جوهر به جسم و سپس به نبات و حيوان و در نهايت به انسان كه نوع اخير است منتقل مىشويم . حركت تكاملى نظام ماده اساساً بر اساس ترتّب طولى است كه همان تكامل انواع جوهرى از قوّهء محض تا تجرّد مطلق است .\r\nاما طبقهء عَرْضىِ انواع جوهرى عبارتند از : انواعى كه در عَرْض يك‌ديگر بوده و تحت جنس قريبى قرار دارند و بر اساس حركت جوهرى به نوع ديگر متحوّل مىشوند . مانند تحوّلاتى كه در نظام اجسام مادى صورت مىپذيرد . فىالمثل بر اثر گذشت زمان و تابش آفتاب ، نوعى از انواع طبيعت بدون آن‌كه حركتى ، اشتدادى و طولى داشته باشد به نوع ديگرى كه در عرْض اوست تبديل شود و با گذشت زمان آن نوع ، دوباره به نوعيت نخست تبديل شود بدون آن‌كه تكامل طولى در او پديد آيد . در اين صورت اين انواعِ جوهرى كه زير مجموعهء جنس قريبى به نام جماد يا جسم قرار دارند در عَرَض يك‌ديگر بوده و تحولاتى كه پديد مىآيد حركتى به پيش و در جهت حركت طولى نيست ؛ بلكه تحّول و تجدّد از نمودى به نمود ديگر و از جلوه‌اى به جلوه ديگر مىباشد .\r\nبا بيان فوق ، روشن مىگردد كه با حركت در جوهر ، انواع جوهرى ، پيوسته در تغييرند . گرچه تحوّلاتى كه در طبقهء عَرْضىِ انواع جواهر رخ مىدهد جوهر در جست و خيز خود از يك شاخه به شاخهء هم عَرْض و متكافؤ خود مىجهد و از اين رو تصاعد در تكامل انواع رخ نمىدهد . لكن در مجموعِ نظامِ ماده ، زمينهء رشد و حركتِ طولىِ انواع جوهرى را فراهم مىآورد . تبدّل هر نوع به نوع ديگر به نحوى كه از تبدّل آن ، نوع موجود به نوع بالاتر از خود نزديك نشود ملاك حركت عَرْضى است . به\r\n\r\n","description":"","footnote":"","page_name":" 470 ","page_number":470},
  {"content":"\r\n\r\nعنوان مثال آب به بخار تبدّل مىيابد و دوباره بخار به آب تبديل مىشود از اين رو تبدّل نوع آب و بخار كه جسم غير نامى هستند به نوع نبات نزديك نمىشوند و به عبارت ديگر اشتداد طولى رخ نمىدهد .\r\nهم‌چنين تحوّل مس به طلا و بالعكس يا تحوّل خاك به گچ و دوباره تحوّل همان گچ به خاك بر فرض وقوع ، مثالى براى حركت عَرْضى است . به طور كلى تحوّل انواع معدنى به يك‌ديگر به شرط آن‌كه همهء انواع در عَرْض يك‌ديگر باشند و در مسير حركت به نوع برتر از خود متحوّل نشوند ملاك حركت عَرْضى است . همان گونه كه اگر از حركت در نوع ، شىء متحرك ، حركتى به نوع برتر پيدا كند مانند آن‌كه جسم از معدن به نبات يا از نبات به حيوان يا از حيوان به انسان متحوّل شود اين ملاك حركت طولى است .\r\n\r\nمادهء اولى و ثانيه\r\nمتن\r\nولازِمُ ذلك أن يكون في القسم الأوّل . . . و المادّة الاولى من المقارنات .\r\nترجمه\r\nلازمهء تقسيم بندى فوق اين است كه در قسم اول از انواع جوهرى ( حركت طولى ) مادهء نخستين وجود داشته باشد كه به سبب صورت نخستين فعليت يابد ، سپس آن ماده و صورت روى هم ماده براى صورت دوم گردند . بار ديگر آن ماده و صورت روى هم ماده براى صورت بعدى كه آن را هم صورت ثانيه مىناميم گردند . اما در قسم دوم ( حركت عَرْضى ) يك ماده وجود دارد كه صور متعدد ، به نوبت ، يكى پس از ديگرى بر آن وارد مىشوند و ماده ، با حلول هر يك از آن صور امتناع از پذيرش صورت ديگرى دارد .\r\nاكنون كه تحوّلات جوهرى طولى و عَرْضى به حركت باز مىگردد در قسم دوم ( حركت‌هاى عَرْضى ) ماده‌اى كه در آغاز حركت ، موضوع حركت بود هم‌چنان در تعاقب صور تا پايان حركت بدون\r\n\r\n","description":"","footnote":"","page_name":" 471 ","page_number":471},
  {"content":"\r\n\r\nهيچ تغيير ، موضوع باقى مىماند . خواه آن ماده ، مادهء اولى باشد يا ثانيه . اين مطلب در مورد حركت‌هاى عَرَضى نيز تحقق دارد .\r\nو در قسم اول - كه همان حركت طولى باشد - مادهء اولى ، موضوعِ صورت نخستين است . سپس هر دو ، موضوعِ صورت ثانيه مىگردند ؛ اما نه به طريق « خَلْع » و « لُبس » آن گونه كه در حركت از قسم اول ( حركت عَرْضى ) وجود داشت . بلكه به طريق « لُبس » بعد از « لُبس » ( پوشش روى پوشش ) كه طبعاً لازمه‌اش اين خواهد بود كه حركت ، مسير اشتدادى را طى مىكند نه آن‌كه صورتى مشابه صورت قبلى را به تن كند و نه آن‌كه به طور كلى مادهء صورت نخستين ، از موضوعيت صورت ثانيه معزول گردد . بلكه موضوعِ صورتِ ثانيه ، مادهء اولى و صورت اولى با هم مىباشند و مادهء اولى از جملهء مقارناتِ مادهء صورت بعدى است .\r\nشرح\r\nپس از آن‌كه انواع جوهرى را به طبقهء طولى و عَرْضى تقسيم كرديم به احكام اختصاصى هر يك مىپردازيم . يكى از ويژگىهاى طبقهء طولى اين است كه انواع جوهرى در مسير تكاملى خود ، صورت موجود را براى پذيرش صورت بعدى ، جزء مادهء خود قرار مىدهند . به عنوان مثال مادهء اولى ، نخستين صورت را كه صورت جسميه است مىپذيرد و در مسير حركت جوهرى خود ، مادهء اولى با صورتى كه پذيرفته است هر دو ، ماده براى صورت بعدى - كه همان صورت جسم معدنى است - مىشوند . در مرتبهء بعد ، جسم معدنى با ماده و صورتى كه دارد هر دو ، ماده براى صورت نباتى مىشوند . باز در مرحلهء بعد ، جسم نباتى با ماده و صورت خود روى هم ماده براى صورت بعدى كه صورت حيوانى است مىگردد و در نهايت اين ماده و صورت ، ماده براى صورت انسانى قرار مىگيرند .\r\nملاحظه مىشود كه حركت در طبقهء طولى همراه با دو اشتداد است . يكى اشتداد ماده ، كه پيوسته فربه‌تر از پيش مىگردد و ديگرى اشتداد و تحوّل صورت‌ها كه دائم به سوى تكامل به پيش مىروند . صورت جسم به صورت معدن و معدن به نبات و نبات\r\n\r\n","description":"","footnote":"","page_name":" 472 ","page_number":472},
  {"content":"\r\n\r\nبه حيوان و حيوان به انسان متحوّل مىشود . اما در طبقهء عَرْضى ، ماده ، هم‌چنان از آغاز تا پايان حركت ، ثابت است . اين ماده ، هر قدر هم كه تحوّلات را بپذيرد تغيير نمىكند و به عبارت ديگر اشتدادى در آن رخ نمىدهد ، بلكه تحوّل و اشتدادها فقط در ناحيهء صورت‌هايى است كه مىپذيرد . به عنوان مثال خاك بر اثر گذشت زمانِ طولانى ، ممكن است به گچ و گچ دوباره به خاك تبديل شود . در تمام اين تحوّلات ، يك مادهء ثابت وجود دارد كه از آغاز حركت تا پايان ، يك‌نواخت و يك‌سان باقى مىماند . نه مادهء بعدى بر مادهء قبلى افزوده مىشود و نه از آن كاسته مىگردد در اين طبقه وقتى ماده ، يك صورت - مثلًا صورت خاك بودن - را پذيرفت ديگر صورت گچ بودن را در همان زمان نمىپذيرد و اگر بخواهد صورت گچ شدن را بپذيرد بايد صورت خاك بودن را رها كند ؛ سپس صورت گچ‌شدن را بپذيرد . ما از اين حالت به « لُبس بعد از خلع » تعبير مىكنيم . يعنى ماده ، صورت جديد را پس از خلع صورت قبلى به تن مىكند . بر خلاف حركت در طبقهء طولى كه وقتى جسمى از جماد به نبات حركت مىكند با حفظ صورت قبلى - كه همان صورت جماديت است - صورت نباتى را مىپذيرد . وقتى از صورت نباتى به صورت حيوانى منتقل مىشود با حفظ صورت و آثار نباتى متلبّس به صورت حيوانى مىگردد كه ما از اين حالت به « لُبس بعد از لُبس » تعبير مىكنيم . يعنى جوهر ، در حركت تكاملى خود لباسى را روى لباس قبلى به تن مىكند نه آن‌كه لباس قبلى را از تن خلع نمايد تا لباس بعدى را بپوشد .\r\nنتيجهء بحث اين‌كه ، در طبقهء طولى ، دو اشتداد و تكامل وجود دارد . يكى اشتداد ماده ، ديگرى اشتداد صورت . ولى در حركت عَرْضى اشتدادى وجود ندارد . دوم آن‌كه ماده در حركت طولى ، متعدد و متكثر است . ولى در حركت عَرْضى واحد و ثابت مىباشد . سوم ، اين‌كه پذيرش صور ، در حركت طولى به طريق « لُبس بعد از لُبس » است و در حركت عَرْضى به طريق « خلع بعد از لُبس . »\r\nقوله : « وكذلك الحكم في الحركات العَرَضيّه . »\r\n\r\n","description":"","footnote":"","page_name":" 473 ","page_number":473},
  {"content":"\r\n\r\nدر حركت عَرَضى نيز ماده هم‌چنان ثابت و پايدار مىماند . فىالمثل رنگ سيب از سبزى به زردى و از زردى به قرمزى مىگرايد . در مسير اين تحوّل ، مادهء آن از ابتداى حركت تا انتهاى آن ثابت و باقى مىماند .\r\nقوله : « وتُسمى ايضاً ثانيه »\r\nبه جز مادهء اولى كه محل صورت جسميه است تمام ماده‌هاى بعدى كه محل صورت‌هاى نوعيه بعدى قرار مىگيرند مادهء ثانيه ناميده مىشوند . مادهء ثانيه به ماده‌اى گفته مىشود كه مادهء اوليّه نيست ، گرچه مادهء سوم و چهارم و پنجم باشد .\r\nقوله : « والمادة الاولى من المقارنات » يعنى مادهء اولى ، به انضمام صورتى كه دارد با هم ماده قرار مىگيرند براى صورت جديد . مادهء اولى به تنهايى موضوع نيست ؛ بلكه جزء موضوع است . جزء ديگرش صورت فعلى است كه همراه آن است .\r\n\r\nفصل اخير جامعِ جميعِ كمالات و فصول سابق است\r\nمتن\r\nوالصورة الثانية في هذه المرتبة . . . هذا القياس في كلّ صورة لا حقة بعد صورة .\r\nترجمه\r\nصورت دوم در اين مرتبه عبارت است از فعليت نوع . و براى آن آثارى است كه بر آن مترتب مىشود ؛ زيرا هر حكمى وجود دارد براى فعليت آن شىء وجود دارد و هر موجود بيش از يك فعليت ندارد كه همان فعليت صورت ثانيه باشد و اين همان « 1 » معناى سخن حكماست كه مىگويند فصل اخير ، جامع تمام كمالات فصول سابق و منشأ انتزاع آنهاست و اگر فصل اخير ، مجرّد از ماده گردد و به تنهايى تقرّر يابد با جدا شدنش از ماده ، حقيقت نوع از بين نمىرود و مطلب در تمام صورت‌هايى كه يكى پس از ديگرى در مىآيند بدين صورت است .\r\n\r\n\r\n","description":"","footnote":"\r\n( 1 ) . به اسفار ، ج 2 ، ص 35 ، و به مرحلهء پنجم ، فصل ششم ، از همين كتاب مراجعه شود\r\n","page_name":" 474 ","page_number":474},
  {"content":"\r\n\r\nشرح\r\nپس از صورت جسميّه كه نخستين صورت است هر صورت بعدى به جسم ، تعيّن ويژه مىبخشد و آن را داراى ماهيت خاص ، همراه با آثار ويژه مىكند .\r\nمثلًا جسم ، موجودى مىشود با خصوصيت چوب يا سنگ يا آهن با آثار ويژهء هر كدام . با نوعيت خاصى كه بر جسم عارض مىشود جسم داراى فعليت متعين گشته و ساير فعليت‌ها را از خود نفى مىكند ؛ زيرا يك جسم نمىتواند بيش از يك فعليت داشته باشد و اين همان معناى كلام حكماست كه مىگويند فصل اخير - كه همان ، فعليت متعين شىء موجود است - جامع تمام فصول پيش از خود است . فىالمثل فصل انسان كه ناطق است جامع تمام فصولى كه در انواع پيش وجود دارند مىباشد . ناطق ، واجد فصل ، حساس و متحرك به اراده كه از اختصاصات حيوان است و واجد فصل نموّ كه از اختصاصات نبات است مىباشد ؛ لذا مىتوان فصول فوق را از فصل ناطق ، انتزاع نموده و اين مفاهيم را بر انسان حمل كرد و گفت انسان ، حساس و متحرك به اراده و نامى است . به عنوان مثال ، فصل اخير مانند عدد صد مىماند كه اعداد پيشين در آن منطوى هستند و چون حقيقت نوع ، قائم به فصل اخير است اگر نوع مادى - مانند انسان - از ماده ، مجرد گردد حقيقت انسانى وى به سبب انفكاك از ماده از بين نمىرود ؛ از اين رو انسان پس از مفارقت از عالم ماده و وصول به مقام تجرّد مطلق ، هم‌چنان ناطق و حساس و متحرك به اراده باقى مىماند .\r\nقوله : « والأمر على هذا القياس في كل صورة لا حقة بعد صورة . »\r\nصورت نباتى ، جامع صورت جمادى نيز هست و صورت حيوانى كه پس از صورت نباتىاست جامع صورت نباتى و حيوانى است و صورت انسانى كه پس از صورت حيوانى است جامع تمام صُوَر پيشين ، يعنى صورت جمادى ، نباتى ، حيوانى ، مىباشد .\r\n\r\n","description":"","footnote":"","page_name":" 475 ","page_number":475},
  {"content":"\r\n\r\n\r\nحركتِ بسيط و مركّب\r\nمتن\r\nو من هنايظهر : أؤلًا : أنّ الحركة في القسم الثاني . . . معاً قوّةً لفعليّة الحدّ اللاحق .\r\nترجمه\r\nو از اين‌جا چند نكته روشن مىگردد : نكتهء اول اين‌كه حركت در قسم دوم ( حركت عَرْضى ) بسيط است . اما در قسم اول ( حركت طولى ) مركب است ؛ زيرا موضوع حركت در هر حدى از حدود ( به سبب اشتداد ماده ) تغيير مىكند كه البته تغيير موضوع سابق به معناى بطلان موضوع قبلى و حدوث موضوع بعدى نيست ؛ بلكه به طريق استكمال است ؛ لذا در هر حدى از حدود ، فعليت موجود به انضمام قوهء حدّ بعدى روى هم ، قوّه براى فعليت بعدى مىگردند .\r\nشرح\r\nاز مطالب گذشته ، سه نكته آشكار مىگردد : نكتهء اول اين‌كه ، حركت در قسم دوم - كه همان سلسلهء عَرْضى انواع جوهرى است - بسيط است . به اين معنا كه در حركت عَرْضى ماده‌اى كه موضوع حركت است از آغاز تا انجام ، ثابت باقى مىماند و به واسطهء حركت ، اشتدادى در آن روى نمىدهد . در اين قسم از حركت ، حركت اشتدادى نيست . بر خلاف قسم اول - كه حركت در سلسلهء طولى باشد - كه ماده لحظه به لحظه فربه‌تر از پيش شده و با انضمام صورت موجود به آن مجموعاً ماده براى صورت بعدى قرار مىگيرد . در اين‌جا علاوه بر آن‌كه مسير حركت به سوى اشتداد است - كه از اين حالت به تركيب در حركت تعبير مىكنند - ماده نيز هر « آن » قوىتر از مادهء سابق مىگردد و فعليتِ موجود و قوهء شدنِ حدِّ بعدى با هم ، قوّه براى فعليتِ حدّ بعدى مىگردند . فىالمثل فعليت نطفه با قوهء علقه شدن ، روى هم موضوع براى صورت علقه شدن مىگردند . مسير حركت در سلسلهء طولى پيوسته به سوى استكمال است .\r\n\r\n","description":"","footnote":"","page_name":" 476 ","page_number":476},
  {"content":"\r\n\r\n\r\nحركتِ نزولى در عالَم وجود ندارد\r\nمتن\r\nوثانياً : أن لا معنى للحركة النزوليّة . . . تزاحم الحركة النزوليّة المفروضة كالذُبول .\r\nترجمه\r\nدوم : حركت نزولى ، به سبب سلوك موضوع ، از شدت به ضعف و از كمال به نقص معنا ندارد ، چون اين حركت مستلزم آن است كه فعليتى قوّهء قوّهء خويش باشد . مانند آن‌كه انسان از انسانيت به حيوانيت و از حيوانيت به نباتيّت حركت كند . آن چه از انسان به عنوان حركت تضعّفى ديده مىشود حركت عَرْضى است كه تابع حركت اشتدادى ديگرى است و اين حركت اشتدادى در تزاحم با حركت نزولى مانند پژمردگى است .\r\nشرح\r\nسير نطفه از مرتبهء خود تا علقه و مضغه و در نهايت جنين كامل شدن يك حركت تكاملى است . اين مرتبهء تكاملى هم‌چنان ادامه مىيابد تا در نهايت ، انسان به سوى انقطاع از عالم ماده و وصول به تجرّد محض به پيش مىرود . سير طبيعى نظام ماده ، آن است كه موجودات جهان را از عالم ماده ، به سوى فعليت و تجرّد محض سوق دهد .\r\nاين را حركت تصاعدى مىگويند . نقطهء مقابل اين حركت ، حركت نزولى است كه موجود از مرتبهء عالى به مرتبهء متوسط و سپس به مرتبهء دانى حركت كند . مؤلف رحمه الله مىفرمايند : ما چنين حركتى در نظام ماده نداريم و اگر در پاره‌اى از اشياء حركت نزولى مشاهده مىشود و جسمى پس از شادابى به پژمردگى مىگرايد اين پژمردگى ، تابع يك حركت اشتدادى ديگرى است كه ضرورتاً اقتضاى اين پژمردگى را مىكند .\r\nفىالمثل انسان در سير تكاملى خويش به سوى تجرّد مطلق در حركت است . اين حركت ، حركت تكوينى حاكم بر عالم ماده است . هر قدر كه انسان پير مىشود نفس او فاصلهء كمترى تا تجرّد مطلق پيدا مىكند و التفات او به تدبير بدن كمتر مىشود ؛ تا\r\n\r\n","description":"","footnote":"","page_name":" 477 ","page_number":477},
  {"content":"\r\n\r\nآن‌جا كه نفس پا به عالم تجرّد مىگذارد . در اين‌جا لازمهء وصول به مقام تجرّد ، رها كردن بدن مادى و فساد آن است .\r\nپس در نهايت ، پژمردگى بدن و فساد آن ، لازمهء حركت تكاملى نفس و سير در مسير تجرّد مطلق است و مانعى ندارد كه حركت اشتدادى معارض با يك حركت نزولى گردد . آن چه مهم است اين است كه حركت اشتدادى اصل است و حركت نزولى حركتى بالعرض است كه لازمهء وجودى حركت اشتدادى است . اما با قطع نظر از حركت اشتدادى در نظام ماده ، حركت نزولى كه خود وجود مستقل داشته باشد نداريم ؛ زيرا وجود حركت نزولى با يك اشكال عقلى روبرو است و آن اين‌كه فعليتى ، داراى قوهء قوهء خويش باشد . فىالمثل اگر انسان از انسانيت به حيوانيت و از حيوانيت به نباتيت باز گردد ( كه اين سه مرحله ، مرحلهء تكميل انسان است ) لازم مىآيد كه انسان در حالى كه بالفعل انسان است قوهء حيوان شدن و نبات شدن را در حالى كه آن دو ، قوهء انسان شدن را دارند داشته باشد . اگر چنين باشد مقتضاى آن اين است كه انسان بالفعل ، در عين فعليت ، قوهء قوهء خود باشد و اين محال است ؛ زيرا امكان ندارد كه يك چيز ، هم بالفعل همان چيز باشد و هم بالقوّه آن چيز باشد ؛ زيرا فرض وجود بالفعل يك چيز - به معناى ماهيتى كه منشأ آثار خاص به خود است - با وجود بالقوهء يك چيز - به معناى ماهيتى كه آثار خاص به خود را ندارد - فرض دو امر متناقض مىباشد . اگر يك چيز مانند انسان ، بالفعل انسان است معنا ندارد كه بالقوّه ، انسان باشد و اگر بالقوّه انسان است معنا ندارد بالفعل انسان باشد .\r\n\r\nمقصود از اين‌كه حركت محدود به آغاز و انجام است چيست ؟\r\nمتن\r\nوثالثاً : أنّ الحركة - أيّاً مّا كانت - . . . تخرج من القوّة إلى الفعل أبداً .\r\nترجمه\r\nنكتهء سوم اين‌كه ، حركت هر گونه كه باشد ( طولى يا عَرْضى ) محدود به آغاز و انجام است . هر\r\n\r\n","description":"","footnote":"","page_name":" 478 ","page_number":478},
  {"content":"\r\n\r\nحدى از حدود آن از دو طرف منتهى مىشود به قوّه‌اى كه فعليتى با آن نيست و به فعليتى كه قوّه‌اى با آن نيست و حكم مجموع ، حكم ابعاض آن مىباشد . البته اين مطلب با مطلبى كه گذشت « 1 » كه براى حركت ، اول و آخرى وجود ندارد ؛ منافات ندارد زيرا مراد از آن مطلب اين بود كه حركت از جزئى كه غير قابل تقسيم باشد شروع شود يا به جزئى از اين سنخ ختم گردد ؛ چون جزء به اين معنا هرگز از قوّه به فعل در نمىآيد و نيز ماهيت نوعى كه از اين حد انتزاع مىگردد هرگز از قوّه به فعل خارج نمىشود .\r\nشرح\r\nمتحرك به هر حركتى - خواه آن حركت طولى باشد يا عَرْضى - محدود به نقطهء آغاز و انجام است به اين معنا كه حركت از يك نقطه‌اى آغاز مىشود و تا نقطه‌اى ديگر ادامه مىيابد و بدان جا ختم مىشود . مثلًا نطفه از مرحلهء نطفه بودن تا علقه و مضغه و در نهايت جنين كامل حركت را شروع مىكند و در نهايت به انسان كامل ختم مىگردد . در حركت ، مبدأ و منتها به عنوان دو ركن حركت مشخص است . لكن اين سخن با مطلبى كه قبلًا در فصل پنجم گذشت منافات ندارد . در آن‌جا گفتيم كه « و من هنا يظهر ان لا مبدأ ولا منتهى للحركة بمعنى الجزء الأول الذي لا ينقسم من جهة الحركة والجزء الاخر الذي لا ينقسم كذلك » مقصود از آن سخن اين بود كه حركت به جزء اول و آخرى كه غير قابل تقسيم باشد نمىرسد ؛ زيرا اگر در حركت ، جزء « آنى » و غير قابل تقسيم وجود داشته باشد . علاوه بر آن‌كه ماهيتِ سيّال به ماهيتِ ثابت تغيير خواهد يافت ، جزئى كه قوهء خروج به جزء بعدى را داشته باشد نخواهيم داشت ؛ زيرا جزء « آنى » و « دفعى الوقوع » نقطهء مقابل جزء « تدريجى » است . در جزء تدريجى قوهء خروج از قوّه به فعل نهفته شده است . در جزء « دفعى » چنين استعدادى وجود ندارد .\r\nدر جزء دفعى كه غير قابل تجزيه و تقسيم است ثبات نهفته شده ؛ لذا استعداد خروج\r\n\r\n\r\n","description":"","footnote":"\r\n( 1 ) . در فصل پنجم ، از اين مرحله\r\n","page_name":" 479 ","page_number":479},
  {"content":"\r\n\r\nاز قوّه به فعل را ندارد . در حالى كه حركت و اجزاى آن هر قدر هم كه تقسيم شوند قوّهء خروج به جزء بعدى ، ذاتاً در آن وجود دارد ؛ لذا اجزاى حركت تا بىنهايت قابل تقسيم است . حتى اجزاى اول و آخر حركت هم به بىنهايت تقسيم مىشود . در واقع هيچ جزئى در حركت وجود ندارد كه اولين و آخرين جزء غير قابل تقسيم حركت باشد .\r\nميان آن چه در شرح عبارت فوق مىخوانيم و آن چه در فصل پنجم از اين مرحله خوانديم تعارضى وجود ندارد ؛ زيرا نفى اوليت و آخريت از حركت با اثبات اول و آخر براى حركت به دو معناى متفاوت است . نكتهء مورد بحث فعلى اين است كه اثبات اول و آخر براى حركت به اين معناست كه : هر متحركى در مقطعى كه اكنون وجود دارد داراى فعليتى است كه بدان رسيده است و هيچ فعليتى از آن ، در همان حدى كه اكنون در آن قرار دارد فوت نشده است . همان گونه كه قبلًا به قوهء فعليت بعدى متّصف بود ؛ گرچه همان قوّه به نوبهء خود داراى فعليتى نسبت به قوهء قبل بود . به عنوان مثال نطفه ، فعليتِ نطفه است ؛ زيرا اكنون متحرك در همين حد داراى فعليت خود شده و هيچ قوّه‌اى نسبت به فعليت نطفه بودن ندارد ؛ گرچه نسبت به صورت بعد ؛ قوهء علقه شدن را دارد . از مراحل مختلف حركتِ نطفه ماهيت‌هاى مختلفى به نام علقه و مضغه و جنين انتزاع مىشود .\r\nقوله : « حكم المجموع ايضاً حكم الابعاض » مجموع و ابعاض آن مجموع ، در طبيعت سيّال ، يك‌سان هستند « و حكمُ الامثالِ فيما يَجوز و فيما لا يَجوزُ سواء .\r\n\r\n","description":"","footnote":"","page_name":" 480 ","page_number":480},
  {"content":"\r\n\r\nبه پرسش‌هاى زير پاسخ دهيد\r\n1 . طبقهء طولى و عَرْضى انواع جوهرى را توضيح دهيد .\r\n2 . ماده ، در طبقهء عَرْضى در امتداد حركت ثابت مىماند يا تغيير مىكند ؟\r\n3 . آيا در حركت طولى ، حركتِ انواع ، اشتدادى است يا متشابه ، توضيح دهيد .\r\n4 . آيا اشتداد در حركت طولى وجود دارد يا در حركت عَرْضى ؛ چرا ؟\r\n5 . مادهء ثانيه به چيز مىگويند ؟\r\n6 . چرا و چگونه وقتى كه فصل از ماده جدا مىگردد حقيقت نوع از بين نمىرود ؟\r\n7 . چرا در نظام ماده ، حركت نزولى از شدت به ضعف وجود ندارد . حركت‌هاى موجود نزولى را چگونه توجيه مىكنيم ؟\r\n8 . حركت از جانب آغاز و انجام به چه چيز منتهى مىشود ؟\r\n\r\n","description":"","footnote":"","page_name":" 481 ","page_number":481},
  {"content":"\r\n\r\n\r\nالفصل العاشرفي فاعل الحركة و هو المُحرّك\r\n\r\nمُحرّك در حركت جوهرى چيست ؟\r\nمتن\r\nليعلم أنّ الحركة كيفما فُرِضَت فالمحرّك . . . والصورة شريكة الفاعل على ما تقدّم .\r\nترجمه\r\nهمان‌طور كه گذشت « 1 » ، بايد دانست كه حركت هر گونه كه فرض شود ( طولى يا عَرْضى ) محرك در آن غير از متحرك است . حال اگر حركت جوهرى باشد و در ذات شىء واقع شود - كه در حقيقت ، همان متحرك است همان‌طور كه گذشت « 2 » - فرض اين‌كه متحرك همان محرك باشد . فرض آن است كه يك شىء ، فاعلِ موجد خويش باشد و محال بودن آن بديهى است ؛ لذا فاعلى كه موجد حركت است همان فاعلى است كه موجد متحرك است و آن همان جوهر مجرد از ماده است و اوست كه صورت جوهرى را ايجاد مىنمايد و ماده را به سبب آن قوام مىبخشد و صورت ، همان گونه كه گذشت شريك فاعل مىباشد .\r\n\r\n\r\n","description":"","footnote":"\r\n( 1 ) . در فصل هشتم از اين مرحله گذشت\r\n( 2 ) . به فصل ششم از مرحلهء ششم مراجعه شود\r\n","page_name":" 482 ","page_number":482},
  {"content":"\r\n\r\nشرح\r\nپس از اثبات حركت جوهرى - خواه طولى يا عَرْضى - سخن در اين است كه محرك در حركت جوهرى چيست ؟ روشن است كه يك چيز نمىتواند هم محرك باشد هم متحرك . گفتيم حركت در جوهر ، عين ذات جوهر مىباشد نه آن‌كه عارض بر آن باشد . اكنون كه حركت ، ذاتى جوهر شد اگر فرض شود كه خود جوهر ، حركت در خود را به وجود مىآورد اين فرض ، برابر است با آن‌كه جوهر ، خود ذات خود را به وجود آورد و محال بودن ايجاد يك شىء ، توسط خود ، از بديهيات است . ناگزير بايد گفت همان فاعلى كه ذات جوهر را پديد مىآورد حركت در جوهر را نيز پديد مىآورد و او همان فرشته‌اى است كه از آن به عنوان جوهر مجرد از ماده ، تعبير مىشود . اوست كه ماده را به سبب صورت جوهرى قوام مىبخشد ؛ زيرا ماده بدون صورت ، از خود قوام و تحصّلى ندارد و تحصّل و قوام خويش را از صورت مىستاند ؛ لذا صورت در فاعليتِ قوام و تحقق ، شريك جوهر مجرد محسوب مىشود .\r\n\r\nمُحرّك در حركات عَرَضى چيست ؟\r\nمتن\r\nوإن كانت الحركة عرضيّةً . . . وجودها جعلًا واحداً وأقام بها المادّة .\r\nترجمه\r\nو اگر حركت ، عَرَضى باشد و عَرَض ، لازمهء وجود ( جوهر ) باشد فاعلى كه موجد حركت ( در عَرَض ) است به عين جعل موضوع ، فاعل موضوع متحرك نيز خواهد بود . بدون آن‌كه فاصله‌اى ميان جعل موضوع ( جوهر ) و حركت ( در عَرَض ) واقع شود ؛ زيرا اگر فاصله‌اى در جَعْل بيفتد و متحرك در حالى كه يك موجود مادى است در خويش حركت به وجود آورد اين بدين معناست كه او بدون توسط ماده ، فاعل گشته است . در حالى كه در مباحث علت « 1 » و معلول گذشت كه علل مادى ، بدون توسط ماده و\r\n\r\n\r\n","description":"","footnote":"\r\n( 1 ) . به فصل پانزدهم ، از مرحلهء هشتم مراجعه شود\r\n","page_name":" 483 ","page_number":483},
  {"content":"\r\n\r\nحصول وضع ويژه ، ميان آن و معلولاتش هرگز تأثير نمىگذارد . پس علل مادى به تحقيق در بيرون از وجود خويش تأثير مىگذارد . نتيجه مىگيريم كه فاعلِ لازمهء وجود ( يعنى عَرَض لازم ) همان فاعلِ ملزومش ( يعنى صورت جوهرى ) است و آن فاعل ، عبارت است از : جوهرى كه مجرد از ماده باشد . و هم اوست كه صورتِ ( جوهرى ) را با لازمهء وجودى او ( عَرَض لازم ) به جَعْل واحد ايجاد مىكند و ماده را به سبب آن صورت ، قوام مىبخشد .\r\nشرح\r\nعَرَض دو گونه است : عَرَض لازم و عَرَض مفارق . مثال عرفى كه براى عرض لازم مىآورند مثال به سفيدى برف و سياهى قير است . برف به طور طبيعى « لوخُلّى وَطبْعَه » هميشه سفيد است و سفيدى از آن جدا نمىشود . لكن ممكن است با اضافه كردن رنگ ، سفيدى را از برف گرفت ؛ لذا اين مثال يك مثال عرفى است نه علمى . اما اگر بخواهيم يك مثال علمى براى عرض لازم بياوريم بايد به خط « 1 » و سطح به نحو ابهام و كلى ، مثال بزنيم . هيچ جسمى نيست كه از خط و سطح به نحو كلى خالى باشد ؛ گرچه ممكن است تعيّنِ خاصِ جسم تغيير كند اما نمىتواند به طور كلى از خط و سطح خالى باشد . پس خط و سطحِ كلى ، عَرَضِ لازم براى جسم مادى مىباشد .\r\nهمان‌گونه كه « زمانٌ مّا » عرِض لازم براى اجسام زمانى است . عَرَض مفارق ، مانند رنگ‌هاى متفاوت كه بر جسمى عارض مىشوند ، يا قيام و قعود كه بر انسان عارض مىشود ، يا شيرينى و ترشى كه بر اطعمه عارض مىشوند و مانند آن .\r\nقبلًا خوانديم كه عَرَض - خواه لازم يا مفارق - داراى حركت است . اكنون سؤال اين است كه حركت در عَرَضِ لازم به واسطهء چيست ؟ در پاسخ مىگويند چون عَرَض شأنى از شئون جوهر و نمودى از نمودهاى آن است و استقلال از خود ندارد . همان فاعلى كه وجود جوهر را پديد مىآورد ، وجودِ عرض و حركت آن را نيز پديد\r\n\r\n\r\n","description":"","footnote":"\r\n( 1 ) . البته اجسام كروى سطح واحد دارند ولى خط بالفعل ندارند\r\n","page_name":" 484 ","page_number":484},
  {"content":"\r\n\r\nمىآورد ؛ زيرا ميان وجود جوهر و وجود عرضِ لازم ، در خَلق و ايجاد فاصله‌اى نمىافتد . موجد به همان جَعْلى كه جوهر را پديد مىآورد عَرَض لازم و حركت آن را نيز پديد مىآورد و امكان ندارد كه عَرَض لازم ، در خود ، حركت پديد آورد ؛ زيرا همانطور كه در مباحث علت و معلول گذشت علل مادى ، اگر بخواهند در چيزى تأثير گذارند بايد بين آنها و معلول‌هايشان وضع و محاذات خاصى صورت گيرد .\r\nفىالمثل كبريت در هر وضعى نمىتواند فتيلهء چراغ را روشن كند ؛ بلكه در صورتى اين كار را مىكند كه در مجاورت فتيله قرار بگيرد . به عبارت ديگر بايد ميان دو جسم مادى موقعيت تأثير گذارى پديد آيد .\r\nبا توضيح فوق ، حال اگر كسى بگويد كه عَرَض لازم ، خود در خود حركت ايجاد مىكند با اين محذور روبروست كه چگونه يك شىء مادى ، بدون نسبت ويژه‌اى كه شرط تأثير گذارى در علل مادى است توانسته است در خود حركت پديد آورد .\r\nبديهى است كه شىء مادى ، مانند عَرَض لازم نمىتواند با خويش وضع و محاذات و نسبت ويژه برقرار كند ، بلكه با جسمى كه بيرون از اوست مىتواند چنين وضعى داشته باشد . از اين رو مىگوييم عَرَض لازم نمىتواند خود ، علتِ حركت در خود باشد ، بلكه همان فرشته‌اى كه خالق صورت جوهر است خالق عرض لازم و حركت آن نيز هست . اما ممكن است كسى در دليل مؤلف مناقشه كند و بگويد وضع و محاذات كه شرط تأثير گذارى علل مادى است مربوط به جايى است كه علت در بيرون از خود بخواهد تأثير گذارد . اما در مواردى كه علت بخواهد در خود تأثير گذارد وجود وضع و محاذات خاص ، لازم نيست . لكن پاسخ اين سخن آن است كه چيزى كه فاقد حركت است ، چگونه مىتواند واجد آن باشد تا خود در خود تأثير گذارد .\r\n\r\nفاعل قريب در حركات عَرَضىِ مفارق\r\nمتن\r\nوإن كانت الحركة عرضيّةً . . . إلى طبيعة ذلك النوع .\r\n\r\n","description":"","footnote":"","page_name":" 485 ","page_number":485},
  {"content":"\r\n\r\nترجمه\r\nاگر حركت ، عَرَضى باشد و عَرَض هم ، عَرَض مفارق باشد ، فاعلِ قريبِ حركت - بر اساس انتساب افعال حادثى كه در دامن نوع جوهرى پديد مىآيند - همان طبيعت ( جوهر ) مىباشد .\r\nشرح\r\nاما اگر عَرَض ، عَرَض مفارق بود مانند رنگ سيب كه از سبزى به زردى و سپس به قرمزى مىگرايد عاملِ حركت ، طبيعت جوهر خواهد بود . در مثال مذكور ، طبيعتِ جوهر سيب به دليل تحوّل ذاتى كه دارد موجب پيدايش حركت در عَرَض مفارق - كه رنگ‌هاى متغيّر است - مىباشد . حاصل كلام مؤلف در فرق ميان اعراض لازم و مفارق اين است كه : عامل حركت در اعراض لازم ، جوهر مفارق است و در اعراض مفارق ، طبيعت جوهرى است كه عَرَض قائم به آن است . اگر گفته شود كه مؤلف در فصل هشتم از همين مرحله گفتند « إنّ للاعراض اللاحقه بالجواهر ، أيّاماً كانت حركة بتبع الجواهر المعروضة لها » يعنى حركت در تمام اعراض خواه لازم يا مفارق تابع جواهر آنها است پس چرا در اين‌جا عَرَضِ لازم را مستند به جوهر مفارق مىدانند ؟\r\nدر جواب بايد گفت منافاتى ندارد كه عامل قريبِ حركت ، هم در عَرَض لازم و هم در عَرَض مفارق ، طبيعت جوهر باشد و عامل بعيد آن جوهر مفارق ؛ لكن در عَرَض لازم چون فاصله‌اى در جَعْل ، ميان موضوع و عَرَض نيست ، نسبت حركت به جوهر مفارق روشن‌تر است ؛ لذا مؤلف در بيان فرق ميان اين دو ، حركتِ عرضِ لازم را به جوهر مفارق نسبت داد .\r\n\r\nفاعلِ قريبِ حركت در حركات طبيعى ، قسرى و ارادى ، طبيعت است\r\nمتن\r\nو تفصيل القول أنّ الموضوع إمّا . . . والقوى المغروزة في الأعضاء .\r\nترجمه\r\nتفصيل سخن اين‌كه موضوع ( جوهر ) يا افعال خود را يك‌نواخت انجام مىدهد يا انجام نمىدهد .\r\n\r\n","description":"","footnote":"","page_name":" 486 ","page_number":486},
  {"content":"\r\n\r\nاولى همان طبيعتى است كه تعريف مىشود به اين‌كه مبدأ حركت وسكونى است كه در آن است . و دومى همان نفسى است كه تعدادى از طبايع و قوا را تسخير نموده است و آنان را در تحصيل افعالى كه مورد نظر او است به كار مىگيرد و افعال هر يك از اين دو طبيعت ، به خويشتن خويش يا ملائم طبع آنان است - كه در اين صورت آن را انجام مىدهند و اين حركت طبعى است - يا ملائم طبع آنان نيست ؛ همانطور كه مانعِ مزاحم ، اقتضاى آن را داشته باشد و اين همان حركت قسرى است .\r\nبر اساس هر يك از تقسيمات فوق ، فاعل حركت « 1 » ، همان طبيعت است . اما در حركت طبيعى به جهت آن‌كه طبيعت ، با زوالِ حالت ملائم يا عروضِ هيئت منافر - كه موجب از دست رفتن كمال مناسب است - ايجاد حركت مىنمايد و بدين وسيله كمال را طلب نموده و به واسطهء حركت ، به سوى آن سلوك مىنمايد . در اين صورت ، فاعلِ حركت ، صورت ( جوهر ) وقابلِ حركت ، ماده است .\r\nاما در حركت قسرى ، قاسر ( عامل حركت بر خلاف طبيعت جسم ) گاهى زائل مىگردد . اما حركت قسرى هم‌چنان باقى است . از سوى ديگر فاعليتِ طبيعت هم از بين رفته است ؛ به همين جهت ، ناگزير فاعلى جز طبيعت مقسور باقى نمىماند .\r\nو اما در حركت‌هاى نفسانى ، همين كه نفس پاره‌اى از طبايع و قوا را تسخير مىنمايد تا خويش را به واسطهء آن افعال استكمال بخشد خود بهترين دليل است بر اين‌كه فاعل قريب در حركات نفسانى ، همان طبايع و قواى نهفته در اعضا مىباشند .\r\nشرح\r\nمؤلف حكيم رحمه الله تفصيلى در طبايع جوهرى بيان مىكنند و مىفرمايند : طبيعت‌هاى جوهرى يا هميشه افعال يك‌سانى از خود توليد مىكنند ( مانند آن‌كه قلب فقط عامل خون رسانى به سلولهاى بدن است و شأن ديگرى ندارد . يا درخت سيب فقط ميوه سيب مىدهد و توليد ديگرى ندارد ) يا اين‌كه آن طبيعت منشأ افعال متفاوت است . مانند نفس انسانى كه با به كارگيرى قواى بدنى و حواس پنج گانه ، منشأ گفتن ، راه رفتن و غذا خوردن يا فكر كردن و غيره است .\r\n\r\n\r\n","description":"","footnote":"\r\n( 1 ) . ر . ك : شواهد الربوبيه ، ص 90\r\n","page_name":" 487 ","page_number":487},
  {"content":"\r\n\r\nهر يك از اين دو طبيعت ، يا افعال خويش را مطابق ميل و موافقت طبع انجام مىدهند يا بر خلاف طبع ، به آن اقدام مىكنند . در تمام اين فروع چهار گانه ، عامل حركت ، طبيعت است ؛ زيرا در قسم اول كه طبيعت ، فاعل يك فعل است و آن هم مطابق ميل و طبع آن است ، بديهى است كه عامل حركت و تحوّل ، طبيعت جوهر است . فىالمثل در ضربان قلب يا توليد سيب ، عامل حركت ، دستگاه قلب و درخت سيب است . اما در قسم دوم ، يعنى در افعال نفس انسانى ، عامل حركت ، نيروهاى نهفته در اندام‌هاى انسان ، كه در تسخير نفس هستند مىباشند . گرچه در رتبهء دور تر ، خود نفس ، عامل حركت است ، اما نفس بدون ابزار و قواى بدن ، فاعل فعلى نيست ؛ لذا حركات به طبيعت قواى بدنى مستند مىگردند . اما در مورد حركت‌هاى قسرى - خواه در مورد افعال انسان يا غير انسان - آن چه عامل حركت است باز خود طبيعت مقسور است . به عنوان مثال سنگى را كه اقتضاى طبع آن حركت از بالا به پايين است را مثال مىزنيم . اگر شخصى سنگى را از پايين به بالا پرتاب كرد و عامل حركت قسرى گشت ، پرتاب كننده به عنوان عامل قاسر ، دست خود را از سنگ بر مىدارد ولى طبيعت سنگ كه طبيعت مقسورى است به راه خود به طرف بالا ادامه مىدهد .\r\nسؤال اين است كه اكنون عامل حركت چيست ؟ اگر گفته شود قاسر ( پرتاب كننده ) ، عامل حركت است گفته مىشود كه ارتباط قاسر با سنگ قطع شده است ؛ پس عاملى به جز طبيعت سنگ كه حركتى بر خلاف ميل طبيعى خود در پيش گرفته است وجود ندارد ؛ لذا گفته مىشود در تمام اقسام فوق عاملِ حركت ، طبيعتِ جوهر است .\r\n\r\n","description":"","footnote":"","page_name":" 488 ","page_number":488},
  {"content":"\r\n\r\nبه پرسش‌هاى زير پاسخ دهيد\r\n1 . فاعل حركت‌هاى جوهرى كيست ؟\r\n2 . در صورتى كه عَرَض ، عَرَض لازم باشد فاعل حركت در آن چيست ؟\r\n3 . در حركت‌هاى عَرَضى مفارق ، فاعل قريب و بعيد حركت چيست ؟\r\n4 . حركت جوهر به چند قسم تقسيم مىشود ؟\r\n5 . در حركت قسرى فاعل حركت چيست ؟\r\n6 . فاعل قريب در حركات نفسانى چيست ؟\r\n\r\n","description":"","footnote":"","page_name":" 489 ","page_number":489},
  {"content":"\r\n\r\n\r\nالفصل الحادي عشرفي الزمان\r\n\r\nترتّب در حوادث زمانى\r\nمتن\r\nإنّا نجد فيما عندنا حوادثَ متحقّقةً . . . ينقسم إلى قبلُ وبعدُ من غير وقوف للقسمة .\r\nترجمه\r\nدر محيط پيرامون خود ، پديده‌هايى را مىيابيم كه پس از پديده‌هاى ديگرى كه قبلًا واقع شده‌اند واقع مىشوند . زيرا كه پديده‌هاى متأخّر نحو توقفى بر پديده‌هاى پيشين دارند . توقفى كه قبل و بعد با يك‌ديگر جمع نمىگردند . بر خلاف ساير اقسام تقدّم و تأخّر . مانند تقدّم علت يا جزء آن بر معلول . و اين يك مقدمهء بديهى است كه شك در آن روا نيست .\r\nآن گاه آن چه ما آن را « قبل » يافته‌ايم بعينه به قبل و بعد - به معنايى كه غير قابل جمع هستند - تقسيم مىشوند . هم‌چنين هر جزئى كه از تقسيم حاصل مىشود و متصف به قبليت باشد خود به قبل و بعد ديگرى تقسيم مىشود . بدون آن‌كه اين تقسيم پايان يابد .\r\nشرح\r\nپديدهء زمان كه ظرف اشياء زمانى است ، به عنوان يك امر متصل غير قارّ در پيش روى ما قرار دارد . خصوصيت ويژهء اين پديده آن است كه جزء بعد ، قابل اجتماع با\r\n\r\n","description":"","footnote":"","page_name":" 490 ","page_number":490},
  {"content":"\r\n\r\nجزء قبل و بالعكس نيست . بر خلاف انواع ديگر تقدّم و تأخّر كه جزء قبل و بعد با يك‌ديگر قابل اجتماع هستند . مانند علت تامهء ساختمانى كه از علت‌هاى صورى ، مادى ، فاعلى و قابلى تشكيل يافته است . در اين‌جا ساختمان كه معلول است مقارن وجود علت تامهء آن وجود دارد . همان گونه كه اجزاى علت تامه - خواه در ضمن علت تامه يا به تنهايى - مقارن وجود معلول ، وجود دارند .\r\nويژگى ديگر زمان آن است كه هر جزء قبلى به نوبهء خود به قبل و بعد تجزيه مىشود و باز جزء قبل به جزء قبل و بعد تقسيم مىشود . و اين تقسيم تا بىنهايت قابل استمرار است . به عنوان مثال ساعت هفت صبح بر ساعت هشت مقدم است و اين دو جزءِ زمان ، قابل اجتماع نيستند . ساعت هفت نيز به دو نيم ساعت كه يكى قبل و ديگرى بعد است قابل تقسيم است . نيم ساعت قبل نيز خود به دو ربع ساعت كه يكى قبل و ديگرى بعد است قابل تقسيم است . باز آن ربع ساعت به دو نيم جزء ديگر قابل تقسيم است و اين تقسيم ، پايان ندارد و بى نهايت قابل استمرار است .\r\n\r\nتعريف زمان و منشأ پيدايش آن\r\nمتن\r\nفها هنا كمٌّ متّصلٌ غير قارٍّ . . . أنّه مقدار متّصل غير قارٍّ عارضٌ للحركة .\r\nترجمه\r\nو اين نشان مىدهد كه در پيرامون ما كميتِ پيوسته و گذرايى وجود دارد ؛ زيرا اگر آن حقيقت ، كميت نداشته باشد قابل انقسام نيست و اگر اتّصال نداشته باشد ، بعد نسبت به قبل و بالعكس محقق نمىشود ، بلكه آن دو جداى از هم موجود مىشوند . و خلاصه حد مشتركى بين دو جزء يافت نمىشود و اگر آن حقيقت ، سيّال نباشد ، جزء قبل و بعد با يك‌ديگر جمع مىشود .\r\nو چون « كمّ » عَرَض است پس داراى موضوعى است كه معروض آن مىباشد . لكن هر گاه ما حركت را از ميان برداريم اين مقدار ( متصل غير قار ) را از ميان برداشته‌ايم و هر گاه آن را موجود\r\n\r\n","description":"","footnote":"","page_name":" 491 ","page_number":491},
  {"content":"\r\n\r\nبينگاريم آن را تثبيت نموده‌ايم و اين همان چيزى است كه ما آن را « زمان » مىناميم . پس زمان موجود است و ماهيتش عبارت است از : مقدار متصل سيّال كه عارض بر حركت مىشود . « 1 »\r\nشرح\r\nزمان را تعريف نموده‌اند به : « كمٌّ متصلٌ غير قارٍ » . اين سه مفهوم در خارج ، يك مصداق دارند كه از حيثياتِ متعددِ آن مصداق واحد ، اين سه مفهوم انتزاع مىشود . اگر زمان ، كميت نباشد قابل تقسيم نيست ؛ زيرا چيزى تقسيم مىپذيرد كه يا خود كميت باشد و يا داراى كميت باشد كه به تبع كميت ، تقسيم‌پذيرد . و نيز اگر اجزاى زمان ، اتّصال نداشته باشد - بلكه مانند دانه‌هاى تسبيح گسيخته از هم در يك ظرف ريخته شده باشد - قبل و بعد براى آن وجود نخواهد داشت . و در صورت انفصالِ اجزاء ، حدّ مشتركى كه پايان هر جزء عبارت از آغاز جزء ديگر است معنا نخواهد داشت . و اگر ماهيتِ زمان ، امر سيّال نباشد اجزاى آن بايد با يك‌ديگر جمع شوند ؛ در حالى كه ضرورتاً جمع نمىشوند .\r\nو از آن‌جا كه زمان ، عَرَض است و عَرَض موضوعى مىخواهد كه به آن قائم باشد ملاحظه مىكنيم كه با وجود حركت ، زمان پديد مىآيد و با نفى حركت ، زمان هم منتفى مىشود . معلوم مىشود زمان و حركت ، عارض و معروض و لازم و ملزوم يك‌ديگرند و به ديگر سخن هر حركتى داراى زمان خاص به خود است و هيچ حركتى نيست كه از زمان خاص به خود خالى باشد . مثلًا اتومبيل يا كشتى يا هواپيمايى از نقطه‌اى تا نقطهء ديگرى حركت مىكند ، حركت آنها همراه با زمان خاص\r\n\r\n\r\n","description":"","footnote":"\r\n( 1 ) . دربارهء حقيقت زمان ميان حكما اختلاف وجود دارد . برخى مىگويند كه زمان وجود وهمى دارد . برخى ديگر مىگويند كه زمان ، جوهر مجرد است . برخى مىگويند كه واجب الوجود است . برخى ديگرمىگويند كه زمان ، جوهر جسمانى است كه همان فلك اعلى باشد . جمع ديگرى مىگويند زمان ، عرض است . تفصيل اين نظريات در كتب مطول آمده است . به فصل دهم و يازدهم از مقالهء دوم از فن اول از طبيعيات شفاء و مباحث مشرقيه ، ج 1 ، ص 658 - 624 و اسفار ، ج 3 ، ص 141 - 148 مراجعه شود\r\n","page_name":" 492 ","page_number":492},
  {"content":"\r\n\r\nبه خود است . لكن زمان هر حركت ، برابر با مقدار خود حركت است ؛ لذا مىگوييم زمان در خارج ، وجودى جداى از حركت ندارد و از اجزاى تحليلى حركت است .\r\n\r\nهر حركتى داراى زمان خاص به خود است\r\nمتن\r\nوقد تبيّن بما مرّ امور : . . . والساعات والدقائق والثواني و غير ذلك .\r\nترجمه\r\nاز مطالب گذشته چند مطلب روشن مىشود : اول اين‌كه هر جا حركتى به وجود آوريم يا حركتى را به حركت ديگر تبديل كنيم كميتى ، كه زمان نام دارد پديد مىآيد . از اين‌جا روشن مىشود كه هر حركتى ( چه جوهرى چه عرضى ) دارى زمان خاص به خود است كه تحقق او به تحقق حركت مىباشد و آن زمان ، اندازهء حركت را تعيين مىنمايد ؛ گر چه ما زمان بعضى از حركات را مقياس اندازه‌گيرى حركات ديگر قرار مىدهيم . همان گونه كه زمان حركت شبانه روز را مقياس اندازه‌گيرى حوادث كلى و جزئى نظام طبيعت قرار مىدهيم و حركات نظام طبيعت را با اجزاى زمان مانند قرن ، سال ، ماه ، هفته ، روز ، ساعت ، دقيقه ، ثانيه و غير اينها تطبيق مىدهيم .\r\nشرح\r\nگرچه ما در فهم عرفى از زمان ، همان گذر شب و روز و هفته و ماه و سال را مىفهميم . اما در درك فلسفى ، زمان مصطلح ، يك مصداق از زمان مىباشد كه مقياس اندازه‌گيرى حركت‌هاى نظام عالم ماده قرار داده شده است . اما چنين نيست كه زمان در همين فرد منحصر باشد ؛ بلكه همان طورى كه گفتيم هر حركتى زمان خاص به خود را دارد و هيچ حركتى نيست كه از زمان خاص خود خالى باشد . هر حركت - خواه طولى باشد يا عَرْضى ، جوهرى باشد يا عَرَضى - از زمان ويژهء خود كه بيان كنندهء مقدار حركت است برخوردار است . اساساً زمان كه بر حركت منطبق است . تقدير كننده حركت است هر جنبنده‌اى كه از جايى تا جايى مىجنبد حركت او توأم با زمان\r\n\r\n","description":"","footnote":"","page_name":" 493 ","page_number":493},
  {"content":"\r\n\r\nخاص آن حركت ، كه آن را انداره مىزند هست . لكن علاوه بر اين براى سهولت در فهم قراردادها و حوادث عرفى ، زمان روز و شب را مقياس اندازه‌گيرى ديگر حركات قرار داده‌اند تا بگويند اين متحرك از نقطهء حركت خود تا نقطهء مورد نظر چه مقدار زمان بايد راه برود يا اين نهال چند سال بايد رشد كند تا ميوه بدهد يا اين نوزاد چه مدت بايد در رحم مادر بماند تا متولد شود . در تمام اين موارد ، روز و ماه و سال را كه مقدار خاص حركت كرهء زمين است را به عنوان ابزار حركت تعيين مىكنند . اما با قطع نظر از اين ، هر حركتى زمان ويژهء خود را دارد كه ميزان حركت را تقدير مىكند ؛ گرچه آن دو در خارج به وجود واحد موجودند .\r\n\r\nنسبت زمان به حركت همان نسبت جسم تعليمى به جسم طبيعى است\r\nمتن\r\nالثاني : أنّ نسبةَ الزمان إلى الحركة . . . وهي نسبة المعيَّن إلى المبهم .\r\nترجمه\r\nمطلب دوم : نسبت زمان به حركت ، نسبت جسم تعليمى به جسم طبيعى است و آن همان نسبت معين به مبهم مىباشد .\r\nشرح\r\nجسم طبيعى عبارت است از : جسمى كه داراى امتداد در جهت طول ، عرض و عمق باشد . جسم از آن جهت كه جسم است تعيّنى به حسب مقدار ندارد ، بلكه تعيّن آن به حسب مقدارى است كه بر او عارض مىشود . ما از تعيّن جسم طبيعى به جسم تعليمى تعبير مىكنيم . جسم تعليمى ، امتداد مبهم جسم طبيعى را تعيّن مىبخشد و به آن مقداريّت خاص مىبخشد . جسم تعليمى از عوارض تحليلى جسم طبيعى است و با آن به وجود واحد ، موجود است .\r\nهمان نسبتى كه از نظر ابهام و تعيّن ميان جسم طبيعى و تعليمى موجود است ميان\r\n\r\n","description":"","footnote":"","page_name":" 494 ","page_number":494},
  {"content":"\r\n\r\nحركت و زمان هم موجود است . حركت عبارت است از : « امر ممتد غير قار » كه فى نفسه داراى تعيّن نيست ؛ بلكه تعيّن خويش را از جانب زمان كه عارض بر آن مىشود مىيابد پس زمان مقدار و اندازهء حركت را مشخص مىكند و نسبت آن به حركت ، نسبت معين به مبهم مىباشد . گرچه با حركت وجوداً به وجود واحد موجود مىشود و از عوارض تحليلىِ حركت محسوب مىشود .\r\n\r\n« آن » طَرَفِ زمان است\r\nمتن\r\nالثالث : أنّه كما تنقسم الحركة إلى أقسامٍ . . . إلّاوبينهما قطعةٌ من الزمان .\r\nترجمه\r\nهمان گونه كه حركت به اقسامى كه داراى حدود مشترك است تقسيم مىشود و بين آن حدود ، فواصل بالقوّه‌اى كه آنيات ناميده مىشوند وجود دارد ، هم‌چنين زمان به اقسامى كه حدود مشترك دارد و بين آنها فواصل بالقوّه‌اى - كه آنها را آنات مىنامند - وجود دارد . پس مىتوان گفت كه « آن » طرف زمان است مانند نقطه كه طرف خط است . و « آن » يك امر عدمى است كه بهره‌اش از وجود ، انتساب آن به زمان ، كه طرفِ آن است مىباشد . و از اين‌جا آشكار مىشود كه ممكن نيست چند « آن » پشت سر هم در آيند ؛ زيرا « آن » جز فاصلهء عدمى كه بين دو قطعه از زمان واقع مىشود نيست .\r\nو چيزى كه چنين خصوصيتى دارد دو تا از آن با هم واقع نمىشوند ؛ مگر آن‌كه بين آن دو ، قطعه‌اى از زمان فاصله اندازد .\r\nشرح\r\nگفتيم حركت را مىتوان به اجزاى بىشمارى تقسيم كرد كه پايان هر جزء آغاز جزء ديگر است ؛ لذا براى اجزاى حركت ، حد مشترك وجود دارد ؛ زيرا جزء بعدى از حدى شروع مىشود كه جزء قبلى به آن حد پايان پذيرفته است . اگر حركت چرخ اتومبيل را كه در يك دقيقه ادامه دارد مورد لحاظ قرار دهيم آن حركت ، بالقوّه به\r\n\r\n","description":"","footnote":"","page_name":" 495 ","page_number":495},
  {"content":"\r\n\r\nاجزاى بىشمار قابل تجزيه است . بين هر جزء و جزء ديگر يك فاصله‌اى كه اكنون به صورت بالقوّه وجود دارد موجود است . فاصله‌ها عبارتند از پايان هر جزء ، كه ما اصطلاحاً از آن به آنيات تعبير مىكنيم . لفظ « آنى » به طرف نهايى حركت اطلاق مىشود و در يك حركت متصل ، وجود بالفعل ندارد ، بلكه وجود بالقوّه دارد و پس از تقسيم حركت به اجزاء ، به وجود بالفعل تبديل مىشود .\r\nمطلب در مورد زمان هم ، چنين است . زمانِ حركتِ چرخ اتومبيل در يك دقيقه مانند خود حركت چرخ اتومبيل ، بالقوّه به بىنهايت ، قابل تجزيه و تقسيم است . ميان هر جزء با جزء ديگر فاصله‌اى عدمى واقع مىشود . آن فاصله‌ها عبارت از پايان هر جزء محسوب مىشوند . فاصله‌ها در زمان متصل به صورت بالفعل وجود ندارند ، بلكه بالقوّه وجود دارند . و چون تقسيم مىتواند بىنهايت باشد پس فاصله‌ها هم مىتوانند بىنهايت باشند . از فواصل ميان اجزاى زمان ، به « آن » تعبير مىكنيم . « آن » عبارت است از پايان زمان ؛ خواه پايان زمان متصل يا اجزاى بالقوهء آن . از آن جهت كه پايان هر چيز مرتبط با آن چيز است و از سوى ديگر عدم آن محسوب مىشود مىتوان گفت كه « آن » يك امر عدمى است و بهره‌اش از وجود همان انتسابش به چيزى است كه طرف آن محسوب مىشود . « آن » - كه پايان زمان است - مانند نقطه در اصطلاح فلسفى ، كه پايان خط است ، مىماند . پايان خط هم ، چون پايان زمان ، ديگر خط نيست ؛ گرچه مرتبط با خط است ؛ لذا بهره‌مندى آن از وجود ، همان انتساب آن به خط مىباشد ؛ و گرنه خود ، عدم خط بوده و امر عدمى است . « آن » و « نقطه » در تشبيه مانند عدم ملكه مىمانند كه بهرهء وجودى آنها انتساب عدم به ملكه - كه امر وجودى است - مىباشد .\r\nاز آن‌جا كه هر جزء از زمان يك پايان دارد كه از آن به « آن » تعبير مىكنيم توالى دو يا چند « آن » پشت سر هم محال است ؛ زيرا تحقق « آن » پس از تحقق زمان است و اگر زمان بين « آنِ » اول و « آنِ » دوم فاصله نشود « آنِ » دوم محقق نمىشود\r\n\r\n","description":"","footnote":"","page_name":" 496 ","page_number":496},
  {"content":"\r\n\r\nو اگر زمان فاصله شد تتالى آنات ، محقق نمىشود ؛ چون زمان ، ميان آنات فاصله انداخته است . « 1 »\r\n\r\nنحوهء انطباق حركت قطعيّه و توسطيّه بر زمان\r\nمتن\r\nالرابع : أنّ الأشياء في انطباقها على الزمان مختلفةٌ . . . وتألُّفُ الخطّ منها وهميُّ .\r\nترجمه\r\nانطباق اشياء بر زمان ، مختلف است . حركت قطعيّه ، بى واسطه بر زمان منطبق است و اتصاف اجزاى اين حركت به تقدّم و تأخّر و نحو آن به تبع اتصاف اجزاى زمان به اينها مىباشد . تمام حوادث آنى الوجود مانند وصل ، ترك ، اتّصال و انفصال بر « آن » منطبق هستند و حركت توسطيه به واسطهء حركت قطعيّه بر زمان منطبق مىباشد .\r\nاز مطالب گذشته اين نكته نيز روشن مىگردد كه تصوير زمان توسطى كه از آن به « آنِ سيّال » تعبير مىآوريم - و آن راسم امتداد زمانى است - يك تعبير وهمى مجازى است . چگونه چنين نباشد در حالى كه زمان كميتى است كه ذاتاً انقسام مىپذيرد ( يعنى زمان داراى واقعيت خارجى است ، اما « آنِ سيّال » داراى وجود اعتبارى و ذهنى است ) و قياس « آنِ سيّال » به وحدتى كه در تمام اعداد سريان دارد و به تكرار خويش راسم عدد است و به « نقطهء سيّال » كه راسم خط است بى مورد است ؛ زيرا وحدت ، عدد نيست ؛ بلكه با تكرار آن ، عدد پديد مىآيد نه به خود آن و نقطه پايان عدمى است و تأليف خط از آن ، امر و همى است .\r\nشرح\r\nدر اين فقره از عبارت به چهار نكته اشاره مىكنند .\r\n\r\n\r\n","description":"","footnote":"\r\n( 1 ) . در فصل هشتم از همين مرحله اين اشكال گذشت كه حركت از اجزاء آنى پديد نمىآيد ، زيرا هر قدر كه حركت به اجزاء كوچك‌تر تقسيم شود ، باز آن اجزاء سيّال و داراى امتداد بوده فاقد جزء آنى خواهند بود\r\n","page_name":" 497 ","page_number":497},
  {"content":"\r\n\r\n\r\nنكتهء اول :\r\nانطباق اشياء بر زمان يك‌سان نيست . حركت قطعيه كه وجود خارجى دارد بر زمان بدون واسطه منطبق است ؛ زيرا هم حركت قطعيه امر خارجى است و هم زمان . و زمان ، تقدير كنندهء مقدار حركت است و اين دو در خارج به وجودِ واحد موجودند و تحليلًا با يك‌ديگر متفاوتند . هر جزئى از حركت بر جزئى از زمان منطبق است و كل آن بر كل زمان . اما انطباق حركت توسطيه بر زمان به واسطهء حركت قطعيه است ؛ زيرا حركت توسطيه يك مفهوم بسيط است كه به واسطهء حركت قطعيه به وجود مىآيد و مانند زمان نيست كه جزء دارد تا هر جزئى از آن بر جزئى از زمان منطبق باشد . حركت توسطيه - كه عبارت است از « آنِ سيّال » كه راسم امتداد زمانى در ذهن است - مفهومى است كه قبول قسمت نمىكند و طبعاً نمىتواند بر حقيقتى كه داراى جزء است مطابق باشد .\r\n\r\nنكتهء دوم :\r\nاتصاف اجزاى حركتِ قطعيه به تقدّم و تأخّر به سبب اتصاف اجزاى زمان به آن دو است ؛ چرا ؟ زيرا حركت از آن جهت كه حركت است فى نفسه متصف به تقدّم و تأخّر نمىشود ، همان گونه كه جسم از آن جهت كه جسم است فى نفسه متصف به مقدار خاص و تعيّن ويژه نمىشود . جسم ، تعيّن خود را از عنوان عارض ، يعنى جسم تعليمى ، مىگيرد و حركت ، وصف تعين و نيز تقدّم و تأخّر خود را از زمان مىگيرد . اما اتصاف اجزاء زمان به تقدّم و تأخّر ، ذاتى زمان مىباشد .\r\n\r\nنكتهء سوم :\r\nحوادث دو گونه‌اند . حوادث تدريجى ، مانند پديدهء زمان و حوادث دفعى كه در طرف زمان واقع مىشوند . مانند وصل و ترك يا اتّصال و انفصال ( كه همان مطاوعهء وصل و ترك مىباشد . ) فرض كنيد گلوله‌اى از تفنگ خارج مىشود و مسير خود را طى مىكند تا به هدف و اصل مىشود . گلوله مسافت ميان مبدأ و منتها را تدريجاً طى كرده است . اما نقطهء ترك و وصل را تدريجاً طى نكرده است ؛ زيرا اگر وصل و ترك به تدريج به دست آمده باشد لازمه‌اش وجود تناقض است ؛ چون مفادش آن است كه گلوله هم جايگاه خود را ترك كرده است و هم به تدريج طى\r\n\r\n","description":"","footnote":"","page_name":" 498 ","page_number":498},
  {"content":"\r\n\r\nمىكند . يعنى هنوز ترك نكرده است و اين تناقض است ؛ لذا مىگويند ترك و وصل واقع در ظرف تدريج و وعاء زمان نمىشود ؛ بلكه واقع در طرف و نهايت زمان است .\r\nمقصود از زمان در اين‌جا زمان مفروض است . اگر فرض كنيم گلوله ، مسافت مورد نظر را در ده ثانيه طى مىكند نقطهء ترك ، واقع در بخش بيرونى ، جزءِ شروعِ حركت مىباشد ؛ همان گونه كه نقطهء وصل در پايان حركت و در جزء بيرونى حركت واقع مىشود . گرچه « آن » بيرون از زمان مفروض است اما آن طرف نهايى ، متصل به زمان مورد نظر مىباشد .\r\nحاصل سخن اين‌كه حوادث آنى ( دفعى ) واقع در نفس زمان مورد نظر نيست ؛ بلكه واقع در طرف آن مىباشد .\r\n\r\nنكتهء چهارم :\r\nتعريف زمان توسطى است . زمان به زمان قطعى و زمان توسّطى تقسيم مىگردد . زمان قطعى عبارت است از : همان آنات متوالى كه در خارج وجود دارند ؛ همان آناتى كه مقوّم و پديد آورندهء زمان مىباشند . زمان قطعى در خارج وجود دارد « 1 » و با حركت متحد است و طبعاً داراى اجزاى خارجى است . اما زمان توسّطى يك مفهوم ذهنى و بسيط است و از آن جهت كه مفهوم ذهنى است و امتداد زمانى را در قوهء خيال ترسيم مىكند مؤلف از آن به « وهمى مجازى » تعبير مىكند و آن ، نقطه مقابل زمان قطعى « 2 » - كه وجود پندارى ندارد ؛ بلكه در خارج تحقق دارد - مىباشد و از آن جهت كه بسيط است غير قابل تقسيم مىباشد .\r\n\r\n\r\n","description":"","footnote":"\r\n( 1 ) . مير داماد و صدرالمتألهين و به تبع اين دو مؤلف معتقد هستند كه حركت قطعيه در خارج وجود دارد . اما بوعلىسينا معتقد است كه حركت قطعيه ، وجود خارجى نداشته ؛ بلكه وجود وهمى دارد\r\n( 2 ) . قبلًا از اسفار نقل كرديم كه « الآن آنان آنٌ يتفرع على الزمان و آن يتفرع عليه الزمان » يعنى « آن » بر دو قسم است : « آنى » كه طرف زمان است و قائم به آن مىباشد و اين « آن » امر عدمى است . ديگرى « آنى » است كه پديد آورنده و مقوّم زمان است و آن امر وجودى است و ما از آن در عرف به لحظه‌ها تعبير مىكنيم . مقصود از « آن » در زمان قطعى و زمان توسطى « آنى » است كه مقوّم زمان است نه طرف آن ؛ زيرا « آنى » كه طرف زمان است صلاحيت براى آن‌كه راسم زمان در خارج يا در ذهن باشد را ندارد ؛ چون امر عدمى است\r\n","page_name":" 499 ","page_number":499},
  {"content":"\r\n\r\nمؤلف زمان توسطى را به « آنِ سيالى » كه در ذهن ، امتداد زمانى را ترسيم مىكند تعريف مىنمايد . آن گاه مىگويد : اين تصوير يك تصوير وهمى است ، همان گونه كه از عبور يك قطره از بالا تا پايين يك خطى در قوهء واهمه پديد مىآيد و چنين خطى در خارج به طور واقعى وجود ندارد . « آنِ سيّال » از جهت سيلان خود در خارج وجود ندارد ؛ چون هر « آنى » به وجود خاص خود متشخص به تشخّص خاص است . « آن سيّال » از حيث سيلان خود ، كه راسم امتداد زمان است ، فقط در ظرف وهم و خيال وجود دارد . درست است كه « آن » به معناى مقوّم زمان در خارج وجود دارد اما از جهت سيلان و جريانش فقط در قوهء وهميّه موجود است .\r\nآن گاه مؤلف مىگويد : « كيف والزمان كمٌّ منقسمٌ بالذات » يعنى چگونه امتداد زمانى كه به واسطهء « آن سيّال » به وجود مىآيد يك تصوير وهمى نباشد ؛ در حالى كه اگر اين امتداد زمانىِ وهمى ، مانند خود زمان ، امر خارجى باشد بايد در خارج قابل تقسيم به اجزاء مىبود ؛ در حالى كه امر بسيط و غير قابل تجزيه است .\r\nسپس مىگويد : اين‌كه بعضى « آن سيّال » را به وحدتى كه در اعداد سريان دارد تشبيه كرده‌اند ( و از اين راه خواسته‌اند بگويند همانطور كه اعداد از وحدتى كه در ميان آنها سريان دارد پديد آمده‌اند و در خارج وجود دارند ، هم‌چنين امتداد زمانى هم كه از « آن‌سيّال » به وجود مىآيد در خارج وجود دارد و تصوير آن يك تصوير وهمى نيست ) در قياس خود اشتباه كرده‌اند . زيرا اولًا وجودِ وحدت در خارج ، واقعى است و مانند « آن‌سيّال » كه فقط در ظرف وهم موجود مىشود نيست و ثانياً اعداد از نَفْسِ وحدت پديد نمىآيند . بلكه از تكرّر وحدت به وجود مىآيند . در حالى كه در مورد زمان توسطى ، امتداد زمانى كه در ظرف وهم موجود مىشود از نَفْسِ « آن سيّال » به وجود مىآيد نه از تكرّر آن . سپس مؤلف حكيم رحمه الله مىفرمايد : هم‌چنين تشبيه « آنِ سيّال » به نقطهء ساريه كه ترسيم خط مىكند تشبيه درستى نيست .\r\nقوله : والنقطة نهاية عدمية و تألّف الخطّ منها وهميٌّ : در توضيح عبارت فوق بايد\r\n\r\n","description":"","footnote":"","page_name":" 500 ","page_number":500},
  {"content":"\r\n\r\nگفت دو سهو قلم در اين عبارت وجود دارد : اول اين‌كه همان‌طور كه « آن » دو نوع است آنى كه به معناى لحظات و مقوم زمان است و آن امر وجودى است و آنى كه طرف زمان و امر عدمى است . نقطه نيز دو قسم است : يكى نقطه‌اى كه طرف خطاست و آن امر عدمى است و ديگرى نقطهء سيال است و راسم خط در خارج و مقوم آن است و آن امر وجودى است .\r\nخط آن‌گونه كه مؤلف مىفرمايند از نقطه‌اى كه به معناى نهايت عدمى است پديد نمىآيد ، زيرا محال است كه امر عدمى مقوم يك امر وجودى چون خط باشد و ثانياً تأليف خط از نقطهء سيّال تأليف وهمى نيست ، بلكه تأليف خارجى است .\r\n\r\nزمان داراى آغاز و انجام غير قابل تقسيم نيست\r\nمتن\r\nالخامس : أنّ الزمان ليس له طَرَفٌ . . . بنفاد الحركة المعروضة من الجانبَيْن .\r\nترجمه\r\nبراى زمان ، طرف بالفعل - به معناى جزئى كه آغاز و انجام آن است و در امتداد زمان ، غير قابل تقسيم است - نمىباشد ؛ و گرنه لازم مىآيد كه « مقدار » از اجزاى بىمقدار كه همان جزء لايتجزى است تأليف يافته باشد و اين محال است . زمان با تمام شدن حركتى كه معروض آن است از جانب آغاز و انجام پايان مىپذيرد .\r\nشرح\r\nقبلًا توضيح داديم كه زمان كه عارض بر حركت مىشود همچون حركت ، بالقوّه قابل تقسيم به اجزاى بىنهايت است ؛ زيرا اگر حركت يا زمان داراى اجزائى باشد كه غير قابل تقسيم باشد لازم مىآيد كه جزء « لايتجزى » داشته باشيم ؛ در حالى كه در جاى خود بطلان جزء غير قابل تجزيه ثابت گشت . يكى از ادلهء بطلان جزء « لايتجزى » اين بود كه اگر چنين جزئى داشته باشيم لازمه‌اش آن است كه « مقدار » از\r\n\r\n","description":"","footnote":"","page_name":" 501 ","page_number":501},
  {"content":"\r\n\r\nاجزاى فاقد مقدار پديد آيد . در حالى كه جزئى كه فاقد مقدار باشد نمىتواند به وجودآورندهء مقدار باشد . اين‌كه مىگوييم زمان ، طرف بالفعل ندارد مفادش آن نيست كه از جانب آغاز يا انجام حدّ شروع و پايان ندارد ، بلكه مفاد سخن فوق اين است كه جزء نخست و جزء پايانى ، جزء غير قابل تقسيم به اجزاى كوچك‌تر نيست بلكه جزء نخست و آخر هم ، چون اجزاى ديگر قابليت تقسيم به اجزاى كوچك‌تر را دارد ؛ لذا در سلسلهء تقسيمات به جزء نهايى كه طرف نهايى و بالفعل باشد نمىرسيم و قابليت تقسيم هم‌چنان تا بىنهايت ادامه پيدا مىكند .\r\n\r\nچيزى بر زمان تقدّم ندارد مگر به تقدّم غير زمانى\r\nمتن\r\nالسادس : أنّ الزمان لا يتقدّم عليه شيءٌ . . . و علّة الحركة وموضوعها عليه .\r\nترجمه\r\nششم : بر زمان چيزى سبقت نمىگيرد مگر به تقدّم غير زمانى . مانند تقدّم علت وجود و علت حركت و موضوع آن بر زمان .\r\nشرح\r\nبر زمان چيزى مقدم نمىگردد مگر به تقدّم غير زمانى ؛ زيرا براى زمان زمان ديگرى نيست تا مقدم شود بر زمانْ زمانى ديگر ؛ گرچه بعضى از اجزاى زمان بر بعض ديگر تقدّم دارند ولى به طور كلى بر زمانى كه ناشى از حركت جوهرىِ عام است تقدّم زمانى معنا ندارد ؛ زيرا اگر زمانى باشد كه ظرف اين زمان باشد لازم مىآيد كه زمان بر نفس خويش سبقت داشته باشد و اين محال است ؛ چون « تقدّم شىء على نفسه » - كه ملاك بطلان دور است - امر نامعقولى است .\r\nمقصود از زمان در عبارت فوق ، تقدّم زمان خاصِ بعضى از چيزها بر بعض ديگر ، مانند تقدّم زمان پدر بر پسر ، نيست ( زيرا به وضوح ، زمانِ برخى از موجودات بر زمانِ\r\n\r\n","description":"","footnote":"","page_name":" 502 ","page_number":502},
  {"content":"\r\n\r\nبرخى ديگر از موجودات مقدم است ) بلكه مقصود آن است كه تقدّمِ زمانِ وجود پدر بر زمان وجود پسر به ملاك زمانى ديگر كه ظرف براى اين دو زمان باشد نيست . يعنى علاوه بر زمان حاكم بر مجموع نظام ماده ، كه ناشى از حركت جوهرى مجموع عالم است ، زمان ديگرى كه ظرف وجود اجزاى مقدم و مؤخر زمان باشد وجود ندارد ؛ از اين روست كه مىگوييم زمانى مقدم بر زمانِ حاكم بر عالم وجود ندارد و تقدّم امورى مانند تقدّم علت نظام طبيعت - كه همان عقول هستند - و علت حركتى كه زمان بر آن عارض است و تقدّم موضوعى كه حركت را مىپذيرد - كه اينها همه بر زمان تقدّم دارند از نوع تقدّم زمانى نيست - از اين روست كه هم نظام عقول بر نظام ماده مقدم است و هم حركت تحليلًا بر زمان مقدم است و هم موضوع حركت - خواه جوهر يا عَرَض - بر زمان و بر حركت مقدم است . اما هيچ يك از اين تقدّم‌ها تقدّم زمانى ، به اين معنا كه زمان ديگرى وجود داشته باشد كه اينها واقع در آن باشند ، نيست . بلكه از سنخ « تقدّم علّى » مىباشند .\r\n\r\nقبليّت و بعديّت زمان\r\nمتن\r\nالسابع : أنّ القبليّة والبعديّة الزمانيّتَيْن . . . ولازِمُهُ تحقُّقُ مادّةٍ مشتركةٍ بينهما .\r\nترجمه\r\nقبليّت و بعديّت زمانى ميان دو چيز برقرار نمىشود مگر آن‌كه بين آن دو ، زمان مشتركى كه بر آن دو منطبق باشد وجود داشته باشد .\r\nاز اين‌جا روشن مىشود كه وقتى نسبت به يك حركت يا متحرك ، قبلِ زمانى وجود داشته باشد اين مقتضى آن است كه زمان مشتركى بين آن دو وجود داشته باشد و لازمهء آن وجود ، حركت مشترك است و لازمهء حركت مشترك ، وجود مادهء مشترك بين آن دو است .\r\nشرح\r\nهر گاه قبل و بعدِ زمانى ميان دو چيز برقرار باشد ، اين مستلزم آن است كه آن دو\r\n\r\n","description":"","footnote":"","page_name":" 503 ","page_number":503},
  {"content":"\r\n\r\nداراى زمان مشتركى باشند تا جزئى از آن در زمان قبل واقع شود . و جزء ديگرى از آن در زمان بعد . و لازمهء زمان مشترك ، حركت مشترك است ؛ چون زمان ، عارض بر حركت است . اگر زمان مشترك بود حركت هم مشترك خواهد بود و لازمهء حركت مشترك ، وجود مادهء مشترك ميان آن دو است ؛ زيرا ماده ، موضوع حركت است . اگر حركت يكى باشد بايد موضوع حركت هم يكى باشد . به عنوان مثال ، غنچه در ظرف زمان خود و قبل از شكفته شدن ، غنچه است . در زمانى ديگر ، به واسطهء حركت جوهرى تبديل به گل مىشود . در اين‌جا قبليّت و بعديّت زمانى كه ميان غنچه و گل حاكم است داراى زمان واحد است . لكن تحقق قبل و بعد زمانى در مثال مذكور مستلزم آن است كه غنچه تا وقتى كه به گل تبديل مىشود داراى يك حركتِ جوهرى مستمر باشد و آن حركت ، يك مادهء مشترك داشته باشد كه هم در غنچه و هم در گل موجود است .\r\n\r\nمعناى دهر و سرمد\r\nمتن\r\nتنبيه : اعتبار الزمان مع الحركات . . . لعدم التغيّر والانقسام فيهما .\r\nترجمه\r\nياد آورى :\r\nاعتبار زمان با حركات در حالى كه زمان ، مقدار متغيّر است اندازهء حركت و تقدّم و تأخّرى كه بر آن مترتب است را افاده مىدهد . و گاهى موجود ثابت با متغيّر سنجيده مىشود و معيّت ثابت با امور متغيّر را افاده مىدهد و نامش « دهر » است . و گاهى موجود ثابت با موجود ثابتى كه مادون آن است سنجيده مىشود و نامش « سرمد » است . و در « دهر » و « سرمد » تقدّم و تأخّرى نيست ؛ چون تغيّر و انقسام در آن وجود ندارد .\r\nشرح\r\nگفتيم زمان ، عارض بر هر حركت است . هر حركتى زمان خاص به خود را دارد .\r\n\r\n","description":"","footnote":"","page_name":" 504 ","page_number":504},
  {"content":"\r\n\r\nگرچه زمان و حركت وجوداً يكى هستند ، اما تغايرِ تحليلى دارند . زمان ، مقدار حركت و تقدّم و تأخّر ميان اجزاى آن را افاده مىدهد . اگر جزئى از حركت بر جزئى ديگر از آن مقدم يا مؤخر است تقدّم و تأخّر خويش را از تقدّم و تأخّر زمان گرفته است . تقدّم و تأخّر زمانى ميان پديده‌هاى زمانى مطرح مىشود . اما اگر يك موجود كه فوق زمان است و در ظرفى بيرون از ظرف زمان تحقق دارد - مانند عقول ( فرشتگان ) كه در قلمرو امور ثابت محسوب مىشوند و مشمول تحوّلات و تغييرات زمان نيستند - را با موجودات زمانى بسنجيم معيتى ميان آن دو برقرار خواهد شد كه نامش را « دهر » مىناميم و اگر موجود ثابتى كه فوق زمان است ، مانند عقل اول با موجود ثابت ديگرى ، مانند عقل دوم بسنجيم معيت ديگرى بين آن دو برقرار خواهد شد كه نامش را « سرمد » مىگذاريم . در معيتِ « دهرى » و « سرمدى » تقدّم و تأخّر زمانى وجود ندارد ؛ گرچه تقدّم و تأخّر دهرى و سرمدى وجود دارد . دليل آن اين است كه در معيت دهرى ، يكى از دو طرف مقايسه و در معيت سرمدى ، دو طرف مقايسه ، واقع در ظرف زمان نيستند تا مشمول تقدّم و تأخّر آن گردند . همانطور كه تغيير و انقسام پذيرى در آنها راه ندارد ؛ زيرا تغيير و انقسام پذيرى از احكام عالم ماده است و شامل جهان فراتر از ماده نمىشود .\r\nقوله : « ويُفيد معيّة الثابت الكلى مع مادونه من الثوابت »\r\nمقصود از ثابت كلى ، عقل نخست است كه احاطه و اشراف و تقارن و معيت با ساير عقول مادون خود دارد . مقصود از كليت ، سعه و شمول است نه مفهومى كه داراى افراد كثير است . حاصل آن‌كه عقل اول هم تقارن و معيت سرمدى با ساير عقول دارد و هم معيت دهرى با موجودات عالم ماده دارد .\r\n\r\nنقل كلامى از صدرالمتألهين دربارهء معيّت دهرى و سرمدى\r\nمتن\r\nقال في الأسفار : « وأمّا الموجودات التي . . . للمعيّة حتّى تستلزمها » - انتهى .\r\n\r\n","description":"","footnote":"","page_name":" 505 ","page_number":505},
  {"content":"\r\n\r\nترجمه\r\nصدرالمتألهين در اسفار مىگويد : « و اما موجوداتى كه نه خود حركت هستند و نه واقع در حركت ، آنها واقع در ظرف زمان نيستند ؛ بلكه مىتوان ثبات آنها را با متغيّرات مقايسه كرد . در اين صورت تقارن و معيت آنها را « دهر » مىنامند و نيز معيت متغيّر با متغيّر . اما نه از حيث تغيّر آن ؛ بلكه از حيث ثباتش ؛ زيرا هيچ چيز نيست مگر آن‌كه براى آن ، نحو ثباتى وجود دارد ؛ گرچه ثبات آن عبارت باشد از ثبات در تغيّر آن . اين معيت نيز معيت دهرى خوانده مىشود و اگر امور ثابت را با امور ثابت مقايسه كنيم آن معيت را « معيت سرمدى » مىخوانيم . اما به ازاى معيت سرمدى و معيت پيش از آن ( دهرى ) تقدّم و تأخّرى وجود ندارد و محالى از اين پديد نمىآيد ؛ زيرا هيچ يك از تقدّم و تأخّر نسبت تضايف با معيت ندارد تا معيت ، مستلزم تقدّم و تأخّر هم باشد . « 1 »\r\nشرح\r\nموجوداتى كه خود ، نفس حركت هستند همان موجودات جوهرى عالم ماده مىباشند كه حركت ، عين ذات آنهاست و موجوداتى كه واقع در حركت هستند - يعنى حركت عارض بر آنها است - موجودات عَرَضى هستند كه به تبع جوهر ، حركت عارض بر آنها مىگردد .\r\nموجوداتى كه فوق زمان هستند نه خود عين حركتند - مانند جواهر - و نه واقع در حركتند ؛ مانند اعراض آنها . وقتى كه با موجودات زمانى سنجيده مىشوند . معيّتى از اين مقايسه پديد مىآيد كه نامش را « معيّت دهرى » مىناميم . البته گاهى دو متغيّر را كه واقع در ظرف زمان هستند ، با هم مىسنجيم اما نه از آن جهت كه آن دو داراى تغيير هستند ، بلكه از آن جهت كه در تغيير و تحوّل خود ثبات دارند ؛ زيرا تمام جواهر عالم مادى در حركت جوهرى خود ثبات دارند ؛ چون حركت ، عين وجود آنها است و تا وقتى وجود دارند حركت هم دارند ؛ از اين رو در حركت خود داراى نوعى ثبات مىباشند .\r\n\r\n\r\n","description":"","footnote":"\r\n( 1 ) . ر . ك : اسفار ، ج 3 ، ص 182\r\n","page_name":" 506 ","page_number":506},
  {"content":"\r\n\r\nبه مقايسه دو متغيّر از حيث ثباتى كه آن دو در حركت خود دارند معيّت دهرى نيز اطلاق مىشود . به معيّت دو امر ثابت ، مانند مقايسهء دو عقل از عالم عقول « معيّت‌سرمدى » اطلاق مىشود . آن گاه صدرالمتألهين مىفرمايد : در معيت دهرى و سرمدى تقدّم و تأخّر وجود ندارد ؛ زيرا تقدّم و تأخّر زمانى ، مربوط به عالم ماده است و چنين نيست كه اگر ميان دو چيز ، معيت برقرار شد حتماً تقدّم و تأخّر زمانى ، هم ميان آن دو برقرار باشد ؛ زيرا ميان معيت و تقدّم و تأخّر نسبت تضايف وجود ندارد تا اگر معيت حاصل بود حتماً تقدّم و تأخّر هم حاصل باشد . پس ميان امر ثابت با متغيّر يا متغيّر با متغيّر از حيث ثبات آن يا ميان دو امر ثابت معيت وجود دارد . اما تقدّم و تأخّر وجود ندارد .\r\n\r\n","description":"","footnote":"","page_name":" 507 ","page_number":507},
  {"content":"\r\n\r\nبه پرسش‌هاى زير پاسخ دهيد\r\n1 . تقدّم و تأخّر در اجزاء زمان چه تفاوتى با ساير تقدّم و تأخّرها دارد ؟\r\n2 . زمان را تعريف كنيد .\r\n3 . ذكر هر يك از قيود در تعريف « كمّ » دلالت به چه معنايى دارد ؟\r\n4 . نسبت زمان به حركت چگونه نسبتى است ؟\r\n5 . « آن » چيست ؟ توضيح دهيد .\r\n6 . چرا توالى آنات محال است ؟\r\n7 . حركت قطعيّه و توسطيه چگونه بر زمان منطبق مىشوند ؟\r\n8 . چرا تصوير زمان توسطى يك تصوير وهمى و مجازى است ؟\r\n9 . چرا اگر چيزى بر زمان مقدم باشد تقدّم او تقدّم غير زمانى است ؟ با ذكر مثال توضيح دهيد .\r\n10 . معيت دهرى و سرمدى را مطابق نقل اسفار توضيح دهيد .\r\n\r\n","description":"","footnote":"","page_name":" 508 ","page_number":508},
  {"content":"\r\n\r\n\r\nالفصل الثاني عشرفي معنى السرعة والبُطْؤ\r\n\r\nسرعت و كُندى دو معناى اضافى هستند\r\nمتن\r\nالسرعة والبطؤ نَعْرِفُهما بمقايسة . . . كالطول والقصر ، والكبر والصغر .\r\nترجمه\r\nما سرعت و كندى را با مقايسهء بعضى از حركات با يك‌ديگر مىشناسيم ؛ از اين رو ما وقتى دو حركت سريع و كُند را كه در مسافتى واقع مىشوند مقايسه مىكنيم اگر آن دو ، داراى مسافت واحد باشند ناگزير در زمان ، با يك‌ديگر مختلفند و زمان حركتِ سريع ، كوتاهتر و زمان حركت كُند ، بيشتر خواهد بود و اگر زمانِ واحدى داشته باشند ، مسافت طى شده براى حركتِ سريع بيشتر و براى كُند كمتر خواهد بود . و آن دو از معانى اضافيّه‌اى هستند كه با اضافه به يك‌ديگر محقق مىشوند ؛ زيرا حركت كُند وقتى كه با كُندتر از خود مقايسه شود سريع خواهد بود و حركت سريع زمانى كه با حركت تندتر از خود مقايسه شود كند خواهد بود پس ما وقتى سلسله‌اى از حركات متوالى را كه دائم در سرعت به طرف فزونى است ملاحظه كنيم ، هر يك از حركات وسط - به جز دو طرف آن - هم به سرعت متصف خواهند بود و هم به كُندى . سريع نسبت به قبل و كُند نسبت به بعد . از اين روست كه مىگوييم سرعت و بُطئ مانند بلندى و كوتاهى يا بزرگى و كوچكى ، دو وصف اضافىِ غير متقابل هستند .\r\n\r\n","description":"","footnote":"","page_name":" 509 ","page_number":509},
  {"content":"\r\n\r\nشرح\r\nسرعت و كندى ، دو مفهوم اضافى هستند كه در مقايسهء با يك‌ديگر محقّق مىشوند . اگر دو اتومبيل كه يكى سريع و ديگرى كُند حركت مىكند در مسافتى حركت كنند و هر دو به يك اندازه مسافت را طى كرده باشند ، حتماً بايد زمانى كه سريع به خود اختصاص مىدهد كمتر و زمانى كه كُند به خود اختصاص مىدهد بيشتر باشد . و اگر زمانِ هر دو برابر باشد طبيعتاً سريع ، مسافت بيشترى را طى خواهد كرد .\r\nسرعت و كُندى دو مفهوم اضافى است . به اين معنا كه هر سريعى نسبت به سريع‌تر از خودش كُند خواهد بود و هر كُندى نسبت به كُندتر از خودش تند خواهد بود ؛ از اين رو اگر سلسلهء حركات يك اتومبيل را كه دائم رو به افزونى است ملاحظه كنيم خواهيم ديد هر مقطعى از حركت ، نسبت به قبل از خود تند و نسبت به بعد از خود كُند خواهد بود . به عبارت ديگر تمام حدودِ حركت ، هم به تندى متصف خواهد بود هم به كندى . لكن در مقايسه با قبل و بعد از خود - مانند مفهوم بلندى و بزرگى كه با كوتاهى و كوچكى مقايسه مىشود - هر بلندى نسبت به كوتاه‌تر از خود ، بلند و نسبت به بلندتر از خود ، كوتاه خواهد بود . و هر بزرگى نسبت به كوچك‌تر از خود بزرگ و نسبت به بزرگ‌تر از خود كوچك خواهد بود .\r\nاما اين‌كه اين دو مفهومِ اضافى ، غير متقابل هستند از اين جهت است كه اختلاف بين سرعت و كُندى ، اختلاف تشكيكى است . هر سريعى مىتواند كُند باشد ، همانطور كه هر كُند مىتواند سريع باشد . پس اين دو مفهوم در يك چيز اما در دو مقايسه مىتواند جمع شود ؛ لذا تقابلى با يك‌ديگر ندارند .\r\nهمانطور كه درجات حركت با يك‌ديگر اختلاف تشكيكى و مرتبه‌اى دارند سرعت و كُندى - كه دو وصف حركتند - نيز با هم اختلاف تشكيكى دارند . يعنى حركت سريع و كُند از يك خانوادهء نوعى هستند ؛ لكن مراتب سيلان در آن دو به تندى و كُندى متفاوت است . و آن دو ، دو مرتبه از مراتب حركت به شمار مىروند .\r\n\r\n","description":"","footnote":"","page_name":" 510 ","page_number":510},
  {"content":"\r\n\r\n\r\nتقابل ميان سرعت و كُندى از چه نوع تقابلى است\r\nمتن\r\nوأمّا ما قيل : إنّ البُطؤ في الحركة . . . لا يقابلها بُطؤٌ .\r\nترجمه\r\nاما آن چه گفته شده « 1 » كه كُندى در حركت به واسطهء سكوناتى كه فاصله بين حركات مىاندازد به وجود مىآيد سخن درستى نيست ؛ زيرا قبلًا روشن گشت « 2 » كه حركت ، يك امر متصل است و قبول انقسام نمىكند ؛ مگر بالقوّه . و بعضى گفته‌اند « 3 » كه سرعت و كُندى متضاد هستند .\r\nصدرالمتألهين در اسفار مىگويد : تقابل ميان سرعت و كُندى ، تقابل تضايف نيست ؛ زيرا دو شىء متضايف از نظر وجود ذهنى و خارجى با يك‌ديگر تلازم دارند . در حالى كه اين دو در هيچ يك از دو وجود ( ذهنى و خارجى ) تضايف ندارند و نيز تقابل آن دو ، به ثبوت و عدم نيست . زيرا آن دو اگر در زمان ، مساوى باشند حركت سريع مسافتى بيشتر از حركت كُند طى خواهد كرد و اگر مسافت يك‌سانى را طى كنند زمانِ كندتر بيشتر خواهد بود ، لذا يكى از آن دو نسبت به ديگرى نقصان مسافت دارد و ديگرى نقصان زمان . و عدمى قرار دادن يكى از آن دو اولى از ديگرى نيست . پس ، از اقسام تقابل ، چيزى جز تضاد نمىماند . « 4 » پايان كلام اسفار . « 5 »\r\nاين سخن درست نيست ؛ زيرا حكما بين طرفين تضاد ، غايت خلاف را شرط دانسته‌اند و اين شرط بين سرعت و كُندى محقق نيست ؛ زيرا هيچ سريعى نيست مگر آن‌كه مىتوان اسرع از او را فرض كرد . همانطور كه هيچ كُندى نيست مگر آن‌كه كندتر از آن را مىتوان تصور نمود .\r\n\r\n\r\n","description":"","footnote":"\r\n( 1 ) . اين نظريه بر حسب نقل و استناد شرح مقاصد ، ج 1 ، ص 275 و كشف المراد ، ص 270 از متكلمان است\r\n( 2 ) . در فصل پنجم از اين مرحله\r\n( 3 ) . اين نظريه همان‌گونه كه فخررازى در مباحث مشرقيه ، ج 1 ، ص 605 مىآورد از متكلمان مىباشد . و صدرالمتألهين از آن متابعت مىكند\r\n( 4 ) . ر . ك : اسفار ، ج 3 ، ص 198\r\n( 5 ) . ر . ك : اسفار ، ج 3 ، ص 198\r\n","page_name":" 511 ","page_number":511},
  {"content":"\r\n\r\nآن چه گفته شد در مورد سرعت و كُندى اضافى بود . اما سرعت به معناى جريان و سيلان از ويژگىهاى تمام حركات است و بدين معنا كُندى در مقابل آن قرار نمىگيرد .\r\nشرح\r\nبرخى چنين پنداشته‌اند كه حركت كُند ، تركيبى از حركت و سكون است . به اين ترتيب كه سكون ، ميان حدود حركت فاصله مىاندازد و حركت كُند را پديد مىآورد .\r\nدر پاسخ به اين پندار بايد گفت كه حركت ، يك واحد متصل است . اگر سكون ميان حدود حركت فاصله اندازد او ديگر يك امر متصل نخواهد بود و چون انقسام پذيرى حركت بالقوّه است چنين نيست كه يك حركت داراى انقسامات متعدد و بالفعل باشد تا ميان حدود آن ، سكون حائل گردد .\r\nبرخى ديگر چون صدرالمتألهين پنداشته‌اند كه نسبت ميان سرعت و كندى نسبت تضاد است . وى در اسفار مىگويد : نسبت ميان سرعت و كندى از ميان چهار قسم تقابل نسبت تضايف نيست ؛ زيرا دو متضايف مانند مفهوم « پدرى و فرزندى » و « بالايى و پايينى » با يك‌ديگر متلازمند . اگر يكى از آن دو موجود باشد ديگرى نيز موجود است و اگر يكى معدوم باشد ديگرى نيز معدوم است . در حالى كه در مورد سرعت و كندى ، گاهى مفهوم سرعت در ذهن يا خارج محقق است و مفهوم كندى محقق نيست يا مفهوم كندى محقق است و مفهوم تندى موجود نيست .\r\nسپس وى مىگويد : ميان سرعت و كُندى نسبت تناقض ( كه همان نسبت ثبوت و عدم است ) نيز محقق نيست ؛ زيرا هر يك از سرعت و كُندى داراى يك حيث عدمى است . زيرا دو متحرك كه از نظر سرعت و كُندى متفاوتند اگر به يك انداره مسافت را طى كنند حركت سريع ، زمان كمترى را به خود اختصاص مىدهد و اگر زمان يك‌سانى را به خود اختصاص دهند حركتِ كند مسافت كمترى را به خود اختصاص مىدهد . پس هر دو حركت سريع و كُند از يك كاستى برخوردارند و بدين سبب نمىتوان يكى از آن دو را عدمى و ديگرى را وجودى قلمداد كرد و لذا نسبت تناقض\r\n\r\n","description":"","footnote":"","page_name":" 512 ","page_number":512},
  {"content":"\r\n\r\nنيز كه يكى از دو طرف ، امر وجودى و ديگرى عدمى است در مورد حركت سريع و كند وجود ندارد ؛ ناگزير از ميان اقسام تقابل ، فقط تقابل تضاد مىماند .\r\nمؤلف حكيم رحمه الله در پاسخ صدرالمتألهين مىگويد : اين‌كه مىگوييد نسبت ميان سرعت و كندى تضاد است سخن درستى نيست ؛ زيرا در تضاد ، شرط است كه غايت خلاف ميان متضادين حاكم باشد ؛ در حالى كه ميان دو حركت سريع و كُند غايت خلاف وجود ندارد ؛ زيرا هر حركت سريعى نسبت به سريع‌تر از خود كُند محسوب مىشود . همانطور كه هر كُندى نسبت به كُندتر از خود تند محسوب مىشود .\r\nدر نهايت ، مؤلف رحمه الله پس از ردّ اقسام چهار گانهء تقابل ، نظر خود را بيان نمىكنند ؛ اما از تعليقات وى بر اسفار بر مىآيد كه ايشان تقابل سرعت و كُندى را از سنخ تقابل تشكيكى مىدانند ؛ زيرا سرعت و كندى ، هر كدام يك مرتبه از مراتب حركت مىباشند .\r\nآن چه در مورد تقابل سرعت و كندى ، نفياً و اثباتاً گفته شد مربوط به سرعت و كُندى اضافى بود . اما سرعت ، يك معناى غير اضافى نيز دارد كه عبارت است از جريان و سيلان متحرك . و اين معنا بر هر حركتى - خواه تند يا كند - عارض مىشود و سرعت به اين معنا مقابل كُندى قرار نمىگيرد ؛ چون معناى نفسى است نه معناى نسبى . و مفاد جسمى كه حركت سريع يا كُند دارد اين است كه جسم در سيلان و حركت است و مقايسه‌اى بين آن و جسم ديگر وجود ندارد .\r\n\r\n","description":"","footnote":"","page_name":" 513 ","page_number":513},
  {"content":"\r\n\r\nبه پرسش‌هاى زير پاسخ دهيد\r\n1 . چرا سرعت و كُندى دو وصف اضافى غير متقابل هستند ؟\r\n2 . پاسخ كسى كه مىگويد كُندى عبارت است از تخلّل سكون ميان حركات ، چيست ؟\r\n3 . چرا نسبت ميان سرعت و كُندى نسبت عدم و ملكه نيست ؟\r\n4 . صدرالمتألهين نسبت ميان سرعت و كُندى را چه نسبتى مىداند ؟ جواب مؤلف رحمه الله به ايشان چيست ؟\r\n5 . سرعت به چه معنايى مقابل كندى قرار نمىگيرد ؟ دليل آن را ذكر كنيد .\r\n\r\n","description":"","footnote":"","page_name":" 514 ","page_number":514},
  {"content":"\r\n\r\n\r\nالفصل الثالث عشرفي السكون\r\n\r\nتقابل ميان حركت و سكون از چه نوع تقابلى است\r\nمتن\r\nالحركة والسكون لا يجتمعان في جسم . . . الكم و الكيف و الأين و الوضع .\r\nترجمه\r\nحركت و سكون در هيچ جسمى از جهت واحد و زمان واحد جمع نمىگردد ؛ لذا بين آن دو ، تقابل وجود دارد و حركت ، امر وجودى است . چون گذشت « 1 » كه حركت امرى سيّال است لكن سكون ، امر وجودى نيست . اگر بر فرض ، سكون امر وجودى باشد او بايد وجود ثابت كه از هر جهت بالفعل است باشد ؛ در حالى كه وجودات ثابت كه همان مجرّدات هستند ، نه نفسِ سكون هستند و نه داراى سكون . پس حركت امر وجودى است و سكون امر عدمى از اين‌جا نتيجه مىگيريم كه تقابل ميان آن دو ، تقابل تضايف و تضاد نيست ؛ همانطور كه تقابل ميان آن دو ، تقابل تناقض نيست و گرنه سكون بر هر چيز كه عين حركت نيست صدق مىكند . مانند عقول مفارقى كه از هر جهت خود و افعال آنها بالفعل است .\r\n\r\n\r\n","description":"","footnote":"\r\n( 1 ) . در فصل دوم از اين مرحله گذشت\r\n","page_name":" 515 ","page_number":515},
  {"content":"\r\n\r\nپس سكون ، عدم حركت از چيزى كه شأنيت حركت دارد مىباشد ، پس تقابل ميان آن دو ، تقابل عدم و ملكه « 1 » است .\r\nلكن بايد دانست كه براى سكون ، مصداقى در جواهر مادى وجود ندارد ؛ زيرا گذشت « 2 » كه جواهر وجوداً امور سيّال هستند . همانطور كه سكون در هيچ يك از اعراضى كه در حركت تابع موضوعات جوهرى هستند وجود ندارد ؛ چون اعراض در حركت ، قائم به جواهر مىباشند .\r\nآرى براى موضوعات مادى سكون نسبى وجود دارد كه آنها در مقايسه با حركات ثانيه‌اى كه در مقولات چهار گانهء عَرَضى « كمّ ، كيف ، اين ، وضع » وجود دارد بدان متلبّس مىگردند .\r\nشرح\r\nاز آن جهت كه بين حركت و سكون تقابل وجود دارد آن دو در يك زمان و از يك جهت در جسم مادى جمع نمىشوند . گرچه يك جسم در دو زمان مىتواند به حركت و سكون متصف شود و نيز از دو جهت ، يكى از جهت حركات اولى ( حركت جسم در أين اول ) متحرك باشد و ديگر از حيث حركت‌هاى ثانيه ( حركت در أين دوم ) ساكن محسوب گردد .\r\nتقابل ميان حركت و سكون تقابل تضايف و تضاد نيست ؛ زيرا اين دو نوع تقابل ، ميان دو امر وجودى برقرار مىگردد ؛ در حالى كه سكون امر وجودى نيست . اگر بر فرض ، سكون امر وجودى باشد از آن جهت كه جوهر عالم مادى به طور كلى در حركت است و اعراض هم به تبع آنها ، در حركتند مصداقى براى سكون در عالم مادى نمىتوان يافت ؛ ناگزير بايد در ميان مجرّدات ( فرشتگان ) مصداقى براى آن يافت . در حالى كه مجرّدات نه عين سكون هستند و نه سكون بر آنها عارض مىشود ؛ زيرا سكون عبارت است از عدم حركت از چيزى كه شأنيت حركت دارد . و مجرّدات ،\r\n\r\n\r\n","description":"","footnote":"\r\n( 1 ) . محقق طوسى معتقد است تقابل بين آن دو ، تقابل تضاد است . كشف المراد ، ص 271 . بر خلاف نظر جمع كثيرى از فلاسفه كه تقابل آن دو را تقابل عدم و ملكه مىدانند . مانند شيخ‌الرئيس و صدرالمتألهين\r\n( 2 ) . در فصل هشتم از اين مرحله\r\n","page_name":" 516 ","page_number":516},
  {"content":"\r\n\r\nشأنيت حركت ندارند ؛ پس سكون را هم ندارند . و از همين جاست كه مىگوييم بين آن دو ، نسبت تناقض نيز وجود ندارد ؛ زيرا با نفى يكى از دو طرفِ تناقض ، طرف ديگر آن بايد صدق كند و ما با نفى حركت از مجرّدات نمىتوانيم سكون را بر آنها منطبق بدانيم ؛ چون حركت و سكون هر دو از احكام عالَم ماده است . ناگزير مىگوييم نسبت ميان آن دو از ميان نسبت‌هاى چهارگانه ، همان نسبت عدم و ملكه است .\r\nو از آن جهت كه تمام جواهرِ عالَم ماده به حكم حركت جوهرى و اعراضِ تابع آنها در حال حركت هستند در نظام ماده نمىتوان مصداقى براى سكون پيدا كرد .\r\nآرى سكون نسبى براى موضوعات مادى نسبت به حركات ثانيه‌اى كه در يكى از مقولات چهار گانه « كم ، كيف ، أين ، وضع » هست قابل تصور است .\r\nدر فصل هشتم از همين مرحله شرح حركات اولى و ثانيه گذشت . گفتيم حركت در اين اول ، حركت اولى و حركت عَرَض در « اينِ » دوم ، حركتِ ثانيه مىباشد . توضيح اين‌كه اگر جوهر يك جسم مانند يك سيب در حركت باشد طبعاً نسبت آن جسم و اعراض او به مكان خود نيز دائم در تغيير است كه اين را حركت در « اين » اول مىگوييم . حال اگر اين جسم را از مكان « الف » تا مكان « ب » حركت دهيم تجدّد ديگرى در مقوله « اين » رخ داده است كه آن را « اين » دوم و حركت ثانيه مىناميم . حال اگر جسمى كه جوهر آن در حركت است و نسبتش با مكانى كه در آن قرار دارد به تبع تجدّد جوهر ، متجدّد و متغيّر است . از نقطه « الف » تا نقطه « ب » راه پيمود وقتى به نقطهء « ب » مىرسد متوقف مىشود و اين يك سكون نسبى است كه نسبت به « اينِ » دوم حاصل گشته است ؛ گرچه آن جسم پس از اين سكون هم‌چنان جوهره‌اش متغيّر است و به تبع آن جوهر ، نسبت آن با مكانش متغيّر است ، اما نسبت به « اينِ » دوم كه همان حركت از نقطهء « الف » تا « ب » باشد به سكون رسيده است و به عبارت ديگر حركتِ مركب ، به حركت بسيط ( حركت در اين اول ) تبديل گشته است .\r\n\r\n","description":"","footnote":"","page_name":" 517 ","page_number":517},
  {"content":"\r\n\r\nبه پرسش‌هاى زير پاسخ دهيد\r\n1 . چرا سكون امر وجودى نيست ؟\r\n2 . چرا تقابل ميان حركت و سكون تقابل تضايف و تضاد نيست ؟\r\n3 . تقابل ميان حركت و سكون از چه نوع تقابلى است ؟\r\n4 . سكون نسبى براى موضوعات مادى چگونه تصور مىشود و در چه مقولاتى تحقق دارد ؟\r\n\r\n","description":"","footnote":"","page_name":" 518 ","page_number":518},
  {"content":"\r\n\r\n\r\nالفصل الرابع عشرفي انقسامات الحركه\r\n\r\nاقسام حركت بر حسب امورى كه بدان‌ها متعلق است\r\nمتن\r\nتنقسم الحركة بانقسام الأُمور الستّة . . . و تفصيل القول في الطبيعيّات .\r\nترجمه\r\nحركت به سبب انقسام امور شش گانه‌اى كه بدان‌ها متعلق است به اقسامى تقسيم مىپذيرد .\r\nحركت ، تقسيمى به انقسام مبدأ و منتها مىپذيرد . مانند حركت از مكان « الف » تا مكان « ب » و حركت از حالت نشستن به حالت ايستادن و حركت از يك رنگ به رنگ ديگر و حركت جسم از اندازه‌اى به اندازه ديگر . انقسام ديگر حركت ، انقسام بر حسب مقوله است . مانند حركت در « كيف ، كم ، أين ، وضع » .\r\nتقسيم ديگر تقسيمى است كه به واسطهء انقسام موضوعِ حركت ، حاصل مىشود . مانند حركت نبات و حركت حيوان و حركت انسان . انقسام ديگر حركت انقسام به واسطهء زمان است . مانند حركت شب ، حركت روز و حركت تابستان و زمستان .\r\nانقسامِ ديگر حركت به واسطهء انقسام فاعل است . مانند حركت طبيعى و حركت قسرى و حركت نفسانى . حكما گفته‌اند فاعل قريب در تمام اين صُوَر همان طبيعت است و تحريك نفسانى - همان\r\n\r\n","description":"","footnote":"","page_name":" 519 ","page_number":519},
  {"content":"\r\n\r\nگونه كه قبلًا بدان اشاره شد « 1 » به نحو تسخير قواى طبيعى « 2 » است . و نيز حكما گفته‌اند كه مبدأ ميلى كه طبيعت آن را در متحرك ايجاد مىكند واسطهء بين طبيعت و حركت مىباشد . « 3 » و تفصيل كلام در طبيعيات آمده است . « 4 »\r\nشرح\r\nگرچه مطالب فوق روشن است ، اما توضيح اجمالى دربارهء آن داده مىشود .\r\nحركت به شش چيز وابستگى دارد و به اعتبار آن تقسيم مىپذيرد :\r\nاول : مبدأ و منتها . مانند حركت از قم تا تهران يا حركت از حالت نشستن به ايستادن و يا حركت از رنگى به رنگ ديگر . دوم : حركت به اعتبار مقوله‌اى كه بستر حركت قرار مىگيرد . مانند حركت در كميت يا كيفيت يك چيز . مانند درختى كه از يك متر به دو متر مىرسد يا سيبى كه از رنگ سبز به رنگ زرد مىگرايد . سوم : تقسيم حركت به اعتبار موضوع آن . مانند حركتى كه نبات يا حيوان يا انسان به سوى كمال مىكند .\r\nچهارم : تقسيم حركت به اعتبار زمان . مانند حركتى كه در روز يا در شب واقع مىشود .\r\nپنجم : موضوع حركت است كه همان متحرك باشد . حال گاهى متحرك جوهر است - مانند حركت انسان از آغاز تا انجام - و گاهى عرض است ؛ مانند تغييراتى كه رنگ سيب بر شاخهء درخت مىكند يا حركتى كه متحرك در مسافت خاصى مىكند . مانند حركت ماشين بين مبدأ و منتها . ششم : تقسيم حركت به انقسام فاعل . مانند متحركى كه حركت طبيعى يا قسرى دارد يا حركت اندام‌ها كه به فرمان نفس پديد مىآيند .\r\nبديهى است كه نفس انسانى قواى بدنى را در تسخير خود دارد و از آنها به عنوان ابزار و ايادى در جهت اهدافش استفاده مىكند . برخى از حكما گفته‌اند درست است\r\n\r\n\r\n","description":"","footnote":"\r\n( 1 ) . در فصل دهم از اين مرحله\r\n( 2 ) . ر . ك : اسفار ، ج 3 ، ص 64 - 65 و 231 - 232\r\n( 3 ) . به تعليقهء حكيم سبزوارى بر اسفار ، ج 3 ، ص 65 مراجعه شود\r\n( 4 ) . براى توضيح بيشتر به شرح اشارات ، ج 2 ، ص 208 - 326 مراجعه شود\r\n","page_name":" 520 ","page_number":520},
  {"content":"\r\n\r\nكه نفس انسانى طبيعت بدن را در اختيار دارد و به واسطهء آنها فرمان مىدهد و حركت را پديد مىآورد اما ميان طبيعت بدن و حركت آن واسطه‌اى به نام مبدأ ميل و شوق وجود دارد . لازم به ذكر است كه واسطه قرار گرفتن ميل بين طبيعت و حركت باعث نمىشود كه طبيعت از مبدأ قريب بودن براى حركت خارج گردد ؛ چون ميل به منزلهء آلت براى طبيعت مىباشد . پس وقتى طبيعت شروع مىكند به اين‌كه جسم را حركت دهد ابتدا ميل به حركت را به وجود مىآورد و سپس حركت به واسطهء ميل از طبيعت به وجود مىآيد .\r\nگفته‌اند سبب احتياج به وساطت ميل اين است كه حركت شدت و ضعف دارد و طبيعت به دليل آن‌كه جوهر است ، و جوهر بر اساس مبناى ايشان قبول شدت و ضعف نمىكند ، ناگزير اختلاف حركت از طبيعت نمىباشد ؛ بلكه به واسطهء چيزى خواهد بود كه قبول شدت و ضعف مىكند و آن همان ميل است . حكما ميل را به ميل طبيعى و قسرى و ارادى تقسيم كرده‌اند .\r\n\r\nاطلاق قوّه بر مبدأ فعل و قبول\r\nمتن\r\nكما تطلق القوّة على مبدأ القبول . . . تمّت العلّيّة ووجب الفعل .\r\nترجمه\r\nهمان‌گونه كه قوّه بر مبدأ قبول ، اطلاق مىشود ، هم‌چنين بر مبدأ فعليت خصوصاً زمانى كه شديد باشد نيز اطلاق مىشود . همان گونه كه قوهء طبيعى بر مبادى آثار طبيعى و قوهء نفسانى بر مبادى آثار نفسانى ، اطلاق مىشود . مانند ديدن و شنيدن و تخيل و مانند آن و اين قوّهء فاعلى وقتى قرين علم و اراده گشت قدرت حيوان ناميده مىشود و آن عبارت است از علت فاعلى كه تماميت علت در آن به گونه‌اى كه تحقق فعل لازم گردد متوقف به امورى بيرون از آن باشد . مانند حضور مادهء قابل و استقرار وضعى كه مناسب با فعل باشد و ابزار فعل براى انجام كار صلاحيت داشته باشد و مانند آن .\r\nوقتى تمام شرايط مهيا گشت عليت تمام مىگردد و فعل لازم مىگردد .\r\n\r\n","description":"","footnote":"","page_name":" 521 ","page_number":521},
  {"content":"\r\n\r\nشرح\r\nاطلاق قوّه ، هم بر مبدأ قبول جايز است - مانند آن‌كه مىگوييم اين شيشه ، قوّهء شكسته شدن را دارد - و هم بر مبدأ فعل ؛ خصوصاً كه مبدئيت فعل خيلى قوى و شديد باشد . مانند آن‌كه مىگوييم اين شخص قوّهء آن را دارد كه ده نفر را به زمين بزند .\r\nعلاوه بر اين ، قوّه گاهى بر مبدأ آثار طبيعى اطلاق مىشود . مانند آن‌كه مىگوييم ريشهء درخت ، قوّهء رساندن آب را به دورترين نقطه درخت دارد و گاهى بر مبدأ آثار نفسانى . مانند آن‌كه مىگوييم نفس انسانى قوّهء ديدن و شنيدن را دارد .\r\nمطلب ديگر در عبارت فوق ، شرح مفهوم قدرت است . قدرتِ مختص به حيوان و انسان عبارت است از : قوّهء فاعله ، وقتى همراه با دانش و اراده باشد . قيد علم در تعريف قدرت از اين جهت است كه اگر قوّهء فاعله ، فاقد علم باشد آن فاعل ، نقطه مقابل فاعل علمى بوده و فاعل طبيعى خواهد بود . و اگر قيد اراده و مشيّت را در آن اضافه مىكنند از آن جهت است كه در قدرت واجب تعالى ، مشيّت و اراده معتبر نيست ؛ همانطور كه در مرحلهء دوازدهم خواهد آمد اگر در حيوان يا انسان ، قدرت انجام فعل موجود باشد تحقق فعل ضرورى نمىگردد ؛ بلكه با وجود قدرت ، جزئى از علت تامه محقق شده است و تماميت وقوع فعل ، فرع بر تحقق ساير اجزاى علت تامه است . به عنوان مثال شخصى قدرت نجارى دارد ؛ اما براى ساختن ميز ، داشتن قدرت نجارى كافى نيست ، بلكه بايد ادوات فعل ، همچون ارّه و تيشه را نيز داشته باشد . و نيز بايد مادهء قابل ، يعنى چوبى كه صورت ميز را قبول مىكند نيز وجود داشته باشد ؛ همان گونه كه بايد هيئت چوب‌ها به وضع و شكل مناسبى قرار گيرند تا هيئت ميز بودن از آن پديد آيد . اگر تمام اجزاى عليت تامه ، و از جمله علت فاعلى با هم مجتمع شدند تحقق فعل ، قطعى مىگردد ؛ و گرنه با تحقق بخشى از آن ، فعل محقق نمىگردد .\r\n\r\n","description":"","footnote":"","page_name":" 522 ","page_number":522},
  {"content":"\r\n\r\n\r\nتعريفِ غير صحيحى از مطلق قدرت و جواب آن\r\nمتن\r\nفبذلك يظهر فساد تحديد بعضهم . . . - أعني كون النسبتين متساويتَيْن - .\r\nترجمه\r\nبا بيان فوق ( در مورد تعريف قدرت ) فساد سخن بعضى « 1 » كه مطلق قدرت را ( قدرت واجب و انسان و حيوان ) تعريف نموده‌اند به چيزى كه فعل و ترك با آن صحيح و ممكن است ، آشكار مىشود ؛ زيرا نسبت فعل و ترك به فاعل ، زمانى صحيح و ممكن است كه فاعل ، جزئى از علت تامه باشد ؛ در اين صورت زمانى كه فاعل ، به تنهايى و به عنوان علت ناقصه ملاحظه شود و فعل به او نسبت داده شود . فعل به سبب او واجب نمىشود و اما فاعلى كه تام‌الفاعليه است و به تنهايى علت تامه مىباشد - مانند واجب تعالى - معنا ندارد كه نسبت فعل و ترك به او به نحو امكان باشد . يعنى نسبت فعل و ترك به آن يك‌سان باشد .\r\nشرح\r\nبرخى از حكما قدرت را به معناى اعم - كه شامل قدرت واجب تعالى و انسان و حيوان مىشود - معنا كرده‌اند و گفته‌اند قدرت عبارت از چيزى است كه با وجود آن امكان انجام فعل و ترك براى فاعل وجود داشته باشد . مؤلف رحمه الله مىفرمايد : اين تعريف گرچه شامل قدرت براى انسان و حيوان مىشود اما شامل قدرت واجب نمىشود و براى آن صحيح نيست ؛ زيرا امكان صدور فعل يا ترك براى فاعلى قابل تصور است كه فاعليت او ناقصه باشد . براى چنين شخصى در صورت انضمام ساير اجزاى عليت ، صدور فعل ، قطعى و در صورت عدم انضمام اجزاى ديگر عليت ، عدم صدور آن قطعى مىگردد . به ديگر سخن ، صحت صدور فعل و ترك ، براى فاعل ،\r\n\r\n\r\n","description":"","footnote":"\r\n( 1 ) . مقصود متكلمان مىباشند\r\n","page_name":" 523 ","page_number":523},
  {"content":"\r\n\r\nزمانى متصور است كه قدرت ، جزء علت تامه باشد . اما اگر در جايى عليّت تامه محقق گشت امكان صدور فعل و ترك ، معنا ندارد بلكه صدور فعل ، قطعى و حتمى است ؛ از اين رو صدور افعال الهى با توجه به تام بودن عليّت ذات اقدس او نسبت به خلق هستى ، قطعى و حتمى است و امكان صدور و عدم صدور معنا ندارد ؛ بنابراين ، تعريف فوق ، شامل قدرت واجب تعالى و علّيّت‌هاى تامه نمىشود .\r\n\r\nاعتراض به جواب مؤلف و پاسخ به آن\r\nمتن\r\nوأمّا الاعتراض عليه : . . . بجعله مضطرّاً إلى الفعل .\r\nترجمه\r\nاما اعتراض بر مطلب فوق ( كه صدور فعل از واجب تعالى قطعى است ) به اين‌كه لازمهء حتميت صدور فعل از واجب تعالى اين است كه او محكوم به ايجاب و مجبور به صدور فعل مىگردد و مجبور بودن با قدرت داشتن منافات دارد . مندفع است به اين‌كه : وجوب از ناحيهء ذات مقدس او بر فعل ، در حالى كه اثر او است ملحق مىشود و معنا ندارد كه اثر او - كه در وجود ، تابع وجود او است - در ذات فاعل تأثير گذارد و فاعل ديگرى وراى حق تعالى وجود ندارد كه در خداوند تأثير داشته باشد و او را در انجام فعل مجبور و مضطر سازد .\r\nشرح\r\nپس از آن‌كه گفتيم تعريف فوق براى مطلق قدرت ، تعريف صحيحى نيست ( زيرا شامل قدرت واجب تعالى نمىشود ؛ چون خداوند ، علت تامّهء تحقق فعل است و با وجود علت تامه ، تحقق فعل ، قطعى و حتمى است و با امكان صدورِ فعل و ترك آن منافات دارد ) اشكال مىشود كه اگر قدرت ، در واجب تعالى به گونه‌اى است كه صدور فعل ، قطعى و حتمى است . پس فعل ، به گونه‌اى است كه خداوند نمىتواند آن را صادر نكند و مفاد آن اين است كه واجب تعالى مجبور بر انجام فعل\r\n\r\n","description":"","footnote":"","page_name":" 524 ","page_number":524},
  {"content":"\r\n\r\nو فاقد اختيار است و اين معنا با قدرت او كه حكايت از اختيار او دارد در تعارض است .\r\nدر پاسخ گفته مىشود : وجوبى كه بر صدور فعل عارض مىشود از ناحيهء ذات واجب‌تعالى است . يعنى چون او علت تامه است صدور فعل از او حتمى است نه آن‌كه فعل در حالى كه متأخّر از وجود او است وجوبى را بر واجب تعالى تحميل مىكند و او را مجبور مىسازد تا اين با اختيار داشتن او منافات داشته باشد ؛ زيرا فعلى كه اثر او و متأخّر از او است قبل از ايجاد ، چيزى نيست تا تأثير گذار باشد . و در نظام هستى ، فوق واجب تعالى چيزى وجود ندارد كه بر ارادهء او تأثير داشته باشد . پس هم‌چنان قدرت او بدون معارض مىماند .\r\n\r\nآيا صدور فعل مشروط به عدم زمانى اوست\r\nمتن\r\nوكذلك فساد قول بعضهم : . . . واستحالته ضروريّة .\r\nترجمه\r\nهم‌چنين آشكار مىشود فساد سخن كسانى « 1 » كه مىگويند صحت تحقق فعل ، مشروط است به عدم زمانى آن ؛ لذا فعلى كه مسبوق به عدم زمانى نباشد تحقق آن ممتنع است .\r\nدليل بر فاسد بودن اين نظريه آن است كه اين ادعا مبتنى است بر اين‌كه ملاكِ حاجت به علت ، حدوث او است نه امكان او . در حالى كه ابطال آن قبلًا در مباحث علت و معلول « 2 » گذشت . علاوه بر آن‌كه اين ادّعا به نفس زمان نقض مىشود . اگر ايجاد زمان ، مسبوق به عدم زمانى خودش باشد اين خود ، اثبات زمان است قبل از آن‌كه خودش باشد و محال بودن آن ضرورى است .\r\n\r\n\r\n","description":"","footnote":"\r\n( 1 ) . مقصود ، بر حسب آن چه صدرالمتألهين در رسالهء حدوث ، ص 15 نقل مىكند متكلمان هستند و در اسفار از آن ، به طائفه‌اى از جدليين تعبير مىآورد . ج 3 ، ص 384\r\n( 2 ) . به فصل سوم از مرحلهء هشتم و فصل ششم از مرحلهء چهارم مراجعه شود\r\n","page_name":" 525 ","page_number":525},
  {"content":"\r\n\r\nشرح\r\nبرخى كه ملاك نيازمندى ممكن به علت را در حدوث آن مىدانند و مىگويند ممكن به دليل آن‌كه حادث است - يعنى زمانى نبوده است و بعداً موجود شده است - به علت نياز دارد ، مىگويند اگر موجودى بخواهد در عالم ممكنات موجود شود شرط تحقق آن اين است كه آن موجود قبلًا در ظرف زمان قبل معدوم باشد . آن گاه علت ، آن را ايجاد نمايد . اگر معلول ، هميشه موجود باشد نياز به علت و ايجاد ندارد . از بيان فوق نتيجه مىگيرند كه فعلى كه مسبوق به عدم زمانى نباشد صدور آن ممتنع است .\r\nدر پاسخ به اين نظريّه بايد گفت : اولًا همان گونه كه در مباحث علت و معلول گذشت ملاك نيازمندى موجودات به علت ، حدوث آنها نيست ؛ بلكه امكان آنهاست .\r\nيعنى موجودات به دليل آن‌كه ذاتاً ممكن الوجود هستند به علت احتياج دارند . نه به دليل آن‌كه چون حادث هستند محتاج علتند .\r\nوثانياً اگر صدور هر موجود ، مشروط بر آن است كه در زمان قبل از خود موجود نباشد پس صدور خود زمان هم ، مشروط است به اين‌كه در زمان قبل از خود نباشد و اين اثبات زمان است قبل از زمان ، و اين به دليل مقدّم شدن شىء بر خويش - كه ملاك بطلان دور مىباشد - باطل است .\r\n\r\nنظريهء لزوم مقارنت قدرت با فعل و جواب آن\r\nمتن\r\nوكذلك فساد قول من قال . . . توقّف أحدهما على الآخر .\r\nترجمه\r\nهم‌چنين از بيانات گذشته بطلان سخن كسى كه مىگويد « 1 » قدرت ، بافعل حادث مىگردد و قبل از آن ، وجود ندارد روشن مىشود .\r\n\r\n\r\n","description":"","footnote":"\r\n( 1 ) . قائل به اين نظريّه اشاعره و غير ايشان از اهل سنت مىباشند ؛ بر خلاف معتزله كه معتقدند قدرت قبل از فعل‌مىباشد به شرح مقاصد ، ج 1 ، ص 240 مراجعه شود\r\n","page_name":" 526 ","page_number":526},
  {"content":"\r\n\r\nوجه بطلان اين نظريه آن است كه ايشان مىپندارند كه قدرت ، همان صحت فعل و ترك است .\r\nاگر فاعل ، فعل را زمانى ترك كند سپس آن را به جا آورد بر اين شخص قبل از فعل صدق مىكند كه از او صدور فعل يا ترك صحيح است و همين « قدرت » است . علاوه بر اين‌كه سخن ايشان متناقض است با مطلبى كه مورد قبول خود آنهاست - كه مىگويند هر فعلى متوقف بر قدرت است - زيرا اگر قدرت و فعل با يك‌ديگر معيت داشته باشند اين منافات دارد با توقف يكى بر ديگرى .\r\nشرح\r\nنظريهء ديگرى كه متفرع بر نظريهء پيشين در باب قدرت است در اين‌جا مطرح مىشود و آن اين است كه برخى مىگويند : قدرت قبل از انجام فعل ، تحقق ندارد ؛ بلكه قرين انجام فعل ، قدرت تحقق پيدا مىكند . ايشان بر اين ادعا چنين دليل مىآورند كه : قدرت عبارت است از صحت صدور فعل يا ترك . پس اگر فاعل قبلًا تارك فعل بود تا زمانى كه دست به سوى انجام فعل نبرده و كمر همت در جهت تحقق آن نبسته است بر او صدق نخواهد كرد كه « يَصحُّ منه الفِعْل و التَّرك » . به عبارت ديگر تحققِ مفهوم قدرت با مباشرت به انجام آن فعل ، امكان‌پذير است ؛ زيرا تحقق معناى « صحت فعل » با مباشرت به انجام آن تحقق مىيابد ؛ لذا نتيجه مىگيرند كه قدرت ، همراه با انجام فعل ، حاصل مىشود و قبل از آن قدرت ، تحقق ندارد . اما نظريهء ايشان درست نيست ؛ زيرا اولًا تعريف قدرت به اين‌كه انجام فعل و ترك آن از شخص صحيح و ممكن باشد تعريف نادرستى است . و ثانياً اين‌كه شما گفتيد هر فعلى بر قدرت متوقف است - به اين معنا كه قدرت ، قبل از فعل است - با سخنى كه الآن مىگوييد كه قدرت مقارن انجام فعل ، حادث مىشود در تعارض است .\r\n\r\n","description":"","footnote":"","page_name":" 527 ","page_number":527},
  {"content":"\r\n\r\nبه پرسش‌هاى زير پاسخ دهيد\r\n1 . انقسام حركت به تقسيمات شش گانه را بيان نماييد .\r\n2 . قدرت حيوان به چه چيز اطلاق مىشود ؟\r\n3 . چرا تعريف مطلق قدرت به چيزى كه انجام فعل و ترك با آن ممكن و صحيح است تعريف غلطى است ؟\r\n4 . اشكال ، به اين‌كه اگر فعل خداوند واجب باشد لازم مىآيد كه او در انجام فعل خود مجبور باشد چگونه دفع مىگردد ؟\r\n5 . پاسخ عقيدهء كسى كه مىپندارد صحت فعل متوقف بر عدم زمانى آن است چيست ؟\r\n6 . پاسخ كسى كه مىپندارد قدرت مقارن انجام فعل ايجاد مىشود چيست ؟\r\n\r\n","description":"","footnote":"","page_name":" 528 ","page_number":528},
  {"content":"\r\n\r\n\r\nمرحلهء دهم‌سَبْق و لُحوق ، قِدَم و حدوث\r\n« مشتمل بر هشت فصل »\r\n\r\n","description":"","footnote":"","page_name":" 529 ","page_number":529},
  {"content":"\r\n . \r\n","description":"","footnote":"","page_name":" 530 ","page_number":530},
  {"content":"\r\n\r\n\r\nالفصل الاول‌في السبق و اللحوق و هما التقدّم و التأخّر\r\n\r\nچه ملاكى باعث پيدايش تقدّم و تأخّر مىشود ؟\r\nمتن\r\nيشبه أن يكون أوّلُ ما عُرف من معنى . . . كان المأموم متقدّماً والإمام متأخّراً .\r\nترجمه\r\nگويا نخستين آشنايى با مفهوم تقدّم و تأخّر از طريق مصاديق حسى آن حاصل شده است . مانند آن‌كه مبدئى فرض شود كه دو چيز در نسبت داشتن به آن اشتراك دارند و يكى از آن دو به آن مبدأ نسبتى داشته باشد كه ديگرى هم دارد لكن خصوصياتى كه براى اولى هست براى دومى نباشد . آن وصفى كه براى اولى هست تقدّم و آن چه براى دومى هست تأخّر ناميده مىشود . به عنوان مثال اگر محراب مسجد را مبدأ فرض كنيم ، امام و مأموم هر دو در نسبت داشتن به آن اشتراك دارند ، اما قُربى كه مأموم به محراب دارد امام هم آن قرب را دارد ، نه عكس آن ( اما قربى كه امام به محراب دارد ، مأموم ندارد ) ؛ پس امام ، متقدم است و مأموم متأخر . و بديهى است كه وصف تقدّم و تأخّر به اختلاف مبدأ فرضى ، متفاوت مىشود . در مثال فوق كه محراب را مبدأ فرض كرديم امام متقدم و مأموم ، متأخر است ؛ اما اگر مبدأ فرضى را درب مسجد ( كه فرضاً مقابل محراب است ) قرار دهيم ، مطلب برعكس مىشود ؛ يعنى مأموم متقدّم و امام متأخّر مىشود .\r\n\r\n","description":"","footnote":"","page_name":" 531 ","page_number":531},
  {"content":"\r\n\r\nشرح\r\nاصطلاح فلسفى « سَبْق و لحوق » همان اصطلاح متعارف « تقدّم و تأخّر » است كه در فهم عرفى ، كثيرالاستعمال است . و نخستين آشنايى ما با دو مفهوم تقدّم و تأخّر به واسطهء مصاديق حسى كه در خارج دارند حاصل مىشود . سپس ما از طريق مصاديق حسى به مصاديق ديگر آن ، كه از مقولهء حس نيستند ، منتقل مىشويم .\r\nمفهوم تقدّم و تأخّر از اين‌جا ناشى مىشود كه ما مبدئى را كه دو چيز به آن نسبت دارند فرض مىكنيم . هر يك از آن دو ، نسبت به آن مبدأ اشتراك دارند ، لكن يكى از آن دو نسبت به آن مبدأ از خصوصيتى برخوردار است كه ديگرى نيست . امام و مأموم در مثال متن ، هر دو نسبت به محراب اشتراك دارند ، اما نسبت قُربى كه امام به محراب دارد از ويژگى خاصى برخوردار است كه مأموم آن ويژگى را ندارد .\r\nاگر فرضاً مبدئيّت محراب را به مبدئيّت درب مسجد تبديل كنيم ، متقدّم و متأخّر جاى خود را در مثال فوق عوض مىكنند ؛ يعنى مأموم ، نسبت به درب مسجد متقدّم و امام متأخّر مىشود . پس وصف تقدّم و تأخّر با تغيير در مبدأ تغيير مىيابد .\r\n\r\nتقدّم و تأخّر رُتبى\r\nمتن\r\nولا يتفاوت الأمر في ذلك أيضاً . . . « تقدّماً و تأخّراً بحسب الرتبة » .\r\nترجمه\r\nدر انتساب دو چيز به يك مبدأ فرضى ، فرقى نيست بين آن‌كه ترتيب متقدّم و متأخّر ، يك ترتيب قراردادى و اعتبارى باشد - مانند مثال سابق - يا يك ترتيب طبيعى باشد ؛ مانند ترتيب جسم ، نامى ، حيوان و انسان . در اين مثال اگر جسم را مبدأ بدانيم نامى ، متقدم و حيوان ، متأخر خواهد بود و اگر انسان را مبدأ فرض كنيم حيوان ، متقدم و نامى ، متأخر خواهد بود . اين نوع از تقدّم و تأخّر را « تقدّم و تأخّر به حسب رتبه » مىنامند .\r\n\r\n","description":"","footnote":"","page_name":" 532 ","page_number":532},
  {"content":"\r\n\r\nشرح\r\nگاهى مبدأ ، قراردادى است كه طبعاً متقدم و متأخر هم به ملاك آن مبدأ ، به صورت قراردادى و اعتبارى ، متقدم و متأخر محسوب مىشوند . مانند مثال محراب كه اعتباراً آن را مبدأ قرار مىدهيم و گاهى به جاى آن درب مسجد را مبدأ قرار مىدهيم . ولى گاهى مبدئيّت يك چيز در تكوين و طبيعت ريشه دارد . فى المثل وقتى ترتيب جسم ، نامى ، حيوان و انسان را ملاحظه مىكنيم و جسم را مبدأ مىانگاريم ، نامى بر حيوان و حيوان بر انسان در طبيعت و تكوين تقدّم دارد و اگر انسان را كه نوع اخير است مبدأ قرار دهيم ، حيوان بر نامى و نامى بر جسم تقدّم دارد . اما از اين دو قسم اعتبارى و طبيعى ، به تقدّم و تأخّر رتبى تعبير مىكنيم ؛ زيرا رتبهء يكى بر ديگرى نسبت به مبدأ ، نزديك‌تر است .\r\n\r\nتقدّم و تأخّر به شرف\r\nمتن\r\nثمّ عمّموا ذلك فاعتبروه في مورد الشرف . . . « تقدّماً و تأخّراً بالشرف » .\r\nترجمه\r\nسپس حكما معناى تقدّم و تأخّر را تعميم داده‌اند و آن را در مورد شرافت و فضيلت و پستى و مفاهيمى از اين دست كه از نظر معنا فزونى مىيابد اعتبار نموده‌اند ؛ مانند تقدّم عالم بر جاهل و شجاع بر ترسو . اگر ما نوعى را به اعتبار آثار كمالى آن ، مبدأ قرار دهيم عالِم و جاهل ، شجاع و ترسو نسبت به آن مبدأ اختلاف پيدا مىكنند و اين قسم را « تقدّم و تأخّر بالشرف » مىنامند .\r\nشرح\r\nحكما پس از آن‌كه مصاديق تقدّم و تأخّر را در عالم حس يافته‌اند آن دو مفهوم را از قلمرو حس ، به مفاهيم و معانىاى ، كه قابل زياده و نقصان است ، كشانده‌اند و اختلاف نسبت به مبدأ معنوى را ملاك تقدّم و تأخّر قرار داده‌اند . به عنوان مثال اگر نوع انسانى را با تمام كمالات علمى و عملى ، مبدأ فرضى قرار دهيم انسانِ شجاع و انسانِ عالم ، به\r\n\r\n","description":"","footnote":"","page_name":" 533 ","page_number":533},
  {"content":"\r\n\r\nآن مبدأ نزديك‌تر است تا انسان جاهل يا ترسو ؟ ما اين تقدّم و تأخّر را كه به ملاك مفاهيم معنوى قابل فهم است تقدّم و تأخّر به شرف مىناميم . در اين تقدم و تأخر جانب شرف خصوصيتى ندارد در رذائل هم اين تقدم و تأخر مىآيد ذكر مثال به لحاظ كمالات و شرافت آن از باب نمونه است در جانب حسه هم مطلب همچنين است ، لذا مىتوان گفت فلان شخص از شخص ديگر در رذائل مقدم است .\r\n\r\nتقدّم و تأخّر زمانى\r\nمتن\r\nوانتقلوا أيضاً إلى التقدّم والتأخّر . . . و ما بالزمان ، وقد تقدّمت .\r\nترجمه\r\nهم‌چنين حكما ( از معناىِ حسّىِ تقدّم و تأخّر ) به تقدّم و تأخّر زمانى منتقل شده‌اند ؛ از آن جهت كه دو جزء از زمان - مانند امروز و ديروز - در اين‌كه حامل قوهء روزهاى بعد هستند اشتراك دارند ، لكن آن چه براى يكى از آن دو ، يعنى امروز وجود دارد - كه عبارت باشد از قوّهء روزهاى بعد - براى ديگرى ، يعنى ديروز هم وجود دارد ، بدون عكس آن ؛ زيرا ديروز حامل قوّهء امروز است ، بر خلاف امروز ( كه ديگر حامل قوهء امروز نيست ) ؛ زيرا امروز حاملِ فعليت خود است و فعليتِ امروز با قوهء امروز جمع نمىشود ؛ از اين‌رو دو جزء از زمان ، هم زمان ، بالفعل موجود نمىشوند ؛ لذا بين اجزاى زمان ، تقدّم و تأخّر وجود دارد . به نحوى كه متقدم با متأخر جمع نمىشود ، بر خلاف ساير اقسام تقدّم و تأخّر .\r\nهم‌چنين بين حوادث - كه همان حركات منطبق بر زمان هستند - تقدّم و تأخّر زمانى به واسطهء زمان ، كه تعيّن آنهاست ، وجود دارد ؛ همان‌گونه كه براى جسم طبيعى به واسطهء جسم تعليمى - كه تعيّن جسم طبيعى است - تعيّنِ امتدادهاى سه‌گانه ( در جهت طول ، عرض ، عمق ) وجود دارد .\r\nحكما پس از تعميم فوق ، به اقسام ديگرى از تقدّم و تأخّر حقيقى التفات نموده‌اند « 1 » و در پى\r\n\r\n\r\n","description":"","footnote":"\r\n( 1 ) . علّامه در كشف‌المراد ، ص 58 گفته است : حصر مصاديق تقدّم و تأخّر در مواردى كه ذكر شد حصر استقرائىاست نه برهانى ، از اين رو احتمال افزايش تعداد اقسام آن همچنان وجود دارد\r\n","page_name":" 534 ","page_number":534},
  {"content":"\r\n\r\nتفحّص از آنها در نهايت به نُه قسم ، « 1 » اعمّ از اعتبارى و حقيقى ، نائل آمده‌اند . اول و دوم و سوم به ترتيب عبارتند از : تقدّم و تأخّر به رتبه ، به شرف و به زمان ، كه شرح آن گذشت . « 2 »\r\nشرح\r\nبين اجزاى زمان ، تقدّم و تأخّرِ ذاتى وجود دارد و به همين سبب ميان آنها امكان اجتماع دو جزء از زمان وجود ندارد . بين ديروز و امروز تقدّم و تأخّر وجود دارد و اين دوجزء در اين‌كه حامل قوهء فردا هستند با يك‌ديگر اشتراك دارند ، لكن با اين تفاوت كه ديروز حامل قوّهء امروز است ولى امروز حامل قوهء خود نيست ؛ زيرا اگر چنين مىبود ، هم بايد فعليت امروز تحقق مىداشت و هم قوّه آن ، و اين محال است ؛ چون فعليتِ يك چيز با قوّهء آن چيز در يك ظرف جمع نمىشوند ؛ زيرا مستلزم تناقض است ؛ چون اگر امروز ، فعليت دارد معنايش اين است كه منشأ آثار ويژهء خود است و اگر فعليت ندارد يعنى در مرتبهء قوّه است آثار ويژهء خود را ندارد . و فرض منشأ آثار بودن و نبودن ، فرض دوامر متناقض است .\r\nاز اين‌جاست كه مىگوييم ديروز كه حامل قوهء امروز است با امروز كه حامل قوّهء امروز نيست به عنوان دو جزء از زمان با يك‌ديگر جمع نمىشوند . بر خلاف ساير اقسام تقدّم و تأخّر . مانند تقدّم و تأخّر بالرتبه كه امام و مأموم با هم جمع مىشوند . يا تقدّم و تأخّر به شرف ، مانند عالم و جاهل كه با هم جمع مىشوند . يا تقدّم و تأخّر علت و معلول كه با هم جمع مىشوند . همان گونه كه بين اجزاى زمان ، تقدّم و تأخّر وجود دارد ميان اجزاى حركت ، به واسطهء انطباق آن بر زمان ، تقدّم و تأخّر وجود دارد .\r\nهمان گونه كه قبلًا توضيح داديم زمان ، مقدار حركت را اندازه مىزند و امتداد آن را\r\n\r\n\r\n","description":"","footnote":"\r\n( 1 ) . شيخ‌الرئيس براى تقدّم وتأخّر پنج قسم بيان نموده است و حكماى پس از وى از وى تبعيت كرده‌اند . به فصل‌اول از مقالهء چهارم از الهيات شفا ، و به كتاب نجات ، ص 222 و تحصيل ، ص 35 - 36 و 467 - 468 و مطارحات ، ص 302 - 303 مراجعه شود\r\n( 2 ) . در همين فصل گذشت\r\n","page_name":" 535 ","page_number":535},
  {"content":"\r\n\r\nتعيّن مىبخشد . همان‌گونه جسم تعليمى كه عبارت است از تعيّن مقدار ، به جسم طبيعى ، كه عبارت است از امتداد در جهات طول ، عرض و عمق ، تعيّن مىبخشد . پس زمان و جسم تعليمى به ترتيب به حركت و جسم طبيعى تعيّن مىبخشند و مقدار و اندازهء امتداد آن را مشخص مىسازند .\r\nحكما در مسير تفحّص از اقسام تقدّم و تأخّر - خواه حقيقى ، مانند اجزاى زمان يا اعتبارى ، مانند تقدّم امام بر مأموم - به نُه قسم از اقسام تقدّم و تأخّر برخورد كرده‌اند كه سه قسم آن به ترتيب ، تقدّم و تأخّر ، به رتبه ، به شرف ، به زمان ، گذشت .\r\n\r\nتقدّم و تأخّرِ طَبْعى\r\nمتن\r\nالرابع : التقدّم والتأخّر بالطبع . . . و تأخُّرُ معلولِها عنها .\r\nترجمه\r\nچهارم : تقدّم و تأخّر طبعى است . و آن عبارت از تقدّم علت ناقصه بر معلول است ، به گونه‌اى كه معلول به ارتفاع علت ناقصه مرتفع مىگردد اما با وجود آن موجود نمىشود ، و تأخّر معلولِ آن علت ناقصه ، از آن علت .\r\nشرح\r\nاگر دو نفر يك اتومبيل خاموشى را حركت دهند ، هر يك از آن دو نفر علتِ ناقصه براى حركت اتومبيل مىباشند . علت ناقصه ، خواه به عنوان يك جزء منفرد باشد و خواه در كنار جزء ديگر عليت ، در هر دو صورت بر معلول خويش تقدّم دارد . تقدّم او بر معلول به گونه‌اى است كه با ارتفاع او معلول هم مرتفع مىشود ؛ زيرا با فقدان يكى از دو نفر ، ماشين حركت نمىكند . اما معلول با انضمام جزء ديگرِ عليت ، تحقق مىيابد . اگر او يا جزءِ ديگر عليت مرتفع شوند ، معلول هم مرتفع مىشود . به عنوان مثال اگر يكى از آن دو نفر موجود نباشند ماشين حركت نمىكند .\r\n\r\n","description":"","footnote":"","page_name":" 536 ","page_number":536},
  {"content":"\r\n\r\nاما با وجود علت ناقصه ، معلول موجود نمىشود مگر آن‌كه جزء ديگرِ عليت ، به آن ضميمه شود و علت ناقصه به علت تامه تبديل گردد . تقدّم علت ناقصه بر معلول را تقدّم طبعى مىنامند .\r\n\r\nتقدّم و تأخّرِ عِلّى\r\nمتن\r\nالخامس : التقدّم والتأخّر بالعلّيّة ، . . . و تأخُّرُ معلولِها عنها .\r\nترجمه\r\nپنجم : تقدّم و تأخّر علّى است . و آن عبارت است از : تقدّم علت تامه بر معلول ، علتى كه معلول به وجود او وجوباً موجود مىگردد و تأخّر معلول از علت .\r\nشرح\r\nپنجمين قسم ، تقدّم و تأخّر علّى است . و آن عبارت است از : تقدّم علت تامه بر معلول ، و تأخّر معلول از آن علت . لازم به ذكر است كه هركجا علت تامه محقق بود معلول او ضرورتاً موجود خواهد بود و تخلّف معلول از آن محال است . خداوند تعالى علت تامّهء خلق هستى است و تقدّم او بر هستى و تأخّر خلق از او از اين قبيل تقدّم و تأخّر است .\r\nتقدّم علت تامه بر معلول بدين معناست كه معلول وجوداً قائم به علت است و علت عامل پديد آوردن معلول است ، گرچه اين دو وجوداً معيت در وجود داشته باشند ، ولى ذاتاً رتبه و جايگاه علت تامه به عنوان مقوم معلول سابق بر اوست .\r\n\r\nتقدّم و تأخّر به تجوهر\r\nمتن\r\nالسادس : التقدّم والتأخّر بالجوهر ، . . . « تقدّماً و تأخّراً بالذات » .\r\n\r\n","description":"","footnote":"","page_name":" 537 ","page_number":537},
  {"content":"\r\n\r\nترجمه\r\nششم : تقدّم و تأخّر به تجوهر است . و آن عبارت است از : تقدّم اجزاى ماهيت - مانند جنس و فصل - بر خود ماهيت و تأخّر ماهيت از اجزاء ، بنابر اصالت ماهيت . « 1 » و اين سه قسم اخير - يعنى به طبع ، به علّى و به جوهر - تقدّم و تأخّر بالذات ناميده مىشود .\r\nشرح\r\nتقدّم اجزاى ماهيت ، مانند حيوان و ناطق - كه جنس و فصل انسان هستند - برخودِ ماهيت انسان ، تقدّم به تجوهر مىباشد ؛ همانطور كه تأخّر ماهيت از اجزاء ، تأخّر به تجوهر مىباشد .\r\nآن گاه مؤلف حكيم قدس سره مىفرمايد : تقدّم اجزاى ماهيت بر ماهيت و تأخّر ماهيت از آن اجزاء ، براساس اصالت ماهيت مىباشد . از آن‌جا كه اصالت ماهوىها براى ماهيت ، با قطع نظر از وجود ، تحقق و اصالت قائل هستند طبعاً براى اجزاى آن هم ، تحقّق و اصالت قائلند و از آن جهت كه جزء بر كل مقدم است پس اجزاء ، تقدّم به تجوهر بر ماهيت - كه كلّ است - دارند .\r\nممكن است گفته شود تقدّم اجزاى ماهيت بر آن ، اختصاص به اصالت ماهيت ندارد و اجزاى ماهيت حتى براساس اصالت وجود ، تقدّم تحليلى بر ماهيت دارند ؛ زيرا بر هردو مسلك تا جزء نباشد كل از آن پديد نمىآيد و بر هر دو مسلك ، جزء بر ماهيت تقدّم جوهرى دارد . تقدّم و تأخّر طبعى ، علّى و به تجوهر را تقدّم و تاخر بالذات مىنامند .\r\n\r\n\r\n","description":"","footnote":"\r\n( 1 ) . حكيم سبزوارى در تعليقهء خود بر شرح منظومه ، ص 86 مىنويسد : « اگر جايز باشد تقرّر ماهيات منفك از تمام‌وجودات - آن‌گونه كه معتزله تصور مىكنند - ماهيت جنس و فصل از نظر جوهر ، مقدم بر ماهيت نوع مىباشد ، همان‌گونه كه ماهيت بر لازم خويش مقدم است ، لكن ماهيت بدون وجود ، داراى وجود نيست تا بدان ملاك ، مقدم يا مؤخر باشد » . هم‌چنين ايشان در تعليقهء خود بر اسفار ، ج 3 ، ص 241 مىنويسد : « قائل به تقدم ماهيت بر وجود ، محقق دوانى و محقق داماد و تابعين ايشان مىباشند »\r\n","page_name":" 538 ","page_number":538},
  {"content":"\r\n\r\n\r\nتقدّم و تأخّر دهرى\r\nمتن\r\nالسابع : التقدّم والتأخّر بالدهر . . . زاد هذا القسم السيّد المحقّق الدّاماد .\r\nترجمه\r\nهفتم : تقدّم و تأخّر دهرى مىباشد . و آن عبارت است از : تقدّم علت تامه بر معلول آن و تأخّر معلول از آن علت ، اما نه از حيث ايجاب و افاضهء علت ، معلول را ، آن گونه كه در تقدّم و تأخّر علّى وجود داشت ، بلكه از حيث انفكاك و جدايىِ وجودِ علت از وجود معلول و از حيث عدم تحقق معلول در مرتبهء وجود علت . مانند تقدّم نظام تجرّد عقلى بر نظام مادى . اين قسم را آقاى محقق داماد ( بر اقسام قبلى ) اضافه نموده است .\r\nشرح\r\nتقدّم و تأخّر دهرى را محقق داماد بر اقسام پيشين افزوده است و آن عبارت است از : تقدّم علت تامه بر معلول ، اما نه از آن حيث كه علت تامه ، وجود معلول را افاضه مىكند و با تحقق علت تامه وجود معلول ضرورى مىگردد ، بلكه از حيثى ديگر كه آن عبارت است از : انفصال و جدايى مرتبهء علت تامه از مرتبهء معلول ؛ زيرا علت از نظر وجود ، اقوى از وجود معلول است و معلول با مرتبهء ضعيفى كه نسبت به علت دارد هرگز نمىتواند در مرتبه‌اى كه علت در آن قرار دارد قرار گيرد ؛ از اين رو انفكاك بين علت و معلول رخ مىدهد . مؤلف حكيم مثال مىآورند به تقدّم نظام عقلى بر نظام ماده . در فصل سوم از مرحلهء يازدهم از اين كتاب خواهد آمد كه عوالم در يك تقسيم‌بندى كلان به سه عالم تقسيم مىشود : عالم عقل ، عالم مثال و عالم ماده . عالم عقل ، علت براى عالم مثال ، و عالم مثال علت براى عالم ماده است . از اين‌رو عالم ماده اخسِّ عوالم محسوب مىشود و با ضعف مرتبهء وجودى هرگز نمىتواند در مرتبهء عالم عقل و عالم مثال قرار گيرد ؛ زيرا كمالات وجودى اين دوعالم نسبت به عالم ماده\r\n\r\n","description":"","footnote":"","page_name":" 539 ","page_number":539},
  {"content":"\r\n\r\nدر مرتبهء كامل‌ترى قرار دارد . از اين رو ميان عالم عقلى و نظام مادى ، انفصال و انفكاك رخ مىدهد . تقدُّم عالم عقل بر ماده را تقدّم به دهر ، و تأخّر عالم ماده از عالم عقل را تأخّر به دهر مىناميم .\r\n\r\nتقدّم و تأخّر به حقيقت و مجاز\r\nمتن\r\nالثامن : التقدّم والتأخّر بالحقيقة والمجاز . . . و هذا القسم زاده صدرالمتألّهين قدس سره .\r\nترجمه\r\nهشتم : تقدّم و تأخّر به حقيقت و مجاز است . و آن عبارت است از اين‌كه : دو چيز در اتصاف به وصفى اشتراك داشته باشند لكن يكى بالذات و ديگرى بالعرض . آن‌كه ذاتاً به وصف ، متصف است متقدّم به اين قسم از تقدّم است بر آن‌كه بالعرض به اين وصف متصف است ، و ديگرى متأخّر از آن است . مانند تقدّم وجود بر ماهيتى كه به وجود موجود شده است . اين بنابر آن است كه اصل در تحقق و موجوديت با وجود باشد و ماهيت در پرتو او بالعرض موجود شود . اين قسم را صدرالمتألهين اضافه فرموده است .\r\nشرح\r\nدر بحث اصالت وجود اشاره به اختلاف كهنى كه بر سر اصالت وجود يا ماهيت تا زمان صدرالمتألهين ادامه داشت شد . گرچه براهين بر اصالت وجود به طور پراكنده در ميان كتب قدما وجود داشت اما از آن‌جا كه فصل مستقلى به اين بحث اختصاص نيافته بود و اين بحث به طور ريشه‌اى مورد نفى و اثبات قرار نگرفته بود جايگاه مشخصى در كتب فلاسفه نداشت . صدرالمتألهين به اين نزاع ديرينه خاتمه داد . او گرچه خود در جوانى سخت اصالت ماهوى بود اما آن گونه كه خود در اسفار نقل مىكند به مدد نورِ الهى ، حقيقت را كشف نموده و دانست كه اصالت ، صرفاً اختصاص به وجود دارد . سپس ادله و براهين متعددى را كه اكثراً در كلمات حكماى پيش\r\n\r\n","description":"","footnote":"","page_name":" 540 ","page_number":540},
  {"content":"\r\n\r\nموجود بود جمع كرده و آنها را سامان داد و از آن پس اصالت وجود به عنوان ركنى براى ساير مباحث فلسفى جايگاه خود را بازيافت .\r\nاصل اختلاف ميان حكما اين بود كه چه چيز در خارج ملاك واقعيت را تشكيل مىدهد ؛ ماهيت يا وجود ؟ آنها كه به اصالت ماهيت معتقد بودند چنين مىگفتند : ما هر دريافتى كه از موجود خارجى داريم بدون استثناء از ماهيت آن شىء است . اگر جسم داراى ابعادِ خاص ، رنگ ، بو ، وزن ، طعم ، وضعِ خاص و خصوصيات ديگر همچون آثار نوع است همهء اينها برگرفته از ماهيت آن است . پس اين ماهيت است كه در خارج منشأ اين آثار است و آن اصيل است . و وجود ، مفهومى است كه از ماهيتِ متأصل در ذهن ، انتزاع مىشود .\r\nاصالت وجودىها مىگويند : خير ، همهء اين خواص از آنِ وجود است . اگر وجود ، اصل در تحقق نباشد ، ماهيتِ منهاى وجود نمىتواند چنين آثارى داشته باشد و بر اين ادعا دلائل متعددى را اقامه مىكنند كه در جاى خود مكتوب است . حال بنابر اصالت وجود ، وجود اصل در موجوديت است و ماهيت فرع بر آن ؛ به عبارت ديگر وجود بالاصاله و يا بالذات متصف به وصف موجوديت است و ماهيت بالعرض متصف به آن ، و وجود كه اصالتاً متصف به موجوديت است ، مقدم است بر ماهيت به تقدّم حقيقت و مجاز ، و ماهيت كه بالعرض متصف به موجوديت است متأخّر است از وجود به اين تأخّر . اين قسم از ابداعات صدرالمتألهين است كه وى بر اقسام پيشين افزوده است .\r\n\r\nتقدّم و تأخّر به حق\r\nمتن\r\nالتاسع : التقدّم والتأخّر بالحقّ . . . وله تطوُّرٌ من طَوْرٍ إلى طَوْرٍ - إنتهى .\r\nترجمه\r\nنهم : تقدّم و تأخّر به حق است و آن عبارت است از : تقدّم وجود علت تامه بر وجود معلول آن . و\r\n\r\n","description":"","footnote":"","page_name":" 541 ","page_number":541},
  {"content":"\r\n\r\nاين غير از تقدّم و تأخّر علّى است . اين قسم را صدرالمتألهين قدس سره اضافه نموده است . صدرالمتألهين در اسفار مىگويد : حاصل سخن اين‌كه وجود هر علت موجبه‌اى تقدّم دارد بر معلولِ ذاتىِ آن به اين نحو از تقدّم ( و اين غير از تقدّم علّى است ) ؛ زيرا حكما علت فاعلى را تعريف كرده‌اند به چيزى كه تأثير مىگذارد در معلولى كه آن معلول مغاير فاعل است ؛ لذا تقدّم ذاتِ فاعل بر ذات معلول ، تقدّم علّى است . اما تقدّم وجودى بر وجود ديگر ، تقدّمى است غير از تقدّم علّى ؛ زيرا بين آن دو وجود تأثير و تأثّر و فاعليت و مفعوليت وجود ندارد ؛ بلكه حكم آن دو ، حكم يك چيز است . كه براى آن شئون و جلوه‌هاى مختلفى است . و براى آن تحوّل از حالى به حال ديگر مىباشد .\r\nشرح\r\nتفسير عليت و معلوليت براساس ديدگاه فلسفى و عرفانى متفاوت است . و از آن‌جا كه صدرالمتألهين تحت تأثير انديشه‌هاى عرفانى محىالدين و شيخ الاشراق قرار گرفته است ، گاهى مسائل فلسفى را با ديدگاه عرفانى دنبال مىكند ؛ از جملهء آن مسائل ، تفسير عليت و معلوليت است .\r\nبراساس نظريّهء مشهور حكما ، علت ، ذاتى دارد مستقل از ذات معلول و تأثيرى كه علت در معلول مىگذارد تأثير يك ذات مستقل است در ذات مستقل ديگرى به نام معلول ، لكن معلول به سبب وجود علت موجود شده است . اما براساس تفسيرى كه عرفان از علت و معلول ، ارائه مىدهد معلول ، ذاتى مستقل از علت ندارد تا به واسطهء آن به علت پيوند بخورد ، بلكه معلول عين ربط و عين وابستگى به علت است ؛ به عبارت ديگر معلول شأنى از علت است . در نظام هستى يك وجود است به نام واجب تعالى كه به جلوه‌ها و نمودهاى مختلف خود را نشان مىدهد . آن جلوه‌ها شئون او هستند كه در عرفان به تجلّى و ظهور حق تعبير مىشوند . در تفسير عرفانى از علت و معلول ، به ماهيت ممكنات التفاتى نمىشود ، بلكه فقط نظر به وجود آنهاست . و از آن رهگذر كه وجود ممكنات عين ربط به وجود حق است ، نه ذاتى مستقل از آن ، پس مىتوان گفت كه « ليس في الدار غيره ديّار » . در عالم هستى ، بالاصالة جز يك موجود\r\n\r\n","description":"","footnote":"","page_name":" 542 ","page_number":542},
  {"content":"\r\n\r\nكه همان حق تعالى است وجود ندارد و ساير اشياء ، همه ظهور و نمود او هستند و همه عين وابستگى به همان وجود واحدند . مانند وابستگى كلام به متكلم كه از خود هيچ استقلالى ندارد .\r\nبنابر تفسير عرفانى از علت و معلول ، در آن تأثير و تأثّر و فاعليت و انفعال كه حاكى از تعدد دو ذات باشد وجود ندارد ، بلكه يك ذات كه همان وجود حقيقى حق تعالى است و ظهورات و شئونات « 1 » او و وجود حق ، مقدم است به اين نحو از تقدّم بر وجود شئونات و ظهورات خود . و هيچ تعدد وجودى ميان او و ظهوراتش نيست « 2 » ، بلكه اساساً در تعابير عرفانى از واژهء علت و معلول استفاده نمىشود ، بلكه تعبير ظاهر و مظهر جايگزين مىگردد .\r\n\r\n\r\n","description":"","footnote":"\r\n( 1 ) . قرآن از تطورات الهى چنين تعبير مىفرمايد :\r\n « كُلَّ يَوْمٍ هُوَ فِي شَأْنٍ »  ( سوره رحمن آيه 29 ) و مولانا مىگويد : هر لحظه به شكلى بت عيار درآمد دل بُرد و نهان شد . . .\r\n( 2 ) . مدرس آشتيانى در تعليقهء خود بر غررالفوائد ، ص 363 در توضيح تقدم بالحق مىنويسد : قسم ديگرى از تقدم‌وجود دارد كه جزء اصطلاحاتى است كه صدرا آن را ابداع نموده است و نه تنها او بلكه قبل از او تمام اهل الله از عرفاى شامخ آن را قبول داشته‌اند و آن عبارت از تقدم بالحق است و آن بدان معناست كه براى متأخر وجود جدا از وجود متقدم نيست ، حتى در طول او بلكه متأخر از اطوار و شئون متقدم است . خلاصه چيزى جز يك وجود و ظهوراتش نيست .\r\nو صدرالمتألهين ذيل اين بحث مىنويسد : و هذا ضربٌ غامضٌ من اقسام التقدم و التأخر لايعرفه الّا العارفون الراسخون ( ج 3 ، ص 275 )\r\n","page_name":" 543 ","page_number":543},
  {"content":"\r\n\r\nبه پرسش‌هاى زير پاسخ دهيد\r\n1 . دو قسم تقدّم و تأخّر رتبى را شرح داده و مثال بزنيد .\r\n2 . تقدّم و تأخّر به شرف را شرح داده و مثال بزنيد .\r\n3 . فرق بين تقدّم و تأخّر به زمان و ساير اقسام تقدّم و تأخّر در چيست ؟\r\n4 . فرق بين تقدّم و تأخّر به طبع ، و تقدّم و تأخّر به علت را بنويسيد .\r\n5 . فرق بين تقدّم و تأخّر به علت و به دهر را بنويسيد .\r\n6 . فرق بين تقدّم و تأخّر به علت و تقدّم و تأخّر به حق را بنويسيد .\r\n\r\n","description":"","footnote":"","page_name":" 544 ","page_number":544},
  {"content":"\r\n\r\n\r\nالفصل الثانىفي ملاك السبق و اللحوق في كلّ واحدٍ من الأقسام\r\n\r\nملاك تقدّم و تأخّر رُتبى\r\nمتن\r\nوالمراد به - كما اشير إليه في الفصل السابق - . . . إن كان الأمر بالعكس .\r\nترجمه\r\nمقصود از ملاك سبق و لحوق - همان‌گونه كه بدان در فصل سابق اشاره شد - امرى است كه ميان متقدم و متأخر مشترك است . يعنى همان چيزى كه براى متقدم به مقدارى يافت مىشود كه براى متأخّر يافت نمىشود . لكن آن چه براى متأخر يافت مىشود براى متقدم نيز موجود است .\r\nملاك تقدّم و تأخّر رتبى همان نسبت به مبدأ محدود است . مانند اشتراك امام و مأموم در نسبت داشتن به مبدأ فرضى ، مانند محراب يا درِ ( مسجد ) . و تقدّم امام در رتبهء حسّى اگر مبدأ فرضى ، محراب باشد و تقدّم مأموم اگر مبدأ فرضى دَر ( مسجد ) باشد .\r\nو مانند تقدّم هر جنسى بر نوع خودش در ترتّب اجناس و انواع ، اگر مبدأ فرضى ، جنس عالى باشد و تقدّم هر نوعى بر جنسش ، اگر مطلب بر عكس باشد .\r\nشرح\r\nدر اين فصل به ملاك وجهتى كه باعث تقدّم براى متقدم و تأخّر براى متأخر\r\n\r\n","description":"","footnote":"","page_name":" 545 ","page_number":545},
  {"content":"\r\n\r\nمىگردد در تمام اقسام نُه‌گانه مىپردازند . ابتدا تقدّم و تأخّر رتبى را مدّ نظر قرار مىدهند و مىفرمايند : در تقدّم و تأخّر رتبى ، متقدم و متأخر هر دو در اين‌كه به يك مبدأ فرضى نسبت دارند مشترك هستند ؛ لكن متقدّم نسبت به آن مبدأ بهره‌اى بيشتر از متأخّر دارد . به عنوان مثال : امام و مأموم در رتبهء حسى هر دو نسبت به محراب اشتراك دارند ، لكن متقدم در انتساب به محراب ، به دليل قرابتِ بيشتر ، اولويت دارد و همين ملاك تقدّم او بر مأموم و تأخّر مأموم از او مىگردد .\r\nسخن در تقدّم و تأخّر رتبى غير حسى نيز چنين است . به عنوان مثال در ترتب اجناس و انواع ، اگر مبدأ فرضى ، جنس عالى باشد ، هر جنسى برنوع خود مقدم است .\r\nما در ترتيب اجناس از جوهر به جسم و از جسم به نامى و از نامى به حيوان و از حيوان در نهايت به انسان منتقل مىشويم . جوهر ، نسبت به جسم ، جنس محسوب مىشود ؛ همان‌گونه كه جسم ، نسبت به نامى و نامى نسبت به حيوان ، جنس محسوب مىشود . اگر مبدأ فرضى را جوهر - كه جنس عالى است - بدانيم هر يك از اجناس قبلى ، نسبت به اجناس بعدى ، تقدّم دارند . يعنى جسم بر نامى و نامى بر حيوان و حيوان بر انسان تقدّم دارند . و اگر مطلب را عكس قرار دهيم ، يعنى مبدأ را انسان - كه نوع عالى است - قرار دهيم ، حيوان بر نامى تقدّم دارد ؛ همان گونه كه نامى بر جسم و جسم بر جوهر تقدّم دارد .\r\n\r\nملاك تقدّم و تأخّر به شرف\r\nمتن\r\nوملاك التقدّم والتأخّر بالشّرَف . . . و مثله تقدُّمُ الأرذل على غيره في الرذالة .\r\nترجمه\r\nو ملاك تقدّم و تأخّر به شرف اشتراك دو چيز در معنايى است كه شأنيت اتصاف به فضيلت و برترى يا رذيلت را داشته باشد . مانند اشتراك شجاع و ترسو در مفهوم انسانيت ، كه شأنيت اتصاف به\r\n\r\n","description":"","footnote":"","page_name":" 546 ","page_number":546},
  {"content":"\r\n\r\nفضيلت شجاعت را دارد . شجاع آن چه را ترسو دارد واجد است بدون عكس آن . و مثل تقدّم شجاع ، تقدّم پست‌تر بر غير خود در رذالت مىباشد .\r\nشرح\r\nتقدّم و تأخّر به شرف عبارت است از : اشتراك دو چيز در معنايى كه آن معنا استعداد و شأنيت اتصاف به صفات خوب يا بد را داشته باشد . مانند معناى انسانيت كه مىتواند به صفات خوب يا بد متصف گردد . حال اگر آن معناى مشترك - يعنى انسانيت مستعد براى صفات خوب يا بد - بهره‌اى بيشتر از صفت خوب ، مانند شجاعت يا صفت بد ، مانند رذالت و پستى داشت بر ديگرى كه بهره‌اى كمتر دارد مقدم است و ديگرى از او مؤخر است ؛ بنابراين برخوردارى متقدم به صفات شايسته يا ناشايسته بيشتر از ديگرى است و همين ملاك تقدّم او بر ديگرى است .\r\n\r\nملاك تقدّم و تأخّر زمانى\r\nمتن\r\nوملاك التقدّم والتأخّر بالزمان . . . بتوسّط الزمان لما أنّها حركات ذوات أزمان .\r\nترجمه\r\nو ملاك تقدّم و تأخّر زمانى عبارت است از : اشتراك دو جزء فرضى از زمان در حقيقتى گذرا كه قوّه و فعل در آن درآميخته‌اند ، به گونه‌اى كه فعليّت يكى از آن دو در آن وجود گذرا متوقف است بر قوهء آن‌كه در ديگرى است ؛ از اين رو آن جزئى كه با آن ، قوّهء جزء ديگرى است متقدم محسوب مىشود و جزء ديگرى كه بر خلاف آن است متأخّر مىباشد . مانند امروز و فردا ؛ زيرا اين دو در وجود كمّىِ سيّال مشترك هستند ، به گونه‌اى كه فعليت فردا متوقف است بر قوّهء آن در امروز . به طورى كه وقتى فردا بالفعل يافت مىشود قوّهء فردا از بين مىرود و امروز نيز مىگذرد . پس ، فردا متقدم به زمان است و امروز متأخر به آن . و به ملاك تقدّم و تأخّر زمانى ، تقدّم و تأخّر ميان حوادث زمانى به واسطهء زمان محقق مىشود ؛ چون حوادث ، حركت‌هاى داراى زمان هستند .\r\n\r\n","description":"","footnote":"","page_name":" 547 ","page_number":547},
  {"content":"\r\n\r\nشرح\r\nملاك تقدّم و تأخّر زمانى عبارت است از اين‌كه : دو جزء از زمان در حقيقت سيّال و گذرا مشترك باشند ، لكن يكى از آن دو برديگرى متوقف باشد و ديگرى حامل قوّهء آن باشد . مانند امروز و فردا كه اين دو در حقيقت سيّال و گذرا مشتركند ، لكن امروز حامل قوّهء فرداست و فردا حامل قوهء امروز نيست . همانطور كه فردا متوقف بر امروز مىباشد بدون عكس آن . وقتى فردا تحقق پيدا كرد فعليت آن حاصل مىشود و با حصول فعليت آن قوّه‌اش كه موجود در امروز بود از بين مىرود . امروز را جزء متقدّم ، و فردا را جزء متأخر مىنامند . قابل ذكر است كه هر جزئى از اجزاى زمان آميخته‌اى است از فعليتِ جزء موجود آن ، و قوّهء جزء بعدى كه با حصول هر فعليت ، قوّهء موجود شدن او از بين مىرود ؛ زيرا محال است كه يك چيز هم در مرتبهء فعليت خود باشد و هم در مرتبهء قوّهء خود .\r\nحوادث و اتفاقات زمانى هم به تبع زمان تقدّم و تأخّر مىپذيرند . پدر و فرزندى كه در دو زمان متولد مىشوند به سبب زمان ، تقدّم و تأخّر پيدا مىكنند .\r\n\r\nملاك تقدّم و تأخّر طبْعى\r\nمتن\r\nوملاك التقدّم والتأخّر بالطبع . . . ولايلزم من وجودها وجوده .\r\nترجمه\r\nملاك تقدّم و تأخرِ طبعى ، وجود است و متقدّم داراى اين خصوصيت است كه متأخر بر او متوقف است . به گونه‌اى كه اگر متقدّم موجود نشود متأخر نيز موجود نمىشود ، بدون عكس آن . مانند تقدّمى كه در علت ناقصه است كه با ارتفاع آن ، معلول مرتفع مىشود و با وجود آن ، معلول لازم نمىآيد .\r\nشرح\r\nملاك تقدّم و تأخّر طبعى ، اشتراك آن دو در وجود است ؛ به اين معنا كه هم متقدم و\r\n\r\n","description":"","footnote":"","page_name":" 548 ","page_number":548},
  {"content":"\r\n\r\nهم متأخر از وجود بهره‌مندند ، با اين تفاوت كه وجودِ متأخر ، متوقف است بر وجود متقدم ، ولى متقدم توقفى بر متأخّر ندارد . مانند علت ناقصه كه بر معلول خود تقدّم دارد و معلول متوقف بر اوست ، ولى علت ناقصه توقفى بر معلول ندارد . اگر فرض كنيم دو نفر يك اتومبيل را به حركت در مىآورند هر يك از آن دو علت ناقصه براى حركت اتومبيل محسوب مىشوند . اگر اتومبيل بخواهد حركت كند شخص ديگر هم بايد ضميمه شود . پس با فقدان هريك از آن دو نفر تحققِ وجودِ معلول - كه حركت اتومبيل است - مرتفع مىشود ولى با وجود هر يك از آن دو ، به تنهايى معلول به وجود نمىآيد تا جزءِ ديگرِ علتِ ناقصه به آن ضميمه گردد .\r\n\r\nنقل سخنى از شيخ اشراق\r\nمتن\r\nوعن شيخ الإشراق : أنّ التقدّم والتأخّر بالزمان . . . بين أجزاء الزمان بالذات .\r\nترجمه\r\nاز شيخ اشراق نقل شده است كه تقدّم و تأخّر زمانى ، از جملهء تقدّم و تأخّر طبعى محسوب مىشود ؛ چون در حقيقت بازگشت اين نوع از تقدّم و تأخّر ( يعنى زمانى ) به توقف وجود جزء متأخر است بر وجود متقدم ، به گونه‌اى كه متأخر با ارتفاع متقدم مرتفع مىگردد .\r\nاين سخن مردود است ؛ زيرا تقدّم و تأخّر طبعى و زمانى ، دو نوع متغاير هستند . اجتماع متقدم و متأخر در تقدّم و تأخّر بالطبع جايز است . بر خلاف تقدم و تأخر زمانى كه اجتماع متقدم و متأخر در آن ممتنع است ، بلكه تقدّم و تأخّر بين اجزاى زمان ذاتى آنهاست .\r\nشرح\r\nشيخ اشراق تقدّم و تأخّرِ زمانى را جزئى از تقدّم و تأخّر طبعى قرار مىدهد .\r\nاستدلال وى اين است : همانطور كه در بالطبع ، جزء متأخر متوقف است بر جزء متقدم ، در بالزمان هم مطلب چنين است ؛ يعنى جزء متأخّر از زمان ، متوقف بر جزء\r\n\r\n","description":"","footnote":"","page_name":" 549 ","page_number":549},
  {"content":"\r\n\r\nمتقدم از آن است . به عنوان مثال ، تا ساعت هفت نيايد ساعت هشت نمىآيد . پس ساعت هشت متوقف بر ساعت هفت مىباشد .\r\nمؤلف اين استدلال را نمىپذيرد و مىگويد : گرچه اين دو نوع يك وجه اشتراك دارند و آن اين است كه جزء متأخر متوقف بر جزء متقدم است ، لكن يك فرق اساسى هم دارند و آن اين است كه ، در تقدّم و تأخّرِ طبعى ، جزء متقدم و متأخر با يك‌ديگر اجتماع پيدا مىكنند ؛ مانند اجتماع علت ناقصه با معلول خود ( البته وقتى جزء ديگر علت ناقصه به آن ضميمه گردد ) . اما در تقدّم و تأخّر زمانى اجتماع اجزاى زمان با يك‌ديگر امر محالى است ؛ زيرا تقدّم جزء متقدم بر جزء متأخر ، ذاتى است و نمىتوان جاى آن دو را عوض كرد يا آن دو را در يك مرتبه جمع نمود .\r\n\r\nجواب مؤلف به شيخ اشراق\r\nمتن\r\nوالحقّ ، أنّ ابتناء التقدّم والتأخّر بالزمان . . . بعض أجزاء الزمان على بعض .\r\nترجمه\r\nحق آن است كه مبتنى بودن تقدّم و تأخرِ زمانى بر توقف وجودى بين دو جزء زمان ، غير قابل انكار است . مگر آن‌كه چون زمان داراى وجود سيّال است و هر جزئى از آن حامل قوّهء جزء بعدى است از اين رو ممتنع است اجتماع دو جزء از آن ؛ چون اجتماع قوّهء يك چيز با فعليت آن ممتنع است .\r\nو به طور قطع ، ذاتى بودن تقدّم و تأخّر در زمان به اين معناست كه تقدّم و تأخّر به سبب آميختگى قوّه و فعل در هر جزئى از آن ، لازمهء وجود گذرا و سيّال اوست .\r\nپس هركس بخواهد تقدّم و تأخّرِ زمانى را به بالطبع ارجاع دهد قبلًا بايد كه بالطبع را به توقف وجودى ( جزء متأخر بر جزء متقدّم ) تفسير نمايد ، آن گاه آن را تقسيم نمايد به چيزى كه اجتماع بين متقدم و متأخر جايز است - مانند تقدّم علت ناقصه بر معلولش - و چيزى كه اجتماع در آن ، جايز نيست ؛ مانند تقدّم بعض اجزاى زمان بر بعضى ديگر .\r\n\r\n","description":"","footnote":"","page_name":" 550 ","page_number":550},
  {"content":"\r\n\r\nشرح\r\nمؤلف حكيم قدس سره بارديگر به فرقى كه بين اين دو نوع از تقدّم و تأخّر وجود دارد اشاره كرده و نظر خود را پيرامون اين مسئله ابراز مىكنند و مىفرمايند : گرچه اين دو نوع ، از اين جهت با يك‌ديگر اشتراك دارند كه جزء متأخر بر جزء متقدم توقف دارد ، اما در « بالزمان » اجتماع اين دو جزء جايز نيست ، بر خلاف بالطبع ؛ سپس مىگويد :\r\nاگر بخواهيم سخن شيخ اشراق را از خطا مصون بدانيم بايد اولًا « ما بالطبع » را به توقف وجودى جزء متأخر بر جزء متقدم تفسير نماييم تا شمول آن هم تقدّم و تأخّر بالطبع و هم تقدم و تأخر بالزمان را در حوزهء خود قرار دهد ؛ سپس تقسيم بندى جديدى را مطرح كنيم و بگوييم تقدّم و تأخّرِ بالطبع خود دو قسم دارد ؛ قسمى كه جزء متقدم با جزء متأخر جمع نمىگردد - مانند اجزاى زمان - و قسمى كه جزء متقدم و متأخر با يك‌ديگر جمع مىگردد ؛ مانند علت ناقصه با معلول خود .\r\n\r\nملاك در تقدّم و تأخّرِ عِلّى\r\nمتن\r\nوالملاك في التقدّم والتأخّر بالعلّية . . . و وجوب المعلول - وهو المتأخّر - بالغير .\r\nترجمه\r\nملاك در تقدّم و تأخّر علّى عبارت است از : اشتراك علت تامه و معلولِ آن در وجوب وجود ؛ با اين تفاوت كه وجوبِ علت ، در حالى كه متقدّم است ، بالذات مىباشد و وجوب معلول ، در حالى كه متأخّر است ، بالغير مىباشد .\r\nشرح\r\nدر تقدّم و تأخّر علّى ، علت و معلول در اين‌كه در وجوب ، اشتراك دارند برابرند ؛ به اين معنا كه تا علت نباشد معلول ، موجود نمىشود و هركجا كه معلول وجود دارد علتِ آن نيز الزاماً وجود دارد . پس هم علت و هم معلول هر كدام موجود شوند\r\n\r\n","description":"","footnote":"","page_name":" 551 ","page_number":551},
  {"content":"\r\n\r\nوجوباً ديگرى هم موجود مىشود ؛ پس اين دو در وجوب با يك‌ديگر اشتراك دارند ؛ لكن وجوب يكى از اين دو ، كه همان علت تامه است ، بالذات است و وجوب ديگرى ، يعنى معلول ، بالغير است ؛ زيرا معلول ، وجوب خود را از علت مىستاند اما علت وجوبش ذاتى است ، يعنى از جانب معلول نيست ؛ بر خلاف معلول كه وجوب وى از جانب علت تامه است ؛ به اين معنا كه چون علت تامه موجود شده است معلول ، لزوماً موجود گرديده است . بنابراين وجوب علت تامه وجوب متقدم است و وجوب معلول وجوب متأخر .\r\n\r\nملاك تقدّم و تأخّر به تجوهر\r\nمتن\r\nوملاك التقدّم والتأخّر بالتجوهر . . . كتوقّف الماهيّة التامّة على أجزائها .\r\nترجمه\r\nملاك تقدّم و تأخّر به جوهر عبارت است از : اشتراك آن دو در تقرّر و تثبيت ماهيت ؛ با اين تفاوت كه متأخر توقف تقررى بر متقدم دارد . مانند توقف ماهيت تامه بر اجزاى آن .\r\nشرح\r\nدر تقدّم و تأخّر به تجوهر هر يك از متقدم و متأخر در اين‌كه در تقرّر و تثبيت ماهيت نقش دارند مشتركند ؛ لكن متأخر - يعنى ماهيت - توقف وجودى بر متقدم - يعنى اجزاى خود - دارد . به عنوان مثال ، حيوان و ناطق كه پديد آورندهء ماهيت انسان هستند تقدّم برانسان دارند ؛ همانطور كه انسان توقف بر اجزاى خود دارد . گرچه هم اجزاء و هم مجموعِ حاصل از آن از جهت تقرر و ثبوت ماهوى اشتراك دارند . پس ملاك تقدّم يكى بر ديگرى عبارت از اين مىشود كه متقدم « متوقفٌ عليه » است و ديگرى « متوقّف » .\r\n\r\n","description":"","footnote":"","page_name":" 552 ","page_number":552},
  {"content":"\r\n\r\n\r\nملاك تقدّم و تأخّر دهرى\r\nمتن\r\nوملاك التقدّم والتأخّر بالدهر . . . وتقدُّمِ عالَم المثال على عالَم المادّة .\r\nترجمه\r\nملاك تقدّم و تأخّر به دهر ، اشتراك مرتبه‌اى از مراتب وجودِ سِعى با ما فوق يا مادون آن در وقوع در متن خارج مىباشد با لزوم توقف خارجىِ آن مرتبه بر ما فوق خود يا توقف مادون آن بر آن مرتبه ، به گونه‌اى كه يكى با ديگرى جمع نگردد ؛ چون عدم توقف در مرتبهء متوقف‌ٌعليه اخذ گرديده است .\r\nمانند تقدّم عالَم مفارقات عقلى بر عالَم مثال ، و تقدّم عالَم مثال بر عالَم ماده .\r\nشرح\r\nملاك تقدّم و تأخّر به دهر عبارت است از اين‌كه : متقدم و متأخر هر دو از جهت وقوع در عالم خارج اشتراك دارند ؛ با اين تفاوت كه مرتبهء متأخر ، توقف وجودى بر مرتبهء متقدم دارد . به گونه‌اى كه مرتبهء وجودىِ متأخر هيچ‌گاه در مرتبهء وجودىِ متقدم قرار نمىگيرد ؛ زيرا متأخر در مرتبهء نازل و پايين‌تر از مرتبهء متقدم است و شأن وجودى او پس از شأن وجودى متقدّم مىباشد ، لكن متقدم هيچ نحو توقّفى بر متأخر ندارد . مثال مىزنند به ترتّبى كه بين عوالم سه‌گانهء عالم عقل و مثال و ماده وجود دارد .\r\nهريك از اين عوالم متوقف بر مرتبهء ما فوق خود است و جايگاه و شأن آن پس از جايگاه و شأن متقدم مىباشد . و در نهاد و ذات متقدم عدم توقف و وابستگى به مرتبهء مادون نهفته است ؛ لذا عالَم مثال كه عوارض ماده مانند رنگ ، بو ، بُعد ، طعم و شكل ، منهاى ماده را دارد ، متوقف بر عالَم عقل است و عالَم ماده ، متوقف بر عالَم مثال .\r\nعوالم متأخر ، توقف وجودى بر عوالم متقدّم دارند و هيچ‌گاه عالَم متأخر - مانند عالم ماده - در مرتبهء عالمِ متقدم ، مانند عالم عقل ، قرار نمىگيرد ؛ چون فاقد احكام و لوازم وجودى عالَم عقل مىباشد . پس متقدم و متأخر در اين‌كه هر دو در عالم خارج\r\n\r\n","description":"","footnote":"","page_name":" 553 ","page_number":553},
  {"content":"\r\n\r\nوجود دارند مشتركند ، اما يكى بر ديگرى توقّف دارد و يكى ندارد . و ما فوق ، واجد كمالات مرتبهء مادون است اما مادون واجد كمالات مراتب ما فوق نيست و از اين رو اين دو در يك مرتبه جمع نمىگردند . و همين ، ملاكِ تقدّم و تأخّر آن دو را تشكيل مىدهد .\r\n\r\nملاك تقدّم و تأخّر به حقيقت و مجاز\r\nمتن\r\nوملاك التقدّم والتأخّر بالحقيقة . . . كتقدّم الوجود على الماهيّة بأصالته .\r\nترجمه\r\nملاك تقدّم و تأخّرِ به حقيقت عبارت است از : اشتراك آن دو در ثبوتى كه اعم باشد از حقيقى و مجازى ؛ با اين تفاوت كه متقدم از حقيقت برخوردار است و متأخر از مجاز . مانند تقدّم وجود بر ماهيت به جهت برخوردارى وجود از اصالت .\r\nشرح\r\nملاك تقدّم و تأخّرِ به حقيقت و مجاز ، اشتراك آن دو در اصل ثبوت است ؛ اما ثبوتى كه اعمّ باشد از ثبوت حقيقى يا مجازى ، لكن يكى از آن دو ، يعنى متقدم ، از ثبوت حقيقى برخوردار است و ديگرى ، يعنى متأخر ، از ثبوت مجازى . مثال مىآورند به وجود و ماهيت كه هردو در خارج موجودند لكن موجوديتِ وجود ، اصيل و بذاته است ؛ و به عبارت ديگر برخوردارى او از موجوديت ، برخوردارى حقيقى است ؛ ولى برخوردارى ماهيت از وجود ، تبعى است ، و به عبارت ديگر مجازى است .\r\nقبلًا توضيح داده‌ايم كه در عالم خارج ، هم ماهيت وجود دارد و هم وجود ، لكن ماهيت بر سرسفرهء وجود نشسته است و به بركت وجود ، موجود گشته است ؛ ولى موجوديت وجود بذاته و از خويشتن خويش است و به ملاك چيز ديگرى نيست .\r\n\r\n","description":"","footnote":"","page_name":" 554 ","page_number":554},
  {"content":"\r\n\r\nپس وجود و ماهيت هر دو موجودند ، ولى يكى حقيقى و ديگرى مجازى است .\r\nمقصود از مجازى در اين‌جا معناى خاصى است و آن عبارت است از اين‌كه : وجود او تبعى است ؛ يعنى ذاتى و حقيقى نيست . نه اين‌كه به اين معناست كه در خارج حتى در پرتو وجود وجود ندارد . و مانند اسناد جريان ناودان در جمله « جرى الميزاب » مىماند كه اصلًا ناودان در خارج ، حركت و جريان ندارد . لذا قبلًا مؤلف حكيم دربارهء ماهيت فرمودند : و انّما تتأصّل باصالته ؛ يعنى ماهيت در پرتو وجود موجود مىشود و در خارج وجود دارد . « 1 »\r\nمتن\r\nوملاك التقدّم والتأخّر بالحقّ . . . وتأخُّر وجود المعلول بكونه رابطاً .\r\nترجمه\r\nملاك تقدّم و تأخّر به حق ، اشتراك آن دو در وجودى كه اعم از مستقل و رابط است مىباشد و تقدّمِ وجودِ علت ، به سبب استقلال آن و تأخّرِ معلول ، به سبب آن‌كه رابط است مىباشد .\r\nشرح\r\nدر تقدّم و تأخّر به حق هر يك از متقدم و متأخر در وجودى كه اعم باشد از وجود مستقل يا غير مستقل ( رابط ) اشتراك دارند ؛ لكن با اين تفاوت كه متقدم ، وجودِ مستقل دارد و متأخر ، وجود رابط . به عنوان مثال ، واجب الوجود بر نظام هستى تقدّم دارد ؛ زيرا وجود او نسبت به نظام هستى ، وجود مستقل است و نظام هستى نسبت به او ، رابط و غير مستقل مىباشد . پس بدين ملاك ، واجب را متقدم بالحق و عالَم را متأخر بالحق مىناميم .\r\n\r\n\r\n","description":"","footnote":"\r\n( 1 ) . مؤلف حكيم در فصل دوم از مرحلهء اول فرمودند : « و اما الماهية فإذ كانت مع الاتصاف بالوجود ذات واقعية و مع سلبه باطلة الذات فهي في ذاتها غير اصيلة و إنّما تتأصّل بعرض الوجود »\r\n","page_name":" 555 ","page_number":555},
  {"content":"\r\n\r\nبه پرسش‌هاى زير پاسخ دهيد\r\n1 . ملاك تقدّم و تأخّر به زمان را با ذكر مثال بيان نماييد .\r\n2 . دليل شيخ اشراق در ارجاع « تقدّم و تأخّر به طبع » به « تقدّم و تأخّر به زمان » چيست ؟\r\n3 . دليل مؤلف در ردّ سخن شيخ اشراق در ارجاع تقدّم و تأخّر به طبع به تقدّم و تأخّر به زمان چيست ؟\r\n4 . ملاك تقدّم و تأخّر به حقيقت و مجاز در چيست ؟\r\n5 . ملاك تقدّم و تأخّر به حق در چيست ؟\r\n\r\n","description":"","footnote":"","page_name":" 556 ","page_number":556},
  {"content":"\r\n\r\n\r\nالفصل الثالث‌في المعيّة\r\n\r\nتعريف معيّت\r\nمتن\r\nوهي اشتراك أمرَيْن في معنى . . . فيه فهما المعان فيه .\r\nترجمه\r\nمعيّت عبارت است از : اشتراك دو چيز در يك معنا بدون آن‌كه اختلاف به كمال و نقصى - كه همان تقدّم و تأخّر است - داشته باشند . لكن چنين نيست كه هرچيز كه از آن نوعى از تقدّم و تأخّر مرتفع باشد معيت در آن نوع داشته باشد ؛ لذا بين جواهر مجرد ، نه تقدّم و تأخّر زمانى وجود دارد و نه معيت زمانى . پس چيزى كه معيّت زمانى دارد لازم است كه زمانى بوده و شأنيت تقدّم و تأخّر زمانى را داشته باشد . نتيجه مىگيريم كه وقتى دوچيز در معناى زمانى اشتراك داشته باشند بدون آن‌كه تقدّم و تأخّرى در آن معنا داشته باشند لامحاله آن دو ، معيّت در آن معنا دارند .\r\nشرح\r\nبرخوردارى دو چيز از يك معنا و مفهوم به مقدار مساوى ، معيّت ناميده مىشود .\r\nمانند آن‌كه دو نفر به ميزان مساوى از يك علم بهره برده باشند يا از نظر شجاعت با هم برابر باشند . معيّت نقطهء مقابل تقدّم و تأخّر است ، اما چنين نيست كه اگر در موردى\r\n\r\n","description":"","footnote":"","page_name":" 557 ","page_number":557},
  {"content":"\r\n\r\nتقدّم و تأخّر از نوع خاصى مرتفع شد حتماً معيّت در آن نوع ثابت باشد . عقول كه همان جواهر مفارق هستند تقدّم و تأخّر زمانى ندارند ؛ زيرا آنان در ظرفى ما فوق مكان و زمان ، خلق شده‌اند ؛ به همين دليل معيّت زمانى هم ندارند . نتيجه مىگيريم كه معيّت زمانى در جايى محقق مىشود كه تقدّم و تأخّر زمانى در آن‌جا معنا داشته باشد و با نفى تقدّم و تأخّر زمانى اثبات معيّت زمانى نمىشود ، مگر در امور زمانى .\r\n\r\nنسبت معيّت به تقدّم و تأخّر\r\nمتن\r\nو بذلك يظهر أنّ تقابلَ المعيّة مع التقدّم والتأخّر . . . من الملكات والمعيّة عدميّة .\r\nترجمه\r\nاز اين‌جا آشكار مىشود كه تقابل معيّت با تقدّم و تأخّر ، تقابل عدم و ملكه است . پس معيّت ، اشتراك دو چيز است در معنايى بدون اختلاف در تقدّم و تأخّر در حالى كه آن دو چيز ، شأنيت تقدّم و تأخّر در آن معنا را داشته باشند . تقدّم و تأخّر از ملكات است و معيت امر عدمى محسوب مىشود .\r\nشرح\r\nنسبت ميان معيّت و تقدّم و تأخّر ، نسبت عدم و ملكه است . معيّت از اين جهت امر عدمى محسوب مىشود كه دو چيزى كه اشتراك در مفهوم واحد دارند فاقد مفهوم تقدّم و تأخّر مىباشند ، در حالى كه شأنيت براى تقدّم و تأخّر را دارند و متقدم و متأخر به لحاظ اتصاف به كمال بيشتر يا كمتر ، واجد يك وصف اضافى است . البته ممكن است كسى اشكال كند و بگويد بيان فوق دربارهء عدمى بودن معيّت ، دربارهء تقدّم و تأخّر نيز صادق است ؛ زيرا متقدم و متأخر هر كدام فاقد معيت و تقارن هستند ، در حالى كه شأنيت براى آن را دارند ؛ پس هيچ اولويتى وجود ندارد كه ما معيّت را امر عدمى قرار دهيم يا تقدّم و تأخّر را .\r\nبرخى معيّت را همچون تقدم و تأخر امر وجودى محسوب كرده‌اند و تقابل ميان\r\n\r\n","description":"","footnote":"","page_name":" 558 ","page_number":558},
  {"content":"\r\n\r\nمعيت و تقدم و تأخر را از سنخ تقابل تضاد دانسته‌اند . « 1 » و حق آن است كه معيت امر وجودى باشد همان‌طور كه تقدم و تأخر چنين هستند .\r\n\r\nمعيّتِ در رتبه و در شرف\r\nمتن\r\nفالمعيّة في الرّتبة . . . والمعيّة في الشرف كشجاعَيْن متساويَيْن في الملكة .\r\nترجمه\r\nمعيّت رُتبى ، مانند معيت دو مأمومى كه پشت سر امام مىايستند ، نسبت به مبدأ فرضى در مسجد در مورد رتبهء حسّى و مانند معيّت دو نوع يا دو جنسى كه تحت جنسى در انواع و اجناس مترتب قرار مىگيرند نسبت به آن نوع يا جنس . و معيت در شرف ، مانند دو شجاعى كه در ملكهء شجاعت برابر هستند .\r\nشرح\r\nدو مأموم از آن جهت كه هر دو مأموم هستند و پشت سرامام ايستاده‌اند با يك‌ديگر معيّت دارند . اين مثال براى رتبهء حسّى است . اما رتبهء غير حسّى مانند دو نوعى كه تحت يك جنس قرار مىگيرند و از اين جهت كه هر دو تحت يك جنس هستند با يك‌ديگر معيت دارند . مانند انسان و فرس كه هر دو نوع تحت جنس حيوان قرار دارند . يا مانند جسم و نامى كه هر يك از آن دو نوع نسبت به انواع مادون خود ، جنس محسوب مىشوند و خود تحت جنس جوهر قرار دارند و از آن جهت كه هر يك از اين دو جنس زير مجموعهء جنس جوهر هستند با يك‌ديگر معيت دارند .\r\nبه عبارتى ديگر سلسله گاهى ترتب صعودى به سوى ما فوق دارد و آن ترتب به سوى جنس است و گاهى ترتب نزولى دارد و آن ترتب به سوى نوع است . در سير\r\n\r\n\r\n","description":"","footnote":"\r\n( 1 ) . آقاى فياضى در تعليه بر نهايه ، ج 3 ، ص 889\r\n","page_name":" 559 ","page_number":559},
  {"content":"\r\n\r\nنزولى از جوهر كه جنس عالى است نسبت به مادون خود - گرچه فى نفسه خود يك نوعى از انواع مىباشد - ترتب انواع به سوى نبات و حيوان و انسان سير مىشود و در ترتب صعودى از حيوان به سوى نامى و جسم و جوهر در سلسلهء اجناس سير مىشود .\r\nمعيّت در شرف هم مانند آن‌كه دو نفر در صفت شجاعت در يك مرتبه قرار داشته باشند و به عبارت ديگر برخوردارى آن دو از اين صفت به مقدار مساوى باشد .\r\nقوله بالنسبة : جار و مجرور متعلق به المترتبة مىباشد نه به المعية ، زيرا ممكن نيست نوع واحد تحت دو جنسى كه در عرض واحد مىباشند مندرج گردد .\r\n\r\nمعيّتِ زمانى ، طَبْعى عِلّى\r\nمتن\r\nوالمعيّة في الزمان كحركتَيْن واقعتَيْن . . . حيث لاتجتمعان على معلولٍ واحدٍ .\r\nترجمه\r\nمعيّت در زمان مانند دو حركتى كه در يك زمان واقع مىشوند و معيّت بين خود اجزاى زمان برقرار نمىشود ؛ چون كه هيچ يك از اجزاى آن خالى از تقدّم و تأخّر نيستند .\r\nو معيت بين دو علتِ تامه محقق نمىشود ؛ زيرا دو علت تامه در يك معلول اجتماع نمىكنند .\r\nشرح\r\nمعيّتِ زمانى : وقتى دو نفر يا دو اتومبيل از نقطه‌اى در يك زمان حركت مىكنند ، معيّت زمانى بين حركت آن دو برقرار مىشود . البته ميان اجزاى زمان كه تقدّم و تأخّر ، ذاتى آنهاست معيّت برقرار نمىشود ؛ زيرا تا ساعت هفت نيايد و نرود ساعت هشت پس از آن نمىآيد و امكان ندارد كه اين دو ساعت با هم موجود شوند تا معيّت بين آن دو برقرار گردد .\r\nمعيّتِ طَبْعى : مانند آن‌كه دو جزء كه با هم نقش در عليت يك چيز دارند نسبت به\r\n\r\n","description":"","footnote":"","page_name":" 560 ","page_number":560},
  {"content":"\r\n\r\nمجموعه‌اى كه پديد مىآورند و آن مجموعه معلول آن دو جزء است ، معيت به طبع دارند . به عنوان مثال دو نفر با هم به مقدار مساوى يك اتومبيل را به حركت درمىآورند . اين دو ، معيّت به طبع دارند .\r\nقبلًا در تقدّم بالطبع گفتيم ، تقدّم بالطبع عبارت است از : تقدّم علت ناقصه بر معلول خود . در مثال فوق دو نفر كه يك اتومبيل را به مقدار مساوى حركت مىدهند ، هر يك از اين دو نفر علت ناقصه براى حركت اتومبيل هستند و تقدّم هر يك از آن دو بر حركت اتومبيل ، تقدّم بالطبع مىباشد . اكنون تقارن و همراهى آن دو علت ناقصه را معيّت به طبع مىناميم ، پس وقتى دو نفر با هم اتومبيل را حركت مىدهند ، معيّت به طبع - يعنى معيّت بين علت‌هاى ناقصه - برقرار شده است . و نيز مانند حركت جوهر و حركت اعراض قائم به او ، زيرا چون آن دو موجود به وجود واحدند براى آن دو مقدار واحدى كه زمان آن دو است مىباشد و نيز مانند حركت دو عرضى كه موضوع واحد دارند مانند رنگ و مقدار سيب كه قائم به اوست ، لكن چون در اين امثله دو وجود خارجى فرض ندارد معيّت آنان نيز تحليلى است ، نه خارجى .\r\nقوله : كالجزئين المتساويين بالنسبة الى الكل : مانند دو تا يكى كه نسبت معيّت دارند به عنوان اجزاء عدد دو . بديهى است جزئيت هر يك از دو واحد براى عدد دو به نحو تساوى است .\r\nمعيّتِ علّى : اگر دو معلول اشتراك در يك علت تامه داشته باشند ، براى آنها معيّتِ در عليّت حاصل است ؛ پس مقصود از معيّت به عليت ، معيّت دو معلول در علت واحده است نه آن‌كه دو علت تامه با هم در پيدايش يك معلول معيّت داشته باشند ؛ زيرا امكان ندارد كه دو علت تامه ، يك معلول را ايجاد كنند ؛ زيرا با وجود علت اولى از علت دومى مستغنى مىگرديم و اگر در تحقق معلول باز به علت دومى نياز داشتيم ، معلوم مىشود كه علت اولى علت تامه نبوده است .\r\nعقول عَرْضى بنابر نظر كسانى كه آن را قبول دارند نسبت به يك‌ديگر معيّت علّى\r\n\r\n","description":"","footnote":"","page_name":" 561 ","page_number":561},
  {"content":"\r\n\r\nدارند ؛ زيرا صدور آنها در يك مرتبه بوده و نسبت به علت خود مقارن هم مىباشند . از اين رو نسبت به علت خود معيت علّى دارند .\r\nهم‌چنين اگر كسى مبناى عقول عَرْضى را قبول نداشت صدور عقل دوم مطابق حكمت مشاء در عَرْض صدور فلك نهم به واسطهء عقل اول ، بر فرض صحت قصهء افلاك مثالى براى معيّت علّى مىباشد ؛ زيرا عقل دوم و فلك نهم نسبت به عقلِ اول در عَرْض يك‌ديگر مىباشند و اين دو مقارن هم صادر مىشوند و در صدور ، پيشى و پسى ندارند ؛ لذا سلسلهء آنها عَرْضى است ، فقط تفاوت وجودى دارند و از اين جهت معيّت علّى دارند .\r\n\r\nمعيّتِ به حقيقت و مجاز ، معيتِ به حقّ و دهرى\r\nمتن\r\nوالحال في المعيّة بالحقيقة والمجاز . . . من مراتب العين لو فُرِضَ فيها كثرة .\r\nترجمه\r\nموقعيت و حال در معيّت به حقيقت و مجاز و معيّتِ به حق ، مانند موقعيت و حال در معيّتِ علّى مىباشد .\r\nو معيّت دهرى ، مانند معيّتى كه دو جزء از اجزاى مرتبه‌اى از مراتب خارج ، بر فرض وقوع كثرت در آن ، دارند .\r\nشرح\r\n\r\nمعيّت به حقيقت و مجاز :\r\nقبلًا دربارهء تقدّم به حقيقت و مجاز سخن گفتيم . اينك نيز براى توضيح معيّت در اين قسم ناگزير به بحث قبلى برمىگرديم . تقدّم به حقيقت و مجاز عبارت از اين شد كه : دو چيز در ثبوت وصفى اشتراك دارند . ثبوت وصف به معناى اسناد آن وصف به آن دو ، مگر آن‌كه يكى از دو اسناد ، اسناد « الى ما هو له » است و ديگرى اسناد « الى غير ما هو له » است . مانندِ اسناد موجوديت به وجود و به ماهيت ،\r\n\r\n","description":"","footnote":"","page_name":" 562 ","page_number":562},
  {"content":"\r\n\r\nكه اين اسناد به وجود ، حقيقى و به ماهيت مجازى است ؛ زيرا موجوديت ، اولًا و بالذات از آنِ وجود است و ثانياً و بالعرض از آنِ ماهيت و لذا وجود بر ماهيت به تقدّم حقيقت بر مجاز مقدم است .\r\nاكنون مىگوييم اگر يك معناى حقيقى وجود داشت كه در پرتو آن ، دو معناى مجازى موجود باشد و آن دو معناى مجازى در ظلّ آن معناى حقيقى پديد آمده باشند ما براى آن دو معناى مجازى ، معيّت در مفهوم مجازى قائل مىشويم و از آن به معيّت در حقيقت و مجاز تعبير مىآوريم . مانند آن‌كه وجود بر ماهيت جسم كه مركّب از ماهيت صورت جسميّه و ماهيت هيولى است ، مقدم است و آن دو ماهيت كه در پرتو وجود ، موجود شده‌اند با يك‌ديگر معيّت در وجود مجازى دارند . البته اگر اسناد وجود به ماهيت و به تبع آن به اجزاى ماهيت ، استناد مجازى باشد و مقصود از مجاز ، معنايى كه مقابل حقيقت است اراده گردد ؛ اما اگر مقصود از مجاز در اين‌جا وجود بالعرض باشد ، بدين معنا كه نسبت موجوديت به وجود ، حقيقى و به ماهيت و اجزاى آن ، بالتبع و بالعرض باشد مثال مذكور ، مثال مناسبى براى بحث نخواهد بود ؛ زيرا معيّت بين دو معناى مجازى برقرار نگرديده است . يا مانند وجود كم و كيف در موجودى مانند يك سيب كه آن متقدم بر ماهيت كم و كيف است و آن دو ماهيت در تأخّر از وجود سبب و وجود خويش معيّت دارند .\r\nممكن است گفته شود كه مقصود از معيّت بالمجاز اين نيست كه دو معناى مجازى با هم معيّت پيدا كنند مانند وجود بالمجازى كه بين اجزاى ماهيت متحقق است ؛ بلكه مقصود آن است كه اصلِ معيّت ، حقيقى نباشد ، بلكه معيّت مجازى باشد . مانند معيّتى كه بين وجود و ماهيت متحقق است ؛ زيرا آن چه حقيقت است تقدّم وجود بر ماهيت و تأخّر ماهيت از وجود است . اما وجود از آن جهت كه با ماهيت متحد است و ماهيت از آن جهت كه با وجود متحد است با يك‌ديگر مجازاً معيّت دارند . بر اساس اين تفسير ، مجاز در معناى معيّت واقع شده است ، اما بر اساس تفسير اول در معناى\r\n\r\n","description":"","footnote":"","page_name":" 563 ","page_number":563},
  {"content":"\r\n\r\nمعيّت ، مجازى رخ نداده ، بلكه معيّت بين دو معناى مجازى واقع گرديده است . بر اساس تفسير دوم ميان احوال و شئون وجود كه در عرض يك‌ديگرند معيّت حقيقى متحقق است . مانند آن‌كه ميان وحدت و صرافت و فعليت و كليت - كه احكام و شئون « وجود بما هو وجود » هستند - معيتِ حقيقى حاصل گرديده است . اما مطابق معناى اول گرچه ميان هردو معناى مجازى كه از يك معناى حقيقى منشعب مىشوند ، معيّت به مجاز حاكم است ، اما معيّت در معناى حقيقى وجود ندارد ؛ زيرا هر يك از دو معناى حقيقى داراى استقلال از هم بوده ، تقارن و تلازم و معيّتى ميان آنها حاكم نيست . مانند وجود زيد و عَمر كه معيّت بالحقيقه ميان آنها حاكم نيست .\r\n\r\nمعيّتِ حقى :\r\nهمانطور كه قبلًا شرح داديم ، اين غير از تقدّم بالعلية است . در جاى خود به اثبات مىرسد كه مظاهر حق تعالى همه ظهور و شئون وجودى او هستند و به ذات او قائم مىباشند . اكنون مىگوييم معيّتِ مظاهر عالَم نسبت به يك‌ديگر از جهت تأخّرى كه از حق تعالى دارند معيّت بالحق ناميده مىشود . بديهى است همهء مظاهر هستى نسبت به حق تعالى با هم معيّت دارند ؛ زيرا همه در تأخّر از او و مظهر بودن براى ذات او يك‌سان و برابر هستند . اما ميان دو واجب‌الوجودِ فرضى معيتِ به حق برقرار نمىگردد .\r\nمظاهر هستى ، از آن حيث كه وجودِ حق تعالى ملاك ظهور همهء آنهاست در عَرْض يك‌ديگرند و از اين رو با يك‌ديگر معيّت بالحق دارند و از آن حيث كه حق تعالى مُظهرِ ظهور آنها در سلسلهء مترتب طولى است ، اشياء نسبت به حق تعالى تقدّم و تأخّر بالحق پيدا مىكنند .\r\nحاصل سخن اين‌كه واجب تعالى نسبت به همهء موجودات ، علت بىواسطه و مُوجد آنهاست و از اين حيث تمام مظاهر در عَرْض يك‌ديگرند و نسبت به هم معيّت بالحق و معيّت علّى دارند ، اما از آن حيث كه واقع در نظام طولى و سلسلهء ترتيبى هستند نسبت به يك‌ديگر تقدّم و تأخّر بالحق دارند .\r\n\r\n","description":"","footnote":"","page_name":" 564 ","page_number":564},
  {"content":"\r\n\r\nمؤلف حكيم قدس سره مىفرمايند : موقعيت و حال معيّتِ به حقيقت و مجاز و معيتِ به حق ، مانند موقعيت و حال در معيّت بالعليّه است ؛ يعنى همانطور كه بين دو علت مستقل ، مانند دو واجب الوجود فرضى ، معيّت برقرار نمىگردد ( بلكه فقط ميان دو معلولِ يك علت برقرار مىگردد ) بين دو معناى حقيقى نيز معيّت برقرار نمىگردد ؛ همان گونه كه در معيّتِ بالحق ، معيّت ميان دو واجبِ فرضى كه داراى مظاهر و شئون وجودى مستقل از هم باشند برقرار نمىگردد ، بلكه ميان مظاهر آنان معيّت ربطى برقرار مىگردد . بنابراين وجود آسمان و زمين در تأخرى كه از حق‌تعالى دارند معيّت به حق دارند نتيجه مىگيريم كه معيّت علّى و بالحق و دهرى ميان وجود معاليل حاصل مىشود نه ميان آنها و علت‌هايشان و نه ميان خود علت‌ها . و به عبارتى ديگر معيّت در امر متأخر واقع مىشود ، نه در امر متقدم ؛ يعنى معيّت در دو علت مستقل يا دو واجب‌الوجود فرضى مستقل كه داراى مظاهر و شئون هستند ، واقع نمىشود ، بلكه ميان معاليل و مظاهر كه متأخر از ذات واجب‌الوجودند ، برقرار مىگردد و وجه مشابهت معيّت در حقيقت و مجاز و معيّت بالحق با معيّت علّى در همين است .\r\n\r\nمعيتِ دهرى :\r\nعبارت است از : معيّت ميان دو جزء از اجزاى يكى از مراتب خارج .\r\nمثلًا معيّتى كه دو جزء از اجزاى عالم ماده با هم دارند ، نسبت به عالمِ مثال - كه علتِ عالم ماده است - مانند معيّت زيد و عمرو نسبت به علل عاليهء آنها يا معيّتى كه دو جزء از اجزاى عالم مثال دارند نسبت به عالم ما فوق خود يعنى عالم عقل ، يا معيّت دو جزء از اجزاى عالم عقول عَرْضى نسبت به واجب‌تعالى بنابر آن‌كه ميان عقول ، كثرت عَرْضى برقرار باشد .\r\nقبلًا در تقدّم و تأخّر دهرى گفتيم كه تقدّم و تأخّر دهرى عبارت است از : تقدّم علت تامّه بر معلول خود از حيث انفكاك وجود آن از وجود معلول ، و تأخّر معاليل آن علت . از آن علت . اكنون در مورد معيّت دهرى مىگوييم : معيّتِ دو فرد از موجودات مادى نسبت به عالم ما فوق خود مانند عالم مثال يا دو فرد از عالم مثال نسبت به عالم\r\n\r\n","description":"","footnote":"","page_name":" 565 ","page_number":565},
  {"content":"\r\n\r\nما فوق خود يعنى عالم عقل يا معيّت دو فرد از عقول عَرْضى بر فرض قبول آن كه هيچ نوع تقدّم و تأخّر ذاتى بر يك‌ديگر ندارند مىتواند مثال روشنى براى معيّت دهرى باشد .\r\nقوله : « لو فُرِضَ فيها كثرة » . بنابر حركت جوهرى به دو اعتبار به ماده و صورت عالَم مىتوان نگريست . براساس يك اعتبار بر همهء عالم يك صورت حاكم است كه از مرتبهء جسم تا مرتبهء نبات و حيوان و در نهايت انسان و تجرّد محض ادامه دارد ؛ به عبارت ديگر از قوهء محض تا فعليت محض . بر اساس اين اعتبار هم‌چنان كه صورت عالَم صورت واحد است ، مادهء عالم هم مادهء واحد است و هيولى واحدِ بالعدد مىباشد . براساس اين ديدگاه ، كثرتى در اجزاى عالَم ديده نمىشود و يك قابل به نام هيولى و يك صورت بر هستى حكم‌فرماست . همان‌گونه كه ارسطو گفته است « العالم حيوانٌ كله » يعنى جهان همه داراى يك صورت با حيات است كه درجات متفاوت دارد از جماد گرفته تا عقل همه يك واحد حَىّ و با شعورند . « 1 » براساس اعتبار ديگر ميان اجزاى عالَم ماده انفكاك و جدايى وجود دارد و هر يك از آنها مستقل از ديگرى است ؛ در اين صورت كثرت كه عبارت است از جسم معدنى تا جسم حيوانى و در نهايت جسم انسانى ملاحظه خواهد شد . عبارت « لو فُرِضَ فيها كثرة » اشاره به اين اعتبار است . همان گونه كه مىتواند اشاره به كثرت ، در عقول عَرْضى باشد .\r\nدر عالم عقول هم اين اختلاف وجود دارد كه آيا علاوه بر كثرت طولى كثرتِ عَرْضى ميان آنها حاكم است يا نه ؟ حكمت اشراق قائل به تعدّد و كثرت عقول عَرْضى است ، اما بنابر حكمت مشاء عقول فقط در سلسلهء طولى خلاصه مىشوند و كثرت عَرْضى منتفى است . برفرض كثرت عَرْضى ميان عقول ، معيّت ميان آنها برقرار خواهد بود و برفرض نفى آن ، معيّت ميان آنها نخواهد بود ، زيرا در سلسلهء طولى هر نوع مجرد منحصر در فرد واحد خواهد بود و آن فرد واحد به دليل آن‌كه همراهى براى او متصور نيست ، معيّتى با چيز ديگر نخواهد داشت . .\r\n\r\n\r\n","description":"","footnote":"\r\n( 1 ) . ر . ك : اسفار ، ج 7\r\n","page_name":" 566 ","page_number":566},
  {"content":"\r\n\r\nبه پرسش‌هاى زير پاسخ دهيد\r\n1 . شرط معيّت زمانى چيست ؟ و چرا جواهر مجرده معيّتِ زمانى ندارند ؟\r\n2 . تقابل ميان معيّت و ميان تقدّم و تأخّر چه نوع تقابلى است ؟\r\n3 . براى معيّت در رُتبه و در شرف مثال بزنيد .\r\n4 . چرا معيّت بين اجزاى زمان برقرار نمىشود ؟\r\n5 . براى معيّت به طبع و به عليت مثال بزنيد .\r\n6 . معيّت دهرى را شرح داده مثال بزنيد .\r\n\r\n","description":"","footnote":"","page_name":" 567 ","page_number":567},
  {"content":"\r\n\r\n\r\nالفصل الرابع‌في معنى القِدَم والحدوث\r\n\r\nحدوث و قِدَم از عوارض ذاتى موجود مىباشد\r\nمتن\r\nإذا كان الماضي من زمانِ وجودِ شيءٍ . . . والحادث ماكان مسبوقَ الوجود بالعدم .\r\nترجمه\r\nوقتى زمان وجود يك چيز بيش از زمان چيز ديگر باشد ، مانند زيد كه از عمر او پنجاه سال گذشته است در حالى كه از عمر ، عمرو چهل سال گذشته است آن‌كه زمانِ بيشترى را سپرى كرده نزد عامهء مردم قديم و آن‌كه زمان كمترى را به خود اختصاص داده حادث ناميده مىشود .\r\nآن چه از معناى فوق حاصل مىشود اين است كه : قديم چيزى است كه براى او در زمانى كه حادث در ظرف وى موجود نبوده است « وجود » باشد . و حادث بر خلاف قديم ، چيزى است كه براى او وجود در ظرف زمانى كه قديم در آن موجود است نباشد .\r\nو اين دو معناى به دست آمده ، زمانى كه تعميم داده شود ( و از معناى نسبى و اضافى بيرون آيد ) و به عنوان معناى حقيقى ملاحظه شود ( به گونه‌اى كه اقسام ديگر سبق و تقدّم را نيز فرا گيرد ) از اعراض ذاتى « موجود من حيث هو موجود » خواهد بود ؛ از اين رو موجودِ مطلق ، به اين دو معنا تقسيم مىشود و بحث از اين دو ، بحث فلسفى تلقّى مىگردد .\r\n\r\n","description":"","footnote":"","page_name":" 568 ","page_number":568},
  {"content":"\r\n\r\nپس موجود به قديم و حادث تقسيم مىشود و قديم عبارت است از : چيزى كه وجود او مسبوق به عدم نباشد و حادث چيزى است كه وجود او مسبوق به عدم اوست .\r\nشرح\r\nدر عبارت فوق ابتدا معناى عرفى « قِدَم » و « حدوث » و سپس معناى فلسفى آن مطرح مىشود . در فهم عرف ، « قديم » به اين معنا استعمال مىشود كه عمر يك چيز از عمر چيز ديگر بيشتر باشد . مثلًا چون عمر پدر از عمر فرزند بيشتر است به پدر قديم ( كهنه ) و به فرزند حادث ( جديد ) اطلاق مىگردد .\r\nخلاصهء اين معنا اين است كه : قديم در ظرفى از زمان وجود داشته كه حادث در آن نبوده است و به عبارت ديگر وجودِ حادث مسبوق است به عدم او در ظرفى كه قديم در آن موجود بوده است . حال اگر اين معناى عرفى را تعميم داده و آن را فراتر از زمان ملاحظه نماييم و از سويى ديگر ، سبقى كه قديم برحادث دارد را سبقِ حقيقى بدانيم - مانند سبق علت بر معلول - نه سبق اعتبارى - مانند سبق رتبى كه امام به عنوان مثال بر مأموم دارد - قديم و حادث دو مفهومى خواهند بود كه از اعراض ذاتى « موجود من حيث هو موجود » به شمار خواهند آمد .\r\nاعراض ذاتىِ هر علم عبارت است از مسائلى كه بدون واسطه بر موضوع آن علم ، عارض مىشود و در فلسفه ، قدم و حدوث دو محمولى هستند كه بر موضوع آن - يعنى موجود از آن جهت كه موجود است - حمل مىگردند ؛ لذا مىتوانيم بگوييم : « الموجود اما حادثٌ او قديمٌ » ؛ از اين رو بحث از اين دو مفهوم ، بحث فلسفى خواهد بود .\r\n\r\nانواع حدوث و قدم\r\nمتن\r\nوالذي يصحّ أن يؤخذ في تعريف الحدوث . . . ونبحث عن كلّ منها تفصيلًا .\r\nترجمه\r\nآن چه از معناى ( هشتگانهء ) سبق و اقسام آن صحيح است كه در تعريف حدوث و قدم آورده شود\r\n\r\n","description":"","footnote":"","page_name":" 569 ","page_number":569},
  {"content":"\r\n\r\nفقط چهار قسم آن است كه عبارتند از : سبق زمانى ، سبق علّى ، سبق دهرى و سبق به حق . پس اقسامِ قدم و حدوث چهارتاست : قدم و حدوث زمانى ، قدم و حدوث علّى - كه به قدم و حدوث ذاتى معروف هستند - قدم و حدوث به حق و قدم و حدوث دهرى . و ما دربارهء هر يك از اينها به تفصيل بحث خواهيم كرد .\r\nشرح\r\nاز آن‌جا كه در معناى قديم ، سبق و در معناى حادث ، لحوق نهفته شده است و معناى سبق و لحوق براساس آن چه در فصل اول از اين مرحله گذشت نُه قسم بود ، اين سؤال مطرح مىشود كه پس از تعميم معناى قديم و حادث از آن چه در عرف استعمال مىشد كدام يك از آن معانى نه‌گانهء سبق در بحث قديم و حادث مطرح مىشود . در پاسخ به اين سؤال مىفرمايند : از ميان اقسام نه گانهء سبق فقط چهار قسم آن در اين بحث مطرح مىشود كه عبارتند از : 1 . سبق زمانى 2 . سبق علّى 3 . سبق دهرى 4 . سبق به حق . لذا بحث از قدم و حدوث در قلمرو قدم و حدوث زمانى ، قدم و حدوث علّى - كه مشهور به قدم و حدوث ذاتى است - قدم و حدوث به حق و قدم و حدوث دهرى مىباشد . شرح هر يك از اين چهار قسم به تفصيل در چهار فصل مستقل در پى خواهد آمد .\r\n\r\n","description":"","footnote":"","page_name":" 570 ","page_number":570},
  {"content":"\r\n\r\nبه پرسش‌هاى زير پاسخ دهيد\r\n1 . حدوث و قدم را در فهم عرف تعريف نموده براى آن مثال بزنيد .\r\n2 . در چه شرايطى حدوث و قدم از عوارض ذاتى موجود محسوب مىشود ؟\r\n3 . قديم و حادث را تعريف نماييد .\r\n4 . كدام يك از اقسام سبق در حدوث و قدم مىآيد ؟\r\n\r\n","description":"","footnote":"","page_name":" 571 ","page_number":571},
  {"content":"\r\n\r\n\r\nالفصل الخامس‌في القِدَم والحدوث الزمانيّين\r\n\r\nمعناى حدوث زمانى\r\nمتن\r\nالحدوث الزمانيّ كونُ الشيء مسبوقَ . . . قطعةٍ من الزمان منطبقاً عليها .\r\nترجمه\r\nحدوث زمانى عبارت است از اين‌كه : وجود يك شىء مسبوق به عدم زمانى آن باشد . و مسبوقيت به عدم زمانى عبارت است از : حصول آن شىء پس از آن كه نبوده است ، بعديّتى كه با قبل ، قابل جمع نيست و عدم زمانى نمىباشد مگر زمانى كه وجود - كه نقطه مقابل آن است - زمانى باشد . و چنين وجودى تدريجى بوده ، منطبق بر قطعه‌اى از زمان كه خود مسبوق به قطعهء ديگرى كه عدم آن موجود بر وى منطبق است خواهد بود . مقابل حدوث به اين معنا قديم زمانى است كه عبارت از مسبوق نبودن وجود به عدمِ زمانى مىباشد . لازمهء قديم به اين معنا اين است كه شىء در هر قطعهء فرضى كه قبل از قطعه‌اى ديگر از زمان است موجود بوده بر آن منطبق باشد .\r\nشرح\r\nحدوث زمانى عبارت است از : وجود يك چيز بعد از آن‌كه در ظرف زمان قبل ، معدوم بوده است ، به اين صورت كه عدم قبلى با وجود بعدى هرگز جمع نگردد . در\r\n\r\n","description":"","footnote":"","page_name":" 572 ","page_number":572},
  {"content":"\r\n\r\nاين‌جا ذكر اين نكته ضرورى است كه عدمِ سابق در برخى موارد با وجود لاحق ، جمع مىگردد و در برخى موارد جمع نمىگردد . اگر عدم ، عدم ذاتى باشد با وجود شىء قابل جمع است ؛ زيرا معناى عدم ذاتى آن است كه ماهيت از حيث ذات خود داراى وجود نيست و اگر به موجوديت ، متصف مىگردد به سبب امرى بيرون از ذات خود است كه همان وجود باشد . پس ماهيت موجوده در عين موجوديت از حيث ذاتِ خود ، فاقد وجود است و عدم در رتبهء ذات او متقرر است . و اين عدم با وجود فعلى او منافاتى ندارد ؛ بر خلاف عدم زمانى كه وجود شىء در ظرف فعلى مشروط به عدم آن حادث در ظرف قبلى است و عدم آن در ظرف زمانِ قبل با وجود آن در زمان بعد غير قابل جمع است .\r\nوجود حادث زمانى ، وجود تدريجى است و بر يك قطعه از زمان منطبق است و اين قطعهء زمان ، مسبوق به قطعهء ديگرى است كه عدم آن حادث در آن قطعه بوده است . به عنوان مثال كودكى پس از نه ماه متولد مىشود . وجود تكوينى كودك طى مدت نه ماه ، وجود تدريجى آن كودك را پس از آن‌كه در قطعهء زمان قبلى وجود نداشته افاده مىدهد . اين‌كه مىگوييم وجود حادث مسبوق به عدم آن در ظرف زمان قبل است ، اين بدان معنا نيست كه براى عدم ، واقعيتى در ظرف زمان سابق است ؛ چون عدم ذاتى ندارد ، بلكه از آن جهت است كه اين عدم ، عدم مضاف به وجود بعد از اوست و از اين‌رو بهره‌اى از وجود دارد كه به ملاك آن ، عدم را در ظرف زمانى قبل متقرر مىدانيم .\r\nمقابل حدوث به اين معنا ، قديم زمانى است . معناى قديم زمانى اين است كه هيچ زمانى نبوده كه اين موجود در آن زمان معدوم باشد و به عبارت ديگر ، او در هر قطعه‌اى از زمان وجود داشته است . براى قديم زمانى مثال واقعى وجود ندارد . و اگر مثالى براى آن بتوان آورد آن مثال ، مثال فرضى و مبنائى خواهد بود . بر اساس هيئت قديم و ترتيب افلاك نه‌گانه ، فلك نهم كه او را فلك اطلس يا فلك محدّد الجهات\r\n\r\n","description":"","footnote":"","page_name":" 573 ","page_number":573},
  {"content":"\r\n\r\nمىناميده‌اند و با حركت آن زمانِ حاكم بر عالم ماده به وجود مىآمده است ، سابق بر زمان و منشأ آن بوده است ؛ از اين رو فلك نهم بر مبناى قدما ، قديم زمانى خواهد بود .\r\nاما چون مبناى هيئت قديم و وجود افلاك نه گانه باطل است لذا اين مثال هم مثال فرضى و مبنايى خواهد بود .\r\nدر حقيقت بايد گفت براى قديم زمانى ، مثال واقعى نداريم . خصوصاً بر اساس حركت جوهرى كه وجودِ هر موجود مادى را حادث و متجدّد قلمداد مىكند و به مقتضاى آن ، امر دائم الوجودى نداريم كه بتوان آن را قديم زمانى دانست ؛ زيرا همهء افراد جوهرِ مادى ، از آن رو كه متجدّد است ، محكوم به حدوث زمانى است .\r\nآرى اگر استناد اين مطلب به بوعلى صحيح باشد « 1 » كه وى قائل به قدمت ماده است وجود ماده ، مثالى براى قديم زمانى خواهد بود ؛ لكن اين خدشه بر مثال وارد است كه ماده ، قائم به صورت است و چون صور همه حادثند ماده‌اى هم كه قائم به آن است محكوم به حدوث است . مگر آن‌كه گفته شود گرچه افراد نوعى صورت ، همه حادث و داراى تاريخ مىباشند اما طبيعت و سنخ صورت ، حادث نيست ، بلكه قديم مىباشد . مثلًا افراد سنگ و درخت و آتش گر چه حادثند اما طبيعت سنگ و درخت و آتش قديم است و طبعاً ماده‌اى كه به آن طبيعت قائم است هم قديم خواهد بود . « 2 »\r\nماترياليست‌ها قديم بودن ماده در كلام بوعلى را حمل بر ماترياليست بودن بوعلى و اعتقاد وى بر عدم واجب‌الوجود تلقى كرده‌اند ، غافل از اين‌كه ملاك نياز به علت در امكان است نه حدوث ، لذا قديم بودن با ممكن بودن قابل جمع است .\r\nاگر بر فرض ، ما مثال واقعى هم براى قديم زمانى پيدا كنيم آن قديم ، حادث به حدوث دهرى خواهد بود . اين نكته قابل ذكر است كه زمان ، خود به حدوث و قدم\r\n\r\n\r\n","description":"","footnote":"\r\n( 1 ) . علل گرايش به ماديگرى از استاد مطهرى ، بخش نارسايى مفاهيم فلسفى ، ص 135\r\n( 2 ) . مؤلف اين نظريّه را در فصل بيست و چهارم از مرحلهء دوازدهم مردود مىداند\r\n","page_name":" 574 ","page_number":574},
  {"content":"\r\n\r\nزمانى متصف نمىشود ؛ زيرا لازم مىآيد كه براى زمان ، زمان ديگرى باشد كه به ملاك آن ، زمان حادث يا قديم است و اين محال است . همانطور كه شرح آن در عبارت بعدى خواهد آمد .\r\nصدرالمتألهين در اسفار ، ج 3 ، ص 245 دربارهء قديم زمانى مىنويسد : « القدم الزماني هو كون الشيء بحيث لا أول لزمان وجوده والزمان بهذا المعنى ليس بقديم لأنّ الزمان ليس له زمان آخر » . حاصل سخن اين‌كه نامبرده زمان را قديم زمانى نمىداند ، زيرا اگر زمان قديم زمانى باشد لازم مىآيد كه براى زمان ، زمان ديگرى وجود داشته باشد .\r\nعلامهء حكيم مؤلف نهايه در تعليقهء بر اسفار ذيل مطالب فوق مىنويسد : « و اما القديم الزماني فغير متحقق الوجود » ، لكن مخفى نماند كه انكار علامه حكيم ، قديم زمانى را به تبع صدرالمتألهين منافات دارد با آن چه در اين‌جا آورده كه عبارت از تحقق قديم زمانى باشد ، مضافاً به اين‌كه انكار قديم زمانى با آن چه در بدايةالحكمه فصل سوم از مرحله نهم در مورد قبول و تحقق قديم زمانى آورده منافات دارد . وى در آن‌جا مىنويسد : « القدم الزمانى و هو عدم مسبوقية الشيء بالعدم الزماني كمطلق الزمان الذي لايتقدمه زمان و الا ثبت الزمان من حيث انتفى هذا خلف » . حاصل آن‌كه مؤلف در تعليقهء بر اسفار مصداقى براى قديم زمانى قائل نيست ، اما در بدايةالحكمه قائل به تحقق قديم زمانى است و مطلق زمان را قديم زمانى مىدانند ، زيرا مطلق زمان مسبوق به عدم زمانى نيست ، پس قديم زمانى است و كلام مصنف در اين‌جا كه مىگويد : « و هذان المعنيان إنّما يصدقان في الامور الزمانيّه » تصريح دارد كه قديم زمانى داريم .\r\n\r\nقِدَم و حدوث زمانى در امور زمانى يافت مىشود\r\nمتن\r\nوهذان المعنيان إنّما يصدقان في الامور الزمانيّة . . . قال بقِدَمِه من حيث لايشعر .\r\n\r\n","description":"","footnote":"","page_name":" 575 ","page_number":575},
  {"content":"\r\n\r\nترجمه\r\nو اين دو معنا ( حدوث و قدم زمانى ) بر امور زمانى كه همان حركات و متحركات هستند و مظروف زمان و منطبق بر آن هستند صدق مىكند و اما نفسِ زمان به حدوث و قدم زمانى متصف نمىشود ؛ زيرا براى زمان ، زمان ديگرى نيست تا وجودش برآن منطبق باشد و وجود آن مسبوق يا غير مسبوق به عدمش در آن زمان باشد .\r\nآرى چون زمان ، ذاتاً متصف به قبليت و بعديت ذاتى غير مجامع است ، وجود هر جزئى از آن مسبوق به عدم آن ، كه مصداقش اجزاى سابق هستند مىباشد . پس هر جزئى از زمان به اين معنا حادث زمانى است . و هم‌چنين كلّ آن هم محكوم به آن مىباشد ؛ زيرا چون زمان ، مقدار سيّال براى حركتى كه عبارت از خروج تدريجى شىء از قوّه به فعل است مىباشد ، فعليتِ وجودش مسبوق به قوّهء وجود آن مىباشد و اين همان حدوث زمانى مىباشد .\r\nو اما حدوث به اين معنا كه وجودِ زمان ، مسبوق به عدم آن ، كه خارج از وجود آن و سابق بر آن است - سبقتى كه ( در ظرف زمان ديگر ) قبل و بعد با هم جمع نگردد - اشكالش اين است كه فرض تحقق قبليتِ زمانى براى زمان نموده‌ايم بدون آن‌كه ، زمانِ ( قبل ) محقق باشد . و به همين معنا اشاره دارد آن چه از معلم اول ارسطو نقل شده كه : « هركس به حدوث عالم معتقد باشد ناخودآگاه به قدمت آن معتقد شده است » .\r\nشرح\r\nحدوث و قِدم زمانى در مورد اشيائى صدق مىكنند كه واقع در ظرف زمان هستند .\r\nحادث زمانى مانند حدوث زيد كه از عمرش مثلًا پنجاه سال مىگذرد . او مسبوق به عدم خود است در ظرف زمان سابق . قديم زمانى مانند هر حركتى كه به زمان خودش سنجيده شود ، فى المثل يك ساعت حركت چرخ اتومبيل را در نظر مىگيريم ، تمام اين حركت نسبت به تمام اين يك ساعت منطبق است ، پس كل اين حركت نسبت به زمان خاص خودش مسبوق به عدم زمانى خود نيست ، لذا قديم زمانى محسوب مىشود ، گرچه اجزاى وسطى و اخير اين حركت نسبت به كل اين زمان يك ساعته\r\n\r\n","description":"","footnote":"","page_name":" 576 ","page_number":576},
  {"content":"\r\n\r\nحادث محسوب مىشوند ، چون مسبوق به عدم زمانى خود هستند ، اما كل حركت نسبت به كل زمان اين حركت قديم زمانى محسوب مىشود .\r\nهم‌چنين هر حركتى نسبت به زمان عام قديم است ، زمانى كه وجودش از وجود زمان عام تخلف نكند ، اما اگر تخلف كند ، حادث است . ناگفته نماند كه قديم زمانى به اين معنا كه مؤلف در اين‌جا بيان مىكند ، غير از قديم زمانى مصطلح است كه يك موجود در تمام ازمنهء عرفى وجود داشته باشد .\r\nاما اگر چيزى واقع در ظرف زمان نبود ، مانند عقول و فرشتگانِ « 1 » ديگر يا مانند خود زمان كه واقع در زمان ديگر نيست ، در اين امور حدوث و قِدم زمانى تحقق نخواهد يافت ، گرچه حدوث و قدم از سنخ ديگرى متحقق خواهد بود . اما اين‌كه نفسِ زمان ، حادث يا قديم زمانى نيست اين بدان جهت است كه براى زمان ، ظرف ديگرى وجود ندارد تا وجودِ حادث ، مسبوق به عدم خود در آن ظرف ، و وجودِ قديم ، غير مسبوق به عدم خود در آن ظرف باشد .\r\nالبته زمان از جهت ديگرى به حدوث متصف مىگردد ، اما اين اصطلاح ديگرى در باب حدوث زمانى است ؛ يعنى از اين جهت كه زمان به فعليت و بعديت ذاتى متصف مىگردد ؛ زيرا هر جزئى ، قبل از جزء بعدى و بعد از جزء قبلى مىباشد و اين ترتيب ، ذاتىِ اجزاى زمان مىباشد . يعنى نمىشود جاى ساعت هفت و هشت را عوض كرد .\r\nتقدّم و تأخّر ، ذاتى آن دو مىباشد و از سويى ديگر ، هر جزئى از زمان ، مسبوق به عدم خود است كه مصداق اين عدم ، اجزاى سابق برآن مىباشد ، اما نه اين‌كه اين عدم در ظرفِ زمان قبل وجود دارد ؛ مانند وجود حادثات كه مسبوق به عدم خود در ظرف زمان سابق هستند ؛ زيرا براى اجزاى زمان ، زمان ديگر وجود ندارد تا هر جزء فعلى\r\n\r\n\r\n","description":"","footnote":"\r\n( 1 ) . فرشته اعم است از عقل و نفس ( نه از نفوس انسانى بلكه از نفوسى كه از سنخ ملائك هستند و تدبير طبيعت و غير آن مىكنند )\r\n","page_name":" 577 ","page_number":577},
  {"content":"\r\n\r\nمسبوق به عدم خود در ظرف زمان ديگر باشد . بلكه وجود هر جزء مسبوق به عدم خود است ، عدمى كه مصداق آن ، اجزاء سابق بر اين جزء فعلى است . و همين ، فرق ميان حدوث اشياى حادث و حدوثِ نفسِ زمان مىباشد .\r\nاكنون كه هر جزء زمان محكوم به حدوث ، به معناى خاصّ خود است ، مجموع اجزاى زمان هم كه اجتماعى از آن اجزاء است ، محكوم به همين حكم است . دليل اين‌كه نفسِ زمان به حدوثِ به اين معنا متّصف مىشود ، اين است كه زمان ، مقدار گذرا و سيّال براى حركت است و حركت عبارت است از : خروج تدريجى شىء از قوّه به فعل ؛ پس زمان هم كه عارض بر حركت است عبارت است از : خروج تدريجى شىء از قوّه به فعل ؛ و اين همان حدوث مىباشد .\r\nپس زمان هم به معناى خاصّ خود حادث است ، اما زمان ، به حدوث به معناى اول ، متصف نمىشود . معناى اول اين بود كه وجودِ هر جزء مسبوق به عدمِ خود ، در ظرف زمان سابق باشد و چون زمانى براى زمان به عنوان ظرف آن وجود ندارد لذا وجود هر جزء از آن مسبوق به عدمى كه خارج از وجود آن بوده و آن عدم ، مستقر در ظرف زمان قبل باشد وجود ندارد . بنابراين ، فرضِ اين‌كه زمان به معناى اول حادث باشد ، فرضِ آن است كه براى زمان ، قبلِ زمانى به عنوان ظرف آن ، كه عدم وى در آن ظرف مستقر است ، در نظر گرفته شود ؛ در حالى كه زمانى براى زمان موجود نمىباشد . و اين مفاد سخنى است كه از ارسطو نقل شده كه وى گفته است هركس به حدوث زمانىِ زمان ( حدوث به معناى اول ) قائل شود ناگزير براى زمان ، قبل از تحقق آن ، زمانى قائل شده است كه اين زمانِ حادث در آن ظرف زمانى نبوده است ؛ لكن آن زمانِ سابق هم خود حادث زمانى است پس بايد براى آن هم زمان ديگرى باشد . نتيجه اين‌كه اگر هر زمانى مسبوق به زمان قبلى باشد بايد زمان هميشه بوده باشد . بدين ترتيب از حدوث زمان ، دوام و قدمت زمان لازم مىآيد .\r\nحاصل سخن اين‌كه حدوثِ زمانىِ زمان ، ملازم قديم بودن زمان خواهد بود و اين\r\n\r\n","description":"","footnote":"","page_name":" 578 ","page_number":578},
  {"content":"\r\n\r\nمحال و باطل است ؛ علاوه بر اين ، حدوث زمانىِ زمان ، منجر به تناقض مىشود ؛ چون ما درصدد اثبات حدوث زمان هستيم ، اگر زمان ، قبل از خود وجود داشته باشد - يعنى زمان هميشه بوده باشد - مفادش آن است كه زمان ، حادث نيست ؛ پس هم گفته‌ايم زمان حادث است و هم گفته‌ايم زمان حادث نيست و اين تناقض بوده و محال است .\r\nتقرير مطلب به وجه ديگر هم ممكن است و آن اين‌كه مقتضاى حدوثِ زمانىِ زمان ، آن است كه زمان مسبوق به عدم زمانى باشد و لازمهء مسبوقيت زمان به عدم زمانى آن است كه زمان قبل از زمان محقق باشد ، تا توجيه كند عدم زمانى زمان را و اگر زمان قبلًا موجود باشد ، اين مستلزم آن است كه زمان مسبوق به عدم زمانى خود نباشد و اين همان قديم زمانى است .\r\n\r\nاقسام و انواع زمان‌ها\r\nمتن\r\nتنبيهٌ : قد تقدّم في مباحث القوّة والفعل . . . في كلّ زمان كيفما كان ، فلاتغفل .\r\nترجمه\r\nقبلًا در مباحث قوّه و فعل گذشت « 1 » كه براى هر حركت شخصى ، زمان خاصى وجود دارد كه آن را اندازه مىگيرد . يكى از آن زمان‌ها زمان عمومى است كه عارض بر حركت عمومى جوهرى مىشود و به سبب آن مادهء عالَم مادى در صور خويش حركت مىكند . يكى ديگر از زمان‌ها زمان‌هاى متفرقه‌اى است كه عارض بر حركت‌هاى متفرقهء عَرَضى مىشود و آنها را اندازه مىزند .\r\nاين نكته نيز گذشت كه زمانى كه ابزارِ سنجش حوادث عالَم است ، همان زمان حركت يومى است كه غرض از تطبيق حوادث بر آن دست‌يابى به نسبت بعضى با بعض ديگر از نظر تقدّم و تأخّر ، بلندى يا كوتاهى و امثال « 2 » آن مىباشد .\r\n\r\n\r\n","description":"","footnote":"\r\n( 1 ) . در فصل يازدهم از مرحلهء نهم\r\n( 2 ) . مانند مقارنت و همراهى\r\n","page_name":" 579 ","page_number":579},
  {"content":"\r\n\r\nوقتى مطالب فوق روشن شد ، اين مطلب را نيز بدان كه آن چه از معناى حدوث و قدم زمانى گفته شد در هر زمان هرگونه كه باشد جارى مىشود .\r\nشرح\r\nقبلًا در مباحث قوّه و فعل گفتيم كه زمان ، عارض بر هر حركتى مىشود ؛ به عبارت ديگر هر حركتى قرين زمان خاصّ خود است . زمان ، ميزان و مقدارِ حركت را معلوم مىكند . اكنون در اين عبارت به سه قسم از زمان اشاره مىشود كه بعضى شخصى هستند يعنى به نوعى به حركت خاصّ خود تعلق دارند . و يك زمان هم زمان عمومى است كه بر كل حركات جوهرى عالم عارض مىشود .\r\nيك زمان ، زمانى است كه برحركت عمومى جواهر عارض مىشود . بديهى است مادهء عالَمِ مادى در صورت‌هاى جوهرى خود حركت مىكند و اين حركت اختصاص به يك جوهر خاصّى ندارد ، بلكه تمام جواهر عالم را شامل مىشود ؛ از اين‌رو جواهر عالم ، همه در يك حركت بى وقفه به سوى پيش در حركت هستند . هم‌چنان كه حركت جواهر ، يك حركت عمومى است و اختصاص به جوهر خاصى ندارد ، بلكه تمام جواهر را در بر مىگيرد . زمانى هم كه به اين حركت عمومى تعلق دارد ، زمان عام و فراگير است . بدين معنا كه بر حركت جوهرىِ عالم ماده از آغاز تا كنون يك زمان عام سايه افكنده است و اين زمان واحدِ عام ، مقدار آن حركت جوهرى عمومى را مشخص مىسازد ؛ گر چه ، ما از مقدار آن زمان ، اطلاعى نداريم .\r\nقابل توضيح است كه جهان ماده به منزلهء يك كارخانهء فعليّت سازى است كه صُوَر جوهرى را از مرحلهء صورت جسميه كه نخستين صورت از صور جوهرى است تا مرحلهء تجرّد محض ، كه فعليت مطلق نفس مىباشد ، هدايت و همراهى مىكند ؛ از اين‌رو مادهء جهان ، صور جوهرى عالَم را به سوى تكامل به حركت در مىآورد .\r\nزمان ديگر ، زمانى است كه بر حركت اعراض عارض مىگردد . يك نطفه از زمانِ استقرار خود در جايگاه رشد تا زمان ظهور به عنوان يك جنين كامل ، رشد كمّى و\r\n\r\n","description":"","footnote":"","page_name":" 580 ","page_number":580},
  {"content":"\r\n\r\nكيفىِ خاصى دارد . تكامل كمّى و كيفى ، همان حركت عَرَضى است و اين حركت داراى زمانِ خاص خود مىباشد كه در مورد انسان نُه ماه طول مىكشد .\r\nيا وقتى يك نهال طى يكى دو سال از يك متر تا دو يا سه متر ارتقاى اندازه مىدهد ، اين زمانِ خاصِّ آن حركت عَرَضى است . هر حركت عَرَضى همچون حركت جوهرى داراى زمان خاص خود است . حركت‌هاى عرضى در چهار مقولهء كم و كيف و أين و وضع به عنوان حركت‌هاى ثانيه واقع مىشوند .\r\nزمانِ سوم ، زمان يومى است . توده‌هاى مردم از زمان ، همان حركت كرهء زمين به دور خورشيد و پيدايش شب و روز را مىفهمند و از اين رو اندازه‌گيرى حركات را با زمان شبانه‌روزى به دست مىآورند . كرهء زمين هر بيست و چهار ساعت يك بار به دور خود مىچرخد و از اين چرخش ، صبح و عصر و شب به وجود مىآيد . وقتى مردم مىخواهند تقدّم يا تأخّر يك حادثه يا كوتاهى و بلندى آن را با يك‌ديگر مقايسه كنند ، اين كار را با استمداد از زمان يومى مىكنند . مثلًا مىگويند : اين كتاب يك سال قبل از آن كتاب چاپ شده است يا زمان ساختن اين خانه چه مقدار بيشتر از زمان ساختن آن خانه است يا فلان شخص قبل از فلان شخص به دنيا آمده يا از دنيا رفته است . ساعت و روز و هفته و ماه و سال ، ابزار سنجش حوادثى هستند كه دائم در ميان مردم اتفاق مىافتند .\r\nآن گاه مؤلف مىفرمايند : حدوث و قدم زمانى در مورد هر يك از سه زمان فوق مىآيد . حدوث و قدم در مورد زمان يومى امر روشنى است . موجوداتى كه وجود آنها مسبوق به عدم آنها در ظرف زمان قبل بوده حادث زمانى هستند ، مانند وجود حسن و على كه چهل يا پنجاه سال پيش متولد نشده بودند ، و قديم زمانى عبارت است از وجود چيزى كه مسبوق به عدم زمانى نباشد بلكه در تمام ازمنه وجود داشته است .\r\nاما بيان حدوث و قدم در مورد حركت‌هاى جوهرى و عرضى چنين است كه هر زمانى برابر با همان حركتى است كه واقع مىشود ، نه وسيع‌تر از آن است و نه كوتاه‌تر\r\n\r\n","description":"","footnote":"","page_name":" 581 ","page_number":581},
  {"content":"\r\n\r\nاز آن ؛ لذا حدوث زمانى براى حركات جزئى ، نسبت به آن زمانى كه آن حركات آن را ترسيم مىكنند وجود ندارد ؛ زيرا هيچ‌گاه حادث در زمانى كه حركت ، خود راسم زمانِ آن حادث است مسبوق به عدم خود در آن زمان نبوده تا بدين ملاك حادث باشد ؛ بلكه چون حركت با زمان خاص آن حركت منطبق است ، از اين جهت آن حادث ، هميشه منطبق با آن حركت و طبعاً با زمان آن بوده و قديم خواهد بود ؛ زيرا قبل از وجود آن حركات ، زمانى كه آن حركات آن زمان را ترسيم مىكنند وجود نخواهد داشت تا عدمِ آن حركات در ظرف آن زمان باشد . پس آن حركات ، حادث به حسب زمانى كه آن حركاتْ آن زمان را ترسيم مىكنند نمىباشد و وقتى حادث نباشند بدين ملاك ، قديم خواهند بود گرچه قدمت حوادث به اين ملاك ، منافاتى با حدوث آنها به ملاك زمان فراتر از حركت آنها نخواهد داشت ؛ لذا تمام حوادث عالم در عين قدمت به ملاك فوق ، از آن جهت كه در زمان عمومى حاكم بر عالم واقع شده و اين زمان فراتر از وجود آنهاست وجود آنها مسبوق به عدم آنها در ظرف زمان قبل مىباشد و به اين ملاك ، آنها حادث مىباشند .\r\nاز آنچه گفته شد نتيجه مىگيريم كه حركات عالم ، اعم از جوهرى يا عَرَضى ، نسبت به زمان خاص خود قديم بوده و حدوث آنها فقط به ملاك زمان يومى يا زمان عمومى حاكم بر عالم ماده مىباشد . سخن در مورد حدوث و قدمِ زمانِ عمومىِ حاكم بر عالم ماده به تقرير فوق است .\r\nبنابراين وجود تدريجى كه تمام زمان عام را با زمان خاص را شامل مىشود ، قديم خواهد بود و تمام اجزاء آن به جز جزء اول حادث خواهند بود ، زيرا آن اجزاء يافت نمىشوند ، مگر اين كه زمانى گذشته است كه آن اجزاء در آن زمان معدوم بوده‌اند ، مگر جزء اول كه در تمام آن زمان موجود بوده است .\r\nقوله : « الحركات المتفرقة العرضية » مقصود حركات ثانيه‌اى است كه در مقولات چهارگانهء أين و كم و كيف و وضع واقع مىشود ، همان‌طور كه در فصل هشتم از مرحلهء نهم گذشت .\r\n\r\n","description":"","footnote":"","page_name":" 582 ","page_number":582},
  {"content":"\r\n\r\nبه پرسش‌هاى زير پاسخ دهيد\r\n1 . حدوث و قدم زمانى را توضيح دهيد .\r\n2 . اجزاى زمان به چه معنا نمىتوانند حادث زمانى باشند و به چه معنا مىتوانند باشند ؟\r\n3 . معناى سخن ارسطو كه مىگويد : « هر كس به حدوث زمان معتقد باشد ناخودآگاه به قدمت آن معتقد شده است » چيست ؟ توضيح دهيد .\r\n4 . انواع زمان‌ها را نام برده آنها را توضيح دهيد .\r\n5 . مقصود مؤلف از اين‌كه مىگويد حدوث و قدم زمانى در تمام زمان‌ها جارى مىشود چيست ؟\r\n\r\n","description":"","footnote":"","page_name":" 583 ","page_number":583},
  {"content":"\r\n\r\n\r\nالفصل السادس‌في الحدوث و القِدَم الذاتيّين\r\n\r\nتعريفِ حدوثِ ذاتى و برهان نخست برآن\r\nمتن\r\nالحدوث الذاتيّ كون وجود الشيء مسبوقاً بالعدم . . . الآتي من قِبَل الغير .\r\nترجمه\r\nحدوث ذاتى عبارت است از : وجودى كه مسبوق باشد به عدم خويش ؛ عدمى كه در مرتبهء ذات او متقرر است و قديم ذاتى بر خلاف اين است . گفته‌اند هرچيز كه داراى ماهيت است ذاتاً حادث است . و براين معنا استدلال نموده‌اند به اين‌كه هر ممكنى ذاتاً استحقاق عدم از خويش و استحقاق وجود از غير دارد و امر ذاتى مقدم است بر امر غيرى ؛ بنابراين وجودِ ممكن ، مسبوق به عدم ذاتى خويش است .\r\nبر اين استدلال اعتراض شده است به اين‌كه اگر ممكن ذاتاً اقتضاى عدم مىنمايد پس وجود او ممتنع است . بلكه ممكن چيزى است كه ذاتاً بر او وجود و عدم صدق نمىكند ؛ بنابراين همان گونه كه به سبب علت بيرونى ، استحقاق وجود دارد ، هم‌چنين به سبب علت بيرونى ، استحقاقِ عدم دارد . پس هيچ يك از وجود و عدم نسبت به يك‌ديگر اقدم از ديگرى نيست ؛ از اين‌رو وجودى كه ممكن ، از غير مىستاند مسبوق به عدم ذاتى خويش نيست .\r\n\r\n","description":"","footnote":"","page_name":" 584 ","page_number":584},
  {"content":"\r\n\r\nاز اين اشكال پاسخ داده شده به اين‌كه مراد ( از مسبوقيت وجود به عدم ذاتى ) عدم استحقاق ذاتى وجود است به نحو سلب تحصيلى ، نه ايجاب عدولى . و اين معناى عدمى براى ممكن ذاتاً قبل از وجودى كه از ناحيهء غير مىآيد ثابت است .\r\nشرح\r\nهر ممكنى از ناحيهء ذات خود ، فاقد وجود است و اگر موجود مىشود به سبب علتى است كه به او افاضهء وجود مىنمايد . ممكن حتى پس از آن‌كه موجود گشت باز از ناحيهء ذات خويش فاقد وجود است . « ماهيتِ من حيث هى هى » واجد وجود نيست ؛ ما اين عدمِ واجديّت وجود در مرتبهء ذات را عدم ذاتى مىناميم و وجود فعلىِ ممكن با عدمى كه در مرتبهء ذات خويش دارد قابل جمع است ؛ لذا اين عدم را عدم مجامع نيز مىگويند ، يعنى عدمى كه با وجود شىء جمع مىگردد . حال با توضيح فوق مىگوييم حدوث ذاتى ، يعنى اين‌كه وجود يك چيز مسبوق به عدم ذاتى آن شىء باشد ؛ به اين معنا كه ماهيت موجود ، در عين حال كه موجود است ، در مرتبهء ذات خويش داراى وجود نباشد ، بلكه از حيث ذات ، معدوم باشد و عدم در مرتبهء ذات بروجودِ لاحق سبقت داشته باشد ، همانطور كه وجود آن شىء ، متأخّر از عدم آن در مرتبهء ذات باشد . بديهى است كه در اين‌جا عدم در مرتبهء ذات ، اقدم از وجودى است كه از غير مىستاند و قديم ذاتى عبارت است از اين‌كه وجود يك شىء مسبوق به عدم ذاتى خود نباشد و به عبارت ديگر موجود ، در مرتبهء ذاتِ خود فاقد وجود نباشد بلكه وجود ، عين ذات و به اقتضاى آن باشد . طبعاً مصداق قديم ذاتى در ذات اقدس الهى خلاصه مىگردد .\r\nدر اين‌جا اشكالى شده است و آن اين‌كه اگر چيزى ذاتاً استحقاق عدم داشته باشد در قلمرو ماهيات ممتنعه قرار مىگيرد ، در حالى كه ماهيتِ مورد نظر ، ماهيت ممكن بوده ، نه وجود بر او صدق مىكند و نه عدم ؛ لذا همان گونه كه وجود را از غير مىستاند ، عدم را هم از غير مىستاند ، پس چرا مىگوييد وجود او مسبوق به عدمى\r\n\r\n","description":"","footnote":"","page_name":" 585 ","page_number":585},
  {"content":"\r\n\r\nاست كه آن عدم ، ذاتى اوست ؟ در اين‌جا نه عدم بر وجود سبقت دارد و نه وجود بر عدم ، بلكه هر يك از اين دو از جانب علت كسب مىشوند . و سَبْق و تأخّرى در بين نيست تا به ملاك آن وجود لاحق ، حادث به حدوث ذاتى باشد .\r\nمؤلف حكيم قدس سره در پاسخ اشكال مىفرمايند : اين‌كه حكما مىگويند « الممكن يستحق العدم لذاته » مقصودشان اين است كه « الممكن لايستحق الوجود لذاته » ؛ به بيان روشن‌تر اين‌كه وقتى حكما مىگويند ماهيتِ ممكن ، ذاتاً استحقاق عدم دارد ، مراد آنها اين نيست كه بگويند ليسيّت و عدم ، ذاتى ماهيت ممكن است تا اين‌كه آن ماهيت ، در قلمرو ماهيات ممتنعه درآيد ؛ خير ، بلكه مراد آنها سلبِ وجود از ماهيت است به نحو سالبهء محصّله نه به نحو موجبهء معدوله . وقتى مىگوييم « الممكن لايستحق الوجود لذاته » اين سالبهء محصله است ، يعنى محمول از موضوع سلب گرديده است . ما نمىخواهيم سلب وجود از ماهيت را به نحو سالبهء معدوله بيان كنيم و بگوييم « الممكن يستحق اللاوجود ذاتاً » تا به خطا چنين افاده دهد كه عدم ، ذاتىِ ماهيت ممكن است و خروج از اين صفتِ ذاتى ناممكن است تا چنين نتيجه دهد كه او در قلمرو ماهيات ممتنعه است ؛ در حالى كه فرض بر آن است كه آن ماهيت ، ماهيت ممكنه است .\r\nحاصل سخن اين‌كه مراد از جملهء « الممكن يستحق العدم لذاته » كه يك قضيهء ايجابى است عدم استحقاق وجود براى ممكن است نه استحقاق ذاتى عدم براى آن و عدم استحقاق وجود در مرتبهء ذات ، سبقت دارد بر وجود عارض از ناحيهء غير ؛ لذا مىگوييم حدوثِ ذاتى عبارت است از : وجودِ مسبوق به عدمِ در مرتبهء ذات .\r\n\r\nبرهان دوم بر حدوث ذاتى\r\nمتن\r\nحجّةٌ أُخرى : أنّ كلَّ ممكنٍ له ماهيّةٌ . . . وأيضاً أنّ القديم بالذات لاماهيّةَ له .\r\n\r\n","description":"","footnote":"","page_name":" 586 ","page_number":586},
  {"content":"\r\n\r\nترجمه\r\nبرهانى ديگر : براى هر ممكن ، ماهيتى وجود دارد كه مغاير با وجود آن مىباشد و گرنه واجب خواهد بود نه ممكن . و هرچه كه ماهيتش مغاير با وجودش باشد ممتنع است كه وجودش از ناحيهء ماهيتش حاصل شده باشد ، و گرنه ماهيت بايد قبل از حصول وجود ، موجود باشد ، كه اين محال است .\r\nناگزير وجود وى از جانب ديگرى حاصل مىشود ؛ لذا وجود او ذاتاً مسبوق به غير او مىباشد . و هرچه كه چنين باشد حادث ذاتى است . متفرّع بر آن چه گذشت اين‌كه قديمِ بالذات ، واجب الوجود بالذات است و نيز قديم ذاتى ماهيت ندارد .\r\nشرح\r\nحاصل اين دليل اين است كه : ماهيتِ هر ممكن مغاير با وجود اوست ، و گرنه وجود او عين او بوده ، واجبِ ذاتى خواهد بود و اين خلاف فرض است . از سوى ديگر ، محال است كه وجود ممكنات از ناحيهء ماهيت آنها باشد ؛ زيرا اين مستلزم آن است كه ماهيت آنها قبل از وجود آنها موجود باشد تا وجود آنها را افاضه دهد و اگر ماهيت آنها قبل از وجود آنها موجود باشد سؤال مىشود كه آن ماهيت ، موجوديت خود را از كجا گرفته است ؟ اگر از خويشتن وى باشد ، يعنى وجود ، ذاتى وى باشد در اين صورت ماهيتِ ممكن ، واجب مىشود . و اين محال است و اگر از ماهيتِ وى باشد ناگزير بايد ماهيت ، قبل از افاضهء وجود موجود باشد تا وجود را افاضه كند و اين سخن تا بى نهايت ادامه مىيابد ؛ و تسلسل محال رخ مىنمايد ناگزير بايد وجود ماهيت از ناحيهء علتى غير از خود ماهيت افاضه شود و با قطع نظر از آن علت ، به خويشتنِ خويش معدوم باشد . ما از چنين وجودى به حادث ذاتى تعبير مىكنيم .\r\nبه مقتضاى هر دو دليل چون قديم ذاتى ، مسبوق به عدم خويش نيست و هميشه بوده است ، پس در قلمرو ممكنات نمىباشد و واجب الوجود است . و نيز روشن گشت كه قديمِ ذاتى ، ماهيت ندارد ؛ زيرا اگر ماهيت داشته باشد در مرتبهء ذاتِ خود ، فاقد وجود بوده ، وجود او مسبوق به عدم او خواهد بود كه اين ملاك حادث ذاتى است . پس قديم ذاتى فاقد ماهيت است .\r\n\r\n","description":"","footnote":"","page_name":" 587 ","page_number":587},
  {"content":"\r\n\r\nبه پرسش‌هاى زير پاسخ دهيد\r\n1 . حدوث ذاتى را تعريف نماييد .\r\n2 . دليل نخست بر حدوث ذاتى چيست ؟\r\n3 . اعتراض براين‌كه اگر ممكن ذاتاً اقتضاى عدم كند ممتنع الوجود خواهد بود را شرح داده پاسخ آن را بنويسيد .\r\n4 . دليل دوم بر حدوث ذاتى را بنويسيد .\r\n5 . چرا قديم بالذات ، واجب الوجود بالذات است و فاقد ماهيت مىباشد ؟\r\n\r\n","description":"","footnote":"","page_name":" 588 ","page_number":588},
  {"content":"\r\n\r\n\r\nالفصل السابع‌فى الحدوث و القدم بالحق\r\n\r\nتعريفِ حدوثِ به حق\r\nمتن\r\nالحدوث بالحقّ مسبوقيّةُ وجودِ المعلول . . . قديمٌ بالنسبة إليه متقدّمٌ عليه .\r\nترجمه\r\nحدوث به حق ، عبارت است از : مسبوقيتِ وجودِ معلول به وجودِ علتِ تامهء آن به اعتبار نسبت سَبْق و لحوقى كه بين وجودين هست نه بين ماهيتى كه براى معلول موجود است و بين علت آن ، همان‌گونه كه در حدوث ذاتى چنين بود .\r\nاين از آن جهت است كه حقيقت ثبوت و وجود در خارج براى وجود است نه ماهيت .\r\nو براى علت و خصوصاً براى علت مطلقهء واجب كه تمام امور به او منتهى مىگردد چيزى جز استقلال و غنا وجود ندارد و براى وجود معلول چيزى جز وابستگى ذاتى به وجود علت و فقر ذاتى به سوى آن و قيام به او نيست . و بديهى است كه موجودِ مستقل و بىنياز كه قائم به ذات خويش است قبل از موجود وابسته كه فقير و قائم به غير است مىباشد ؛ بنابراين وجود معلول به اين معنا حادث است و مسبوق به وجود علت خويش است و وجود علت آن ، نسبت به آن قديم بوده و قبل از اوست .\r\n\r\n","description":"","footnote":"","page_name":" 589 ","page_number":589},
  {"content":"\r\n\r\nشرح\r\nچون صدرالمتألهين « 1 » بر اقسام تقدّم و تأخّر ، قسم ديگرى را افزود - كه همان تقدّم و تأخّر به حق باشد - از اين رهگذر اصطلاح « قديم و حادث به حق » را نيز به اصطلاحات پيشين افزود ، گرچه ميان حكما چنين اصطلاحى رايج نبود . حدوث به حق عبارت است از : مسبوقيتِ وجودِ معلول به وجود علت تامهء خود ، به اعتبار سبق و لحوقى كه بين نفسِ وجودِ معلول و وجود علت آن برقرار است نه به اعتبار سبق و لحوقى كه بين ماهيت موجود معلول و علت برقرار مىگردد ، آن گونه كه در حدوث ذاتى ، چنين بود . و همين ، يكى از فرق‌هاى ميان قدم و حدوث به حق و قدم و حدوث ذاتى را تشكيل مىدهد . در حدوث ذاتى ، ماهيتِ موجود حادث ، مسبوق به علت است ، اما در حدوثِ به حق ، وجود معلول ، مسبوق به وجود علت است .\r\nتوضيح مطلب اين‌كه هر صاحب ماهيتى ، موجودى مستقل است ، زيرا همان‌طور كه در فصل اول از مرحلهء دوم گذشت وجودات رابط فاقد ماهيت مىباشند ، بنابراين در حدوث ذاتى نسبت سبق و لحوق بين دو موجود مستقل ( كه رابط نباشند ) مىباشد . اما در حدوث به حق نسبت ، بين وجود رابط و وجود مستقل است ، زيرا معلول نسبت به علت رابط بوده ، موجود به وجود او و متقوم به اوست و از او هيچ استقلالى ندارد و به عبارت ديگر شأنى از شئون او و تجلىاى از تجليات او مىباشد .\r\nحقيقت آن است كه صدرالمتألهين قدم و حدوثِ به حق را تحت تأثير تعاليم عرفانى ، از عرفا به عاريت گرفته است . از آن‌جا كه در عرفان به جاى بحث از علت و معلول ، به گونه‌اى كه معلول ، وجود مستقلى در برابر علت داشته باشد ، بحث نمىشود بلكه علت و معلول تحت عنوان ظاهر و مظهر مورد بحث قرار مىگيرد و عالَم هستى جلوه‌اى از ظهورات او قلمداد مىشود ، طبعاً تأثير و تأثّر ميان او و\r\n\r\n\r\n","description":"","footnote":"\r\n( 1 ) . اسفار ، ج 3 ، ص 250\r\n","page_name":" 590 ","page_number":590},
  {"content":"\r\n\r\nمعلول‌هاى او به صورت ظهور و نمود مىباشد نه به صورت تأثير وجودِ علت در ماهيت‌هاى امكانى .\r\nابداع قِدَم و حدوثِ به حق توسط صدرالمتألهين ، برگرفته از تأثّرات وى از انديشه‌هاى عرفانى است .\r\nحدوث و قدم ، در حدوث و قدمِ به حق ، دو وصف ذاتى و بدون واسطه براى وجود است و در حدوث و قدم ذاتى دو وصف عَرَضى و به واسطه ، براى ماهيت مىباشد ، زيرا موصوف به حدوث و قدم ، در حدوث و قدمِ به حق ، نفس وجود است و در حدوث و قدمِ ذاتى ماهيتِ موجوده ، چون موصوف به اين دو وصف اولًا و بالذات نفس وجود است و ثانياً و بالعرض ماهيت موجوده . حاصل فرق اين‌كه اين دو وصف ، در اولى وصف وجودند ولى در دومى وصف ماهيت موجوده .\r\nبديهى است كه ملاك واقعيت اشياء را وجود آنها تشكيل مىدهد نه ماهيت آنها و وجودِ علت ، از غنا و استقلال برخوردار است و وجودِ معلول عين فقر و وابستگى است ؛ از اين جهت وجود معلول كه وجود فقير و وابسته است مسبوق به وجود علت كه وجود غنى و مستقل است مىباشد ؛ زيرا وجود مستقل قبل از وجود وابسته است ؛ همان گونه كه وجود غنى قبل از وجود فقير است . و معلول را به اين ملاك ، حادث به حدوثِ به حق و علت را قديمِ به حق مىنامند .\r\nنكتهء ديگر اين كه حدوث و قدم به حق يك امر نسبى است ؛ از اين رو گاهى قديم به حق ، نسبت به يك امر ، حادث به حق مىباشد نسبت به يك امر ديگر مانند صادر اول كه او نسبت به چيزى كه از او صادر مىشود قديم به حق محسوب مىشود و نسبت به حق تعالى حادث به حق مىباشد ، همانطور كه حادث به حق نسبت به امرى ، قديم به حق نسبت به امر ديگرى مىباشد .\r\n\r\n","description":"","footnote":"","page_name":" 591 ","page_number":591},
  {"content":"\r\n\r\nبه پرسش‌هاى زير پاسخ دهيد\r\n1 . حدوث به حق را شرح دهيد .\r\n2 . چرا در حدوث به حق ، قديم لزوماً بايد مقدم باشد ؟\r\n3 . نسبيت در حدوث و قديم به حق را توضيح دهيد .\r\n\r\n","description":"","footnote":"","page_name":" 592 ","page_number":592},
  {"content":"\r\n\r\n\r\nالفصل الثامن‌في الحدوث و القدم الدهريّين\r\n\r\nحدوثِ دهرى\r\nمتن\r\nالحدوث الدهريّ كون الماهيّة الموجودة . . . الحدوث والقدم غير مجامعتين .\r\nترجمه\r\nحدوث دهرى عبارت است از اين‌كه : ماهيتِ موجودى كه معلول است مسبوق به عدم خود كه در مرتبهء علت خويش مستقر است باشد ؛ به اين اعتبار كه عدم وى ، با حدّ مخصوصى كه دارد ، از علت آن انتزاع مىشود ، گرچه آن علت ، واجد كمال وجود آن ماهيت به نحو اعلى و اشرف باشد . پس علتِ آن ماهيت ، قبل از آن ماهيت هست ؛ قبليتى كه با بعديّتِ معلول جمع نمىگردد . از آن جهت كه عدم يك چيز با وجود آن جمع نمىگردد . و قدم دهرى عبارت است از اين‌كه : علت به اين نحو از سبق ، مسبوق به معلول نباشد .\r\nاز آن چه گفته شد روشن مىگردد كه تقرّر عدم معلول در مرتبهء علت ، منافات ندارد با آن چه كه در جاى خود گفته شده كه علت ، تمام وجود معلول و كمال اوست ؛ چون آن چه از وجودِ علت سلب شده ، معلول با حدّ خاصّ خود اوست نه وجود او از آن جهت كه مأخوذ از علت است . و ما به ناچار بايد مغايرت ميان معلول ، با محدوديتى كه دارد ، با علت آن را بپذيريم و لازمهء آن صدقِ سلبِ معلول با محدوديت خود از علت است ، و گرنه آن دو با يك‌ديگر متّحد مىگردند . البته آن چه ادعا شد كه قبليّت و بعديّت در دو نوع حدوث و قدم ، غير قابل جمع هستند ، قابل مناقشه است .\r\n\r\n","description":"","footnote":"","page_name":" 593 ","page_number":593},
  {"content":"\r\n\r\nشرح\r\nحدوث دهرى كه از ابداعات ميرداماد است عبارت است از اين‌كه معلول كه اكنون وجود دارد مسبوق به عدم خويش در مرتبهء علت باشد . بديهى است از آن جهت كه علت قوىتر از معلول است ، معلول هرگز در رتبهء علت قرار ندارد ؛ لذا او با حدّ ماهوى خاصّ خود در مرتبهء علّتْ معدوم مىباشد ، ازاين‌رو ما مىتوانيم وجود خاص معلول را از مرتبهء علّت سلب نماييم و بگوييم « المعلول بحده الخاص ليس بعلة »\r\nاين‌كه ما سلب معلول از علت را مقيّد به حد خاص معلول مىكنيم از اين جهت است كه علت از آن جهت كه علت است ، عين معلول با حد خاصّ خود نيست ؛ يعنى مغايرت معلول با علت ، يك امر بديهى است ، اما اگر معلول را با محدوديت خاصّ آن ملاحظه نكرديم ، بلكه او را به عنوان موجودى كه وجود خويش را همراه با كمالات آن از علت گرفته است و به عبارت ديگر وجود او چكيده‌اى از وجود علت است ، در نظر گرفتيم علت واجد اوست و در اين هنگام عدم معلول در مرتبهء علت متقرر نخواهد بود و چون عدم معلول به حد خاصّ خود كه متقرر در مرتبهء علت است سابق بر وجود آن مىشد وجود او مسبوق به عدم خود خواهد بود كه از اين به حدوثِ دهرى تعبير مىكنيم ؛ همان گونه كه از علت آن به قديم دهرى تعبير مىآوريم .\r\nبديهى است عدم معلول كه متقرّر در مرتبهء علت است ، هرگز با وجود معلول كه متأخّر از علت است با هم جمع نمىگردد ؛ زيرا اجتماع عدم يك چيز با وجود آن ، اجتماع متناقضين است ؛ لذا مؤلف مىفرمايد « فعلت‌ها قبلها قبليةً لاتجامع بعدية المعلول » .\r\nاين نكته نيز قابل ذكر است كه وقتى از عدم معلول كه در مرتبهء علت متقرر است سخن به ميان مىآوريم ، مقصود اين نيست كه براى عدم در خارج حقيقتى وجود دارد كه هم‌رتبهء علت است و در وجودِ علت متقرر است ؛ خير ، عدم معلول ، يك مفهوم انتزاعى عقلى است كه ما از وجود چيزى مانند وجود علت ، آن را انتزاع مىكنيم و مىگوييم وجود علت برابر است با عدم معلول با حد خاصّى كه دارد در آن جايگاه .\r\n\r\n","description":"","footnote":"","page_name":" 594 ","page_number":594},
  {"content":"\r\n\r\nنتيجه اين‌كه عدم معلول در خارج ، واقعيتى ندارد . آن‌گاه مؤلف قدس سره در عدم مجامع بودن قبليت و بعديتى كه در قِدم و حدوثِ دهرى موجود است مناقشه مىكنند و مىگويند :\r\nاين‌كه در قدم و حدوث دهرى گفته مىشود كه علت كه در رتبهء پيشين است با معلول كه در رتبهء متأخّر است غير قابل جمع است ، جاى تأمل دارد ؛ زيرا معلول گرچه در رتبهء علت قرار ندارد اما علت ، محيط بر معلول است ، لذا واجد مرتبهء اوست و به عبارت ديگر ، علت با معلول جمع مىگردد ، گرچه معلول با علت جمع نمىگردد ؛ بنابراين نمىتوان گفت قبليت و بعديت در اين قدم و حدوث به طور مطلق غير مجامع است ، بلكه علت با معلول جمع مىگردد و قرآن هم مىگويد : « و هو معكم » « 1 » يعنى علت شما با شما كه معلول او هستيد ، مىباشد و بر شما احاطه دارد و واجد رتبهء شماست ، كه اين همان اجتماع علت با معلول است . اما خلايق معيت رتبى با خداوند تعالى ندارند .\r\nاز سويى ديگر اين سؤال مطرح است كه چرا حادث و قديم در اين حدوث و قدم با يك‌ديگر جمع نمىشوند ، زيرا لاحق نزد وجود سابق موجود است ، گرچه در مرتبهء او موجود نيست ، همان‌طور كه در ديگر اقسام سبق غير از سبق زمانى مطلب چنين است . حال اگر مجرد تأخر رتبه موجب مىشود كه وجود متأخر ، مجامع با سابق نباشد ، ناگزير بايد سبق و لحوق در تمام اقسام حدوث و قدم بلكه در تمام اقسام سبق و لحوق غير مجامع باشد و اين حكم اختصاصى به سبق و لحوق زمانى و دهرى نخواهد داشت ، آن‌گونه كه محقق داماد مىفرمايد و اگر مجرد تأخر رتبه چنين اقتضائى نداشت ( كه هر دو غيرمجامع باشند ) بلكه محتاج به عدم وجود لاحق نزد وجود سابق بود ، در اين صورت تمام اقسام سبق و لحوق به جز سبق و لحوق زمانى در اين‌كه قبل و بعد با يك‌ديگر جمع مىشوند داراى حكم يك‌سان خواهند بود و فرقى بين دهرى و غيردهرى نخواهد بود ، بنابراين جملهء « نعم يبقى الكلام . . . » به اين نكته اشاره دارد كه عدم مجامع بودن اين حادث و قديم محل تأمل است .\r\n\r\n\r\n","description":"","footnote":"\r\n( 1 ) . سورهء حديد ، آيه 4\r\n","page_name":" 595 ","page_number":595},
  {"content":"\r\n\r\nبه پرسش‌هاى زير پاسخ دهيد\r\n1 . حدوث دهرى را تعريف كنيد .\r\n2 . آيا عدم تقرر معلول در مرتبهء علت منافاتى با اين‌كه علت ، تمام معلول است ندارد ؛ چرا ؟\r\n3 . چرا مؤلف در غير قابل جمع بودن قبليّت و بعديّتِ حدوث و قدم دهرى ترديد روا مىدارد ؟\r\n\r\n","description":"","footnote":"","page_name":" 596 ","page_number":596},
  {"content":"\r\n\r\nملخص\r\nالكتاب الذي بين يديك شرح يبسط المضامينالصعبة الواردة في كتاب \" نهاية الحكمة \" للعلامة الطباطبائي - رحمه الله - ويهدف الى المساعدة في فهم نصوصه فهما سليما .\r\nيحاول هذا الشرح - الذي أعد في ثلاثة مجلدات - يحاول تسهيل فهم العبارات المعمقة الواردة في نصوص الكتاب المذكور من دون الحاجة الى شروح اخرى مستعينا في ذلك بالعبارات المقتضبة والواضحة .\r\nمؤسسة بوستان كتاب\r\nمركز الطباعة والنشر التابع لمكتب الإعلام الإسلامي\r\nالناشر الأفضل على المستوى الوطني\r\nعنوان المكتب المركزي : ايران ، قم ، أول شارع شهداء ، ص ب : 917 / 37185\r\nالهاتف : 982517742155 + ، الفاكس : 982517742154 + ، التوزيع : 982517743426 +\r\n\r\n","description":"","footnote":"","page_name":" 597 ","page_number":597},
  {"content":"\r\n\r\nإشراقة الحكمة\r\nترجمه و شرح نهاية الحكمة للعلامة السيد محمد حسين الطباطبائي\r\nالمجلد الثاني\r\nمحسن دهقاني\r\nمؤسسة بوستان كتاب\r\n1388 / 1430\r\n\r\n","description":"","footnote":"","page_name":" 598 ","page_number":598},
  {"content":"\r\n . \r\n","description":"","footnote":"","page_name":" 599 ","page_number":599},
  {"content":"\r\n . \r\n\r\n","description":"","footnote":"","page_name":" 600 ","page_number":600}
  ]