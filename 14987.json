[
  {"content":"\r\n\r\nقرآن در اسلام\r\n\r\n","description":"","footnote":"","page_name":" 1 ","page_number":1},
  {"content":"\r\n\r\nموضوع :\r\nعلوم قرآن : 110 ( قرآن : 213 )\r\nگروه مخاطب :\r\n- تخصصى ( طلاب ودانشجويان )\r\n- عمومى\r\nشماره انتشار كتاب ( چاپ اول ) : 1603\r\nمسلسل انتشار ( چاپ اول وباز چاپ ) : 4292\r\nكتاب هاى علامه طباطبائى / 1\r\nكتاب هاى استاد خسروشاهى / 9\r\nطباطبائى ، محمد حسين ، 1281 - 1360\r\nقرآن در اسلام / سيد محمد حسين طباطبائى ؛ به كوشش سيد هادى خسروشاهى . - قم : مؤسسه بوستان كتاب ( مركز چاپ و نشر دفتر تبليغات اسلامى حوزه علميه قم ) . 1386 .\r\n[ 180 
  ] ص . - ( مؤسسه بوستان كتاب : 1603 كتاب هاى علامه طباطبائى ؛ 1 . كتاب هاى استاد خسرو شاهى ؛ 9 ) ( قرآن ؛ 213 . علوم قرآن ؛ 110 ) .\r\n2200 تومان : isbn 978 - 964 - 548 - 909 - 9\r\nفهرست نويسى براساس اطلاعات فيپا .\r\nص . ع . به انگليسى :\r\nallameh sayyid muhammad - husayn tabatabai the quran in islam\r\nكتاب نامه به صورت زير نويس .\r\nنمايه .\r\nچاپ سوم : 1388 .\r\n1 . اسلام - مجموعه ها . 2 . قرآن - تحقيق . 3 . قرآن - بررسى وشناخت . الف . خسرو شاهى ، هادى ، 1317 - مصحح . ب . دفتر تبليغات اسلامى حوزه علميه قم ، مؤسسه بوستان كتاب ج . عنوان . د . فروست : كتاب هاى علامه طباطبائى ؛ 1 .\r\n2 ك 2 ط / 6 / 4 bp\r\nش . 1\r\n[ 4 ق 2 ط / 4 / 65 bp 
  ]\r\n[ 159 / 297 
  ]\r\n1388\r\n\r\n","description":"","footnote":"","page_name":" 2 ","page_number":2},
  {"content":"\r\n\r\nقرآن در اسلام\r\nعلامه سيد محمد حسين طباطبائى\r\nبه كوشش سيد هادى خسروشاهى\r\nبوستان كتاب\r\n1388\r\n\r\n","description":"","footnote":"","page_name":" 3 ","page_number":3},
  {"content":"\r\n\r\nبوستان كتاب\r\nقرآن در اسلام\r\nنويسنده : علامه سيد محمد حسين طباطبائى\r\nبه كوشش : سيد هادى خسروشاهى\r\nناشر : مؤسسه بوستان كتاب\r\n( مركز چاپ و نشر دفتر تبليغات اسلامى حوزه علميه قم )\r\nچاپ وصحافى : چاپخانه مؤسسه بوستان كتاب * نوبت چاپ : سوم / 1388\r\nشمارگان : 4000 * بها : 2200 تومان\r\nتمامى حقوق c محفوظ است\r\nprinted in the islamic republis of iran\r\nدفتر مركزى : قم خيابان شهدا ( صفائيه ) ، ص پ 917 ، تلفن : 7 - 7742155 ، نمابر : 7742154 ، تلفن پخش : 7743426\r\nفروشگاه مركزى : قم ، چهار راه شهدا ( عرضه 12000 عنوان كتاب با همكارى 170 ناشر )\r\nفروشگاه شمارهء 2 : تهران خيابان فلسطين جنوبى ، دست چپ كوچه دوم ( پشن ) ، تلفن : 66360735\r\nفروشگاه شمارهء 3 : مشهد ، چهار راه خسروى ، مجتمع ياس ، جنب دفتر تبليغات اسلامى شعبه خراسان رضوى ، تلفن : 2233672\r\nفروشگاه شمارهء 4 : اصفهان ، چهار راه كرمانى ، جنب دفتر تبليغات اسلامى شعبه اصفهان ، تلفن : 2220370\r\nفروشگاه شمارهء 5 : اصفهان ، ميدان انقلاب ، جنب سينما ساحل ، تلفن : 2221712\r\nفروشگاه شماره 6 ( ويژه جوانان ) : قم ، ابتداى خيابان شهدا ، تلفن 7739200\r\nپخش پكتا ( پخش كتب اسلامى وانسانى ) ، تهران ، خ حافظ ، نرسيده به چهار راه كالج ، نبش كوچه بامشاد ، تلفن 88940303\r\nنمايندگى هاى فروش كتاب مؤسسه در داخل وخارج كشور ( ضميمه برگه نظر خواهى آثار انتهاى كتاب )\r\nاطلاع از تازه هاى نشر از طريق پيام كوتاه ( sms ) : 10002155 و يا ارسال درخواست به : پست الكترونيك : e - mail info @ bustaneketab . com\r\nجديدترين آثار مؤسسه وآشنايى بيشتر با آن در وب سايت :\r\nhttp : / / www . bustaneketab . com\r\nباقدردانى از همكارانى كه در توليد اين اثر نقش داشته اند :\r\nاعضاى شوراى بررسى آثار * دبير شوراى كتاب : جواد آهنگر * ويراستار : ابوالفضل طريقه دار * ويراستار : محمد نقويان\r\n* چكيدهء عربى : سهيله خائفى * چكيدهء انگليسى : مريم خائفى\r\n* فيپا : مصطفى محفوظى * اصلاحات حروف نگارى ، نمايه ساز وصفحه آرا : احمد مؤتمنى * نمونه خوانى : حسن حسنى ، على ميرى وابوالحسن مسيب نژاد * كنترل نمونه خوانى : محمد جواد مصطفوى * كنترل فنى صحفه آرايى : سيد رضا موسوى منش * طراح جلد : مسعود نجابتى * مدير توليد : عبدالهادى اشرفى * آماده سازى : حميد رضا تيمورى * سفارشات چاپ : امير حسين مقدم منش و ساير همكاران * امور چاپ : على عليزاده ، مجيد مهدوى و ساير همكاران ليتوگرافى ، چاپ وصحافى * سيد محمود خسروشاهى و ساير همكاران مركز بررسى هاى اسلامى .\r\n* رئيس مؤسسه\r\nسيد محمد كاظم شمس\r\n\r\n","description":"","footnote":"","page_name":" 4 ","page_number":4},
  {"content":"\r\n . \r\n","description":"","footnote":"","page_name":" 5 ","page_number":5},
  {"content":"\r\n . \r\n","description":"","footnote":"","page_name":" 6 ","page_number":6},
  {"content":"\r\n . \r\n","description":"","footnote":"","page_name":" 7 ","page_number":7},
  {"content":"\r\n . \r\n","description":"","footnote":"","page_name":" 8 ","page_number":8},
  {"content":"\r\n\r\n\r\nپيش‌گفتار\r\nدربارهء مجموعهء آثار علامه طباطبائى\r\nآية الحق ، استاد علامه ، سيدمحمد حسين طباطبائى قدس سره بىترديد از مفاخر بزرگ و بىنظير عصر ماست كه حركت علمى - فلسفى جاودانه‌اى ، در حوزه‌هاى علميه به وجود آورد و آثار بسيارى تأليف كرد و شاگردان فرهيخته و ممتازى در مكتب خود تربيت نمود كه شايد در تاريخ تشيع بىسابقه و بىهمتا باشد . . . تحليل و بررسى عمق اين نهضت علمى و شناخت دقيق شخصيت و ابعاد گونه‌گون علامه طباطبائى ، به گفته شهيد مرتضى مطهرى ، شايد تا يك قرن ديگر امكان‌پذير نباشد ، چرا كه متأسفانه در عصر ما ، علامه طباطبائى به علت « حجاب معاصرت » ناشناخته ماند ، گر چه علاوه بر تفسير گران‌سنگ « الميزان » آثار بسيار ديگرى در زمينه‌هاى مختلف ، از خود به يادگار گذاشت . . . .\r\nبىترديد كتاب‌ها ، رساله‌ها و مقالات علامه طباطبائى كه ما آنها را اينك « مجموعه آثار » مىناميم ، در زمينه‌هاى : قرآنى ، علمى ، حديثى ، كلامى ، فلسفى ، عرفانى ، تاريخى ، فرهنگى ، اجتماعى و . . . گنجينه گران‌بهايى است كه آنها نيز ، مانند الميزان آثار جاودانه و ماندگار علامه ، براى ما و نسل‌هاى آينده خواهند بود .\r\nمتأسفانه علىرغم مرور بيش از سه ربع قرن از تاريخ تأليف بخشى از اين آثار و به\r\n\r\n","description":"","footnote":"","page_name":" 9 ","page_number":9},
  {"content":"\r\n\r\nرغم گذشت يك ربع قرن از رحلت علامه طباطبائى ، مؤسسه يا مركزى كه عهده‌دار وظيفه پراهميت جمع‌آورى و تنقيح و تبويب و تنظيم و نشر اين آثار باشد ، به وجود نيامد ! از همين رو ، آثار علامه طباطبائى ، اغلب به طور پراكنده و توسط علاقه‌مندان يا بعضى از شاگردان ايشان - و گاهى همراه با سليقه‌هاى شخصى و گزينشى ! - به طور مستقل و يا توأم با شرح و تفصيل - و متأسفانه در درون متن آثار علامه - انتشار يافت و بعضى از اين « اضافات » ! باز متأسفانه ، موجب سوء برداشت‌ها و كج سليقگىهايى از سوى افرادى قرار گرفت كه اغلب آنها با حسن نيت - ولى به دور از آشنايى دقيق با تعاليم و آثار علامه طباطبائى به اين كار پرداختند ! . . .\r\nنتيجه طبيعى اين گزينش‌ها و اقدامات فردى در خصوص آثار علامه طباطبائى ، حتى از سوى اشخاصى كه اصولًا آن عالم فرزانه را حتى براى يك بار هم در عمر خود ، زيارت نكرده‌اند ، موجب پيدايش آشفتگى و پراكندگى در امر تنظيم و تنقيح و نشر آثار علامه گرديد . . . .\r\nاين جانب به عنوان يكى از شاگردان كوچك علامه طباطبائى در تفسير قرآن و فلسفه و افتخار ربع قرن مصاحبت استاد ، از ساليانى پيش ، اغلب رساله‌ها ، مقالات ، نامه‌ها و اشعار و ديگر آثار فارسى ايشان را جمع‌آورى كرده و زير نظر و اشراف مستقيم و كامل خودشان ، به تنقيح و ويرايش و تحقيق و تكميل آنها پرداختم كه چگونگى بعضى از اين امور را ، در مقدمه « مجموعه رسائل » و « مجموعه مقالات » ايشان : « بررسىهاى اسلامى » ، شرح داده‌ام . . . .\r\nو اكنون پس از احساس نياز مبرم جامعه اسلامى ، به ويژه طلاب حوزه‌هاى علميه ايران - و ديگر بلاد - به شناخت و درك و فهم انديشه‌هاى علامه طباطبائى ، با مراجعه به اصل آثار ايشان و پس از موافقت كتبى جناب آقاى مهندس عبدالباقى طباطبائى - فرزند ارشد ذكور علامه - و مراجعت حقير از سفرهاى طولانى و چندين ساله به كشورهاى مختلف و امكان پرداختن به اين مهم ، گام اساسى را در اين زمينه\r\n\r\n","description":"","footnote":"","page_name":" 10 ","page_number":10},
  {"content":"\r\n\r\nبرمىداريم و با همكارى صميمانه مسئولان محترم دفتر تبليغات اسلامى قم و مؤسسه بوستان كتاب ، اميدواريم كه بتوانيم آثار علامه را از دايره « هرج و مرج » علمى ! رها سازيم و با نشر كامل متون اصلى آثار علامه طباطبائى ، خدمتى به جامعه علم و فرهنگ انجام دهيم .\r\nما در اين مجموعه ، سعى كرده‌ايم كه متن اصلى آثار علامه را - بدون هيچ‌گونه شرح و بسطى در داخل متن و يا حتى در پاورقىها - بياوريم و بعد شرح و توضيح مقدمه يا مؤخرهء اساتيد و بزرگان و علماى محترمى را كه به اين مهم پرداخته‌اند ، به طور مستقل و در پايان هر كتاب يا رساله و مقاله‌اى ، نقل كنيم تا خوانندگان در بررسى و مطالعه ، دچار اشتباه ، به خاطر خلط مباحث ، نشوند .\r\nكتاب‌ها و رساله‌ها و مقالاتى كه به يارى خدا و به تدريج در اين مجموعه خواهد آمد ، به ترتيب تنظيم ما عبارتند از :\r\n1 . قرآن در اسلام\r\n2 . شيعه در اسلام\r\n3 . انسان از آغاز تا انجام\r\n4 . رسائل توحيدى\r\n5 . اصول فلسفه\r\n6 . آغاز فلسفه\r\n7 . انجام فلسفه\r\n8 . شيعه\r\n9 . رسالت تشيع\r\n10 . مجموعه رسائل - 1\r\n11 . مجموعه رسائل - 2\r\n12 . مجموعه رسائل - 3\r\n13 . روابط اجتماعى در اسلام\r\n14 . بررسىهاى اسلامى - 1\r\n15 . بررسىهاى اسلامى - 2\r\n16 . لب اللباب + / مصاحبات\r\n17 . گلچينى از معارف\r\n18 . تعاليم اسلام\r\n19 . سنت‌هاى پيامبر\r\n20 . مستدركات ( شامل اجازات ، نامه‌ها ، تقريظها ، اشعار ، رسالهء آل‌طباطبا و . . . )\r\nالبته اغلب مقاله‌ها و رساله‌هايى را كه خود علامه طباطبائى به فارسى نوشته‌اند ،\r\n\r\n","description":"","footnote":"","page_name":" 11 ","page_number":11},
  {"content":"\r\n\r\nاين‌جانب در ساليانى پيش ، زير نظر خود ايشان ، ويرايش و تنظيم و تبويب كرده‌ام كه چند مجلّد از آنها در زمان حيات خود ايشان از سوى « مركز بررسىهاى اسلامى - قم » منتشر گرديد و بخش ديگر ، اينك براى نخستين بار چاپ مىشود .\r\nكتاب‌ها و رساله‌هايى هم كه توسط علامه طباطبائى ، به عربى تأليف شده و اساتيد معظم و محترمى آنها را ترجمه كرده‌اند ، پس از كسب اجازه از يكايك همهء آن بزرگواران ، در اين مجموعه خواهد آمد و ما به طور طبيعى دخالتى در اين ترجمه‌ها ، جز در حدّ تنظيم و ويرايشى مرسوم ، نخواهيم داشت و هرگونه همت و اهتمامى در اين زمينه و درباره اين كتاب‌ها يا رساله‌ها ، متعلق به خود آن بزرگواران است .\r\nاشاره شد كه اين مجموعه آثار را با كتاب « قرآن در اسلام » و « شيعه در اسلام » آغاز مىكنيم كه هر دو آنها از آثار كثير الانتشار استاد علامه طباطبائى است كه براى تأمين نياز يك پروژه علمى - تحقيقاتى شيعه‌شناسى در غرب ، تأليف شده و خوشبختانه به همت اساتيد محترمى ، به زبان‌هاى مختلف هم ترجمه و در سراسر جهان منتشر گشته است . . . .\r\nچگونگى اين پروژه تحقيقاتى را جناب آقاى دكتر سيد حسين نصر كه از شاگردان و علاقه‌مندان خاص علامه طباطبائى بودند ، در مقدمه « شيعه در اسلام » توضيح داده‌اند و ما از تكرار و نقل چگونگى آن در اين مقدمه ، خوددارى مىكنيم . . . .\r\n* * * در پايان اين مقدمه كوتاه اشاره به اين نكته را هم ضرورى مىدانم : تنقيح و تحقيق كامل و همه‌جانبهء آثار علامه طباطبائى ، نياز به كار جمعى - حوزوى دارد و اين حقير فقط براى جلوگيرى از استمرار آشفتگى موجود در اين زمينه و طبق موافقت خود مرحوم علامه طباطبائى و رضايت بعدى و كتبى فرزند ارشد ايشان ، وظيفه مقدماتى خود را در جمع‌آورى و نشر اين آثار انجام داده‌ام و متون اوليه و اصلى آثار علامه طباطبائى را - با توضيحات اساتيد محترم در آخر هر كتاب - در اختيار علاقه‌مندان و\r\n\r\n","description":"","footnote":"","page_name":" 12 ","page_number":12},
  {"content":"\r\n\r\nدوستان و طلاب و دانشجويان قرار مىدهم و بىترديد شرح و توضيح و تفسير مطالب هر يك از اين آثار ، - در خارج از متن اصلى - حق همه كسانى است كه صلاحيت علمى اين اقدام را دارند . . . .\r\nآيات و بزرگان و اساتيدى كه از همكارى علمى آنها در تدوين و تنظيم اين مجموعه آثار ، بهره‌مند شده‌ايم ، به ترتيب فهرست الفبايى ، عبارتند از :\r\n1 . احمدى ميانجى - على\r\n2 . الكيالى ، عبدالرحمن\r\n3 . بزرگمهر ، منوچهر\r\n4 . تدين ، مهدى\r\n5 . تهرانى ، سيد محمد حسين حسينى\r\n6 . حائرى يزدى ، مهدى\r\n7 . حجتى كرمانى ، محمد جواد\r\n8 . خسروشاهى ، سيدهادى\r\n9 . سحابى ، دكتر يداللَّه\r\n10 . سيدعلوى ، سيدابراهيم\r\n11 . شيروانى ، على\r\n12 . فقهى ، هادى\r\n13 . فلاتورى ، محمد جواد\r\n14 . قاضى طباطبائى ، محمدعلى\r\n15 . قوام صفرى ، مهدى\r\n16 . كربن ، هانرى\r\n17 . كردستانى ، مردوخ\r\n18 . گرامى ، محمدعلى\r\n19 . لاريجانى ، صادق\r\n20 . محمدى گيلانى ، محمد\r\n21 . مكارم شيرازى ، ناصر\r\n22 . مهدىپور ، علىاكبر\r\n23 . نصر ، سيدحسين\r\n24 . همتى ، همايون\r\nهر يك از اين اساتيد و بزرگان با نوشتن : مقدمه ، شرح ، توضيح بر آثار علامه طباطبائى يا ترجمه متنى ، به نحوى و به نوبه خود و در تاريخ معينى ، نقشى خاص در احيا و غنابخشى به اين آثار ، ايفا كرده‌اند كه از يكايك آنها به خاطر اين همكارى علمى تشكر مىكنيم و از اين كه رسماً و كتباً به ما اجازه دادند كه اين مجموعه را با ترجمه يا توضيحات و افاضات آنها ، براى علاقه‌مندان عرضه كنيم ، سپاس مضاعف داريم .\r\n* * *\r\n\r\n","description":"","footnote":"","page_name":" 13 ","page_number":13},
  {"content":"\r\n\r\nبىترديد هرگونه پيشنهاد و اظهارنظر اصلاح طلبانه بزرگان و اساتيد محترم را در راستاى رفع نواقص احتمالى تنظيم اين مجموعه آثار ، در چاپ‌هاى بعدى ، با كمال ميل و اشتياق پذيراييم و بىشك اين امر موجب شادى و رضايت روح پرفتوح مرحوم علامه طباطبائى قدس سره هم خواهد بود .\r\nالبته اگر دوستان بزرگوار هرگونه نامه ، اجازه ، دست‌خط يا شعرى از مرحوم علامه داشته باشند و كپى آن را براى تكميل مجموعه آثار در اختيار ما قرار دهند ، بىنهايت سپاس‌گزار خواهيم بود .\r\nپاداش نيك همگان را از خداى بزرگ خواهانيم .\r\nقم : رمضان المبارك 1428 ه برابر با مهر 1386 ش\r\nسيدهادى خسروشاهى\r\n\r\n","description":"","footnote":"","page_name":" 14 ","page_number":14},
  {"content":"\r\n\r\n\r\nزندگى من\r\nنويسنده ، محمدحسين طباطبائى ، به سال 1281 شمسى ، در تبريز در ميان يك خانوادهء عالم ، به وجود آمده‌ام . در سن پنج سالگى مادر و در سن نه سالگى پدر را از دست دادم و به مناسبت اين كه كم و بيش مايهء معاش داشتيم ، سرپرست ما ( وصى پدر ) وضع زندگى ما ( من و برادر كوچك‌تر از خودم را كه داشتم ) با هم نزد و تحت مراقبت و پرستارى يك نفر خادم و يك نفر خادمه قرار گرفتيم . كمى پس از درگذشت پدر ، به مكتب و پس از چندى به مدرسه فرستاده شديم و بالأخره به دست معلم خصوصى كه به خانه مىآمد ، سپرده گشتيم و به اين ترتيب تقريباً مدت شش سال مشغول فرا گرفتن فارسى و تعليمات ابتدايى بوديم .\r\nآن روزها تحصيلات ابتدايى برنامهء معينى نداشت . همين قدر به ياد دارم كه در فاصلهء ميان 1290 تا 1296 ه . ق كه مشغول بودم ، قرآن كريم را كه معمولًا پيش از هر چيز ديگر خوانده مىشد و كتاب گلستان و بوستان سعدى و نصاب و اخلاق مصور و انوار سهيلى و تاريخ معجم و منشآت امير نظام و ارشاد الحساب را خواندم .\r\nسال 1297 ه . وارد رشته‌هاى علوم دينيه و عربيّه شدم و تا سال 1304 به قرائت متون سرگرم بودم .\r\nدر ظرف همين هفت سال ، در علم صرف كتاب امثله و صرف مير و تصريف و در نحو كتاب عوامل و انموذج و صمديه و سيوطى و جامى و مغنى و در بيان كتاب مطول\r\n\r\n","description":"","footnote":"","page_name":" 15 ","page_number":15},
  {"content":"\r\n\r\nو در فقه كتاب شرح لمعه و مكاسب و در اصول كتاب معالم و قوانين و رسائل و كفايه و در منطق كبرى و حاشيه و شرح شمسيّه و در فلسفه كتاب شرح اشارات و در كلام كتاب كشف المراد را خواندم و به همين ترتيب دروس متن ( در غير فلسفه و عرفان ) خاتمه يافت .\r\n* * * سال 1304 براى تكميل تحصيلات خود عازم حوزهء نجف گرديدم و به مجلس درس مرحوم آيةاللَّه آقاى شيخ محمد حسين اصفهانى حاضر شده ، يك دورهء خارج اصول كه تقريباً شش سال طول كشيد و چهار سال نيز خارج فقه معظم له درك نمودم و هم‌چنين هشت سال در خارج فقه مرحوم آية اللَّه نائينى و يك دورهء خارج اصول معظم له حضور يافتم و كمى نيز به خارج فقه مرحوم آيةاللَّه آقاى سيد ابوالحسن اصفهانى رفتم . كليات علم رجال را نيز پيش مرحوم آيةاللَّه حجت كوه كمرى رفتم .\r\nدر فلسفه نيز به - حضور در - درس حكيم و فيلسوف معروف وقت ، مرحوم آقا سيد حسين بادكوبى موفق شدم . در ظرف شش سال كه پيش معظم له تلمّذ مىكردم ، منظومهء سبزوارى و اسفار و مشاعر ملاصدرا و دورهء شفا ى بوعلى و كتاب اثولوجيا و تمهيد ابن تركه و اخلاق ابن مسكويه را خواندم .\r\nمرحوم بادكوبى از فرط عنايتى كه به تعليم و تربيت نويسنده داشت ، براى اين كه مرا به طرز تفكر برهانى آشنا ساخته ، به ذوق فلسفى تقويت بخشد ، امر فرمود كه به تعليم رياضيات پردازم . در امتثال امر معظم له به درس مرحوم آقا سيد ابوالقاسم خوانسارى كه رياضىدان زبردستى بود ، حاضر شدم و يك دوره حساب استدلالى و يك دوره هندسهء مسطحه و فضايى و جبر استدلالى از معظم له فرا گرفتم .\r\nسال 1314 بر اثر اختلال وضع معاش ، ناگزير به مراجعت شده ، به زادگاه اصلى خود ( تبريز ) برگشتم و ده سال و خُرده‌اى در آن سامان به سر بردم كه حقاً بايد اين\r\n\r\n","description":"","footnote":"","page_name":" 16 ","page_number":16},
  {"content":"\r\n\r\nدوره را در زندگى خود دورهء خسارت روحى بشمارم ، زيرا بر اثر گرفتارى ضرورى ، به معاشرت عمومى وسيلهء تأمين معاش - كه از مجراى فلاحت بود - از تدريس و تفكر علمى - جز مقدارى بسيار ناچيز - بازمانده بودم و پيوسته با يك شكنجهء درونى به سر مىبردم .\r\n* * * در سال 1325 از سروسامان خود چشم پوشيده ، زادگاه اصلى را ترك گفتم و متوجه حوزهء قم گرديده ، بساط زندگى را در اين شهر گستردم و دوباره اشتغالات علمى را از سر گرفتم و تاكنون كه اوايل سال 1341 مىباشد ، روزگار خود را در اين سامان مىگذرانم .\r\nالبته هر كسى حسب حال خود در زندگيش ، خوشى و تلخى و زشت و زيباهايى ديده و خاطره‌هايى دارد ، من نيز به نوبهء خود و خاصه از اين نظر كه بيشتر دورهء زندگانى خود را با يتيمى يا غربت يا مفارقت دوستان يا انقطاع وسايل و تهيدستى و گرفتارىهاى ديگر گذرانيده‌ام ، در مسير زندگى با فراز و نشيب‌هاى گوناگون روبه‌رو شده ، در محيطهاى رنگارنگ قرار گرفته‌ام . ولى پيوسته حس مىكردم كه دست ناپيدايى مرا از هر پرتگاه خطرناك نجات مىدهد و جاذبهء مرموزى از ميان هزارها مانع بيرون كشيده ، به سوى مقصد هدايت مىكند .\r\n من اگر خارم و گر گل ، چمن‌آرايى هست * كه از آن دست كه مىپروردم مىرويم \r\nدر اوايل تحصيل كه به صرف و نحو اشتغال داشتم ، علاقهء زيادى به ادامهء تحصيل نداشتم و از اين روى هر چه مىخواندم نمىفهميدم و چهار سال به همين نحو گذرانيدم .\r\nپس از آن ، يك باره عنايت خدايى دامن‌گيرم شده ، عوضم كرد . و در خود يك نوع شيفتگى و بىتابى نسبت به تحصيل كمال حس نمودم . به طورى كه از همان روز تا\r\n\r\n","description":"","footnote":"","page_name":" 17 ","page_number":17},
  {"content":"\r\n\r\nپايان ايام تحصيل كه تقريباً هفده سال كشيد ، هرگز نسبت به تعليم و تفكر درك خستگى و دلسردى نكردم و زشت و زيباى جهان را فراموش نموده و تلخ و شيرين حوادث را برابر مىپنداشتم ، بساط معاشرت غيراهل علم را به كلى برچيدم . در خورد و خواب و لوازم ديگر زندگى به حداقل ضرورى قناعت نموده ، باقى را به مطالعه مىپرداختم . بسيار مىشد ( و به ويژه در بهار و تابستان ) كه شب را تا طلوع آفتاب با مطالعه مىگذرانيدم و هميشه درس فردا را شب پيش مطالعه مىكردم و اگر اشكالى پيش مىآمد با هر خودكشى بود ، حل مىنمودم و وقتى به درس حضور مىيافتم ، از آنچه استاد مىگفت قبلًا روشن بودم و هرگز اشكال و اشتباه درس پيش استاد نبردم .\r\n* از آثار مختصرى كه هنگام تحصيل در نجف تهيه كرده‌ام :\r\n- رساله در برهان\r\n- رساله در مغالطه\r\n- رساله در تحليل\r\n- رساله در تركيب\r\n- رساله در اعتباريات ( افكارى كه ساختهء خود انسان است )\r\n- رساله در نبوات و منامات\r\n- سنن النّبى صلى الله عليه و آله\r\nاز آثارى كه در اوقات اقامت تبريز تأليف شده :\r\n- رساله در اثبات ذات\r\n- رساله در اسماء و صفات\r\n- رساله در افعال\r\n- رساله در وسائط ميان خدا و انسان\r\n\r\n","description":"","footnote":"","page_name":" 18 ","page_number":18},
  {"content":"\r\n\r\n- رساله انسان قبل الدنيا\r\n- رساله انسان فى الدنيا\r\n- رساله انسان بعد الدنيا\r\n- رساله در ولايت\r\n- رساله در نبوت ( در اين رساله‌ها ميان عقل و نقل تطبيق شده است . )\r\n- كتاب سلسلهء انساب طباطبائيان آذربايجان .\r\n* آثارى كه در قم به رشتهء تحرير درآمده است :\r\n- تفسيرالميزان كه در 20 مجلد منتشر شده است .\r\nدر اين كتاب با روش بىسابقه‌اى آيه با آيه تفسير شده است .\r\n- اصول فلسفه ( روش رئاليسم ) در اين كتاب فلسفهء شرق و غرب بررسى مىشود .\r\n- حاشيهء كفاية الاصول .\r\n- حاشيه بر كتاب اسفار ملاصدرا ( در 9 جلد منتشر شده است )\r\n- وحى يا شعور مرموز\r\n- دو رساله در ولايت و حكومت اسلامى ( فارسى و عربى )\r\n- مصاحبه‌هاى سال 1338 با پروفسور كربن ، مستشرق فرانسوى در يك جلد ( تحت عنوان شيعه منتشر گرديد ) .\r\n- مصاحبه‌هاى سال 39 و سال 40 با معظم له در يك جلد . ( تحت عنوان رسالت تشيّع در دنياى امروز منتشر گرديد ) .\r\n- رساله در اعجاز\r\n- على و الفلسفة الالهيه\r\n- شيعه در اسلام\r\n- قرآن در اسلام\r\n\r\n","description":"","footnote":"","page_name":" 19 ","page_number":19},
  {"content":"\r\n\r\nمجموعه مقالات ، پرسش‌ها و پاسخ‌ها و بحث‌هاى متفرقهء علمى ، فلسفى و . . . ( در سه جلد ) « 1 »\r\nسيد محمدحسين طباطبائى - قم\r\n\r\n\r\n","description":"","footnote":"\r\n( 1 ) اين شرح حال خود نوشت رامرحوم استاد علامه در چهل و پنج سال پيش ( 1341 ش ) نوشته است كه تكميل شده آن به مناسبت نشر مجموعه آثار در مقدمه نخستين جلد آن نقل مىشود . استاد علامه شرح حال مشروح ديگرى نيز به عربى نوشته‌اند كه ترجمه آن همراه متن عربى و دست خط ايشان در آغاز مجلد از مجموعه آثار جلد 20 خواهد آمد . سيد هادى خسروشاهى\r\n","page_name":" 20 ","page_number":20},
  {"content":"\r\n\r\n\r\nمقدمه\r\nكتابى كه از نظر خوانندگان گرامى مىگذرد از ريشه‌دارترين مدرك آيين مقدس اسلام گفت‌وگو مىكند و موضوعى كه در اين كتاب مورد بحث قرار مىگيرد موقعيت « قرآن مجيد » است در جهان اسلام : قرآن چيست ؟ و چه ارزشى در ميان مسلمانان دارد ؟ قرآن كتابى است جهانى و هميشگى ، قرآن وحيى است آسمانى نه مولود فكر بشرى ، رابطه قرآن با علوم ، اوصاف قرآن مجيد .\r\nو در حقيقت ما از موقعيت كتابى بحث مىكنيم كه دين بزرگ اسلام با اين كه مانند ساير اديان بزرگ جهان گرفتار اختلافات داخلى و انشعابات بسيار مذهبى مىباشد هرگز مسلمانى در اعتبار و احترام و تقديس آن ترديد ندارد و براى اثبات هر مدعايى در اسلام مىتوان بدان چنگ زد .\r\nو از اين روى هدف بحث در اين كتاب معرفى موقعيت قرآن مجيد است به طورى كه اين كتاب مقدس خود دلالت مىكند نه به طورى كه ما درباره‌اش اعتقاد داريم و ميان اين دو حرف و غرض فرق بسيار است !\r\nو به بيانى ديگر موقعيتى را كه براى قرآن مجيد - با دليل يا بىدليل - قائل مىشويم اگر موقعيتى باشد كه مناقض و مخالف بيان قرآنى است ارزشى مسلم نخواهد داشت و اگر چيزى باشد كه بيان قرآنى از آن ساكت است با اختلاف انظار كه در ميان\r\n\r\n","description":"","footnote":"","page_name":" 21 ","page_number":21},
  {"content":"\r\n\r\nمسلمانان است نمىتوان همه را بپذيرفتن آن واداشت تنها موقعيتى را مىشود به حساب آورد كه قرآن مجيد خود دلالت بر آن داشته باشد .\r\nبنابراين در اين بحث و كنجكاوى پاسخ اين پرسش را بايد بدهيم كه : قرآن در اين‌باره چه مىگويد ؟ نه پاسخ اين پرسش را كه : ما كه فلان مذهب از مذاهب اسلامى را پذيرفته‌ايم دربارهء قرآن چه مىگوييم ؟\r\nمحمد حسين طباطبائى\r\n\r\n","description":"","footnote":"","page_name":" 22 ","page_number":22},
  {"content":"\r\n\r\n\r\nبخش اول : ارزش قرآن مجيد در ميان مسلمانان\r\n\r\nالف - قرآن مجيد متضمن كليات برنامه زندگى بشر است\r\nزيرا آيين اسلام كه بهتر از هر آيين ديگرى سعادت زندگى بشر را تأمين و تضمين مىكند از راه قرآن مجيد به دست مسلمانان رسيده است و مواد دينى اسلام كه يك سلسله معارف اعتقادى و قوانين اخلاقى و عملى است ريشه اصلى آنها در قرآن مجيد مىباشد ، خداى متعال مىفرمايد :\r\n « إِنَّ هذَا الْقُرْآنَ يَهْدِي لِلَّتِي هِيَ أَقْوَمُ »  « 1 »\r\nبه درستى اين قرآن به سوى آيينى كه بهتر از هر آيين ديگر جهان بشريت را اداره مىنمايد راهنمايى مىكند .\r\nو باز مىفرمايد :\r\n « وَ نَزَّلْنا عَلَيْكَ الْكِتابَ تِبْياناً لِكُلِّ شَيْءٍ »  « 2 »\r\nو فرو فرستاديم بر تو اين كتاب را كه همه چيز را بيان مىنمايد و روشن مىسازد .\r\nو روشن است كه در قرآن مجيد اصول عقايد دينى و فضايل اخلاقى و\r\n\r\n\r\n","description":"","footnote":"\r\n( 1 ) . اسراء ، آيه 9\r\n( 2 ) . نحل ، آيه 89\r\n","page_name":" 23 ","page_number":23},
  {"content":"\r\n\r\nكليات قوانين عملى در آيات بسيارى كه نيازى به نقل آنها نيست ذكر شده است .\r\nبيان ديگر تفضيلى : با تأمل در چند مقدمه زيرين مىتوان معناى واقعى اشتمال قرآن مجيد به برنامه زندگى بشر را دريافت :\r\n1 . انسان در زندگى خود هرگز هدفى جز سعادت و خوش‌بختى و كام‌روايى خود ندارد ( خوشبختى و سعادت شكلى است از زندگى كه انسان آرزوى آن را داشته شيفته آن است مانند آزادى و رفاهيت و وسعت معاش و جز آنها . )\r\nو چنانچه گاهى افرادى را مىبينيم كه از خوش‌بختى و سعادت خود روگردان مىباشند مانند كسى كه با انتحار به زندگى خود خاتمه مىدهد يا از مزاياى زندگى اعراض مىكند اگر درحال روحىشان دقيق شويم خواهيم ديد كه به واسطهء عوامل ويژه‌اى سعادت زندگى را در آنچه تعقيب مىكنند مىدانند ؛ مثلًا كسى كه خودكشى مىكند در اثر حمله و هجوم ناملايمات ، راحتى خود را در مرگ مىبيند و مثلًا كسى كه به زهد و رياضت پرداخته لذايذ مادى را بر خود تحريم مىكند سعادت را در شيوه‌اى كه پيش گرفته مىداند .\r\nپس فعاليت زندگى انسان پيوسته براى دست يافتن به سعادت و پيروزى در آن راه مىباشد خواه در تشخيص سعادت واقعى خود مصيب باشد يا مخطى .\r\n2 . فعاليت زندگى انسان هرگز بدون برنامه صورت نمىگيرد . مسأله‌اى است بديهى و اگر احياناً خفا پيدا مىكند از كثرت وضوح است ، زيرا در يك طرف انسان با خواست و اراده خود كار مىكند و در نتيجه تا كارى را به سبب شرايط موجوده « كردنى » تشخيص ندهد به انجام دادن آن اقدام نمىكند ؛ يعنى كار را به دنبال دستور علمى درونى انجام مىدهد و از طرف ديگر كارهايى را كه انجام مىدهد براى « خود » يعنى براى رفع حوايجى كه درك مىكند به وجود مىآورد و در نتيجه ميان اعمال و افعال وى ارتباطى است مستقيم .\r\n\r\n","description":"","footnote":"","page_name":" 24 ","page_number":24},
  {"content":"\r\n\r\nخوردن و نوشيدن و خواب و بيدارى و نشستن و برخاستن و رفتن و آمدن و غير آنها هركدام جايى و اندازه‌اى دارد درحالى لازم و در حالى غير لازم در شرايطى نافع و در شرايطى مضر مىباشد و در نتيجه انجام دادن هر كارى طبق دستورى است درونى كه در درك انسان كليات آن ذخيره شده و به حسب انطباق به مورد جزئيات آنها تحقق مىپذيرد .\r\nهر فرد از انسان در كارهاى فردى خود به منزله كشورى است كه فعاليت‌هاى اهالى آن تحت قوانين و سنن و آداب معينه‌اى كنترل مىشود و قواى فعاله كشور نامبرده موظفند كه اعمال خود را اول به دستورات لازم‌الرعايه آن تطبيق نموده پس از آن انجام دهند .\r\nفعاليت‌هاى اجتماعى يك جامعه نيز حال فعاليت‌هاى فردى را دارد و پيوسته يك نوع مقررات و آداب و رسومى كه مورد تسليم اكثريت افراد مىباشد بايد در آنها حكومت كند و گرنه اجزاى جامعه به واسطه هرج و مرج در كمترين وقت و كوتاه‌ترين فرصتى درهم و متلاشى خواهد شد .\r\nنهايت اگر جامعه ، جامعهء مذهبى باشد حكومت از آن احكام مذهب خواهد بود و اگر جامعه غير مذهبى و متمدن باشد فعاليت‌ها از قانون پيروى خواهد كرد و اگر جامعه غير مذهبى و متوحش وهمجى باشد آداب و رسومى را كه حكومت فردى و مستبد وضع و تحميل نموده يا مراسمى را كه در اثر برخورد و كسر و انكسار عقايد گوناگون در جامعه پيدا شده اجرا خواهد كرد .\r\nپس در هر حال انسان در فعاليت‌هاى فردى و اجتماعى خود از داشتن هدفى گزير ندارد و از تعقيب هدف خود از راهى كه مناسب آن است و به كار بستن مقرراتى كه برنامه كار است هرگز مستغنى نيست .\r\nقرآن مجيد نيز نظر نامبرده را تأييد نموده مىفرمايد :\r\n\r\n","description":"","footnote":"","page_name":" 25 ","page_number":25},
  {"content":"\r\n\r\n « وَ لِكُلٍّ وِجْهَةٌ هُوَ مُوَلِّيها فَاسْتَبِقُوا الْخَيْراتِ »  « 1 »\r\nبراى هر كدام‌تان وجهه و هدفى است كه به آن ، روى مىكنيد ، پس در كارهاى نيك به همديگر پيشى و سبقت بگيريد ( تا به هدفى عالى برسيد ) .\r\nقرآن دين به راه و رسم زندگى اطلاق مىشود . حتى كسانى كه اصلًا صانع را منكرند بدون دين نيستند ، زيرا زندگى انسان بدون داشتن راه و رسمى خواه از ناحيه نبوت و وحى باشد يا از راه وضع و قرار داد بشرى اصلًا صورت نمىگيرد ، خداى متعال در وصف ستمگران كه با دين خدايى دشمنى دارند از هر طبقه و صنف بوده باشند مىفرمايد :\r\n « الَّذِينَ يَصُدُّونَ عَنْ سَبِيلِ اللَّهِ وَ يَبْغُونَها عِوَجاً »  « 2 »\r\nكسانى كه - مردم را - از راه خدا بر مىگردانند و راه خدا - راه و رسم زندگى فطرى - را در حالى كه كج كرده‌اند قصد مىكنند و پيش مىگيرند . « 3 »\r\n3 . بهترين و پابرجاترين راه و رسم زندگى آن است كه آفرينش انسان به سوى آن هدايت كند نه آنچه از عواطف و احساسات فرد يا جامعه سرچشمه گيرد هر يك از اجزاى آفرينش را مورد دقت و كنجكاوى قرار دهيم خواهيم ديد كه در هستى خود هدف و غايتى دارد كه از نخستين روز آفرينش خود به سوى آن متوجه است و از مناسب‌ترين و نزديك‌ترين راهى كه به آن هدف منتهى مىشود به سوى هدف خود سير مىكند و در اندرون و بيرون ساختمان خود با تجهيزاتى مجهز مىباشد كه مناسب با هدف خودش و منشأ فعاليت‌هاى گوناگونش مىباشد ، رويهء آفرينش در هر آفريده جاندار و غيرجاندار همين‌گونه است .\r\nمثلًا بوته گندم از همان روز نخستين پيدايش خود كه در بستر خاك با نوك سرسبز\r\n\r\n\r\n","description":"","footnote":"\r\n( 1 ) . بقره ، آيه 148\r\n( 2 ) . اعراف ، آيه 45\r\n( 3 ) . وجه دلالت آيه اين است كه « سبيل‌اللَّه » دين است و آيهء شريفه دلالت دارد بر اين كه ستم كند . . .\r\n","page_name":" 26 ","page_number":26},
  {"content":"\r\n\r\nخود از شكم دانه سر درمىآورد متوجه پيدايش يك بوته‌گندم داراى سنبل‌هاى متعدد مىباشد و با قوايى كه مجهز است اجزاى عنصرى را از زمين و هوا با نسبت ويژه‌اى گرفته ضميمه وجود خود ساخته روزبه روز بزرگ‌تر و برومندتر مىشود و از حالى به حالى و از شكلى به شكلى منتقل مىشود تا به شكل بوته كامل داراى سنبل‌هاى متعدد مىافتد و در همان‌جا به سير خود خاتمه مىدهد .\r\nيك درخت گردو را نيز اگر مورد بررسى قرار دهيم خواهيم ديد كه آن نيز از نخستين روز پيدايش متوجه هدفى مخصوص به خود مىباشد كه يك درخت گردوى برومند و نيرومند مىباشد و براى رسيدن به آن راه مناسبى را با موجودى تجهيزات خود مىپيمايد و ملازم روش زندگى خودش بوده هرگز روزى در تعقيب هدف خود مثلًا راه بوته گندم را نمىرود چنان كه بوته گندم نيز در تعقيب هدف خود روزى روش درخت گردو را اختيار نمىكند .\r\nهمه انواع آفريده‌ها كه جهان مشهود را تشكيل مىدهند محكوم همين قاعده كليه مىباشند و هيچ دليلى نيست كه نوع انسان از اين قاعده ( هر نوعى هدفى دارد كه سعادتش در رسيدن به آن است و راهى مناسب تجهيزات وجودى خود به هدف خود دارد ) مستثنا باشد بلكه تجهيزات وجودى انسان بهترين دليل است بر اين كه انسان نيز مانند ساير انواع آفرينش هدفى دارد كه متضمن سعادت اوست و مناسب تجهيزات وجودى خود راهى به هدف و سعادت خود دارد .\r\nبنابر آنچه گذشت آفرينش ويژه انسان و همچنين آفرينش جهان كه انسان جزء غيرقابل تفكيك آن مىباشد انسان را به سوى سعادت واقعيش هدايت مىكند و مهم‌ترين و ريشه‌دارترين و پابرجاترين مقررات را كه به كار بستن آنها سعادت را براى انسان تضمين مىكند به انسان گوشزد مىنمايد .\r\nخداى متعال در تأييد بحث گذشته مىفرمايد :\r\n\r\n","description":"","footnote":"","page_name":" 27 ","page_number":27},
  {"content":"\r\n\r\n « رَبُّنَا الَّذِي أَعْطى كُلَّ شَيْءٍ خَلْقَهُ ثُمَّ هَدى »  « 1 »\r\nخداى ما كسى است كه به هر چيز - به هر آفريده‌اى - آفرينش ويژه آن چيز را عطا فرمود آنگاه - به سوى سعادت و هدف ويژه‌اش - هدايت و راهنمايى كرد .\r\nو باز مىفرمايد :\r\n  « الَّذِي خَلَقَ فَسَوَّى * وَ الَّذِي قَدَّرَ فَهَدى »   « 2 »\r\nخدايى كه اجزاى آفريده را گرد آورده درست كرد ، خدايى كه اندازه گرفت و هدايت نمود .\r\nو باز مىفرمايد :\r\n    « وَ نَفْسٍ وَ ما سَوَّاها * فَأَلْهَمَها فُجُورَها وَ تَقْواها * قَدْ أَفْلَحَ مَنْ زَكَّاها * وَ قَدْ خابَ مَنْ دَسَّاها »     « 3 »\r\nسوگند به نفس و آن كه او را درست نمود سپس بدكارى و پرهيزكارى را به او الهام فرمود رستگار شد كسى كه نفس خود را رشد و نمو خوب داد و نوميد شد كسى كه نفس خود را آلوده و تباه كرد .\r\nو باز مىفرمايد :\r\n « فَأَقِمْ وَجْهَكَ لِلدِّينِ حَنِيفاً فِطْرَتَ اللَّهِ الَّتِي فَطَرَ النَّاسَ عَلَيْها لا تَبْدِيلَ لِخَلْقِ اللَّهِ ذلِكَ الدِّينُ الْقَيِّمُ »  « 4 »\r\nروى خود را براى دين استوار كن - با تمام توجه دين را بپذير - در حالىكه اعتدال را پيش‌گيرى و از افراط و تفريط بپرهيزى دينى كه همان آفرينش خدايى است آفرينش خدا تغيير ندارد ، آن است دينى كه به اداره زندگى انسان توانايى دارد .\r\n\r\n\r\n","description":"","footnote":"\r\n( 1 ) . طه ، آيه 50\r\n( 2 ) . اعلى ، آيه 3\r\n( 3 ) . شمس ، آيه 10\r\n( 4 ) . روم ، آيه 30\r\n","page_name":" 28 ","page_number":28},
  {"content":"\r\n\r\nو باز مىفرمايد :\r\n « إِنَّ الدِّينَ عِنْدَ اللَّهِ الْإِسْلامُ »  « 1 »\r\nدين و روش زندگى پيش خدا تسليم شدن است - در برابر ارادهء وى - يعنى در برابر آفرينش وى كه انسان را به مقررات خاصى دعوت مىكند .\r\nو مىفرمايد :\r\n « وَ مَنْ يَبْتَغِ غَيْرَ الْإِسْلامِ دِيناً فَلَنْ يُقْبَلَ مِنْهُ »  « 2 »\r\nو هر كه جز اسلام - تسليم اراده خدا - دينى را طلب كند و پيش گيرد از وى پذيرفته نخواهد شد .\r\nمحصل آيات فوق - و آيات ديگرى كه در همين مضمون است - اين است كه خداى متعال هر يك از آفريده‌هاى خود و از آن جمله انسان را به سوى سعادت و هدف آفرينش ويژهء خودش از راه آفرينش خودش راهنمايى مىفرمايد و راه واقعى براى انسان در مسير زندگى همان است كه آفرينش ويژهء وى به سوى آن دعوت مىكند و مقرراتى را در زندگى فردى و اجتماعى خود بايد به كار بندد كه طبيعت يك انسان فطرى ( طبيعى ) به سوى آنها هدايت مىكند نه انسان‌هايى كه به هوا و هوس آلوده و در برابر عواطف و احساسات اسير دست بسته مىباشد .\r\nمقتضاى دين فطرى ( طبيعى ) اين است كه تجهيزات وجودى انسان الغاء نشود و حق هر يك از آنها ادا شود و جهازات مختلف و متضاد مانند قواى گوناگون عاطفى و احساسى كه در هيكل وى به وديعه گذارده شده تعديل شده به هر كدام از آنها تا اندازه‌اى كه مزاحم حال ديگران نشود رخصت عمل داده شود .\r\nو بالاخره در فرد انسان عقل حكومت كند نه خواست نفس و نه غلبه عاطفه و احساس اگرچه مخالف عقل سليم باشد و در جامعه نيز حق و سلاح واقعى جماعت\r\n\r\n\r\n","description":"","footnote":"\r\n( 1 ) . آل عمران ، آيه 19\r\n( 2 ) . همان ، آيه 85\r\n","page_name":" 29 ","page_number":29},
  {"content":"\r\n\r\nحكومت نمايد نه هوا و هوس يك فرد تواناى مستبد و نه خواسته اكثريت افراد اگرچه مغاير حق و خلاف مصلحت واقعى جماعت باشد .\r\nاز بحث بالا نتيجه ديگرى نيز گرفته مىشود و آن اين است كه زمام حكم در تشريع تنها به دست خداست و جز او را نشايد كه تشريع قانون و وضع مقررات و تعيين وظيفه نمايد زيرا چنان كه روشن شد تنها مقررات و قوانينى در صراط زندگى به درد انسان مىخورد كه از راه آفرينش براى او تعيين شده باشد ؛ يعنى علل و عوامل بيرونى و درونى انسان را به انجام دادن آن دعوت نمايند و آن را اقتضا كنند ؛ يعنى خدا آن را خواسته باشد ، زيرا مراد از اين كه خدا چيزى را مىخواهد اين است كه علل و شرايط انجام يافتن آن را به وجود آورده است نهايت اين كه گاهى علل و شرايط طورى است كه پيدايش جبرى چيزى را ايجاب مىكند مانند حوادث طبيعى روزانه و در اين صورت اراده را اراده تكوينى مىگويند و گاهى طورى است كه اقتضا مىكند انسان عمل را از راه اختيار و آزادانه انجام دهد مانند خوردن و نوشيدن و در اين صورت اراده را اراده تشريعى مىگويند خداى متعال در چندين جا از كلام خود مىفرمايد :  « إِنِ الْحُكْمُ إِلَّا لِلَّهِ »  « 1 » نيست حكم مگر از آن خدا .\r\nپس از روشن شدن اين مقدمات بايد دانست كه قرآن مجيد با رعايت اين مقدمات سه‌گانه يعنى با عطف نظر به اين كه انسان در زندگى خود هدفى دارد ( سعادت زندگى ) كه بايد در راه به دست آوردن آن در طول زندگى تلاش و كوشش نمايد و اين فعاليت بدون برنامه نتيجه‌بخش نخواهد بود اين برنامه را نيز بايد از كتاب فطرت و آفرينش خواند و به عبارت ديگر از تعليم الهى فراگرفت .\r\nقرآن مجيد با عطف‌نظر به اين مقدمات شالوده برنامه زندگى انسان را به اين نحو ريخت :\r\n\r\n\r\n","description":"","footnote":"\r\n( 1 ) . يوسف ، آيه 40\r\n","page_name":" 30 ","page_number":30},
  {"content":"\r\n\r\nاساس برنامه خود را خداشناسى قرار داد و اعتقاد به يگانگى خدا را اولين اساس دين شناخت و پس از شناسانيدن خدا معادشناسى ( اعتقاد بروز رستاخيز كه در آن پاداش و كيفر كردار نيك و بد انسان داده خواهد شد ) را از آن نتيجه گرفت و اصل ديگر قرار داد و پس از آن پيغامبرشناسى را از معادشناسى نتيجه گرفت ، زيرا پاداش اعمال نيك و بد بدون ابلاغ قبلى طاعت و معصيت و نيك و بد از راه وحى و نبوت چنان كه بيان خواهيم كرد صورت نمىبندد .\r\nو آن را نيز اصل ديگر قرار داد سه اصل نامبرده : اعتقاد به يگانگى خدا و اعتقاد به نبوت و اعتقاد به معاد را اصول دينِ دين اسلام شمرد .\r\nپس از آن در مرتبه تالى اصول اخلاق پسنديده و صفات حسنهء مناسب اصول سه‌گانه را كه يك انسان واقع‌بين با ايمان بايد واجد آنها و متصف به آنها باشد بيان نمود و پس از آن قوانين عملى كه در حقيقت حافظ سعادت حقيقى و زاينده و پرورش دهنده اخلاق پسنديده و بالاتر از آن عامل رشد و ترقى اعتقادات حقه و اصول اوليه مىباشند تأسيس و بيان داشت .\r\nزيرا هرگز قابل قبول نيست كسى كه در مسائل جنسى يا در دزدى و خيانت و اختلاس مال و برداشتن كلاه مردم هيچ گونه بند و بارى ندارد صفت عفت‌نفس داشته باشد يا كسى كه شيفته جمع‌آورى مال است و مطالبات مردم و حقوق واجبه مالى را نمىدهد با صفت سخاوت متصف شود يا كسى كه به عبادت خدا نمىپردازد و هفته و ماهى به ياد خدا نمىافتد واجد ايمان به خدا و روز رستاخيز و داراى سمت بندگى باشد .\r\nپس اخلاق پسنديده هميشه با يك رشته اعمال و افعال مناسب زنده مىماند چنان كه اخلاق پسنديده نسبت به اعتقادات اصليه همين حال را دارند ؛ مثلًا كسى كه جز كبر و غرور و خودبينى و خودپسندى سرش نمىشود اعتقاد به خدا و خضوع در برابر مقام ربوبى را نبايد از وى توقع داشت و كسى كه يك عمر معنى انصاف و مروت و\r\n\r\n","description":"","footnote":"","page_name":" 31 ","page_number":31},
  {"content":"\r\n\r\nرحم و عطوفت را نفهميده است نمىشود ايمانى به روز رستاخيز و بازخواست داشته باشد .\r\nخداى متعال در خصوص ارتباط اعتقادات حقه و اخلاق پسنديده - كه خود نوعى از اعتقاد هستند - به عمل مىفرمايد :\r\n « إِلَيْهِ يَصْعَدُ الْكَلِمُ الطَّيِّبُ وَ الْعَمَلُ الصَّالِحُ يَرْفَعُهُ »  « 1 »\r\nسخن ( اعتقاد ) پاك به سوى خدا صعود مىكند و عمل صالح بلندش مىكند - يعنى در صعود اعتقاد كمك مىكند .\r\nو در خصوص ارتباط اعتقاد به عمل مىفرمايد :\r\n « ثُمَّ كانَ عاقِبَةَ الَّذِينَ أَساؤُا السُّواى أَنْ كَذَّبُوا بِآياتِ اللَّهِ وَ كانُوا بِها يَسْتَهْزِؤُنَ »  « 2 »\r\nپس از آن سرانجام كار كسانى كه كار بد مىكردند به اين‌جا كشيد كه آيات خداوند را تكذيب كردند و به آنها استهزا مىنمودند .\r\nخلاصه ، قرآن مجيد به ريشه‌هاى اصلى اسلام كه سه بخش كلى را تشكيل مىدهد مشتمل است بدين ترتيب :\r\n1 - اصول عقايد اسلامى كه نوعى از آن اصول سه گانه دين است : توحيد و نبوت و معاد ، و نوعى عقايد متفرع بر آنها مانند لوح و قلم و قضا و قدر و ملائكه و عرش و كرسى و خلقت آسمان و زمين و نظاير آنها .\r\n2 - اخلاق پسنديده .\r\n3 - احكام شرعيه و قوانين عملى كه قرآن كريم كليات آنها را بيان فرموده و تفاصيل و جزئيات آنها را به بيان پيغمبر اكرم صلى الله عليه و آله واگذار نموده است و پيغمبر اكرم صلى الله عليه و آله\r\n\r\n\r\n","description":"","footnote":"\r\n( 1 ) . فاطر ، آيه 10\r\n( 2 ) . روم ، آيه 1\r\n","page_name":" 32 ","page_number":32},
  {"content":"\r\n\r\nنيز به موجب حديث ثقلين كه همه فرق اسلامى به نحو تواتر نقل نموده‌اند بيان اهل‌بيت خود را قائم‌مقام و جايگزين بيان خود قرار داده است . « 1 »\r\n\r\nب - قرآن مجيد سند نبوت است\r\nقرآن مجيد در چندين جا تصريح مىكند كه كلام خداست ؛ يعنى با همين الفاظ خود از مقام ربوبى صادر شده و پيغمبر اكرم صلى الله عليه و آله نيز آن را با همان الفاظ تلقى نموده است .\r\nو در راه اثبات همين معنا كه كلام خداست و كلام بشرى نيست مكرراً در لابه لاى آيات كريمه به مقام تحدى برآمده و قرآن مجيد را از هر جهت معجزه شمرده و ماوراء قدرت و توانايى بشر دانسته است .\r\nچنان كه مىفرمايد :\r\n  « أَمْ يَقُولُونَ تَقَوَّلَهُ بَلْ لا يُؤْمِنُونَ * فَلْيَأْتُوا بِحَدِيثٍ مِثْلِهِ إِنْ كانُوا صادِقِينَ »   « 2 »\r\nيا مىگويند پيغمبر اكرم صلى الله عليه و آله خودش قرآن را ساخته و به خدا نسبت داده است بلكه اينان ايمان نمىآورند پس اگر راست مىگويند سخنى همانند آن بياورند ( بسازند ) .\r\nو مىفرمايد :\r\n « قُلْ لَئِنِ اجْتَمَعَتِ الْإِنْسُ وَ الْجِنُّ عَلى أَنْ يَأْتُوا بِمِثْلِ هذَا الْقُرْآنِ لا يَأْتُونَ بِمِثْلِهِ وَ لَوْ كانَ بَعْضُهُمْ لِبَعْضٍ ظَهِيراً »  « 3 »\r\nبگو - اى محمد - اگر جن و انس گرد هم آيند كه مانند اين قرآن بياورند همانند آن را نخواهند آورد اگرچه برخى از ايشان پشت و پناه برخى ديگر شوند .\r\nو مىفرمايد :\r\n\r\n\r\n","description":"","footnote":"\r\n( 1 ) . ر . ك : ميرحامد حسين ، عبقات الانوار ، حديث ثقلين در اين كتاب حديث نامبرده را به صدها طريق از طرق عامه و خاصه نقل كرده است\r\n( 2 ) . طور ، آيه 33 و 34\r\n( 3 ) . اسراء ، آيه 88\r\n","page_name":" 33 ","page_number":33},
  {"content":"\r\n\r\n « أَمْ يَقُولُونَ افْتَراهُ قُلْ فَأْتُوا بِعَشْرِ سُوَرٍ مِثْلِهِ مُفْتَرَياتٍ »  « 1 »\r\nيا مىگويند قرآن را به خدا بسته بگو پس ده سوره افترايى مانند آن بياوريد .\r\nو مىفرمايد :\r\n « أَمْ يَقُولُونَ افْتَراهُ قُلْ فَأْتُوا بِسُورَةٍ مِثْلِهِ »  « 2 »\r\nيا مىگويند قرآن را به خدا بسته بگو پس يك سوره همانند آن بياوريد .\r\nو باز در تحدى با پيغمبر اكرم صلى الله عليه و آله مىفرمايد :\r\n « وَ إِنْ كُنْتُمْ فِي رَيْبٍ مِمَّا نَزَّلْنا عَلى عَبْدِنا فَأْتُوا بِسُورَةٍ مِنْ مِثْلِهِ »  « 3 »\r\nو اگر از آنچه بر بنده خودمان فرو فرستاديم در شك باشيد از مردى مانند وى - كه درس نخوانده و نوشتن ياد نگرفته و در محيط جاهليت نشو و نما يافته باشد - يك سوره قرآنى بياوريد .\r\nو باز از راه نداشتن اختلاف و تضاد تحدى نموده مىفرمايد :\r\n « أَ فَلا يَتَدَبَّرُونَ الْقُرْآنَ وَ لَوْ كانَ مِنْ عِنْدِ غَيْرِ اللَّهِ لَوَجَدُوا فِيهِ اخْتِلافاً كَثِيراً »  « 4 »\r\nآيا در قرآن تدبر نمىكنند و اگر از پيش غير خدا بود در آن اختلافات بسيار پيدا مىكردند .\r\nزيرا همه چيز در اين جهان مشمول قانون تحول و تكامل است و از تضاد اجزاء و احوال خالى نمىباشد و اگر قرآن كار بشر بود و در ظرف بيست و سه سال قطعه قطعه ساخته مىشد از اختلاف اوصاف و احوال سالم نمىماند و اين طور يكنواخت نبود .\r\nقرآن مجيد كه بدين تحديات سخن خدا بودن خود را اعلام و تثبيت مىكند در\r\n\r\n\r\n","description":"","footnote":"\r\n( 1 ) . هود ، آيه 13\r\n( 2 ) . يونس ، آيه 38\r\n( 3 ) . بقره ، آيه 23\r\n( 4 ) . نساء ، آيه 82\r\n","page_name":" 34 ","page_number":34},
  {"content":"\r\n\r\nسرتاسر خود به صراحت حضرت محمد صلى الله عليه و آله را پيغمبر و فرستاده خدا معرفى مىنمايد و بدين وسيله سند نبوت آن حضرت قرار مىگيرد و روى همين اصل بارها در كلام خدا به پيغمبر اكرم صلى الله عليه و آله امر مىشود كه در اثبات نبوت خود به شهادت خدا يعنى به تصريح قرآن مجيد به نبوتش ، استناد جويد :\r\n « قُلْ كَفى بِاللَّهِ شَهِيداً بَيْنِي وَ بَيْنَكُمْ »  « 1 »\r\nبگو شهادت خدا - به نبوت من - ميان من و شما كافى است .\r\nو در جاى ديگر علاوه به شهادت خداى متعال شهادت ملائكه را نيز نقل مىكند :\r\n « لكِنِ اللَّهُ يَشْهَدُ بِما أَنْزَلَ إِلَيْكَ أَنْزَلَهُ بِعِلْمِهِ وَ الْمَلائِكَةُ يَشْهَدُونَ وَ كَفى بِاللَّهِ شَهِيداً »  « 2 »\r\nلكن خداوند به آنچه به سوى تو نازل كرده شهادت مىدهد و ملائكه نيز شهادت مىدهند و خدا در شهادت كافى و بس است .\r\n\r\n\r\n","description":"","footnote":"\r\n( 1 ) رعد آيه 43\r\n( 2 ) نساء آيه 166\r\n","page_name":" 35 ","page_number":35},
  {"content":"\r\n . \r\n","description":"","footnote":"","page_name":" 36 ","page_number":36},
  {"content":"\r\n\r\n\r\nبخش دوم : چگونگى تعليم قرآن\r\n\r\nالف - قرآن مجيد كتابى است جهانى\r\nقرآن مجيد در مطالب خود اختصاص به امتى از امم مانند امت عرب يا طايفه‌اى از طوايف مانند مسلمانان ندارد ، بلكه با طوايف خارج از اسلام سخن مىگويد چنان كه با مسلمانان مىگويد ، به دليل خطابات « 1 » بسيارى كه به عنوان كفار و مشركين و اهل كتاب و يهود و بنىاسرائيل و نصارى دارد و با هر طايفه‌اى ازين طوايف به احتجاج پرداخته آنان را به سوى معارف حقه خود دعوت مىكند .\r\nو همچنين قرآن مجيد با هر يك از اين طوايف به احتجاج و دعوت مىپردازد و هرگز خطاب خود را مقيد به عرب بودن آنان نمىكند چنان كه در مورد مشركين - بت‌پرستان - مىفرمايد :\r\n « فَإِنْ تابُوا وَ أَقامُوا الصَّلاةَ وَ آتَوُا الزَّكاةَ فَإِخْوانُكُمْ فِي الدِّينِ »  « 2 »\r\nو در مورد اهل كتاب - يهود و نصارى و مجوس نيز كه از اهل كتاب محسوبند - مىفرمايد :\r\n\r\n\r\n","description":"","footnote":"\r\n( 1 ) . اين خطابات و احتجاج‌ها در آيات بسيارى است و نيازى به نقل آنها نيست\r\n( 2 ) . توبه ، آيه 11\r\n","page_name":" 37 ","page_number":37},
  {"content":"\r\n\r\n « قُلْ يا أَهْلَ الْكِتابِ تَعالَوْا إِلى كَلِمَةٍ سَواءٍ بَيْنَنا وَ بَيْنَكُمْ أَلَّا نَعْبُدَ إِلَّا اللَّهَ وَ لا نُشْرِكَ بِهِ شَيْئاً وَ لا يَتَّخِذَ بَعْضُنا بَعْضاً أَرْباباً مِنْ دُونِ اللَّهِ »  « 1 »\r\nبگو اى اهل كتاب بياييد به سوى كلمه‌اى كه در ميان ما و شما به طور مساوى پذيرفته شود و آن اين است كه جز خداى متعال كسى را نپرستيم و انبازى براى وى قرار ندهيم و برخى از ما برخى ديگر را خدايان خود اتخاذ نكنند .\r\nچنان كه مىبينيم هرگز نفرموده : اگر مشركين عرب توبه كنند و نفرموده : اى اهل كتابى كه از نژاد عرب مىباشيد .\r\nآرى در به دو طلوع اسلام كه دعوت از جزيرةالعرب به بيرون تجاوز نكرده بود طبعاً خطابات قرآنى به امت عرب القا مىشد ولى از سال شش هجرت كه دعوت به بيرون شبه جزيره راه يافت هيچ موجبى براى توهم اختصاص نبود .\r\nگذشته از اين آيات آيات ديگرى دلالت بر عموم دعوت مىكند مانند آيهء كريمه :\r\n « وَ أُوحِيَ إِلَيَّ هذَا الْقُرْآنُ لِأُنْذِرَكُمْ بِهِ وَ مَنْ بَلَغَ »  « 2 »\r\nوحى شده است بر من اين قرآن براى اين كه شما را انذار كرده بترسانم و هر كه را كه اين قرآن - ياانذار - به وى برسد .\r\nو آيه كريمه :  « وَ ما هُوَ إِلَّا ذِكْرٌ لِلْعالَمِينَ »  « 3 » و آيه :  « إِنْ هُوَ إِلَّا ذِكْرٌ لِلْعالَمِينَ »  « 4 » ؛ نيست قرآن مگر يادآورى براى همه جهانيان .\r\nو آيه كريمه :   « إِنَّها لَإِحْدَى الْكُبَرِ * نَذِيراً لِلْبَشَرِ »   « 5 » به درستى اين آيه يكى از بزرگ‌ترين آيات مىباشد در حالى كه ترساننده بشر است .\r\nبه حسب تاريخ نيز ، اسلام عده‌اى از ارباب مذاهب مختلفه مانند بت‌پرستان و\r\n\r\n\r\n","description":"","footnote":"\r\n( 1 ) . آل عمران ، آيه 64\r\n( 2 ) . انعام ، آيه 19\r\n( 3 ) . ص ، آيه 87\r\n( 4 ) . قلم ، آيه 52\r\n( 5 ) . مدثر ، آيه 36\r\n","page_name":" 38 ","page_number":38},
  {"content":"\r\n\r\nيهود و نصارى و همچنين از امت‌هاى گوناگونى مانند سلمان فارسى و صهيب رومى و بلال حبشى به ثبوت رسيده است .\r\n\r\nب - قرآن مجيد كتابى است كامل\r\nقرآن مجيد مشتمل است بر هدف كامل انسانيت و آن را به كامل‌ترين وجهى بيان مىكند ، زيرا هدف انسانيت كه با واقع‌بينى سرشته شده جهان‌بينى كامل و به‌كار بستن اصول اخلاقى و قوانين عملى است كه مناسب و لازمه همان جهان‌بينى باشد و قرآن مجيد تشريح كامل اين مقصد را به عهده دارد .\r\nخداى متعال در وصف آن مىفرمايد :\r\n « يَهْدِي إِلَى الْحَقِّ وَ إِلى طَرِيقٍ مُسْتَقِيمٍ »  « 1 »\r\nهدايت مىكند قرآن مجيد به سوى حق در اعتقاد - و به سوى راهى راست - در عمل .\r\nو باز در جايى ديگر پس از ذكر تورات و انجيل مىفرمايد :\r\n « وَ أَنْزَلْنا إِلَيْكَ الْكِتابَ بِالْحَقِّ مُصَدِّقاً لِما بَيْنَ يَدَيْهِ مِنَ الْكِتابِ وَ مُهَيْمِناً عَلَيْهِ »  « 2 »\r\nو فرو فرستاديم اين كتاب را به سوى تو به حق در حالى كه كتاب آسمانى را در برابر خود دارد تصديق مىنمايد و مسلط و نگهبان است نسبت به آن .\r\nو باز در اشتمال قرآن به حقيقت شرايع انبياء گذشته مىفرمايد :\r\n « شَرَعَ لَكُمْ مِنَ الدِّينِ ما وَصَّى بِهِ نُوحاً وَ الَّذِي أَوْحَيْنا إِلَيْكَ وَ ما وَصَّيْنا بِهِ إِبْراهِيمَ وَ مُوسى وَ عِيسى »  « 3 »\r\nتشريع كرد براى شما امت محمد آنچه را كه به نوح سفارش كرد و آنچه را كه به تو وحى كرديم و آنچه را كه به ابراهيم و موسى و عيسى سفارش كرديم .\r\n\r\n\r\n","description":"","footnote":"\r\n( 1 ) . احقاف ، آيه 30\r\n( 2 ) . مائده ، آيه 48\r\n( 3 ) . شورى ، آيه 113\r\n","page_name":" 39 ","page_number":39},
  {"content":"\r\n\r\nو به طور جامع مىفرمايد :\r\n « وَ نَزَّلْنا عَلَيْكَ الْكِتابَ تِبْياناً لِكُلِّ شَيْءٍ »  « 1 »\r\nو تدريجاً فرو فرستاديم به سوى تو اين كتاب را در حالى كه بيان كنندهء هر چيزى است .\r\nمحصل آيات قبلى اين است كه قرآن مجيد به حقيقت مقاصد همهء كتب آسمانى مشتمل است و زياده ، و اين كه هر چيزى كه بشر در پيمايش راه سعادت و خوش‌بختى از اعتقاد و عمل به آن نيازمند مىباشد در اين كتاب به طور تام و كامل بيان شده است .\r\n\r\nج - قرآن مجيد كتابى است هميشگى\r\nبحثى كه در فصل گذشته برگزار شد براى اثبات اين مدعا كافى مىباشد ، زيرا بيانى كه نسبت به يك مقصد و مطلب به طور مطلق تام و كامل باشد اعتبار و صحتش محدود به وقت و مخصوص به زمان معين نخواهد بود ، و قرآن مجيد بيان خود را تام و كامل مىداند و ماوراء كمال چيزى نيست ، خداى متعال مىفرمايد :\r\n  « إِنَّهُ لَقَوْلٌ فَصْلٌ * وَ ما هُوَ بِالْهَزْلِ »   « 2 »\r\nقرآن سخنى است برنده - جداكنندهء حق از باطل - و هزل و ياوه‌سرايى نيست .\r\nو همچنين معارف اعتقادى حقيقت خالص و واقعيت محض مىباشد و اصول اخلاقى و قوانين عملى كه بيان داشته نتايج و مواليد واقعى همان حقايق ثابته است و چنين چيزى بطلان‌پذير و به مرور زمان قابل نسخ نيست خداى متعال مىفرمايد :\r\n « وَ بِالْحَقِّ أَنْزَلْناهُ وَ بِالْحَقِّ نَزَلَ »  « 3 »\r\n\r\n\r\n","description":"","footnote":"\r\n( 1 ) . نحل ، آيه 89\r\n( 2 ) . طارق ، آيه 14\r\n( 3 ) . اسراء ، آيه 105\r\n","page_name":" 40 ","page_number":40},
  {"content":"\r\n\r\nقرآن را به حق نازل كرديم او نيز به حق نازل شد - يعنى در حدوث و بقاى خود از حق جدا نشد - .\r\nو باز مىفرمايد :\r\n « فَما ذا بَعْدَ الْحَقِّ إِلَّا الضَّلالُ »  « 1 »\r\nجز ضلالت و گمراهى پس از حق چيزى هست ؟ - از حق گذشتى جزضلالت نمىماند .\r\nو در جايى ديگر از كلام خود به طور جامع مىفرمايد :\r\n  « وَ إِنَّهُ لَكِتابٌ عَزِيزٌ * لا يَأْتِيهِ الْباطِلُ مِنْ بَيْنِ يَدَيْهِ وَ لا مِنْ خَلْفِهِ »   « 2 »\r\nبه درستى قرآن كتابى است عزيز - منيع‌الجانب كه هر تعدى را با قدرت از خود دفع مىكند - باطل از پيش روى و از پشت سر به سوى او نمىآيد ( نه اكنون و نه در آينده بطلان و نسخ‌پذير نيست ) .\r\nالبته بحث‌هاى زيادى در اطراف ابديت احكام قرآنى كرده شده و مىتوان كرد ولى از موضوع بحث اين كتاب - كه موقعيت قرآن است پيش مسلمانان به طورى كه خود قرآن دلالت دارد - بيرون است .\r\n\r\nد - قرآن مجيد در دلالت خود مستقل است\r\nقرآن مجيد كه از سنخ كلام است مانند ساير كلام‌هاى معمولى از معناى مراد خود كشف مىكند و هرگز در دلالت خود گنگ نيست و از خارج نيز دليلى وجود ندارد كه مراد تحت‌اللفظى قرآن جز آن است كه از لفظ عربيش فهميده مىشود .\r\nاما اين كه خودش در دلالت خود گنگ نيست ، زيرا هركس به لغت آشنايى داشته\r\n\r\n\r\n","description":"","footnote":"\r\n( 1 ) . يونس ، آيه 32\r\n( 2 ) . فصلت ، آيه 42\r\n","page_name":" 41 ","page_number":41},
  {"content":"\r\n\r\nباشد از جملات آيات كريمه معناى آنها را آشكارا مىفهمد چنان كه از جملات هركلام عربى ديگر معنا را مىفهمد .\r\nعلاوه بر اين به آيات بسيارى از قرآن برمىخوريم كه در آنها طايفه خاصى را مانند بنىاسرائيل و مؤمنين و كفار و گاهى عموم مردم را متعلق خطاب قرار داده مقاصد خود را به ايشان القاء مىكند « 1 » يا با آنان به احتجاج مىپردازد يا به مقام تحدى برآمده از ايشان مىخواهد كه اگر شك و ترديد دارند در اين كه قرآن كلام خداست مثل آن را بياورند و بديهى است كه تكلم با مردم با الفاظى كه خاصيت تفهيم را واجد نيست معنا ندارد و همچنين تكليف مردم به آوردن مثل چيزى كه معناى محصلى از آن فهميده نمىشود قابل قبول نيست .\r\nعلاوه بر اين خداى متعال مىفرمايد :\r\n « أَ فَلا يَتَدَبَّرُونَ الْقُرْآنَ أَمْ عَلى قُلُوبٍ أَقْفالُها »  « 2 »\r\nآيا قرآن را تدبر - پىگيرى - آيات با تأمل نمىكنند يا به دل‌هايى قفل‌هاشان زده شده .\r\nو مىفرمايد :\r\n « أَ فَلا يَتَدَبَّرُونَ الْقُرْآنَ وَ لَوْ كانَ مِنْ عِنْدِ غَيْرِ اللَّهِ لَوَجَدُوا فِيهِ اخْتِلافاً كَثِيراً »  « 3 »\r\n( ترجمه آيه گذشت ) .\r\nدلالت آيه‌ها بر اين كه قرآن تدبر را كه خاصيت تفهم را دارد مىپذيرد و هم‌چنين تدبر اختلافات آيات را كه در نظر سطحى و ابتدايى پيش مىآيد حل مىكند روشن است و بديهى است كه اگر آيات در معانى خودشان ظهورى نداشتند تأمل و تدبر در آنها و همچنين حل اختلافات صورى آنها به واسطهء تأمل و تدبر معنا نداشت .\r\nو اما اين كه راجع به نفى حجيت ظواهر قرآن دليلى از خارج نيست ، زيرا چنين\r\n\r\n\r\n","description":"","footnote":"\r\n( 1 ) . امثال « يا ايهاالذين كفروا » و « يا اهل‌الكتاب » و « يا بنىاسرائيل » و « يا ايهاالناس » كه بسيار است\r\n( 2 ) . محمد ، آيه 24\r\n( 3 ) . نساء ، آيه 82\r\n","page_name":" 42 ","page_number":42},
  {"content":"\r\n\r\nدليلى وجود ندارد .\r\nجز اين كه برخى گفته‌اند در تفهيم مرادات قرآن به بيان تنها پيغمبر اكرم صلى الله عليه و آله يا به بيان آن حضرت و بيان اهل‌بيت گرامش بايد رجوع كرد .\r\nولى اين سخن قابل قبول نيست ، زيرا حجيت بيان پيغمبر اكرم صلى الله عليه و آله و امامان اهل‌بيت عليهم السلام را تازه از قرآن بايد استخراج كرد و بنابر اين چگونه متصور است كه حجيت دلالت قرآن به بيان ايشان متوقف باشد بلكه در اثبات اصل رسالت و امامت بايد به دامن قرآن كه سند نبوت است چنگ زد .\r\nو البته آنچه گفته شد منافات ندارد با اين كه پيغمبر اكرم صلى الله عليه و آله و ائمه اهل‌بيت عليهم السلام عهده‌دار بيان جزئيات قوانين و تفاصيل احكام شريعت - كه از ظواهر قرآن مجيد به دست نمىآيد - بوده‌اند .\r\nو همچنين سمت معلمى معارف كتاب را داشته‌اند چنان كه از آيات ذيل در مىآيد :\r\n « وَ أَنْزَلْنا إِلَيْكَ الذِّكْرَ لِتُبَيِّنَ لِلنَّاسِ ما نُزِّلَ إِلَيْهِمْ »  « 1 »\r\nو فرو فرستاديم به تو ذكر - قرآن - را براى اين كه آنچه را به مردم نازل شده برايشان بيان و روشن كنى .\r\n « وَ ما آتاكُمُ الرَّسُولُ فَخُذُوهُ وَ ما نَهاكُمْ عَنْهُ فَانْتَهُوا »  « 2 »\r\nآنچه را پيغمبر براى شما آورد يعنى امر كرد بگيريد و بپذيريد و آنچه از آن نهى كرد خوددارى كنيد .\r\n « وَ ما أَرْسَلْنا مِنْ رَسُولٍ إِلَّا لِيُطاعَ بِإِذْنِ اللَّهِ »  « 3 »\r\nما هيچ پيغمبرى را نفرستاديم مگر براى اين كه به اذن خدا اطاعتش كنند .\r\n\r\n\r\n","description":"","footnote":"\r\n( 1 ) . نحل ، آيه 44\r\n( 2 ) . حشر ، آيه 7\r\n( 3 ) . نساء ، آيه 64\r\n","page_name":" 43 ","page_number":43},
  {"content":"\r\n\r\n « هُوَ الَّذِي بَعَثَ فِي الْأُمِّيِّينَ رَسُولًا مِنْهُمْ يَتْلُوا عَلَيْهِمْ آياتِهِ وَ يُزَكِّيهِمْ وَ يُعَلِّمُهُمُ الْكِتابَ وَ الْحِكْمَةَ »  « 1 »\r\nخداست آن كه در ميان جماعت امى از خودشان پيامبرى برانگيخت كه آيات خدا را بر ايشان تلاوت مىكند و آنان را تزكيه مىنمايد ، و بر ايشان كتاب و حكمت را تعليم مىدهد .\r\nبه موجب اين آيات پيغمبر اكرم صلى الله عليه و آله مبين جزئيات و تفاصيل شريعت و معلم‌الهى قرآن مجيد مىباشد و به موجب حديث متواتر ثقلين پيغمبر اكرم صلى الله عليه و آله ائمهء اهل‌بيت عليهم السلام را در سمت‌هاى نامبرده جانشينان خود قرار داده است و اين مطلب منافات ندارد با اين‌كه ديگران نيز با اعمال سليقه‌اى كه از معلمين حقيقى ياد گرفته‌اند مراد قرآن مجيد را از ظواهر آياتش بفهمند .\r\n\r\nه - قرآن مجيد ظاهر و باطن دارد\r\nخداى متعال در كلام خود مىفرمايد :\r\n « وَ اعْبُدُوا اللَّهَ وَ لا تُشْرِكُوا بِهِ شَيْئاً »  « 2 »\r\nخدا را بپرستيد و هيچ چيزى را - در عبادت - شريك او قرار مدهيد .\r\nو ظاهر اين كلام نهى از پرستش معمولى بت‌هاست چنان كه مىفرمايد :\r\n « فَاجْتَنِبُوا الرِّجْسَ مِنَ الْأَوْثانِ »  « 3 »\r\nدورى گزينيد از پليدىها كه بت‌ها باشند .\r\nولى با تأمل و تحليل معلوم مىشود كه پرستش بت‌ها براى اين ممنوع است كه خضوع و فروتنى در برابر غير خداست و بت بودن معبود نيز خصوصيتى ندارد چنان\r\n\r\n\r\n","description":"","footnote":"\r\n( 1 ) . جمعه ، آيه 2\r\n( 2 ) . نساء ، آيه 36\r\n( 3 ) . حج ، آيه 30\r\n","page_name":" 44 ","page_number":44},
  {"content":"\r\n\r\nكه خداى متعال شيطان را عبادت او شمرده مىفرمايد :\r\n « أَ لَمْ أَعْهَدْ إِلَيْكُمْ يا بَنِي آدَمَ أَنْ لا تَعْبُدُوا الشَّيْطانَ »  « 1 »\r\nآيا فرمان ندادم به شما اى بنىآدم كه شيطان را مپرستيد .\r\nو با تحليلى ديگر معلوم مىشود كه در طاعت و گردن‌گذارى انسان ميان خود و غير فرقى نيست و چنان كه از غير نبايد طاعت كرد از خواست‌هاى نفس در برابر خداى متعال نبايد اطاعت و پيروى نمود چنان كه خداى متعال اشاره مىكند :\r\n « أَ فَرَأَيْتَ مَنِ اتَّخَذَ إِلهَهُ هَواهُ »  « 2 »\r\nآيا ديدى كسى را كه هواى نفس خود را خداى خود قرار داده .\r\nو با تحليل دقيق‌ترى معلوم مىشود كه اصلًا به غير خداى متعال نبايد التفات داشت و از وى غفلت نمود ، زيرا توجه به غير خدا همان استقلال دادن به او و خضوع و كوچكى نشان دادن در برابر اوست و اين ايمان روح عبادت و پرستش مىباشد خداى متعال مىفرمايد :  « وَ لَقَدْ ذَرَأْنا لِجَهَنَّمَ كَثِيراً مِنَ الْجِنِّ وَ الْإِنْسِ »  تا آن جا كه مىفرمايد :  « أُولئِكَ هُمُ الْغافِلُونَ »  « 3 » سوگند مىخورم ما بسيارى از جن و انس را براى جهنم آفريديم ) تا آن‌جا كه مىفرمايد : آنان همان غفلت‌كنندگان - از خدا - هستند .\r\nچنان كه ملاحظه مىشود از آيه كريمه :  « وَ لا تُشْرِكُوا بِهِ شَيْئاً »  ابتدائاً فهميده مىشود اين كه نبايد بت‌ها را پرستش نمود و با نظرى وسيع‌تر اين كه انسان از ديگران به غير اذن خدا پرستش نكند و با نظرى وسيع‌تر از آن اين كه انسان حتى از دل خواه خود نبايد پيروى كند و با نظر وسيع‌تر از آن اين كه نبايد از خدا غفلت كرد و به غير او التفات داشت .\r\n\r\n\r\n","description":"","footnote":"\r\n( 1 ) . يس ، آيه 60\r\n( 2 ) . جاثيه ، آيه 23\r\n( 3 ) . اعراف ، آيه 179\r\n","page_name":" 45 ","page_number":45},
  {"content":"\r\n\r\nهمين ترتيب يعنى ظهور يك معناى ساده ابتدايى از آيه و ظهور معناى وسيع‌ترى به دنبال آن و همچنين ظهور و پيدايش معنايى در زير معنايى در سرتاسر قرآن مجيد جارى است و با تدبر در اين معانى معناى حديث معروف كه از پيغمبر اكرم صلى الله عليه و آله مأثور و در كتب حديث و تفسير نقل شده است : « ان للقرآن ظهراً وبطناً و لبطنه بطناً الى سبعة ابطن » روشن مىشود . « 1 »\r\nبنابر آنچه گذشت قرآن مجيد ظاهر دارد و باطن ( ياظهر و بطن ) كه هر دو از كلام اراده شده‌اند جز اين كه اين دو معنا در طول هم مرادند نه در عرض همديگر نه اراده لفظ اراده باطن را نفى مىكند و نه اراده باطن مزاحم اراده ظاهر مىباشد .\r\n\r\nو - چرا قرآن مجيد از دو راه ظاهر و باطن سخن گفته ؟\r\n1 . انسان در زندگى ابتدايى خويش كه دنيوى و موقتى است مانند يك حبابى خيمه هستى خود را روى درياى بيكران ماده زده در همه فعاليت‌هايى كه در مسير وجود مىكند سرسپرده امواج خروشان اين درياى بيكران است و سر و كار با ماده دارد .\r\nحواس بيرونى و درونىاش به ماده و ماديات مشغول و افكارش نيز پاى بند معلومات حسىاش مىباشد ، خوردن و آشاميدن و نشستن و برخاستن و گفتن و شنودن و رفتن و آمدن و جنبيدن و آرميدن و بالاخره همه فعاليت‌هاى زندگى را روى ماده انجام مىدهد و فكرى جز اين ندارد .\r\nو گاهى كه پاره‌اى از معنويات را مانند دوستى و دشمنى و بلندى همت و بزرگى مقام و نظاير آنها تصور مىكند ، اكثريت افهام آنها را به واسطه مجسم ساختن مصداق‌هاى مادى در نظر تصور مىكنند چنان كه شيرينى پيروزى را با شيرينى\r\n\r\n\r\n","description":"","footnote":"\r\n( 1 ) . تفسير صافى ، مقدمه 8 و سفينة البحار ، ماده « بطن »\r\n","page_name":" 46 ","page_number":46},
  {"content":"\r\n\r\nقند و شكر و جاذبه دوستى را با كشش مغناطيس و بلند همتى را با بلندى مكان يا جاى يكى از ستارگان و بزرگى مقام را با بزرگى كوه يا نظير آن حكايت مىنمايند .\r\nدر عين حال افهام در توانايى درك و تفكر معنويات كه از جهانى وسيع‌تر از ماده مىباشند مختلفند و مراتب گوناگون دارند ؛ فهمى است كه در تصور معنويات هم افق صفر است و فهمى است كه كمى بالاتر از آن مىباشد و به همين ترتيب تا برسد به فهمى كه با نهايت آسانى وسيع‌ترين معنويات غير مادى را درك مىكند . و در هر حال هرچه توانايى فهمى در درك معنويات بيشتر باشد همين نسبت تعلقش به جهان ماده و مظاهر فريبنده‌اش كمتر و همچنين هر چه تعلق كمتر توانايى درك معنويات بيشتر مىباشد ، و با اين وصف افراد انسان با طبيعت انسانى كه دارند همگى استعداد اين درك را دارند و اگر استعداد خود را ابطال نكنند قابل تربيتند .\r\n2 . از بيان گذشته اين نتيجه به دست مىآيد كه معلومات هر يك از مراتب مختلف فهم را به مرتبه پايين‌تر از خود نمىشود تحميل كرد و گرنه نتيجه معكوس خواهد داد و مخصوصاً معنوياتى كه سطح‌شان از سطح ماده و جسم بسى بالاتر است اگر بىپرده و پوست كنده به فهم عامه مردم كه از حس و محسوس تجاوز نمىكند تحميل شود به كلى ناقض غرض خواهد بود .\r\nاين جا به عنوان نمونه مذهب وثنيت را مىتوان ذكر نمود : كسى كه با تأمل عميق در بخش اوپانيشاد ويداى هندى دقت كند و همه اطراف سخنان اين بخش را پائيده برخى را با برخى تفسير كند خواهد ديد كه هدفى جز توحيد خالص و يگانه پرستى ندارد ولى متأسفانه چون بى پرده و لفافه بيان شده وقتى كه نقشه توحيد خداى يگانه كه در اوپانيشادها تنظيم شده در سطح افكار عامه پياده مىشود جز بت‌پرستى و اعتراف به خدايان بسيار از آب در نمىآيد .\r\nپس در هر حال اسرار ماوراء طبيعت و ماده را به پاى بندان عالم ماده در پس‌پرده\r\n\r\n","description":"","footnote":"","page_name":" 47 ","page_number":47},
  {"content":"\r\n\r\nبايد گفت .\r\n3 . در عين حال كه در مذاهب ديگر برخى از مردم از مزاياى دينى محرومند مانند صنف زن در مذهب برهمنى و كليمى و مسيحى و مانند محروميت عامه از مداخله در معارف كتاب‌هاى مقدس در وثنيت و مسيحيت ، اسلام هيچ‌گونه محروميتى در مزاياى مذهبى براى كسى قائل نيست و عامه و خاصه و زن و مرد و سياه و سفيد در امكان دست يافتن به امتيازات مذهبى پيشش مساوى مىباشند چنان كه خداى متعال مىفرمايد :\r\n « أَنِّي لا أُضِيعُ عَمَلَ عامِلٍ مِنْكُمْ مِنْ ذَكَرٍ أَوْ أُنْثى بَعْضُكُمْ مِنْ بَعْضٍ »  « 1 »\r\nمن تباه نمىكنم عمل عمل‌كننده‌اى را از شما از مرد يا زن همه از همديگريد - از يك نوع‌ايد .\r\nو مىفرمايد :\r\n « يا أَيُّهَا النَّاسُ إِنَّا خَلَقْناكُمْ مِنْ ذَكَرٍ وَ أُنْثى وَ جَعَلْناكُمْ شُعُوباً وَ قَبائِلَ لِتَعارَفُوا إِنَّ أَكْرَمَكُمْ عِنْدَ اللَّهِ أَتْقاكُمْ »  « 2 »\r\nاى مردم ما همه شما را از مردى و زنى آفريديم و شما را به گروه‌هاى بزرگ و كوچك قسمت كرديم كه شناسايى حاصل كنيد تحقيقاً گرامىترين شما پيش خدا پرهيزكارترين شما است .\r\nپس از بيان اين مقدمات مىگوييم قرآن مجيد به اين كه در تعليم خود انسانيت را مورد نظر قرار داده يعنى هر انسانى را از آن جهت كه انسان است قابل تربيت و تكميل مىداند تعليم خود را در جهان بشريت بسط و توسعه داده است .\r\nو نظر به اين كه افهام در درك معنويات اختلاف شديد دارند و چنان كه دانسته شد\r\n\r\n\r\n","description":"","footnote":"\r\n( 1 ) . آل عمران ، آيه 195\r\n( 2 ) . حجرات ، آيه 13\r\n","page_name":" 48 ","page_number":48},
  {"content":"\r\n\r\nالقاى معارف عاليه از خطر مأمون نيست تعليم خود را مناسب سطح ساده‌ترين فهم‌ها كه فهم عامه مردم است قرار داده و با زبان ساده عمومى سخن گفته است .\r\nالبته اين روش اين نتيجه را خواهد داد كه معارف عاليه معنويه با زبان ساده عمومى بيان شود و ظواهر الفاظ مطالب و وظايفى از سنخ حس و محسوس القا نمايد و معنويات در پشت پرده ظواهر قرار گرفته و از پشت اين پرده خود را فراخور حال افهام مختلفه به آنها نشان دهد و هر كس به حسب حال و اندازه درك خود از آنها بهره‌مند شود .\r\nخداى متعال در كلام خود مىفرمايد :\r\n  « إِنَّا جَعَلْناهُ قُرْآناً عَرَبِيًّا لَعَلَّكُمْ تَعْقِلُونَ * وَ إِنَّهُ فِي أُمِّ الْكِتابِ لَدَيْنا لَعَلِيٌّ حَكِيمٌ »   « 1 »\r\nبه درستى ما آن را قرآن عربى - عربى مقرو و خواندنى - قرار داديم تا شايد شما تعقل كنيد و به درستى آن در حالى كه در پيش ما در ام الكتاب است بلند ( دست افهام بشرى به آن نمىرسد ) و محكم است ( افهام در آن رخنه نمىكنند ) .\r\nو باز در مثلى كه براى حق و باطل و ظرفيت افهام مىزند مىفرمايد :\r\n « أَنْزَلَ مِنَ السَّماءِ ماءً فَسالَتْ أَوْدِيَةٌ بِقَدَرِها »  « 2 »\r\nخدا از آسمان آبى نازل كرد پس - آب در - مسيل‌هاى مختلف - هر كدام به‌قدر - ظرفيت - خود روان شدند .\r\nو پيغمبر اكرم صلى الله عليه و آله در حديث معروف خود مىفرمايد :\r\n« انا معاشر الانبياء نكلم الناس على قدر عقوله »\r\n؛ ما گروه‌هاى پيغمبران با مردم به اندازه عقل‌هاشان سخن مىگوييم .\r\nنتيجه ديگرى كه از اين روش گرفته مىشود اين است كه بيانات قرآن مجيد نسبت\r\n\r\n\r\n","description":"","footnote":"\r\n( 1 ) . زخرف ، آيه 4\r\n( 2 ) . رعد ، آيه 17\r\n","page_name":" 49 ","page_number":49},
  {"content":"\r\n\r\nبه بطونى كه دارند جنبه مثل به خود مىگيرند ؛ يعنى نسبت به معارف الهيه كه از سطح افهام عاديه بسى بلندتر و بالاتر مىباشد مثل‌هايى هستند كه براى نزديك كردن معارف نامبرده به افهام زده شده‌اند خداى متعال در كلام خود مىفرمايد :\r\n « وَ لَقَدْ صَرَّفْنا لِلنَّاسِ فِي هذَا الْقُرْآنِ مِنْ كُلِّ مَثَلٍ فَأَبى أَكْثَرُ النَّاسِ إِلَّا كُفُوراً »  « 1 »\r\nو سوگند مىخورم ما در اين قرآن براى مردم از هرگونه مثلى گردانديم ولى بيشتر مردم امتناع ورزيدند جز اين كه نپذيرند و كفران كنند .\r\nو باز مىفرمايد :\r\n « وَ تِلْكَ الْأَمْثالُ نَضْرِبُها لِلنَّاسِ وَ ما يَعْقِلُها إِلَّا الْعالِمُونَ »  « 2 »\r\nو آن است مثل‌ها براى مردم مىزنيم ولى آنها را تعقل نمىكند مگر كسانى كه داراى علمند .\r\nو قرآن مجيد امثال بسيار ذكر مىكند ولى آيات بالا و آنچه در اين مضمون است مطلق مىباشند و در نتيجه بايد گفت همه بيانات قرآنى نسبت به معارف عاليه كه مقاصد حقيقى قرآنند امثال مىباشند .\r\n\r\nز - قرآن مجيد محكم و متشابه دارد\r\nخداى متعال در كلام خود مىفرمايد :\r\n  « كِتابٌ أُحْكِمَتْ آياتُهُ »   « 3 »\r\nقرآن كتابى است كه آياتش محكم قرار داده شده‌اند .\r\nو باز مىفرمايد :\r\n\r\n\r\n","description":"","footnote":"\r\n( 1 ) . اسراء ، آيه 89\r\n( 2 ) . عنكبوت ، آيه 43\r\n( 3 ) . هود ، آيه 1\r\n","page_name":" 50 ","page_number":50},
  {"content":"\r\n\r\n « اللَّهُ نَزَّلَ أَحْسَنَ الْحَدِيثِ كِتاباً مُتَشابِهاً مَثانِيَ تَقْشَعِرُّ مِنْهُ جُلُودُ الَّذِينَ يَخْشَوْنَ رَبَّهُمْ »  « 1 »\r\nخدا بهترين سخن را نازل كرده كتابى كه آياتش شبيه و مانند هم و دوتا دوتا است ، به سبب آن كتاب پوست‌هاى كسانى كه از خداى خود مىترسند كشيده مىشود - با شنيدن قرآن بدنشان به لرزه در مىآيد .\r\nو باز مىفرمايد\r\n « هُوَ الَّذِي أَنْزَلَ عَلَيْكَ الْكِتابَ مِنْهُ آياتٌ مُحْكَماتٌ هُنَّ أُمُّ الْكِتابِ وَ أُخَرُ مُتَشابِهاتٌ فَأَمَّا الَّذِينَ فِي قُلُوبِهِمْ زَيْغٌ فَيَتَّبِعُونَ ما تَشابَهَ مِنْهُ ابْتِغاءَ الْفِتْنَةِ وَ ابْتِغاءَ تَأْوِيلِهِ وَ ما يَعْلَمُ تَأْوِيلَهُ إِلَّا اللَّهُ وَ الرَّاسِخُونَ فِي الْعِلْمِ يَقُولُونَ آمَنَّا بِهِ كُلٌّ مِنْ عِنْدِ رَبِّنا »  « 2 »\r\nخدا كسى است كه بر تو كتاب نازل كرد در حالى كه برخى از آن آيات محكم مىباشند كه آنها مادر - مرجع و اساس مسلم - كتابند و برخى آيات متشابه هستند اما كسانى كه در دل‌هاشان ميل به كجروى و انحراف از استقامت است از متشابه كتاب پيروى مىكنند براى فتنه و فريب دادن مردم و براى اين كه تأويلش را مىخواهند و حال آن كه تأويل آن را جز خداى نمىداند و آنان كه در علم خود ثابت‌قدمند - در مورد آيات متشابه - مىگويند به آن ايمان داريم همه آيات از پيش خداى ماست .\r\nچنان كه روشن است آيه اولى همه قرآن را محكم معرفى مىكند و البته مراد از آن استوار و غيرقابل خلل و بطلان بودن كتاب است و آيه دوم همه قرآن را متشابه مىشمارد و البته مراد از آن يك نواخت بودن آيات قرآنى است در زيبايىِ اسلوب و شيرينى لهجه و قدرت خارق‌العاده بيان و همه قرآن همين وضع را دارد .\r\n\r\n\r\n","description":"","footnote":"\r\n( 1 ) . زمر ، آيه 23\r\n( 2 ) . آل عمران ، آيه 7\r\n","page_name":" 51 ","page_number":51},
  {"content":"\r\n\r\nو آيه سوم كه در اين فصل مورد نظر ماست قرآن را به دو قسم محكم و متشابه قسمت مىكند و روى هم رفته از اطراف كلام برمىآيد كه :\r\nاولًا : محكم آيه‌اى است كه در مدلول خود محكم و استوار باشد و معناى مراد آن به غير مراد اشتباه نيفتد و متشابه بر خلاف آن است .\r\nو ثانياً : وظيفه ايمانى هر مؤمنى كه در ايمان خود رسوخ دارد اين است كه به آيات محكمه ايمان بياورد و عمل كند و به آيات متشابهه ايمان آورد ولى از عمل به آنها توقف و خوددارى نمايد . تنهااشخاص منحرف‌القلب و كج فكر هستند كه به آيات متشابه به منظور فريب دادن مردم و دست‌اندازى به تأويل عمل نموده از آنها پيروى مىكنند .\r\n\r\nح - معناى محكم و متشابه پيش‌مفسرين و علما\r\nدر ميان علماى اسلام در معناى محكم و متشابه اختلاف عجيبى است و با تتبع اقوال مىتوان نزديك به بيست قول در اين مسئله پيدا كرد .\r\nآنچه عملًا پيش‌مفسرين از صدر اول تاكنون داير و مورد اعتماد است اين است كه محكمات آياتى هستند كه معناى مراد آنها روشن است و به معناى غير مراد اشتباه نمىافتد به اين گونه آيات بايد ايمان آورد و هم عمل كرد و آيات متشابهه آياتى هستند كه ظاهرشان مراد نيست و مراد واقعى آنها را كه تأويل آنها است جز خداى نداند و بشر را راهى به آن نيست ، به اين گونه آيات بايد ايمان آورد ولى از پيروى و عمل به آنها توقف و خوددارى نمود .\r\nاين قولى است كه در ميان علماى اهل سنت و جماعت مشهور است ، و مشهور در ميان شيعه نيز همين قول است جز اين كه اينان معتقدند كه تأويل آيات متشابهه را پيغمبر اكرم صلى الله عليه و آله و ائمهء اهل‌بيت عليهم السلام نيز مىدانند ولى عامه مؤمنين كه به تأويل متشابهات راه ندارند علم به آن را بايد به خدا و پيغمبر و ائمه هدى ارجاع نمايند .\r\n\r\n","description":"","footnote":"","page_name":" 52 ","page_number":52},
  {"content":"\r\n\r\nاين قول با اين كه عملًا ميان اكثر مفسرين دائر و مورد اعتماد است از چند جهت به متن آيه كريمه :  « هُوَ الَّذِي أَنْزَلَ عَلَيْكَ الْكِتابَ مِنْهُ آياتٌ مُحْكَماتٌ . . . »  و به اسلوب دلالت ساير آيات قرآنى انطباق ندارد ، زيرا :\r\nاولًا : در قرآن كريم آياتى به اين وصف كه براى تشخيص مدلولش به هيچ‌وجه راهى نباشد سراغ نداريم ، گذشته از اين كه قرآن مجيد خود را با صفاتى مانند نور و هادى و بيان توصيف مىكند كه هرگز با گنگ بودن آياتش از بيان مراد واقعى خود سازش ندارد .\r\nگذشته از اين كه آيه كريمه :  « أَ فَلا يَتَدَبَّرُونَ الْقُرْآنَ وَ لَوْ كانَ مِنْ عِنْدِ غَيْرِ اللَّهِ لَوَجَدُوا فِيهِ اخْتِلافاً كَثِيراً »  « 1 » آيا قرآن را تدبر و پىگيرى نمىكنند و اگر از پيش غيرخدا بود در آن اختلاف بسيار مىيافتند . تدبر در قرآن را رافع هرگونه اختلاف قرار مىدهد در صورتى كه آيه متشابه چنان كه لازمه قول مشهور است اختلافش با هيچ‌گونه تدبرى حل نمىشود .\r\nممكن است گفته شود كه مراد از آيات متشابهه همان حروف مقطعه فواتح سور مانند الم ، الر ، حم و غيره آنها باشد كه راهى براى تشخيص مراد واقعى آنها نيست .\r\nولى بايد توجه داشت كه در آيه كريمه آيات متشابهه را به نام متشابه در مقابل محكم خوانده و لازمه اين تسميه اين است كه آيه نامبرده مدلولى از قبيل مدلولات لفظى داشته باشد نهايت اين كه مدلول واقعى با غير واقعى مشتبه شود و حروف مقطعه فواتح سور مدلول واقعى با غيرواقعى اين‌طورى ندارند .\r\nعلاوه بر اين ظاهر آيه اين است كه جمعى از اهل زيغ و انحراف از آيات متشابهه در اضلال و تفتين مردم استفاده مىكنند و در اسلام شنيده نشده است كسى از حروف مقطعه فواتح سور چنين استفاده تأويلى بنمايد و كسانى كه چنين استفاده تأويلى\r\n\r\n\r\n","description":"","footnote":"\r\n( 1 ) . نساء ، آيه 82\r\n","page_name":" 53 ","page_number":53},
  {"content":"\r\n\r\nكرده‌اند از تأويل همه قرآن اين استفاده را نموده‌اند نه تنها از حروف مقطعه فواتح سور .\r\nبعضى گفته‌اند : تأويل متشابه در آيه اشاره به قصهء معروفى است « 1 » كه به موجب آن يهود مىخواستند از حروف مقطعه اوايل سور مدت بقاء و دوام اسلام را به دست آورند و پيغمبر اكرم صلى الله عليه و آله با خواندن فواتح سور يكى پس از ديگرى حساب ايشان را مختل ساخت .\r\nاين سخن نيز بىوجه مىباشد ، زيرا درصورت راستى اين قصه و درستى روايت سخنى بوده كه برخى از يهود گفته‌اند و در همان مجلس پاسخ خود را گرفته‌اند و اين واقعه درخور آن اهميت نيست كه در آيه كريمه به مسئلهء تأويل متشابه و اتّباع آن داده شده .\r\nعلاوه بر اين كه سخن يهود فتنه‌اى در برنداشته ، زيرا اگر دينى حق باشد موقت يعنى قابل نسخ بودن آن لطمه به حقانيت آن نمىزند چنان كه اديان آسمانى قبل از اسلام همين حال را داشته‌اند و بر حق بودند .\r\nثانياً : لازمه اين قول اين است كه كلمه « تأويل » در آيه كريمه به معناى مدلول و معناى خلاف ظاهر بوده باشد و هم اختصاص به آيات متشابهه داشته باشد و هر دو مطلب درست نيست و ما در بحثى كه در آينده از تأويل و تنزيل خواهيم كرد روشن خواهيم ساخت كه اولًا : « تأويل » در عرف قرآن از قبيل معنى و مدلول نيست كه لفظى بر آن دلالت لغوى داشته باشد و ثانياً : همه آيات قرآنى اعم از محكم و متشابه تأويل دارند نه تنها آيات مشابهه .\r\nثالثاً : در آيه كريمه كلمه « آيات محكمات » را با جمله « هن ام‌الكتاب » توصيف نموده و مدلول آن اين است كه آيات محكمه به امهات مطالب كتاب مشتملند و\r\n\r\n\r\n","description":"","footnote":"\r\n( 1 ) . تفسير عياشى ، ج 1 ، ص 16 ؛ تفسير قمى اول سورهء بقره و تفسير نورالثقلين ، ج 1 ، ص 22\r\n","page_name":" 54 ","page_number":54},
  {"content":"\r\n\r\nمطالب بقيهء آيات بر آنها متفرع و مترتب مىباشند و لازم بين اين مطلب آن است كه آيات متشابهه از جهت مدلول و مراد به آيات محكمه برگردند ؛ يعنى براى استيضاح معناى آيات متشابهه آنها را به سوى محكمات رد كنند و به معونه محكمات مراد واقعى آنها را بيابند .\r\nو بنابراين در قرآن مجيد آيه‌اى كه هيچ‌گونه دسترسى به مراد واقعيش نباشد نداريم و آيات قرآنى يا بلاواسطه محكمند مانند خود محكمات و يا با واسطه محكمند مانند متشابهات و اما حروف مقطعه فواتح سور اصلًا مدلول لفظى لغوى ندارند و بدين سبب از مقسم محكم و متشابه بيرونند .\r\nاين مطلب را از عموم آيه :  « أَ فَلا يَتَدَبَّرُونَ الْقُرْآنَ أَمْ عَلى قُلُوبٍ أَقْفالُها »  و هم‌چنين آيه :  « أَ فَلا يَتَدَبَّرُونَ الْقُرْآنَ وَ لَوْ كانَ مِنْ عِنْدِ غَيْرِ اللَّهِ لَوَجَدُوا فِيهِ اخْتِلافاً كَثِيراً »  « 1 » مىتوان استفاده كرد .\r\n\r\nط - روش ائمه اهل‌بيت عليهم السلام در محكم و متشابه قرآن\r\nآنچه از بيانات مختلف ائمه اهل‌بيت عليهم السلام به دست مىآيد اين است كه در قرآن مجيد متشابه به معناى آيه‌اى كه مدلول حقيقى خود را به هيچ وسيله‌اى به دست ندهد وجود ندارد . بلكه هر آيه‌اى اگر در افاده مدلول حقيقى خود مستقل نباشد به واسطه آيات ديگرى مىتوان به مدلول حقيقى آن پى برد و اين همان ارجاع متشابه است به محكم چنان كه آيه :  « الرَّحْمنُ عَلَى الْعَرْشِ اسْتَوى »  « 2 » خدا برتخت خود قرار گرفت . و آيه :  « وَ جاءَ رَبُّكَ »  « 3 » و خداى تو آمد . ظاهرند در جسميت و ماديت ولى با ارجاع اين دو آيه به آيهء كريمه :  « لَيْسَ كَمِثْلِهِ شَيْءٌ »  معلوم مىشود مراد از قرار گرفتن و آمدن كه به\r\n\r\n\r\n","description":"","footnote":"\r\n( 1 ) . ترجمه هر دو آيه گذشت\r\n( 2 ) . طه ، آيه 5\r\n( 3 ) . فجر ، آيه 22\r\n","page_name":" 55 ","page_number":55},
  {"content":"\r\n\r\nخداى متعال نسبت داده شده معنايى است غير از استقرار در مكان و انتقال از مكان به مكان .\r\nپيغمبر اكرم صلى الله عليه و آله در وصف قرآن مجيد مىفرمايد :\r\nوان‌القرآن لم ينزل ليكذب بعضه بعضاً و لكن نزل يصدق بعضه بعضاً فما عرفتم فاعملوا به و ما تشابه عليكم فآمنوا به ؛ « 1 »\r\nبه درستى قرآن نازل نشده براى اين كه برخى از آن برخى ديگر را تكذيب كند ولى نازل شده كه برخى از آن برخى ديگر را تصديق نمايد پس آنچه را كه فهميديد به آن عمل كنيد و آنچه به شما متشابه شد به آن - تنها - ايمان بياوريد .\r\nو در كلمات اميرالمؤمنين عليه السلام است :\r\nيشهد بعضه على بعض و ينطق بعضه ببعض ؛ « 2 »\r\nشهادت مىدهد برخى از قرآن بر برخى ديگر و منطبق مىآيد برخى از آن به سبب برخى ديگر .\r\nو امام ششم عليه السلام مىفرمايد :\r\nالمحكم مايعمل به والمتشابه ما اشتبه على جاهله ؛ « 3 »\r\nمحكم قرآن آن است كه به آن بتوان عمل كرد و متشابه آنست كه به كسى كه نداند مشتبه شود .\r\nو از روايت استفاده مىشود كه محكم و متشابه نسبى مىباشند و ممكن است آيه‌اى نسبت به كسى محكم و نسبت به كس ديگر متشابه باشد .\r\nو از امام هشتم عليه السلام منقول است كه فرمود :\r\nمن رد متشابه القرآن الى محكمه هدى الى صراط مستقيم - ثم قال - ان فى\r\n\r\n\r\n","description":"","footnote":"\r\n( 1 ) . الدر المنثور ، ج 2 ، ص 8\r\n( 2 ) . نهج‌البلاغه ، خطبهء 131\r\n( 3 ) . تفسير عياشى ج 1 ، ص 162\r\n","page_name":" 56 ","page_number":56},
  {"content":"\r\n\r\nاخبارنا متشابه بها كمتشابه القرآن فردوا متشابهها الى محكمها و لا تتبعوا متشابهها فتضلوا ؛ « 1 »\r\nكسى كه متشابه قرآن را به محكم آن رد كرد به راه راست هدايت يافت . پس از آن فرمود : به درستى در اخبار ما متشابه هست مانند متشابه قرآن پس متشابه آنها را به سوى محكم آنها برگردانيد و از خود متشابه پيروى نكنيد كه گمراه مىشويد .\r\nچنان كه مشاهده مىشود روايات و خاصه خبر اخير صريح است در اين كه متشابه آيه‌اى است كه استقلال در افاده مدلول خود نداشته باشد و به واسطه رد به سوى محكمات روشن خواهد شد ، نه اين كه هيچ‌گونه راهى براى فهم مدلول آن در دسترس نباشد .\r\n\r\nى - قرآن مجيد داراى تأويل و تنزيل مىباشد\r\nلفظ « تأويل قرآن » در قرآن مجيد در سه آيه آمده است :\r\n1 - آيه محكم و متشابه كه سابقاً نقل شد :\r\n « فَأَمَّا الَّذِينَ فِي قُلُوبِهِمْ زَيْغٌ فَيَتَّبِعُونَ ما تَشابَهَ مِنْهُ ابْتِغاءَ الْفِتْنَةِ وَ ابْتِغاءَ تَأْوِيلِهِ وَ ما يَعْلَمُ تَأْوِيلَهُ إِلَّا اللَّهُ »  . « 2 »\r\n( ترجمه : آيه گذشت ) .\r\n2 - آيهء كريمه :\r\n  « وَ لَقَدْ جِئْناهُمْ بِكِتابٍ فَصَّلْناهُ عَلى عِلْمٍ هُدىً وَ رَحْمَةً لِقَوْمٍ يُؤْمِنُونَ * هَلْ يَنْظُرُونَ إِلَّا تَأْوِيلَهُ يَوْمَ يَأْتِي تَأْوِيلُهُ يَقُولُ الَّذِينَ نَسُوهُ مِنْ قَبْلُ قَدْ جاءَتْ رُسُلُ رَبِّنا بِالْحَقِّ »   « 3 »\r\nسوگند مىخورم براى ايشان كتابى آورديم كه آن را روى علم تفصيل داديم در حالى\r\n\r\n\r\n","description":"","footnote":"\r\n( 1 ) . عيون اخبارالرضا ، ج 1 ، ص 290\r\n( 2 ) . آل‌عمران ، آيه 7\r\n( 3 ) . اعراف ، آيات 52 - 53\r\n","page_name":" 57 ","page_number":57},
  {"content":"\r\n\r\nكه هدايت و رحمت است براى جمعى كه ايمان مىآورند ، اينان نگران نيستند مگر تأويل آن را روزى كه تأويلش مىآيد ( روز قيامت ) كسانى كه بيشتر آن را فراموش كرده بودند مىگويند - اعتراف مىكنند - كه فرستادگان خداى - در دنيا - به‌سوى ما به حق آمده بوده‌اند .\r\n3 - آيهء كريمه :\r\n « وَ ما كانَ هذَا الْقُرْآنُ أَنْ يُفْتَرى  - تا آن‌جا كه مىفرمايد -  بَلْ كَذَّبُوا بِما لَمْ يُحِيطُوا بِعِلْمِهِ وَ لَمَّا يَأْتِهِمْ تَأْوِيلُهُ كَذلِكَ كَذَّبَ الَّذِينَ مِنْ قَبْلِهِمْ فَانْظُرْ كَيْفَ كانَ عاقِبَةُ الظَّالِمِينَ »  « 1 »\r\nاين قرآن افترا نبود - تا آن جا كه مىفرمايد - بلكه اينان تكذيب كردند چيزى را كه به علمش احاطه نداشتند در حالى كه هنوز تأويل آن براى آنان نيامده - براى ايشان مشهود نشده - به همين نحو كسانى كه پيش از اينان بودند تكذيب نمودند پس نگاه كن كه سرانجام ستمكاران چگونه بود .\r\nو به هرحال « تأويل » از كلمهء « اول » به معناى رجوع است و مراد از « تأويل » آن چيزى است كه آيه به سوى آن برمىگردد و مراد از تنزيل در مقابل تأويل معناى روشن و تحت‌اللفظ آيه مىباشد .\r\n\r\nيا - معناى تأويل پيش‌مفسرين و علما\r\nدر معناى تأويل اختلاف شديد دارند و با تتبع اقوال در تأويل ممكن است به بيشتر از ده قول برخورد ولى آنچه مشهورتر از همه اقوال مىباشد دو قول است :\r\n1 . قول قدما كه تأويل را با تفسير - محصل معناى كلام - مرادف مىگرفتند و بنابر اين همه آيات قرآنى تأويل دارند لكن به مقتضاى آيه  « وَ ما يَعْلَمُ تَأْوِيلَهُ إِلَّا اللَّهُ »  تأويل\r\n\r\n\r\n","description":"","footnote":"\r\n( 1 ) . يونس ، آيه 39\r\n","page_name":" 58 ","page_number":58},
  {"content":"\r\n\r\nمتشابهات را بالخصوص كسى جز خداى نمىداند .\r\nو از اين روى جمعى از قدما گفته‌اند كه آيات متشابهه قرآن همان حروف مقطعه اوايل سور مىباشد ، زيرا در قرآن مجيد آيه‌اى كه معناى محصل آن براى همه مردم مجهول باشد جز حروف مقطعهء نامبرده وجود ندارد . ولى ما در فصل‌هاى گذشته بطلان اين تشخيص را روشن ساختيم .\r\nو به هرحال نظر به اين كه قرآن مجيد علم به تأويل برخى از آيات را غير از خدا سلب مىكند و در قرآن مجيد آيه‌اى كه تأويل يعنى محصل معناى آن براى همه مجهول باشد نداريم و حروف مقطعه اوايل سور را نيز متشابه نمىشود شناخت ، اين قول پيش متأخرين باطل شناخته شده متروك شد .\r\n2 . قول متأخرين كه « تأويل » معناى خلاف ظاهرى است كه از كلام قصد شود و بنابر اين همه آيات قرآنى تأويل ندارند و تنها آيات متشابهه است كه داراى تأويل و معناى خلاف ظاهر دارند كه جز خدا كسى را بر آنها احاطه نيست مانند آياتى كه تجسم و آمدن و نشستن و رضا و سخط و تأسف و ساير لوازم ماديت را به خدا نسبت مىدهند و آياتى كه نسبت معصيت به فرستادگان خدا و پيغمبران معصوم مىدهند .\r\nاين مذهب به اندازه‌اى عملًا داير شده كه فعلًا لفظ « تأويل » در معناى خلاف ظاهر يك حقيقت ثانيه گشته است و تأويل آيات قرآنى در مخاصمه‌هاى كلامى يعنى صرف كلام از ظاهرش ، و حمل آن بر خلاف ظاهر به واسطه دليل به نام تأويل روشى دائر گرديده با اين كه خود اين روش خالى از تناقض نيست . « 1 »\r\nاين قول نيز با اين كه شهرت به سزايى دارد درست نيست و به آيات قرآنى منطبق نمىشود زيرا :\r\n\r\n\r\n","description":"","footnote":"\r\n( 1 ) . زيرا بيان معناى تأويل با اعتراف به اين كه جز خدا كسى معناى تأويلى را نداند مناقض است ولى اينان به عنوان احتمال ذكر مىكنند\r\n","page_name":" 59 ","page_number":59},
  {"content":"\r\n\r\nاولًا : آيه سوره اعراف  « هَلْ يَنْظُرُونَ إِلَّا تَأْوِيلَهُ »  و آيه سوره يونس  « بَلْ كَذَّبُوا بِما لَمْ يُحِيطُوا بِعِلْمِهِ وَ لَمَّا يَأْتِهِمْ تَأْوِيلُهُ »  كه در فصل گذشته نقل شدند ظاهرند در اين‌كه همه قرآن تأويل دارد نه تنها آيات متشابه چنان كه بناى اين قول بر آن است .\r\nثانياً : لازمه اين قول اين است كه آياتى در قرآن مجيد وجود داشته باشد كه مدلول حقيقى آنها متشبه و براى مردم مجهول باشد و جز خدا كسى بر آنها واقف نباشد و چنين كلامى را كه از رسانيدن معناى مراد گنگ باشد كلام بليغ نمىشود شمرد تا چه رسد به كلامى كه با بلاغت خود به جهان سخنورى تحدى و اعلام تفوق مىنمايد .\r\nثالثاً : بنابر اين قول حجت قرآن تمام نمىشود زيرا به موجب احتجاج آيهء كريمه  « أَ فَلا يَتَدَبَّرُونَ الْقُرْآنَ وَ لَوْ كانَ مِنْ عِنْدِ غَيْرِ اللَّهِ لَوَجَدُوا فِيهِ اخْتِلافاً كَثِيراً »  يكى از دلايل اين كه قرآن كلام بشر نيست اين است كه در ميان آيات آن ( با اختلاف شديدى كه در ازمنه و شرايط و اوضاع واحوال مقارن نزول دارند ) هيچ‌گونه اختلاف معنا و مدلول نيست و هر اختلافى كه به حسب بادى نظر جلوه كند با تدبر در آيات رفع مىشود .\r\nو اگر بنا شود كميت معتنابهى از آيات به نام متشابهات با مسلمات قرآن كه محكماتند اختلاف داشته باشد و رفع اختلاف به اين نحو بشود كه بگوييم ظواهر آنها مراد نيست بلكه مراد يك معانى ديگر است كه جز خدا كسى از آنها واقف نيست ، اين گونه ارتفاع اختلاف هرگز دلالت براين كه قرآن كلام بشر نيست ندارد .\r\nو همچنين اگر رفع اختلاف را به اين نحو كنيم كه هر آيه‌اى را كه مضمون آن مخالف و مناقض محكمات و مسلمات قرآن است از ظاهر آن منصرف كرده ( به اصطلاح اين قول ) با تأويل به معناى خلاف ظاهر حمل كنيم ، زيرا به واسطه اين نوع تأويل هرگونه تناقضى را حتى از كلام بشر نيز مىشود رفع نمود .\r\nرابعاً : اصلًا دليلى بر اين كه مراد از تأويل در آيه محكم و متشابه معناى خلاف ظاهر است وجود ندارد و درساير آيات قرآنى كه نام تأويل آورده شده چنين معنايى\r\n\r\n","description":"","footnote":"","page_name":" 60 ","page_number":60},
  {"content":"\r\n\r\nاراده نشده ؛ مثلًا در سه جا از قصهء يوسف عليه السلام تعبير خواب « تأويل » ناميده شده و بديهى است كه تعبير خواب معناى خلاف ظاهر خواب نيست بلكه حقيقتى است خارجى عينى كه در خواب به صورت مخصوصى ديده مىشود ؛ چنان كه « 1 » يوسف عليه السلام به خاك افتادن پدر و مادر و برادران را در صورت سجده خورشيد و ماه و ستارگان ديده بود و چنان كه ملك مصر قحطى هفت ساله مصر را در شكل هفت گاو لاغر كه هفت گاو چاق و فربه را مىخورند و هفت سنبل سبز و هفت سنبل خشك ديده بود و چنان كه مصاحبان زندان يوسف عليه السلام ساقىگرى ملك و صلب را در هيئت فشردن خوشه انگور و سرگرفتن طبق نان و خوردن مرغان از آن نان ديده بودند .\r\nو همچنين در قصه « 2 » موسى و خضر از سوره كهف پس از آن كه خضر كشتى را سوراخ مىكند و پس از آن پسرى را مىكشد و پس از آن ديوار كجى را راست مىكند\r\n\r\n\r\n","description":"","footnote":"\r\n( 1 ) . خواب حضرت يوسف عليه السلام در آيهء سوم سورهء يوسف ذكر شده ( وقتى كه يوسف به پدر خود گفت : اى پدر من‌در خواب يازده ستاره و خورشيد و ماه را ديدم در حالى كه براى من سجده مىكردند ) و تأويل خواب در آيه صدم سوره از زبان يوسف عليه السلام نقل شده است ( يوسف پدر و مادر خود را - پس از آن كه بعد از سال‌ها مفارقت در مصر به ديدارش رسيدند - بالاى تخت برد و پدر و مادر و برادران برابر او به خاك افتادند و گفت : اى پدر اين است تأويل خواب من ) .\r\nو خواب ملك مصر در آيهء چهل و سوم سوره ذكر شده است ( ملك گفت من در خواب مىبينم هفت گاو لاغر هفت گاو فربه را مىخورند و هفت سنبل سبز و سنبل‌هاى ديگر خشك ) و تأويل آن در آيهء 47 - 49 از زبان يوسف عليه السلام نقل شده ( يوسف گفت : هفت سال با كوشش تمام مىكاريد و هرچه درويديد در سنبلش نگهداريد مگر كمى از خوراكىتان را ، پس از آن هفت سال سخت مىآيد كه ذخيره پيشين شما را مىخورند مگر كمى از آنچه نگه مىداريد پس از آن سالى مىآيد كه در آن باران براى مردم مىآيد ) .\r\nو خواب مصاحبان زندان يوسف هم در آيه سى و ششم سوره ذكر شده ( با يوسف دو جوان - يا دو غلام شاه - داخل زندان شدند يكى - به يوسف - گفت : من درخواب ديدم كه انگور مىفشرم و ديگرى گفت : من درخواب ديدم كه به سر خود نانى گذاشته‌ام كه پرندگان از آن مىخوردند ) .\r\nو تأويل خوابشان از زبان يوسف عليه السلام در آيه چهل و يكم سوره ذكر شده ( اى دو رفيق زندان يكى از شما ساقى ملك مىشود و ديگرى صلب شود و پرندگان از سرش مىخورند )\r\n( 2 ) . آيه 71 - 82 سوره كهف\r\n","page_name":" 61 ","page_number":61},
  {"content":"\r\n\r\nو در هر مرحله موسى عليه السلام اعتراض مىنمايد خضر به مقام جواب آمده حقيقت و منظور اصلى كارهايى را كه به امر خدا انجام داده بود بيان مىكند و آن را تأويل مىنمايد و معلوم است حقيقت كار و منظور واقعى آن كه به صورت كار ظهور كرده و به منزله روح كار است ، تأويل ناميده شده نه معناى خلاف ظاهر آن .\r\nو همچنين خداى متعال درباره وزن وكيل مىفرمايد :\r\n « وَ أَوْفُوا الْكَيْلَ إِذا كِلْتُمْ وَ زِنُوا بِالْقِسْطاسِ الْمُسْتَقِيمِ ذلِكَ خَيْرٌ وَ أَحْسَنُ تَأْوِيلًا »  « 1 »\r\nوقتى كه كيل مىكنيد كيل را ايفاد كنيد - مكيال را درست پركنيد - و با ترازوى درست وزن نماييد اين خوب است و از جهت تأويل بهتر مىباشد .\r\nروشن است كه مراد از تأويل كيل و وزن وضع اقتصادى خاصى است كه در بازار داد و ستد در نقل و انتقال حوائج زندگى به‌وجود مىآيد و « تأويل » به اين معنا خلاف ظاهر كيل و وزن نيست بلكه حقيقتى خارجى و روحى است كه در كالبد كيل و وزن دميده شده و با درستى و نادرستى آنها در آثار خود توانا و ناتوان مىشود .\r\nو همچنين در جاى ديگر مىفرمايد :\r\n « فَإِنْ تَنازَعْتُمْ فِي شَيْءٍ فَرُدُّوهُ إِلَى اللَّهِ وَ الرَّسُولِ إِنْ كُنْتُمْ تُؤْمِنُونَ بِاللَّهِ وَ الْيَوْمِ الْآخِرِ ذلِكَ خَيْرٌ وَ أَحْسَنُ تَأْوِيلًا »  « 2 »\r\nپس اگر در چيزى نزاع داشتيد آن را به خدا و رسول برگردانيد . . . اين خوب است و از جهت تأويل بهتر مىباشد .\r\nپيداست كه مراد از « تأويل » رد منازعه به خدا و رسول همان پا برجا بودن وحدت جامعه و استوار بودن پيوند روحى در جامعه مىباشد و اين حقيقتى است خارجى نه معناى خلاف ظاهر رد نزاع .\r\n\r\n\r\n","description":"","footnote":"\r\n( 1 ) . اسراء ، آيه 35\r\n( 2 ) . نساء ، آيه 59\r\n","page_name":" 62 ","page_number":62},
  {"content":"\r\n\r\nو همچنين موارد ديگرى كه لفظ تأويل در قرآن مجيد ذكر شده و جمعاً با آنچه گذشت شانزده مورد مىباشد ، در هيچ كدام از آنها نمىشود تأويل را به معناى « مدلول خلاف ظاهر » گرفت بلكه به معناى ديگرى است كه ( چنان كه در فصل آينده روشن خواهند شد ) به لفظ تأويل كه در آيهء محكم و متشابه وارد شده نيز انطباق دارد و با اين حال موجبى براى اين كه لفظ تأويل را در آيه نامبرده به معناى « مدلول خلاف ظاهر » بگيريم نيست .\r\n\r\nيب - معناى تأويل در عرف قرآن چيست ؟\r\nآنچه از آياتى كه لفظ تأويل در آنها وارد است و برخى از آنها را در فصل‌هاى گذشته نقل نموديم به دست مىآيد ، اين است كه تأويل از قبيل معنا كه مدلول لفظ باشد نيست چنان كه روشن است كه در خواب‌هايى كه در سوره يوسف نقل و تأويل شده هرگز لفظى كه خواب را شرح مىدهد به تأويل خواب دلالت لفظى - اگرچه خلاف ظاهر هم باشد - ندارد .\r\nو همچنين در قصه‌هاى موسى و خضر لفظ قصه‌ها به تأويلى كه خضر براى موسى كرده دلالت ندارد و همچنين در آيه  « وَ أَوْفُوا الْكَيْلَ إِذا كِلْتُمْ وَ زِنُوا بِالْقِسْطاسِ الْمُسْتَقِيمِ »  اين دو جمله دلالت لفظى بر وضع اقتصادى مخصوص كه تأويل امر است ندارد .\r\nو همچنين در آيه  « فَإِنْ تَنازَعْتُمْ فِي شَيْءٍ فَرُدُّوهُ إِلَى اللَّهِ وَ الرَّسُولِ »  دلالت لفظى بر تأويل خود كه وحدت اسلامى است ندارد و اگر در ساير آيات دقت كنيم امر از همين قرار مىباشد .\r\nبلكه در مورد خواب‌ها تأويل خواب حقيقتى است خارجى كه در صورت خاصى براى بيننده خواب جلوه كرده ، همچنين در قصه‌هاى موسى و خضر تأويلى كه خضر اظهار مىكند حقيقتى است كه كارهايى كه انجام داده از آن سرچشمه مىگيرد و\r\n\r\n","description":"","footnote":"","page_name":" 63 ","page_number":63},
  {"content":"\r\n\r\nخودكار به نحوى به تأويل خود متضمن است و در آيه‌اى كه به‌درستى كيل و وزن امر مىكند تأويل آن يك حقيقت و مصلحتى است عمومى كه اين فرمان تكيه به آن دارد و به نحوى تحقق دهندهء اوست و در آيه رد نزاع به خدا و رسول نيز به همين قرار است .\r\nبنابر اين تأويل هرچيزى حقيقتى است كه آن چيز از آن سرچشمه مىگيرد و آن چيز به نحوى تحقق‌دهنده و حامل و نشانه اوست چنان كه صاحب تأويل زنده تأويل است و ظهور تأويل با صاحب تأويل است .\r\nاين معنا در قرآن مجيد نيز جارى است ، زيرا اين كتاب مقدس از يك رشته حقايق و معنويات سرچشمه مىگيرد كه از قيد ماده و جسمانيت آزاد و از مرحله حس و محسوس بالاتر و از قالب الفاظ و عبارات كه محصول زندگى مادى ماست بسى وسيع‌تر مىباشند .\r\nاين حقايق و معنويات به حسب حقيقت در قالب بيان لفظى نمىگنجند تنها كارى كه از ساحت غيب شده اين است كه با اين الفاظ به جهان بشريت هشيارى داده شده كه با ظواهر اعتقادات حقه و اعمال صالحه خودشان را مستعد درك سعادتى بكنند كه جز اين كه با مشاهده و عيان درك كنند راهى ندارد ، و روز قيامت و ملاقات خداست كه اين حقايق به طور كامل روشن و هويدا مىشود چنان كه دو آيه سوره اعراف و آيه سوره يونس بدين معنا دلالت داشتند .\r\nخداى متعال براى اشاره به اين معنا مىفرمايد :\r\n   « وَ الْكِتابِ الْمُبِينِ * إِنَّا جَعَلْناهُ قُرْآناً عَرَبِيًّا لَعَلَّكُمْ تَعْقِلُونَ * وَ إِنَّهُ فِي أُمِّ الْكِتابِ لَدَيْنا لَعَلِيٌّ حَكِيمٌ »    « 1 »\r\nسوگند به كتاب مبين ، ما آن را قرآنى عربى قرار داديم تا شايد شما تعقل كنيد و به‌درستى آن در حالى كه پيش ما در ام‌الكتاب است بلند است ( دست فهم عادى به او\r\n\r\n\r\n","description":"","footnote":"\r\n( 1 ) . زخرف ، آيات 2 - 4\r\n","page_name":" 64 ","page_number":64},
  {"content":"\r\n\r\nنمىرسد ) و محكم است ( نمىشود در او رخنه كرد ) .\r\nانطباق آخر آيه به تأويل به آن معنا كه ذكر شد واضح است و مخصوصاً از آن جهت كه فرموده  « لَعَلَّكُمْ تَعْقِلُونَ » *  و نفرموده « لعلكم تعقلونه » ( شايد آن را تعقل كنيد ) زيرا علم به تأويل چنان كه آيه محكم و متشابه ( و ما يعلم تأويله الااللَّه ) حكم مىكند اختصاص به خدا دارد و نيز به همين جهت وقتى كه در آيه محكم و متشابه اهل انحراف را به واسطه پيروى متشابهات نكوهش مىكند مىفرمايد با اين پيروى فتنه مىخواهند و تأويل آن را مىجويند و نفرموده مىيابند .\r\nپس تأويلِ قرآن حقيقت يا حقايقى است كه در ام الكتاب پيش خداست و از مختصات غيب مىباشد .\r\nو باز در جاى ديگر نزديك به همين مضمون مىفرمايد :\r\n      « فَلا أُقْسِمُ بِمَواقِعِ النُّجُومِ * وَ إِنَّهُ لَقَسَمٌ لَوْ تَعْلَمُونَ عَظِيمٌ * إِنَّهُ لَقُرْآنٌ كَرِيمٌ * فِي كِتابٍ مَكْنُونٍ * لا يَمَسُّهُ إِلَّا الْمُطَهَّرُونَ * تَنْزِيلٌ مِنْ رَبِّ الْعالَمِينَ »       « 1 »\r\nپس سوگند به موقع‌هاى ستارگان و به درستى اين سوگندى است كه اگر بدانيد بزرگ است ، اين قرآنى است محترم در كتابى كه محفوظ و پنهان است ( ام‌الكتاب ) كتابى كه جز پاك‌شدگان آن را مس نمىكنند تنزيل - فرو فرستاده شده - است از پيش خداى جهانيان ) .\r\nچنان كه پيداست آيات كريمه براى قرآن دو مقام اثبات مىكند : مقام كتاب مكنون كه از مس ، مس كننده‌اى مصون است و مقام تنزيل كه براى مردم قابل فهم مىباشد .\r\nچيزى كه از اين آيات علاوه بر آيات گذشته استفاده مىشود استثناى « الاالمطهرون » است كه به مقتضاى آن كسانى مىتوانند به حقيقت و تأويل قرآن كريم\r\n\r\n\r\n","description":"","footnote":"\r\n( 1 ) . واقعه ، آيات 75 - 80\r\n","page_name":" 65 ","page_number":65},
  {"content":"\r\n\r\nبرسند و اين اثبات با نفيى كه از آيه « و ما يعلم تأويله الااللَّه » در مىآيد منافات ندارد ، زيرا انضمام دو آيه به همديگر نتيجهء استقلال و تبعيت مىدهد ؛ يعنى مىرساند كه خداى متعال در علم به اين حقايق مستقل است و كسى جز او اين حقايق را نخواهد دانست مگر به اذن و تعليم او .\r\nنظير علم غيب كه به موجب آيات بسيارى اختصاص به خداى متعال دارد و در آيه‌اى كسان پسنديده‌اش استثنا شده‌اند   « عالِمُ الْغَيْبِ فَلا يُظْهِرُ عَلى غَيْبِهِ أَحَداً * إِلَّا مَنِ ارْتَضى مِنْ رَسُولٍ »   « 1 » از مجموع كلام نتيجه گرفته شده كه علم غيب به نحو استقلال اختصاص به خدا دارد و جز او كسى را نشايد مگر به اذن او .\r\nآرى ، مطهرون به دلالت اين آيات به حقيقت قرآن مس مىكنند و به انضمام آيه كريمه  « إِنَّما يُرِيدُ اللَّهُ لِيُذْهِبَ عَنْكُمُ الرِّجْسَ أَهْلَ الْبَيْتِ وَ يُطَهِّرَكُمْ تَطْهِيراً »  « 2 » . به موجب اخبار متواتره در حق اهل‌بيت پيغمبر صلى الله عليه و آله نازل شده است پيغمبر اكرم صلى الله عليه و آله و خاندان رسالت عليهم السلام از پاك‌شدگان و به تأويل قرآن عالمند .\r\n\r\nيج - قرآن مجيد ناسخ و منسوخ دارد\r\nدر ميان آيات احكام كه در قرآن است آياتى هست كه پس از نزول جاى حكم آياتى را كه قبلًا نازل شده و مورد عمل بوده‌اند گرفته به زمان اعتبار حكم قبلى خاتمه مىدهد ، آيات قبلى منسوخ و آيات بعدى كه در حكم خود حكومت بر آنها دارند ناسخ ناميده مىشوند چنان كه در اول بعثت مسلمانان دستور داشتند كه با اهل كتاب با مسالمت بسر برند چنان كه مىفرمايد :\r\n « فَاعْفُوا وَ اصْفَحُوا حَتَّى يَأْتِيَ اللَّهُ بِأَمْرِهِ »  « 3 » ؛\r\n\r\n\r\n","description":"","footnote":"\r\n( 1 ) . جن ، آيه 27\r\n( 2 ) . احزاب ، آيه 33\r\n( 3 ) . بقره ، آيه 109\r\n","page_name":" 66 ","page_number":66},
  {"content":"\r\n\r\nپس عفو و صفح كنيد - ببخشيد و روى گردانيده ناديده بگيريد - تا امر خدا بيايد .\r\nو پس از چندى آيه قتال آمد و به حكم مسالمت خاتمه داد چنان كه مىفرمايد :\r\n « قاتِلُوا الَّذِينَ لا يُؤْمِنُونَ بِاللَّهِ وَ لا بِالْيَوْمِ الْآخِرِ وَ لا يُحَرِّمُونَ ما حَرَّمَ اللَّهُ وَ رَسُولُهُ وَ لا يَدِينُونَ دِينَ الْحَقِّ مِنَ الَّذِينَ أُوتُوا الْكِتابَ »  « 1 »\r\nجنگ و قتال كنيد با كسانى كه به خدا و روز قيامت ايمان ندارند و آنچه را خدا و پيغمبر حرام مىكند حرام نمىكنند و دين حق را براى خود دين نمىگيرند كه همان اهل كتاب باشند .\r\nالبته حقيقت نسخى كه در ميان ما داير است اين است كه نظر به مصلحتى حكمى را وضع كرده مورد عمل قرار دهند و پس از چندى به خطا و اشتباه خود پى برده و حكم اولى را الغاء و حكم ديگرى را جايگزين آن سازند و نسخ به اين معنا را كه ملازم جهل و خطاست به خداى متعال كه جهل و خطا به ساحت پاكش راه ندارد نمىشود نسبت داد و چنين حكمى در قرآن مجيد كه در ميان آياتش هيچ‌گونه اختلافى نيست وجود ندارد .\r\nبلكه نسخ در قرآن مجيد بيان انتهاى زمان اعتبار حكم منسوخ است ؛ به اين معنا كه مصلحت جعل و وضع حكم اولى مصلحتى محدود و موقت باشد و طبعاً اثرش نيز كه حكم است محدود و موقت در مىآيد و پس از چندى حكم دويمى پيدا شده و خاتمه يافتن مدت اعتبار حكم اولى را اعلام كند و نظر به اين كه قرآن مجيد در مدت بيست و سه سال تدريجاً نازل شده اشتمالش به چنين احكامى كاملًا قابل تصور است .\r\nو البته وضع حكم موقت در جايى كه هنوز مقتضى حكم ثابت تام نيست و پس از تماميت مقتضى تبديل نمودن آن به حكم ثابت اشكالى نخواهد داشت ، چنان كه از قرآن مجيد نيز در حكمت نسخ همان معنا استفاده مىشود .\r\n\r\n\r\n","description":"","footnote":"\r\n( 1 ) . توبه ، آيه 29\r\n","page_name":" 67 ","page_number":67},
  {"content":"\r\n\r\nخداى متعال مىفرمايد :\r\n  « وَ إِذا بَدَّلْنا آيَةً مَكانَ آيَةٍ وَ اللَّهُ أَعْلَمُ بِما يُنَزِّلُ قالُوا إِنَّما أَنْتَ مُفْتَرٍ بَلْ أَكْثَرُهُمْ لا يَعْلَمُونَ * قُلْ نَزَّلَهُ رُوحُ الْقُدُسِ مِنْ رَبِّكَ بِالْحَقِّ لِيُثَبِّتَ الَّذِينَ آمَنُوا وَ هُدىً وَ بُشْرى لِلْمُسْلِمِينَ »   « 1 »\r\nو وقتى كه آيه‌اى را به جاى آيه‌اى گذاشته تبديل كرديم در حالى كه خدا به آنچه نازل مىكند داناتر است مىگويند افترا بسته‌اى بلكه بيشترشان نمىفهمند بگو آن را روح‌القدس به حق از خداى تو نازل كرده است براى اين كه كسانى را كه ايمان آورده‌اند ثابت‌تر بكند و هدايت و بشارت باشد براى آنان كه تسليم امر خدا هستند .\r\n\r\nيد - جرى و انطباق در قرآن مجيد\r\nنظر به اين كه قرآن مجيد كتابى است همگانى و هميشگى در غايب ، مانند حاضر جارى است و به آينده و گذشته مانند حال منطبق مىشود ؛ مثلا آياتى كه در شرايط خاصه‌اى براى مؤمنين زمان نزول تكاليفى بار مىكنند مؤمنينى كه پس از عصر نزول داراى همان شرايط هستند بىكم‌وكاست همان تكاليف را دارند و آياتى كه صاحبان صفاتى را ستايش يا سرزنش مىكنند يا مژده مىدهند يا مىترسانند كسانى را كه با آن صفات متصفند در هر زمان و در هر مكان باشند شامل هستند .\r\nبنابراين هرگز مورد نزول آيه‌اى مخصص آن آيه نخواهد بود ؛ يعنى آيه‌اى كه دربارهء شخص يا اشخاص معينى نازل شده در مورد نزول خود منجمد نشده به هر موردى كه در صفات و خصوصيات با مورد نزول آيه شريك است سرايت خواهد نمود و اين خاصه همان است كه در عرف روايات به نام « جرى » ناميده مىشود .\r\nامام پنجم عليه السلام در روايتى مىفرمايد : و اگر اين‌طور باشد كه وقتى آيه‌اى در قومى\r\n\r\n\r\n","description":"","footnote":"\r\n( 1 ) . نحل ، آيه 102\r\n","page_name":" 68 ","page_number":68},
  {"content":"\r\n\r\nنازل شد پس از آن همان قوم مردند آن آيه نيز بميرد از قرآن چيزى باقى نمىماند و ليكن همه قرآن تا آسمان‌ها و زمين هست جارى است و براى هر قوم آيه‌اى است كه آن را مىخوانند و از آن بهرهء نيك يا بد دارند . « 1 »\r\nو در بعضى از روايات بطن قرآن يعنى انطباق قرآن را به مواردى كه به واسطه تحليل به وجود آمده از قبيل جرى مىشمارد . « 2 »\r\n\r\nيه - تفسير الفاظ قرآن مجيد و پيدايش و سير آن\r\nتفسير و بيان الفاظ و عبارات قرآن مجيد از عصر نزول شروع شده و شخص پيغمبر اكرم صلى الله عليه و آله به تعليم قرآن و بيان معانى و مقاصد آيات كريمه آن مىپرداخته است ؛ چنان كه خداى متعال مىفرمايد :\r\n « وَ أَنْزَلْنا إِلَيْكَ الذِّكْرَ لِتُبَيِّنَ لِلنَّاسِ ما نُزِّلَ إِلَيْهِمْ »  « 3 »\r\nو نازل كرديم بر تو كتاب را تا براى مردم آنچه را برايشان فرو فرستاده شده بيان نمايى .\r\nو مىفرمايد :\r\n « هُوَ الَّذِي بَعَثَ فِي الْأُمِّيِّينَ رَسُولًا مِنْهُمْ يَتْلُوا عَلَيْهِمْ آياتِهِ وَ يُزَكِّيهِمْ وَ يُعَلِّمُهُمُ الْكِتابَ وَ الْحِكْمَةَ »  « 4 »\r\nاوست - خدا است - كه درامىها پيغمبرى از خودشان برانگيخت كه آيات او را برايشان مىخواند و ايشان را تزكيه مىكند و كتاب و حكمت را به ايشان ياد مىدهد و تعليم مىكند .\r\nو در زمان آن حضرت به امر وى جمعى به قرائت و ضبط و حفظ قرآن اشتغال\r\n\r\n\r\n","description":"","footnote":"\r\n( 1 ) . تفسير عياشى ، ( چاپ قم ) جزء 1 ، ص 10\r\n( 2 ) . همان ، جزء 1 ، ص 11 ، روايت فضيل از امام پنجم عليه السلام\r\n( 3 ) . نحل ، آيه 44\r\n( 4 ) . جمعه ، آيه 2\r\n","page_name":" 69 ","page_number":69},
  {"content":"\r\n\r\nداشتند كه قرّاء ناميده مىشدند . و پس از رحلت صحابهء آن حضرت و پس از ايشان ساير مسلمانان به تفسير قرآن اشتغال داشتند و تاكنون دارند .\r\n\r\nيو - علم تفسير و طبقات مفسرين\r\nپس از رحلت پيغمبر اكرم صلى الله عليه و آله جمعى از صحابه مانند ابىبن كعب و عبداللَّه بن مسعود و جابر بن عبداللَّه و ابوسعيد خدرى و عبداللَّه بن زبير و عبداللَّه بن عمر و انس و ابوهريره و ابوموسى و از همه معروف‌تر عبداللَّه بن عباس به تفسير اشتغال داشتند .\r\nو روش‌شان در تفسير اين بود كه گاهى آنچه از پيغمبر اكرم صلى الله عليه و آله در معانى آيات قرآنى شنيده بودند در شكل روايت مسند نقل مىكردند . « 1 » اين احاديث از اول تا آخر قرآن جمعاً دويست و چهل و چند حديثند كه سند بسيارى از آنها ضعيف و متن برخى از آنها منكر است و گاهى تفسير آيات را در صورت اظهار نظر بىاين كه به پيغمبر اكرم صلى الله عليه و آله اسناد دهند القا مىكردند .\r\nمتأخرين اهل تفسير از اهل‌سنت اين قسم را نيز جزء روايات نبوى در تفسير مىشمارند ، زيرا صحابه علم قرآن را از مقام رسالت آموخته‌اند و مستبعد است كه خودشان از خود چيزى گفته باشند .\r\nولى دليلى قاطع بر اين سخن نيست ، علاوه به اين كه مقدار زيادى از اين قسم رواياتى است كه در اسباب نزول آيات و قصص تاريخى آنها وارد شده و همچنين در ميان اين روايات صحابى بسيارى از سخنان علماى يهود كه مسلمان شده بودند مانند كعب‌الاحبار و غيره بدون اسناد يافت مىشود .\r\nو همچنين ابن‌عباس بيشتر اوقات در معناى آيات به شعر تمثل مىكرد چنان كه در روايتى كه از ابن‌عباس در سؤالات نافع بن ازرق نقل شده در جواب دويست و\r\n\r\n\r\n","description":"","footnote":"\r\n( 1 ) . الاتقان ، ( چاپ قاهره ) بخش آخر\r\n","page_name":" 70 ","page_number":70},
  {"content":"\r\n\r\nاندى سؤال به اشعار عرب متمثل مىشود ، و سيوطى در كتاب « 1 » الاتقان ، 190 سؤال از آن جمله را روايت مىكند و با اين‌حال رواياتى را كه از مفسرين صحابه رسيده نمىتوان روايات نبوى شمرد و اعمال نظرى را از صحابه نفى كرد . و مفسرين صحابه را اهل طبقه اول گرفته‌اند .\r\nطبقه دوم جماعت تابعين هستند كه شاگردان مفسرين صحابه مىباشند مانند مجاهد « 2 » و سعيدبن جبير و عكرمه و ضحاك و از اين طبقه است حسن بصرى و عطاءبن‌ابى رباح و عطاءبن ابىمسلم و ابوالعاليه و محمدبن كعب قرظى و قتاده و عطيه و زيدبن‌اسلم و طاوس يمانى .\r\nطبقه سوم شاگردان طبقه دوم مىباشند مانند ربيع‌ابن انس « 3 » و عبدالرحمن‌بن\r\n\r\n\r\n","description":"","footnote":"\r\n( 1 ) . همان ، ص 120 - 133\r\n( 2 ) . مجاهد مفسر معروف متوفى 100 - 103 هجرى ( تهذيب الاسماء نووى ) .\r\n( سعيدبن جبير ) مفسر معروف شاگرد ابن‌عباس كه به دست حجاج سال 94 هجرى شهيد شده است ( همان ) .\r\n( عكرمه ) مولى و شاگرد ابن‌عباس و سعيدبن جبير متوفاى سال 104 هجرى ( همان ) .\r\n( ضحاك ) از شاگردان عكرمه ( لسان الميزان ) .\r\n( حسن بصرى ) زاهد و مفسر معروف متوفاى سال 110 هجرى ( تهذيب الاسماء ) .\r\n( عطاءبن ابى رباح ) فقيه و مفسر مشهور از تلامذهء ابن‌عباس متوفاى سال 115 هجرى ( همان ) .\r\n( عطاءبن أبى مسلم ) از بزرگان تابعين از شاگردان ابن‌جبير و عكرمه متوفاى سال 133 هجرى ( همان ) .\r\n( ابوالعاليه ) از ائمه تفسير و بزرگان تابعين در قرن اول هجرى مىزيسته ( همان ) .\r\n( محمدبن كعب قرظى ) از مفسرين معروف و از نژاد يهود بنىقريظه بوده در قرن اول هجرى مىزيسته است .\r\n( قتاده ) اعمى از بزرگان فن تفسير شمرده شده از تلامذه حسن بصرى و عكرمه بوده در سال 117 در گذشته است ( تهذيب الاسماء ) .\r\n( عطيه ) از ابن‌عباس نقل مىكند ( لسان الميزان ) .\r\n( زيدبن اسلم ) مولى عمربن خطاب فقيه و مفسر سال 136 هجرى درگذشته است ( تهذيب الاسماء ) .\r\n( طاوس ) يمانى از علماى وقت خود و شاگرد ابن‌عباس بوده و سنه 106 هجرى درگذشته است ( همان )\r\n( 3 ) . عبدالرحمن زيد پسر زيدبن اسلم و از علماى تفسير معدود است . ( ابوصالح كلبى ) نسابه و مفسر در قرن دوم‌مىزيسته است\r\n","page_name":" 71 ","page_number":71},
  {"content":"\r\n\r\nزيدبن اسلم و ابوصالح كلبى و نظراء ايشان ؛ و طريق تابعين در تفسير اين بود كه تفسير آيات را گاهى در شكل روايت از پيغمبراكرم صلى الله عليه و آله يا صحابه نقل مىكردند و گاهى معناى آيه را بىاين كه به كسى اسناد دهند ، در صورت اظهار نظر ايراد مىكردند ، و متأخرين مفسرين با اين اقوال نيز معامله روايات نبوى نموده آنها را روايات موقوفه « 1 » مىشمارند و قدماى مفسرين به اين دو طبقه اطلاق مىشود .\r\nطبقه چهارم طبقه اولين مؤلفين تفسير است « 2 » ، مانند فيان‌بن‌عيينه و وكيع‌بن‌جراح و شعبةبن حجاج و عبدبن‌حميد و غير ايشان و از اين طبقه است ابن‌جرير « 3 » طبرى صاحب تفسير معروف .\r\nطريقه اين طبقه نيز اين گونه بود كه اقوال صحابه و تابعين را در صورت روايت‌هاى معنعن در تأليفات تفسيرى خود وارد مىكردند و از نظر استقلالى خوددارى مىنمودند ، جز اين كه ابن‌جرير طبرى در تفسير خود گاهى در ترجيح ميان اقوال اظهارنظر مىكند و طبقات متأخرين از اين طايفه شروع مىشود .\r\nطبقه پنجم كسانى هستند كه روايات را با حذف اسناد در تأليفات خود درج كردند و به مجرد نقل اقوال قناعت نمودند .\r\nبعضى « 4 » از علما گفته‌اند كه اختلال نظم تفسير از همين‌جا شروع گرديده و اقوال\r\n\r\n\r\n","description":"","footnote":"\r\n( 1 ) . روايت موقوفه روايتى است كه مروىعنه در آن ذكر نشده باشد\r\n( 2 ) . ( سفيان‌بن عيينه ) مكى از طبقه دوم تابعين و از علماء تفسير است در سال 198 هجرى درگذشته است ( تهذيب الاسماء ) .\r\n( وكيع‌بن جراح ) كوفى از طبقه دوم تابعين و از مفسرين است سال 197 هجرى درگذشته ( همان ) .\r\n( شعبةبن‌الحجاج ) بصرى از طبقه دوم تابعين و از معاريف مفسرين است سال 160 هجرى درگذشته ( همان ) .\r\n( عبدبن‌حميد ) صاحب تفسير از طبقه دوم تابعين و در قرن دوم مىزيسته است\r\n( 3 ) . ( ابن‌جرير طبرى ) محمدبن جريربن‌يزيد از معاريف علماء اهل سنت و در سال 310 هجرى درگذشته ( لسان الميزان )\r\n( 4 ) . سيوطى ، الاتقان ، جزء 2 ، ص 190\r\n","page_name":" 72 ","page_number":72},
  {"content":"\r\n\r\nزيادى در اين تفاسير بدون مراعات صحت و اعتبار نقل و تشخيص سند به صحابه و تابعين نسبت داده شده و در اثر اين هرج‌ومرج دخيل بسيارى به وجود آمده و اعتبار اقوال متزلزل شده است .\r\nولى كسى كه با دقت در روايات معنعن تفسير تدبر نمايد ترديد نخواهد داشت كه دس و وضع در ميان آنها نيز فراوان است ، اقوال متدافع و متناقض به تنها يك صحابى يا تابعى بسيار نسبت داده شده قصص و حكاياتى كه قطعىالكذب است در ميان اين روايات بسيار ديده مىشود اسباب نزول و ناسخ و منسوخى كه با سياق آيات وفق نمىدهد يكى دو تا نيست كه قابل اغماض باشد و از اين‌جاست كه امام احمدبن‌حنبل ( كه خود قبل از پيدايش اين طبقه بود ) گفته است : سه چيز اصل ندارند : مغازى و ملاحم و روايات تفسير ، و از امام شافعى نقل شده كه از ابن‌عباس نزديك به صد حديث فقط ثابت شده است .\r\nطبقه ششم مفسرينى هستند كه پس از پيدايش علوم مختلفه و نضج آنها در اسلام به وجود آمدند و متخصصين هر علم از راه فن مخصوص خود به تفسير پرداختند :\r\nنحوى از راه نحو مانند « 1 » زجاج و واحدى و ابىحيان كه از راه اعراب آيات بحث نموده‌اند . بيانى از راه بلاغت و فصاحت مانند زمخشرى « 2 » در كشاف . متكلم از راه كلام مانند فخر رازى ، 4 فخر رازى « 3 » در تفسير كبير ، عارف از راه عرفان مانند ابى عربى و عبدالرزاق ، « 4 »\r\n\r\n\r\n","description":"","footnote":"\r\n( 1 ) . زجاج از علماى نحو متوفاى 310 هجرى ( ريحانه الادب ) .\r\n( واحدى ) نحوى مفسر متوفاى 468 هجرى ( همان ) .\r\n( ابوحيان ) اندلسى نحوى و مفسر و قارى سال 745 در مصر وفات كرده ( همان )\r\n( 2 ) . زمخشرى يكى از معاريف علماء ادب مؤلف تفسير كشاف متوفاى سال 538 هجرى ( كشف الظنون )\r\n( 3 ) . امام فخر رازى متكلم و مفسر معروف صاحب تفسير مفاتيح الغيب متوفاى سال 606 هجرى . ( همان )\r\n( 4 ) . ( عبدالرزاق كاشى ) از معاريف علماء و عرفاى قرن هشتم هجرى در سال 720 - 751 هجرى درگذشته ( . . . ريحانة الادب )\r\n","page_name":" 73 ","page_number":73},
  {"content":"\r\n\r\nكاشى در تفاسير خودشان . و اخبارى از راه نقل اخبار مانند : ثعلبى « 1 » در تفسير خود . و فقيه از راه فقه مانند قرطبى « 2 » در تفسير خود و جمعى نيز تفاسيرى مختلط از علوم متفرقه نوشتند ، مانند تفسير روح البيان « 3 » و تفسير روح‌المعانى « 4 » و تفسير نيشابورى . « 5 »\r\nخدمت اين طبقه به عالم تفسير اين شد كه فن تفسير را از حالت جمود و ركودى كه در طبقات پنج‌گانه قبلى داشت بيرون آورده وارد مرحله بحث و نظر نمودند .\r\nاگرچه كسى كه با نظر انصاف نگاه كند خواهد ديد كه در اغلب بحث‌هاى تفسيرى اين طبقه نظريات علمى به قرآن تحميل شده و خود آيات قرآنى از مضامين خودشان استنطاق نشده‌اند .\r\n\r\nيز - روش مفسرين شيعه و طبقات‌شان\r\nطبقاتى كه ذكر شد طبقات مفسرين اهل سنت و جماعت بود و منشأ آن روش خاصى است كه از روز نخست در تفسير گرفته شده و آن معامله روايت نبوى است با اقوال صحابه و تابعين كه اعمال نظر در برابر آن از قبيل اجتهاد در مقابل نص شمرده مىشد ، تا اختلال وضع اين روايات و آفتابى شدن تضاد و تناقض و دس و وضع در ميان آنها اجازه اعمال نظر به طبقه ششم مفسرين داد .\r\nولى روشى كه شيعه در تفسير قرآن اتخاذ نموده است غير اين روش مىباشد و در نتيجه اختلاف روش طبقه‌بندى مفسرين نيز سيماى ديگرى به خود مىگيرد .\r\nشيعه به‌نص قرآن مجيد قول پيغمبر اكرم صلى الله عليه و آله را در تفسير آيات قرآنى حجت\r\n\r\n\r\n","description":"","footnote":"\r\n( 1 ) . احمدبن محمدبن ابراهيم ثعلبى صاحب تفسير ثعلبى متوفاى 426 - 427 هجرى ( ريحانه )\r\n( 2 ) . محمدبن احمدبن ابىبكر قرطبى متوفاى سال 668 هجرى ( ريحانه )\r\n( 3 ) . تأليف شيخ اسماعيل حقى اسلامبولى متوفاى سال 1137 هجرى ( ملحقات كشف‌الظنون )\r\n( 4 ) . تأليف شهاب‌الدين محمود آلوسى بغدادى متوفاى سال 1270 هجرى ( ملحقات كشف‌الظنون )\r\n( 5 ) . بنام غرائب‌القرآن تأليف نظام‌الدين حسن قمى نيشابورى متوفاى سال 728 هجرى ( ملحقات كشف‌الظنون )\r\n","page_name":" 74 ","page_number":74},
  {"content":"\r\n\r\nمىداند و براى اقوال صحابه و تابعين مانند ساير مسلمين هيچ‌گونه حجيتى قائل نيست مگر از راه روايت از پيغمبر اكرم صلى الله عليه و آله جز اين كه به نص خبر متواتر ثقلين قول عترت و اهل‌بيت را تالى قول پيغمبر اكرم صلى الله عليه و آله و مانند آن حجت مىدانند و ازين روى در نقل و اخذ روايات تفسيرى تنها به رواياتى كه از پيغمبر اكرم صلى الله عليه و آله و ائمه اهل‌بيت عليهم السلام نقل شده اكتفا كرده‌اند و طبقات خود را به ترتيب زيرين به وجود آورده‌اند .\r\nطبقه اول كسانىكه روايات تفسير را از پيغمبر اكرم صلى الله عليه و آله و ائمه اهل‌بيت عليهم السلام فرا گرفته‌اند و در اصول خود به طور غيرمرتب ثبت كرده به روايت آنها پرداخته‌اند مانند « 1 » زراره و محمدبن مسلم و معروف و جرير و امثال ايشان .\r\nطبقه دوم اهل تأليفات اولى تفسير مانند فرات « 2 » ابن‌ابراهيم و ابوحمزهء ثمالى و عياشى « 3 » و علىبن‌ابراهيم قمى و نعمانى صاحب تفسير . شيوهء اين طبقه مانند طبقه چهارم از مفسرين اهل سنت اين بود كه روايات مأثوره را كه از طبقه اول اخذ كرده بودند با اسناد در تأليفات خودشان درج مىكردند و از هرگونه اعمال‌نظر خوددارى مىنمودند .\r\nو نظر به اين كه زمان دسترسى به ائمه اهل‌بيت عليهم السلام طولانى بود و تقريباً سيصد سال ادامه داشت طبعاً اين دو طبقه ترتب زمانى نداشته متداخل بودند و همچنين\r\n\r\n\r\n","description":"","footnote":"\r\n( 1 ) . زراره و محمدبن مسلم هر دو از فقهاى شيعه و خواص اصحاب امام پنجم و ششم اماميه مىباشند و معروف و جرير هر دو از خواص اصحاب امام ششم‌اند\r\n( 2 ) . فرات‌بن ابراهيم كوفى صاحب تفسير است ( ريحانه ) ( و ابوحمزه ثمالى ) از فقهاى شيعه و از خواص امام چهارم‌و پنجم اماميه است\r\n( 3 ) . ( عياشى ) محمدبن مسعود كوفى سمرقندى از اعيان علماء اماميه و در نيمه دوم قرن سوم هجرى مىزيسته ( ريحانه ) .\r\n( علىبن ابراهيم قمى ) از مشايخ حديث اماميه و در اواخر قرن سوم و اوايل قرن چهارم مىزيسته است ( ريحانه ) .\r\n( نعمانى ) محمدبن ابراهيم نعمانى از اعيان علماء اماميه و از تلامذه كلينى است و در اوائل قرن چهارم هجرى مىزيسته ( ريحانه )\r\n","page_name":" 75 ","page_number":75},
  {"content":"\r\n\r\nكسانىكه روايات را با حذف اسناد درج كنند بسيار كم بودند و درين باب به عنوان نمونه تفسير عياشى موجود را بايد نام برد كه يكى از شاگردان عياشى از تأليف عياشى اسناد روايات را اختصاراً حذف نموده و نسخه او به جاى نسخه عياشى داير گشته است .\r\nطبقه سوم طبقه ارباب علوم متفرقه است مانند سيدرضى « 1 » در تفسير ادبى خود و شيخ طوسى « 2 » در تفسير كلامى خود كه تفسير تبيان است و صدرالمتألهين « 3 » شيرازى در تفاسير فلسفى خود و ميبدى گنابادى در تفسير عرفانى خود و شيخ عبدعلى حويزى « 4 » و سيدهاشم بحرانى و فيض كاشانى در تفسير نورالثقلين و برهان و صافى و كسانى ميان عده از علوم در تفاسيرشان جمع كرده‌اند مانند شيخ طوسى « 5 » در تفسير مجمع‌البيان كه از راه‌هاى مختلف لغت و نحو و قرائت و كلام و حديث بحث مىكند .\r\n\r\nيح - قرآن خود چگونه تفسير مىپذيرد ؟\r\nپاسخ اين پرسش از فصول گذشته پيداست ، زيرا :\r\nاز جانبى ، قرآن مجيد كتابى است همگانى و هميشگى و همه را مورد خطاب قرار\r\n\r\n\r\n","description":"","footnote":"\r\n( 1 ) . سيدرضى از اعيان فقهاء اماميه و در شعر و ادب سرآمد اهل عصر خود بوده و نهج‌البلاغه از تأليفات اوست درسال 404 - 406 هجرى درگذشته ( ريحانه )\r\n( 2 ) . شيخ الطائفه محمدبن حسن طوسى كه از اكابر علماء اماميه و كتاب تهذيب و كتاب استبصار كه دو اصل از چهاراصل حديث اماميه مىباشند تأليف اوست در سال 460 هجرى درگذشته ( ريحانه )\r\n( 3 ) . صدرالمتألهين محمدبن ابراهيم شيرازى فيلسوف نامى متوفاى 1050 هجرى مؤلف كتاب اسرارالآيات و مجموعه تفاسير ( روضات و ريحانه ) .\r\nميبدى و گنابادى و سيدهاشم بحرانى صاحب برهان در 4 مجلد متوفاى سال 1107 هجرى و فيض كاشانى آخوند ملامحسن مؤلف تفسير صافى واصفى متوفاى 1091 هجرى ( ريحانه )\r\n( 4 ) . شيخ عبدعلى حويزى شيرازى صاحب تفسير نورالثقلين در 5 مجلد متوفى سال 1112 هجرى ( ريحانه )\r\n( 5 ) . فضل‌بن حسن طبرسى از اعيان علماى اماميه صاحب تفسير مجمع‌البيان در ده جلد متوفاى 548 هجرى ( ريحانة الادب )\r\n","page_name":" 76 ","page_number":76},
  {"content":"\r\n\r\nداده و به مقاصد خود ارشاد و هدايت مىكند و نيز با همه به مقام تحدى و احتجاج مىآيد و خود را نور و روشن‌كننده و بيان كنندهء همه‌چيز معرفى مىكند و البته چنين چيزى در روشن شدن خود نبايد نيازمند ديگران باشد .\r\nو نيز در مقام احتجاج به اين كه كلام بشر نيست مىگويد « 1 » قرآن كلامى يك‌نواختى است كه هيچ‌گونه اختلافى در آن نيست و هرگونه اختلافى كه به‌نظر مىرسد به واسطه تدبر در خود قرآن حل مىشود و اگر كلام خدا نبود اين طور نبود . و اگر چنين كلامى در روشن شدن مقاصد خود حاجت به چيزى ديگر يا كس ديگر داشت اين حجت تمام نبود .\r\nزيرا اگر مخالفى مورد اختلافى پيدا كند كه از راه دلالت لفظى خود قرآن حل نشود از هر راه ديگرى غيرلفظ حل شود مانند اين كه ارجاع به پيغمبر اكرم صلى الله عليه و آله شود و وى بدون شاهدى از لفظ قرآن بفرمايد مراد آيه چنين و چنان است . البته مخالفى كه معتقد به عصمت و صدق آن حضرت نيست اقناع نخواهد شد ؛ به عبارت ديگر ، بيان و رفع اختلاف پيغمبر اكرم صلى الله عليه و آله مثلًا بدون شاهد لفظى از قرآن تنها به درد كسى مىخورد كه به نبوت و عصمت آن حضرت ايمان داشته باشد و روى سخن و طرف احتجاج در آيه :  « أَ فَلا يَتَدَبَّرُونَ الْقُرْآنَ وَ لَوْ كانَ مِنْ عِنْدِ غَيْرِ اللَّهِ لَوَجَدُوا فِيهِ اخْتِلافاً كَثِيراً »  با مخالفين دعوت و كسانى است كه ايمان به نبوت و عصمت آن حضرت ندارند . و قول خود آن حضرت بىشاهد قرآنى مسلم آنان نمىباشد .\r\nو از طرف ديگر خود قرآن به بيان و تفسير پيغمبر اكرم صلى الله عليه و آله و پيغمبر اكرم به بيان و تفسير اهل‌بيت خود حجيت مىدهد .\r\nنتيجه اين دو مقدمه اين است كه در قرآن مجيد برخى از آيات با برخى ديگر تفسير شود و موقعيت پيغمبر اكرم صلى الله عليه و آله و اهل‌بيت او در برابر قرآن موقعيت معلمين\r\n\r\n\r\n","description":"","footnote":"\r\n( 1 ) . نساء ، آيه 820\r\n","page_name":" 77 ","page_number":77},
  {"content":"\r\n\r\nمعصومى باشد كه در تعليم خود هرگز خطا نكنند و قهراً تفسيرى كه آنان كنند با تفسيرى كه واقعاً از انضمام آيات به همديگر به دست مىآيد مخالف نخواهد بود .\r\n\r\nيط - نتيجه بحث :\r\nنتيجه‌اى كه از فصل گذشته گرفته مىشود اين است كه تفسير واقعى قرآن تفسيرى است كه از تدبر در آيات و استمداد در آيه به آيات مربوطه ديگر به دست آيد .\r\nبه عبارت ديگر در تفسير آيات قرآنى يكى از سه راه را در پيش داريم :\r\n1 - تفسير آيه به‌تنهايى با مقدمات علمى و غيرعلمى كه در نزد خود داريم .\r\n2 - تفسير آيه به معونه روايتى كه در ذيل آيه از معصوم رسيده .\r\n3 - تفسير آيه با استمداد از تدبر و استنطاق معناى آيه از مجموع آيات مربوطه و استفاده از روايت در مورد امكان .\r\nطريق سوم ، همان روشى است كه در فصل گذشته استنتاج كرديم و آن روشى است كه پيغمبر اكرم صلى الله عليه و آله و اهل‌بيت او در تعليمات خود به آن اشاره فرمودند ؛ چنان كه پيغمبر اكرم صلى الله عليه و آله فرمايد « و انما نزل ليصدق بعضه بعضاً » و اميرالمؤمنين فرمايد : « ينطق بعضه ببعض و يشهد بعضه على بعض »\r\nو از بيان گذشته روشن است كه اين طريقه غير از طريقه‌اى است كه در حديث نبوى معروف : «\r\nمن فسر القرآن برأيه فليتبوء مقعده من النار ؛\r\nهر كس قرآن را به رأى و نظر خود تفسير كند جاى خود را در آتش درست كند » از آن نهى شده است ، زيرا در اين روش قرآن با قرآن تفسير مىشود نه با رأى تفسيركننده .\r\nطريق اول ، قابل اعتماد نيست و در حقيقت از قبيل تفسير به رأى مىباشد مگر در جايى كه با طريق سوم توافق كند .\r\nطريق دوم ، روشى است كه علماى تفسير در صدر اسلام داشتند و قرن‌ها رايج و\r\n\r\n","description":"","footnote":"","page_name":" 78 ","page_number":78},
  {"content":"\r\n\r\nمورد عمل بود ( چنان كه در فصل‌هاى گذشته مذكور شد ) و تاكنون نيز در ميان اخباريين اهل سنت و شيعه معمول به مىباشد .\r\nطريقه‌اى است محدود در برابر نياز نامحدود ، زيرا ما در ذيل شش‌هزار و چند صد آيه قرآنى صدها و هزارها سؤالات علمى و غيرعلمى داريم پاسخ اين سؤالات و حل اين معضلات و مشكلات را از كجا بايد دريافت نمود ؟\r\nآيا به روايات بايد مراجعه نمود ؟ در صورتىكه آنچه نام روايت نبوى مىشود بر آن گذاشت از طرق اهل سنت و جماعت به دويست‌وپنجاه حديث نمىرسد گذشته از اين كه بسيارى از آنها ضعيف و برخى از آنها منكر مىباشند و اگر روايات اهل‌بيت را كه از طرق شيعه رسيده در نظر آوريم درست است به هزارها مىرسد و در ميان آنها مقدار معتنابهى احاديث قابل‌اعتماد يافت مىشود ولى در هرحال در برابر سؤالات نامحدود كفايت نمىكند ، گذشته از اين كه بسيارى از آيات قرآنى هست كه در ذيل آن از طريق عامه و خاصه حديث وارد نشده است .\r\nيا در اين مشكلات به آيات مناسبه بايد برگشت كه در اين طريقه ممنوع است ؟\r\nيا اصلًا از بحث خوددارى كرد و نياز علمى را ناديده انگاشت ؟ در اين صورت آيه  « وَ نَزَّلْنا عَلَيْكَ الْكِتابَ تِبْياناً لِكُلِّ شَيْءٍ »  « 1 » با دلالت روشن‌تر از آفتاب خود چه معنا خواهد داشت ؟ و جمله  « أَ فَلا يَتَدَبَّرُونَ الْقُرْآنَ »  « 2 »  « كِتابٌ أَنْزَلْناهُ إِلَيْكَ مُبارَكٌ لِيَدَّبَّرُوا آياتِهِ وَ لِيَتَذَكَّرَ أُولُوا الْأَلْبابِ »  « 3 » كتابى است مبارك بر تو نازل كرديم براى اين كه آياتش را تدبر كنند و ارباب عقول متذكر شوند و آيه :\r\n « أَ فَلَمْ يَدَّبَّرُوا الْقَوْلَ أَمْ جاءَهُمْ ما لَمْ يَأْتِ آباءَهُمُ الْأَوَّلِينَ »  « 4 »\r\n\r\n\r\n","description":"","footnote":"\r\n( 1 ) . نحل ، آيه 89\r\n( 2 ) . نساء ، آيه 82 و محمد ، آيه 24\r\n( 3 ) . ص ، آيه 29\r\n( 4 ) . مؤمنون ، آيه 67\r\n","page_name":" 79 ","page_number":79},
  {"content":"\r\n\r\nآيا اين سخن را تدبر نكرده‌اند يا به سوى ايشان چيزى ( تازه ) آمده كه به سوى پدران گذشته‌شان نيامده بوده چه مفهومى خواهد داشت ؟\r\nو احاديث مسلمه‌اى كه از پيغمبر اكرم صلى الله عليه و آله و ائمهء اهل‌بيت عليهم السلام رسيده و به مردم توصيه و تأكيد نموده كه در مشكلات وقتى به قرآن مجيد مراجعه نمايند « 1 » چه اثرى خواهد بخشيد ؟\r\nاساساً بنا به اين طريقه مسئلهء تدبر در قرآن كه به مقتضاى آيات كثيره يك وظيفه عمومى است مورد ندارد .\r\nو هم‌چنين از طرق عامه در حديث پيغمبر اكرم صلى الله عليه و آله و از طرق خاصه در اخبار متواتره « 2 » از پيغمبر اكرم صلى الله عليه و آله و ائمه اهل‌بيت عليهم السلام عرض اخبار به كتاب اللَّه وظيفه قرار داده شده ، به موجب اين اخبار ، حديث بايد به كتاب خدا عرض شود اگر موافق كتاب باشد به آن اخذ و عمل شود و اگر مخالف باشد طرح گردد .\r\nبديهى است مضمون اين اخبار وقتى درست خواهد بود كه آيه قرآنى به مدلول خود دلالت داشته باشد و محصل مدلول آن - كه تفسير آيه است - داراى اعتبار باشد و اگر بنا شود كه محصل مدلول آيه - تفسير - را خبر تشخيص دهد عرض خبر به كتاب معناى محصلى نخواهد داشت .\r\nاين اخبار بهترين گواه است بر اين‌كه آيات قرآن مجيد هم مانند ساير كلام دلالت بر معنا دارند و هم دلالت آنها با قطع نظر از روايت و مستقلا حجت است .\r\nپس آنچه از بحث‌هاى گذشته روشن شد اين است كه وظيفهء مفسر اين است كه به احاديث پيغمبر اكرم صلى الله عليه و آله و ائمهء اهل‌بيت عليهم السلام كه در تفسير قرآن وارد شده مرور و غور\r\n\r\n\r\n","description":"","footnote":"\r\n( 1 ) . ر . ك : اول تفسير عياشى و تفسير صافى و برهان و نيز بحارالانوار\r\n( 2 ) . بحارالانوار ، ج 1 ، ص 137 ، باب اختلاف اخبار\r\n","page_name":" 80 ","page_number":80},
  {"content":"\r\n\r\nكرده به روش ايشان آشنا شود پس از آن طبق دستورى كه از كتاب و سنت استفاده شد به تفسير قرآن پردازد و از رواياتى كه در تفسير آيه وارد شده به آنچه موافق مضمون آيه است اخذ نمايد .\r\n\r\nك - نمونه‌اى از تفسير قرآن با قرآن\r\nخداوند متعال در چندين جا از كلام خود مىفرمايد :  « اللَّهُ خالِقُ كُلِّ شَيْءٍ » *  « 1 » آفرينندهء هر چيز هر چه كلمهء شىء بر آن اطلاق مىشود جز خدا - خداست . اين مضمون در چهار جا از قرآن مكرر شده ، و به موجب آن هر چه در جهان آفرينش فرض شود آفريده خداست و هستى آن از اوست .\r\nالبته نبايد از اين نكته غفلت كرد كه قرآن در صدها آيه عليت و معلوليت را تصديق مىكند و فعل هر فاعلى را به خود آن فاعل نيز نسبت مىدهد آثار اشيا را مانند سوزانيدن آتش و رويانيدن زمين و بارانيدن آسمان را از آنِ آنها مىداند و افعال اختياريه انسان را به پاى خود انسان مىنويسد .\r\nو در نتيجه ، كنندهء هر كار همانا صاحب آن كار است ولى هستىبخش و وجود دهندهء كار و صاحب كار خداست و بس .\r\nو پس از اين تعميم كه به آفرينش داد مىفرمايد :\r\n « الَّذِي أَحْسَنَ كُلَّ شَيْءٍ خَلَقَهُ »  « 2 »\r\nخدايى كه هر آنچه آفريد زيبا قرار داد .\r\nبه موجب انضمام اين آيه به آيهء گذشته زيبايى با آفرينش دوش بدوش هم پيش مىروند و هر چه در جهان هستى داراى هستى است داراى زيبايى است و جز زيبايى صفتى ندارد .\r\n\r\n\r\n","description":"","footnote":"\r\n( 1 ) . زمر ، آيه 62\r\n( 2 ) . سجده ، آيه 7\r\n","page_name":" 81 ","page_number":81},
  {"content":"\r\n\r\nو نيز نبايد از اين نكته غفلت داشت كه قرآن در آيات بسيارى خير در مقابل شر و نفع در مقابل ضرر و همچنين نيك در برابر بد و زيبا در برابر زشت را تصديق مىكند و بسيارى از كارها و كردارها و پديده‌ها را بد و زشت مىشمارد ، ولى چيزى كه هست اين همه بدىها و زشتىها و ناگوارىها از راه نسبت و مقايسه پيدا مىشود و وجود قياسى و نسبى دارند نه نفسى .\r\nمثلًا مار و كژدم بد هستند ولى نسبت به انسان و حيواناتى كه از نيش آنها متضررند نه نسبت به سنگ و خاك . مزه تلخ و بوى مردار منفورند ولى نسبت به ذائقه و شامه انسان نه نسبت به همه . پاره‌اى از رفتارها و كردارها زشت هستند ولى نسبت به نظام اجتماعى انسان نه در هر نظامى و نه با قطع نظر از نظام اجتماع .\r\nآرى ، اگر از نسبت و مقايسه دمى صرف‌نظر شود دست به روى هر چه گذاشته شود جز اندامى زيبا و هستى حيرت‌بخش و خيره‌كننده‌اى به چشم نخواهد خورد و جلوه زيبايى جهان هستى از توانايى وصف و بيان بيرون است ، زيرا خود وصف و بيان از زيبايان جهان هستى مىباشد .\r\nدر حقيقت آيه شريفه نامبرده مىخواهد روى مردم را از زشت و زيباى قياسى و نسبى برگردانيده متوجه زيبايى مطلق نمايد و افهام را با نظر كلى و عمومى مجهز سازد .\r\nپس از دريافت اين تعليم به صدها آيات قرآنى برمىخوريم كه با بيانات گوناگون موجودات جهان هستى را تنها تنها و دسته دسته و گروه گروه و نظام‌هاى جزئى و كلى را كه در آنها حكومت مىكند آيه و علامت خداى تعالى معرفى مىكند و آنها را از هر جهت كه فرض شوند ( درست تأمل شود ) نشان دهندهء خداى متعال مىشمارد .\r\nما از اين بيانات با عطف نظر به دو آيه گذشته مىفهميم كه اين زيبايى بهت‌آور كه سراسر جهان هستى را از دو سوى گرفته همانا زيبايى ساحت كبريايى است كه از راه آيات آسمانى و زمينى مشاهده مىشود و هر يك از اجزاء جهان دريچه‌اى است كه\r\n\r\n","description":"","footnote":"","page_name":" 82 ","page_number":82},
  {"content":"\r\n\r\nبخشى از فضاى دلنشين و نامتناهى بيرون از خود را ارائه مىدهد و هيچ كدام از خود چيزى ندارد .\r\nو از اين روى قرآن كريم در آيات ديگرى هر جمال و كمال را از آن ساحت كبريا مىشمارد چنان كه مىفرمايد :\r\n « هُوَ الْحَيُّ لا إِلهَ إِلَّا هُوَ »  « 1 »\r\nاوست زنده خدايى جز او نيست .\r\n « أَنَّ الْقُوَّةَ لِلَّهِ جَمِيعاً »  « 2 »\r\nاين كه همهء قوه و نيرو از آن خداست )\r\n « فَإِنَّ الْعِزَّةَ لِلَّهِ جَمِيعاً »  « 3 »\r\nبه درستى همه عزت از آن خداست .\r\n« و هو العليم القدير » « و هو السميع البصير » .\r\n « اللَّهُ لا إِلهَ إِلَّا هُوَ لَهُ الْأَسْماءُ الْحُسْنى »  « 4 »\r\nخدا جز او خدايى نيست هر نامى كه نيكوتر است از آن اوست .\r\nبه مقتضاى اين آيات همه زيبايىهايى كه در جهان هستى جلوه‌گر است حقيقت آن از آن ساحت كبريا مىباشد و براى ديگران چيزى جز مجاز و عاريت باقى نمىماند .\r\nدر تأكيد اين بيان قرآن مجيد با بيانى ديگر توضيح مىدهد كه جمال و كمال در هر يك از آفريده‌هاى جهان محدود و متناهى است و نامحدود و نامتناهى آن پيش خداست :\r\n\r\n\r\n","description":"","footnote":"\r\n( 1 ) . مؤمن ، آيه 65\r\n( 2 ) . بقره ، آيه 165\r\n( 3 ) . نساء ، آيه 139\r\n( 4 ) . طه ، آيه 8\r\n","page_name":" 83 ","page_number":83},
  {"content":"\r\n\r\n « إِنَّا كُلَّ شَيْءٍ خَلَقْناهُ بِقَدَرٍ »  « 1 »\r\nما هر چيز را همراه اندازه‌اى آفريديم .\r\n « وَ إِنْ مِنْ شَيْءٍ إِلَّا عِنْدَنا خَزائِنُهُ وَ ما نُنَزِّلُهُ إِلَّا بِقَدَرٍ مَعْلُومٍ »  « 2 »\r\nهيچ چيزى نيست مگر اين كه نزد ما خزينه‌هائى دارد و آن را پايين نمىفرستيم مگر به اندازه‌اى معين و شناخته شده .\r\nانسان با پذيرفتن اين حقيقت قرآنى دفعة خود را در برابر يك جمال و كمال نامتناهى خواهد ديد كه از هر سو به وى احاطه داشته هيچ خلائى در مقابل آن وجود ندارد و هر جمال و كمال را حتى خود را كه يكى از آن آيات مىباشد به دست فراموشى سپرده مجذوب و دلباخته خواهد گرديد چنان كه مىفرمايد :\r\n « وَ الَّذِينَ آمَنُوا أَشَدُّ حُبًّا لِلَّهِ »  « 3 »\r\nكسانى كه ايمان آوردند به خدا بيشتر از هر چيز مهر دارند .\r\nو اين جاست كه چنان كه لازمه و خاصه مهر و محبت است استقلال و اراده خود را تسليم خداى متعال نموده و زير سرپرستى مطلق وى مىرود و تحت ولايت خدا قرار مىگيرد چنان كه مىفرمايد :\r\n« واللَّه ولىالمؤمنين است » و خداى متعال نيز چنان كه وعده فرموده خود متصدى اداره و رهبرى وى مىشود :\r\n « اللَّهُ وَلِيُّ الَّذِينَ آمَنُوا يُخْرِجُهُمْ مِنَ الظُّلُماتِ إِلَى النُّورِ »  « 4 »\r\nخدا سرپرست مؤمنين است ايشان را از تاريكىها به سوى روشنايى خارج مىكند .\r\nو به موجب آيه كريمه :\r\n\r\n\r\n","description":"","footnote":"\r\n( 1 ) . قمر ، آيه 49\r\n( 2 ) . حجر ، آيه 21\r\n( 3 ) . بقره ، آيه 165\r\n( 4 ) . همان ، آيه 257\r\n","page_name":" 84 ","page_number":84},
  {"content":"\r\n\r\n « أَ وَ مَنْ كانَ مَيْتاً فَأَحْيَيْناهُ وَ جَعَلْنا لَهُ نُوراً يَمْشِي بِهِ فِي النَّاسِ »  « 1 »\r\nو آيا كسى كه مرده بود ما او را زنده كرديم و براى او نورى قرار داديم كه با آن - روشنايى آن - در ميان مردم راه مىرود .\r\nو آيه :\r\n « أُولئِكَ كَتَبَ فِي قُلُوبِهِمُ الْإِيمانَ وَ أَيَّدَهُمْ بِرُوحٍ مِنْهُ »  « 2 »\r\nآنان خدا در دل‌هاى ايشان ايمان را ثابت كرده و ايشان را با روحى از پيش خود - يا از ايمان - مؤيد نموده است .\r\nروحى ديگر و حيات ديگرى مىبخشد و نورى - درك ويژه واقع‌بينى - براى او قرار مىدهد كه مسير زندگى سعادتمندانه را در جامعه تشخيص مىدهد .\r\nو در آيه ديگر راه تحصيل اين نور را توضيح مىدهد :\r\n « يا أَيُّهَا الَّذِينَ آمَنُوا اتَّقُوا اللَّهَ وَ آمِنُوا بِرَسُولِهِ يُؤْتِكُمْ كِفْلَيْنِ مِنْ رَحْمَتِهِ وَ يَجْعَلْ لَكُمْ نُوراً تَمْشُونَ بِهِ »  « 3 »\r\nاى كسانى كه ايمان آورديد ، پرهيزكارى كنيد و به پيغمبر او ايمان بياوريد تا خداوند از رحمت خود دو برابر به شما بدهد و براى شما نورى قرار دهد كه با آن راه رويد .\r\nو ايمان به پيغمبر اكرم صلى الله عليه و آله را در آيات ديگرى به تسليم و اتباع وى تفسير فرموده چنان كه مىفرمايد :\r\n « قُلْ إِنْ كُنْتُمْ تُحِبُّونَ اللَّهَ فَاتَّبِعُونِي يُحْبِبْكُمُ اللَّهُ »  « 4 »\r\nبگو اگر خدا را دوست مىداريد از من پيروى كنيد تا خدا شما را دوست دارد .\r\nو زمينه پيروى را در آيه ديگر توضيح مىدهد :\r\n\r\n\r\n","description":"","footnote":"\r\n( 1 ) . انعام ، آيه 122\r\n( 2 ) . مجادله ، آيه 22\r\n( 3 ) . حديد ، آيه 28\r\n( 4 ) . آل عمران ، آيه 31\r\n","page_name":" 85 ","page_number":85},
  {"content":"\r\n\r\n « الَّذِينَ يَتَّبِعُونَ الرَّسُولَ النَّبِيَّ الْأُمِّيَّ الَّذِي يَجِدُونَهُ مَكْتُوباً عِنْدَهُمْ فِي التَّوْراةِ وَ الْإِنْجِيلِ يَأْمُرُهُمْ بِالْمَعْرُوفِ وَ يَنْهاهُمْ عَنِ الْمُنْكَرِ وَ يُحِلُّ لَهُمُ الطَّيِّباتِ وَ يُحَرِّمُ عَلَيْهِمُ الْخَبائِثَ وَ يَضَعُ عَنْهُمْ إِصْرَهُمْ وَ الْأَغْلالَ الَّتِي كانَتْ عَلَيْهِمْ »  « 1 »\r\nكسانىكه پيروى مىكنند از پيغامبرى كه نبى امى است كسىكه او را در تورات و انجيل نوشته شده مىيابند - در تورات و انجيل ذكر شده - ايشان را به معروف امر مىكند و از منكر نهى مىكند و چيزهاى پاك را براى ايشان حلال و چيزهاى پليد را بر ايشان حرام مىكند ، و از ايشان سختى و هرگونه زنجيرهايى كه داشتند وضع مىكند - آزادى مىبخشد .\r\nو روشن‌تر از اين بيان زمينه پيروى را در آيه ديگر كه هم مفسر اين آيه است توضيح مىدهد :\r\n « فَأَقِمْ وَجْهَكَ لِلدِّينِ حَنِيفاً فِطْرَتَ اللَّهِ الَّتِي فَطَرَ النَّاسَ عَلَيْها لا تَبْدِيلَ لِخَلْقِ اللَّهِ ذلِكَ الدِّينُ الْقَيِّمُ »  « 2 »\r\nروى خود را استوار نگه‌دار براى دين در حال اعتدال - در دين با اعتدال ثابت قدم باش - همان آفرينش خدا كه مردم را بر آن آفريده آفرينش خدا تبديل و تغيير ندارد آن است دينى كه مىتواند - جامعه بشرى را - اداره نمايد .\r\nبه مقتضاى اين آيه برنامه كامل اسلام خواسته‌هاى آفرينش و به عبارت ديگر شرايع و قوانينى است كه فطرت و خلقت انسان به سوى آنها انسان را هدايت مىكند ( زندگى بىآلايش يك انسان طبيعى ) چنان كه در جاى ديگر مىفرمايد :\r\n   « وَ نَفْسٍ وَ ما سَوَّاها * فَأَلْهَمَها فُجُورَها وَ تَقْواها * قَدْ أَفْلَحَ مَنْ زَكَّاها »    . « 3 »\r\n( ترجمهء آيه گذشته ) .\r\n\r\n\r\n","description":"","footnote":"\r\n( 1 ) . اعراف ، آيه 157\r\n( 2 ) . روم ، آيه 30\r\n( 3 ) . شمس ، آيات 7 - 10\r\n","page_name":" 86 ","page_number":86},
  {"content":"\r\n\r\nقرآن تنها كتاب آسمانى است كه اولًا زندگى سعادت‌مندانه انسانى را با طرز زندگى بىآلايش و پاك انسان فطرى ( طبيعى ) مساوى مىداند و ثانياً : بر خلاف بيشتر يا همه روش‌ها كه برنامه خداپرستى انسان را از برنامهء زندگى تفكيك مىكنند برنامه دينى را همان برنامه زندگى قرار داده در همه شئونِ فردى و اجتماعى انسان مداخله نموده دستوراتى مطابق واقع‌بينى ( جهان‌بينى - خداشناسى ) صادر مىكند و در حقيقت افراد را به جهان و جهان را به افراد مىسپارد و هردو را به خدا .\r\nقرآن كريم آثار و خواص زيادى صورى و معنوى براى مردان خدا و اولياى حق در زمينه يقينى كه دارند ذكر مىكند كه اين فصل گنجايش شرح و تفصيل آنها را ندارد .\r\n\r\nكا - معناى حجيت بيان پيغمبر صلى الله عليه و آله و ائمه عليهم السلام\r\nبه دلالت خود قرآن مجيد بيان پيغمبر اكرم صلى الله عليه و آله و اهل‌بيت گرامش - چنان‌كه در فصول سابقه گذشت - در تفسير آيات قرآنى حجيت دارد .\r\nاين حجيت در مورد قول شفاهى و صريح پيغمبر اكرم صلى الله عليه و آله و ائمه اهل‌بيت و همچنين در اخبار قطعيةالصدور كه بيان ايشان را حكايت مىكند روشن است .\r\nولى خبر غيرقطعى كه در اصطلاح خبر واحد ناميده مىشود و حجيّت آن در ميان مسلمين مورد خلاف است منوط به نظر كسى است كه به تفسير مىپردازد ، در ميان اهل سنت نوعاً به خبر واحد كه در اصطلاح صحيح ناميده مىشود مطلقاً عمل مىكنند و در ميان شيعه آنچه اكنون در علم اصول تقريباً مسلم است اين است كه خبر واحد موثوق‌الصدور در احكام شرعيه حجت است و در غير آنها اعتبار ندارد براى تحقيق مسئله به علم اصول بايد مراجعه كرد .\r\n\r\nتذكر :\r\nبنابر اين كه معناى تفسير محصل مدلول آيه مىباشد بحثى را بحث تفسيرى\r\n\r\n","description":"","footnote":"","page_name":" 87 ","page_number":87},
  {"content":"\r\n\r\nمىتوان گفت كه در محصل معناى آيه تأثير داشته باشد اما بحث‌هايى كه در محصل معناى آيه تأثير ندارند مانند برخى بحث‌هاى لغوى و قرائتى و بديعى ، اين نوع بحث‌ها تفسير قرآن نيست .\r\n\r\n","description":"","footnote":"","page_name":" 88 ","page_number":88},
  {"content":"\r\n\r\n\r\nبخش سوم : وحى قرآن مجيد\r\n\r\nالف - اعتقاد عمومى مسلمانان در وحى قرآن\r\nقرآن مجيد بيشتر از هر كتاب مقدس ديگر مانند تورات و انجيل از مسئله وحى آسمانى و فرستنده وحى و آورنده وحى ياد كرده و حتى از كيفيت وحى سخن گفته است .\r\nعقيده عمومى مسلمين - كه البته ريشه آن همان ظواهر لفظى قرآن است - دربارهء وحى قرآن اين است كه قرآن مجيد به لفظ خود سخن خدا است كه به وسيله يكى از مقربين ملائكه كه موجوداتى آسمانى هستند به پيغمبر اكرم صلى الله عليه و آله فرستاده شده است .\r\nنام اين ملك - فرشته - جبريل و روح امين است ، سخن خدا را تدريجاً درمدت بيست‌وسه سال به پيغمبر اكرم صلى الله عليه و آله رسانيده و به موجب آن به آن حضرت مأموريت داده شده كه لفظ آيات آن را به مردم بخواند و مضامين آنها را بفهماند و به‌سوى معارف اعتقادى و مقررات اجتماعى و قوانين مدنى و وظايف فردى كه قرآن بيان مىكند دعوت كند .\r\nنام اين مأموريت خدايى رسالت و پيغامبرى است ، پيغمبر اكرم صلى الله عليه و آله بى اين كه كمترين دخل و تصرفى در مواد دعوت كند و از پيش خود چيزى بر آنها بيفزايد يا\r\n\r\n","description":"","footnote":"","page_name":" 89 ","page_number":89},
  {"content":"\r\n\r\nبكاهد يا پس‌وپيش كند رسالت خود را انجام داده است .\r\n\r\nب - نظر نويسندگان امروز درباره وحى و نبوت\r\nغالب نويسندگان امروز كه در اديان و مذاهب به كنجكاوى مىپردازند نظرشان در توجيه و تقرير وحى و نبوت قرآن اين است كه :\r\nپيغمبر اكرم صلى الله عليه و آله يك نابغه اجتماعى بوده كه براى نجات جامعه انسانى از پرتگاه انحطاط و توحش و استقرارشان در مهد مدنيت و آزادى قيام كرده و به سوى افكار پاك خود كه در صورت يك دين جامع و كامل تنظيم كرده بود دعوت نموده است .\r\nمىگويند وى داراى روحى پاك و همتى بلند بود و در يك محيط تاريك و تيره‌اى زندگى مىكرد كه جز زورگويى و ياوه‌سرايى و هرج و مرج چيزى در آن حكومت نمىكرد و جز خودخواهى و دزدى و غارت‌گرى و هر گونه توحش به چشم نمىخورد .\r\nپيوسته از مشاهده اين اوضاع ناگوار رنج مىبرد و گاهى كه كارد به استخوانش مىرسيد از مردم كناره‌گيرى نموده در غارى كه در كمر يكى از كوه‌هاى تهامه بود روزى چند خلوت مىكرد و به آسمان و ستارگان درخشان آن و زمين و كوه و دريا و صحرا و اين همه وسايل گران‌بهايى كه دستگاه آفرينش در اختيار انسان گذاشته است خيره مىشد و از اين همه غفلت و نادانى كه دامن‌گير انسان شده و زندگى پر ارج وى را كه سراپا خوش‌بختى و كامرانى است به زندگى پست درندگان و چرندگان تبديل نموده افسوس مىخورد .\r\nپيغمبر اكرم صلى الله عليه و آله تا حدود چهل سالگى آن درك را داشت و اين رنج را مىبرد تا در سن چهل سالگى موفق شد طرحى بريزد كه بشر را از آن وضع اسفناك كه مظهرش سرگشتگى و لگام گسيختگى و خودخواهى و بىبندوبارى بود نجات بخشد و آن آيين اسلام بود كه راقىترين رژيم مناسب مزاج وقت بود .\r\n\r\n","description":"","footnote":"","page_name":" 90 ","page_number":90},
  {"content":"\r\n\r\nپيغمبر اكرم صلى الله عليه و آله افكار پاك خود را سخن خدا و وحى الهى فرض مىكرد كه خداى متعال از راه نهاد پاكش با وى به گفت وگو پرداخته است و روان پاك و خيرخواه خود را ، كه اين افكار از آن تراوش كرده در قلب آرامش مستقر مىشد ، روح امين و جبريل و فرشتهء وحى ناميد و به طور كلى قوايى را كه در جهان طبيعت به سوى خير و هرگونه خوش‌بختى دعوت مىكنند ملائكه و فرشتگان و قوايى را كه به سوى شر و هرگونه بدبختى مىخوانند شياطين و جن خواند و وظيفه خود را كه به مقتضاى نداى وجدان عهده‌دار قيام و دعوت مىشد نبوت و رسالت نام گذاشت .\r\nالبته اين توجيه از آن كسانى است كه براى جهان هستى خدايى اثبات مىكنند و از روى انصاف براى نظام دينى اسلام ارزشى قائلند اما كسانى كه آفريدگارى براى جهان معتقد نيستند سازمان نبوت و وحى و تكاليف آسمانى و ثواب و عقاب و بهشت و دوزخ را سياست دينى و در حقيقت از باب دروغ مصلحت‌آميز مىدانند .\r\nمىگويند پيمغبران مردان اصلاح‌طلبى بودند و مقرراتى براى اصلاح جامعه بشرى در شكل دين آوردند و چون مردم اعصار گذشته تاريك و غرق جهالت و خرافه‌پرست بودند پيغمبران نظم دينى را در سايه يك سلسله اعتقادات خرافى از مبدأ و معاد نگه داشتند .\r\n\r\nج - قرآن مجيد در اين باره چه مىگويد ؟\r\nكسانى كه دستگاه وحى و نبوت را با بيان گذشته اولى توجيه مىكنند دانشمندانى هستند كه به واسطه اشتغال و انس به علوم مادى و طبيعى همه چيز جهان هستى را در انحصار قوانين طبيعت مىدانند و آخرين ريشه حوادث را نيز همان طبيعت فرض مىنمايند و از اين روى قهراً اديان آسمانى را پديده‌هاى اجتماعى خواهند دانست و با ميزانى كه از ساير پديده‌هاى اجتماعى به دست آمده خواهند سنجيد چنان كه اگر يكى از نوابغ اجتماعى مانند كورش و داريوش و اسكندر خود را برانگيختهء خدا و كار\r\n\r\n","description":"","footnote":"","page_name":" 91 ","page_number":91},
  {"content":"\r\n\r\nخود را مأموريت آسمانى و تصميمات خود را فرمان‌هاى خدايى معرفى كند ، توجيهى جز آنچه در فصل سابق گذشت نخواهد داشت .\r\nما فعلًا درصدد اثبات جهان ماوراءالطبيعه نيستيم و نيز به اين دانشمندان نمىگوييم كه هر علمى تنها در اطراف موضوع خود مىتواند نظر دهد و علوم مادى كه از خواص و آثار ماده بحث مىكنند اثباتاً و نفياً حق مداخله در ماوراى ماده ندارند .\r\nآنچه مىگوييم اين است كه توجيه سابق هرچه باشد بايد با بيانات قرآن مجيد كه سند نبوت پيغمبر اكرم صلى الله عليه و آله است و ريشه اصلى همه اين سخنان در آن است وفق دهد و تطبيق پذيرد ولى صريح قرآن بر خلاف اين توجيه دلالت دارد و اينك ما يكى يكى از اجزاى اين توجيه را با آيات قرآنى مىسنجيم :\r\n\r\n1 - سخن خدا\r\nطبق توجيه گذشته پيغمبر اكرم صلى الله عليه و آله افكار پاكى كه به ذهنش خطور مىكرد سخن خدا ناميده و معنايش اين است كه اين رشته افكار مانند افكار ديگرش از آن خودش و تراوش مغز خودش بود ولى اين افكار ويژه براى اين كه پاك و مقدس بود به خدا نسبت داده شد و بالأخره اين افكار نسبت طبيعى به پيغمبر اكرم صلى الله عليه و آله نسبت تشريفى به خدا دارند ولى قرآن مجيد صريحاً و جداً در آيات تحدى و نسبت خود را به لفظه از پيغمبر اكرم صلى الله عليه و آله و از هر بشر ديگر به كلى نفى مىكند ، مىگويد « 1 » اگر سخن بشر است سخنى همانند آن در هر بابى كه قرآن سخن گفته از معارف اعتقادى و اخلاق و احكام و قصص و حكمت و موعظت بياورند و در اين باره از هرجايى كه مىخواهند استعانت و استمداد جويند وقتى كه نتوانستند بدانند كه سخن خداست نه سخن بشر\r\n\r\n\r\n","description":"","footnote":"\r\n( 1 ) . يونس ، آيه 38 و هود آيه 13\r\n","page_name":" 92 ","page_number":92},
  {"content":"\r\n\r\nو اگر جن و انس « 1 » دست به هم داده براى اين كار قيام كنند نخواهند توانست نظير قرآن را بياورند .\r\nمىگويد : اگر مىگوييد قرآن سخن محمد است از كسى ديگر كه در مشخصات زندگى مانند اوست : يتيم ، تريبت نديده ، درس نخوانده ، نوشتن ياد نگرفته ، در محيط تاريكى مانند محيط جاهليت بزرگ شده مانند اين كتاب يا سوره‌اى از سوره‌هاى آن را بياوريد . « 2 »\r\nمىگويد : چرا در آيات قرآنى كه در مدت بيست و سه سال نزول هيچ‌گونه تغيير و اختلافى در اسلوب بيان و لفظ و معناى خود پيدا نكرده درست تدبر نمىكنند و اگر سخن بشر نه سخن خدا بود قطعاً محكوم نظام طبيعت مىشد و تحول و تغيير و اختلاف در آن پديد مىآمد . « 3 »\r\nبديهى است كه اين بيانات با نسبت تشريفى سازگار نيست و قرآن را تنها كلام خدا معرفى مىكند .\r\nگذشته از اين ، قرآن مجيد در صدها آيه معجزاتى خارق عادت كه با نظام عادى طبيعت قابل توجيه نيست اثبات مىكند كه پيغمبران به واسطه آنها نبوت خود را اثبات مىكرده‌اند و اگر نبوت همان نداى وجدان و وحى آسمانى به معناى افكار پاك بشرى بود اقامه حجت و استمداد از معجزه معنايى نداشت .\r\nبرخى از نويسندگان اين معجزات صريحه را با يك وجوه خنده‌دارى تأويل مىكنند ، ولى هر خواننده‌اى به توجيهات‌شان مراجعه نمايد ترديد نخواهد داشت كه مدلول قرآن مجيد غير از آن است كه اين دانشمندان مىگويند .\r\nمنظور ما در اين جا اثبات امكان تحقق معجزه و خارق عادت يا اثبات صحت نقل\r\n\r\n\r\n","description":"","footnote":"\r\n( 1 ) اسراء ، آيه 88\r\n( 2 ) . بقره ، آيه 23\r\n( 3 ) . نساء ، آيه 82\r\n","page_name":" 93 ","page_number":93},
  {"content":"\r\n\r\nقرآن نيست بلكه مطلوب اين است كه قرآن براى انبياء گذشته مانند صالح و ابراهيم و موسى و عيسى صريحاً معجزاتى اثبات مىكند و اين قصه‌هايى كه حكايت مىكند جز خرق عادت محملى ندارد . و البته براى اثبات نداى وجدان اقامهء معجزات لزوم ندارد .\r\n\r\n2 - روح امين و جبريل\r\nطبق توجيه گذشته پيغمبر اكرم صلى الله عليه و آله روان پاك خود را كه در مصلحت‌بينى و خيرانديشى فروگذارى نمىكرد روح امين و القاى او را وحى مىناميد ، ولى قرآن مجيد اين نظر را تأييد نمىكند ، زيرا قرآن القاء كنندهء آيات را جبريل مىنامد و بنابر توجيه نامبرده هيچ موجبى براى اين تسميه نيست .\r\nخداى متعال مىفرمايد :\r\n « قُلْ مَنْ كانَ عَدُوًّا لِجِبْرِيلَ فَإِنَّهُ نَزَّلَهُ عَلى قَلْبِكَ بِإِذْنِ اللَّهِ »  « 1 »\r\nبگو كسى كه دشمن جبريل است همان جبريل قرآن را به اذن خدا به‌دل تونازل كرده - نه بىاذن و از پيش خود .\r\nاين آيه پاسخ يهود « 2 » است كه از پيغمبر اكرم صلى الله عليه و آله پرسيدند : اين قرآن را كه بر تو نازل مىكند ؟ فرمود : جبريل ، گفتند : ما با جبريل دشمنيم ، زيرا بما بنىاسرائيل محدوديت‌ها را اونازل مىكرد و چون دشمن او هستيم به كتابى كه وى آورده ايمان نمىآوريم خداى متعال در اين آيه به سخن‌شان پاسخ مىدهد كه جبريل قرآن را به اذن خدا به پيغمبر اكرم صلى الله عليه و آله نازل نموده نه از پيش خود و بالأخره قرآن سخن خداست و بايد ايمان آورد نه سخن جبريل .\r\n\r\n\r\n","description":"","footnote":"\r\n( 1 ) . بقره ، آيه 97\r\n( 2 ) . الدر المنثور ، جزء 1 ص 90 و نورالثقلين ، جزء 1 ، ص 87 - 89 و غير آنها\r\n","page_name":" 94 ","page_number":94},
  {"content":"\r\n\r\nبديهى است يهود دشمنى با يك موجود آسمانى داشتند ، كه متصدى رسانيدن وحى الهى و از حضرت كليم و حضرت محمد صلى الله عليه و آله جدا بود ، نه با روان پاك كليم يا محمد صلى الله عليه و آله .\r\nو همين قرآن كه در اين آيه نازل كردن قرآن را بر قلب پيغمبر اكرم صلى الله عليه و آله به جبريل نسبت مىدهد در آيه ديگر به روح امين نسبت مىدهد   « نَزَلَ بِهِ الرُّوحُ الْأَمِينُ عَلى قَلْبِكَ »   « 1 » قرآن را روح امين به قلب تو نازل كرده است .\r\nو از اين توافق دو آيه معلوم مىشود كه مراد از روح امين همان جبريل مىباشد .\r\nخداى متعال در جاى ديگر از كلام خود در وصف اين نازل كنندهء وحى مىفرمايد :\r\n     « إِنَّهُ لَقَوْلُ رَسُولٍ كَرِيمٍ * ذِي قُوَّةٍ عِنْدَ ذِي الْعَرْشِ مَكِينٍ * مُطاعٍ ثَمَّ أَمِينٍ * وَ ما صاحِبُكُمْ بِمَجْنُونٍ * وَ لَقَدْ رَآهُ بِالْأُفُقِ الْمُبِينِ »      « 2 »\r\nبه درستى قرآن سخنى است : كه سفير محترم - جبريل - آورده رسول محترمى كه پيش صاحب عرش - خدا - داراى نيرو است و منزلت دارد و آن جا مطاع است - پيش ملائكه و امين است و يار شما - پيغمبر اكرم - ديوانه و جن زده نيست و سوگند مىخورم كه آورنده وحى را در حالى كه در افقى آشكار بود ديد .\r\nآيات دلالت دارند كه جبريل از مقربان نزديك خدا و داراى نيروى عظيم و منزلت و فرمانروا و امين مىباشد .\r\nو در جاى ديگر در وصف همين مقربين عرش كه ملائكه كرامند مىفرمايد :  « الَّذِينَ يَحْمِلُونَ الْعَرْشَ وَ مَنْ حَوْلَهُ يُسَبِّحُونَ بِحَمْدِ رَبِّهِمْ وَ يُؤْمِنُونَ بِهِ وَ يَسْتَغْفِرُونَ لِلَّذِينَ آمَنُوا »  « 3 »\r\n\r\n\r\n","description":"","footnote":"\r\n( 1 ) . شعراء ، آيه 194\r\n( 2 ) . تكوير ، آيات 19 - 23\r\n( 3 ) . مؤمن ، آيه 7\r\n","page_name":" 95 ","page_number":95},
  {"content":"\r\n\r\nكسانى كه عرش خداى تو را حمل مىكنند و آنان كه در اطراف عرش مىباشند به خداى خود همراه حمد تسبيح مىگويند و به او ايمان مىآورند و براى كسانى كه ايمان آوردند طلب مغفرت مىكنند .\r\nدلالت آيه به اين‌كه ملائكه مقربين موجودات مستقل و داراى شعور و اراده مىباشند روشن است زيرا اوصافى كه براى آنان ذكر شده مانند ايمان به خدا و طلب مغفرت براى ديگران جز با وجود مستقل و شعور و اراده سازگار نيست .\r\nو باز درباره همين ملائكه مقربين مىفرمايد :\r\n « لَنْ يَسْتَنْكِفَ الْمَسِيحُ أَنْ يَكُونَ عَبْداً لِلَّهِ وَ لَا الْمَلائِكَةُ الْمُقَرَّبُونَ وَ مَنْ يَسْتَنْكِفْ عَنْ عِبادَتِهِ وَ يَسْتَكْبِرْ فَسَيَحْشُرُهُمْ إِلَيْهِ جَمِيعاً  - تا آن‌جا كه مىفرمايد -  وَ أَمَّا الَّذِينَ اسْتَنْكَفُوا وَ اسْتَكْبَرُوا فَيُعَذِّبُهُمْ عَذاباً أَلِيماً وَ لا يَجِدُونَ لَهُمْ مِنْ دُونِ اللَّهِ وَلِيًّا وَ لا نَصِيراً »  « 1 »\r\nمسيح هرگز از بندگى خدا خوددارى و سرپيچى نمىكند و نه ملائكه مقربين و هر كه از بندگى او سرپيچى و گردن‌كشى كند به زودى همه ايشان را به سوى خود جمع‌آورى خواهد نمود - تا آن‌جا كه مىفرمايد - و اما كسانى كه سرپيچى كردند و گردن‌كشى نمودند آنان را با عذابى دردناك عذاب خواهد كرد و جز خدا براى خود سرپرست و ياورى نخواهند يافت .\r\nبديهى است كه مسيح و ملائكه مقربين اگر چه معصيت نمىكنند ولى در صورت معصيت و تخلف از بندگى با عذاب روز قيامت در اين آيه تهديد شده‌اند و تهديد با عذاب روز قيامت كه متفرع بر ترك يك نوع تكليف است جز با استقلال وجود و شعور و اراده درست نمىباشد .\r\nاز آيات گذشته روشن مىشود كه روح امين كه جبريل نيز ناميده مىشود و آورندهء\r\n\r\n\r\n","description":"","footnote":"\r\n( 1 ) . نساء ، آيه 173\r\n","page_name":" 96 ","page_number":96},
  {"content":"\r\n\r\nوحى مىباشد طبق بيان قرآن يك فرشته آسمانى داراى وجود و شعور و اراده مستقل است .\r\nبلكه از جمله‌اى كه در خلال آيات سوره تكوير گذشت :  « مُطاعٍ ثَمَّ أَمِينٍ »  ( آورنده قرآن آن جا مطاع است ) استفاده مىشود كه جبريل در عالم بالا فرمانروا بوده گروهى از ملائكه فرمانبردار وى مىباشند و پيوسته يا گاهى وحى قرآن به وسيله زيردستان وى مىرسيده چنان كه آيات سوره عبس نيز به اين معنا اشاره مىكنند :\r\n      « كَلَّا إِنَّها تَذْكِرَةٌ * فَمَنْ شاءَ ذَكَرَهُ * فِي صُحُفٍ مُكَرَّمَةٍ * مَرْفُوعَةٍ مُطَهَّرَةٍ * بِأَيْدِي سَفَرَةٍ * كِرامٍ بَرَرَةٍ »       « 1 »\r\nنه هرگز ، بدرستى اين قرآن يا اين آيات يادآورى است پس هر كه مىخواهد به ياد آورد - اين تذكره - در صحيفه‌هايى است گرامى و بلندمرتبه و پاك شده در دست سفيرانى محترم و نيكوكار .\r\n\r\n3 - ملائكه و شياطين\r\nطبق توجيه گذشته ملائكه و فرشتگان نام قواى طبيعى است كه به خير و خوش‌بختى ، و شياطين نام قواى طبيعى است كه به شر و بدبختى دعوت مىكنند ! ولى آنچه از قرآن مجيد استفاده مىشود خلاف اين است و قرآن ملائكه و شياطين را يك عده موجودات بيرون از حس و داراى وجود و شعور و اراده مستقل مىداند .\r\nاما ملائكه ، آيات چندى در اين باره گذشت كه به موجب آنها ملائكه موجودات مستقل و داراى ايمان و كارهايى كه با شعور واراده تحقق مىپذيرد هستند و آيات بسيار ديگرى نيز در قرآن مجيد هست كه به همين مدعى گواهى مىدهد .\r\nو اما شياطين ماجراى سرپيچى ابليس از سجدهء آدم و محاوره‌اى كه ميان او و\r\n\r\n\r\n","description":"","footnote":"\r\n( 1 ) . عبس ، آيه 11\r\n","page_name":" 97 ","page_number":97},
  {"content":"\r\n\r\nخداى متعال جارى گرديده است در چند جاى قرآن مجيد نقل شده ابليس پس از رانده شدن از ساحت قرب مىگويد : همه ذريه آدم را جز بندگان مخلص گمراه خواهم كرد :\r\n  « وَ لَأُغْوِيَنَّهُمْ أَجْمَعِينَ * إِلَّا عِبادَكَ مِنْهُمُ الْمُخْلَصِينَ »   « 1 » و خداى متعال در جواب مىفرمايد : « دوزخ را از تو و پيروانى كه از بشر خواهى داشت - به كيفر اعمال‌تان - پرخواهم نمود  « لَأَمْلَأَنَّ جَهَنَّمَ مِنْكَ وَ مِمَّنْ تَبِعَكَ مِنْهُمْ أَجْمَعِينَ »  . « 2 »\r\nبديهى است كيفر عمل جز باشعور و ادراك كيفر بيننده صورت نمىبندد و هم‌چنين خداى متعال در جاى ديگر از كلام خود عطف به تهديدى كه ابليس بشر را كرده مىفرمايد :\r\n « وَ لَقَدْ صَدَّقَ عَلَيْهِمْ إِبْلِيسُ ظَنَّهُ فَاتَّبَعُوهُ إِلَّا فَرِيقاً مِنَ الْمُؤْمِنِينَ »  « 3 »\r\nابليس گمانى را كه به ايشان داشت تحقق بخشيد پس جز فرقه‌اى از مؤمنين پيروى او را كردند .\r\nچنان كه مىبينيم ابليس را با ظن و گمان متصف ساخته .\r\nهمچنين در جاى ديگر مىفرمايد :\r\n « وَ قالَ الشَّيْطانُ لَمَّا قُضِيَ الْأَمْرُ إِنَّ اللَّهَ وَعَدَكُمْ وَعْدَ الْحَقِّ وَ وَعَدْتُكُمْ فَأَخْلَفْتُكُمْ وَ ما كانَ لِي عَلَيْكُمْ مِنْ سُلْطانٍ إِلَّا أَنْ دَعَوْتُكُمْ فَاسْتَجَبْتُمْ لِي فَلا تَلُومُونِي وَ لُومُوا أَنْفُسَكُمْ »  « 4 »\r\nو شيطان پس از آن كه كار خاتمه يافت مىگويد : خدا به شما وعده داد وعده حق من نيز وعده دادم و تخلف كردم و مرا تسلطى بر شما نبود جز اين‌كه شما را - فقط -\r\n\r\n\r\n","description":"","footnote":"\r\n( 1 ) . حجر ، آيات 39 - 40\r\n( 2 ) . ص ، آيهء 85\r\n( 3 ) . سبأ ، آيه 20\r\n( 4 ) . ابراهيم ، آيه 22\r\n","page_name":" 98 ","page_number":98},
  {"content":"\r\n\r\nدعوت كردم و شما پذيرفتيد پس مرا ملامت و سرزنش مكنيد و خودتان را ملامت كنيد .\r\nملامت و سرزنش نيز از امورى است كه تنها به كسانى كه شعور و اراده دارند تعلق مىگيرد .\r\nآيات بالا و آيات ديگرى كه در همين مضامين است براى شيطان صفات و حالاتى اثبات مىكند كه با داشتن وجود و شعور و ارادهء استقلالى ملازمند و بر قواى طبيعى كه فاقد اين صفات مىباشند صدق نمىكنند .\r\n\r\n4 - جن\r\nنظاير آياتى كه درباره ملائكه و شياطين گذشت بلكه بيشتر و روشن‌تر درباره جن نيز هست . خداى متعال درباره فرزندانى كه دعوت پدر و مادر خود را نپذيرفته ايمان نمىآورند و آيين خدا را خرافات و اساطير گذشتگان مىشمارند مىفرمايد :\r\n « أُولئِكَ الَّذِينَ حَقَّ عَلَيْهِمُ الْقَوْلُ فِي أُمَمٍ قَدْ خَلَتْ مِنْ قَبْلِهِمْ مِنَ الْجِنِّ وَ الْإِنْسِ إِنَّهُمْ كانُوا خاسِرِينَ »  « 1 »\r\nآنانند كسانى كه سخن در ايشان ثابت شده در ميان امت‌هايى كه از جن و انس درگذشته‌اند به درستى آنان زيان‌كار بودند .\r\nبه مقتضاى اين آيه جن نيز مانند انسان امت‌هاى مختلف و تكاليف و مرگ و مير دارند .\r\nو باز در جاى ديگر مىفرمايد :\r\n « وَ إِذْ صَرَفْنا إِلَيْكَ نَفَراً مِنَ الْجِنِّ يَسْتَمِعُونَ الْقُرْآنَ فَلَمَّا حَضَرُوهُ قالُوا أَنْصِتُوا \r\n\r\n\r\n","description":"","footnote":"\r\n( 1 ) . احقاف ، آيه 18\r\n","page_name":" 99 ","page_number":99},
  {"content":"\r\n\r\n    فَلَمَّا قُضِيَ وَلَّوْا إِلى قَوْمِهِمْ مُنْذِرِينَ * قالُوا يا قَوْمَنا إِنَّا سَمِعْنا كِتاباً أُنْزِلَ مِنْ بَعْدِ مُوسى مُصَدِّقاً لِما بَيْنَ يَدَيْهِ يَهْدِي إِلَى الْحَقِّ وَ إِلى طَرِيقٍ مُسْتَقِيمٍ * يا قَوْمَنا أَجِيبُوا داعِيَ اللَّهِ وَ آمِنُوا بِهِ يَغْفِرْ لَكُمْ مِنْ ذُنُوبِكُمْ وَ يُجِرْكُمْ مِنْ عَذابٍ أَلِيمٍ * وَ مَنْ لا يُجِبْ داعِيَ اللَّهِ فَلَيْسَ بِمُعْجِزٍ فِي الْأَرْضِ وَ لَيْسَ لَهُ مِنْ دُونِهِ أَوْلِياءُ أُولئِكَ فِي ضَلالٍ مُبِينٍ »     « 1 »\r\nيادآورى مىكنيم وقتى را كه چند تن از جن را براى شنيدن قرآن به سوى تو برگردانيديم تا وقتى كه براى آن حضور يافتند - به همديگر - گفتند گوش دهيد پس همين كه خاتمه يافت براى انذار - دعوت - به سوى قوم خود روانه شدند گفتند : اى قوم ما كتابى را گوش داديم كه پس از موسى نازل شده به سوى حق و به سوى راه راست راه نمايى مىكند اى قوم داعى خدا را بپذيريد و به وى ايمان بياوريد تا خدا از گناهانتان بيامرزد و شما را از عذابى دردناك پناه دهد و كسى كه داعى خدا را نپذيرد در زمين - خدا را - عاجز كننده نيست و سرپرستان ديگرى جز خدا ندارد آنان در يك گمراهى آشكار مىباشند .\r\nدلالت قصه به اين كه جن نيز مانند بشر يك گروه داراى وجود مستقل و شعور و اراده و تكليف مىباشند روشن است و آيات ديگرى نيز در قرآن مجيد در ميان آيات قيامت است كه در دلالت بر اين مدعى از آيات بالايى كمتر نيستند .\r\n\r\n5 - نداى وجدان به دعوت\r\nطبق توجيه گذشته معناى نبوت و رسالت همان برانگيخته شدن و گردن‌گير شدن است از ندايى كه وجدان انسانى به اصلاحات عمومى مىنمايد ولى از قرآن مجيد خلاف اين معنا فهميده مىشود ، زيرا خداى متعال مىفرمايد :\r\n\r\n\r\n","description":"","footnote":"\r\n( 1 ) . احقاف ، آيه 32\r\n","page_name":" 100 ","page_number":100},
  {"content":"\r\n\r\n  « وَ نَفْسٍ وَ ما سَوَّاها * فَأَلْهَمَها فُجُورَها وَ تَقْواها »   « 1 »\r\nسوگند به نفس و كسى كه او را درست كرد پس الهام نمود به او - به دلش انداخت - بزه‌كارى و پرهيزكارى او را .\r\nبه دلالت آيه هر فرد از انسان با وجدان و نهاد خدادادى خود نيك و بد و زشت و زيباى اعمال خود را درك مىكند و نداى اصلاحات در درون هر انسان نهفته است جز اين كه برخى گوش داده رستگار مىشوند و برخى اعتنا نكرده به سوى بدبختى قدم برمىدارند . چنان كه بعد مىفرمايد :\r\n  « قَدْ أَفْلَحَ مَنْ زَكَّاها * وَ قَدْ خابَ مَنْ دَسَّاها »   « 2 »\r\nرستگار شد كسى كه نفس را نمو خوب داد ( پرورانيد ) و زيان‌كار شد آن كه آن را از نمو به آن بازداشت .\r\nو اگر نبوت و رسالت اثر همين نداى وجدان بود كه عموميت دارد ، همه افراد نبوت و رسالت را داشتند و حال آن كه خداى متعال اين منصب را به برخى از افراد تخصيص مىدهد چنان كه مىفرمايد :\r\n « وَ إِذا جاءَتْهُمْ آيَةٌ قالُوا لَنْ نُؤْمِنَ حَتَّى نُؤْتى مِثْلَ ما أُوتِيَ رُسُلُ اللَّهِ اللَّهُ أَعْلَمُ حَيْثُ يَجْعَلُ رِسالَتَهُ »  « 3 »\r\nزمانى كه آيه‌اى براى ايشان مىآيد مىگويند ايمان نخواهيم آورد تا وقتى كه آنچه به پيغمبران خدا داده شد به شما نيز داده شود . خدا بهتر مىداند كجا رسالت خود را قرار دهد .\r\nآيه دلالت دارد بر اين كه كفار براى ايمان خود شرط مىكردند كه رسالت عمومى شود و ايشان نيز بهره‌اى از آن داشته باشند ولى خداى متعال پاسخ رد به ايشان داده\r\n\r\n\r\n","description":"","footnote":"\r\n( 1 ) . شمس ، آيه 8\r\n( 2 ) . همان ، آيه 10\r\n( 3 ) . انعام ، آيه 124\r\n","page_name":" 101 ","page_number":101},
  {"content":"\r\n\r\nاختصاصى بودن رسالت را تثبيت مىكند .\r\n\r\n6 - در اطراف توجيه دوم\r\nچنان كه در ذيل توجيه اول تذكر داديم ، فعلًا در مقام اثبات حقانيت دعوت اسلامى و صدق دعوى پيغمبر اكرم نيستيم بلكه مىخواهيم بگوييم كه توجيه دوم نيز به بيانات قرآنى وفق نمىدهد زيرا :\r\nطبق توجيه دوم اصول اعتقادى كه پيغمبران به مردم تلقين كرده‌اند يك رشته اعتقادات خرافى است كه از باب سياست دينى به مردم آن زمان كه از علم و فرهنگ عارى بودند تحميل شده ، البته از راه خيرخواهى بوده كه مردم از ترس خدايى كه به سرپيچى از قوانين دينى كيفر سخت مىدهد و ترس روز قيامت كه كيفر در آن روز داده مىشود و همچنين از طمع در بهشتى كه به فرمانبرداران نويد داده شده و به روز قيامت موكول گرديده از قوانين دينى پيروى كنند .\r\nتاريخ زندگى ساير پيغمبران زياد روشن نيست ولى تاريخ حيات پيغمبر اكرم صلى الله عليه و آله بسيار روشن است و كسى كه به تاريخ حيات و سيرت آن حضرت دقيقانه مراجعه كند كمترين ترديد نخواهد داشت كه آن حضرت به دعوت خود صد درصد ايمان و كاملًا اعتماد و اطمينان داشته است ، در اين صورت اگر داستان اعتقادات دينى داستانى خرافى بود اين همه براهين و ادله كه در قرآن كريم به اعتقادات اسلامى اقامه شده و احتجاجاتى كه براى اثبات صانع عالم و توحيد و ساير صفات وى و ساير اعتقادات راجع به نبوت و معاد شده هرگز معنا نداشت .\r\n\r\nد - قرآن خود در معناى وحى و نبوت چه مىگويد ؟\r\nآنچه كه از قرآن مجيد به دست مىآيد اين است كه اين كتاب آسمانى از راه وحيى كه به پيغمبراكرم صلى الله عليه و آله شده به دست آمده است و وحى يك نوع تكليم آسمانى\r\n\r\n","description":"","footnote":"","page_name":" 102 ","page_number":102},
  {"content":"\r\n\r\n( غيرمادى ) است كه از راه حس و تفكر عقلى درك نمىشود بلكه با درك و شعور ديگرى است كه گاهى در برخى از افراد - به حسب خواست خدايى - پيدا مىشود و دستورات غيبى يعنى نهان از حس و عقل را از وحى و تعليم خدايى دريافت مىكند ، عهده‌دارى اين امر نيز نبوت ناميده مىشود . براى روشن ساختن اين مطلب از تذكر و بيان مقدمات زيرين ناگزيريم :\r\n\r\n1 - نوع‌هاى گوناگون زندگى\r\nدر اوايل اين كتاب در ضمن بحث مفصلى تذكر داده شد كه نوع‌هاى گوناگونى كه در اين جهان مشهود مىباشند هريك از آنها اعم از جاندار و غيرجاندار در وجود و پيدايش خود غايت و هدفى دارد كه از آغاز پيدايش به سوى آن متوجه و روان مىباشد و به تناسب هدفى كه دارد در ساختمان وجودى خود با قوا و ابزارى مجهز است كه مبدأ و منشاء فعاليت‌هاى ويژه آن نوع است . فعاليت‌هايى كه آن را به هدف خود نزديك و بالأخره پيروز مىكند چنان كه خداى متعال مىفرمايد :  « رَبُّنَا الَّذِي أَعْطى كُلَّ شَيْءٍ خَلْقَهُ ثُمَّ هَدى »  « 1 » و « 2 » باز مىفرمايد :   « الَّذِي خَلَقَ فَسَوَّى * وَ الَّذِي قَدَّرَ فَهَدى »   « 3 »\r\nو نيز تذكر داده شد كه نوع انسان از اين كليت - قانون هدايت عمومى - مستثنا نيست و در زندگى خود هدفى دارد كه به سوى آن متوجه و با تجهيزاتى مجهز است كه با آن متناسب است و پيروزى او دريافتن هدف خود كمال و سعادت اوست و شكست و نوميدى او از وصول آن نقض و شقاوت و بدبختى اوست و با راهنمايى آفرينش به سوى هدف و غايت خود هدايت مىشود ، خداى متعال در هدايت\r\n\r\n\r\n","description":"","footnote":"\r\n( 1 ) . طه ، آيه 50\r\n( 2 ) . خداى ما كسى است كه به هر چيز آفرينش ويژه آن را داد سپس ( به سوى منافعش ) راهنمايى كرد\r\n( 3 ) . اعلى ، آيه 2 و 3 . كسى كه آفريد پس درست كرد و كسى كه اندازه داد پس راهنمايى كرد\r\n","page_name":" 103 ","page_number":103},
  {"content":"\r\n\r\nخصوص انسان مىفرمايد :\r\n  « إِنَّا خَلَقْنَا الْإِنْسانَ مِنْ نُطْفَةٍ أَمْشاجٍ نَبْتَلِيهِ فَجَعَلْناهُ سَمِيعاً بَصِيراً * إِنَّا هَدَيْناهُ السَّبِيلَ إِمَّا شاكِراً وَ إِمَّا كَفُوراً »   « 1 »\r\nبه درستى ما انسان را از نطفه امشاجى كه پيوسته زير ابتلا و آزمايش بود آفريديم پس او را شنوا و بينا كرديم ما او را به راه راست راهنمايى كرديم سپاس‌گزار باشد يا ناسپاس .\r\nو باز مىفرمايد :\r\n  « مِنْ نُطْفَةٍ خَلَقَهُ فَقَدَّرَهُ * ثُمَّ السَّبِيلَ يَسَّرَهُ »   « 2 »\r\nانسان را از نطفه آفريده اندازه‌گيرى كرد - يا برايش اندازه قرار داد - پس از آن راه را برايش آسان كرد - هموار نمود .\r\n\r\n2 - امتياز انسان در پيمودن راه زندگى\r\nامتيازى كه گروه جان‌دار موجودات جهانى از گروه بىجان دارند اين است كه فعاليت جانداران فعاليت علمى است و كارهاى خود را از راه درك و شعور انجام مىدهند و انسان در عين‌حال كه با ساير جانداران در فعاليت علمى شريك است امتيازى نسبت به ديگران دارد و آن اين است كه انسان با عقل و خرد مجهز است يعنى در كارهايى كه برايش امكان فعاليت هست به مجرد امكان فعاليت به انجام عمل نمىپردازد بلكه خير و شر و نفع و ضرر كار را مىسنجد در صورتى كه نفعش غالب آيد به كار مىپردازد و اگر ضررش بيشتر بود خوددارى مىكند و در هر كارى كه انجام مىدهد به حسب تشخيصى كه داده از حكم عقل خود پيروى مىكند و عقل نيز در\r\n\r\n\r\n","description":"","footnote":"\r\n( 1 ) . انسان ، آيات 2 - 3\r\n( 2 ) . عبس ، آيه 20\r\n","page_name":" 104 ","page_number":104},
  {"content":"\r\n\r\nجايى كه نفع بىمزاحم ديد حكم به لزوم فعل خواهد نمود و در جايى كه ضرر خالص يا ضرر مزاحم ديد حكم به لزوم ترك صادر خواهد كرد ( البته مراد ما از حكم و قضاوت عقل اين است كه ضرورى بودن فعل يا ترك را درك كند اما دعوت به سوى فعل يا ترك و خواستن يكى از آن دو در حقيقت كار عاطفه و احساسى است كه عقل روى خواست آن عمل درك را انجام مىدهد و نفع بىمزاحم فعل را تصديق يا تكذيب مىكند آرى چون اين درك‌ها اعتبارى و قراردادى است درك و قضاوت و حكم در آنها يكى است ، دقت كافى شود ) .\r\n\r\n3 - نوع انسان به چه معنا اجتماعى است ؟\r\nدر اين كه نوع انسان در خارج اجتماعى است و پيوسته در حال اجتماع و دسته‌جمعى زندگى مىكرده و مىكند و افراد دست به دست همديگر داده با تعاون به رفع حوايج مىپردازند ترديدى نيست ، ولى آيا اين تعاون و همدستى را به مقتضاى طبع اولى مىخواهد و از اول مايل است كه فعاليت‌هاى خود را آميخته با ديگران انجام دهد و از مجموع محصول كار به حسب وزن اجتماعى كه دارد براى خود سهم بردار ؟ آنچه ما مىيابيم اين است كه طبيعت شخصى انسان حوايج و نيازمندىهايى دارد و عواطف و احساساتى نيز دارد كه با خواست‌هاى گوناگون خود قوا و ابزار خود را به كار مىاندازد و در اين مرحله از نيازها و خواست‌هاى ديگران بىخبر است .\r\nانسان براى رفع نيازمندىهاى خود از همه‌چيز استفاده مىكند ، در راه وصول به مقاصد خود از بسايط و مركبات زمين كمك مىگيرد اقسام نباتات و درخت‌ها را از برگ و ميوه گرفته تا ساقه و ريشه و انواع حيوانات و محصولات وجود آنها را به مصرف نيازمندىهاى خود مىرساند و همه را استخدام نموده از فوايد وجود آنها بهره برده نواقص خود را با آنچه به دست آورده تكميل مىكند . آيا انسانى كه حالش اين است و هرچه پيدا مىكند در راه منافع خود استخدام نموده از نتايج وجودش\r\n\r\n","description":"","footnote":"","page_name":" 105 ","page_number":105},
  {"content":"\r\n\r\nاستفاده مىكند ، وقتى كه به همنوعان خود رسيد احترام گذاشته رويه‌اى ديگر پيش خواهد گرفت و از راه صفا دست تعاون و همكارى به سوى آنها دراز كرده و در راه منافع‌شان از بخشى از منافع خود چشم خواهد پوشيد ؟ نه هرگز .\r\nبلكه انسان از يك طرف نيازمندىهاى بىشمار خود را كه هرگز به تنهايى از عهده برآوردن همه آنها نخواهد درآمد حس مىكند و امكان رفع بخشى از آن نيازمندىها را به دست همنوعان ديگر خود درك مىنمايد و از طرف ديگر مشاهده مىكند كه نيرويى كه وى دارد و آرزوها و خواستهايى كه در درون وى نهفته است ديگران نيز كه مانند وى انسان هستند دارند و چنان كه از منافع خود دفاع مىكند و چشم نمىپوشد ديگران نيز همين حال را دارند .\r\nاين جاست كه اضطراراً به تعاون اجتماعى تن مىدهد و مقدارى از منافع كار خود را براى رفع نيازمندى به ديگران مىدهد و در مقابل آن مقدارى كه براى رفع نيازمندىهاى خود لازم دارد از منافع كار ديگران دريافت مىكند . و در حقيقت وارد يك بازار داد و ستد عمومى مىشود كه پيوسته سرپاست و همه گونه لوازم زندگى در آن به فروش مىرسد .\r\nو در نتيجه محصول كار جامعه روى هم ريخته مىشود و هريك از افراد به حسب وزن اجتماعى خود يعنى به مقدار ارزش كارى كه به جامعه مىدهد از محصول نامبرده سهم مىبرد و با سهمى كه برده نيازمندىهاى زندگى خود را رفع مىنمايد .\r\nاز بيان گذشته روشن مىشود كه مقتضاى طبع اولى انسان كه منافع خود را مىخواهد اين است كه ديگران را در راه منافع خود استخدام كند و از بهره كار ايشان استفاده نمايد و تنها از راه اضطرار و ناچارى است كه به اجتماع تعاونى تن مىدهد .\r\nاين مسئله از مطالعه حال كودكان بسيار روشن است ، زيرا كودك هر چه دلش مىخواهد بىچون و چرا و به طور گزاف درخواست مىكند و درخواست خود را با گريه تأكيد مىنمايد و كم‌كم كه با بالا رفتن سن به صحنه اجتماع نزديك‌تر و به اوضاع\r\n\r\n","description":"","footnote":"","page_name":" 106 ","page_number":106},
  {"content":"\r\n\r\nآشناتر مىشود از تقاضاهاى گزافى خود تدريجاً چشم مىپوشد تا كاملًا وارد جامعه شده گزاف‌گويى را به شكلى فراموش مىنمايد .\r\nگواه ديگر مطلب اين كه عادتاً مىبينيم كه هر وقت انسان قدرتى كه فوق قدرت ديگران باشد به دست آورد بىمحابا به اجتماع تعاونى و لوازم آن پشت‌پا زده به استخدام افراد مىپردازد و منافع كارشان را بدون عوض به خود اختصاص مىدهد .\r\nخداى متعال در اشاره به اين اجتماع تعاونى مىفرمايد :\r\n « نَحْنُ قَسَمْنا بَيْنَهُمْ مَعِيشَتَهُمْ فِي الْحَياةِ الدُّنْيا وَ رَفَعْنا بَعْضَهُمْ فَوْقَ بَعْضٍ دَرَجاتٍ لِيَتَّخِذَ بَعْضُهُمْ بَعْضاً سُخْرِيًّا »  « 1 »\r\nما در زندگى دنيا مايه زندگىشان را در ميان‌شان قسمت كرديم و برخى از ايشان را بر برخى ديگر درجاتى تفوق داديم تا برخى از ايشان برخى ديگر را مسخر سازد .\r\nآيه كريمه اشاره مىكند به حقيقت اجتماع تعاونى انسان كه در آن هر يك از افراد در بخشى از مايه زندگى به ديگران فايق مىباشد و در نتيجه افراد با درجات مختلفى متفاوتند و هريك از ايشان در آنچه فايق است ديگران را مسخر خود ساخته و اعمالشان را به نفع خود برمىگرداند و در نتيجه افراد مانند تار و پود جامه به هم بافته شده يك واحد اجتماعى را تشكيل مىدهند .\r\nو باز مىفرمايد :\r\n « إِنَّ الْإِنْسانَ لَظَلُومٌ »  « 2 »\r\nبه درستى انسان ستمگر است .\r\n « إِنَّهُ كانَ ظَلُوماً جَهُولًا »  « 3 »\r\nزيرا او ستمگر و نادان بود .\r\n\r\n\r\n","description":"","footnote":"\r\n( 1 ) . زخرف ، آيه 32\r\n( 2 ) . ابراهيم ، آيه 34\r\n( 3 ) . احزاب ، آيه 72\r\n","page_name":" 107 ","page_number":107},
  {"content":"\r\n\r\nآيه كريمه اشاره مىكند به غريزه طبيعى استخدام كه انسان به واسطه آن به حريم ديگران تجاوز كرده دست روى منافع‌شان مىگذارد .\r\n\r\n4 - بروز اختلاف و لزوم قانون\r\nاگر چه انسان اضطراراً در مقام برخورد با همنوعان خود اجتماع تعاونى را پذيرفته و بدين‌وسيله در حقيقت برخى از آزادى عمل خود را براى نگهدارى برخى ديگر فدا نموده است ولى مجرد بناگذارى به اجتماع تعاونى با وجود عدم تعادل و تفاوت فاحش كه در مقام موازنه در نيروى روحى و جسمى افراد است دردى را دوا نمىكند و در اثر برخورد منافع افراد همين اجتماع كه براى اصلاح و رفع اختلاف به وجود آمده بود اولين سبب بروز فساد و اختلاف مىشود .\r\nاين جاست كه ضرورت يك سلسله مقررات مشتركى كه در ميان مجتمعين مسلم و مورد احترام باشد كاملًا حس مىشود ، زيرا بديهى است كه حتى در يك معامله داد و ستد ناچيزى هم اگر مقررات مشتركى كه پيش فروشنده و خريدار مسلم و محترم باشد وجود نداشته باشد معامله تحقق نمىپذيرد ، پس بايد در ميان افراد قوانينى به وجود آيد كه با جريان آن اجتماع از متلاشى شدن و منافع افراد از ضايع شدن محفوظ و مصون بماند و دستگاه آفرينش كه هدايت انواع به سوى هدف و سعادتشان جزء برنامه اوست انسان را نيز به‌سوى قانونى كه سعادت جامعه را تضمين مىكند هدايت نمايد .\r\nخداى متعال مىفرمايد :\r\n  « مِنْ نُطْفَةٍ خَلَقَهُ فَقَدَّرَهُ * ثُمَّ السَّبِيلَ يَسَّرَهُ »   « 1 »\r\nو آسان نمودن راه زندگى براى انسان كه زندگى اجتماعى برايش مقدر شده است اين است كه قوانين و مقرراتى در دسترس وى گذاشته شود .\r\n\r\n\r\n","description":"","footnote":"\r\n( 1 ) . عبس ، آيات 19 - 20\r\n","page_name":" 108 ","page_number":108},
  {"content":"\r\n\r\n\r\n5 - در هدايت انسان به‌سوى قانون ، عقل كفايت نمىكند\r\nاين هدايت به هر وسيله و به‌سوى هرچه باشد كار دستگاه آفرينش خواهد بود ، زيرا همان دستگاه است كه انسان را آفريد و براى وى هدف سعادتى قرار داده و هدايت عمومى را كه هدايت انسان نيز جزئى از آن است جزئى از برنامه خود مقرر داشته .\r\nو روشن است كه در كار آفرينش تناقض و خطا معنا ندارد و اگر احياناً سببى از هدف خود باز مىماند يا منحرف مىشود گناه خود آن سبب نيست بلكه مستند به تأثير سبب يا اسباب ديگرى است كه تأثير آن سبب را خنثى يا منحرف مىكند و اگر مزاحمت اسباب در ميان نبود هرگز سببى دو كار متضاد و متناقض نمىكرد و نه در كار خود خطا و انحراف مىپذيرفت .\r\nو از اين جا روشن است كه هدايت به سوى قانونى كه رافع اختلاف باشد كار عقل نيست ، زيرا همين عقل است كه به سوى اختلاف دعوت مىكند ، همين عقل است كه در انسان غريزه استخدام و حفظ منافع به طور اطلاق و آزادى كامل عمل به وجود مىآورد و اجتماع تعادلى را نظر به وجود مزاحم از راه اضطرار و ناچارى مىپذيرد و بديهى است كه در آفرينش يك نيروى عامل دو اثر متناقض - القاى اختلاف ، رفع اختلاف - از خود بروز نمىدهد .\r\nاين همه تخلفات و نقض‌هاى بىشمار نسبت به قوانين جاريه كه روزانه اتفاق مىافتد و گناه شمرده مىشود همه از كسانى سر مىزند كه داراى عقلند و گرنه گناه محسوب نمىشد و اگر عقل به قوانين رافع اختلاف هدايت مىكرد و به حسب غريزه با تخلف ميانه نداشت به تخلفات نامبرده رضايت نمىداد و از آنها ممانعت مىنمود .\r\nعامل اصلى اين تخلفات با وجود عقل اين است كه حكم عقل به پذيرفتن اجتماع تعادلى و رعايت قوانين متضمن عدالت اجتماعى از راه اضطرار و ملاحظه مزاحم\r\n\r\n","description":"","footnote":"","page_name":" 109 ","page_number":109},
  {"content":"\r\n\r\nبود كه از آزادى عمل كامل مانع بود و در غير صورت وجود مزاحم حكمى به رعايت تعاون و عدالت اجتماعى نداشت .\r\nو متخلفين قانون يا كسانى هستند كه قدرتى فوق قدرت قوه مجريه قانون داشته بىباكانه تخلف مىكند يا اشخاصى هستند كه از دسترس مجريان قانون بواسطه دورى يا استحكام محل يا غفلت مراقبين امور بيرونند يا عذرهايى پيش خود تراشيده‌اند كه تخلف خودشان را قانونى جلوه دهند يا از بيچارگى و بىدست‌وپايى كسان مورد تعدى استفاده مىنمايند و در هرحال مزاحمى در برابرشان نيست و اگر هم باشد زبون و بىاثر است و روشن است كه عقل در اين صورت حكمى ندارد و جلو آزادى مطلق را نمىگيرد و غريزه استخدام را به حال خود مىگذارد .\r\nپس عقل به‌سوى قانون اجتماعى كه منافع جامعه را تأمين و تضمين كند و در ضمن آن منافع فرد را به طور عادلانه حفظ نمايد هدايت نمىتواند نمايد ، زيرا تنها در صورتى به رعايت قانون در اجتماع تعادلى حكم مىكند كه مزاحمى وجود داشته باشد و اما در جايى كه در برابر خود مزاحمى مانع از آزادى مطلق نبيند هرگز حكمى ندارد يا حكم بر خلاف مىكند .\r\nخداى متعال مىفرمايد :\r\n  « إِنَّ الْإِنْسانَ لَيَطْغى * أَنْ رَآهُ اسْتَغْنى »   « 1 »\r\nبه درستى انسان همين كه خود را مستغنى و بىنياز ديد از حد خود تجاوز و تعدى خواهد كرد .\r\nو از جمله بىنيازى همان بىنيازى از تشبث به تعاون و قانون براى حفظ منافع مىباشد .\r\n\r\n\r\n","description":"","footnote":"\r\n( 1 ) . علق ، آيات 6 - 7\r\n","page_name":" 110 ","page_number":110},
  {"content":"\r\n\r\n\r\n6 - تنها راه براى هدايت انسان راه وحى است\r\nاز بحث‌هاى گذشته به دست آمد كه انسان مانند ساير انواع آفرينش در زندگى خود هدف سعادتى دارد و چون از جهت چگونگى ساختمان وجودى و نيازمندىهاى طبيعى از زندگى اجتماعى گريزى ندارد سعادت و بدبختى وى در سعادت و بدبختى اجتماع مىباشد و در هرحال بايد جزء يك واحد اجتماعى بوده سعادت و حسن عاقبت طبيعت شخصى خود را در سعادت اجتماع بجويد .\r\nو معلوم شد كه تنها قانون مشترك است كه مستقيماً سعادت جامعه و ضمناً سعادت شخص را به طور عادلانه تضمين مىنمايد .\r\nو باز معلوم شد كه انسان نيز بايد مانند ساير انواع به سعادت نوعى و هرچه در مقدمه اين سعادت قرار دارد از راه آفرينش هدايت شود و سعادت انسان در سعادت زندگى اجتماعيش بود و در نتيجه مىبايست از راه آفرينش به‌سوى قانون مشترك نامبرده هدايت شود و باز معلوم شد كه عقل انسانى براى هدايت به‌سوى قانون كافى نيست ، زيرا در همه احوال به رعايت تعاون عمومى و عدالت اجتماعى حكم نمىكند .\r\nاز مقدمات بالا بايد نتيجه گرفت كه سخنى ديگر از درك در ميان نوع انسان غير از درك عقلى بايد وجود داشته باشد كه هدايت نامبرده آفرينش به وسيله آن انجام گيرد ، و راهى كه با اين مشخصات غير از راه عقل در ميان نوع انسان سراغ داريم راه دركى است كه برخى از افراد انسان به نام پيغمبران و فرستادگان خدا از آن سخن گفته و آن را به نام وحى آسمانى ناميده‌اند و به‌راستى دعوى و دعوت خود حجت اقامه نموده‌اند .\r\nخداى متعال مىفرمايد :\r\n « كانَ النَّاسُ أُمَّةً واحِدَةً فَبَعَثَ اللَّهُ النَّبِيِّينَ مُبَشِّرِينَ وَ مُنْذِرِينَ وَ أَنْزَلَ مَعَهُمُ \r\n\r\n","description":"","footnote":"","page_name":" 111 ","page_number":111},
  {"content":"\r\n\r\n الْكِتابَ بِالْحَقِّ لِيَحْكُمَ بَيْنَ النَّاسِ فِيمَا اخْتَلَفُوا فِيهِ »  « 1 »\r\nمردم يك امت بودند . - در حال سادگى بدون اختلافات زندگى مىكردند پس از آن اختلافات پيدا شد - پس خدا پيغمبران را در حالىكه نويد دهنده و ترساننده بودند برانگيخت و با ايشان به حق كتاب - شريعت - نازل كرد تا در اختلافات مردم حكم كند .\r\nو باز مىفرمايد :\r\n « إِنَّا أَوْحَيْنا إِلَيْكَ كَما أَوْحَيْنا إِلى نُوحٍ وَ النَّبِيِّينَ مِنْ بَعْدِهِ  - تا آن‌جا كه مىفرمايد -  رُسُلًا مُبَشِّرِينَ وَ مُنْذِرِينَ لِئَلَّا يَكُونَ لِلنَّاسِ عَلَى اللَّهِ حُجَّةٌ بَعْدَ الرُّسُلِ »  « 2 »\r\nما به سوى تو وحى فرستاديم چنان كه وحى فرستاديم به سوى نوح و پيغمبران پس از نوح - تا آن جا كه مىفرمايد - پيغمبران و فرستاده‌شدگانى كه نويد دهنده و ترساننده بودند براى اين كه مردم بر خدا حجت نداشته باشند - بلكه حجت خدا بر مردم تمام شود .\r\nچنان كه پيداست آيه اولى طريق وحى و نبوت را تنها راه رفع اختلافات مردم تشخيص مىدهد و آيه دوم وحى و نبوت را دليل منحصر به فرد اتمام حجت معرفى مىكند و لازمه‌اش اين است كه عقل براى نشان دادن راه و اتمام حجت كافى نباشد ؛ يعنى اگر پيغمبران مبعوث نبودند و احكام الهى تبليغ نمىشد و مردم ظلم و فساد مىكردند به مجرد اين كه عقل داشتند و قبح ظلم و فساد را مىفهميدند در پيشگاه خدا قابل مؤاخذه نبودند .\r\n\r\n7 - اشكال و جواب\r\nاشكال : شما به اين عذر كه عقل نمىتواند جلو نقض قوانين و تخلفات مردم را\r\n\r\n\r\n","description":"","footnote":"\r\n( 1 ) . بقره ، آيه 212\r\n( 2 ) . نساء ، آيه 165\r\n","page_name":" 112 ","page_number":112},
  {"content":"\r\n\r\nبگيرد فريضه قانون‌گذارى يا به تعبير كتاب : هدايت انسان به سوى سعادت نوعى را از دست عقل گرفته به دست وحى و نبوت سپرديد در حالى كه قوانين و مقررات وحى نيز نمىتواند كارى از پيش ببرد و جلو تخلفات را بگيرد بلكه تخلف از مقررات شرايع و اديان بيشتر و اقبال مردم به اين مقررات كمتر است .\r\nجواب : نشان دادن راه مطلبى است و پيروى عملى مردم از آن راهنمايى و هدايت مطلبى ديگر و آنچه به مقتضاى قانون هدايت عمومى به عهده آفرينش و تكوين است اين است كه نوع انسان را به وسيله‌اى از وسايل به‌سوى قانونى كه سعادتش را تضمين نمايد هدايت و راهنمايى كند نه اين كه عملًا راه تخلف را ببندد و مردم را به پيروى وادارد .\r\nو اين كه ما مورد تخلفات قانونى را كه مزاحم و مانعى از آزادى عمل در ميان نيست دليل عدم كفايت عقل گرفتيم نه از اين جهت بود كه عقل از عمل جلوگيرى نمىكند بلكه از اين جهت بود كه عقل در اين موارد حكمى نداشت و به تعاون اجتماعى و پيروى قانون دعوت نمىكرد ، زيرا دعوتش براساس اضطرار بود و مزاحمتى كه مانع از آزادى عمل است در برابر خود مىديد و ضرر آزادى عمل را بيشتر از نفع آن تشخيص مىداد . بديهى است كه چنين حاكمى در جايى كه مزاحمى در كار و مانعى از آزادى عمل در بين نباشد از تخلف كه آزادى عمل در آن است نهى و به پيروى قانونى كه خلاف آزادى است امر نخواهد كرد .\r\nپس عقل چون در همه موارد به پيروى قانون حكم نمىكند نمىتواند وسيله كافى براى هدايت مداوم انسان باشد ولى طريق وحى بىاستثنا و به طور كليت و دوام حكم به پيروى قانون مىكند و حكم را به دست خدايى مىسپارد كه با قدرت و علم نامتناهى خود در هر حال مراقب انسان است و بدون تبعيض داشتن ، كار نيك را پاداش نيك و كار بد را كيفر بد خواهد داد .\r\nخداى متعال مىفرمايد :\r\n\r\n","description":"","footnote":"","page_name":" 113 ","page_number":113},
  {"content":"\r\n\r\n « إِنِ الْحُكْمُ إِلَّا لِلَّهِ »  « 1 »\r\nحكم تنها از آن خداست .\r\nو مىفرمايد :\r\n  « فَمَنْ يَعْمَلْ مِثْقالَ ذَرَّةٍ خَيْراً يَرَهُ * وَ مَنْ يَعْمَلْ مِثْقالَ ذَرَّةٍ شَرًّا يَرَهُ »   « 2 »\r\nپس هر كه به اندازه‌اى سنگينى ذره‌اى كار نيك انجام دهد - پاداش - او را خواهد ديد و هر كه به سنگينى ذره‌اى كار بد كند - سزاى - او را خواهد ديد .\r\nو مىفرمايد :\r\n « إِنَّ اللَّهَ يَفْصِلُ بَيْنَهُمْ يَوْمَ الْقِيامَةِ إِنَّ اللَّهَ عَلى كُلِّ شَيْءٍ شَهِيدٌ »  « 3 »\r\nبه درستى خدا در ميانشان روز قيامت حكم خواهد نمود ، زيرا خدا بالاى همه چيز شهادت و حضور دارد .\r\nو مىفرمايد :\r\n « أَ وَ لا يَعْلَمُونَ أَنَّ اللَّهَ يَعْلَمُ ما يُسِرُّونَ وَ ما يُعْلِنُونَ »  « 4 »\r\nآيا نمىدانند كه خدا آنچه را كه پنهان مىكنند و آنچه را كه آشكار مىكنند مىداند\r\nو مىفرمايد :\r\n « وَ كانَ اللَّهُ عَلى كُلِّ شَيْءٍ رَقِيباً »  « 5 »\r\nخدا بر هر چيزى مراقب مىباشد .\r\nو از اين جا روشن مىشود كه دين آسمانى كه از راه وحى رسيده در جلوگيرى از تخلف و نقض تواناتر از قوانين معمولى بشرى است ، زيرا آخرين وسيله قوانين\r\n\r\n\r\n","description":"","footnote":"\r\n( 1 ) . يوسف ، آيه 40\r\n( 2 ) . زلزال ، آيه 8\r\n( 3 ) . حج ، آيه 17\r\n( 4 ) . بقره ، آيه 77\r\n( 5 ) . احزاب ، آيه 52\r\n","page_name":" 114 ","page_number":114},
  {"content":"\r\n\r\nبشرى در جلوگيرى از تخلف و نقض اين است كه مراقبين و مأمورين انتظامى به ظواهر اعمال مردم بگمارند و براى متخلفين و نقض‌كنندگان قانون كيفرى تعيين نمايند كه تنها در صورت قدرت قانون و ظهور جرم اجرا خواهد شد و بس .\r\nولى دين آسمانى اولًا : مانند قوانين بشرى و رژيم‌هاى معمولى مراقبان خصوصى نسبت به ظواهر اعمال مردم دارد . ثانياً : از راه وضع فريضه امربه‌معروف و نهى از منكر همه مردم را بىاستثنا مراقب اعمال همديگر و نگهبان قانون قرار داده و ثالثاً :\r\nجزء عقايد دينى است كه اعمال مردم از نيك و بد ، ضبط و حفظ و براى روز بازخواست بايگانى مىشود و رابعاً : بالاتر از همه اينها خداى جهان و جهانيان به انسان و عمل وى محيط و در همه حال و در هر جا حاضر و ناظر است .\r\nو نسبت به كيفر اعمال اضافه به كيفر اين جهانى كه مانند قوانين بشرى در هر جرم تعيين شده كيفر روز بازخواست كه هرگز تبعيض و استثنا برنمىدارد جزء عقايد دينى است .\r\nخداى متعال مىفرمايد :\r\n « أَطِيعُوا اللَّهَ وَ أَطِيعُوا الرَّسُولَ وَ أُولِي الْأَمْرِ مِنْكُمْ »  « 1 »\r\nاطاعت و فرمانبردارى كنيد خدا را و فرمانبردارى كنيد پيغمبر و صاحبان امر را از خودتان .\r\nو مىفرمايد :\r\n « وَ الْمُؤْمِناتُ بَعْضُهُمْ أَوْلِياءُ بَعْضٍ يَأْمُرُونَ بِالْمَعْرُوفِ وَ يَنْهَوْنَ عَنِ الْمُنْكَرِ »  « 2 »\r\nمردان با ايمان و زنان با ايمان بعضشان سرپرستان بعض ديگرند به معروف امر مىكنند و از منكر نهى مىكنند .\r\nو مىفرمايد :\r\n\r\n\r\n","description":"","footnote":"\r\n( 1 ) . نساء ، آيه 59\r\n( 2 ) . توبه ، آيه 71\r\n","page_name":" 115 ","page_number":115},
  {"content":"\r\n\r\n   « وَ إِنَّ عَلَيْكُمْ لَحافِظِينَ * كِراماً كاتِبِينَ * يَعْلَمُونَ ما تَفْعَلُونَ »    « 1 »\r\nو به درستى بر شما نگهبانانى گماشته شده‌اند كه - پيش خدا - گرامى و نويسندگان - اعمال شمايند آنچه را كه مىكنيد مىدانند .\r\nو مىفرمايد :\r\n « وَ رَبُّكَ عَلى كُلِّ شَيْءٍ حَفِيظٌ »  « 2 »\r\nو پروردگار تو نگهبان هر چيزى است .\r\nاشكال ديگر : بنابر آنچه گذشت عقل در همه احوال حكم به رعايت قانون و لزوم اجتناب تخلف نمىكند و اين معنا منافى است با آنچه در عده‌اى از احاديث ائمه اهل‌بيت وارد است كه خداى متعال بر بندگان خود دو حجت دارد : حجت ظاهرى كه پيغمبر است و حجت باطنى كه عقل انسان مىباشد ، زيرا بنابر آنچه گذشت عقل در همه يا اغلب موارد تخلف حكمى ندارد تا سمت حجيت داشته باشد .\r\nجواب : كار استثناناپذير عقل عملى انسان دعوت به جلب نفع و اجتناب ضرر مىباشد و در صورتى كه پذيرفتن تعاون و تشريك مساعى از انسان سودخواه و استخدام طلب ( با بيانى كه گذشت ) از راه اضطرار باشد و منشأ اضطرار همان قدرت كسانى باشد كه انسان مىخواهد از اعمالشان آزادانه بهره‌بردارى نمايد يا قدرت كسانى كه مقررات كيفر دست ايشان است .\r\nالبته در اين‌فرض اگر در مواردى وادار كننده‌اى در ميان نباشد عقل نيز به وجوب متابعت قانون حكم نخواهد كرد و از تخلف و نقض قانون نهى نخواهد نمود .\r\nولى اگر منشأ اضطرار - چنان كه نظريه وحى ايجاب مىكند - حكم خدا و مراقبت اعمال و پاداش تخلف و تبعيض و استثناناپذيرى نيكىها و بدىها به عهدهء خدايى\r\n\r\n\r\n","description":"","footnote":"\r\n( 1 ) . انفطار ، آيه 12\r\n( 2 ) . سبأ ، آيه 21\r\n","page_name":" 116 ","page_number":116},
  {"content":"\r\n\r\nباشد كه غفلت و جهل و عجز راهى به ساحت پاكش ندارد در اين فرض عقل موردى پيدا نخواهد كرد كه ضرورت را مرتفع ديده از حكم سرباز زند و براى هميشه به آنچه وحى حكم مىكند حكم خواهد كرد .\r\nخداى متعالى مىفرمايد :\r\n « أَ فَمَنْ هُوَ قائِمٌ عَلى كُلِّ نَفْسٍ بِما كَسَبَتْ »  « 1 »\r\nآيا كسى كه بالا سر نفس و كارش ايستاده مانند ديگران است .\r\nو مىفرمايد :\r\n « إِنْ كُلُّ نَفْسٍ لَمَّا عَلَيْها حافِظٌ »  « 2 »\r\nهيچ نفسى بى نگهبان نيست .\r\nو مىفرمايد :\r\n « كُلُّ نَفْسٍ بِما كَسَبَتْ رَهِينَةٌ »  « 3 »\r\nهر نفسى گروگان كارش است .\r\n\r\n8 - راه وحى از خطا مصون است\r\nبنابر آنچه گذشت راه وحى و تعليم برنامه زندگى اجتماعى انسان از اين راه جزء برنامه آفرينش مىباشد و روشن شد كه تكوين و آفرينش هرگز در كار خود خطا نمىكند ، پس مواد دين آسمانى كه از راه وحى به مردم تعليم مىشود و در طول اين مسافت دچار هيچ‌گونه خطا و اشتباهى نخواهد بود خداى متعال مىفرمايد :\r\n  « عالِمُ الْغَيْبِ فَلا يُظْهِرُ عَلى غَيْبِهِ أَحَداً * إِلَّا مَنِ ارْتَضى مِنْ رَسُولٍ فَإِنَّهُ  \r\n\r\n\r\n","description":"","footnote":"\r\n( 1 ) . رعد ، آيه 33\r\n( 2 ) . طارق ، آيه 24\r\n( 3 ) . مدثر ، آيه 38\r\n","page_name":" 117 ","page_number":117},
  {"content":"\r\n\r\n  يَسْلُكُ مِنْ بَيْنِ يَدَيْهِ وَ مِنْ خَلْفِهِ رَصَداً * لِيَعْلَمَ أَنْ قَدْ أَبْلَغُوا رِسالاتِ رَبِّهِمْ وَ أَحاطَ بِما لَدَيْهِمْ وَ أَحْصى كُلَّ شَيْءٍ عَدَداً »   « 1 »\r\nاو تنها داننده غيب است پس هيچ كسى را به غيب خود مسلط نمىكند مگر كسى را كه بپسندد از پيغمبر و در اين صورت از پس و پيش او مراقبت مىكند تا محققاً پيام‌هاى خداىخودشان را برسانند در حالى كه به آنچه پيش ايشان است احاطه نموده و عدد هر چيز را شمرده است ( خلاصه ترجمه ) .\r\nو از اين جاست كه پيغمبران و فرستادگان خدا بايد معصوم باشند يعنى هم در فراگرفتن تعليمات وحى از عالم بالا و هم در نگهدارى آنچه فرا گرفته‌اند و هم در تبليغ آنچه فراگرفته و نگهداشته‌اند از خطا و معصيت مصون باشند ، زيرا اينان براى دستگاه آفرينش در هدايت عمومى كه مىكند وسيله كارند و اگر در فراگرفتن و نگه داشتن و رسانيدن وحى خطايى كنند يا به واسطه وساوس شيطانى و نفسانى خيانتى ورزند يا معصيتى كنند كه قهراً به خلاف آنچه تبليغ قولى كرده‌اند تبليغ فعلى خواهد بود در همه اين صور دستگاه آفرينش در اجراء برنامه هدايت خود خطا نموده و محالى به وقوع پيوسته است .\r\nخداى متعال مىفرمايد :\r\n « وَ عَلَى اللَّهِ قَصْدُ السَّبِيلِ وَ مِنْها جائِرٌ »  « 2 »\r\nبه عهده خداست كه راه ميانه و معتدلى در دست‌رس مردم بگذارد و راهى نيز هست كه از حق ميل و تعدى نموده است ( خلاصه ترجمه ) .\r\n\r\n9 - حقيقت وحى براى ما مجهول مىباشد\r\nآنچه از بحث‌هاى گذشتهء ما روشن شد اين بود كه برنامه زندگى انسان كه مقدمه\r\n\r\n\r\n","description":"","footnote":"\r\n( 1 ) . جن ، آيات 26 - 28\r\n( 2 ) . نحل ، آيه 9\r\n","page_name":" 118 ","page_number":118},
  {"content":"\r\n\r\nوصول به سعادت نوعىاش مىباشد و تعليم آن به عهدهء آفرينش است ، ممكن نيست از راه عقل به وى برسد بلكه راه درك ديگرى غير از راه تفكر بايد وجود داشته باشد كه انسان به وسيله آن ، وظايف زندگى نوعى خود را تلقى نمايد و اين راه را راه وحى مىناميم .\r\nالبته مقتضاى دليل همين مقدار است كه در نوع انسان چنين دركى بايد وجود داشته باشد نه اين كه همگانى باشد بلكه از اين روى كه تلقى وحى درك پاكى مىخواهد كه از هر گونه پليدى و آلودگى مصون باشد و افراد انسان در استقامت حال و اعتدال ادراك و صفاى روح و خلاف اين صفات به غايت مختلفند بايد گفت اين موهبت تنها در برخى از افراد به ندرت تحقق مىپذيرد چنان كه قرآن جمعى را به نام پيغمبران و فرستادگان خدا ياد مىكند ولى از ذكر شمارهء آنان و نام همه‌شان خوددارى مىنمايد و از گروه‌شان فقط بيست و چند نفر را اسم مىبرد . « 1 »\r\nما كه از اين موهبت بىبهره هستيم و به عبارت ديگر آن را نچشيده‌ايم حقيقت آن براى ما مجهول است ، تنها برخى از آثار آن كه از آن جمله قرآن مجيد مىباشد و پاره‌اى از اوصاف آن را كه از راه نبوت به ما رسيده ديده و شنيده‌ايم ، با اين همه نمىتوان گفت كه اوصاف آن همان است كه به ما رسيده و بس و ممكن است اوصاف و خواص و شعب ديگرى داشته باشد كه براى ما شرح داده نشده .\r\n\r\n\r\n","description":"","footnote":"\r\n( 1 ) . آدم ، نوح ، ادريس ، هود ، صالح ، ابراهيم ، لوط ، اسماعيل ، اليسع ، ذوالكفل ، الياس ، يونس ، اسحاق ، يعقوب ، يوسف ، شعيب ، موسى ، هارون ، داود ، ايوب ، سليمان ، زكريا ، يحيى ، اسماعيل صادق الوعد ، عيسى و محمد صلى الله عليه و آله .\r\nاينان پيغمبرانى هستند كه به اسم ذكر شده‌اند و كسانى نيز با اشاره ياد شده‌اند مانند اسباط در سوره نساء آيه 163 و مانند پيغمبرى كه طالوت به اشاره او پادشاه بنىاسرائيل شد ، سوره بقره آيه 246 .\r\nو پيغمبرى كه در سوره بقره آيه 258 به وى اشاره شده و پيغمبرانى كه در سوره يس آيه 14 به آنان اشاره شده است\r\n","page_name":" 119 ","page_number":119},
  {"content":"\r\n\r\n\r\n10 - كيفيت وحى قرآن مجيد\r\nبه طور احتمال آنچه قرآن مجيد در كيفيت وحى خود توضيح مىدهد اين است كه وحى اين كتاب آسمانى به طور تكليم بوده و خداى متعال با پيغمبر گرامى خود سخن گفته و آن حضرت با تمام وجود خود - نه تنها با گوش - سخن خدا را تلقى نموده است .\r\nخداى متعال مىفرمايد :\r\n  « وَ ما كانَ لِبَشَرٍ أَنْ يُكَلِّمَهُ اللَّهُ إِلَّا وَحْياً أَوْ مِنْ وَراءِ حِجابٍ أَوْ يُرْسِلَ رَسُولًا فَيُوحِيَ بِإِذْنِهِ ما يَشاءُ إِنَّهُ عَلِيٌّ حَكِيمٌ * وَ كَذلِكَ أَوْحَيْنا إِلَيْكَ رُوحاً مِنْ أَمْرِنا ما كُنْتَ تَدْرِي مَا الْكِتابُ وَ لَا الْإِيمانُ وَ لكِنْ جَعَلْناهُ نُوراً نَهْدِي بِهِ مَنْ نَشاءُ مِنْ عِبادِنا وَ إِنَّكَ لَتَهْدِي إِلى صِراطٍ مُسْتَقِيمٍ »   « 1 »\r\nبه هيچ بشرى نمىرسد كه خدا با او سخن گويد مگر اين‌كه وحى كند - سخن پنهانى و با اشاره كه ديگران نفهمند - يا از پشت پرده‌اى حرف زند يا رسول و فرستاده‌اى بفرستد و او به اذن خدا آنچه را خدا مىخواهد وحى نمايد ، زيرا خدا بلند مرتبه و محكم كار است و به همين نحو روحى را از امر خودمان - قرآن را - به تو وحى كرديم از پيش خود نمىتوانستى درك كنى كه كتاب چيست و نه ايمان چيست ولى ما آن را نورى قرار داديم كه با آن كسانى را كه مىخواهيم رهبرى مىنماييم و تحقيقاً تو راه راستى را نشان مىدهى .\r\nبه قرينه ترديدى كه در آيه اولى هست و وحى كه در قسم اول به جايى نسبت داده نشد و در قسم سوم به رسول نسبت داده شده در آيه براى تكليم خدا سه قسم مختلف ذكر شده :\r\n\r\n\r\n","description":"","footnote":"\r\n( 1 ) . شورى ، آيات 51 - 52\r\n","page_name":" 120 ","page_number":120},
  {"content":"\r\n\r\n1 . گفتار خدايى كه هيچ واسطه‌اى ميان خدا و بشر نباشد .\r\n2 . گفتار خدايى كه از پشت حجاب شنيده شود مانند شجره طور كه موسى عليه السلام سخن خدا را مىشنيد ولى از ناحيه آن .\r\n3 . گفتار خدايى كه ملكى آن را حمل نمود به بشر برساند و در اين صورت سخن فرشته وحى شنيده مىشود كه سخن خدا را حكايت مىنمايد .\r\nو آيه دوم مىرساند كه قرآن مجيد از همين راه به پيغمبر اكرم صلى الله عليه و آله رسيده و از اين جا روشن مىشود كه وحى قرآن از راه تكليم و گفت وگو بوده است .\r\nو باز مىفرمايد :\r\n   « نَزَلَ بِهِ الرُّوحُ الْأَمِينُ * عَلى قَلْبِكَ لِتَكُونَ مِنَ الْمُنْذِرِينَ * بِلِسانٍ عَرَبِيٍّ مُبِينٍ »    « 1 »\r\nقرآن را روح امين - جبريل - به قلب تو يعنى به نفس تو با زبان عربى آشكار نازل كرد تا از كسانى باشى كه مردم را از خدا مىترساند .\r\nو مىفرمايد :\r\n « مَنْ كانَ عَدُوًّا لِجِبْرِيلَ فَإِنَّهُ نَزَّلَهُ عَلى قَلْبِكَ »  « 2 »\r\n( ترجمه آيه گذشت ) .\r\nاز اين آيه‌ها استفاده مىشود كه قرآن يا بخشى از قرآن به وسيله فرشته وحى كه جبريل و روح امين است فرستاده شده ( قسم سوم تكليم ) .\r\nو اين‌كه پيغمبر اكرم صلى الله عليه و آله قرآن را از فرشته وحى با نفس « 3 » خود يعنى با تمام وجود\r\n\r\n\r\n","description":"","footnote":"\r\n( 1 ) . شعراء ، آيه 194\r\n( 2 ) . بقره ، آيه 97\r\n( 3 ) . به دليل اين‌كه در هر دو آيه تنزيل قرآن را به قلب پيغمبر اكرم نسبت مىدهد مىفرمايد « عَلَى قَلْبِكَ » ونمىفرمايد « عليك » و قلب در عرف قرآن نفس است به دليل اين‌كه در چندين جا درك و شعور و هم‌چنين معصيت را كه از آن نفس است به‌قلب نسبت مىدهد\r\n","page_name":" 121 ","page_number":121},
  {"content":"\r\n\r\nخود تلقى مىكرد نه از راه گوش .\r\nو مىفرمايد :\r\n   « فَأَوْحى إِلى عَبْدِهِ ما أَوْحى * ما كَذَبَ الْفُؤادُ ما رَأى * أَ فَتُمارُونَهُ عَلى ما يَرى »    « 1 »\r\nپس وحى نمود به بندهء خود آنچه را كه وحى نمود دروغ نگفت و اشتباه نكرد قلب - نفس - پيغمبر اكرم صلى الله عليه و آله در آنچه مشاهده كرد آيا با او در چيزى كه - عياناً - مشاهده مىكند به مجادله مىپردازيد ؟\r\nو در جاى ديگر تلقى وحى را با خواندن الواح تعبير فرموده است :\r\n « رَسُولٌ مِنَ اللَّهِ يَتْلُوا صُحُفاً مُطَهَّرَةً »  « 2 »\r\nفرستاده‌اى از جانب خدا كه صحيفه‌هاى پاكى را تلاوت مىكند .\r\nدر خاتمه اين بحث مىگوييم كه توضيحات و مسائل بسيار ديگرى در اطراف اقسام وحى و صفات و خواص آنها از قرآن مجيد استفاده مىشود كه اين كتاب با اختصارى كه از براى آن در نظر گرفته شده گنجايش ايراد آنها را ندارد .\r\n\r\n\r\n","description":"","footnote":"\r\n( 1 ) نجم آيات 10 12\r\n( 2 ) بينه آيه 2\r\n","page_name":" 122 ","page_number":122},
  {"content":"\r\n\r\n\r\nبخش چهارم : رابطهء قرآن مجيد با علوم\r\n\r\nالف - تجليل قرآن مجيد از علم و ترغيب در تحصيل آن\r\nتجليل و تمجيدى كه قرآن مجيد از علم و دانش نموده نظير آن در هيچ كتاب آسمانى ديگر يافت نمىشود و در اين باره همين بس كه قرآن زمان توحش اعراب را كه عهد پيش از اسلام بود زمان جاهليت نهاده است .\r\nقران مجيد در صدها آيه به‌طرق مختلفه نام علم و دانش را به ميان آورده و در بيشتر آنها در مقام بزرگداشت آن مىباشد .\r\nخداى متعال در مقام منت‌گذارى انسان مىفرمايد :\r\n « عَلَّمَ الْإِنْسانَ ما لَمْ يَعْلَمْ »  « 1 »\r\nبه انسان چيزى را كه نمىدانست ياد داد .\r\nو باز مىفرمايد :\r\n « يَرْفَعِ اللَّهُ الَّذِينَ آمَنُوا مِنْكُمْ وَ الَّذِينَ أُوتُوا الْعِلْمَ دَرَجاتٍ »  « 2 »\r\nخدا - مقام - كسانى را كه ايمان آورده‌اند بلند مىكند و كسانى را كه به آنان علم داده\r\n\r\n\r\n","description":"","footnote":"\r\n( 1 ) . علق ، آيه 5\r\n( 2 ) . مجادله ، آيه 11\r\n","page_name":" 123 ","page_number":123},
  {"content":"\r\n\r\nشده چندين درجه .\r\nو بالأخره مىفرمايد :\r\n « هَلْ يَسْتَوِي الَّذِينَ يَعْلَمُونَ وَ الَّذِينَ لا يَعْلَمُونَ »  « 1 »\r\nآيا كسانى كه علم دارند و كسانى كه علم ندارند مساوى مىباشند .\r\nآيات قرآنى در اين باره بسيار است و در حديث پيغمبر اكرم صلى الله عليه و آله و ائمه اهل‌بيت عليهم السلام كه تالى كتاب خداست اخبار بىشمار در اين باب وارد شده است .\r\n\r\nب - علومى كه قرآن مجيد به‌تعليم آنها دعوت مىكند\r\nقرآن مجيد در آيات بسيارى ( كه به‌سبب وفور و كثرت به نقل آنها نپرداختيم ) به تفكر در آيات آسمان و ستارگان درخشان و اختلافات عجيبى كه در اوضاع آنهاپديد مىآيد و نظام متقنى كه بر آنها حكومت مىكند دعوت مىكند .\r\nبه تفكر در آفرينش زمين و درياها و كوه‌ها و بيابان‌ها و آنچه از عجايب در شكم زمين قرار گرفته و اختلافات شب و روز و تبدلات فصول تحريض و ترغيب مىنمايد .\r\nبه تفكر در آفرينش شگفت‌آور نبات و نظامى كه در زندگى آن جريان دارد و در آفرينش گوناگون حيوان و آثار و احوالى كه در محيط وجود از خود بروز مىدهد تشويق مىفرمايد .\r\nبه تفكر در خلقت خود انسان و اسرار و رموزى كه در ساختمان وجودش نهفته و بالاتر از آن در نفس و عوالم باطنى آن و ارتباطاتى كه با ملكوت اعلا دارد و به سير در اقطار زمين و مشاهده در آثار گذشتگان و كنجكاوى اوضاع و احوال ملل و جوامع بشرى و قصص و تواريخ ايشان اصرار تمام دارد .\r\n\r\n\r\n","description":"","footnote":"\r\n( 1 ) . زمر ، آيه 9\r\n","page_name":" 124 ","page_number":124},
  {"content":"\r\n\r\nو بدين ترتيب به‌تعلم علوم طبيعى و رياضى و فلسفى و فنون ادبى و بالاخره همهء علومى كه در دسترس فكر انسانى است و تعلم آنها به نفع جهان بشرى و سعادت بخش جامعه انسانى مىباشد دعوت مىكند .\r\nآرى ، قرآن مجيد به اين علوم دعوت مىكند به اين شرط كه به حق و حقيقت رهنما قرار گيرند و جهان‌بينى حقيقى را كه سرلوحه آن خداشناسى مىباشد در بر داشته باشند و گرنه علمى كه انسان را سرگرم خود ساخته از شناختن حق و حقيقت باز دارد در قاموس قرآن مجيد با جهل مترادف است . خداى متعال مىفرمايد :\r\n « يَعْلَمُونَ ظاهِراً مِنَ الْحَياةِ الدُّنْيا وَ هُمْ عَنِ الْآخِرَةِ هُمْ غافِلُونَ »  « 1 »\r\nآنان از زندگى اين جهان ظاهر و نمودى را مىدانند و آنان از زندگى آن جهان غافلند .\r\nو مىفرمايد :\r\n « أَ فَرَأَيْتَ مَنِ اتَّخَذَ إِلهَهُ هَواهُ وَ أَضَلَّهُ اللَّهُ عَلى عِلْمٍ وَ خَتَمَ عَلى سَمْعِهِ وَ قَلْبِهِ وَ جَعَلَ عَلى بَصَرِهِ غِشاوَةً فَمَنْ يَهْدِيهِ مِنْ بَعْدِ اللَّهِ »  « 2 »\r\nآيا ديدى آن كسى را كه خداى خود را هواى نفس خود قرار داده و خدا با داشتن علم گمراهش نموده و به گوش و دلش مهر و به چشمش پرده‌اى زده است پس كيست كه پس از خدا او را راهنمايى كند .\r\nقرآن كريم با ترغيباتى كه به تعلم علوم مختلفه نموده خود متصدى تعليم يك دوره كامل از معارف الهيه و كليات اخلاق و فقه اسلامى گرديده است .\r\n\r\nج - علوم خاصه به قرآن مجيد\r\nدر ميان مسلمانان علومى نيز هست كه موضوع بحث آنها خود قرآن مجيد\r\n\r\n\r\n","description":"","footnote":"\r\n( 1 ) . روم ، آيه 7\r\n( 2 ) . جاثيه ، آيه 23\r\n","page_name":" 125 ","page_number":125},
  {"content":"\r\n\r\nمىباشد ، تاريخ پيدايش اين علوم نخستين روزهاى نزول است و به تدريج مسائل آنها در ميان مردم نضج يافته و تنقيح شده تا به حد كمال رسيده و بالأخره محققين اين فنون تأليفاتى در آنها كرده و كتاب‌هاى بىشمار نوشته‌اند .\r\nبرخى از اين علوم در اطراف الفاظ قرآن كريم و برخى در معانى آن به بحث و كنجكاوى مىپردازد :\r\nعلومى كه در الفاظ قرآن بحث مىكند فنون تجويد و قرائت است ؛ فنى در كيفيت تلفظ به حروف تهجى و حالات و عوارضى كه حروف تهجى در لغت عرب در ميان الفاظ مفرده و مركبه پيدا مىكند مانند ادغام و تبديل حروف و احكام وقف و ابتدا و نظاير آن بحث مىنمايد .\r\nو فنى به ضبط و توجيه قرائت‌هاى هفت‌گانهء معروف و قرائت‌هاى سه‌گانه ديگر و قرائت‌هاى صحابه وشواذ قرائت‌ها مىپردازد .\r\nو فنى عدد سور و آيات و كلمات و حروف آنها و آيات و كلمات و حروف همه قرآن را احصا مىكند .\r\nو فنى در خصوص رسم خط خاص قرآن مجيد و اختلافاتى كه با رسم خط عربى معمول دارد سخن مىگويد .\r\nو علم‌هايى كه در معانى قرآن مجيد بحث مىكند :\r\nفنى است كه از كليات معانى آيات مانند تنزيل و تأويل و ظاهر و باطن و محكم و متشابه و ناسخ و منسوخ قرآن كنجكاوى مىكند .\r\nو فنى است كه در آيات و احكام بحث مىنمايد و در حقيقت شعبه‌اى از فقه اسلامى است .\r\nو فنى است كه از معانى خصوص آيات قرآنى سخن مىگويد و به نام تفسير قرآن ناميده مىشود و در بخش دوم اين كتاب بحث‌هايى در اطراف تفسير و طبقات مفسرين گذشت .\r\n\r\n","description":"","footnote":"","page_name":" 126 ","page_number":126},
  {"content":"\r\n\r\nعلما و محققين اسلام در هر يك از علوم خاصه به قرآن مجيد تأليفاتى و تصانيف بىشمارى كرده‌اند .\r\n\r\nد - علومى كه قرآن مجيد در پيدايش آنها عامل بوده\r\nترديد نيست كه علوم دينيه‌اى كه امروز در ميان مسلمانان داير و مورد تعليم و تعلم مىباشد تاريخ تأسيس و تداول آنها به بعثت پيغمبر اكرم صلى الله عليه و آله و نزول قرآن كه معارف الهيه و قوانين شرعى را همراه خود آورده محدود مىباشد .\r\nاين علوم در قرن اول هجرى به واسطه قدغنى كه مقام خلافت از كتابت و تأليفات حديث و غيره كرده بود به طور غير منظم در ميان صحابه و تابعين داير بود و جز عده بسيار كمى كه در فقه و تفسير و حديث مختصراتى نوشتند اكثريت مردم به‌طريق حفظ به تحصيل پرداخته از سينه به سينه منتقل مىنمودند .\r\nاز اوايل قرن دوم به‌سبب برداشته شدن قدغن « 1 » مردم اول به نوشتن حديث پس از آن به نوشتن بحث‌هاى مربوط به علوم ديگر و به قالب زدن تأليف و تصنيف علوم را مرتب و منظم نمودند و بدين ترتيب فن حديث و علم رجال و درايه و فن اصول فقه و علم فقه و علم كلام به وجود آمد .\r\nو حتى فلسفه نيز اگرچه در آغاز به عنوان نقل از يونانى به عربى وارد محيط اسلام شد و زمانى تقريباً به شكل يونانى خود در دست مردم بود ولى پس از چندى محكوم طرز تفكر محيط گرديده هم از جهت ماده و هم از جهت صورت تغييراتى پيدا كرده تحول يافت به گواهى اين كه در فلسفه‌اى كه امروز در ميان مسلمان داير است در معارف الهيه مسأله‌اى به چشم نمىخورد مگر اين كه متن آن را و براهين و ادله‌اى را كه براى اثبات آن به كار برده شده مىتوان در قرآن و حديث پيدا كرده و از لابه‌لاى آنها\r\n\r\n\r\n","description":"","footnote":"\r\n( 1 ) . اين قدغن را - چنان كه در تاريخ مسلم است - عمربن عبدالعزيز ( خليفه اموى 99 - 101 ) برداشته است\r\n","page_name":" 127 ","page_number":127},
  {"content":"\r\n\r\nبه دست آورد .\r\nاين سخن را در علوم ادبيه عربى نيز مىتوان مطرح ساخت ، زيرا امثال علم صرف و نحو و معانى و بيان و بديع و لغت و فن فقه لغت و اشتقاق اگرچه مورد بحث آنها مطلق كلام عربى است لكن بىترديد آنچه مردم را وادار به تتبع و ضبط و تنقيح اصول و قوانين اين علوم نمود همان شاهكار خدايى بود كه مردم را مجذوب بيان شيرين و شيوا و اسلوب زيباى خود ساخته بود و مردم براى روشن شدن از بناى كلمات و تركيب جمل و معانى الفاظ و فصاحت و بلاغت بيانات و صنعت‌هاى لفظى ظريف آن نيازمند شدند كه قوانين كلى آنها را با اشتباه و نظايرى كه در لغت عرب داشتند به دست آوردند و به كمك آنها از كنجكاوى خود نتيجه گيرند و بدين‌ترتيب علم‌هاى صرف و نحو و لغت و فنون سه‌گانه بلاغت تنقيح و تنظيم شد .\r\nمنقول است كه ابن‌عباس كه از مفسرين صحابه بود معانى آيات را از راه استشهاد به اشعار عرب بيان مىكرد و به جمع‌آورى و حفظ اشعار عرب توصيه مىنمود و مىگفت : « الشعر ديوان‌العرب » و با چنين عنايت‌هايى نثر و شعر عرب ضبط شد تا به جايى رسيد كه دانشمند شيعى معروف خليل‌بن احمد بصرى در لغت كتاب العين را نوشته و علم عروض را براى شناختن اوزان اشعار وضع نمود و ديگران نيز در اين دو فن تأليفاتى كردند و فن تاريخ نيز در اسلام از فن حديث مشتق شده و در آغاز از قصص انبياء و امم و از سيرت پيغمبر اكرم صلى الله عليه و آله شروع شده و پس از آن تاريخ صدر اسلام به آن اضافه شده بعد به صورت تاريخ عالم در آمد و مورخينى مانند طبرى و مسعودى و يعقوبى و واقدى كتاب‌هايى نوشتند .\r\nو به جرئت مىتوان گفت كه عامل اصلى اشتغال مسلمانان به علوم عقلى از طبيعيات و رياضيات و غير آنها به صورت نقل و ترجمه در آغاز كار و به نحو استقلال و ابتكار در سرانجام همان انگيزهء فرهنگى بود كه قرآن مجيد در نفوس مسلمانان فراهم كرده بود .\r\n\r\n","description":"","footnote":"","page_name":" 128 ","page_number":128},
  {"content":"\r\n\r\nدر آغاز كار به دست مقام خلافت كه آن روزها ميان ملت عرب مستقر بود علوم مختلف عقلى از يونانى و سريانى و هندى به عربى ترجمه شد و پس از آن در دسترس همهء مسلمانان جهان كه از ملل مختلف بودند قرار گرفت و روزبه روز ، بر وسعت تحقيقات و دقت مطلوب و حسن انتقام خود افزود .\r\nو معلوم است كه مدنيت وسيع اسلامى كه كمى بعد از هجرت و رحلت قسمت معظم معموره را تحت تسلط خود گرفت و در آن حكومت نمود و بالأخره امروز در حدود ششصد ميليون از جمعيت كره را به نام اسلام نگه مىدارد ، يكى از آثار بارز قرآن مجيد بود ( اگرچه ما به نام شيعه به خلفا و ساير پادشاهان كارگردان اين مدنيت از جهت مسامحه‌هايى كه در روشن ساختن حقايق دين و اجراى قوانين آن كرده‌اند اعتراض داريم در عين حال از پرتو اسلام هرچه به جهان تابيده بىترديد از قرآن مىباشد ) و بديهى است چنين تحولى كه يكى از حلقه‌هاى بارز سلسله حوادث جهان مىباشد در حلقه‌هاى بعدى تأثير به سزايى خواهد داشت و از اين روى يكى از علل و مقدمات تحول امروزى و بسط و پيشرفت فرهنگ جهان قرآن مجيد خواهد بود .\r\nالبته براى اين كه اين مسئله روشن‌تر شود و ارزش واقعى خودش را نشان دهد تجزيه و تحليل بيشترى لازم است ولى رويه اختصار كه در اين كتاب مراعات مىشود از اشتغال به آن مانع مىباشد .\r\n\r\n","description":"","footnote":"","page_name":" 129 ","page_number":129},
  {"content":"\r\n . \r\n","description":"","footnote":"","page_name":" 130 ","page_number":130},
  {"content":"\r\n\r\n\r\nبخش پنجم : ترتيب نزول قرآن و انتشارش در ميان مردم\r\n\r\nالف - آيات قرآن مجيد به چه ترتيب نازل شد ؟\r\nسور و آيات قرآن مجيد يك جا نازل نشده است ، اين مطلب علاوه بر تاريخ قطعى كه به نزول تدريجى قرآن مجيد در امتداد بيست‌وسه سال مدت دعوت پيغمبر اكرم صلى الله عليه و آله شهادت مىدهد از مضامين خود آيات نيز روشن است ، خداى متعال مىفرمايد :\r\n « وَ قُرْآناً فَرَقْناهُ لِتَقْرَأَهُ عَلَى النَّاسِ عَلى مُكْثٍ وَ نَزَّلْناهُ تَنْزِيلًا »  « 1 »\r\nو قرآن را - سور و آيات آن را - از هم جدا كرديم تا آن را به درنگ به مردم بخوانى و آن را با يك نوع تدريج نازل نموديم .\r\nدر قرآن مجيد ناسخ و منسوخ هست و آياتى است كه ارتباط تام به قصص و حوادثى دارد كه هرگز در يك زمان جمع نمىشوند تا آيات مربوط به آنها يك جا نازل شده دربارهء آنها به گفت وگو پردازد .\r\nو هم‌چنين سور و آيات قرآنى به اين ترتيب كه در مصحف شريف قرار گرفته نازل نشده‌اند به اين معنا كه اول سورهء حمد پس از آن سوره‌هاى بقره و آل‌عمران و\r\n\r\n\r\n","description":"","footnote":"\r\n( 1 ) . اسراء ، آيه 106\r\n","page_name":" 131 ","page_number":131},
  {"content":"\r\n\r\nنساء و مائده و به همين ترتيب نازل شده باشد و همچنين آيات به ترتيب مضبوط .\r\nزيرا در اين خصوص نيز علاوه بر شهادت تاريخ قطعى ، مضامين خود آيات نشان مىدهدكه برخى از سور و آيات قرآن با مضامينى كه مناسب با اوايل زمان بعثت است ، مانند سوره علق و نون در اواخر قرآن مجيد ثبت شده و سوره‌ها و آيه‌هاى بسيارى كه مضامين آنها با پس از هجرت و اواخر عهد رسول اكرم صلى الله عليه و آله سازگار است مانند سوره‌هاى بقره و آل‌عمران و نساء و انفال و توبه در اوايل قرآن گذاشته شده است .\r\nو بديهى است كه به موجب اين مضمون‌هاى مختلف سور و آيات قرآنى از جهت نزول ارتباط كامل با حوادث و وقايع و نيازمندىهاى گوناگون دارد كه در خلال مدت دعوت پيغمبر اكرم صلى الله عليه و آله تحقق يافته و به وقوع پيوسته است .\r\nمثلًا سور و آياتى كه تنها مشتمل به دعوت مشركين و مبارزه با بت‌پرستى است با روزگار پيش از هجرت كه پيغمبر صلى الله عليه و آله در مكه و گرفتار دعوت بت‌پرستان بود مناسب است و آيات قتال و آيات احكام كه به دنبال حوادث و نيازمندىهايى كه پس از هجرت و انعقاد جامعهء اسلامى در شهر يثرب ( مدينه ) و پيشرفت روزافزون اسلام پيدا شده نازل گرديده است .\r\n\r\nب - در تعقيب بحث گذشته\r\nبنا بر آنچه گذشت سور و آيات قرآنى به حسب اختلافاتى كه در محل نزول و زمان نزول و اسباب و شرايطى كه زمينهء نزول را فراهم آورده انقساماتى پيدا مىكنند :\r\n1 . برخى از سوره‌ها و آيات مكى هستند و برخى از آنها مدنى و معمولًا آنچه از قرآن قبل از هجرت پيغمبر اكرم صلى الله عليه و آله نازل شده مكى شمرده مىشود و بيشتر سوره‌هاى قرآنى و به ويژه سوره‌هاى كوچك از اين قبيل است و آنچه بعد از هجرت نازل شده مدنى خوانده مىشود اگرچه در خارج مدينه و حتى در مكه نازل شده باشد .\r\n2 . برخى از سور و آيات در سفر و برخى در حضر نازل شده‌اند . و همچنين سور و\r\n\r\n","description":"","footnote":"","page_name":" 132 ","page_number":132},
  {"content":"\r\n\r\nآيات منقسم مىشوند به آنچه در شب يا در روز نازل شده و همچنين به آنچه در صلح يا در جنگ نازل شده و به آنچه در زمين يا در آسمان نازل شده و به آنچه در خلوت يا در ميان مردم نازل شده است و ما در فايده شناختن اين انقسامات در فصل اسباب نزول بحث خواهيم كرد .\r\n3 . برخى از دو سوره‌ها مكرراً نازل شده چنان كه گفته مىشود كه سوره حمد دو مرتبه نازل شده يك مرتبه در مكه و يك مرتبه در مدينه ، و همچنين برخى از آيات مكرراً نازل شده چنان كه آيه :\r\n « فَبِأَيِّ آلاءِ رَبِّكُما تُكَذِّبانِ » *  در سوره رحمان سى مرتبه مكرر شده و چنان كه دو آيه   « إِنَّ فِي ذلِكَ لَآيَةً وَ ما كانَ أَكْثَرُهُمْ مُؤْمِنِينَ * وَ إِنَّ رَبَّكَ لَهُوَ الْعَزِيزُ الرَّحِيمُ » *   در سوره شعرا هشت فقره تكرار يافته و گاهى يك آيه در بيشتر از يك سوره چنان كه آيه  « وَ يَقُولُونَ مَتى هذَا الْوَعْدُ إِنْ كُنْتُمْ صادِقِينَ » *  در شش سوره مختلف واقع شده .\r\nو همچنين گاهى جمله‌اى معين در جايى آيهء كامل و در جاى ديگر جزء آيه است چنان كه جمله  « اللَّهُ لا إِلهَ إِلَّا هُوَ الْحَيُّ الْقَيُّومُ » *  در اول سوره آل‌عمران آيهء كامل و در سوره بقره جزء آيةالكرسى است و غالب سور و آيات يك‌مرتبه نازل گرديده و از يك محل تعدى نمىكند .\r\nو در هر حال اين گونه اختلاف در ميان آيات قرآنى معلول اقتضائات مختلف مقام بيان مىباشد كه در جايى تكرار يك جمله را ايجاب مىكند و آن را تكيه‌گاه كلام قرار مىدهد و گاهى نه .\r\nو نظير اين اختلاف اختلاف ديگرى است كه از جهت درازى و كوتاهى در ميان سور و آيات قرآنى هست مانند سوره كوثر كه كوتاه‌ترين سوره قرآنى و سوره بقره كه بلندترين سوره‌ها مىباشد و مانند آيهء « مدهامتان » كه كوچك‌ترين آيهء قرآنى و يك كلمه است و آيهء دين كه آيه 282 سوره بقره و بلندترين آيه قرآن و به بيشتر از سى جمله مشتمل است .\r\n\r\n","description":"","footnote":"","page_name":" 133 ","page_number":133},
  {"content":"\r\n\r\nهمه اين اختلافات به اقتضاى مقام بيان است چنان كه گاهى در ميان دو آيه متصل به هم اتفاق مىافتد مانند دو آيه كريمه بيستم و بيست‌ويكم سوره مدثر كه اولى يك جمله و دويمى بيشتر از پانزده جمله است .\r\nو نظير اين اختلاف اختلافى است كه آيات سوره‌هاى قرآن از جهت ايجاز و اطناب بيان دارند چنان كه با مقايسه امثال سوره فجر و سورهء ليل به امثال سوره بقره و مائده روشن است و اغلب سوره‌هاى مكى با اسلوب ايجاز و اغلب سوره‌هاى مدنى با سياق اطناب نازل شده‌اند .\r\nو از اين باب است آنچه گفته شده كه اولين آياتى كه به پيغمبر اكرم صلى الله عليه و آله نازل شده سوره علق يا پنج آيه از اول سوره علق مىباشد و آخرين آيه‌اى كه نازل گرديده آيه كريمه :  « وَ اتَّقُوا يَوْماً تُرْجَعُونَ فِيهِ إِلَى اللَّهِ ثُمَّ تُوَفَّى كُلُّ نَفْسٍ ما كَسَبَتْ وَ هُمْ لا يُظْلَمُونَ »  سوره بقره آيه 281 است .\r\n\r\nج - اسباب نزول\r\nچنان كه تذكر داده شد بسيارى از سور و آيات قرآنى از جهت نزول با حوادث و وقايعى كه در خلال مدت دعوت اتفاق افتاده ارتباط دارد مانند سوره بقره « 1 » و سوره حشر و سوره عاديات يا نيازمندىهايى از جهت روشن شدن احكام و قوانين اسلام موجب نزول سور يا آياتى شده كه احكام مورد نياز را بيان مىكند مانند « 2 » سوره نساء و انفال و طلاق و نظاير آنها .\r\n\r\n\r\n","description":"","footnote":"\r\n( 1 ) . سوره بقره سال اول هجرت در مدينه نازل شده مقدارى از آياتش در توبيخ يهود كه در پيشرفت اسلام‌كارشكنى مىكردند و مقدارى در تشريع احكام مانند تغيير قبله و تشريع روزه و حج و غيره نازل گرديده است .\r\nو سوره حشر در خصوص كوچانيدن يهود بنىنضير و سورهء عاديات در خصوص اعراب وادى يابس يا غير آنها نازل شده است\r\n( 2 ) . سوره نساء درخصوص ازدواج و ارث زنان ، و سوره انفال درخصوص اسيران غنائم جنگى و سوره طلاق‌درخصوص طلاق نازل شده است\r\n","page_name":" 134 ","page_number":134},
  {"content":"\r\n\r\nاين زمينه‌ها را كه موجب نزول سوره يا آيه مربوطه مىباشد اسباب نزول مىگويند و البته دانستن آنها تا اندازه‌اى انسان را از مورد نزول و مضمونى كه آيه نسبت به‌خصوص مورد نزول خود به دست مىدهد روشن ساخته كمك مىكند .\r\nو از اين روى گروه انبوهى از محدثين صحابه و تابعين در صدر اسلام به ضبط و روايت اسباب نزول همت گماشته بودند و اخبار بىشمارى در اين باره نقل نموده‌اند .\r\nاين روايات از طرق اهل‌سنت بسيار زياد است و به چندين هزار روايت مىرسد و از طرق شيعه كم و شايد از چند صد بيشتر نباشد ، البته همه روايات هم مسند و صحيح نيست بلكه بسيارى از آنها غيرمسند و ضعيفند .\r\nولى تتبع اين روايات و تأمل كافى در اطراف آنها انسان را نسبت به آنها بدبين مىكند :\r\nاولًا : سياق بسيارى از آنها پيداست كه راوى ارتباط نزول آيه را در مورد حادثه و واقعه به‌عنوان مشافهه و تحمل و حفظ به دست نياورده بلكه قصه را حكايت مىكند سپس آياتى را كه از جهت معنا مناسب قصه است به قصه ارتباط مىدهد و در نتيجه سبب نزولى كه در حديث ذكر شده سبب نظرى و اجتهادى است نه سبب نزولى كه از راه مشاهده و ضبط به دست آمده باشد .\r\nو گواه اين سخن اين كه در خلال اين روايات تناقض بسيار به چشم مىخورد ؛ به اين معنى كه در بسيارى از آيات قرآنى در ذيل هر آيه چندين سبب نزول مناقض همديگر نقل شده كه هرگز با هم جمع نمىشوند حتى گاهى از يك شخص مانند ابن‌عباس با غير او در يك آيه معين چندين سبب نزول روايت شده .\r\nورود اين اسباب نزول متناقض و متهافت يكى از دو محمل بيشتر ندارد يا بايد گفت : اين اسباب نزول نظرى هستند نه نقلى محض و هر يك از روات روايات متناقضه آيه را به يكى از قصه‌هاى مناسب خوابانيده كه غير از قصه‌اى است كه در\r\n\r\n","description":"","footnote":"","page_name":" 135 ","page_number":135},
  {"content":"\r\n\r\nروايت ديگر مىباشد و همچنين ، يا يك شخص مثلًا كه دو سبب نزول متخالف روايت مىكند گرفتار دو نظر مخالف گرديده و پس از نظر اولى مثلًا به سوى نظر دويمى عدول نموده است و يا بايد گفت همه روايات يا بعضى از آنها جعل يا دس شده است .\r\nبا تحقق چنين احتمالاتى روايات اسباب نزول اعتبار خود را از دست خواهد داد و از اين روى حتى صحيح بودن خبر از جهت سند سودى نمىبخشد ، زيرا صحت سند احتمال كذب رجال سند را از ميان مىبرد يا تضعيف مىنمايد ولى احتمال دس يا اعمال نظر در جاى خود باقى است .\r\nو ثانياً : از راه نقل به ثبوت رسيده كه در صدر اسلام مقام خلافت از ثبت حديث و كتابت آن شديداً مانع بود و هرجا ورقه و لوحى كه حديثى در آن نوشته شده بود به دست مىآوردند توقيف كرده مىسوزانيدند و اين قدغن تا آخر قرن اول هجرى يعنى تقريباً نود سال ادامه داشت .\r\nاين رويه راه نقل به معنا را بيشتر از حد ضرورت به روى روات و محدثين باز كرد و تغييرات ناچيز كه در هر مرتبه نقل روايت پيش مىآمد كم‌كم روى هم تراكم نموده گاهى اصل مطلب را از ميان مىبرد و اين معنا با مراجعه به مواردى كه در يك قصه يا مطلب روايات از طرق مختلفه وارد شده است بسيار روشن است ، انسان گاهى به رواياتى برمىخورد كه در قصه‌اى كه مشتركاً به شرح آن مىپردازند هيچ جهت جامعه ندارند . البته شيوع نقل به معنا با اين گلوگشادى اعتبارى براى اسباب نزول باقى نمىگذارد يا دست كم از اعتبارشان مىكاهد .\r\nو وقتى كه شيوع جعل و دس و مخصوصاً دخول اسرائيليات و آنچه از ناحيهء منافقين كه شخصاً شناخته نمىشدند ساخته شده و داخل روايات گرديده است به مسئله نقل به معنا و آنچه در اشكال اول ذكر شد اضافه شود ، اعتمادى به اسباب نزول باقى نخواهد ماند .\r\n\r\n","description":"","footnote":"","page_name":" 136 ","page_number":136},
  {"content":"\r\n\r\n\r\nد - روشى كه بايد در اسباب نزول معمول داشت\r\nچنان كه در فصل‌هاى گذشته روشن شد حديث در اعتبار خود به تأييد قرآن مجيد نيازمند است\r\nو روى اين اساس چنان كه در اخبار بسيارى از پيغمبر اكرم صلى الله عليه و آله و ائمه اهل‌بيت عليهم السلام وارد شده است بايد حديث را به قرآن عرضه داشت .\r\nبنابراين سبب نزولى كه در ذيل آيه‌اى وارد شده در صورتى كه متواتر يا خبر قطعىالصدور نباشد بايد به آيه مورد بحث عرضه و تنها در صورتى كه مضمون آيه و قرائنى كه در اطراف آيه موجود است با آن سازگار بود به سبب نزول نامبرده اعتماد شود و بالأخره روايت را بايد با آيه تأييد نمود و تصديق كرد نه اين كه آيه را تحت حكومت روايت قرار داد .\r\nبه اين ترتيب اگر چه مقدار زيادى از اسباب نزول سقوط مىكند ولى آنچه از آنها مىماند كسب اعتبار مىكند و اساساً مقاصد عاليهء قرآن مجيد كه معارفى جهانى و هميشگى مىباشند - چنان كه خواهد آمد - در استفاده خود از آيات كريمه قرآن نيازى قابل توجه يا هيچ نيازى به روايات اسباب نزول ندارند .\r\n\r\nه - ترتيب نزول سور\r\nالبته چنان كه مىدانيم سور و آيات قرآنى به ترتيبى كه به پيغمبر اكرم صلى الله عليه و آله نازل شده در مصحف ثبت نيست .\r\nگذشتگان دانشمندان اسلامى و خاصه از اهل سنت در ترتيب نزول سور و آيات به روايات اعتماد مىكردند و از جملهء روايات كه در اين باره رسيده روايتى است از ابن‌عباس كه مىگويد : « 1 »\r\n\r\n\r\n","description":"","footnote":"\r\n( 1 ) . سيوطى ، الاتقان ، ج 1 ، ص 10 ، چاپ قاهره 1370 ، نقل از كتاب فضائل‌القرآن ابن‌ضريس\r\n","page_name":" 137 ","page_number":137},
  {"content":"\r\n\r\nآغاز هر سوره‌اى كه در مكه نازل مىشد در همان جا نوشته مىشد پس از آن خداى تعالى آنچه مىخواست بر آن مىافزود .\r\nو نخستين چيزى كه از قرآن نازل شد :\r\nنمايش تصوير\r\n\r\n","description":"","footnote":"","page_name":" 138 ","page_number":138},
  {"content":"\r\n\r\nنمايش تصوير\r\n\r\n","description":"","footnote":"","page_name":" 139 ","page_number":139},
  {"content":"\r\n\r\nنمايش تصوير\r\n\r\n","description":"","footnote":"","page_name":" 140 ","page_number":140},
  {"content":"\r\n\r\nنمايش تصوير\r\n\r\n","description":"","footnote":"","page_name":" 141 ","page_number":141},
  {"content":"\r\n\r\nنمايش تصوير\r\n\r\n","description":"","footnote":"","page_name":" 142 ","page_number":142},
  {"content":"\r\n\r\n112 - » » مائده\r\n113 - » » برائت .\r\n\r\nو - نظرى در روايت و روايات ديگر\r\nروايت گذشته كه از ابن عباس نقل شده صدوسيزده سوره را ذكر كرده و سوره حمد را در ميان آنها نشمرده است .\r\nو روايت ديگرى كه بيهقى « 1 » از عكرمه نقل نموده صد و يازده سوره شمرده و سه سوره حمد و اعراف و شورى را ياد نكرده است .\r\nو همين روايت را بيهقى از ابن عباس نقل نموده و اين روايت به همه صدوچهارده سوره مشتمل است ولى هر دو روايت بيهقى اولًا : سوره مطففين را از سوره‌هاى مدنى شمرده‌اند بر خلاف روايت گذشته كه سوره نامبرده را مكى گرفته بود و ثانياً : ترتيبى كه در اين‌دو روايت براى سوره مكيه و همچنين براى سور مَدنيه ذكر شده با ترتيبى كه در گذشته بيان شده مغاير است .\r\nو روايت « 2 » ديگرى از علىبن ابىطلحه نقل شده كه مىگويد :\r\nدر مدينه سورهء بقره نازل شده است و آل‌عمران و نساء و مائده و انفال و توبه و حج و نور و احزاب والذين كفروا و فتح و حديد و مجادله و حشر و ممتحنه و حواريين ( سوره صف ) و تغابن و « يا ايهاالنبى اذا طلقتم النساء » و « يا ايهاالنبى لم‌تحرم » و « فجر و ليل » و « انا انزلناه فى ليلة القدر » و « لم يكن و اذا زلزلت » و « اذا جاء نصراللَّه » و ساير سوره‌هاى قرآنى در مكه نازل شده است .\r\nاين روايت گويا تنها درصدد تميز دادن سوره‌هاى مدنى از سوره‌هاى مكى\r\n\r\n\r\n","description":"","footnote":"\r\n( 1 ) . الاتقان ، ج 1 ، ص 10\r\n( 2 ) . همان\r\n","page_name":" 143 ","page_number":143},
  {"content":"\r\n\r\nمىباشد نه ترتيب نزول سوره‌هايى كه ذكر نموده است و گرنه سوره مائده و توبه بدون ترديد جاىشان پايين‌تر از آن است كه ذكر شده‌اند .\r\nعلاوه بر آن سوره‌هاى فجر و ليل و قدر را جزء سوره‌هاى مدنى شمرده در حالىكه روايت‌هاى گذشته جزء سوره‌هاى مكى شمرده بودند و همچنين سوره‌هاى رعد و الرحمن و انسان و جمعه و حجرات را مكى گرفته در صورتىكه در روايت‌هاى گذشته مَدنى گرفته شده بودند .\r\nو در روايت « 1 » ديگرى كه از قتاده نقل شده قتاده گويد :\r\nاز قرآن در مدينه بقره و آل‌عمران و نساء و مائده و برائت و رعد و نحل و حج و نور و احزاب و محمد و فتح و حجرات و حديد و رحمن و مجادله و حشر و ممتحنه و صف و جمعه و منافقون و تغابن و طلاق و يا أيهاالنبى لم‌تحرم تا سيزده آيه و اذا زلزلت و اذا جاء نصراللَّه نازل شده و ساير قرآن درمكه نازل شده است .\r\nاين روايت نيز با روايات گذشته و مخصوصاً به روايت خود قتاده در مطففين و انسان و لم‌يكن مخالف مىباشد .\r\nآنچه درباره اين روايت مىتوان گفت اين است كه به هيچ‌وجه قابل اعتماد نيستند ، زيرا نه ارزش روايت دينى را دارند و نه ارزش نقل تاريخى : اما ارزش روايت دينى ، زيرا اتصال به پيغمبر اكرم صلى الله عليه و آله را ندارد و تازه روشن نيست كه ابن‌عباس اين ترتيب را از خود پيغمبر اكرم صلى الله عليه و آله فراگرفته يا از كسانى ديگر كه معلوم نيست چه كسانى بوده‌اند يا از راه نظر و اجتهاد كه تنها براى خودش حجيت دارد .\r\nو اما ارزش نقل تاريخى زيرا ابن‌عباس جز زمان ناچيزى از زمان حيات پيغمبر اكرم صلى الله عليه و آله صحابت آن حضرت را درك نكرده و بديهى است كه در نزول اين همه سوره‌هاى قرآنى حاضر و شاهد نبوده و اگر ترتيب نامبرده را از راه نظر و اجتهاد\r\n\r\n\r\n","description":"","footnote":"\r\n( 1 ) . همان ، ص 11\r\n","page_name":" 144 ","page_number":144},
  {"content":"\r\n\r\nنيز به دست نياورده باشد از ديگران شنيده و در نتيجه خبرى مىشود بىذكر مدرك و چنين نقل تاريخى بىارزش است .\r\nگذشته از اينها اين روايات با فرض صحت و استقامت خبر واحد هستند و چنان كه در علم اصول به ثبوت رسيده چنين خبرى در غير احكام شرعيه خالى از اعتبار مىباشد .\r\nپس بنا بر آنچه گذشت تنها راه براى تشخيص ترتيب سوره‌هاى قرآنى و مكى يا مدنى بودن آنها تدبر در مضامين آنها و تطبيق آن با اوضاع و احوال پيش از هجرت و پس از هجرت مىباشد ، اين روش تا اندازه‌اى كه پيش مىرود براى تشخيص ترتيب سور و آيات قرآنى و مكى يا مدنى بودن آنها سودمند مىباشد ؛ چنان كه مضامين سوره‌هاى انسان والعاديات و مطففين به مدنى بودن آنها گواهى مىدهد اگرچه برخى از اين روايات آنها را جزء سوره‌هاى مكى قرار مىدهد .\r\n\r\nز جمع قرآن مجيد در يك مصحف ( قرآن پيش از رحلت )\r\nقرآن مجيد كه سوره سوره و آيه آيه نازل مىشد ، به سبب بلاغت و فصاحت خارق عادتى كه داشت آوازه‌اش در ميان اعراب كه عنايت شگفت‌آورى به بلاغت و فصاحت كلام داشته و شيفتهء آن بودند روز به روز بلندتر مىشد و براى شنيدن چند آيه از آن از راه‌هاى دور پيش پيغمبر اكرم صلى الله عليه و آله آمده چند آيه‌اى مىشنيدند و فرا مىگرفتند و همچنين بزرگان مكه و متنفذين قريش كه بت پرستان و دشمنان سرسخت دعوت اسلامى بودند و تا مىتوانستند مردم را از نزديك شدن به پيغمبر اكرم صلى الله عليه و آله صرف مىكردند و به عنوان اين كه قرآن سحر است اعراب را از گوش دادن و شنيدن آن ترسانيده كنار مىزدند .\r\nبا اين همه در شب‌هاى تاريك از ظلمت شب استفاده نموده پنهان از همديگر و از بستگان و زيردستان خود مىآمدند و در نزديكى خانه پيغمبر اكرم صلى الله عليه و آله در جايى\r\n\r\n","description":"","footnote":"","page_name":" 145 ","page_number":145},
  {"content":"\r\n\r\nنشسته به قرآنى كه آن حضرت تلاوت مىكرد گوش « 1 » مىدادند .\r\nالبته مسلمانان نيز از اين روى كه قرآن مجيد را كلام خدا و يگانه مدرك دينى خود مىدانستند و هم از اين روى كه در فريضهء نماز سورهء حمد و مقدارى از ساير قرآن مىبايست بخوانند و هم از اين روى « 2 » كه پيغمبر اكرم صلى الله عليه و آله مأموريت داشت كه قرآن مجيد و احكام اسلام را به آنان ياد دهد ، در ياد گرفتن سور و آيات قرآنى و حفظ و ضبط آنها نهايت جديت به خرج مىدادند .\r\nاين روش پس از آن كه پيغمبر اكرم صلى الله عليه و آله به مدينه هجرت فرمود و جامعه مستقل اسلامى تشكيل داد منظم‌تر و متشكل‌تر گرديد و به دستور پيغمبر اكرم جمعيت قابل‌توجهى از ياران وى به قرائت قرآن و تعليم و تعلم احكام اسلام كه روز به روز نازل و تكميل مىشد موظف شدند و حتى طبق دستور صريح قرآن از شركت در جنگ « 3 » و جهاد معذور شدند .\r\nو چون بيشتر ياران پيغمبر اكرم صلى الله عليه و آله و مخصوصاً صحابه كه از مكه به مدينه مهاجرت كرده بودند بىسواد بوده به خواندن و نوشتن آشنايى نداشتند به دستور پيغمبر اكرم صلى الله عليه و آله از اسيران يهود براى ياد گرفتن خط كه آن زمان بسيار ساده و آسان بود استفاده مىشد و بدين ترتيب گروهى باسواد به وجود آمد .\r\nاز اين جماعت كسانىكه به قرائت قرآن و حفظ و ضبط سور و آيات آن مشغول بودند « قرّاء » ناميده مىشدند و از اين گروه بود كه در وقعهء « بئر معونه » چهل تن يا هفتاد تن يك جا شهيد شدند . « 4 »\r\nو آنچه از قرآن مجيد نازل شده بود و نيز تدريجاً نازل مىشد در الواح و استخوان\r\n\r\n\r\n","description":"","footnote":"\r\n( 1 ) . الدر المنثور ج 4 ، ص 187\r\n( 2 ) . نحل ، آيهء 44 و آيات بسيار ديگر\r\n( 3 ) . توبه ، آيهء 122\r\n( 4 ) . الاتقان ، ج 1 ، ص 72\r\n","page_name":" 146 ","page_number":146},
  {"content":"\r\n\r\nشانه شتر و سعف خرما و نظاير آنها نوشته و ضبط مىشد .\r\nآنچه هرگز قابل ترديد نيست و نمىشود انكار كرد اين است كه اكثر سوره‌هاى قرآنى پيش از رحلت در ميان مسلمانان داير و معروف بوده‌اند ، در ده‌ها و صدها حديث از طرق اهل سنت و شيعه در وصف تبليغ پيغمبر اكرم صلى الله عليه و آله يا يارانش پيش از رحلت و همچنين در وصف نمازهايى كه خوانده و سيرتى كه در تلاوت قرآن داشته نام اين سوره‌ها آمده است .\r\nو همچنين « 1 » نام‌هايى كه براى گروه‌گروه اين سوره‌ها در صدر اسلام داير بوده مانند سور طوال و مئين و مثانى و مفصلات در احاديثى كه از زمان حيات پيغمبر اكرم صلى الله عليه و آله حكايت مىكند بسيار به چشم مىخورد .\r\n\r\nح - پس از رحلت\r\nپس از رحلت پيغمبر اكرم صلى الله عليه و آله ، على عليه السلام كه به نص قطعى و تصديق پيغمبر اكرم صلى الله عليه و آله از همه مردم به قرآن مجيد آشناتر بود ، در خانه خود به انزوا « 2 » پرداخته قرآن مجيد را به ترتيب نزول در يك مصحف جمع فرمود و هنوز شش ماه از رحلت نگذشته بود كه فراعت يافت و مصحفى كه نوشته بود به شترى بار كرده پيش مردم آورده نشان داد . « 3 »\r\nو پس از يك سال « 4 » و خرده‌اى كه از رحلت گذشته بود جنگ يمامه درگرفت و در اين جنگ هفتاد نفر از قرّاء كشته شدند مقام خلافت از ترس اين كه ممكن است جنگ ديگرى براى مسلمانان پيش‌آمد كند و بقيهء قراء كشته شوند و در اثر از بين رفتن حملهء قرآنى خود قرآن از بين برود به فكر افتاد كه سوره و آيات قرآنى را در يك مصحف\r\n\r\n\r\n","description":"","footnote":"\r\n( 1 ) . الاتقان ج 1 ، ص 65\r\n( 2 ) . همان ، ص 59\r\n( 3 ) . مصحف سجستانى\r\n( 4 ) . الاتقان ، ج 1 ، ص 59 - 60\r\n","page_name":" 147 ","page_number":147},
  {"content":"\r\n\r\nجمع‌آورى كند .\r\nبه دستور مقام خلافت جماعتى از قراء صحابه با تصدى مستقيم زيدبن ثابت صحابى سور و آيات قرآنى را از الواح و سعف‌ها و كتف‌ها كه در خانه پيغمبر اكرم صلى الله عليه و آله به خط كتاب وحى يا پيش‌قراء صحابه بود جمع‌آورى كرده در يك مصحف قرار دادند و نسخه‌هايى از آن به اطراف و اكناف فرستاده شد .\r\nپس از چندى در زمان خلافت « 1 » خليفه سوم به اطلاع خليفه رسانيدند كه در اثر مساهله و مسامحه‌اى كه مردم در استنساخ و قرائت قرآن كرده‌اند اختلافاتى به وجود آمده و از اين راه كتاب خدا با تحريف و تغيير به شدت تهديد مىشود .\r\nمقام خلافت براى جلوگيرى از اين خطر دستور داد كه مصحفى را كه براى اولين بار به امر خليفه اول نوشته شده بود و پيش حفصه زوجه پيغمبر اكرم صلى الله عليه و آله و دختر خليفه دوم بود به امانت گرفتند و پنج نفر از قراء صحابه را كه يكى از ايشان با زيدبن ثابت متصدى جمع‌آورى مصحف اول بود مأموريت داد كه نسخه‌هايى از آن بردارند كه اصل ساير نسخ قرار گيرد و دستور داد كه قرآن‌هايى كه در ولايات در دست مردم است جمع‌آورى شده به مدينه فرستاده شود ، از اين قرآن‌ها هر چه به مدينه مىرسيد به امر خليفه مىسوزانيدند ( يا به قول برخى از مورخين مىجوشانيدند ) .\r\nبالأخره نسخه چندى نوشته شد كه يكى از آنها را در مدينه نگهداشتند و يكى از آنها را به مكه و يكى به شام و يكى به كوفه و يكى به بصره فرستادند و گفته مىشود كه غير از اين پنج نسخه يك نسخه نيز به يمن و يك نسخه به بحرين فرستاده‌اند و اين نسخه‌هاست كه مصحف امام ناميده مىشوند و اصل ساير نسخه‌ها مىباشند .\r\nاختلافى « 2 » كه اين نسخه‌ها با مصحف اولى در ترتيب دارند تنها اين است كه در\r\n\r\n\r\n","description":"","footnote":"\r\n( 1 ) . الاتقان ج 1 ، ص 61\r\n( 2 ) . همان ، ص 62\r\n","page_name":" 148 ","page_number":148},
  {"content":"\r\n\r\nمصحف اول سوره برائت در ميان مئين گذاشته شده بود و سوره انفال نيز در ميان مثانى جاى داشت و در مصحف امام سوره انفال و برائت را يك جا درميان سوره اعراف و سوره يونس ثبت كردند .\r\n\r\nط - اهتمام مسلمين در امر قرآن مجيد\r\nچنان كه پيشتر اشاره شد در زمان جمع‌آورى قرآن براى بار اول و بار دوم سور و آيات قرآنى در دست عامه مسلمانان بود و براى نگهدارى آنچه داشتند كمال جديت به خرج مىدادند علاوه بر آن گروه زيادى از صحابه و تابعين قارى قرآن كه كارى جز آن نداشتند و جمع‌آورى قرآن در يك مصحف جلو چشم همه انجام مىگرفت و همگان ، مصحفى را كه آماده نموده در دسترسشان گذاشتند پذيرفتند و نسخه‌هايى از آن برداشتند و رد و اعتراض نكردند .\r\nو حتى در جمع عثمانى ( جمع دوم ) مىخواستند آيه كريمه  « وَ الَّذِينَ يَكْنِزُونَ الذَّهَبَ وَ الْفِضَّةَ »  ( توبه ، آيه 34 ) را در مصحف بدون واو ثبت كنند مانع شدند و ابىبن كعب « 1 » صحابى در مقام تهديد سوگند ياد كرد كه اگر واو را اسقاط كنند شمشير كشيده با ايشان خواهد جنگيد و بالأخره واو را ثبت كردند .\r\nخليفهء دوم « 2 » در زمان خلافت خود روزى جمله « والذين اتبعوهم باحسان » را در آيه  « وَ السَّابِقُونَ الْأَوَّلُونَ مِنَ الْمُهاجِرِينَ وَ الْأَنْصارِ وَ الَّذِينَ اتَّبَعُوهُمْ بِإِحْسانٍ »  ( توبه ، آيه 100 ) بدون واو عطف خواند با وى به مقام مخاصمه برآمدند تا بالأخره خليفه را وادار كردند كه با واو بخواند .\r\nعلى عليه السلام با اين كه خودش پيش از آن قرآن مجيد را به ترتيب نزول جمع‌آورى كرده\r\n\r\n\r\n","description":"","footnote":"\r\n( 1 ) . الدر المنثور ، جزء 3 ، ص 232\r\n( 2 ) . همان ، ج 3 ، ص 369\r\n","page_name":" 149 ","page_number":149},
  {"content":"\r\n\r\nبود و به جماعت نشان داده بود و مورد پذيرش نشده بود و در هيچ يك از جمع اول و دوم وى را شركت نداده بودند با اين حال هيچ‌گونه مخالفت و مقاومت به خرج نداد و مصحف داير را پذيرفت و تا زنده بود حتى در زمان خلافت خود دم از خلاف نزد .\r\nو همچنين ائمه اهل‌بيت كه جانشينان و فرزندان آن حضرتند هرگز در اعتبار قرآن مجيد و حتى به خواص شيعيان خود حرفى نزده‌اند بلكه پيوسته در بيانات خود استناد به آن جسته‌اند و شيعيان خود را امر كرده‌اند كه از قرائت مردم پيروى كنند « 1 » و به جرئت مىتوان گفت كه سكوت على عليه السلام با اين كه مصحف معمولى با مصحف او در ترتيب اختلاف داشت از اين جهت بوده كه در مذاق اهل‌بيت تفسير قرآن به قرآن معتبر است و در اين روش ترتيب سوره و آيات مكى و مدنى نسبت به مقاصد عاليه قرآن تأثيرى ندارد و در تفسير هر آيه مجموع آيات قرآنى بايد در نظر گرفته شود ، زيرا كلامى كه جهانى و هميشگى باشد در كليات مقاصد و مطالب آن خصوصيات زمان و مكان و حوادث وقت نزول كه اسباب نزول ناميده مىشوند نبايد مؤثر باشد .\r\nآرى ، در دانستن اين خصوصيات فوايدى را از قبيل روشن شدن تاريخ پيدايش معارف و احكام و قصص جزئى كه مقارن نزول بوده‌اند و چگونگى پيشرفت دعوت اسلامى در مدت بيست و سه سال روزگار بعثت و نظاير آنها مىتوان به دست آورد .\r\nولى حفظ وحدت اسلامى ( چنان كه پيوسته منظور ائمهء اهل‌بيت بوده ) از اين فوايد جزئى مهم‌تر مىباشد .\r\n\r\nى - قرآن مجيد از هرگونه تحريفى محفوظ است\r\nتاريخ قرآن مجيد از روز نزول تا امروز كاملًا روشن است ، پيوسته سور و آيات قرآنى ورد زبان مسلمانان بوده و دست به دست مىگشته است . و همه مىدانيم كه\r\n\r\n\r\n","description":"","footnote":"\r\n( 1 ) . وافى ، ج 5 ، ص 273 باب اختلاف القرآن\r\n","page_name":" 150 ","page_number":150},
  {"content":"\r\n\r\nقرآنى كه در دست ماست همان قرآن است كه چهارده قرن پيش به پيغمبر اكرم صلى الله عليه و آله تدريجاً نازل شده است .\r\nبا اين وصف نبايد قرآن مجيد در اعتبار و ثبوت واقعيت خود نيازمند تاريخ باشد ، اگرچه تاريخش روشن هم هست ، زيرا كتابى كه مدعى است كلام خداست و در اين دعوى به متن خودش استدلال مىكند و به مقام تحدى برآمده همهء انس و جن را از آوردن مثل خود عاجز مىداند ، ديگر نمىشود در اثبات اين كه كلام خداست و تحريف و تغييرى به آن عارض نشده و چنان كه بود مىباشد نياز به دليلى يا شاهدى غير از خودش پيدا كند يا در ثبوت اعتبار به تصديق و تأييد شخصى يا مقامى پناهنده شود .\r\nآرى ، روشن‌ترين برهان بر اين كه قرآنى كه امروزه در دست ماست همان قرآن است كه به پيغمبر اكرم صلى الله عليه و آله نازل شده و هيچ‌گونه تغيير و تحريفى برنداشته همين است كه اوصاف و امتيازاتى كه قرآن مجيد براى خود بيان نموده هنوز هم باقى است و چنان كه بوده هست .\r\nقرآن مجيد مىگويد : من كتاب نور و هدايتم و بشر را به سوى حق و حقيقت راهنمايى مىكنم .\r\nمىگويد : من كتابى هستم كه بيان كننده دو چيزم و هرچه بشر در زندگى خود نيازمند آن است و فطرت انسان به آن سازگار است روشن مىسازم .\r\nمىگويد : من سخن خدا هستم و اگر بگوييد كلام غير خداست ، انس و جن جمع شوند و چنين كلامى بياورند يا از شخصى مانند پيغمبر اكرم صلى الله عليه و آله كه درس نخوانده و خط ياد نگرفته و در مثل محيط جاهليت در حال يتيمى و نبودن مربى نشو و نما يافته است چنين كتابى بياورند يا در اين كتاب مانند هر سخنى كه بشر مىگويد اختلاف و تفاوتى در اسلوبش يا در معارف و احكامى كه بيان نموده پيدا كنند .\r\nاين اوصاف و امتيازات در قرآن مجيد به حال خود باقى است ، اما راجع به\r\n\r\n","description":"","footnote":"","page_name":" 151 ","page_number":151},
  {"content":"\r\n\r\nراهنمايى كه قرآن مجيد به سوى حق و حقيقت مىكند همين قرآن حاضرى كه در دسترس ماست با بيان شيوا و رساى خود يك دوره جهان‌بينى كامل را كه مطابق دقيق‌ترين براهين عقلى است و تكيه‌گاه مهم‌ترين زندگى سعادت‌مندانه بشر مىباشد ، روشن مىسازد و با كمال خيرانديشى و عاقبت‌بينى مردم را به سوى ايمان به آن دعوت مىكند .\r\nو اما راجع به بيان همه نيازمندىهاى زندگى انسان قرآن مجيد با واقع‌بينى خود توحيد خداى جهان را اساس اصلى خود قرار داده همه معارف اعتقادى را از آن نتيجه مىگيرد و در اين مرحله از كوچك‌ترين نكته‌اى فروگذارى و غفلت نكرده است .\r\nپس از آن اخلاق فاضله انسانى را از اين جمله نتيجه گرفته به روشن ساختن آنها مىپردازد .\r\nپس از آن به مرحله اعمال و افعال فردى و اجتماعى انسان پرداخته طبق آنچه فطرت و آفرينش انسان نشان مىدهد كليات وظايف انسانى را بيان مىكند و جزئيات و خصوصيات آنها را به سنت پيغمبر اكرم احاله مىدهد .\r\nو از مجموع كتاب و سنت دين وسيع اسلام با آن وسعت حيرت‌انگيز خودش به دست مىآيد دينى كه به همه دقايق و جهات فردى و اجتماعى زندگى انسان براى همه و براى هميشه رسيدگى نموده حكم مثبت صادر مىكند بىاين كه كمترين تضاد و تدافعى در ميان اجزاء و مواد آن پيش آيد .\r\nدينى كه تنها تصور فهرست مسائل آن از عهده نيرومندترين حقوق‌دانان جهان در تمام مدت زندگانىاش بيرون است .\r\nو اما اعجاز قرآن مجيد در بيان خود ، اگرچه اسلوب خارق عادت قرآن از سنخ لهجه عرب دوران فصاحت و بلاغت امت عرب مىباشد كه در تاريخ زبان‌ها قطعه مشعشعى است كه اختصاص به عرب داشته و اين لهجه در دوره فتوحات اسلامى كه در قرن اول هجرى بود در اثر آميزش زبان عرب با زبان‌هاى بيگانه سپرى شده و\r\n\r\n","description":"","footnote":"","page_name":" 152 ","page_number":152},
  {"content":"\r\n\r\nاكنون لهجه تخاطب عربى مانند ساير زبان‌ها از لهجه شيواى آن روز دور و بيگانه است .\r\nولى قرآن مجيد تنها با اسلوب لفظ خود تحدى نمىكند بلكه با جهات معنوى خود نيز مانند جهات لفظى تحدى و دعوى اعجاز مىنمايد .\r\nبا اين حال كسانى كه آشنايى به زبان عربى دارند و در نظم و نثر اين زبان تتبعى كرده‌اند هرگز نمىتوانند ترديد كنند كه لهجه قرآن لهجه شيوا و شيرينى است كه درك انسان را از زيبايى خود مبهوت و زبان را از وصف آن الكن و زبون مىسازد نه شعر است و نه نثر بلكه اسلوبى وراى هردو كه جذبه و كششى ما فوق شعر و سلاست و روانى ما فوق نثر را دارد ، آيه‌اى از قرآن يا جمله‌اى از آن در ميان خطبه‌اى از خطب بلغا ، و فصحاى گذشته يا از نويسندگان تواناى امروز كه يافت مىشود مانند چراغى است كه در شبستان تاريكى قرار گرفته و آن را تحت شعاع خود قرار مىدهد .\r\nاز راه جهات معنوى غيرلفظى نيز اعجاز قرآن كماكان باقى است ، سازمان وسيع معارف اعتقادى و اخلاقى و قوانين عملى فردى و اجتماعى اسلام كه اصول و كليات آن در قرآن مجيد است تنظيم غيرقابل خدشه و تضاد و تناقض‌ناپذير آن از عهدهء بشر بيرون است و خاصه به دست كسى كه در شرايطى همانند شرايط زندگى پيغمبر اكرم صلى الله عليه و آله قرار گرفته باشد .\r\nو هم نزول كتابى كه مانند قرآن يك‌نواخت و متشابه‌الأجزاء باشد و در ظرف بيست‌وسه سال در زمينه اوضاع و شرايطى در كمال اختلاف در حال آسودگى و رفاهيت و سختى و ترس و ناامنى ، در حال جنگ و سلم ، در حال خلوت و تنهايى و ميان جماعت و ازدحام مردم ، در حال سفر و در حضر سوره سوره و آيه آيه بدون هيچ گونه اختلاف نازل شود محال است .\r\nو خلاصه همه اوصافى كه قرآن پيغمبر اكرم صلى الله عليه و آله داشته همين قرآن دارد پس هيچ گونه تغيير و تحريفى به قرآن مجيد راه نيافته است .\r\n\r\n","description":"","footnote":"","page_name":" 153 ","page_number":153},
  {"content":"\r\n\r\nعلاوه ، خداى متعال خود از مصونيت قرآن خبر داده است چنان كه مىفرمايد :\r\n « إِنَّا نَحْنُ نَزَّلْنَا الذِّكْرَ وَ إِنَّا لَهُ لَحافِظُونَ »  « 1 »\r\nتحقيقاً ما خودمان اين ذكر و يادآورى - قرآن - را نازل كرديم و تحقيقاً ما نگهدار آن خواهيم بود .\r\nو مىفرمايد :\r\n  « وَ إِنَّهُ لَكِتابٌ عَزِيزٌ * لا يَأْتِيهِ الْباطِلُ مِنْ بَيْنِ يَدَيْهِ وَ لا مِنْ خَلْفِهِ تَنْزِيلٌ مِنْ حَكِيمٍ حَمِيدٍ »   « 2 »\r\nتحقيقاً اين ذكر و يادآورى كتابى است كه هيچ گزندى را به خود راه نمىدهد ، باطلى و پوچى به آن راه پيدا نمىكند نه از پيش و نه از پس ، از خداى حكيم وستوده تدريجاً نازل شده .\r\nبه مقتضاى اين آيات قرآن مجيد و مخصوصاً از اين جهت كه يادآورى خدا و راهنماى معارف حقه مىباشد با مصونيت خدايى مصون و از گزند پيش‌آمدهاى تباه‌كننده در پناه خداى نگهدار مىباشد .\r\nو در اثر همان وعده الهى است ( آيه حفظ قرآن ) كه قرآن مجيد تاكنون كه چهارده قرن از نزولش مىگذرد با وجود صدها و هزارها و ميليون دشمن مصون و محفوظ مانده و تنها كتاب آسمانى است كه روزگارى دراز با مصونيت در ميان بشر گذرانيده است .\r\n\r\nيا - قرائت قرآن و حفظ و روايات آن\r\nچنان كه بارها اشاره كرديم در زمان حيات پيغمبر اكرم صلى الله عليه و آله جمعيت متشكلى در مدينه به قرائت قرآن و تعليم و تعلم آن اشتغال داشتند آيات قرآنى را كه تدريجاً نازل\r\n\r\n\r\n","description":"","footnote":"\r\n( 1 ) . حجر ، آيه 9\r\n( 2 ) . سجده ، آيه 42\r\n","page_name":" 154 ","page_number":154},
  {"content":"\r\n\r\nمىشد از زبان پيغمبر اكرم صلى الله عليه و آله استماع مىكردند و گاهى در پيشش خوانده به وى عرض مىكردند .\r\nعده‌اى در قرائت مصدر تعليم و آموزش بودند و كسانى كه از ايشان اخذ مىكردند كيفيت قرائت خود را در شكل روايت به استاد خود اسناد مىدادند و غالباً به حفظ آنچه اخذ كرده بودند مىپرداختند .\r\nو طبعاً وضع موجود نيز چنين حفظ و روايت را اقتضا مىكرد ، زيرا از يك‌طرف خطى كه آن روز براى كتابت داير بود خط كوفى بود كه نقطه و اعراب نداشت و هر كلمه را با اشكال مختلف مىشد خواند . و از طرف ديگر عامهء مردم بىسواد بودند و راهى جز حفظ و روايت براى ضبط كلام نداشتند و همين روش سنت متبعه شده براى اعصار آينده نيز به يادگار ماند .\r\n\r\nيب - طبقات قراء\r\nنخستين طبقه از طبقات قرّاء همان صحابه را شمرده‌اند كه در عهد پيغمبر اكرم صلى الله عليه و آله به تعليم و تعلم آن اشتغال داشتند و جمعى از ايشان همه قرآن را جمع‌كرده بودند و از آن جمله زنى است به‌نام ام‌ورقه دختر عبداللَّه‌بن حارث « 1 » .\r\nمراد از جمع كردن قرآن كه در بعضى از آثار به چهار تن از انصار و در بعضى به پنج و در بعضى به شش و در بعضى به بيشتر نسبت داده شده تعلم و حفظ همهء قرآن مىباشد نه تأليف و ترتيب سور و آيات آن و گرنه هيچ موجبى براى دو فقره جمع و ترتيب مصحف كه در عهد خليفه اول و خليفه سوم باشد نبود .\r\nو همچنين آنچه در برخى از روايات وارد شده كه جاى هريك از سور و آيات قرآن مجيد به دستور خود پيغمبر اكرم صلى الله عليه و آله معين و مشخص بود مطلبى است كه بقيه\r\n\r\n\r\n","description":"","footnote":"\r\n( 1 ) . الاتقان ، ج 1 ، ص 74\r\n","page_name":" 155 ","page_number":155},
  {"content":"\r\n\r\nروايات عموماً آن را تكذيب مىكند .\r\nو چنان كه « 1 » بعضى از علما گفته‌اند چند تن از اين طبقه به تعليم قرائت قرآن شهرت داشتند : عثمان و على عليه السلام و ابىابن كعب و زيدبن ثابت و عبداللَّه‌بن مسعود و ابوموسى اشعرى .\r\nطبقه دوم شاگردان طبقه اول كه عموماً از تابعين مىباشند و معروفين‌شان كه در شهرهاى مكه و مدينه و كوفه و بصره و شام حوزه‌هاى قرائت داشتند و به تعليم قرآن مىپرداختند و البته اين پنج شهر جاهايى مىباشد كه مصاحف عثمانى در آنها بود :\r\nدر مكه ، عبيدبن عمير و عطاء بن ابىرياح و طاوس و مجاهد و عكرمه و ابن‌ابى مليكه و غير ايشان بود .\r\nو در مدينه ابن مسيب و عروه و سالم و عمربن عبدالعزيز و سليمان‌بن يسار و عطاءبن يسار و معاذ قارى و عبداللَّه‌بن اعرج و ابن شهاب زهرى و مسلم‌بن جندب و زيدبن اسلم .\r\nو در كوفه علقمه و اسود و مسروق و عبيده و عمروبن شرحبيل و حارث‌بن قيس و ربيع‌بن خثيم و عمروبن ميمون و ابوعبدالرحمن سلمى و زربن حبيش و عبيدبن نضله و سعيدبن جبير و نخعى و شعبى .\r\nو در بصره ابوعاليه و ابورجاء و نصربن عاصم و يحيىبن يعمر و حسن بصرى و ابن سيرين و قتاده .\r\nو در شام مغيرةبن‌ابىشهاب از اصحاب عثمان و خليفه ، ابن سعد از اصحاب ابودرداء صحابى .\r\nطبقه سوم كه تقريباً به نصف اول قرن دوم منطبق است جماعتى از مشاهير ائمه قرائت كه از طبقه دوم اخذ كرده‌اند :\r\n\r\n\r\n","description":"","footnote":"\r\n( 1 ) . طبقه‌بندى اين فصل مطابق است با آنچه سيوطى در كتاب الاتقان ذكر نموده و براى اطلاع به تاريخ حيات هريك از رجالى كه در اين طبقات ذكر شده به كتب رجال و تراجم مراجعه شود\r\n","page_name":" 156 ","page_number":156},
  {"content":"\r\n\r\nدر مكه عبداللَّه‌بن كثير ( يكى از قراء سبعه ) و حميد ابن‌قيس اعرج و محمدبن ابىمحيصن .\r\nو در مدينه ابوجعفر يزيدبن قعقاع و شيبةبن نصاح ونافع‌بن نعيم ( يكى از قراء سبعه ) .\r\nو در كوفه يحيىبن وثاب و عاصم‌بن ابىالنجود ( يكى از قراء سبعه ) و سليمان اعمش و حمزه ( يكى از قراء سبعه ) و كسائى ( يكى از قراء سبعه ) .\r\nو در بصره عبداللَّه‌بن ابى اسحق و عيسى بن عمر و ابوعمر و ابن‌علاء ( يكى از قراء سبعه ) و عاصم جحدرى و يعقوب حضرمى .\r\nو در شام عبداللَّه‌بن عامر ( يكى از قراء سبعه ) و عطيةبن قيس كلابى و اسماعيل‌بن عبداللَّه‌بن مهاجر و يحيىبن حارث و شريح‌بن يزيد حضرمى .\r\nطبقه چهارم شاگردان و روات طبقه سوم مىباشند مانند ابن عياش و حفص و خلف كه ذكر معروفين‌شان در فصل آينده خواهد آمد .\r\nطبقه پنجم طبقه اهل بحث و تأليف است و چنان كه گفته‌اند اول كسى « 1 » كه در قرائت به تأليف پرداخت ابوعبيد قاسم‌بن سلام است پس از آن احمد بن جبير كوفى پس از آن اسماعيل‌بن اسحاق مالكى از اصحاب قالون راوى پس از آن ابوجعفر ابن‌جرير طبرى پس از آن داجونى پس از آن مجاهد .\r\nپس از اينان دامنه بحث و تحقيق وسيع‌تر شده امثال دانى « 2 » و شاطبى كتب و رسائل بىشمار نظماً و نثراً نوشتند .\r\n\r\n\r\n","description":"","footnote":"\r\n( 1 ) . ريحانه ، ج 2 ، ص 141 در ترجمه حمزه زيات ، الاتقان ، ج 1 ، ص 75\r\n( 2 ) . ( دانى ) ابوعمر و عثمان‌بن سعيد اندلسى از مشاهير قراء ، صاحب تأليفات زياد است سال 444 درگذشته .\r\nو شاطبى از معاريف قراء و حفاظ قرآن مجيد صاحب قصيده شاطبيه در قرائت كه به قول صاحب كشف‌الظنون 1120 بيت مىباشد و سال 590 هجرى در قاهره درگذشته\r\n","page_name":" 157 ","page_number":157},
  {"content":"\r\n\r\n\r\nيج - قرّاء سبعه\r\nهفت تن از قرّاء طبقه سوم در ميان مردم شهرت به سزايى به دست آورده مرجعيتى پيدا كردند كه ديگران را تحت‌الشعاع قرار داد و همچنين روات اينان با اين كه بسيار بودند در هر كدام دو راوى از ميان روات تعين به دست آوردند .\r\nقرّاء سبعه و راويان‌شان به ترتيب زير مىباشد :\r\nاول ، ابن‌كثير مكى « 1 » راويان وى قنبل و بزى مىباشند به يك واسطه .\r\nدويم ، نافع « 2 » مدنى و راويان وى قالون و ورش مىباشند .\r\nسيم ، عاصم « 3 » كوفى و راويان وى ابوبكر شعبةبن‌عياش و حفص مىباشند و قرآنى كه امروزه در ميان مردم داير است مطابق قرائت عاصم است و به روايت حفص .\r\nچهارم ، حمزه كوفى « 4 » و راويان وى خلف و خلاد هستند به‌يك واسطه .\r\nپنجم ، كسائى كوفى « 5 » و راويان وى دورى و ابوالحارث مىباشند .\r\n\r\n\r\n","description":"","footnote":"\r\n( 1 ) . عبداللَّه بن كثير مكى قرائت را از عبداللَّه‌بن صائب صحابى و مجاهد از ابن‌عباس از اميرالمؤمنين على عليه السلام اخذ كرده و در سال 120 هجرى در مكه درگذشته است\r\n( 2 ) . نافع‌ابن عبدالرحمن‌بن نعيم اصفهانى مدنى قرائت را از يزيدبن قعقاع قارى و ابوميمونه مولىام سلمه ام‌المؤمنين اخذ نموده و در سال 159 يا 69 هجرى در مدينه در گذشته است\r\n( 3 ) . عاصم‌بن ابىالنجود كوفى مولاى بنى جذيمه قرائت را از ابوعبدالرحمن سلمى از اميرالمؤمنين على عليه السلام و هم‌چنين از سعدبن‌اياس شيبانى و زربن حبيش اخذ كرده و در سال 127 - 129 هجرى در كوفه درگذشته است\r\n( 4 ) . حمزةبن حبيب زيات تميمى كوفى فقيه و قارى ، قرائت را از عاصم و اعمش و سبيعى و منصوربن معتمر و من‌جمله از امام ششم اماميه اخذ و از اصحاب آن حضرت بوده تأليفات زيادى دارد و اولين كسى است كه متشابه‌القرآن نوشته و در سال 156 هجرى درگذشته است\r\n( 5 ) . علىبن حمزةبن عبداللَّه‌بن فيروز فارسى كوفى بغدادى از ائمه نحو و قرائت و معلم ادبى دو خليفهء عباسى امين و مأمون بوده نحو را از يونس نحوى و خليل‌بن احمد نحوى عروضى و قرائت را از حمزه و شعبةبن عياش اخذ كرده و سال 179 - 193 هجرى در مسافرتى كه به همراهى هارون خليفه عباسى به طوس مىكرده نزديك شهر رى درگذشته است\r\n","page_name":" 158 ","page_number":158},
  {"content":"\r\n\r\nششم ، ابوعمروبن علاء « 1 » بصرى و راويان وى دورى و سوسى مىباشند به يك واسطه .\r\nهفتم ، ابن عامر « 2 » راويان وى هشام « 3 » و ابن‌ذكوان با يك واسطه .\r\nو تالى قرائات سبع در شهرت قرائت قراء ثلاثه است كه عبارتند از ابوجعفر « 4 » و يعقوب « 5 » و خلف « 6 » .\r\nو قرائت‌هاى ديگرى نيز نقل شده مانند قرائت‌هايى كه به طور متفرقه از اصحاب رسيده و همچنين قرائت‌هاى شاذ كه مورد اعتنا قرار نگرفته‌اند و همچنين قرائت‌هايى متفرقه از ائمهء اهل‌بيت عليهم السلام روايت شده ولى روايت‌هايى ديگر از ايشان رسيده كه امر به اتباع قرائت‌هاى مشهور مىنمايد .\r\nجمهور علماى عامه قرائات سبع را متواتر مىدانند و حتى جماعتى روايت نبوى معروف « 7 » « نزل القرآن على سبعة احرف » را ( ترجمه : قرآن روى هفت حرف نازل شد ) به قرائات سبع تفسيركرده‌اند كه قرائات سبع مشهورند نه متواتر .\r\n\r\n\r\n","description":"","footnote":"\r\n( 1 ) . ابوعمر زبان - به فتح زاء و تشديد باء - بن علاء بصرى بغدادى از معاريف علماى ادب عصر خويش و استادان‌قرائت بوده قرائت را از تابعين اخذ كرده و در سال 154 - 159 هجرى در كوفه درگذشته است\r\n( 2 ) . عبداللَّه‌بن عامر شافعى دمشقى قرائت را - چنان كه در اتقان است - از ابودرداء صحابى و از اصحاب عثمان اخذ نموده و سال 118 هجرى در دمشق بدرود زندگى گفته است\r\n( 3 ) . راويان هر يك از قراء سبعه كه ذكر شده مورد خلافند و آنچه كه در اين كتاب ذكر شده مطابق است با آنچه در كتاب اتقان است\r\n( 4 ) . ابوجعفر يزيدبن قعقاع مدنى مولاى ام‌سلمه ام‌المؤمنين قرائت خود را از عبداللَّه‌بن عياش مخزومى و ابن‌عباس‌و ابىهريره از پيغمبر اكرم صلى الله عليه و آله روايت مىكند و در سال 128 - 133 هجرى در مدينه درگذشته است\r\n( 5 ) . يعقوب‌بن اسحاق بصرى حضرمى از ائمه فقه و ادبيات بوده قرائت را از سلام‌بن سليمان از عاصم از سلمى از اميرالمؤمنين على عليه السلام اخذ كرده و سال 205 هجرى درگذشته است\r\n( 6 ) . خلف‌بن هشام بزاز از ائمه قرائت و هم راوى قرائت حمزه بوده قرائت را از مالك‌بن انس و حمادبن‌زيد و ابوعوانه اخذ نموده و در سال 229 هجرى درگذشته است\r\n( 7 ) . بحارالانوار ، جلد قرآن وصافى در مقدمهء تفسير و غير ايشان و سيوطى در الاتقان ، ج 1 ، ص 47 اين روايت را از 21 نفر صحابى نقل كرده و به بعضى ادعاى تواتر آن را نسبت داده است\r\n","page_name":" 159 ","page_number":159},
  {"content":"\r\n\r\nزركشى « 1 » در كتاب برهان گويد : « حق اين است كه قرائت‌هاى هفت‌گانه از قراء سبعه به طور تواتر به ما رسيده است ولى تواتر آنها از پيغمبر اكرم صلى الله عليه و آله موردنظر و تأمل است ، زيرا سندهاى قراء سبعه به اين قرائت‌ها در كتاب قرائت موجود است و همه اين اسناد از قبيل نقل واحد از واحد مىباشد » .\r\nو مكى « 2 » در كتاب خود گويد : هر كه گمان برد كه قرائت اين قراء مانند نافع و عاصم همان هفت حرف است كه در حديث نبوى وارد مىباشد دچار غلط فاحشى گرديده و لازمهء اين گمان اين است كه قرائت غير اين هفت قارى از پيشوايان ، قرائت قرآن نباشد و اين خطاى بزرگى است ، زيرا قدماى علما كه قرائت‌ها را جمع كرده تأليف نموده‌اند مانند : ابوعبيد قاسم‌بن سلام ، ابوحاتم سجستانى ، ابوجعفر طبرى ، و اسماعيل قاضى و چندين برابر اين هفت قارى را ذكر كرده‌اند .\r\nدر سال دويست هجرى مردم در بصره قرائت ابوعمر و يعقوب را معمول مىداشتند و در كوفه قرائت حمزه و عاصم و در شام قرائت ابن‌عامر و در مكه قرائت ابن‌كثير و در مدينه قرائت نافع داير بود و زمانى به همين حال بودند تا در سال سيصد هجرى ابن‌مجاهد اسم يعقوب را برداشت و نام كسائى را به جاى وى گذاشت .\r\nو سبب اين كه مردم به قراء سبعه با اين كه مانند ايشان يا بهتر از ايشان در ميان قراء بسيار بود اعتنا نكرده به قرائت ايشان روى آوردند اين بود كه روات ائمه بسيار زياد شدند و همت‌ها از ضبط و حفظ اين همه روايات قرائت كوتاه شد بنا گذاشتند كه چند نفر از كسانى كه قرائت‌شان با رسم خط مصحف موافق و از جهت ضبط و حفظ آسان‌تر است انتخاب كنند .\r\n\r\n\r\n","description":"","footnote":"\r\n( 1 ) . الاتقان ، ج 1 ، ص 82\r\n( 2 ) . همان ، ص 82\r\n","page_name":" 160 ","page_number":160},
  {"content":"\r\n\r\nاز اين روى با رعايت عدد مصاحف پنج‌گانه كه عثمان به شهرهاى مكه و مدينه و كوفه و بصره و شام فرستاده بود از اين پنج شهر پنج قارى انتخاب كرده قرائت‌شان را معمول داشتند .\r\nچنان كه ابن‌جبير در كتابى كه مانند ابن‌مجاهد در قرائات نوشته از قراء سبعه فقط پنج نفر را از پنج شهر ذكر نموده است .\r\nو پس از آن ابن‌مجاهد و ديگران به خبر ديگرى كه به موجب آن عثمان دو مصحف ديگر به يمن و بحرين فرستاده ( و عدد مصاحف عثمانى هفت تاست ) اعتنا كرده هفت نفر از قراء را انتخاب نمودند .\r\nو چون از مصحف‌هايى كه به يمن و بحرين فرستاده شده خبرى در دست نيست دو نفر از قراء كوفه را براى تكميل عدد تعيين نموده به پنج نفر سابق علاوه كردند و بدين‌ترتيب عدد قراء هفت شد .\r\nاز طرفى نيز تصادفاً اين عدد با عددى كه در روايت نبوى « نزل القرآن على سبعة احرف » ذكر شده مطابقت پيدا كرد و به دست كسانى افتاد كه از اصل قضيه بىاطلاع بودند ناچار گمان بردند كه مراد از هفت حرف كه پيغمبر اكرم صلى الله عليه و آله فرموده همان هفت قرائت مىباشد .\r\nو به هر حال قرائت قابل اعتماد آن است كه سند روايتش صحيح و با قواعد عربيت موافق و با رسم خط مصحف مطابق باشد ( تمام شد كلام مكى ) .\r\nو قراب « 1 » در مثانى گويد : در اين كه « بايد به قرائت هفت نفر از قراء تمسك بجوييم نه ديگران » نه اثرى هست و نه سنتى بلكه بعضى از متأخرين اين هفت قرائت را جمع‌آورى كردند و انتشار پيدا كرد ، آن گاه اين توهم پيش آمد كه غير آنها را نمىشود خواند در حالى كه كسى چنين سخنى نگفته است .\r\n\r\n\r\n","description":"","footnote":"\r\n( 1 ) . الاتقان ، ج 1 ، ص 83\r\n","page_name":" 161 ","page_number":161},
  {"content":"\r\n\r\n\r\nيد - عدد آيات قرآنى\r\nتعداد آيات قرآنى به زمان پيغمبر اكرم صلى الله عليه و آله مىرسد و در رواياتى از آن حضرت آيات با عدد مانند ده آيه از آل‌عمران ذكر شده و حتى از آن حضرت شماره آيات برخى از سور قرآنى رسيده مانند اين كه سوره حمد « 1 » هفت آيه و سوره ملك « 2 » سى آيه است .\r\nدر عدد مجموع آيات قرآنى چنان كه از ابوعمرو دانى « 3 » منقول است شش قول است :\r\nبرخى گفته‌اند : مجموع آيات قرآن شش هزار آيه است و گفته شده شش هزار و دويست و چهار آيه و گفته شده شش هزار و دويست و چهارده آيه و گفته شده شش هزار و دويست و نوزده آيه و گفته شده شش هزار و دويست و بيست و پنج آيه و گفته شده شش هزار و دويست و سى و شش آيه است . و از اين شش قول دو قول از آن قراء اهل مدينه و چهار قول از آن قراء چهار شهر ديگر كه مصحف عثمانى را داشتند : مكه و كوفه و بصره و شام مىباشد .\r\nاهل هر يك از اين شش قول عدد خود را از راه روايت به عصر صحابه مىرسانند و آن گاه آن را روايت موقوفه شمرده به پيغمبر اكرم صلى الله عليه و آله نسبت مىدهند و از اين روى جمهور عدد آيات و تشخيص آيه را توقيفى مىدانند .\r\nعدد اهل مدينه « 4 » ، دو عدد است : يكى عدد ابى جعفر يزيد بن قعقاع و شيبة بن نصاح ، و ديگرى عدد اسماعيل بن جعفر بن ابى كثير انصارى است .\r\n\r\n\r\n","description":"","footnote":"\r\n( 1 ) . همان ، ص 68\r\n( 2 ) . همان ، ص 68\r\n( 3 ) . همان ، ص 69\r\n( 4 ) . در الاتقان ج 1 ، ص 69 از ابوعبداللَّه موصلى نقل نموده است\r\n","page_name":" 162 ","page_number":162},
  {"content":"\r\n\r\nو عدد اهل مكه عدد ابن كثير كه از مجاهد از ابن عباس از ابى بن كعب روايت مىكند و عدد اهل كوفه عدد حمزه و كسائى و خلف است و آن را حمزه از ابن ابى ليلى از ابوعبدالرحمن سلمى از على عليه السلام روايت مىكند و عدد اهل بصره عدد عاصم بن عجاج جحدرى است و عدد اهل شام عدد ابن ذكوان و هشام بن عمار است و به ابودرداء نسبت مىدهند .\r\nو البته اختلاف در عدد مجموع آيات قرآنى ناشى از اختلافى است كه در عدد آيات سور قرآن است واحصائيه‌هاى ديگرى راجع به عدد حروف و كلمات سوره‌هاى قرآن و مجموع قرآن ذكر كرده‌اند كه تعرض آنها براى ما مهم نيست .\r\n\r\nيه - نام‌هاى سور قرآنى\r\nانقسام قرآن كريم به سوره‌ها مانند انقسامش به آيه‌ها ريشه قرآنى دارد و خداى متعال در چندين جا از كلام خود اسم سوره برده چنان كه اسم آيه را برده است   « سُورَةٌ أَنْزَلْناها »   سوره نور آيه 1  « وَ إِذا أُنْزِلَتْ سُورَةٌ »  سوره توبه آيه 86 و  « فَأْتُوا بِسُورَةٍ مِثْلِهِ »  سوره يونس آيه 38 و نظاير اين آيات .\r\nتسميه سوره را گاهى با اسمى كه در آن سوره واقع يا موضوعى كه از آن بحث كرده مىكنند چنان كه گفته مىشود سوره بقره ، سوره آل‌عمران ، سوره اسراء ، سوره توحيد و چنان كه در قرآن هاى قديمى بسيار ديده مىشود كه در سر سوره مىنويسند « سورة تذكر فيها البقره » و « سوره يذكر فيها آل‌عمران » .\r\nو گاهى جمله‌اى از اول سوره ذكر نموده معرف آن سوره قرار مىدهند چنان كه گفته مىشود « سوره اقرأ باسم ربك » و « سوره انا انزلناه » « سوره لم يكن » و نظائر اينها .\r\nو گاهى با وصفى كه سوره دارد به معرفى آن مىپردازند چنان كه گفته مىشود\r\n\r\n","description":"","footnote":"","page_name":" 163 ","page_number":163},
  {"content":"\r\n\r\n« سوره فاتحة الكتاب » « 1 » « سوره ام‌الكتاب و سبع مثانى » « سوره اخلاص » « 2 » « سوره نسبةالرب » و نظاير اينها .\r\nاين روش‌ها به شهادت آثار كه در دست است در صدر اسلام نيز داير بوده است و حتى در اخبار نبويه در زبان پيغمبر اكرم صلى الله عليه و آله تسميهء سور قرآن مانند سوره بقره و سوره آل‌عمران و سوره هود و سوره واقعه بسيار ديده مىشود و از اين روى مىتوان گفت بسيارى از اين نام‌ها در عصر پيغمبر اكرم صلى الله عليه و آله در اثر كثرت استعمال تعين پيدا كرده و هيچ‌گونه جنبهء توقيف شرعى ندارند .\r\n\r\nيو - خط و اعراب قرآن مجيد\r\nقرآن مجيد در زمان پيغمبر اكرم صلى الله عليه و آله و قرن‌هاى اول و دويم با خط كوفى استنساخ مىشد و ابهام خط كوفى ( چنان كه گذشت ) پيدايش سازمان حفظ و روايت و قرائت را ايجاد مىكرد در عين‌حال اشكال ابهام به طور كليت و عموم حل نمىشد و تنها حفاظ و روات بودند كه تلفظ صحيح قرآن را آشنا بودند و براى هر كسى كه مصحف را باز مىكرد و مىخواست تلاوت نمايد قرائت صحيح آسان نبود .\r\nاز اين روى در اواخر قرن اول هجرى ابوالاسود دئلى « 3 » از اصحاب على عليه السلام به راهنمايى آن حضرت دستور زبان عربى را كه نوشته بود به امر عبدالملك خليفه اموى نقطه‌گذارى حروف را بنا گذاشت و به اين ترتيب ابهام خط تا اندازه‌اى رفع شد .\r\n\r\n\r\n","description":"","footnote":"\r\n( 1 ) . سوره حمد به مناسبت اين‌كه در اول قرآن گذاشته شده فاتحةالكتاب و به مناسبت هفت آيه بودنش سبع مثانىناميده مىشود\r\n( 2 ) . سوره قل هواللَّه به مناسبت اين كه به توحيد خالص مشتمل است سوره اخلاص و به مناسبت اين كه خداى تعالى را توصيف مىكند « نسبة رب » ناميده مىشود چه نسبت به معناى وصف كردن است\r\n( 3 ) . اتقان ، ج 2 ، ص 171\r\n","page_name":" 164 ","page_number":164},
  {"content":"\r\n\r\nولى باز مشكل ابهام فىالجمله حل مىشد نه بالجمله تا اين كه خليل‌بن احمد « 1 » نحوى معروف كه واضع علم عروض بود اشكالى براى كيفيات تلفظ حروف وضع كرد : مد ، تشديد ، فتحه ، كسره ، ضمه ، سكون ، تنوين منضم به يكى از حركات سه‌گانه ، روم ، اشمال . و به اين نحو ابهام تلفظ رفع شد .\r\nو پيش از آن « 2 » مدتى با نقطه به حركت‌هاى حروف اشاره مىشد به جاى فتحه بالاى حرف در اولش نقطه‌اى مىگذاشتند و به جاى كسره زير حرف در اول و به جاى ضمه بالاى حرف طرف آخرش و اين روش گاهى موجب مزيد ابهام مىشد .\r\n\r\n\r\n","description":"","footnote":"\r\n( 1 )\r\n( 2 ) 1 و . اتقان ، ج 2 ، ص 171\r\n","page_name":" 165 ","page_number":165},
  {"content":"\r\n . \r\n","description":"","footnote":"","page_name":" 166 ","page_number":166},
  {"content":"\r\n\r\n\r\nنمايه\r\n\r\nآيات\r\nأَطِيعُوا اللَّهَ وَأَطيعُوا الرَّسُولَ وَأُولِى ، 115\r\nأَفَتُمارُونَهُ عَلى ما يَرى ، 122\r\nأَفَرَأَيْتَ مَنِ اتَّخَذَ إِلهَهُ ، 45 ، 125\r\nأَفَلا يَتَدَبَّرُونَ القُرآنَ ، 42 ، 55 ، 79\r\nأَفَلا يَتَدَبَّرُونَ القُرآنَ وَلَوْ كانَ ، 34 ، 42 ، 53 ، 60 ، 77\r\nأَفَلَمْ يَدَّبَّرُوا القَوْلَ أَمْ جاءَهُمْ ، 79\r\nأَفَمَنْ هُوَ قائِمٌ عَلى كُلِّ نَفْسٍ ، 117\r\nإِلّا عِبادَكَ مِنْهُمُ المُخْلَصِينَ ، 98\r\nإِلّا مَنِ ارْتَضى مِنْ رَسُولٍ ، 66 ، 117\r\nالَّذِى أَحْسَنَ كُلَّ شَىءٍ خَلَقَهُ ، 81\r\nالَّذِى خَلَقَ فَسَوّى ، 28\r\nالَّذِينَ يَحْمِلُونَ العَرْشَ وَمَنْ حَوْلَهُ ، 95\r\nالَّذِينَ يَصُدُّونَ عَنْ سَبِيلِ اللَّهِ وَيَبْغُونَها ، 26\r\nاللَّهُ لا إِلهَ إِلّا هُوَ لَهُ الأَسْماءُ ، 83\r\nأَلَمْ أَعْهَدْ إِلَيْكُمْ يا بَنِى آدَمَ ، 45\r\nإِلَيْهِ يَصْعَدُ الكَلِمُ الطَّيِّبُ وَالعَمَلُ ، 32\r\nأَمْ يَقُولُونَ افْتَراهُ قُلْ فَأْتُوا ، 34\r\nأَمْ يَقُولُونَ تَقَوَّلَهُ بَلْ لايُؤْمِنُونَ ، 33\r\nإِنّا أَوْحَيْنا إِلَيْكَ كَما أَوْحَيْنا ، 112\r\nإِنّا جَعَلْناهُ قُرْآناً عَرَبِيّاً ، 49 ، 64\r\nإِنّا خَلَقْنا الإِنْسانَ مِنْ نُطْفَةٍ أَمْشاجٍ ، 104\r\nإِنّا كُلَّ شَىءٍ خَلَقْناهُ بِقَدَرٍ ، 84\r\nإِنِ الحُكْمُ إِلّا لِلَّهِ ، 30 ، 114\r\nإِنَّ الدِّينَ عِنْدَ اللَّهِ الْإِسْلامُ ، 29\r\nأَنَّ القُوَّةَ لِلَّهِ جَمِيعاً ، 83\r\nإِنَّ اللَّهَ يَفْصِلُ بَيْنَهُمْ يَوْمَ القِيامَةِ ، 114\r\nإِنّا نَحْنُ نَزَّلْنا الذِّكْرَ وَ إِنّا ، 154\r\nإِنَّ الإِنْسانَ لَظَلُومٌ ، 107\r\nإِنَّ الإِنْسانَ لَيَطْغى ، 110\r\nأَنْ رَآهُ اسْتَغْنى ، 110\r\nأَنْزَلَ مِنَ السَّماءِ ماءً فَسالَتْ ، 49\r\nإِنَّ فِى ذلِكَ لَآيَةً وَما كانَ أَكْثَرُهُمْ ، 133\r\nإِنْ كُلُّ نَفْسٍ لَمّا عَلَيْها حافِظٌ ، 117\r\n\r\n","description":"","footnote":"","page_name":" 167 ","page_number":167},
  {"content":"\r\n\r\nإِنَّما يُرِيدُ اللَّهُ لِيُذْهِبَ عَنْكُمُ الرِّجْسَ ، 66\r\nإِنَّها لَإِحْدى الكُبَرِ ، 38\r\nإِنَّ هذا القُرآنَ يَهْدِى لِلَّتِى ، 23\r\nإِنَّهُ كانَ ظَلُوماً جَهُولًا ، 107\r\nإِنَّهُ لَقُرْآنٌ كَرِيمٌ ، 65\r\nإِنَّهُ لَقَوْلُ رَسُولٍ كَرِيمٍ ، 95\r\nإِنَّهُ لَقَوْلٌ فَصْلٌ ، 40\r\nإِنْ هُوَ إِلّا ذِكْرٌ لِلْعالَمِينَ ، 38\r\nأَنِّى لا أُضِيعُ عَمَلَ عامِلٍ مِنْكُمْ ، 48\r\nأُولئِكَ الَّذِينَ حَقَّ عَلَيْهِمُ القَوْلُ ، 99\r\nأُولئِك كَتَبَ فِى قُلُوبِهِمُ الإِيمانَ ، 85\r\nأُولئِك هُمُ الغافِلُونَ ، 45\r\nأَوَ لا يَعْلَمُونَ أَنَّ اللَّهَ يَعْلَمُ ، 114\r\nأَوَ مَنْ كانَ مَيْتاً فَأَحْيَيْناهُ وَجَعَلْنا ، 85\r\nالَّذِينَ يَتَّبِعُونَ الرَّسُولَ النَّبِىَّ الْأُمِّىَّ ، 85\r\nالرَّحْمنُ عَلَى العَرْشِ اسْتَوى ، 55\r\nاللَّهُ خالِقُ كُلِّ شَىءٍ ، 81\r\nاللَّهُ لا إِلهَ إِلّا هُوَ الحَىُّ القَيُّومُ ، 133\r\nاللَّهُ نَزَّلَ أَحْسَنَ الحَدِيثِ كِتاباً ، 51\r\nاللَّهُ وَلِىُّ الَّذِينَ آمَنُوا يُخْرِجُهُمْ ، 84\r\nبِأَيْدِى سَفَرَةٍ ، 97\r\nبِلِسانٍ عَرَبِىٍّ مُبِينٍ ، 121\r\nبَلْ كَذَّبُوا بِما لَمْ يُحِيطُوا بِعِلْمِهِ ، 60\r\nتَنْزِيلٌ مِنْ رَبِّ العالَمِينَ ، 65\r\nثُمَّ السَّبِيلَ يَسَّرَهُ ، 104 ، 108\r\nثُمَّ كانَ عاقِبَةَ الَّذِينَ أَساؤُا السُّوأى ، 32\r\nذِى قُوَّةٍ عِنْدَ ذِى العَرْشِ مَكِينٍ ، 95\r\nرَبُّنا الَّذِى أَعْطى كُلَّ شَىءٍ خَلْقَهُ ، 28 ، 103\r\nرَسُولٌ مِنَ اللَّهِ يَتْلُواْ صُحُفاً مُطَهَّرَةً ، 122\r\nسُورَةٌ أَنْزَلْناها ، 163\r\nشَرَعَ لَكُمْ مِنَ الدِّينِ ما وَصّى بِهِ نُوحاً ، 39\r\nعالِمُ الغَيْبِ فَلا يُظْهِرُ عَلى غَيْبِهِ ، 66 ، 117\r\nعَلَّمَ الإِنْسانَ ما لَمْ يَعْلَمْ ، 123\r\nعَلى قَلْبِكَ لِتَكُونَ مِنَ المُنْذِرِينَ ، 121\r\nفَأْتُوا بِسُورَةٍ مِثْلِهِ ، 163\r\nفَاجْتَنِبُوا الرِّجْسَ مِنَ الأَوْثانِ ، 44\r\nفَاعْفُوا وَاصْفَحُوا حَتّى يَأْتِىَ ، 66\r\nفَأَقِمْ وَجْهَكَ لِلدِّينِ حَنِيفاً فِطْرَتَ ، 28 ، 86\r\nفَأَلْهَمَها فُجُورَها وَتَقْواها ، 28 ، 86 ، 101\r\nفَأَمّا الَّذِينَ فِى قُلُوبِهِمْ زَيْغٌ ، 57\r\nفَإِنَّ العِزَّةَ لِلَّهِ جَمِيعاً ، 83\r\nفَإِنْ تابُوا وَأَقامُوا الصَّلاةَ وَآتَوُا ، 37\r\nفَإِنْ تَنازَعْتُمْ فِى شَىءٍ فَرُدُّوهُ ، 62 ، 63\r\nفَأَوْحى إِلى عَبْدِهِ مااوْحى ، 122\r\nفَبِأَىِّ آلاءِ رَبِّكُما تُكَذِّبانِ ، 133\r\nفَلا أُقْسِمُ بِمَواقِعِ النُّجُومِ ، 65\r\nفَلْيَأْتَوا بِحَدِيثٍ مِثْلِهِ إِنْ كانُوا ، 33\r\nفَماذا بَعْدَ الحَقِّ إِلّا الضَّلالُ ، 41\r\nفَمَنْ شاءَ ذَكَرَهُ ، 97\r\nفَمَنْ يَعْمَلْ مِثْقالَ ذَرَّةٍ خَيْراً يَرَهُ ، 114\r\nفِى صُحُفٍ مُكَرَّمَةٍ ، 97\r\nفِى كِتابٍ مَكْنُونٍ ، 65\r\n\r\n","description":"","footnote":"","page_name":" 168 ","page_number":168},
  {"content":"\r\n\r\nقاتِلُوا الَّذِينَ لا يُؤْمِنُونَ بِاللَّهِ ، 67\r\nقالُوا يا قَوْمَنا إِنّا سَمِعْنا كِتاباً أُنْزِلَ ، 100\r\nقَدْ أَفْلَحَ مَنْ زَكّاها ، 28 ، 86 ، 101\r\nقُلْ إِنْ كُنْتُمْ تُحِبُّونَ اللَّهَ فَاتَّبِعُونِى ، 85\r\nقُلْ كَفى بِاللَّهِ شَهِيداً بَيْنِى ، 35\r\nقُلْ لَئِنِ اجْتَمَعَتِ الإِنْسُ وَالجِنُّ ، 33\r\nقُلْ مَنْ كانَ عَدُوّاً لِجِبْرِيلَ فَإِنَّهُ ، 94\r\nقُلْ نَزَّلَهُ رُوحُ القُدُسِ مِنْ رَبِّكَ بِالحَقِّ ، 68\r\nقُلْ يا أَهْلَ الكِتابِ تَعالَوْا إِلى كَلِمَةٍ ، 38\r\nكانَ النّاسُ أُمَّةً واحِدَةً فَبَعَثَ اللَّهُ ، 111\r\nكِتابٌ أُحْكِمَتْ آياتُهُ ، 50\r\nكِتابٌ أَنْزَلْناهُ إِلَيْكَ مُبارَكٌ لِيَدَّبَّرُوا ، 79\r\nكِراماً كاتِبِينَ ، 116\r\nكِرامٍ بَرَرَةٍ ، 97\r\nكَلّا إِنَّها تَذكِرَةٌ ، 97\r\nكُلُّ نَفْسٍ بِما كَسَبَتْ رَهِينَةٌ ، 117\r\nلَأَمْلَأَنَّ جَهَنَّمَ مِنْكَ وَمِمَّنْ تَبِعَكَ ، 98\r\nلايَأْتِيهِ الباطِلُ مِنْ بَيْنِ يَدَيْهِ ، 41 ، 154\r\nلايَمَسُّهُ إِلّا المُطَهَّرُونَ ، 65\r\nلكِنِ اللَّهُ يَشْهَدُ بِما أَنْزَلَ إِلَيْكَ ، 35\r\nلَنْ يَسْتَنْكِفَ المَسِيحُ أَنْ يَكُونَ عَبْداً ، 96\r\nلَيْسَ كَمِثْلِهِ شَىءٌ ، 55\r\nلِيَعْلَمَ أَنْ قَدْ أَبْلَغُوا رِسالاتِ ، 118\r\nما كَذَبَ الفُؤادُ ما رَأى ، 122\r\nمَرْفُوعَةٍ مُطَهَّرَةٍ ، 97\r\nمُطاعٍ ثَمَّ أَمِينٍ ، 95 ، 97\r\nمَنْ كانَ عَدُوّاً لِجِبْرِيلَ فَإِنَّهُ نَزَّلَهُ ، 121\r\nمِنْ نُطْفَةٍ خَلَقَهُ فَقَدَّرَهُ ، 104 ، 108\r\nنَحْنُ قَسَمْنا بَيْنَهُمْ مَعِيشَتَهُمْ فِى الحَياةِ ، 107\r\nنَذِيراً لِلْبَشَرِ ، 38\r\nنَزَلَ بِهِ الرُّوحُ الأَمِينُ ، 95 ، 121\r\nوَ إِذا أُنْزِلَتْ سُورَةٌ ، 163\r\nوَ إِذا بَدَّلْنا آيَةً مَكانَ آيَةٍ وَاللَّهُ ، 68\r\nوَ إِذا جاءَتْهُمْ آيَةٌ قالُوا لَنْ نُؤْمِنَ ، 101\r\nوَ إِذ صَرَفْنا إِلَيْكَ نَفَراً مِنَ الجِنِّ ، 99\r\nوَالَّذِى قَدَّرَ فَهَدى ، 28\r\nوَالَّذِينَ آمَنُوا أَشَدُّ حُبّاً لِلَّهِ ، 84\r\nوَالَّذِينَ يَكْنِزُونَ الذَّهَبَ وَالفِضَّةَ ، 149\r\nوَالسّابِقُونَ الأَوَّلُونَ مِنَ المُهاجِرِينَ وَالأَنْصارِ ، 149\r\nوَالكِتابِ المُبِينِ ، 64\r\nوَالمُؤْمِناتُ بَعْضُهُمْ أَوْلِياءُ بَعْضٍ ، 115\r\nوَ إِنَّ رَبَّكَ لَهُوَ العَزِيزُ الرَّحِيمُ ، 133\r\nوَأَنْزَلْنا إِلَيْكَ الذِّكْرَ لِتُبَيِّنَ ، 43 ، 69\r\nوَأَنْزَلْنا إِلَيْكَ الكِتابَ بِالحَقِّ مُصَدِّقاً ، 39\r\nوَ إِنَّ عَلَيْكُمْ لَحافِظِينَ ، 116\r\nوَ إِنْ كُنتُمْ فِى رَيْبٍ مِمّا نَزّلْنا ، 34\r\nوَ إِنْ مِنْ شَىءٍ إِلّا عِنْدَنا خَزائِنُهُ ، 84\r\nوَ إِنَّهُ فِى أُمِّ الكِتابٍ لَدَيْنا ، 49 ، 64\r\nوَ إِنَّهُ لَقَسَمٌ لَوْ تَعْلَمُونَ عَظِيمٌ ، 65\r\nوَ إِنَّهُ لَكِتابٌ عَزِيزٌ ، 41 ، 154\r\nوَأُوحِىَ إِلَىَّ هذا القُرْآنُ لِأُ نْذِرَكُمْ ، 38\r\n\r\n","description":"","footnote":"","page_name":" 169 ","page_number":169},
  {"content":"\r\n\r\nوَأَوْفُوا الْكَيْلَ إِذا كِلْتُمْ وَزِنُوا ، 62 ، 63\r\nوَاتَّقُوا يَوْماً تُرْجَعُونَ فِيهِ إِلَى اللَّهِ ، 134\r\nوَاعْبُدُوا اللَّهَ وَلاتُشْرِكُوا ، 44\r\nوَبِالْحَقِّ أَنْزَلْناهُ وَبَالْحَقِّ ، 40\r\nوَتِلْكَ الْامْثالُ نَضْرِبُها لِلنّاسِ ، 50\r\nوَرَبُّكَ عَلى كُلِّ شَىءٍ حَفِيظٌ ، 116\r\nوَعلى اللَّهِ قَصْدُ السَّبِيلِ وَمِنْها ، 118\r\nوَقالَ الشَّيْطانُ لَمّا قُضِىَ الأَمْرُ إِنَّ اللَّهَ ، 98\r\nوَقَدْ خابَ مَنْ دَسّاها ، 28 ، 101\r\nوَقُرْآناً فَرَقْناهُ لِتَقْرَأَهُ عَلَى النّاسِ ، 131\r\nوَكانَ اللَّهُ عَلى كُلِّ شَىءٍ رَقِيباً ، 114\r\nوَكَذ لِكَ أَوْحَيْنا إِلَيْكَ رُوحاً ، 120\r\nوَلا تُشْرِكُوا بِهِ شَيْئاً ، 45\r\nوَلَأُغْوِيَنَّهُمْ أَجْمَعِينَ ، 98\r\nوَلَقَدْ جِئْناهُمْ بِكِتابٍ فَصَّلْناهُ عَلى ، 57\r\nوَلَقَدْ ذَرَأْنا لِجَهَنَّمَ كَثِيراً ، 45\r\nوَلَقَدْ رَآهُ بِالْأُفُقِ المُبِينِ ، 95\r\nوَلَقَدْ صَدَّقَ عَلَيْهِمْ إِبْلِيسُ ظَنَّهُ ، 98\r\nوَلَقَدْ صَرَّفْنا لِلنّاسِ فِى هذا القُرآنِ ، 50\r\nوَلِكُلٍّ وِجْهَةٌ هُوَ مُوَلِّيها فَاسْتَبِقُوا ، 26\r\nوَما آتاكُمُ الرَّسُولُ فَخُذُوهُ ، 43\r\nوَما أَرْسَلْنا مِنْ رَسُولٍ إِلّا لِيُطاعَ ، 43\r\nوَما كانَ لِبَشَرٍ أَنْ يُكَلِّمَهُ اللَّهُ ، 120\r\nوَما كانَ هذا القَرآنُ أَنْ يُفْتَرى ، 58\r\nوَما هُوَ إِلّا ذِكْرٌ لِلْعالَمِينَ ، 38\r\nوَما هُوَ بِالهَزْلِ ، 40\r\nوَما يَعْلَمُ تَأْوِيلَهُ إِلّا اللَّهُ ، 58\r\nوَمَنْ لا يُجِبْ داعِىَ اللَّهِ فَلَيْسَ بِمُعْجِزٍ ، 100\r\nوَمَنْ يَبْتَغِ غَيْرَ الإِسْلامِ دِينَاً ، 29\r\nوَمَنْ يَعْمَلْ مِثْقالَ ذَرَّةٍ شَرّاً يَرَهُ ، 114\r\nوَنَزَّلْنا عَلَيْكَ الكِتابَ تِبْياناً ، 23 ، 40 ، 79\r\nوَنَفْسٍ وَما سَوّاها ، 86 ، 101\r\nوَيَقُولُونَ مَتى هذا الوَعْدُ إِنْ كُنْتُمْ ، 133\r\nهَلْ يَسْتَوِى الَّذِينَ يَعْلَمُونَ وَالَّذِينَ ، 124\r\nهَلْ يَنْظُرُونَ إِلّا تَأْوِيلَهُ ، 57 ، 60\r\nهُوَ الَّذِى أَنْزَلَ عَلَيْكَ الكِتابَ مِنْهُ ، 51 ، 53\r\nهُوَ الحَيُّ لا إِلهَ إِلّا هُوَ ، 83\r\nهُوَ الَّذِى بَعَثَ فِى الأُمِّيِّينَ رَسُولًا ، 44 ، 69\r\nيا أَ يُّها الَّذِينَ آمَنُوا اتَّقُوا اللَّهَ ، 85\r\nيا أَيُّها النّاسُ إِنّا خَلَقْناكُمْ مِنْ ذَكَرٍ ، 48\r\nيا قَوْمَنا أَجِيبُوا داعِىَ اللَّهِ ، 100\r\nيَرْفَعِ اللَّهُ الَّذِينَ آمَنُوا مِنْكُمْ وَالَّذِينَ ، 123\r\nيَعْلَمُونَ ظاهِراً مِنَ الحَياةِ الدُّنْياوَهُمْ ، 125\r\nيَعْلَمُونَ ما تَفْعَلُونَ ، 116\r\nيَهْدِى إِلَى الحَقِّ وَ إِلى طَرِيقٍ ، 39\r\n\r\n","description":"","footnote":"","page_name":" 170 ","page_number":170},
  {"content":"\r\n\r\n\r\nاعلام\r\nآدم ، 119\r\nابراهيم ، 39 ، 75 ، 94 ، 119 ، 141\r\nابليس ، 98\r\nابن ابى ليلى ، 163\r\nابن‌ابى مليكه ، 156\r\nابن‌جبير ، 71 ، 161\r\nابن‌ذكوان ، 159 ، 163\r\nابن سيرين ، 156\r\nابن‌ضريس ، 137\r\nابن عامر ، 159 ، 160\r\nابن‌عباس ، 70 ، 71 ، 73 ، 128 ، 135 ، 137 ، 143 ، 144 ، 158 ، 159 ، 163\r\nابن عياش ، 157\r\nابن‌كثير ، 158 ، 160 ، 163\r\nابن‌مجاهد ، 160 ، 161\r\nابن مسيب ، 156\r\nابوالحارث ، 158\r\nابوالعاليه ، 71\r\nابوبكر شعبةبن‌عياش ، 158\r\nابوجعفر يزيدبن قعقاع ، 157 - 159 ، 162\r\nابوحيان ، 73\r\nابودرداء ، 156 ، 163\r\nابورجاء ، 156\r\nابوعاليه ، 156\r\nابوعبيد قاسم‌بن سلام ، 157 ، 160\r\nابوعمروبن علاء ، 157 ، 159 ، 160 ، 162\r\nابوعوانه ، 159\r\nابوميمونه مولى ام‌سلمه ام‌المؤمنين ، 158\r\nابوهريره ، 70 ، 159\r\nابى بن كعب ، 70 ، 149 ، 156 ، 163\r\nابىحيان ، 73\r\nابىعربى ، 73\r\nاتقان ، 70 - 72 ، 159\r\nاحمد بن حنبل ، 73\r\nادريس ، 119\r\nاسباط ، 119\r\nاسحاق ، 119\r\nاسرارالايات ، 76\r\n\r\n","description":"","footnote":"","page_name":" 171 ","page_number":171},
  {"content":"\r\n\r\nاسكندر ، 91\r\nاسماعيل‌بن عبداللَّه‌بن مهاجر ، 157\r\nاسماعيل صادق الوعد ، 119\r\nاسماعيل قاضى ، 160\r\nاسود ، 156\r\nاشعرى ، ابوموسى ، 70 ، 156\r\nاصحاب عثمان ، 156\r\nاصفهانى مدنى ، نافع‌بن عبدالرحمن‌بن نعيم ، 158\r\nاعرج ، حميد ابن‌قيس ، 157\r\nاعمش ، 158\r\nالياس ، 119\r\nاليسع ، 119\r\nام الكتاب ، 49\r\nام‌ورقه ، 155\r\nامين ، 158\r\nانجيل ، 86 ، 89\r\nاندلسى ، عثمان بن سعيد ، 157\r\nانس ، 70\r\nانصارى ، اسماعيل بن جعفر بن ابى كثير ، 162\r\nاهل‌بيت عليهم السلام ، 159\r\nايوب ، 119\r\nبئر معونه ، 146\r\nبحرانى ، سيدهاشم ، 76\r\nبحرين ، 148 ، 161\r\nبرهان ، 76\r\nبزى ، 158\r\nبصره ، 162 ، 148 ، 156 ، 157 ، 160 ، 161 ، 163\r\nبصرى ، حسن ، 71\r\nبصرى ، خليل بن احمد ، 128 ، 165\r\nبلال حبشى ، 39\r\nبنىاسرائيل ، 37 ، 42 ، 119\r\nبنى جذيمه ، 158\r\nبنىقريظه ، 71\r\nبنىنضير ، 134\r\nبيهقى ، 143\r\nپيغمبر اكرم صلى الله عليه و آله ، رسول اكرم صلى الله عليه و آله ، حضرت محمد صلى الله عليه و آله ، 32 - 35 ، 39 ، 43 ، 44 ، 46 ، 52 ، 54 ، 56 ، 66 ، 69 ، 70 ، 72 ، 74 ، 75 ، 77 ، 78 ، 80 ، 85 ، 87 ، 89 - 92 ، 94 ، 95 ، 102 ، 120 ، 121 ، 122 ، 124 ، 127 ، 128 ، 131 ، 132 ، 134 ، 137 ، 144 - 148 ، 151 - 155 ، 159 - 162 ، 164\r\nتفسير عياشى ، 80\r\nتفسير مجمع‌البيان ، 76\r\nتفسير نورالثقلين ، 76\r\nتورات ، 86 ، 89\r\nتهامه ، 90\r\nثعلبى ، 74\r\nثعلبى ، احمدبن محمدبن ابراهيم ، 74\r\nثمالى ، ابوحمزه ، 75\r\nجابر بن عبداللَّه ، 70\r\n\r\n","description":"","footnote":"","page_name":" 172 ","page_number":172},
  {"content":"\r\n\r\nجبريل ، 89 ، 91 ، 94 - 97 ، 121\r\nجحدرى ، عاصم بن عجاج ، 157 ، 163\r\nجرير ، 75\r\nجزيرةالعرب ، 38\r\nحارث‌بن قيس ، 156\r\nحجاج ، 71\r\nحضرمى ، شريح بن يزيد ، 157\r\nحفص ، 157 ، 158\r\nحفصه ، 148\r\nحماد بن زيد ، 159\r\nحمزه زيات ، 157\r\nحويزى ، شيخ عبدعلى ، 76\r\nخاندان رسالت عليهم السلام ، 66\r\nخدرى ، ابوسعيد ، 70\r\nخضر ، 61 - 63\r\nخلاد ، 158\r\nخلف بن هشام بزاز ، 157 - 159 ، 163\r\nخليفه اول ، 148\r\nخليفه دوم ، 148 ، 149\r\nخليفه سوم ، 148 ، 155\r\nخليفة بن سعد ، 156\r\nدئلى ، ابوالاسود ، 164\r\nداجونى ، 157\r\nداريوش ، 91\r\nداود ، 119\r\nدورى ، 158 ، 159\r\nذوالكفل ، 119\r\nربيع بن انس ، 71\r\nربيع‌بن خثيم ، 156\r\nرسول ، 120\r\nروح‌البيان ، 74\r\nروح‌المعانى ، 74\r\nرومى ، صهيب ، 39\r\nرى ، 158\r\nزجاج ، 73\r\nزراره ، 75\r\nزربن حبيش ، 156 ، 158\r\nزركشى ، 160\r\nزكريا ، 119\r\nزمخشرى ، 73\r\nزهرى ، ابن شهاب ، 156\r\nزيات تميمى كوفى ، حمزة بن حبيب ، 157 - 159 ، 160 ، 163\r\nزيدبن اسلم ، 71 ، 156\r\nزيدبن ثابت ، 148 ، 156\r\nسالم ، 156\r\nسبيعى ، 158\r\nسجستانى ، ابوحاتم ، 160\r\nسعيد بن جبير ، 71 ، 156\r\nسفيان بن عيينه ، 72\r\nسلمان فارسى ، 39\r\nسلمى ، ابوعبدالرحمن ، 156 ، 158 ، 163\r\n\r\n","description":"","footnote":"","page_name":" 173 ","page_number":173},
  {"content":"\r\n\r\nسليمان ، 119\r\nسليمان اعمش ، 157\r\nسليمان بن يسار ، 156\r\nسوسى ، 159\r\nسيد رضى ، 76\r\nسيوطى ، 71 ، 156 ، 159\r\nشاطبى ، 157\r\nشام ، 148 ، 156 ، 157 ، 160 - 163\r\nشعبة بن الحجاج ، 72\r\nشعبة بن عياش ، 158\r\nشعبى ، 156\r\nشعيب ، 119\r\nشيبانى ، سعد بن اياس ، 158\r\nشيبة بن نصاح ، 157 ، 162\r\nشيخ طوسى ، 76\r\nصالح ، 119\r\nصحابى ، عبداللَّه بن صائب ، 158\r\nصدرالمتألهين شيرازى ، محمدبن ابراهيم ، 76\r\nضحاك ، 71\r\nطالوت ، 119\r\nطاوس ، 71 ، 156\r\nطبرسى ، فضل بن حسن ، 76\r\nطبرى ، ابن‌جرير ، 72 ، 126 ، 157 ، 159 . 160\r\nطور ، 121 ، 141\r\nطوس ، 158\r\nعاصم ، 158 ، 160\r\nعبدالرحمن بن زيد بن اسلم ، 71\r\nعبدالرزاق ، 73\r\nعبداللَّه‌بن ابى اسحق ، 157\r\nعبداللَّه‌بن اعرج ، 156\r\nعبداللَّه‌بن حارث ، 155\r\nعبداللَّه بن زبير ، 70\r\nعبداللَّه‌بن عامر ، 157\r\nعبداللَّه بن عباس ، 70\r\nعبداللَّه بن عمر ، 70\r\nعبداللَّه‌بن كثير ، 157 ، 158\r\nعبداللَّه بن مسعود ، 70 ، 156\r\nعبدالملك خليفه اموى ، 164\r\nعبدبن‌حميد ، 72\r\nعبيدبن عمير ، 156\r\nعبيدبن نضله ، 156\r\nعبيده ، 156\r\nعثمان ، 156 ، 161\r\nعروه ، 156\r\nعطاء بن ابى رباح ، 71 ، 156\r\nعطاء بن ابىمسلم ، 71\r\nعطاء بن يسار ، 156\r\nعطيه ، 71\r\nعطيه و زيد بن اسلم ، 71\r\nعكرمه ، 71 ، 143\r\nعلقمه ، 156\r\nعلى عليه السلام ، 147 ، 149 ، 150 ، 156 ، 163 ، 164\r\n\r\n","description":"","footnote":"","page_name":" 174 ","page_number":174},
  {"content":"\r\n\r\nعلى بن ابىطلحه ، 143\r\nعمربن خطاب ، 71\r\nعمربن عبدالعزير ، 127 ، 156\r\nعمروبن شرحبيل ، 156\r\nعمروبن ميمون ، 156\r\nعياشى ، 56 ، 69 ، 75 ، 76\r\nعيسى ، 39 ، 94 ، 119\r\nعيسى بن عمر ، 157\r\nعيون اخبارالرضا ، 57\r\nفارسى كوفى بغدادى ، على بن حمزة بن عبداللَّه بن فيروز ، 158\r\nفخر رازى ، 73\r\nفرات ابن‌ابراهيم ، 75\r\nفيض ، ملامحسن ، 76\r\nقارى ، معاذ ، 156\r\nقالون ، 157 ، 158\r\nقاهره ، 70 ، 137 ، 157\r\nقتاده ، 71 ، 144 ، 156\r\nقرآن در بيشتر صفحه‌ها\r\nقراب ، 161\r\nقرطبى ، 74\r\nقرطبى ، محمد بن احمد بن ابىبكر ، 74\r\nقرظى ، محمد بن كعب ، 71\r\nقصص انبياء ، 128\r\nقمى ، على بن ابراهيم ، 75\r\nقمى نيشابورى ، نظام‌الدين حسن ، 74\r\nقنبل ، 158\r\nكتاب العين ، 128\r\nكشف الظنون ، 73\r\nكعب‌الاحبار ، 70\r\nكلابى ، عيطة بن قيس ، 157\r\nكلبى ، ابوصالح ، 72\r\nكليم ، 95\r\nكلينى ، 75\r\nكورش ، 91\r\nكوفه ، 148 ، 156 - 158 ، 160 - 163\r\nكوفى ، احمدبن جبير ، 157\r\nكوفى سمرقندى ، محمدبن مسعود ، 75\r\nكوفى ، عاصم بن ابى النجود ، 157 ، 158\r\nكوفى ، كسائى ، 158 ، 160 ، 163\r\nگنابادى ، 76\r\nلسان الميزان ، 71 ، 72\r\nلقمان ، 140\r\nلوط ، 119\r\nمالك‌بن انس ، 159\r\nمالكى ، اسماعيل‌بن اسحاق ، 157\r\nمجاهد ، 71 ، 156 ، 158 ، 163\r\nمحمدبن ابىمحيصن ، 157\r\nمحمد بن جرير بن يزيد ، 72\r\nمحمدبن مسلم ، 75\r\nمحمد حسين ، 22\r\nمدينه ، 132 - 134 ، 141 ، 143 ، 144 ، 146 ،\r\n\r\n","description":"","footnote":"","page_name":" 175 ","page_number":175},
  {"content":"\r\n\r\n148 ، 154 ، 156 ، 157 ، 159 - 162\r\nمسروق ، 156\r\nمسعودى ، 128\r\nمسلم‌بن جندب ، 156\r\nمصحف امام ، 148 ، 149\r\nمصر ، 61 ، 73\r\nمعروف ، 75\r\nمغيرةبن‌ابىشهاب ، 156\r\nمكه ، 132 ، 133 ، 138 ، 141 ، 143 - 146 ، 148 ، 156 - 158 ، 160 - 163\r\nملحقات كشف‌الظنون ، 74\r\nمنصوربن معتمر ، 158\r\nموسى عليه السلام ، 61 - 63 ، 94 ، 119 ، 121\r\nموصلى ، ابوعبداللَّه ، 162\r\nميبدى ، 76\r\nنافع بن ازرق ، 70\r\nنافع‌بن نعيم ، 157\r\nنحوى عروضى ، خليل بن احمد ، 158\r\nنخعى ، 156\r\nنصربن عاصم ، 156\r\nنعمانى ، 75\r\nنعمانى ، محمد بن ابراهيم ، 75\r\nنوح ، 119\r\nنهج‌البلاغه ، 76\r\nنيشابورى ، 74\r\nواحدى ، 73\r\nوادى يابس ، 134\r\nوافى ، 150\r\nواقدى ، 128\r\nوكيع بن جراح ، 72\r\nهارون ، 119 ، 158\r\nهشام ، 159\r\nهشام بن عمار ، 163\r\nهود ، 119 ، 140 ، 164\r\nيثرب ، 132\r\nيحيى ، 119\r\nيحيىبن حارث ، 157\r\nيحيىبن وثاب ، 157\r\nيحيىبن يعمر ، 156\r\nيعقوب ، 119 ، 157 ، 159 ، 160\r\nيعقوب حضرمى ، 157\r\nيعقوبى ، 128\r\nيمامه ، 147\r\nيمن ، 148 ، 161\r\nيوسف ، 61 ، 119 ، 140\r\nيونس ، 119 ، 140 ، 149 ، 163\r\nيونس نحوى ، 158\r\n\r\n","description":"","footnote":"","page_name":" 176 ","page_number":176},
  {"content":"\r\n\r\nملخص\r\nيعد القرآن الكريم أكثر المصادر الإسلامية المعتمدة أصالة وهو محور جهود الفرد المسلم والمجتمع الإسلامي . العمل الحاضر وهو حصيلة سنين من التدبر في ذلك الكتاب العظيم ، يرسم لنا فيه الأستاذ العلامة الطباطبائى السفر الإسلامي الكبير ، يرسم منزلة القرآن الكريم في الإسلام وذلك في الفصول الآتية ؛ قيمة القرآن الكريم لدى المسلمين ، وكيفية تعليم القرآن ، ووحي القرآن ، وعلاقة القرآن بسائر العلوم ، و ترتيب نزول القرآن وانتشاره\r\nمؤسسة بوستان كتاب\r\nمركز الطباعة والنشر التابع لمكتب الاعلام الإسلامي\r\nالنشر الافضل على المستوى الوطني\r\nعنوان الكتاب المركزي : ايران ، قم اول شارع شهداء ، ركن الزقاق 17 ، ص ب : 917\r\nالهاتف : 982517742155 + ، الفاكس : 982517742154 + ، التوزيع : 982517743426 +\r\n\r\n","description":"","footnote":"","page_name":" 177 ","page_number":177},
  {"content":"\r\n\r\nالقرآن في الإسلام\r\nالعلامة السيد محمد حسين الطباطبائي\r\nباهتمام السيد هادي الخسروشاهي\r\nمؤسسة بوستان كتاب\r\n1388 / 1430\r\n\r\n","description":"","footnote":"","page_name":" 178 ","page_number":178},
  {"content":"\r\n . \r\n","description":"","footnote":"","page_name":" 179 ","page_number":179},
  {"content":"\r\n . \r\n\r\n","description":"","footnote":"","page_name":" 180 ","page_number":180}
  ]