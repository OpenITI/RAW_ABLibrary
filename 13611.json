[
  {"content":"\r\n\r\nبسم الله الرحمن الرحيم\r\n\r\n","description":"","footnote":"","page_name":" 1 ","page_number":1},
  {"content":"\r\n\r\nمحمد بن مرتضى معروف به\r\nمولى محسن كاشانى قدس سره\r\nمتوفى 1091 ه‍ . ق\r\nراه روشن\r\nترجمهء كتاب\r\nالمحجة البيضاء فى تهذيب الإحياء\r\nجلد اول\r\nترجمهء سيدمحمد صادق عارف\r\n\r\n","description":"","footnote":"","page_name":" 2 ","page_number":2},
  {"content":"\r\n\r\nبنياد پژوهشهاى اسلامى\r\nآستان قدس رضوى\r\nراه روشن ؛ ترجمهء كتاب المحجة البيضاء فى تهذيب الإحياء\r\nجلد اول\r\nمولى محسن كاشانى قدس سره\r\nترجمهء سيدمحمد صادق عارف\r\nويراستهء سيدابوالحسن هاشمى - محمود الياسى\r\n3000 نسخه - وزيرى\r\nچاپ اول ، 1372\r\nچاپ : مؤسسهء چاپ و انتشارات آستان قدس رضوى\r\nحق چاپ محفوظ است\r\nمشهد ، صندوق پستى 366 - 91735 تلفن : 5 - 821033\r\n\r\n","description":"","footnote":"","page_name":" 3 ","page_number":3},
  {"content":"\r\n . \r\n","description":"","footnote":"","page_name":" 4 ","page_number":4},
  {"content":"\r\n . \r\n","description":"","footnote":"","page_name":" 5 ","page_number":5},
  {"content":"\r\n . \r\n","description":"","footnote":"","page_name":" 6 ","page_number":6},
  {"content":"\r\n . \r\n","description":"","footnote":"","page_name":" 7 ","page_number":7},
  {"content":"\r\n . \r\n","description":"","footnote":"","page_name":" 8 ","page_number":8},
  {"content":"\r\n . \r\n","description":"","footnote":"","page_name":" 9 ","page_number":9},
  {"content":"\r\n . \r\n","description":"","footnote":"","page_name":" 10 ","page_number":10},
  {"content":"\r\n\r\n\r\nجلد اول\r\n\r\nگفتارى از مترجم\r\nاز آنجا كه فاضل گرامى جناب آقاى على اكبر غفّارى در مقدّمه سودمند خود كه مشتمل بر افادات پر ارج علّامه بزرگوار آية الله امينى قدّس سرّه مؤلّف كتاب گرانقدر الغدير است اشاره‌اى به چگونگى احوال ابو حامد امام محمّد غزّالى نكرده‌اند ، ناگزير شمّه‌اى از حالات و خصوصيّات او با مراجعه به مآخذ معتبر ، براى آگاهى بيشتر خوانندگان عزيز در زير نگاشته مىشود .\r\n\r\nنام و نسب غزّالى\r\nزين الدّين ابو حامد محمّد بن محمّد بن محمّد بن احمد طوسى غزّالى ملقّب به حجّة الاسلام در سال 450 هجرى قمرى در طابران از توابع طوس به دنيا آمد . پس از گذراندن دوران كودكى در طوس ، جرجان و نيشابور نزد احمد رادكانى و ابو نصر اسماعيلى جرجانى و ابو المعالى جوينى ملقّب به امام الحرمين و ديگر اساتيد آن زمان به تحصيل دانش پرداخت . در سال 478\r\n\r\n","description":"","footnote":"","page_name":" 11 ","page_number":11},
  {"content":"\r\n\r\nكه استادش ابو المعالى درگذشت به درگاه خواجه نظام الملك وزير سلجوقيان پيوست ؛ وى غزّالى را در سال 478 به منصب تدريس در نظاميّه بغداد كه عاليترين مناصب علمى آن زمان بود منصوب گرديد . غزّالى تا سال 488 به تدريس در نظاميّه بغداد ادامه داد . در اين سال در احوال روحى او دگرگونى پديد آمد به گونه‌اى كه آن دانشمند فقيه و متكلّم برجسته يكباره به يك تن صوفى وارسته تبديل شد . او در اين زمان همه مناصب و مقامات ظاهرى خود را ترك و برادرش احمد غزّالى را در نظاميّه بغداد جانشين خويش كرد ، و به بهانه سفر حجّ از بغداد بيرون رفت . از آن تاريخ تا سال 498 در كشورهاى شام ، جزيره ، بيت المقدّس و حجاز به سر برد ، و مانند صوفيان خرقه‌پوش و قلندران خانه بدوش همه جا مىگشت ، و اوقات خود را به زهد و رياضت و تأليف و تصنيف مىگذرانيد . نزديك دو سال در جامع دمشق كه به جامع اموى معروف است معتكف بود و رفت و روب مسجد و زباله‌كشى طهارتگاه آن را انجام مىداد « 1 » . پس از آن از دمشق خارج و رهسپار بيت المقدّس شد .\r\nبنا به گفته مورّخان بيشتر سالهاى مسافرتش در بيت المقدّس گذشته و سرانجام در سال 498 از آن جا به حجاز رفته و پس از اداى مناسك حجّ به طوس بازگشته ؛ و ارمغان او در اين سفر ده ساله كتاب احياء العلوم بوده است .\r\nدر سال 493 كه صليبيان بيت المقدّس را فتح كردند غزّالى در قلمرو اين فتنه و احتمالا در بيت المقدس در قبة الصّخرة مشغول رياضت و ذكر و فكر بوده است . صليبيان در اين شهر قتل عام فجيعى به راه انداختند كه بر اثر آن دهها هزار تن مسلمان در خون خود غلتيدند . يك اسقف مسيحى در اين باره مىنويسد : « وقتى من وارد مسجد الاقصى در بيت المقدّس شدم پاى من تا قوزك در خون فرو رفت و از مشاهدهء اجساد كشتگان و لاشهء كودكانى كه در ميان آنها ديده مىشدند دچار اندوه شدم . امّا مسلمانانى كه در قبّة الصّخرة پناهنده شده بودند جان سالم بدر بردند و شايد غزّالى هم يكى از آنها بوده است » « 2 » . دور نيست كه يكى از اسباب بازگشت غزّالى به طوس گريز از\r\n\r\n\r\n","description":"","footnote":"\r\n( 1 ) غزّالى نامه ، تاليف مرحوم جلال الدين همايى استاد دانشگاه تهران ، ص 154 .\r\n( 2 ) غزّالى در بغداد ، نوشته ادوارد توماس ترجمه ذبيح الله منصورى ، ج 2 ، ص 609 .\r\n","page_name":" 12 ","page_number":12},
  {"content":"\r\n\r\nميدانهاى جنگ صليبى بوده است . امّا او پس از اين سفر با اين كه ديده و يا دست كم شنيده بود كه صليبيان چگونه همكيشان او را از دم تيغ گذرانيدند فريادى برنياورد و چيزى ننوشت . شايد وى همان گونه كه لعن يزيد را فتوا نمىداد طعن بر صليبيان را هم جايز نمىدانست .\r\nغزّالى پس از مراجعت از اين مسافرت طولانى مدّت كوتاهى در نظاميّه نيشابور به تدريس پرداخت ؛ سپس به طوس بازگشت و در كنار خانه‌اش مدرسه‌اى براى طلّاب و خانقاهى براى صوفيان بنا كرد ؛ و ديرى نگذشت كه در سنّ 55 سالگى يعنى در سال 505 هجرى زندگى را بدرود گفت و در زادگاهش طابران به خاك سپرده شد .\r\n\r\nواژه غزّالى\r\nاين واژه با تشديد منسوب به غزّال به معناى ريسنده است كه شغل پدر غزّالى است ، و با تخفيف منسوب به غزاله است كه نام روستايى در طوس بوده است . اكثر مورّخان غزّالى را با تشديد زاى نقطه‌دار صحيح دانسته‌اند . مؤلّف روضات الجنّات در ذيل ترجمه احمد غزّالى برادر ابو حامد مىگويد : « غزّالى با تخفيف مشهور نيست ، و مؤلّف غزّالى نامه آن را با تشديدزا ، اصّح شمرده است . »\r\n\r\nمذهب غزّالى\r\nغزّالى در اصول اشعرى و در فروع شافعى و در طريقت پيرو شيخ ابو على فارمدى بوده است . مؤلّف ريحانة الادب ضمن ترجمه احوال او مىنويسد :\r\n« قاضى نور الله شوشترى مؤلّف مجالس المؤمنين مطابق مرسوم خود او را شيعه شمرده است ليكن تشيّع و تسنّن او مورد خلاف ارباب تراجم است » مؤلّف روضات الجنّات در ذيل حالات غزّالى مىنويسد : « ما اگر از هر گونه خطايى كه مؤلّف مجالس المؤمنين مرتكب شده بگذريم از اين خطا كه غزّالى را شيعه شمرده چشم‌پوشى نخواهيم كرد . » و نيز دربارهء اين كه نوشته‌اند غزّالى در پايان عمر مستبصر شده و كتاب سرّ العالمين را در همين هنگام\r\n\r\n","description":"","footnote":"","page_name":" 13 ","page_number":13},
  {"content":"\r\n\r\nتأليف و در آن تشيّع خود را اظهار كرده است مىگويد : « كتاب سرّ العالمين و كشف حقيقة الدّارين از آثار قلمى غزّالى نيست ، و ابن خلكّان كه از دقايق آثار او با خبر بوده كتاب مزبور را در ذيل آثار او نام نبرده و ممكن است اين كتاب تأليف يكى از امامى مذهبها يا ديگرى از منتسبان به غزّالى باشد ؛ و بنا به اظهار بعضى كتاب المنقذ من الضّلال را در اواخر عمر نوشته و از اين كتابش پيداست علاقه‌اى به اهل بيت پيامبر ( ص ) نداشته و هر كجا رافضه را نام برده خذلهم اللّه را به دنبال آن آورده است » . مؤلّف غزّالى نامه نيز المنقذ من الضّلال را آخرين كتاب غزّالى دانسته و انتساب سرّ العالمين را به او به طور قاطع ردّ كرده است « 3 » .\r\n\r\nتأليفات غزّالى\r\nغزّالى داراى تأليفات بسيارى به زبان عربى و فارسى است ، وى دو سال پيش از مرگ خود گفته است : « هفتاد جلد كتاب در علوم مختلف دينى تصنيف كرده‌ام » . بعضى تأليفات كوچك و بزرگ او را نزديك به دويست جلد نوشته‌اند . مهمترين كتاب او احياء العلوم است ، اين كتاب از همان زمان كه تأليف شده مطمح نظر علما و دانشمندان بوده است . گروهى با آن موافق و دسته‌اى مخالف بوده‌اند . مخالفان ، آن را بدعت دانسته و به مبارزه با آن برخاسته‌اند ، چنان كه در سال 502 غالب علما و قضات اندلس و مغرب به سوزانيدن كتاب احياء العلوم فتوا دادند و همه نسخه‌هاى آن را جمع‌آورى كردند و در صحن مسجد قرطبه طعمه آتش ساختند و ورود كتابهاى غزّالى را به آن جا ممنوع و مطالعه آنها را تحريم كردند . آرى آرا و افكار غزّالى بويژه فتواى او بر منع لعن يزيد پليد نه تنها شيعه را تا ابد نسبت به او خشمگين ساخت بلكه تصويرى كه غزّالى از اسلام ارائه داد بسيارى از علماى حنبلى ، مالكى ، حنفى و حتّى شافعيهاى هم مذهبش را به اعتراض و مخالفت با او برانگيخت .\r\nبه هر حال آنچه از بررسى نظريّات محققّان و صاحبنظران درباره غزّالى و\r\n\r\n\r\n","description":"","footnote":"\r\n( 3 ) غزّالى نامه ، ص 274 .\r\n","page_name":" 14 ","page_number":14},
  {"content":"\r\n\r\nآثار او برمىآيد ، اين است كه در روزگارى كه تصوّف مردود و محكوم بوده و صوفيان را ملحد و زنديق مىگفتند و مشايخ آنان را مرتّد شمرده تكفير مىكردند غزّالى كه پدر و مربّى او صوفى بوده‌اند با استفاده از دانش وسيعى كه داشت به يارى صوفيان شتافت و با فقه خود و بسيارى احاديث غير مستند و اقاويل نامعتبر ميان تصوّف و فقه پيوند برقرار كرد . و به تصوّف رنگ اسلامى بخشيد ، و به آرا و افكار صوفيان مشروعيّت داد . صوفيان هم از هر مذهب و هر طريقه‌اى كه بودند او را در سلسله مشايخ خود وارد كردند ، و از اقطاب عمده خود به شمار آوردند . و الحمد للّه اوّلا و آخرا .\r\nسيّد محمد صادق عارف 1 / 9 / 1371\r\n\r\n","description":"","footnote":"","page_name":" 15 ","page_number":15},
  {"content":"\r\n . \r\n","description":"","footnote":"","page_name":" 16 ","page_number":16},
  {"content":"\r\n\r\n\r\nترجمهء مقدّمهء آقاى على اكبر غفّارى مصحّح محترم كتاب المحّجة البيضاء\r\n\r\nپيشگفتار\r\nبسم اللّه الرّحمن الرّحيم ستايش ويژهء خداوند است ، و درود فراوان بر پيامبر ( ص ) و خاندان او باد .\r\nپيوسته در اين انديشه بودم كه بر اين كتاب بزرگ و ارزشمند ، بنابر آنچه امروز مرسوم است ، پيشگفتارى بنويسم و اندكى در لجّه‌هاى اين درياى ژرف و موّاج غوطه‌ور شوم ، و در مباحث آن كه سرشار از حقايق است به تفصيل سخن گويم . امّا با سرمايه اندك علمى خود راهى براى بيان اين مقصود نمىيافتم . در اين ميان كه اوقات خود را با اين خيال مىگذراندم چاپ جلد نخست اين كتاب پايان يافت ، و جزوات آن به دستم رسيد . خوشبختانه در اين هنگام توفيق مرا به منزل علّامه بزرگ ، پرچمدار علم و دانش ، قهرمان تحقيق و بحث و پژوهش ، حجّت مجاهد آية اللّه امينى ، مؤلّف كتاب گرانقدر الغدير كشانيد . ايشان از من پرسيدند چه كارى را در دست دارم . ناگزير سخن از كتاب حاضر به ميان آمد ، و آنچه به خاطر داشتم اظهار كردم ، آن بزرگوار فرمودند : كار بسيار دشوارى را بر عهده گرفته‌اى ، و تنها كسانى اين نوع كارهاى\r\n\r\n","description":"","footnote":"","page_name":" 17 ","page_number":17},
  {"content":"\r\n\r\nمشكل را بر عهده مىگيرند كه به سختى خو گرفته‌اند . بسيار پسنديده است كه ما براى شناخت اهميّت هر كتاب از نظر صحّت و سقم و جايگاه آن بر اساس ارزشها به مقياسى كلّى رو آوريم به طورى كه بتوانيم هر كتابى را با آن بسنجيم ، و تنها همين مقياس مىتواند تفاوت احياء العلوم با تهذيب آن المحجة البيضاء را مشخّص كند . من خواهش كردم اين مطلب را روشن بيان كنند . ايشان پس از تأمّل و دقّت بياناتى ايراد كردند كه عينا در زير ذكر مىشود .\r\nشكّ نيست سعادت انسان و حيات روحى و قدر و منزلت او بر پايه معيارهاى اسلامى بستگى به اصول و قواعد و معارفى دارد كه از كتاب خدا و سنّت پيامبر ( ص ) اخذ شده باشد ؛ و اسلام است كه مىتواند اين هدفها را تأمين و بشر را به سمت زندگى سعادتمندانه و انسانيّتى و الا و رستگارى جاويد رهبرى كند ، بعثت خاتم پيامبران ( ص ) مكارم اخلاق را به كمال رسانيده ، و راههاى خوشبختى را شناسانده است ؛ و پيوسته بشر را به سوى صلح و سلامت و سعادت جاويد دعوت مىكند . بىشكّ با پندار و ادّعا به چيزى از اين هدفها نمىتوان رسيد ، و با وهم و خيال نمىتوان به آنها دست يافت .\r\nعابد نادان مانند دانشمند بىپروا پشت را مىشكند ؛ او به سوى نيكبختى و بدبختى راهى نمىيابد مگر آنگاه كه روى خود را به سوى حقيقت بگرداند ، و به سمت آن رو آورد . او هر گامى كه برمىدارد وى را در پرتگاهى عميق قرار مىدهد ، به گونه‌اى كه بيم هلاك او مىرود ؛ زيرا وى فرمانبردار هواها و هوسها و شهواتى است كه بر وجود او چيره است . جهالت در برابر حقايق ثابت و لا يتغيّر جهان ماهيّتى موهوم براى او آفريده كه پيوسته او را از راه حق و سعادت دور مىسازد ؛ راه و روش صحيح را اختيار نمىكند ، و به موارد درست و صواب نمىرسد ، و در حالى كه گمان مىكند كار نيك انجام مىدهد در اعماق بدبختى فرو رفته ، و نفس بد سرشت او در تمام دوران زندگى و تا واپسين دم او را به بندگى خود گرفته است .\r\nدانش آدمى را به سوى حقّ رهنمون مىشود و راه درست را برايش هموار\r\n\r\n","description":"","footnote":"","page_name":" 18 ","page_number":18},
  {"content":"\r\n\r\nمىسازد و پايه‌هاى سعادت و نيكبختى را براى او برپا و استوار مىكند ؛ او را به صراط مستقيم دلالت ، و به راه روشن دعوت مىكند ، و به روش اعتدال فرا مىخواند ، و به طرق صدق و عدل رهبرى مىكند ؛ و عابد نادان مىپندارد اوست كه در پايان كار رستگار و رو سفيد بوده و از آثارى روشن برخوردار خواهد بود .\r\nيگانه راه سعادت جاويد همان است كه پيامبر بزرگوار ( ص ) به امّت خود نشان داده ، و با وصيّتهاى پياپى كه در هر موقع آنها را تكرار مىفرمود اين راه را هموار ساخته است . وصيّت آن حضرت اين بود كه كتاب خدا و عترت وى جانشين اويند ؛ و اين دو هرگز از يكديگر جدا نخواهند شد تا در كنار حوض بر او وارد شوند . هر كس از آنها پيروى كند هدايت پيدا كرده و رشدش را بازيافته ، و هر كس از راه آن دو منحرف شود گمراه و هلاك شده است .\r\nاين همان راهى است كه به روى خلايق گشوده شده و جز اين راهى نيست ؛ اين همان باب مدينه علم است و بس كه هر كس بخواهد به اين مدينه درآيد ، بايد از دروازه آن وارد شود . در آن جا حقيقت ، طريقت ، حكمت ، فقه ، عرفان ، روايت ، درايت ، علم ، ادب و فضيلت است . خبر دهندگان اين خبر را تصديق كرده‌اند كه پيامبر ( ص ) فرموده است : من شهر علمم و على ( ع ) دروازه آن است ، من خانه حكمتم و على در آن است ، من خانه علم هستم و على باب آن است ، من شهر فقه هستم و على دروازه آن است ، من ترازوى علم هستم و على دو كفّه آن است ، من ترازوى حكمتم و على زبانه آن است ؛ على دروازه علم من است ، و پس از من روشنگر رسالت من براى امّتم مىباشد ، و امثال اين گونه اخبار بسيار است .\r\nامير مؤمنان ( ع ) به سبب علاقه شديد به صلاح دينى جامعه ، حفظ مصالح عمومى ، نجات امّت و حركت دادن آن در مسيرى خوش‌فرجام از پاره‌اى مواهب كه خداوند به خاندان پاكش مرحمت كرده و به احدى از جهانيان عطا نفرموده پرده برمىدارد ، و مىفرمايد :\r\n\r\n","description":"","footnote":"","page_name":" 19 ","page_number":19},
  {"content":"\r\n\r\nآرى ، آل محمّد ( ع ) زنده كننده علم و ميراننده جهل مىباشند ؛ بردباريشان از داناييشان ، ظاهرشان از باطنشان ، سكوتشان از درستى گفتارشان خبر مىدهد ؛ با حقّ مخالفت نمىكنند ، و در آن اختلاف ندارند ؛ آنان ستونهاى اسلام و پناهگاههاى آن هستند ؛ به وسيله ايشان حقّ به پايگاه خود بازمىگردد ، باطل از جاى آن دور و نابود مىشود ، و زبانش از ريشه قطع مىگردد ؛ دين را از روى دانايى و رعايت آن شناختند ، نه از طريق شنيدن و روايت ، زيرا روايت كنندگان علم بسيار و رعايت كنندگان آن اندكند .\r\nو نيز : ما از شجره نبوّت و از خاندانى هستيم كه رسالت الهى در آن فرود آمده و رفت و آمد فرشتگان در آن خاندان بوده است ؛ ما كانهاى دانش و سرچشمه‌هاى حكمتيم ؛ ياران و دوستان ما در انتظار رحمت خداوند ، و دشمنان و بدخواهان ما منتظر خشم پروردگارند .\r\nو نيز : ما اهل بيت چون پيراهن ( تن پيامبر ص ) و اصحاب او مىباشيم ، و گنجوران و درهاى ( علوم و معارف او ) هستيم ، و نمىتوان به خانه درآمد مگر از در آن و هر كس از غير در خانه داخل شود دزد گفته مىشود .\r\nو نيز : آيات قرآن درباره آنها ( آل محمّد ص ) نازل شده است . آنها گنجهاى خداوند رحمان مىباشند . اگر سخن گويند راست گفته‌اند ، و اگر خاموشى گزينند ، ديگرى بر آنان پيشى نگرفته است .\r\nو نيز : اهل بيت ( ع ) محلّ راز ، پناه فرمان ، خزانه دانش ، مرجع حكمتها و حافظ كتابهاى او ، و مانند كوههايى براى نگهدارى دينش هستند و به كمك آنان پشتش راست و لرزش بدنش بر طرف شد .\r\nو نيز : هيچ كس از اين امّت با آل محمّد ( ص ) مقايسه نمىشود ، و كسانى كه همواره از نعمت و بخشش ايشان بهره‌مندند با آنان برابر نيستند ؛ آنان اساس دين و ستون ايمان و يقين هستند .\r\nو نيز : ما خاندان پيامبر ، جايگاه رسالت ، محلّ آمد و رفت فرشتگان ، عنصر رحمت و كان علم و حكمت هستيم .\r\n\r\n","description":"","footnote":"","page_name":" 20 ","page_number":20},
  {"content":"\r\n\r\nو نيز : كجايند آنانى كه به دروغ و از روى حسد ادّعا كردند آنها راسخان در علم هستند نه ما ؛ چون خداوند ما را برترى داد و آنها را پست گردانيد ؛ و به ما بخشش فرمود و آنها را محروم كرد ؛ و ما را در اسلام داخل و آنها را خارج ساخت . به واسطه ما هدايت طلب مىشود ، و كورى بر طرف مىگردد ، همانا امامان از قريش هستند ، و در نسل هاشم قرار داده شده‌اند .\r\nو نيز : در كجا سرگردانيد و چگونه راه خود را گم كرده‌ايد در حالى كه عترت پيامبر ( ص ) در ميان شماست ؟ آنها زمامداران حق و نشانه‌هاى دين و زبانهاى راستين مىباشند ، پس آنها را به نيكوترين منازل قرآن فرود آوريد .\r\nو نيز : پرچم ايمان را در ميان شما استوار كردم ؛ شما را به حدود حلال و حرام آگاه ساختم ؛ از عدل و داد جامه عافيت به شما پوشانيدم ؛ با گفتار و كردار خويش معروف را گسترانيدم و اخلاق پسنديده را به شما نشان دادم ، پس رأى خود را در چيزى كه ديده بينش عمق آن را درنمىيابد ، و فكر و انديشه به آن راه ندارد به كار نبريد .\r\nرواياتى كه ذكر شد اندكى از بسيار است . بنابراين سعادتمند واقعى ، الهى راستين ، دارنده اخلاق كريم ، اندرزگوى موفّق ، سالك عارف ، حكيم بصير نقّاد هشيار و عابد شايسته آنهايى هستند كه از خاندان پيامبر ( ص ) پيروى و به آثار آنها اقتدا كنند ، و در پى آنها گام بردارند ؛ دعوت آنان را اجابت كنند و سيره و روش آنها را سرمشق خود قرار دهند .\r\nحكمت بالغه ، موعظه حسنه ، دانش سودمند ، عرفان كامل ، اخلاق كريم ، معالم و معارف ، ظرائف و طرائف ، غرر و درر انوار و ازهار ، دادگرى و راستگويى ، پارسايى و پرهيزگارى ، حقّ و حقيقت ، اصول و فروع متبّع ، حكم و آثار ، سخنان پاكيزه ، گفتار بليغ ، منطق سليم ، راه مستقيم ، رأى درست ، انديشه سنجيده و پخته همه در گفتار كسانى است كه از سرچشمه زلال علوم اهل بيت ( ع ) سيرآب مىشوند ، و از انوار آنها روشنى مىگيرند ، و معارف دين\r\n\r\n","description":"","footnote":"","page_name":" 21 ","page_number":21},
  {"content":"\r\n\r\nرا از معدن آن اخذ مىكنند ، و در راههاى ديگر كه موجب پراكندگى است گام برنمىدارند ، و تنها آثار امامان اهل بيت ( ع ) را دنبال مىكنند و سعادت و رستگارى و پيروزى را در اقتداى به آنها دانسته ، از هدايت آنها بهره برده و در پرتو انوار آنها حركت مىكنند .\r\nسخنگويى كه از هدايت آنها بهره‌مند نيست از آن كه به شب در بيابان هيزم گرد مىآورد . و يا شبكورى كه شبانه طىّ طريق مىكند گمراهتر است ، و مانند كسى كه تيرانداز را از شكارچى تميز ندهد پيوسته مسائل را به هم در آميخته و بر مردم مشتبه مىكند ؛ و اصلاح‌طلبى كه در راه آنها حركت نمىكند همچون كسى است كه در ميان آب در جستجوى پاره‌اى آتش است ؛ و عارف پارسايى كه متمسّك به هدايت آنها نباشد در وادى حيرت سرگردان است . سالك راه خدا اگر جز در طريق آنها قدم بردارد ، رشد و صلاح خود را از دست مىدهد ، هواى نفسانى بر او چيره مىشود ، و او را به دنبال خود مىكشد ، شيطان بر او استيلا مىيابد ، انواع سختيها و بدبختيها به او رو مىآورد ، و سرانجام او را در وادى تيره‌بختى و نابودى سرنگون مىكند و دچار بدنامى و ننگ مىسازد .\r\nكتاب احياء العلوم نوشته غزّالى و تهذيب آن المحجة البيضاء تأليف مرحوم ملّا محسن كاشانى نمونه ملموسى از اين حقيقت مىباشند .\r\nما جز در پى حقيقت گام برنمىداريم و جز از معيارهاى عدل پيروى نمىكنيم ، و حقّ صاحب حقّى را ضايع نمىگردانيم ؛ و بسيار اهميّت مىدهيم كه رسم ادب و حدود حرمت را رعايت كنيم : حرمت علم و دين ، ادب احتجاج و استدلال ، حرمت كتاب و ادب گفتار . ما از كسانى نيستيم كه از ارزش آنچه مردم دارند بكاهيم ، و بدگويى دربارهء يكى از دانشمندان امّت مسلمان را جايز بشماريم ، و نسبت دروغ و فريب و گستاخى به او را روا بدانيم ، و سخنى كه با حرمت و حيثيت مصنّفى برخورد كند و چيزى از مقام و منزلت او بكاهد هرگز خوشايند ما نيست ؛ بلكه ما مردان علم و فضيلت را هر كس و هر عنصر و از هر\r\n\r\n","description":"","footnote":"","page_name":" 22 ","page_number":22},
  {"content":"\r\n\r\nملّت و مذهب و از هر كشور كه باشد بزرگ مىشماريم ، و حقّ او را چنان كه بايد مراعات مىكنيم و لكلّ منهم مقام معلوم « 1 » . جز اين كه حقّ به پيروى سزاوارتر است ، و دين و عقل و منطق و حقيقت روا نمىدانند كه حقايق پرده پوشى و از آنها اعراض شود ، و در ردّ باطل سكوت اختيار ، و از جلب نظر جامعه دينى به واقعيّتها چشم پوشى گردد . ما چاره‌اى نداريم جز اين كه حقّ را آشكار و صحيح را اظهار كنيم ، و پرده از چهره شبهات برداريم ، از اين رو مىگوييم : هر چند گردآورنده احياء العلوم در فقه ، دانش و عرفان ، حكمت ، بيان و انديشه ، روايت و اخلاق دانا و متبحّر بوده ليكن كتاب مذكور پر از موهومات مشقّت‌زايى است كه نويسندهء آن را گرفتار تنگناهايى كرده ، و موضعگيريهايش را بر او مشكل ساخته ، و بحث را برايش دشوار گردانيده ، و مانند دردى كه علاج آن پزشك را خسته و درمانده كرده باشد راه خروج را بر او طاقت‌فرسا ساخته است .\r\nچنان كه مىبينيم غزّالى در اين كتاب حقّ را بر پايه‌هايى قرار داده كه زيربناى آنها سست و در شرف ويرانى ؛ و ادّعاهاى خود را به سخنان و اقوالى مستند كرده كه از ارزش عارى است . بىمقدّمه و ناانديشيده سخن مىگويد ، و به هر كس و ناكس و به دلايل نامرتبط تمسّك مىجويد . از اين رو كتابش مجموعه‌اى از لغزشها و سفسطه‌ها و پر از خرافات مىباشد ، در لابلاى اين كتاب گزافه و بيهوده بسيار ، و سخنان بىارج و ياوه فراوان است . ابن جوزى در ردّ بر آن به تأليف كتابى جداگانه پرداخته و آن را اعلام الأحياء بأغلاط الإحياء نام نهاده ، و نيز در بخش نهم كتاب المنتظم ، و هم در كتاب تلبيس ابليس ، صفحه 357 در ردّ آن به طور گسترده سخن گفته است ؛ و ما در جلد يازدهم كتاب الغدير خود قسمتى از سخنان او را ذكر كرده‌ايم .\r\nمصحّح كتاب مىگويد : در اين جا ضرورى است بخشى از لغزشهاى\r\n\r\n\r\n","description":"","footnote":"\r\n( 1 ) اشاره به آيه 164 سوره صافّات است كه :  وَ ما مِنَّا إِلَّا لَهُ مَقامٌ مَعْلُومٌ  : براى هر يك از ما مقام معيّنى است . - م .\r\n","page_name":" 23 ","page_number":23},
  {"content":"\r\n\r\nابو حامد غزّالى را در كتاب احياى او كه شيخ اجلّ امينى بدانها اشاره فرمودند ذكر كنيم ، و سپس به بقيّه بيانات ايشان در اين مورد باز گرديم :\r\nغزّالى در بخش رياضت نفس كتاب احيا گفته است : برخى از مشايخ در آغاز كار خود از برخاستن در شب براى عبادت احساس كسالت مىكردند ، ناچار خود را ملتزم ساختند كه در تمام طول شب سر را بر زمين نهند و پاها را به هوا بلند كنند تا ايستادن روى پاها براى آنها آسان گردد .\r\nمىگويم ( علّامهء امينى ) آيا براى اين عمل طاقت‌فرسا از نظر عقل و طبيعت و ارزش مجوّزى وجود دارد ؟ اين كتاب خداست كه به پيامبر ( ص ) خطاب مىكند :    طه ما أَنْزَلْنا عَلَيْكَ الْقُرْآنَ لِتَشْقى    « 2 » . ما حكم اين عمل پوچ و مسخره ، و نيز افسانه‌هاى خرافى ديگرى را كه پس از آن ذكر كرده به عقل سليم و شريعت سهله سمحه و طبع عامّه و مقدّم بر همهء اينها به سنّت الهى كه تبديلى براى آن نيست واگذار مىكنيم .\r\nهمچنين در همين بخش كتاب گفته است : برخى از اين مشايخ دوستى مال و دارايى را بدين گونه معالجه كردند كه همهء اموال خود را فروختند و بهاى آنها را به دريا ريختند .\r\nدر بخش ترتيب اوراد گفته است : ابراهيم تيمى به سبب خوابى كه ديد چهار ماه تمام نخورد و نياشاميد و داستان آن را نقل كرده است .\r\nو نيز گفته است : كهمس بن منهال در هر ماه نود بار ختم قرآن مىكرد ، و هر كجاى قرآن را نمىفهميد برمىگشت و آن را دوباره مىخواند .\r\nو نيز گفته است : كرز بن وبره در مكّه مقيم بود . وى در هر روز هفتاد بار و در هر شب نيز هفتاد بار طواف به جا مىآورد ( هر طواف هفت دور گرد خانه خدا گرديدن است ) با اين حال در هر شبانه روز دو بار ختم قرآن مىكرد .\r\nطوافهاى او را حساب كردند بالغ بر ده فرسخ بود . بنابراين چون در هر طواف\r\n\r\n\r\n","description":"","footnote":"\r\n( 2 ) طه / 2 : . . . قرآن را بر تو نازل نكرديم تا خويشتن را به رنج افكنى .\r\n","page_name":" 24 ","page_number":24},
  {"content":"\r\n\r\nدو ركعت نماز است او در هر شبانه روز دويست و هشتاد ركعت نماز گزارده و دو ختم قرآن كرده و ده فرسخ طواف به جا آورده است .\r\nدر بخش توحيد و توكّل احياء مىگويد : ابو سعيد خرّاز گفته است : به بيابان در آمده بودم بىآن كه توشه‌اى به همراه داشته باشم در نتيجه دچار درماندگى شدم . چون نيك نگريستم به نظرم آمد كه در فاصله دورى از من منزلگاهى است . خوشحال شدم كه به آن خواهم رسيد . سپس در اين انديشه فرو رفتم كه من به غير خدا آرامش يافته و اعتماد كرده‌ام ، از اين رو سوگند خوردم كه به آن منزلگاه در نيايم مگر آن كه مرده مرا به آن حمل كنند .\r\nپس گودالى در شنزار براى خود حفر كردم و بدنم را تا سينه در آن فرو برده و پنهان ساختم ، در نيمه شب آواز بلندى به گوشم رسيد كه مىگفت : اى مردم قريه ! خداوند را دوستى است كه خود را در درون اين شنزار زندانى كرده است ؛ زود به او برسيد ، لذا جماعتى آمدند و مرا از درون شن بيرون كشيده به قريه بردند .\r\nهمچنين مىگويد : ابو حمزه خراسانى گفته است : در يكى از سالها به زيارت خانه خدا رفتم ، در آن ميان كه راه مىپيمودم ناگهان به چاهى درافتادم ، با خود در كشمكش بودم كه فرياد كنم و كمك بخواهم ، ليكن به خود گفتم : نه به خدا سوگند از كسى استمداد نمىكنم ، هنوز اين تصميم در خاطرم جا نگرفته بود كه دو نفر از بالاى چاه عبور كردند ، يكى از آنها به ديگرى گفت : بيا تا سر اين چاه را مسدود كنيم كه كسى در آن نيفتد . پس نى و بوريا آوردند و سر چاه را بستند ، خواستم فرياد كنم ليكن به خود گفتم به چه كسى فرياد كنم ، خدا از آنها به من نزديكتر است و آرام شدم ، هنوز ساعتى نگذشته بود كه دريافتم چيزى آمده و سر چاه را برداشته ، و پالانى را آويزان كرده است و با همهمه خود كه آن را تشخيص مىدادم مثل اين كه مىگفت : به من آويزان شو ، به آن آويختم و از چاه بيرونم آورد ، چون نگاه كردم ديدم درّنده‌ايست .\r\nو نيز گفته است : نقل شده كه عابدى در مسجد اعتكاف كرد : و هيچ روزى معيّنى نداشت . امام مسجد به او گفت : اگر به دنبال كار و كسبى به روى برايت بهتر\r\n\r\n","description":"","footnote":"","page_name":" 25 ","page_number":25},
  {"content":"\r\n\r\nاست ، وى به او پاسخى نداد تا آنگاه كه امام سه بار سخن خود را تكرار كرد .\r\nدربار چهارم عابد گفت : در همسايگى مسجد يك تن يهودى است كه روزى دو قرص نان برايم به عهده گرفته است ، امام گفت : اگر آن يهودى به تعهّد خود وفا كند اعتكاف تو در مسجد برايت بهتر است ، عابد گفت : اى فلان اگر تو با اين نقصان توحيد ، امام اين مردم در پيشگاه خداوند نبودى برايت بهتر بود ؛ زيرا تو وعده يك تن يهودى را بر وعده خداوند متعال كه روزى بندگانش را ضامن شده است ترجيح دادى .\r\nو نيز گفته است : امام مسجدى به يكى از نمازگزاران گفت : از كجا روزيت را تأمين مىكنى ؟ پاسخ داد : اى شيخ ! تأمّل كن تا نمازى را كه در پشت سرت خوانده‌ام اعاده كنم سپس پاسخت را بدهم .\r\nدر باب اعمال متوكّلين گفته است : بالاترين درجات توكّل آن است كه انسان يك هفته تمام يا بيشتر با اعتماد به فضل الهى و اعانت او بر صبر بى هيچ توشه‌اى در بيابانها بگردد ، و در اين مدّت با اندكى علف يا چيز ديگر بگذراند ، و يا اگر چيزى برايش فراهم نشد پايدارى كند و بر مرگ خشنود باشد .\r\nهمچنين گفته است : بشر حافى دوك‌ريسى مىكرد ، سپس آن را رها كرد ؛ زيرا بعاوى به او نوشت : به من خبر رسيده كه تو براى روزى خود از دوك استمداد مىكنى . بگو اگر خداوند چشم و گوشت را از تو بگيرد روزى تو بر چه كسى خواهد بود ؟ اين سخن بر دل بشر نشست و از آن پس آلت دوك‌ريسى را از دست بيرون آورده و آن را ترك كرد .\r\nو نيز گفته است : از خواصّ درباره شگفت‌انگيزترين چيزى كه در سفرهايش ديده پرسش كردند ، پاسخ داد : خضر ( ع ) را ديدار كردم . او از مصاحبت با من خشنود بود ، ليكن من از او جدا شدم از بيم آن كه مبادا به او انس گيرم و اين نقصانى در توكّلم باشد .\r\nو نيز گفته است : كوشش در راه روزى براى دينداران زشت و براى عالمان زشت‌تر است ؛ زيرا با آنها شرط شده كه قناعت كنند ، و روزى دانشمند قانع و\r\n\r\n","description":"","footnote":"","page_name":" 26 ","page_number":26},
  {"content":"\r\n\r\nجمعيّت زيادى كه با او هستند خواهد رسيد . مگر آن كه بخواهد از دست مردم چيزى نگيرد و از دسترنج خود زندگى كند . اين امر نسبت به عالم عاملى كه روش او بر اساس ظواهر علم و عمل مىباشد و اهل باطن و سير و سلوك نيست شايسته است زيرا كسب و كار مانع سير و تفكّر باطنى مىشود ، ليكن هرگاه به سير و سلوك بپردازد و از دسترنج كسانى زندگى كند كه با اعطاى مال به او به خدا تقرّب مىجويند براى او سزاوارتر است ، زيرا با ترك كسب قلب خود را براى عبادت خدا فارغ مىسازد ، و آنانى را كه به او بخشش كرده‌اند به ثواب مىرساند .\r\nدر بخش « زهد » گفته است : گاهى حالتى بر ارباب احوال غلبه مىكند كه دست سئوال بردن پيش خلق براى آنها موجب مزيد درجات است . ليكن اين امر بستگى به حالتى دارد كه به آنها دست مىدهد ؛ زيرا اين از مواردى است كه مصداق « الأعمال بالنيّات » است ؛ چنان كه يكى از اينان نقل كرده است كه ابو اسحاق نورى را ديد در بعضى جاها دست تكدّى به سوى مردم دراز مىكند ، وى مىگويد : اين امر بر من گران آمد ، و اين كار را از او زشت دانستم . نزد جنيد رفتم و او را از اين جريان آگاه كردم ، او گفت : اين امر بر تو گران نيايد ، زيرا نورى از كسى درخواست نمىكند مگر آن كه چيزى به آنها بدهد ، و سؤال او از مردم براى آن است كه آنها را به ثوابهاى آخرت برساند ، تا بىآن‌كه زيانى ببينند اجر و پاداش برند .\r\nغزّالى در صحّت توكّل شرط دانسته كه اگر انسان تنها باشد و احيانا روزى او نرسد يقين به مرگ كند زيرا مىداند كه در اين موقع روزى او گرسنگى و مرگ مىباشد ، و گفته است : اين امر اگر چه در دين نقصان است ، ليكن در آخرت براى او موجب زيادتى پاداش است ؛ چه او تصوّر مىكند مرضى كه به مرگ او مىانجامد روزى آخرت است كه از سوى بهترين روزى دهندگان براى او حواله شده است . از اين رو چون خداوند چنين حكم و تقدير كرده بدان راضى و خشنود است ، و با اين صفت است كه توكّل كامل مىشود .\r\nغزّالى گفته است : ابو تراب نخشبى صوفيى را ديد كه دستش را به پوست\r\n\r\n","description":"","footnote":"","page_name":" 27 ","page_number":27},
  {"content":"\r\n\r\nخربزه‌اى دراز كرده تا پس از سه روز گرسنگى آن را بخورد . به او گفت :\r\nتصوّف به درد تو نمىخورد ، برو در بازار باش . يعنى تصوّف جز با توكّل تحقّق نمىيابد ، و كسى توكّل دارد كه بيش از سه روز بر گرسنگى صبر كند .\r\nو نيز مىگويد : ابو على رودبارى گفته است : اگر درويش پس از پنج روز گرسنگى بگويد گرسنه است او را در بازار بريد و به كار و كسب دستور دهيد ؛ زيرا بدنش عيال اوست و توكّل او در آنچه به بدنش زيان رساند مانند توكّل او نسبت به عائله‌اش مىباشد . غزّالى اضافه كرده است كه از اين سخن براى تو روشن شد كه توكّل به معناى انقطاع از اسباب نيست ، بلكه عبارت از اين است كه مدّتى بر گرسنگى شكيبايى كند . و اگر احيانا رزق به تأخير افتد به مرگ خشنود باشد و به يكى از شهرها يا بيابانهايى كه خالى از گياه نيست رو آورد و در آن جا بماند ؛ و اينها همه اسباب مىباشند جز اين كه مردم به سبب ضعف ايمان ، شدت حرص ، ناشكيبايى بر تحمّل رنجهاى دنيا به خاطر آخرت ، غلبه ترس بر دلهايشان به علّت بدگمانى و درازى آرزو اينها را اسباب به شمار نمىآورند .\r\nمىگويم : اينها سخنان انسانى است كه بر اثر وسوسه‌هاى شيطان ديوانه شده است ، و چنان كه در بخش مربوط خواهد آمد مرحوم فيض اين اقاويل را مردود شمرده است .\r\nغزّالى در بخش « زهد » گفته است : اگر انسان در حالى كه به استفاده از چيزى ناچار است زهد ورزد و از آن استفاده نكند اين از عاليترين درجات زهد است .\r\nغزّالى در اين گفتار زهد را در اين دانسته كه انسان در حالى كه به استفاده از چيزى مضطرّ باشد و برايش فراهم است از آن دست باز دارد و با وجود اضطرار و بودن آن در ملك او و نياز مبرم ، از آن تناول نكند ؛ و اين را عاليترين درجات زهد شمرده است ، شيخ ما مرحوم فيض اين گفتار را ردّ كرده و گفته است : اگر زهد در حال اضطرار قابل تصوّر باشد آن نه تنها از صفات پسنديده نيست بلكه از خصال خردمندان نيز به شمار نمىآيد چه رسد به آن كه از عاليترين درجات\r\n\r\n","description":"","footnote":"","page_name":" 28 ","page_number":28},
  {"content":"\r\n\r\nزهد باشد ، زيرا اگر گرسنه‌اى كه محتاج به گرده نانى است خداوند نانى پاكيزه از طريق حلال به او بدهد ، و او آزرده شود و از گرفتن آن سرباز زند از جملهء ديوانگان است .\r\nغزّالى در بخش « مراقبه و محاسبه » گفته است : يكى از عابدان با زنى به گفتگو پرداخت ، و ادامه داد تا آنگاه كه دست بر ران او نهاد ، سپس پشيمان شد ، و دستش را بر آتش گذاشت تا خشك شد .\r\nو نيز گفته است : مردى از بنىاسرائيل در صومعه‌اش پيوسته به عبادت مشغول بود ، و مدّتى دراز به اين وضع گذرانيد . يك روز سر از صومعه بيرون آورد ناگهان چشمش به زنى افتاد و شيفته او شد ، و قصد او را كرد . پس پا از صومعه بيرون گذاشت تا بر او وارد شود ، ليكن خداوند با توجّه به سوابق او وى را از آن زن منصرف ساخت . او با خود گفت اين چه كارى است كه مىخواهم انجام دهم و دوباره به سر عقل آمد ، و خداوند او را از اين گناه حفظ كرد و پشيمان شد . چون خواست پايش را به درون صومعه بازگرداند گفت : هيهات هيهات ! پايى كه بيرون آمد تا معصيت خدا كند دوباره با من به صومعه باز گردد ؟ اين هرگز شدنى نيست . او پايش را به همين نحو از صومعه آويزان نگهداشت . و پيوسته در معرض باران و باد و برف و آفتاب بود تا قطع شد و به زمين افتاد ، از اين رو خداوند از عمل او قدردانى و نام او را در بعضى از كتب آسمانى ذكر كرده است .\r\nو نيز در همين بخش مىگويد : جنيد گفته است : شنيدم ابن الكريبى مىگويد : شبى جنب شدم و لازم شد غسل كنم ، و آن شبى بسيار سرد بود . نفس مايل به تأخير غسل و تقصير بود ، و مىگفت آن را تا بامداد به تأخير اندازم كه آب گرم كنم و يا به گرمابه روم ، و در اين هواى سرد خود را به رنج نيفكنم ، من به نفس خويش گفتم : شگفتا من در طول عمر خود با خدا معامله داشته‌ام و او را بر من حقّى است ، اكنون براى اداى اين واجب شتاب نكنم و درنگ و تأخير را جايز بشمارم ؟ از اين رو سوگند خوردم جز در همين خرقه‌ام غسل نكنم ، و پس\r\n\r\n","description":"","footnote":"","page_name":" 29 ","page_number":29},
  {"content":"\r\n\r\nاز آن آن را از تنم بيرون نياورم و نفشارم و در آفتاب خشك نكنم .\r\nو نيز غزّالى گفته است : از تميم دارى نقل شده كه شبى به خواب رفت و برنخاست تا نماز شب به جا آورد . او به تلافى اين عمل يك سال تمام شبها نخوابيد .\r\nهمچنين گفته است : وهيب الورد چيزى را در دل خود مىيافت كه آن را براى خويش زشت مىشمرد ، در نتيجه آن قدر موهاى سينه‌اش را كند تا سخت دردناك شد سپس به خودش مىگفت : واى بر تو من خوبى تو را مىخواهم .\r\nو نيز گفته است : عمر هر شب با تازيانه بر پاهايش مىزد و مىگفت : امروز چه كردى ؟\r\nاز مجمع ( كه يكى از اكابر صوفيّه است ) نقل شده كه سرش را به طرف پشت بام بلند كرد ، ناگهان چشمش به زنى افتاد ، با خود قرار گذاشت كه تا در دنياست سر به آسمان بلند نكند .\r\nغزّالى در بخش « معاتبة النفس » گفته است : صفوان بن سليم در زمستان در پشت بام مىخوابيد تا سرما او را آزار دهد ، و چون تابستان مىشد درون اطاق مىخوابيد تا با احساس گرما به خواب نرود .\r\nو نيز غزّالى گفته است : عطاء سلّمى به مدّت چهل سال به آسمان نگاه نكرد .\r\nدر موقعى بىاختيار نگاهى به آسمان افكند در نتيجه مدهوش بر روى زمين افتاد و بر اثر آن دچار فتق شد .\r\nو نيز در بخش « مراقبة النفس » مىگويد : ابو عبد الله بن خفيف گفته است : به قصد شهر رمله از مصر بيرون آمدم تا ابو على رودبارى را ديدار كنم . عيسى بن يونس زاهد مصرى به من گفت : در شهر صور جوانى و مرد ميانسالى به اتّفاق هم در حال مراقبه‌اند اگر آنها را ببينى شايد برايت سودمند باشد . پس به شهر صور درآمدم در حالى كه سخت گرسنه و تشنه بودم و خرقه‌اى بر تن داشتم كه فقط وسط بدنم را مىپوشانيد و شانه‌هايم برهنه بود . به مسجد آن جا در آمدم دو شخص را ديدم كه رو به قبله نشسته‌اند بر آنها سلام كردم ، پاسخ سلامم را ندادند ، براى بار\r\n\r\n","description":"","footnote":"","page_name":" 30 ","page_number":30},
  {"content":"\r\n\r\nدوّم و سوّم سلام كردم ، باز هم پاسخى از آنها نشنيدم . گفتم : شما را به خدا سوگند مىدهم كه پاسخ سلامم را بدهيد . شخص جوان سرش را از درون خرقه‌اش بيرون آورد و به من نگريست و گفت : اى پسر خفيف ! دنيا اندك است و از اين اندك جز اندكى باقى نمانده است ، تو از اين اندك بهره بسيار برگير ، اى پسر خفيف ! چقدر بيكار بوده‌اى كه فراغت يافته‌اى به ديدن ما بيايى . تا آن جا كه ابو عبد الله بن خفيف مىگويد : سه روز در كنار آنها ماندم كه در آن ايّام چيزى نخوردم و نياشاميدم و نخوابيدم و نديدم آنها بخورند يا بياشامند . . . تا آخر آنچه گفته است .\r\nغزّالى در بخش « قواعد العقايد » گفته است : بر خداوند سبحان رواست كه خلق را به آنچه توانايى آن را ندارند مكلّف سازد .\r\nو نيز گفته است : براى خداوند جايز است كه بندگان را آزار و عذاب كند ، بىآن كه پيش از اين گناهى مرتكب شده باشند .\r\nو نيز در بخش « المحبّة » مىگويد : يك بار به بايزيد بسطامى گفته شد : از آنچه از خداوند متعال ديده‌اى براى ما بيان كن ، وى صيحه‌اى زد و سپس گفت :\r\nواى بر شما صلاح شما نيست كه اين را بدانيد ، گفتند : پس براى ما از مجاهدتهايى كه در راه خدا تحمّل كرده‌اى سخن گوى ، پاسخ داد : اين نيز جايز نيست كه شما را بر آن مطّلع سازم ، گفتند : پس از رياضتهاى نفسانى كه در آغاز كار كشيده‌اى براى ما تعريف كن . پاسخ داد : آرى ، من نفس خويش را به سوى خدا فرا خواندم ، او سركشى كرد ، من به رغم او عزم كردم كه يك سال تمام آب نياشامم و يك سال طعم خواب را نچشم و به عزم خويش وفا كردم .\r\nسپس غزّالى مىگويد : از يحيى بن معاذ نقل شده كه در بعضى مشاهدات خود بايزيد را ديد كه از بعد از نماز عشاء تا دميدن فجر بر سينه پاهايش نشسته ، دو طرف كف پاهايش را از زمين بلند كرده ، چانه‌اش را بر سينه‌اش چسبانده و چشمانش را خيره كرده و به هيچ طرف نمىنگرد . سپس چون هنگام سحر شد به سجده رفت و سجده را طولانى به جا آورد . پس از آن نشست و گفت : بارالها\r\n\r\n","description":"","footnote":"","page_name":" 31 ","page_number":31},
  {"content":"\r\n\r\nگروهى تو را طلب كردند ، به آنها اين موهبت را دادى كه بر روى آب و در هوا راه روند و آنها بدين موهبت راضى و خشنود شدند . من از آن به تو پناه مىبرم ؛ و نيز گروهى تو را طلب كردند به آنها طىّ الارض ( در لحظه‌اى به هر جاى زمين رفتن ) را عطا كردى ، آنها بدين راضى شدند ؛ من از اين به تو پناه مىبرم .\r\nدسته‌اى نيز تو را طلب كردند به آنها گنجهاى زمين را دادى و آنها بدين خشنود شدند ، من از اين هم به تو پناه مىبرم . به همين گونه بيست و چند كرامت از كرامات اوليا را برشمرد ، سپس توجه خود را به سمت من كرد و مرا ديد و گفت : اى يحيى ! گفتم : بلى اى آقاى من . گفت : از كى در اين جايى ، گفتم :\r\nاندكى است ، پس خاموش شد ، من گفتم : اى آقاى من چيزى برايم بگو ، گفت :\r\nچيزى به تو مىگويم كه به صلاح توست . آنگاه گفت : خداوند مرا در فلك اسفل وارد كرد ، و در ملكوت سفلى گردانيد ، و زمينها و آنچه را در زير آنهاست تا آخرين زمين به من نشان داد . سپس مرا در فلك علوى داخل كرد و در آسمانها گردانيد ، و بهشتهايى را كه در آسمانها تا زير عرش است به من نشان داد . پس از آن مرا در پيش روى خود نشانيد و گفت : از من بخواه تا هر چيزى را ديده‌اى به تو ببخشم ، گفتم : اى آقاى من چيزى را كه بپسندم نديدم تا آن را از تو بخواهم . گفت : براستى تو بنده منى ؛ مرا از روى صدق عبادت مىكنى ، در آينده حتما نسبت به تو چنين و چنان خواهم كرد ، و چيزهايى را ذكر كرد .\r\nيحيى گفته است : اين قضيّه مرا به هراس انداخت ، و سخت ترسيدم و در شگفت شدم . گفتم : اى آقاى من ! چرا شناخت او را از او نخواستى در حالى كه ملك الملوك به تو فرمود : هر چه مىخواهى درخواست كن . يحيى مىگويد : در اين هنگام به من فرياد زد و گفت : واى بر تو خاموش باش ، من نسبت به خدا آن قدر غيورم كه دوست ندارم جز خودش كسى او را بشناسد .\r\nمىگويم : ضمن سخنان ابن جوزى در ردّ بر غزّالى داستان خرافى ديگرى درباره بايزيد آمده كه ذكر خواهد شد .\r\nدر بخش « التفكّر باب سكرات الموت » از صحابه و تابعين و دسته‌اى از\r\n\r\n","description":"","footnote":"","page_name":" 32 ","page_number":32},
  {"content":"\r\n\r\nصوفيّه سخنانى بيان كرده كه به هنگام مردنشان گفته‌اند ، و نقل كرده كه بعضى از آنها در آن هنگام گريسته ، و برخى خنديده‌اند ، و به دسته‌اى نسبت داده است كه در موقع مرگ و جان دادن شادمان و خوشحال و طربناك بوده‌اند ؛ با اين كه او در « باب وفاة النّبى » ذكر كرده كه اندوه آن حضرت در حال نزع شديد ، ناله و زارى او بلند ، اضطرابش پى در پى ، رنگ چهره‌اش دگرگون و عرق بر پيشانيش جارى بوده ، و در حال شدّت و خفّت سكرات پهلوى راست و چپ آن حضرت مىلرزيده تا آن حدّ كه كسانى كه حضور داشتند به حال او مىگريستند و صدا به شيون و زارى بلند مىكردند . غزّالى اظهار عقيده مىكند كه اين حالات بر اثر استيلاى خوف بر آن حضرت بوده و گفته است : فرشته مرگ ساعتى به او مهلت نداد ، و كار خود را لحظه‌اى به تأخير نينداخت .\r\nامّا كمى پيش از ذكر اين واقعه جانگداز مىگويد : فرشته مرگ بنده مؤمنى را در حال جان دادن ديدار و به او سلام كرد و او نيز پاسخ داد ، ملك الموت به او گفت : من حاجتى به تو دارم كه آن را در بن گوشت مىگويم . مؤمن گفت : بيا ، فرشته آهسته به او گفت : من ملك الموت هستم . مؤمن به او گفت : خوش آمدى كه غيبت تو بر من طولانى شده است . به خدا سوگند غايبى در روى زمين نيست كه بيش از آنچه مشتاق ديدار تو هستم مايل به ملاقات با او باشم ، فرشته مرگ گفت : حاجت خود را كه براى آن بيرون آمده‌ام روا كن ، مؤمن گفت : نزد من حاجتى بزرگتر و چيزى محبوبتر از ديدار خداوند نيست ، فرشتهء مرگ گفت :\r\nپس هر حالتى را كه مىخواهى روحت را در آن حالت قبض كنم . اختيار كن ، پاسخ داد : بر اين امر توانايى دارى ؟ فرشته مرگ گفت : آرى من به اين كار مأمورم ، پاسخ داد : پس مرا مهلت ده تا وضو بگيرم و نماز گزارم سپس در حالى كه در سجده باشم جانم را بگير ، فرشته مرگ در آن حال كه در سجده بود وى را قبض روح كرد .\r\nمىگويم : اى مسلمانان با من بياييد و از اين كسى كه شيطان بر او چيره شده و پيامبر اسلام ( ص ) را از قلّه قداست و عظمت فرود آورده ، و مقام بلند او را\r\n\r\n","description":"","footnote":"","page_name":" 33 ","page_number":33},
  {"content":"\r\n\r\nحتّى از درجهء صحابه و تابعين و گروهى از صوفيان پايين‌تر شمرده بپرسيم آيا پيامبر ( ص ) يعنى همان پيامبر بزرگ و گرانقدر چنين بوده كه او گفته است ؟\r\nاگر اين طور است كه او مىگويد ديگر چگونه مىتوان گفت او برترين آفريدگان است و خداوند او را از ميان آفريدگانش انتخاب و برگزيده است ، و او مىداند چه آفريده است . ما از نوشتن گفتار ناهنجار و ناانديشيده به خدا پناه مىبريم .\r\nما در اين جا چاره‌اى نداريم جز اين كه عين آنچه را علّامه امينى در كتاب الغدير ج 11 ص 163 تا 166 ذكر كرده است نقل كنيم ، او مىگويد :\r\nابن جوزى در كتاب خود المنتظم ، ج 9 ص 169 گفته است : غزّالى تصنيف كتابش الاحياء را در بيت المقدس آغاز كرد و در دمشق به پايان رسانيد . وى اين كتاب را بر اساس مذهب صوفيّه نوشته ، و قوانين فقه را رها كرده است ، في المثل درباره محو جاه و مقام و مجاهده با نفس گفته است :\r\nمردى در صدد بر آمد مقام خود را از نظرها محو كند . از اين رو داخل حمّام شد ، به هنگام بيرون آمدن لباس ديگرى را در زير و لباس خود را بر بالاى آن پوشيد . سپس همين كه از حمّام بيرون آمد مردم او را دستگير كرده لباسها را از او گرفتند و او را دزد حمّام ناميدند . بىشكّ ذكر امثال اين داستانها به منظور آموزش مريدان بسيار زشت است ، زيرا فقه حكم مىكند كه هر گاه حمّام نگهبان داشته باشد ، و در آن حال دزد اقدام به دزدى كند بايد دست او را بريد ، علاوه بر اين براى مسلمانان جايز نيست دست به كارى زند كه به سبب آن مردم نسبت به او مرتكب گناه شوند .\r\nو نيز غزّالى نقل كرده است كه مردى مقدارى گوشت خريد و چون ديد شرم دارد از اين كه خودش آن را به منزل ببرد گوشت را به گردنش آويزان كرد و روان شد .\r\nاين عملى بسيار زشت است و امثال اين داستانها در كتاب او فراوان است كه گفتن آنها در اين جا مناسب نيست ، من غلطهاى احياء را در\r\n\r\n","description":"","footnote":"","page_name":" 34 ","page_number":34},
  {"content":"\r\n\r\nكتابى گردآورى كرده و نام آن را اعلام الأحياء بأغلاط الاحياء نهاده‌ام و در كتاب خود به نام تلبيس ابليس نيز به بعضى از اين قضايا اشاره كرده‌ام .\r\nو نظير اين داستانهاست آنچه غزالى در بخش نكاح كتاب خود گفته است .\r\nاو مىگويد : عايشه به پيامبر ( ص ) گفت : تويى كه گمان مىكنى پيامبر خدايى ؟\r\nو گفتن اين سخن از سوى عايشه محال است ، تا آن جا كه ابن جوزى مىگويد :\r\nغزّالى در كتاب احياى خود احاديث ساختگى و نادرست بسيارى نقل كرده و اين بدان سبب بوده كه شناخت او نسبت به احاديث اندك بوده است . اى كاش رواياتى را كه نقل كرده به كسى كه در اين باره داراى آگاهى بوده عرضه مىداشت ، او در نقل احاديث مانند كسى كه در تاريكى شب هيزم جمع كند هر درست و نادرست و هر ضدّ و نقيضى را در كتاب خود گرد آورده است . وى براى المستظهر خليفه عبّاسى كتابى در رد باطنيّه تأليف كرده و در آخر بخش « مواعظ الخلفا » گفته است :\r\nنقل شده است سليمان بن عبد الملك نزد ابى حازم پيغام فرستاد كه از افطار خود چيزى برايم بفرست ، وى مقدارى سبوس برشته برايش فرستاد . سليمان سه روز هيچ نخورد و پس از آن به همان سبوس افطار و با همسرش مجامعت كرد و همسرش باردار شد و عبد العزيز را به دنيا آورد . چوى وى به حدّ بلوغ رسيد عمر بن عبد العزيز از او به وجود آمد . اين گفتار غزّالى از هر چيز ديگر زشت‌تر و نامقبولتر است ، زيرا عمر بن عبد العزيز پسر عمّ سليمان بوده و سليمان سرپرستى او را بر عهده داشته است ، در حالى كه غزّالى عمر را نوه او دانسته است و اين سخن را نمىتوان از كسى دانست كه به نقل و تاريخ آگاهى دارد . . .\r\nابن جوزى در تلبيس ابليس ، ص 352 مىگويد : ابو حامد غزّالى در كتاب الاحياء حكايت كرده است كه بعضى از مشايخ تصوّف در آغاز كار خود چون از برخاستن در شب براى عبادت احساس كسالت مىكردند خود را ملتزم ساختند كه در تمام طول شب بر روى سر به‌ايستند ، تا نفس آنها از روى رغبت براى شب‌خيزى رام گردد . همچنين گفته است : برخى از اين مشايخ براى درمان\r\n\r\n","description":"","footnote":"","page_name":" 35 ","page_number":35},
  {"content":"\r\n\r\nصفت مالدوستى همهء اموال خود را مىفروختند ، و اگر از پخش بهاى آنها ميان مردم از كبر و ريا در جود و بخشش بيمناك بودند ، وجه حاصل را به دريا مىريختند .\r\nو نيز غزّالى گفته است : بعضى از اين شيوخ افرادى را اجير مىكردند كه در برابر مردم به آنان فحش و ناسزا گويند تا نفس خود را به حلم و بردبارى عادت دهند ؛ و برخى در زمستان به هنگامى كه دريا طوفانى و امواج متلاطم است سوار كشتى مىشدند تا دلير و شجاع شوند . سپس مصنّف كتاب مذكور مىگويد :\r\nاز نظر من شگفت‌تر از همه اين است كه ابو حامد چطور اين داستانها را ذكر كرده ليكن به انكار آنها نپرداخته است و چگونه مىتوانست آنها را انكار كند در حالى كه اينها را به منظور تعليم و آموزش نقل كرده و پيش از ذكر اين افسانه‌ها گفته است :\r\nبر شيخ لازم است وضع مبتدى يا صوفى تازه‌كار را مورد نظر و دقّت قرار دهد ، اگر او را مالى زياده بر مقدار حاجت اوست از وى بگيرد و آن را در امور خيريّه صرف كند ، و دل او را از آن مال فارغ سازد ، تا توجّه او به آن منعطف نشود . اگر دريابد كبر و نخوت بر او غلبه دارد به او دستور دهد كه براى گدايى به بازار رود ، و او را مكلّف كند كه دست سؤال پيش مردم دراز و بر اين كار مواظبت كند ؛ اگر احساس كند بطالت و بيكارگى بر او غالب است او را در نظافت دستشويى به كار گيرد ، و به جارو كردن محلّهاى كثيف و زباله‌دانها و كارهاى آشپزخانه و جاهايى از آن كه دود گرفته است وادار سازد . اگر او را شكمباره تشخيص دهد وى را ملزم به روزه گرفتن كند ؛ اگر او را عزب و بىهمسر ببيند و دريابد كه با روزه شهوتش درهم شكسته نمىشود به او دستور دهد كه يك شب با آب بدون نان ، و شبى ديگر را با نان بدون آب افطار كند ، و او را از خوردن گوشت بكلّى منع كند . پس از آن مصنّف مىگويد :\r\nمن از ابو حامد در شگفتم كه چگونه به چيزهايى كه مخالف با شريعت اسلام است دستور مىدهد ؟ و چگونه ممكن است جايز باشد كه كسى بر روى سرش\r\n\r\n","description":"","footnote":"","page_name":" 36 ","page_number":36},
  {"content":"\r\n\r\nدر تمام طول شب قيام كند تا خون بدنش در صورتش جمع شود و او را به سختى دچار بيمارى سازد ؛ و چگونه روا باشد كه انسان دارايى خود را به دريا ريزد ، در حالى كه پيامبر خدا ( ص ) از تضييع مال نهى فرموده است . همچنين آيا جايز است كه مسلمانى را بىجهت دشنام گويند ، و كسى را براى اجراى اين كار اجير كنند ؟ و چگونه ممكن است جايز باشد به هنگامى كه دريا طوفانى است بر كشتى سوار شد ، و حال آن كه در اين زمان اداى فريضهء حجّ ساقط است ، و چطور روا باشد كه كسى با وجود قادر بودن به كسب ، دست سؤال و گدايى به سوى مردم دراز كند ؟ ، براستى ابو حامد چقدر فقه را ارزان به تصوّف فروخته است ؟\r\nهمچنين ابو حامد نقل كرده است كه ابو تراب نخشبى به يكى از مريدانش گفت : اگر يك بار بايزيد را ديدار كنى ، براى تو سودمندتر است از اين كه هفتاد بار خداوند را ملاقات كرده باشى . من مىگويم : اين سخن ديگر بدرجات بالاتر از ديوانگى است .\r\nآنچه ذكر شد بخشى از سخنان ابن جوزى پيرامون احياء العلوم بود ، و هر كس با دقّت در مباحث اين كتاب بنگرد ، آن را زشت‌تر از آنچه ابن جوزى گفته است خواهد يافت . درباره آن همين بس كه در آن به حلال بودن غنا ، لهو و لعب ، شنيدن آواز زن خواننده اجنبى ، رقص و بازى با سپر و نيزه حكم شده ، و همهء اينها را به ساحت مقدّس پيامبر اكرم ( ص ) نسبت داده و پس از ايراد پاره‌اى احاديث ساختگى در تأييد رأى سخيف خود ، مىگويد : اين روايات دلالت دارند بر اين كه آواز زن مانند آواز نى و سرود حرام نيست ، بلكه حرمت آن تنها زمانى است كه بيم فتنه و بروز مفسده در ميان باشد و اين معيارها و نصوص گوياى آنند كه غنا ، رقص ، دف زدن ، بازى سپر و نيزه و تماشاى رقص زن حبشى و سياه پوست در اوقات شادى بر اساس قياس با روز عيد كه روز شادى و سرور است همگى مباح مىباشند و ايّام عروسى ، مهمانى ، عقيقه ، ختنه ، روز بازگشت از سفر و ديگر اسباب فرح يعنى هر چيزى كه شرعا مىتوان به سبب آن اظهار\r\n\r\n","description":"","footnote":"","page_name":" 37 ","page_number":37},
  {"content":"\r\n\r\nخوشحالى كرد همين حكم را دارند ، همچنين به هنگام ديدار برادران و اجتماع آنها در يك محلّ براى صرف طعام يا سخنرانى اظهار فرح و شادى جايز است و به منزله سماع مىباشد . سپس غزّالى از سماع عاشقان كه موجب تحريك شوق و تهييج عشق و تسلّى خاطر است سخن گفته ، و مطالبى را كه در آنها هيچ سودى نيست به تفصيل بيان كرده و صحيح و غير صحيح را درهم آميخته و ميان فقه دروغين با سلوك بدون فقاهت جمع كرده است .\r\nاز ياوه‌سراييهاى كتاب الاحياء كه شاهد گويايى بر نادانى مؤلف ويرانگر آن ، مقدار آگاهى او از دين ، اندازه ورع و رأى نادرست اوست گفتارى است كه در صفحه 121 جلد سوّم آن آمده است . مىگويد : به طور خلاصه در لعن اشخاص خطر بزرگى است كه بايد از آن دورى كرد . في المثل اگر از لعن ابليس سكوت كنيم هيچ خطرى متوجّه ما نيست چه رسد به غير او ؛ اگر گفته شود : آيا لعن يزيد كه حسين ( ع ) را كشته يا به قتل او فرمان داده جايز است يا نه ؟ مىگوييم : اين امر اصلا ثابت نشده ، و روا نيست پيش از ثبوت آن بگوييم يزيد او را كشته يا به قتل او فرمان داده است ، چه رسد به اين كه او را لعن كنيم . « 3 » زيرا جايز نيست بدون تحقيق و بررسى گناه كبيره‌اى به مسلمانى نسبت داده شود .\r\nوى پس از اين احاديثى را در نهى از لعن اموات نقل كرده و گفته است :\r\nاگر بگويند : آيا جايز است بگوييم لعنت خدا بر كشنده حسين ( ع ) يا بر كسى كه به قتل او فرمان داده ؟ مىگوييم : درست اين است كه گفته شود : كشنده حسين ( ع ) اگر بىتوبه از دنيا رفته است لعنت خدا بر او باد ؛ زيرا احتمال\r\n\r\n\r\n","description":"","footnote":"\r\n( 3 ) حكيم سنايى كه با غزّالى همزمان بوده در ردّ اين سخن گفته است :\r\n داستان پسر هند مگر نشنيدى * كه از او و سه كس او به پيامبر چه رسيد\r\nپدر او لب و دندان پيامبر بشكست * مادر او جگر عمّ پدر بدريد\r\nخود به ناحق حقّ داماد پيامبر بگرفت * پسر او سر فرزند پيامبر ببريد\r\nبر چنين قوم تو لعنت نكنى ؟ شرمت باد * لعنة اللّه يزيدا و على آل يزيد - م . \r\n","page_name":" 38 ","page_number":38},
  {"content":"\r\n\r\nدارد كه او پس از توبه مرده باشد « 4 » ، چه وحشى ، حمزه عموى پيامبر خدا ( ص ) را كشت در حالى كه وحشى كافر بود سپس از كفر و قتل حمزه توبه كرد و ديگر لعن او جايز نيست ، و قتل گناه كبيره‌اى است كه به مرز كفر نمىرسد بنابراين اگر لعن با قيد توبه گفته نشود خطرناك است و سكوت از آن سزاوارتر باشد ، زيرا در آن خطرى نيست . . .\r\nاكنون اى خواننده گرامى خوب است به اين ياوه‌هايى كه در لابلاى احياء العلوم است نظر افكنيم و ببينيم آيا چنان كه در داستان ابن حرزم كه در صفحه بعد ذكر خواهد شد نقل گرديده پيامبر ( ص ) اين كتاب را چيز خوبى ديده و بر اين امر سوگند خورده است ؟ آيا دفاع اين مرد از شيطان لعين و سگ‌توله او يزيد ، همان طاغى ستمگرى كه با كشتن ريحانه پيامبر ( ص ) چشمان خاندان او و صلحاى امّتش را تا ابد اشكبار كرد ، آن حضرت را مسرور كرده است ؟\r\nآيا سزاوار است يك مسلمان درست اعتقاد كه درونش از گرايش به امويان منفور ، پاك و به فقه اسلام و احكام آن آگاه باشد و تاريخ اين امّت را بداند و اغراض و مقاصد خاندان پليد اميّه را بشناسد و به آنچه يزيد طاغى بزهكار مرتكب شده و ناسزاهايى كه اين پليد متجاوز بر زبان رانده ، و فحشا و منكرى كه در اسلام پديده آورده نادان نبوده باشد و يا خود را به نادانى نزند و اعمال زشت و بىبند و باريهاى او را كه به ثبوت رسيده است ، و جرائم و جناياتى را كه از او صادر شده و ضربه‌هايى را كه بر پيكر اسلام وارد كرده همه را بداند ، با وجود اين مانند اين صوفى ياوه‌گو كه دور از علوم دينى و چگونگى آنها است در صدد دفاع از آن پليد برآيد و به آنچه مىگويد و دست خطاكار او مىنويسد پروا و اعتنا نداشته باشد ؟ امّا خداوند از پشت سر حساب همهء اينها را دارد ، و او خوب داور دادگرى است . در روز حساب پيامبر بزرگ ( ص ) و وصىّ صدّيق و سبط\r\n\r\n\r\n","description":"","footnote":"\r\n( 4 ) امير عليشيرنوايى در اين باره گفته است :\r\n اى كه گفتى بر يزيد و آل او لعنت مكن * ز آن كه شايد حق تعالى كرده باشد رحمتش\r\nآنچه با آل نبى او كرد اگر بخشد خداى * هم ببخشايد مرا گر كرده باشم لعنتش - م . \r\n","page_name":" 39 ","page_number":39},
  {"content":"\r\n\r\nشهيد گرانقدر او ، با اين مرد و يزيد فاجر شرابخوار مخاصمه خواهند كرد . در حديث آمده است كه اگر كسى سنگى را دوست بدارد ، خداوند در روز قيامت او را با همان سنگ محشور خواهد كرد . آرى او تلخى عاقبت گفتارش را خواهد چشيد و كيفر جانبدارى و حمايتش را از يزيد خواهد ديد . پايان آنچه از كتاب الغدير نقل كرديم .\r\nما در اين جا به بقيّه آنچه شيخ اجلّ علّامهء امينى بر ما املا و قرائت كرد باز مىگرديم ، او فرمود :\r\nهر كس در بسيارى از مباحث اين كتاب بدقّت بنگرد به شيخ ما مرحوم فيض حقّ مىدهد كه چرا او بعضى از بابها و بخشها و فصلهاى اين كتاب را بتمامى از آن حذف كرده ، و در ردّ آنها به بحث و گفتگو نپرداخته و با چشم‌پوشى از آنها كتاب مذكور را تهذيب و تنقيح كرده و استدلال كرده است به اين كه آنها زاييده مذاهب منحرف و بافته‌آراى گمراه كننده بوده و كسانى به اين مباحث مىگروند كه در زنجير بدعتها و گرايشهاى ناروا و فاسد گرفتارند .\r\nبر مسلمان پاك اعتقاد شايسته است كه از اين بحثها خاموشى گزيند ، و به آنها نزديك نشود ، و به گرد آنها نگردد و او چقدر كار خوبى كرده است ؛ زيرا اين سخنان اگر چه سبب كورى چشمها نمىشود ، ليكن دلها را كور مىكند ؛ چنان كه خداوند فرموده است :  وَ لكِنْ تَعْمَى الْقُلُوبُ الَّتِي فِي الصُّدُورِ  « 5 » .\r\nاينك اى خواننده آنهايى كه دم از ستايش احياء العلوم مىزنند تو را نفريبند ، زيرا آنها يا نمىدانند در لابلاى آن چيست و از معايب آن غافلند ، و يا به داستانهايى كه در آن است دلخوش‌اند و يا به حكم عاطفه به آن گرايش دارند و يا از حكم عقل و شرع و منطق و عرف چشم پوشيده‌اند ، و يا براى آن است كه آبروى اسلام را با آنچه بر اساس خيالات بافته و ساخته شده ضايع سازند و آراء و عقايدى را كه ضدّ كتاب خدا و سنت قطعى است پخش و ترويج كنند .\r\n\r\n\r\n","description":"","footnote":"\r\n( 5 ) حجّ / 46 : ليكن چشمهاى ظاهر نابينا نمىشود بلكه دلهايى كه در سينه‌هاست كور مىگردد .\r\n","page_name":" 40 ","page_number":40},
  {"content":"\r\n\r\nبايد ديد آنچه افتراگران و دروغسازان و افسانه‌پردازان در حمايت از اين كتاب كه صحيفه تاريخ مؤلّف آن را سياه و براى هميشه ننگين ساخته گفته‌اند مطابق كدام آيه از آيات كتاب خدا و كدام سنّت مىتواند درست باشد . از جملهء وضّاعان و حديث‌سازانى كه زبان به ستايش اين كتاب باز كرده‌اند امام ابو الحسن معروف به ابن حرزم است كه در كشور مغرب مطاع و صاحب نفوذ بوده است . او هنگامى كه بر كتاب احياء العلوم غزّالى آگاهى يافت دستور سوزانيدن آن را داد ، و گفت اين كتاب بدعت و مخالف سنّت است و فرمان داد هر چه از نسخه‌هاى احياء در كشور وجود داشت همه را گردآورى كردند ، و قرار شد آنها را در روز جمعه بسوزانند . توافق آنها براى سوزانيدن كتابها در روز پنجشنبه بود .\r\nچون شب جمعه شد ابو الحسن در خواب ديد كه گويى از در جامع وارد مسجد شده ، و در پاى يكى از ستونهاى مسجد روشنايى است ، ناگهان متوجّه شد كه پيامبر ( ص ) و ابو بكر و عمر در آن جا نشسته‌اند و غزّالى ايستاده است و در حالى كه كتاب احياء را در دست دارد مىگويد : اى پيامبر خدا ! اين مرد دشمن من است . سپس روى زانوهايش خزيده خود را به پيامبر ( ص ) رسانيد و كتاب احياء را تقديم آن حضرت كرد و گفت : اى رسول خدا ! در آن بنگر اگر بدعتى مخالف سنّت تو در آن باشد چنان كه او گمان كرده است به پيشگاه خداوند توبه مىكنم ، و اگر چيز مورد پسندى كه از بركات تو برايم حاصل شده است در آن باشد از اين دشمن من انتقام مرا بگير ، پيامبر ( ص ) به كتاب نگريست و تا آخر آن را صفحه به صفحه ملاحظه كرد . سپس فرمود : به خدا سوگند اين چيز خوبى است ، بعد آن را به ابو بكر داد . وى نيز به همان‌گونه آن را بررسى كرد ، و گفت :\r\nاى پيامبر به خدايى كه بحقّ تو را به پيامبرى برانگيخته اين كتاب خوب است .\r\nسپس آن را به عمر داد او نيز آن را ملاحظه كرد و همان جمله‌اى را گفت كه ابو بكر گفته بود ، پس از آن پيامبر ( ص ) فرمان داد تا ابو الحسن را برهنه كنند . و حدّ مفترى را بر او جارى سازند . وى لخت شد و پس از آن كه پنج تازيانه بر او زدند ابو بكر درباره او شفاعت ، و به پيامبر خدا ( ص ) عرض كرد : ابو الحسن بر\r\n\r\n","description":"","footnote":"","page_name":" 41 ","page_number":41},
  {"content":"\r\n\r\nاثر اجتهاد در سنّت تو و از باب احترام و تعظيم آن اين كار را كرده است . در اين موقع غزّالى ابو الحسن را مورد عفو قرار داد . وى چون از خواب بيدار شد ، و روز فرا رسيد جريان را به اصحاب خود اعلام كرد ، و نزديك يك ماه از تازيانه‌هايى كه در خواب خورده بود رنج مىبرد . پس از آن درد او آرام شد ليكن تا هنگامى كه زنده بود اثر تازيانه‌ها بر پشتش نمايان بود ، و پيوسته به كتاب احياء با احترام مىنگريست و آن را بر اساس متينى استوار مىدانست .\r\nامّا بنا بر قول يافعى ابو الحسن گفته است : من بيست و پنج شب درد مىكشيدم سپس پيامبر ( ص ) را در خواب ديدم كه وارد شد و بر موضع درد من دست كشيد و مرا توبه داد . پس از آن بهبودى يافتم ، و چون به الأحياء نظر كردم آن را بر خلاف آنچه پيش از اين از آن مىفهميدم يافتم . سبكى اين خواب را در طبقات خود ج 4 ص 113 ذكر كرده و گفته است : اين داستان صحيحى است كه گروهى از مشايخ موثّق ما آن را از شيخ عارف ولّى الله سيّدى ياقوت شاذلى از شيخ خود سيّد كبير ولّى اللّه ابو العباس مرسى ، از شيخ خود شيخ كبير ولىّ اللّه ابو الحسن شاذلى نقل كرده‌اند .\r\nهمچنين مولى احمد طاش كبرازاده در مفتاح السعاده ج 2 ، ص 209 و يافعى در مرآة الجنان ، ج 3 ، ص 332 آن را ذكر كرده‌اند .\r\nسبكى در طبقات خويش ، ج 4 ، ص 113 مىگويد : در روزگار ما شخصى بود در كشور مصر كه از غزّالى بدش مىآمد و او را نكوهش مىكرد و بر او عيب مىگرفت . شبى پيامبر ( ص ) را در خواب ديد ، كه ابو بكر و عمر در كنار آن حضرت نشسته بودند ، و غزّالى در پيش روى او قرار داشت و مىگفت : اى پيامبر خدا ! اين مرد درباره من سخنانى مىگويد پيامبر ( ص ) فرمود : تازيانه‌ها را بياوريد ، و دستور فرمود به خاطر غزّالى او را تازيانه زدند . چون اين مرد از خواب برخاست اثر تازيانه‌ها در پشتش نمايان بود . او پيوسته مىگريست و خواب خود را براى مردم نقل مىكرد ، و ما خواب ابو الحسن بن حرزم مغربى را كه مربوط به كتاب الأحياء و نظير همين خواب است ذكر خواهيم كرد . پايان سخن سبكى .\r\n\r\n","description":"","footnote":"","page_name":" 42 ","page_number":42},
  {"content":"\r\n\r\nاين است ضعف اخلاق ، ادراكات نادرست ، ياوه‌هاى عوام فريبانه ، افسانه‌هاى منفور ، آراى سست ، انديشه‌هاى ضعيف و طرق دور از حقيقت .\r\nو اين است فقه غير اصيل ، دانش مردود ، عرفان نكوهيده ، بافندگيهاى دروغ ، داوريهاى باطل ، زهد نابجايى كه بايد از آن دورى جست و تعبّدهاى بىمعنايى كه كهنه و پوسيده شده است .\r\nهمهء اينها تاوان استبداد رأى و خودكامگى است و نتيجهء روگردانيدن از تمسّك به وسيله‌اىست كه در پيروى از كتاب خدا بدان مأموريم ، همچنين ثمرهء پشت كردن به وصيّتهاى مكرّر پيامبر بزرگوار ( ص ) و دورى گرفتن از خاندان آن حضرت و عدم استفاده از علوم و حكمت آنهاست . آرى اين گناه اعراض و تأخير در اقتداى به آنها ، و عدم اخذ از علوم آنها ، و نتيجه سركشى و بىتوجّهى به شؤون آنها ، و فروتنى نكردن نسبت به آنها ، و گوش ندادن به گفتار آنها و بازتاب گرويدن به حكم عاطفه و تمايلات نفسانى است .\r\nآنچه ذكر شد خلاصهء چيزى است كه مىتوان دربارهء احياء گفت . امّا تهذيب آن يعنى المحجّة البيضاء كه زبان از توصيف آن عاجز است كتابى است كه نام آن با محتوايش مطابقت دارد ، و آن انباشته از فوايد ، پر از نوادر و سخنان لطيف ، مملوّ از معانى رقيق و گفتار صحيح ، سرشار از احاديث جالب و سخنان بديع ، خاطرات ظريف ، نوادر گفتار و گوهرهاى حكم و آثار است .\r\nابوابى از اين كتاب به روى انسان گشوده مىشود كه مشتمل بر علوم حقيقى است ، به راه روشن دلالت و در آن جا كه راهها از هم جدا مىشود به بزرگراه ميانه‌روى و اعتدال رهبرى و هدايت مىكند .\r\nدر طىّ صفحات پر ارج اين كتاب راه هموار ، حقيقت پايدار ، فقه مستدل ، حكمت كامل ، مواعظ نيكو ، دلائل قاطع ، رواياتى با مصادر ، قواعد روشنى از دين و مسائلى مستند به ادلّه و براهين به پژوهشگر ارائه مىشود .\r\nبر هر كسى كه اين كتاب ارزشمند را مطالعه كند عبادات معقول ، زهد حقيقى ، عرفان واقعى ، راه روشن ، گفتار استوار ، برهان قوى ، دليل محكم ، رأى\r\n\r\n","description":"","footnote":"","page_name":" 43 ","page_number":43},
  {"content":"\r\n\r\nصائب ، بيان متين ، كلام وزين و راه استوار و محكم آشكار مىشود ، و كسى كه در جادّه استوار و مستحكم گام بردارد از لغزش مصون مىماند . امير مؤمنان ( ع ) فرموده است : آن كه در راه روشن قدم بردارد به آب مىرسد و كسى كه مخالفت كند در بيابان گرفتار خواهد شد .\r\nهر كسى المحجّة البيضاء را مورد بررسى قرار دهد مباحثى در آن خواهد يافت كه سرشار از موعظه‌ها و عبرتها و شواهد مأخوذ از آثار و اخبار صحيح اسلامى است . همچنين به دروسى عالى درباره منجيات و مهلكات كه سالكان راه خدا همواره براى تحصيل آنها مىكوشند دست پيدا خواهد كرد .\r\nبر كسى كه به اين كتاب رو آورد ، و بخواهد بر محتواى آن آگاهى يابد ، روشن مىشود كه در آن بخشى از دانشهاى سودمند و ضرورى است ، و آنها را مؤلّف از سرچشمه‌اى زلال نقل كرده ، و از زبان صدق و عدل ، يعنى از زبان گوياى كتاب خدا و سنّت و از ائمّهء خاندان وحى و رسالت و امامت ( ع ) اخذ كرده است ،  فَلَنْ تَجِدَ لِسُنَّتِ اللَّهِ تَبْدِيلًا ، وَ لَنْ تَجِدَ لِسُنَّتِ اللَّهِ تَحْوِيلًا . \r\nصفحات درخشان المحجّة البيضاء با دست كسى به نگارش در آمده كه در علم قوى و راسخ ، و الاحياء به وسيله شخصيّتى تهذيب و تنقيح شده كه در ولا و محبّت خود صادق بوده ، و خامه دانشمندى اين صفحات را رقم زده كه از زلال دانش برخوردار ، و در سلوك راه حق و سير الى الله آگاه و آزموده بوده ، و مىدانسته است كه كار را چگونه بايد انجام دهد .\r\nنشان تقديرى كه فضيلت و شرافت به اين انسان معلّم اخلاق هديّه مىكند ، ذكر خير ، و ستايشى كه قلم علم و دانش بر صحيفه كتاب او رقم مىزند ، ثواب قرائت كتاب او و سودى كه از آن عايد خوانندگان مىشود ، آنچه در ديوان اعمال او از كار نيك و گفتار نيك ثبت مىگردد ، و آنچه در لابلاى كتاب اوست اعمّ از آراى استوار ، سخنان زيبا ، معانى بلند ، حسن بيان و بالاخره حقايق و دقايق و نكات باريك ، همگى از بركات خاندان پيامبر ( ص ) و بهره گرفتن از درياى فضل آنهاست .\r\n\r\n","description":"","footnote":"","page_name":" 44 ","page_number":44},
  {"content":"\r\n\r\nآرى آنچه او را موفّق ساخت لغزشها و انحرافات را از سر تا سر الاحياء بزدايد ، و اشتباهات و خطاها را از آن دور سازد تنها توسّل او به خاندان پيامبر ( ص ) و تمسّك او به عروة الوثقاى دين و ريسمان محكم خداوند بوده و جز پاسخ مثبت وى به نداى حقّ چيزى او را از آلودگى به ترّهات و شبهات مصون نداشته ، و آنچه وى را به راه رشد و صواب دلالت كرده گام برداشتن در طريق هدايت اهل بيت طاهرين ( ع ) بوده است ، و اين همان تفاوتى است كه ميان احياء و تهذيب آن بلكه بين هر كتاب و صحيفه و مقاله‌اى وجود دارد .\r\nو الحمد للّه أوّلا و آخرا .\r\nدر اين جا سخنان شيخ اجّل ، پيشوا و رهبر ما در مذهب علّامه امينى كه خداوند او را زنده و پاينده بدارد ، پايان يافت .\r\n\r\nگردآورنده المحجّة البيضاء\r\nاو محمّد محسن بن شاه مرتضى بن شاه محمود است كه مولى محسن كاشانى گفته مىشود و معروف به فيض مىباشد ، وى يكى از نوابغ علم در سدهء يازدهم هجرى است ؛ در شهر قم نشو و نما يافته ، سپس به كاشان منتقل شده ، هنگامى كه ورود سيّد ماجدين على بحرانى « 6 » به شيراز به گوش او رسيد براى بهره بردن از دانش سرشار او و استفاده از مولى صدر الدّين شيرازى بدان شهر كوچ كرد ، و پس از فراغت از تحصيل در نزد آنها ، و ازدواج با دختر\r\n\r\n\r\n","description":"","footnote":"\r\n( 6 ) او سيّد ماجد بن علىّ بن مرتضى بن على بن ماجد ابو على حسينى بحرانى است ، وى از بزرگترين دانشمندان و اديبان بحرين به شمار آمده و در علوم مختلف يگانه روزگار خويش ، و از همهء مردم همزمانش جامعتر بوده است ، او نخستين كسى است كه علم حديث را در دار العلم شيراز منتشر ساخته است . شيخ سليمان ما حوزى در فصلى كه به كتاب البلغه في ذكر علماء البحرين ملحق كرده گفته است : السيد العلّامه الفهّامه . . . . تا آن جا كه گفته است : بزرگان علما مانند علّامه مولى محمّد محسن كاشانى مؤلّف وافى نزد او تلمّذ كرده‌اند ، براى اطّلاع بر شرح حال او به امل الآمل ، ص 493 ، سلافة العصر ، ص 500 ، خلاصه الاثر ، ج 3 ، ص 307 ، تأليف محمّد محبّى ، مستدرك الوسائل ، ج 3 ، ص 420 مراجعه شود .\r\n","page_name":" 45 ","page_number":45},
  {"content":"\r\n\r\nملّا صدرا به كاشان « 7 » بازگشته ، و در آن جا مرجعى يگانه و بىمانند بوده تا آن كه در سال 1091 در سنّ هشتاد و چهار سالگى « 8 » زندگى را بدرود گفته ، و در آن شهر به خاك سپرده شده و قبر او مشهور و زيارتگاه مردم است .\r\n\r\nسخنانى كه در ستايش مؤلّف گفته شده است\r\nاتّفاق همهء علما بر فضيلت و تقدّم و مهارت مرحوم فيض در علوم مختلف ، ما را از سخن گفتن در ستايش او ، و به كارگيرى الفاظ در مدح و تمجيد وى بىنياز مىكند .\r\nمحدّث متبحّر شيخ حرّ عاملى گفته است : محمّد بن مرتضى موسوم به محسن كاشانى دانشمندى فاضل ، ماهر ، حكيم ، متكلّم ، محدّث فقيه ، محقّق ، شاعر ، اديب و از ميان نويسندگان همزمانش از حسن تأليف برخوردار بوده و داراى مصنّفاتى است . پس از شمردن تعدادى از تأليفات او مىگويد : سيّد على بن ميرزا احمد در كتاب سلافه او را نام برده و از او ستايش بسيار كرده است « 9 » .\r\nمحمّد بن على اردبيلى ، رجالى بزرگ گفته است : محسن بن مرتضى - كه رحمت خدا بر او باد - علّامه‌اى است محقّق ، مدقّق ، جليل القدر ، عظيم الشأن ، بلند مرتبه ، فاضل ، كامل ، اديب و متبحّر در همه علوم « 10 » .\r\nسيّد نعمت اللّه جزايرى شوشترى گفته است : استاد محقّق ما مولى محمّد محسن كاشانى صاحب كتاب وافى و نزديك به دويست كتاب و رساله ديگر است « 11 » .\r\nشيخ يوسف بحرانى گفته است : محدّث كاشانى فاضل ، محدّث و اخبارى سرسختى بوده است « 12 » .\r\n\r\n\r\n","description":"","footnote":"\r\n( 7 ) لؤلؤة البحرين ، ص 132 .\r\n( 8 ) مستدرك ، ج 3 ، ص 420 .\r\n( 9 ) امل الامل ، ص 507 ، چاپ پيوست به منهج المقال .\r\n( 10 ) جامع الرّواة ، ج 2 ص 42 .\r\n( 11 ) زهر الربيع ، ص 164 ، چاپ تهران .\r\n( 12 ) لؤلؤة البحرين ، ص 133 .\r\n","page_name":" 46 ","page_number":46},
  {"content":"\r\n\r\nسيّد محمد شفيع حسينى در كتاب الروضة البهيّة در شرح حال مرحوم فيض گفته است : او عمر شريف خود را در ترويج احاديث رسيده از معصومين ( ع ) و علوم الهى صرف كرد ، و سخنان او در هر باب در نهايت پاكيزگى و متانت است ، و او را تأليفات بسيارى است .\r\nمؤلّف روضات الجنّات اين گونه از او ستايش مىكند : مقام او در فضل ، فهم ، مهارت او در فروع و اصول ، تأليفات بسيار او كه با عبارات زيبا و استحكام معنا نگارش يافته‌اند مشهورتر از آن است كه بر احدى از اين طايفه تا پايان روزگار پوشيده باشد « 13 » .\r\nمحدّث نورى گفته است : از جمله مشايخ و استادان علّامه مجلسى ، عالم ، فاضل ، متبحّر ، محدّث ، عارف ، حكيم مولى محسن بن شاه مرتضى بن شاه محمود مشهور به فيض كاشانى است « 14 » .\r\nمحدّث قمى پس از آن كه او را به همان عناوينى كه ذكر شد نام مىبرد ، مىگويد :\r\nمرتبه او در فضل و ادب ، جامعيّت و وسعت اطّلاع ، زيبايى تعبير ، حسن نگارش و احاطه او به علوم معقول و منقول مشهورتر از آن است كه بر كسى پوشيده باشد « 15 » .\r\nعلّامه امينى در الغدير ج 11 ص 362 در ذكر احوال علم الهدى فرزند مؤلّف مىگويد : او پسر محقّق فيض است همان كسى كه پرچمدار فقه و حديث ، منبع فلسفه ، معدن عرفان ، كوه اخلاق و دريايى از علوم و معارف بود . او فرزند همين دانشمند يگانه‌اى است كه زمانه كمتر مانند او را به خود ديده ، و روزگار از آوردن نظير او ناتوان است .\r\nاستاد پژوهشگر مرتضى مدرّسى چهاردهى معلّم دانشسراى عالى دانشگاه تهران در كتاب خود به نام طبقات المفسّرين در ستايش و بزرگداشت او گفتارى دارد كه مايلم آن را در اين جا ذكر كنم ، او مىگويد :\r\n\r\n\r\n","description":"","footnote":"\r\n( 13 ) روضات الجنّات ، ص 516 .\r\n( 14 ) خاتمهء مستدرك ، ص 420 .\r\n( 15 ) الكنى و الالقاب .\r\n","page_name":" 47 ","page_number":47},
  {"content":"\r\n\r\nمرحوم فيض از بزرگان علماى اماميّه است ، همانهايى كه به قرآن و حديث بىنهايت توجّه و اهتمام داشتند ؛ او در تفسير قرآن داراى روش خاصّى است ، و در اين مورد طريقت و شريعت را با هم گرد آورده است .\r\nوى در زمينه حقايق قرآنى كه بر اصول فطرت و حكمتى عالى استوار و بر نواميس طبيعت و عرفان صحيحى منطبق است و با فطرت و عقل انسان سازگارى دارد دو تفسير به نام صافى واصفى تأليف كرده است .\r\nدر كتاب خود به نام المحجة البيضاء كه آن را در تهذيب احياء العلوم غزّالى تأليف كرده اخبار بسيارى از ائمّهء اهل بيت ( ع ) درباره علم اخلاق و شناخت نفس و تربيت آن به گونه‌اى روشن و جالب نقل كرده است ، و براستى مىتوان آن را تفسيرى بر قرآن و شرحى بر احاديث ائمّه ( ع ) دانست . او در اين كتاب به طور تحليلى از عقايد و آراى غزّالى بحث ، و سپس با استناد به كتاب خدا و سنّت پيامبر ( ص ) به نقد و تهذيب آنها پرداخته ، و در همه تأليفات خويش براى آراى خود به قرآن و احاديث صادر از اهل بيت وحى استشهاد كرده است .\r\nبىشكّ اگر ما او را در فهم آيات قرآن كريم و درك احاديث صادر از منبع وحى با ابو حامد غزّالى مقايسه كنيم برترى آشكار او را بر غزّالى - با همهء شهرت جهانى او ، و منحصر بودن شهرت فيض به جامعه شيعه - به خوبى احساس مىكنيم .\r\nو اگر تبليغاتى كه پيرامون غزّالى در جهان به راه انداخته شده درباره فيض انجام مىشد برجستگى و نبوغ او آشكار مىگرديد ، و پژوهشگران غرب به عظمت مقام علمى او واقف مىشدند ، و در زمينه اخلاق و شناخت نفس و تربيت آن ، به آراى ارزشمند و عقايد حقّه او در علم تفسير و حديث رو مىآورند .\r\nپايان گفتار آقاى مدرّسى .\r\n\r\nمشايخ وى و روايت كنندگان از او\r\nعلّامه فيض از گروهى از بزرگان و مشاهير روايت كرده كه از آن جمله‌اند :\r\n\r\n","description":"","footnote":"","page_name":" 48 ","page_number":48},
  {"content":"\r\n\r\n1 - شيخ بهائى محمّد بن حسين بن عبد الصّمد عاملى ؛ 2 - مولى محمّد طاهر بن محمّد حسين شيرازى نجفى قمّى ؛ 3 - مولى خليل غازى قزوينى شارح كافى ؛ 4 - شيخ محمّد بن شيخ حسن بن شهيد ثانى ؛ 5 - مولى محمد صالح شارح كافى ؛ 6 - سيّد جليل نبيل سيّد ماجد بن سيّد هاشم حسينى بحرانى ؛ 7 - حكيم متألّه فاضل محمّد بن ابراهيم شيرازى مشهور به مولى صدرا ؛ 8 - پدرش شاه مرتضى بن شاه محمود .\r\nگروهى از بزرگان نيز از علّامهء فيض روايت كرده‌اند كه از اين دسته‌اند :\r\n1 - علّامه مجلسى محمد باقر بن محمّد تقى مؤلّف بحار الأنوار ؛ 2 - سيّد نعمت اللّه جزائرى شوشترى ؛ 3 - قاضى سعيد قمّى ؛ 4 - فرزند برومندش معروف به علم الهدى .\r\n\r\nتأليفات گرانبها و آثار ارزشمند او\r\nشيخ يوسف بن احمد بن ابراهيم بحرانى پس از شرح حال علّامه فيض و ستايش او گفته است : وى تصانيف بسيارى دارد و خود او فهرست جداگانه‌اى براى آنها تخصيص داده كه ما خلاصه‌اى از آن را نقل مىكنيم : « 16 » 1 - الصّافي فى تفسير القرآن كه نزديك به هفتاد هزار بيت مىباشد ، و در سال 1075 از تأليف آن فراغت يافته است . « 17 » 2 - الأصفى گزيدهء الصّافى و تقريبا مشتمل بر بيست و يكهزار بيت است .\r\n3 - الوافي مشتمل بر پانزده جلد است كه هر جلد آن كتاب مستقلّى به\r\n\r\n\r\n","description":"","footnote":"\r\n( 16 ) لؤلؤة البحرين ، ص 125 .\r\n( 17 ) در تهران مكرر به چاپ رسيده است .\r\n","page_name":" 49 ","page_number":49},
  {"content":"\r\n\r\nشمار مىآيد ، مجموع آنها نزديك به يكصد و پنجاه هزار بيت مىباشد ، و در سال 1068 از تصنيف آن فراغت پيدا كرده است .\r\n4 - الشّافى كه منتخب وافي و مشتمل بر دو جلد است ، جلد اوّل در عقايد و اخلاق و جلد دوّم در شرايع و احكام مىباشد ، و هر يك از آنها داراى دوازده بخش و نزديك به بيست و شش هزار بيت است ، و در سال 1082 از تأليف آن فراغت يافته است .\r\n5 - النّوادر ، مشتمل بر احاديثى است كه در كتب اربعه مشهور شيعه ( كافى ، استبصار ، من لا يحضره الفقيه ، تهذيب ) ذكر نشده و شامل هفت هزار بيت است ( اخيرا به همّت مدير كتابفروشى شمس در تهران به چاپ رسيده است ) .\r\n6 - معتصم الشّيعه في احكام الشّريعة . بخشى از آن به نام الصّلاة و مقدّماتها چاپ و منتشر شده ، كلّا يك جلد و نزديك به چهارده هزار بيت مىباشد ، و در سال 1042 تأليف آن را به اتمام رسانيده است .\r\n7 - التّحبة مشتمل بر خلاصهء ابواب فقه و تقريبا در سه هزار و سيصد بيت است كه در سال 1050 تأليف شده است .\r\n8 - التّطهير گزيدهء التّحبة در بيان علم اخلاق و مشتمل بر نزديك پانصد بيت است .\r\n9 - علم اليقين فى اصول الدّين نزديك به چهارده هزار و پانصد بيت مىباشد . در سال 1042 اتمام يافته است .\r\n10 - المعارف ، خلاصه خلاصه و فشردهء كتاب علم اليقين و شامل تقريبا شش هزار بيت است كه در سال 1036 تأليف شده است .\r\n11 - اصول المعارف ، خلاصه مسائل مهمّ كتاب عين اليقين تقريبا و مشتمل بر چهار هزار بيت است كه در سال 1089 گردآورى شده است .\r\n12 - المحجّة البيضاء فى تهذيب الاحياء ، مجموع آن تقريبا هفتاد و سه هزار بيت مىباشد كه در سال 1046 از تأليف آن فراغت يافته است .\r\n13 - الحقائق فى اسرار الدّين ، برگزيده و فشرده المحجّة و در هفت هزار بيت است . در سال 1090 .\r\n\r\n","description":"","footnote":"","page_name":" 50 ","page_number":50},
  {"content":"\r\n\r\n14 - قرّة العيون ، سه هزار و پانصد بيت در سال 1083 تأليف شده است .\r\n15 - الكلمات المكنونه في بيان التوحيد در هشتصد بيت در سال 1090 تصنيف شده است .\r\n16 - جلاء العيون فى بيان أذكار القلب در دويست بيت .\r\n17 - تشريح العالم در بيان هيئت جهان و اجسام و ارواح آن و كيفيّت و حركات افلاك و عناصر و انواع اجسام بسيط و مركّب ، در سه هزار بيت .\r\n18 - انوار الحكمه خلاصه‌اى از كتاب علم اليقين مىباشد به اضافه فوايد حكمت‌آميزى كه ويژه آن است ، در شش هزار بيت به سال 1043 .\r\n19 - اللّباب ، اين كتاب خلاصه اقوالى است كه درباره كيفيّت علم خداوند نسبت به اشيا گفته شده است در دويست بيت .\r\n20 - اللّب ، فشرده گفتارها درباره معناى حدوث عالم است در سيصد و هفتاد بيت .\r\n21 - ميزان القيامة ، در اين كتاب قول حقّ درباره ميزان روز قيامت ذكر شده ، و نزديك ششصد بيت است ، در سال 1040 .\r\n22 - مرآة الآخرة ، در اين كتاب حقيقت بهشت و دوزخ و وجود آنها در حال و محلّ آنها در دنيا معلوم مىشود ، و آن در نهصد بيت است كه در سال 1044 تأليف شده است .\r\n23 - ضياء القلب در بررسى حقيقت احكام پنجگانه‌اى كه بر درون انسان حاكم است ، نزديك پانصد بيت مىباشد و در سال 1057 تأليف شده است .\r\n24 - تنوير المذاهب ، تعليقاتى است بر تفسير قرآن منسوب به كاشفى به نام مواهب ، نزديك به سه هزار بيت .\r\n25 - شرح الصّحيفة السجّادية ، شرحى است موجز و مختصر بر صحيفة كه شايد خود احتياج به شرح داشته باشد ، نزديك به سه هزار و سيصد بيت .\r\n26 - سفينة النّجاة درباره اين كه مأخذ احكام شرعى تنها محكمات كتاب و سنّت است ، نزديك به يكهزار و پانصد بيت كه در سال 1058 تأليف شده است .\r\n\r\n","description":"","footnote":"","page_name":" 51 ","page_number":51},
  {"content":"\r\n\r\n27 - الحقّ المبين فى تحقيق كيفيّه التفقه في الدّين ، نزديك به دويست و پنجاه بيت است ، و در سال 1068 گردآورى شده است .\r\n28 - الاصول الأصليّة ، مشتمل بر ده اصل است كه از كتاب و سنّت استخراج شده‌اند ، و مشتمل بر يكهزار و هشت بيت است كه در سال 1044 تأليف گرديده است .\r\n29 - تسهيل السّبيل در استدلال بر انتخاب كشف المحجّة نوشته سيّد بن طاووس علوى ، نزديك به نهصد بيت در سال 1040 .\r\n30 - نقد الاصول الفقهيّة ، مشتمل بر خلاصه‌اى از علم اصول فقه كه آن را در آغاز جوانى نوشته و نخستين تأليف اوست و نزديك به دو هزار و سيصد بيت است .\r\n31 - اصول العقائد در بررسى اصول پنجگانه دين نزديك به هشتصد بيت ، در سال 1036 .\r\n32 - منهاج النّجاة ، در بيان علمى كه تحصيل آن بر هر مسلمانى واجب است ، نزديك به دو هزار بيت كه در سال 1042 گردآورى شده است .\r\n33 - خلاصة الأذكار ، نزديك به دو هزار و سيصد بيت ، و در سال 1033 تأليف گرديده است .\r\n34 - ذريعة الفراغة ، دربارهء همهء دعاهايى كه متضمّن مناجات مىباشد و از ائمه ( ع ) نقل شده‌اند ، نزديك به پنج هزار بيت و در سال 1050 و اندى گردآورى گرديده است .\r\n35 - مختصر الأوراد ، مشتمل بر اذكار و ادعيّه‌اى كه در هر روز و شب و هفته و سال بايد خواند ، نزديك به پنج هزار و پانصد بيت ، و در سال 1067 از تأليف آن فراغت يافته است .\r\n36 - اهمّ ما يعمل ، مشتمل بر اعمال مهمّى كه در شرع مطهّر وارد شده است نزديك به پانصد بيت .\r\n37 - الخطب ، شامل يكصد و چند خطبه براى نمازهاى جمعه در سال و دو\r\n\r\n","description":"","footnote":"","page_name":" 52 ","page_number":52},
  {"content":"\r\n\r\nعيد فطر واضحى ، نزديك به چهار هزار بيت ، گردآورى آنها در سال 1067 به انجام رسيده است .\r\n38 - شهاب الثاقب ، در تحقيق وجوب عينى نماز جمعه در زمان غيبت ، در سال 1057 تأليف شده است .\r\n39 - ابواب الجنان ، در بيان وجوب نماز جمعه و شرايط و آداب و احكام آن ، در پانصد بيت به فارسى براى استفادهء عموم مردم نوشته شده ، و در سال 1055 گردآورى گرديده است .\r\n40 - ترجمة الصّلاة ، در آن اذكار نماز در چهارصد و پنجاه بيت به فارسى ترجمه شده ، و در سال 1043 تأليف آن انجام گرفته است .\r\n41 - مفاتيح الخير ، احكام نماز و آنچه بدان ملحق و مربوط مىباشد ، به فارسى نزديك به دويست و پنجاه بيت .\r\n42 - ترجمة الطّهارة و احكام و آنچه به آن مربوط است به فارسى در دويست و هشتاد بيت .\r\n43 - اذكار الطّهارة مشتمل بر اذكارى كه مربوط به طهارت است در پنجاه بيت .\r\n44 - ترجمة الزكاة ، به فارسى در دويست و شصت بيت .\r\n45 - ترجمة الصّيام ، و آن مانند ترجمة الزكاة نزديك به سيصد بيت است .\r\n46 - ترجمة العقايد ، فارسى است .\r\n47 - رسالهء السّانح الغيبي ، در تحقيق معناى ايمان ، كفر و مراتب آنها .\r\n48 - رساله راه صواب ، فارسى است و در آن علل اختلاف مسلمانان در مذاهب و اقدام آنها در تدوين اصول و بررسى به معناى اجماع در پانصد بيت كه در سال 1040 و اندى تأليف شده است .\r\n49 - رساله شرايط الايمان كه برگزيده‌اى از رساله راه صواب است .\r\n50 - ترجمة الشّريعة فارسى است و در آن معناى شريعت و فايده و\r\n\r\n","description":"","footnote":"","page_name":" 53 ","page_number":53},
  {"content":"\r\n\r\nچگونگى سلوك آن با مكلّفان و اقسام حسنات و سيّئات شرح داده شده است .\r\n51 - الاذكار المهمّة ، مختصر كتاب خلاصة الاذكار اوست كه در سيصد و چهل بيت به فارسى نوشته شده است .\r\n52 - الرّفع و الدّفع ، در رفع آفات و دفع بليّات از طريق توسّل به قرآن ، دعا ، تعويذ ، طلسم و دارو به فارسى در چهارصد و بيست بيت .\r\n53 - رساله آيينه شاهى ، برگزيده‌اى از كتاب ضياء القلب به فارسى و نزديك به سيصد بيت است كه در سال 1066 تأليف شده است .\r\n54 - رسالهء وصف الخيل ، مشتمل بر احاديثى است كه دربارهء انتخاب اسب و شناسايى و علامات آن از ائمهء معصومين ( ع ) نقل شده ، و به فارسى است ، نزديك دويست بيت ، و در سال 1067 گردآورى شده است .\r\n55 - رساله زاد السّالك ، در آن چگونگى سلوك راه حقّ و شرايط و آداب آن ذكر شده است . ( اين كتاب به همّت استاد بزرگوار آقاى سيد جلال الدّين محدّث به چاپ رسيده است ) .\r\n56 - رساله النخبة الصّغوى ، مشتمل بر خلاصهء احكام طهارت ، نماز و روزه است . در عبارت مؤلّف ، متعلّقات النخبة الصّغرى آمده كه در آن كتاب آنچه را به اجمال گفته است تفصيل داده ، و هر چه را مبهم بيان كرده روشن ساخته است .\r\n57 - رساله الضّوابط الخمس ، در احكام شكّ ، سهو و نسيان در نماز .\r\n58 - رساله حرمان الأموات ، مشتمل بر مسائل مهمّ شرعى مربوط به جنائز .\r\n59 - رساله في بيان اخذ الاجرة على العبادات ، درباره اخذ اجرت بر عبادات و مغايرت آن با دين ، نزديك به يكصد و پنجاه بيت .\r\n60 - رساله در تحقيق اثبات ولايت بر باكره در تزويج و آنچه بدان مربوط است در يكصد و هشتاد بيت .\r\n61 - رسالهء عنية الأنام في معرفة الأيّام و السّاعات ، بنا بر آنچه از احاديث اهل بيت ( ع ) استفاده مىشود .\r\n\r\n","description":"","footnote":"","page_name":" 54 ","page_number":54},
  {"content":"\r\n\r\n62 - رساله معيار السّاعات و آن غير از غنيه و فارسى است .\r\n63 - رساله الأحجار الشّداد و السّيوف الحداد در ابطال جوهر فرد .\r\n64 - رساله المحاكمة كه مشتمل است بر داورى ميان نظريهء دو تن از دانشمندان مجتهد شيعه درباره تقيّه در دين .\r\n65 - رساله دفع الفتنه در بيان حقيقت علم و علما ، و گفتارى درباره معناى زهد و عبادت و عابدان .\r\n66 - فهرست علوم ، در آن انواع و اقسام دانشها شرح داده شده است .\r\n67 - رساله‌اى درباره پاسخ نامه‌ها و پرسشهايى كه از كتب دانشمندان و اهل معرفت استخراج شده‌اند و اشعار آنها .\r\n68 - رساله شرح صور كه مشتمل بر مجملى است از حالات و مصيباتى كه در دوران عمر خويش ديده‌ام و بر من گذشته است اعمّ از روزگار هجرت ، اقامت ، تحصيل ، تدريس ، عزّت ، مقامات ، گمنامى ، شهرت ، خلوت ، صحبت ، دورى از دوستان عزيز و معاشرت با ياران كريم ، اين رساله شمّه‌اى از حال و ناله‌اى از سينه دردمند من است كه در سال 1065 به نگارش در آمده است .\r\nمىگويم ( مصحّح ) گفتار مذكور تا اين جا از كتاب لؤلؤة البحرين ( نسخهء چاپى آن ) نقل شده است ، و اشتباهات و اغلاط و حذفهاى آن پوشيده نيست .\r\nعالم متبحّر آگاه شيخ محمّد على مدرّس تبريزى در ريحانة الادب ج 3 ص 242 كتابهاى ديگرى را از علّامه فيض به شرح زير ذكر كرده است :\r\n69 - آب زلال ، مثنوى است فارسى كه در نيمى از آن نفس خويش ، و در نيم ديگر آن پروردگار را مخاطب قرار مىدهد .\r\n70 - الأربعون حديثا در مناقب امير مؤمنان ( ع ) .\r\n71 - الفت نامه ، در ترغيب مؤمنان به انس و اتّحاد و فارسى است .\r\n72 - الأمالى .\r\n73 - رساله الانصاف در طريق علم به اسرار دين .\r\n74 - انموذج اشعار اهل العرفان ، مشتمل بر هفتاد غزل در توحيد به\r\n\r\n","description":"","footnote":"","page_name":" 55 ","page_number":55},
  {"content":"\r\n\r\nفارسى است .\r\n75 - بشارة الشيعة .\r\n76 - كتاب التوحيد .\r\n77 - ثناء المعصومين .\r\n78 - الجبر و الاختيار .\r\n79 - الكلمات المحزونة ، مختصر كلمات مكنونه است .\r\n80 - حاشية على رواشح السماويّة ، تأليف ميرداماد .\r\n81 - حاشية على صحيفة السجادية .\r\n82 - ديوان اشعار او ( اخيرا به همّت مدير كتابفروشى شمس در تهران به چاپ رسيده است ) .\r\n83 - شوق الجمال ، شوق العشق و شوق المهدى ( ع ) از منظومات او است .\r\n84 - فهرست مصنّفاته ( چنان كه پيش از اين گفته شد ) .\r\n85 - گلزار قدس ( ضميمه ديوان او به چاپ رسيده است ) .\r\n86 - المصفّى في تفسير القرآن ( مىگويم : اين ثابت نشده و در آن حرف است ) .\r\n87 - مثنويّات به نام تسنيم ، سلسبيل ، ندبة العارف ، ندبة المستغيث و جز اينها .\r\n88 - مفاتيح الشرايع ، در فقه 89 - عين اليقين .\r\nشيخ يوسف بحرانى در لؤلوه گفته است : او براى تحصيل در نزد سيّد ماجد بحرانى و مولى صدر الدّين شيرازى از شهر كاشان به شيراز كوچ كرد .\r\nسيّد سعيد سيّد نعمت اللّه جزائرى شوشترى نقل كرده است كه : استاد محقّق ما مولى محمّد محسن كاشانى مؤلّف وافي و نزديك به دويست كتاب و رساله ديگر ، در شهر قم پرورش يافت ، چون ورود شيخ اجّل محقّق مدقّق امام سيّد ماجد بحرانى صادقى را به شيراز شنيد تصميم گرفت براى اخذ دانش از او بدان\r\n\r\n","description":"","footnote":"","page_name":" 56 ","page_number":56},
  {"content":"\r\n\r\nشهر كوچ كند ، ليكن پدرش در دادن اجازه به او ترديد داشت ، و بناى رخصت و يا عدم آن را بر استخاره گذاشت ، چون قرآن را باز كرد اين آيه آمد :  فَلَوْ لا نَفَرَ مِنْ كُلِّ فِرْقَةٍ مِنْهُمْ طائِفَةٌ لِيَتَفَقَّهُوا فِي الدِّينِ وَ لِيُنْذِرُوا قَوْمَهُمْ إِذا رَجَعُوا إِلَيْهِمْ لَعَلَّهُمْ يَحْذَرُونَ .  « 18 » و هيچ آيه‌اى براى اين مطلب صريحتر و روشنتر و گوياتر از اين آيه در قرآن نيست ، سپس به ديوان منسوب به امير مؤمنان ( ع ) تفأل زد ، ابيات زير آمد :\r\nتغرّب عن الأوطان في طلب العلى * و سافر ففي الأسفار خمس فوائد « 19 » تفرّج همّ و اكتساب معيشة * و علم و آداب و صحبة ماجد « 20 » فإن قيل في الأسفار دلّ و محنة * و قطع الفيا في و ارتكاب الشّدائد « 21 » فموت الفتى خير له من معاشه * بدار هوان بين واش و حاسد « 22 » و اين اشعار نيز براى اين مقصود از هر چيزى مناسبتر بود ، بويژه جملهء « و صحبة ماجد » از اين رو رخت سفر به شيراز بست و از سيّد ماجد بحرانى علوم شرعى را اخذ كرد ، و علوم عقلى را از حكيم فيلسوف مولى صدر الدّين شيرازى فرا گرفت و با دختر او ازدواج كرد .\r\nعلى اكبر غفّارى\r\n\r\n\r\n","description":"","footnote":"\r\n( 18 ) توبه / 122 : چرا از هر گروهى طايفه‌اى كوچ نمىكند تا در دين آگاهى پيدا كنند و به هنگام بازگشت به سوى قوم خود آنها را از نافرمانى خدا بيم دهند .\r\n( 19 ) براى طلب بلندى و شرف از وطن دورى گزين و سفر كن كه در سفرها پنج فايده است .\r\n( 20 ) بر طرف شدن اندوه و به دست آوردن وسيله زندگى و تحصيل علوم و آداب معاشرت بزرگان .\r\n( 21 ) اگر گفته شود در سفرها خوارى و محنت است و همچنين پيمودن بيابانها و تحمّل سختيهاست .\r\n( 22 ) پس مرگ جوانمرد براى او بهتر از زندگى در سراى ذلّت ميان سخن‌چينان و حسودان است .\r\n","page_name":" 57 ","page_number":57},
  {"content":"\r\n . \r\n","description":"","footnote":"","page_name":" 58 ","page_number":58},
  {"content":"\r\n\r\n\r\nمقدّمهء مؤلف\r\n( 1 ) بسم اللّه الرّحمن الرّحيم نخست خداوند متعال را ستايش مىكنم . ستايشى بسيار ، هميشگى و پياپى ، هر چند در پيشگاه جلال او ستايش ستايشگران ناچيز است . سپس بر پيامبر او و اوصياى آن حضرت درود مىفرستم ، درودى كه گستردگى آن علاوه بر سرور رسولان و عترت معصوم آن حضرت ديگر فرستادگان خدا را نيز فرا گيرد . پس از آن از خداوند سبحان در آنچه به انجامش تصميم گرفته‌ام درخواست خير و خوبى مىكنم ، و آن تصميم بر نوشتن كتابى است در تهذيب كتاب احياء علوم الدّين كه از تصانيف ابو حامد محمّد بن محمد غزّالى طوسى است .\r\nاين كتاب اگر چه در همهء كشورها مانند خورشيد در نيمروز ، مشهور و مشتمل بر علوم دينى مهمّى است كه براى آخرت سودمند مىباشد ، و پاى بندى به آنها مىتواند مايهء رستگارى و رسيدن به درجات عالى اخروى شود ؛ علاوه بر اينها از حسن بيان و شيوايى نگارش و زيبايى ترتيب و تدوين برخوردار است ، ليكن چون غزّالى به هنگام نگارش آن بر مذهب عامّه بوده و هنوز شيعه نشده ، و اين سعادت\r\n\r\n","description":"","footnote":"","page_name":" 59 ","page_number":59},
  {"content":"\r\n\r\nرا خداوند در اواخر عمر به او ارزانى داشته است ، چنان كه آن را در كتاب خود به نام سرّ العالمين اظهار كرده ، و ابن جوزى حنبلى اين امر را گواهى داده است « 1 » به همين سبب يكى از اركان مهمّ ايمان را فرو گذاشته و آن را در اين كتاب ذكر نكرده است ، اين ركن مهمّ عبارت از شناخت امامان معصوم ( ع ) است كه پيامبر خدا ( ص ) تمسّك به آنها و قرآن را سفارش فرموده است ، درود خداوند بر همهء آنان باد .\r\nو نيز بسيارى از مطالب آن بويژه آنچه در بخش عبادات آمده مبتنى بر اصول نادرست عامّه ، و از بدعتها و ساخته‌هاى فاسد فرقه‌گرايان و هواپرستان است .\r\nهمچنين بيشتر اخبارى كه در آن كتاب نقل شده به كسانى اسناد داده شده است كه به دروغگويى و افترا بر خدا و پيامبرش مشهورند ، و هيچ اعتمادى به گفته‌هاى آنها نيست ، و آنچه از سخنان آنها با عقل و دين مطابق است در احاديثى كه از اهل عصمت و طهارت و خاندان وحى و رسالت كه درود خداوند بر آنان باد روايت شده با بيانى بهتر و سندى محكمتر موجود است .\r\nو نيز در آن افسانه‌هاى عجيب و داستانهاى شگفت‌انگيزى از صوفيان نقل شده است كه بيشتر خردمندان نمىتوانند آنها را بپذيرند ، چه از محدودهء عقل بدورند ، و سود و فايدهء چندانى بر نقل آنها مترتّب نيست . اين امور و مسائل ديگرى از اين گونه ، باعث اشمئزاز و تنفّر حقّ طلبان طايفهء ناجيهء اماميّه از آن كتاب شده ، و در نتيجه طبع اكثر آنها به مطالعهء آن اثر و استفاده از آن راغب نيست .\r\nاز اين رو لازم ديدم آن كتاب را از آنچه مايهء عيب و زشتى آن است پاك كنم و تمام مطالب آن را بر اصولى محكم استوار سازم كه شكّ و ترديد در آن راه نداشته باشد ، و در برخى از بابهاى آن روايات مناسب هر باب را كه از اهل بيت ( ع ) و پيروان آنان نقل شده و از اسرار و حكمى است كه به آنها اختصاص دارد بر آن بيفزايم ، و بعضى از مباحث آن را با منظّم كردن مطالب و\r\n\r\n\r\n","description":"","footnote":"\r\n( 1 ) ظاهرا مقصودش سبط بن جوزى است چه او در كتاب تذكره ، ص 36 تصريح كرده كه كتاب سرّ العالمين نوشتهء غزّالى است .\r\n","page_name":" 60 ","page_number":60},
  {"content":"\r\n\r\nحذف زوايد خلاصه كنم ، تا رغبت خوانندگان به مطالعهء آن افزون شود . همچنين لازم ديدم برخى از بابهاى طولانى آن را به فصلهاى كوتاهتر تقسيم كنم تا موجب خستگى مطالعه‌كنندگان نگردد ، بىآن‌كه در ترتيب ابواب و فصول آن تغييرى ايجاد كنم و چيزى از آنها را مقدّم يا مؤخّر بدارم . و نيز تا حدّ ممكن در بيان الفاظ و عبارات آن تصرّف نكرده‌ام ، زيرا عبارات آن در نهايت خوبى و استحكام و متانت و انسجام است و استفاده از چنين كتابى براى خواصّ و عوام ضرورى است ، بويژه در اين روزگار كه نادانى عموميّت پيدا كرده و گمراهى گسترش يافته و اوضاع همان گونه شده كه غزّالى دربارهء زمان خود گفته است :\r\n« بيمارى ، انبوه مردم را فرا گرفته بلكه دامنگير همه توده‌ها شده و اين بدان سبب است كه در توجّه به اهداف بلند دين و ملاحظه قلّه رفيع آن كوتاهى مىكنند و از اين امر كه مسؤوليت آن سنگين است غافلند ، و نمىدانند قضيّه جدّى است ؛ آخرت آمدنى ، دنيا پشت كردنى ، مرگ نزديك ، سفر طولانى ، توشه اندك ، خطرات بزرگ و راه بسته است و از نظر منتقدان با بصيرت هر علم و عملى كه براى خداوند خالص نباشد مردود است ، و طىّ كردن راه آخرت با خطرات بسيار آن بدون راهنما و همراه دشوار ، خستگىآور و آزار دهنده است .\r\nراهنمايان اين راه علمايى هستند كه وارثان پيامبرانند ، و عصر ما از وجود چنان دانشمندانى تهى است ؛ از آنان جز شمارى كه مايهء آنها از دانش اندك است به جاى نمانده ، و شيطان بر بسيارى از آنها چيره شده و سر به طغيان برداشته‌اند ، در نتيجه هر كدام از آنها به بهرهء خود از دنيا شيفته و خرسند است . معروف را منكر و منكر را معروف مىبينند ، تا آن حدّ كه دانش دين كهنه گشته ، و نشانه‌هاى هدايت از سراسر جهان زدوده شده است ، و به مردم چنان وانمود كرده‌اند كه دانش دين منحصر است به :\r\nاوّل : احكام قضا و دادرسى كه قاضيان با استفاده از اين احكام به هنگامى كه اوباش و اراذل به جان هم مىافتند خصومتهاى آنها را حلّ و فصل مىكنند .\r\nدوّم : دانش جدل كه فخرفروشان آن را وسيله‌اى براى چيرگى بر حريفان ، و\r\n\r\n","description":"","footnote":"","page_name":" 61 ","page_number":61},
  {"content":"\r\n\r\nخاموش كردن آنان قرار مىدهند .\r\nسوّم : بيان مسجّع و موزون كه واعظان با استفاده از آن عوام را مىفريبند .\r\nاين كه دانش دين را به اينها منحصر كرده‌اند براى اين است كه جز اينها وسيلهء ديگرى براى شكار عوام و به دست آوردن مال حرام و كسب ثروت نيافته‌اند .\r\nامّا دانش راه آخرت و آنچه گذشتگان نيكوكار ما بر آن بوده‌اند يعنى دانشى كه خداوند در كتابش آن را فقه ، حكمت ، نور ، هدايت و رشد ناميده است از ميان مردم برچيده شده و بكلّى فراموش گرديده است » .\r\nغزّالى مىگويد : « و چون اين غفلت براى دين رخنه‌اى بزرگ و رخدادى ناگوار و تيره است به منظور احياى علوم دين ، و نماياندن روش رهبران پيشين ، و نشان دادن اين كه از ديدگاه پيامبران و گذشتگان صالح چه دانشهايى سودمند است نگارش اين كتاب را مهمّ و ضرورى ديدم » .\r\nمىگويم : من نيز درست به همين دلايل و امورى كه برشمرده شد به تنقيح كتاب او و زنده كردن احياى وى همّت گماشتم ، تا دانشهاى دين را زندگى نوى بخشم ، و راه و روش امامان دين را به گونه‌اى بهتر و عالىتر بنمايانم . و آن را محجّة البيضاء فى تهذيب الاحياء ناميدم و اگر بخواهم مىتوانم آن را « محجّة البيضاء فى احياء الاحياء » بنامم . من اين كار را براى تقرّب جستن به درگاه الهى انجام دادم ، و اميدوارم خداوند پويندگان اين راه را از آن بهره‌مند فرمايد و آن را در روز بازپسين ذخيره‌اى برايم قرار دهد ، و در عمل به آن موفّقم بدارد ، و به لطف و كرم خويش مرا در پاداش ديگر عمل كنندگان به آن شريك سازد ، آمين .\r\nغزّالى مىگويد : « من اين كتاب را به چهار بخش تقسيم كردم : بخش عبادات ، بخش عادات ، بخش مهلكات و بخش منجيات ، و كتاب علم را كه مقصود نهايى است در سرآغاز اين مباحث قرار دادم تا دانشى را كه خداوند تحصيل آن را به وسيله پيامبرش بر بندگان واجب ساخته است معلوم سازم ، چه آن حضرت فرموده است : « طلب دانش بر هر مرد و زن مسلمان واجب\r\n\r\n","description":"","footnote":"","page_name":" 62 ","page_number":62},
  {"content":"\r\n\r\nاست » « 2 » و دانش سودمند را از آنچه زيانبار است جدا و مشخص گردانم ، زيرا آن بزرگوار فرموده است : « از دانشى كه سودى نمىرساند به خدا پناه مىبريم » « 3 » و ثابت كنم كه مردم اين روزگار از راه درست منحرف شده و به درخشش سراب مغرور گشته ، و از دانش به قشر آن بسنده كرده ، و از مغز و حقيقت علم بدور مانده‌اند و اين چهار بخش هر كدام مشتمل بر ده كتاب است :\r\nالف - بخش عبادات 1 - كتاب علم 2 - كتاب قواعد عقايد 3 - كتاب اسرار طهارت 4 - كتاب اسرار نماز 5 - كتاب اسرار زكات 6 - كتاب اسرار روزه 7 - كتاب اسرار حجّ 8 - كتاب آداب تلاوت قرآن 9 - كتاب اذكار و ادعيّه 10 - كتاب ترتيب اوراد در اوقات مختلف ب - بخش عادات 1 - كتاب آداب غذا خوردن 2 - كتاب آداب ازدواج 3 - كتاب احكام كسب 4 - كتاب حلال و حرام 5 - كتاب آداب مصاحبت و معاشرت با طبقات مردم 6 - كتاب عزلت 7 - كتاب آداب سفر 8 - كتاب آداب سماع و وجد 9 - كتاب امر به معروف و نهى از منكر 10 - كتاب آداب معيشت و اخلاق نبوّت\r\n\r\n\r\n","description":"","footnote":"\r\n( 2 ) كافى ، ج 1 ، ص 30 ، بدون « و مسلمة » ؛ مصباح الشريعة ، باب 60 ؛ بحار ، ج 1 ، ص 177 ، به نقل از غوالى اللئالى . مقدّمه معالم با ذكر « مسلمة » ، و در نسخه‌هاى الاحياء اين كلمه ذكر نشده است .\r\n( 3 ) ابن ماجه ، شمارهء 250 ، سنن نسائى ضمن حديثى طولانى كه در آن آمده است « پناه مىبرم به تو از علمى كه سودى ندارد » ج 8 ، ص 264 ؛ مستدرك ، حاكم ، ج 1 ، ص 104 . و در مصباح الشريعة ، باب 60 به همان گونه كه در متن آمده ذكر شده است .\r\n","page_name":" 63 ","page_number":63},
  {"content":"\r\n\r\nمىگويم : من به جاى كتاب آداب سماع و وجد پس از كتاب آداب معيشت و اخلاق نبوّت كتاب آداب شيعه و اخلاق امامت را قرار داده‌ام ، زيرا سماع و وجد از مذهب اهل بيت ( ع ) نيست .\r\nغزّالى مىگويد :\r\nج - بخش مهلكات 1 - كتاب شرح شگفتيهاى دل 2 - كتاب رياضت نفس 3 - كتاب آفات شهوتهاى شكم و فرج 4 - كتاب آفات زبان 5 - كتاب نكوهش خشم ، كينه و حسد 6 - كتاب نكوهش دنيا 7 - كتاب نكوهش ثروت و بخل 8 - كتاب نكوهش جاه و ريا 9 - كتاب نكوهش كبر و خودپسندى 10 - كتاب نكوهش غرور د - بخش منجيات 1 - كتاب توبه 2 - كتاب صبر و شكر 3 - كتاب خوف و رجا 4 - كتاب فقر و زهد 5 - كتاب توحيد و توكّل 6 - كتاب محبّت ، انس ، شوق و رضا 7 - كتاب نيّت ، صدق و اخلاص 8 - كتاب مراقبت و حسابرسى 9 - كتاب تفكّر 10 - كتاب يادآورى مرگ و آنچه پس از آن است امّا در بخش عبادات نكات آداب و دقايق سنن و اسرار معانى آنها را كه هر عالم عاملى از دانستن آنها ناگزير است ذكر خواهم كرد . مطالبى كه هر كس آنها را نداند از دانشمندان علوم آخرت به شمار نمىآيد ، و بيشتر آنها در فقه و احكام ناديده گرفته شده است .\r\nدر بخش عادات اسرار معاملات جارى ميان مردم و پيچيدگيها و دقايق سنّتها و موارد پرهيز در اجراى آنها را شرح خواهم داد ، و اينها چيزهايى\r\n\r\n","description":"","footnote":"","page_name":" 64 ","page_number":64},
  {"content":"\r\n\r\nاست كه هيچ ديندارى از دانستن آنها بىنياز نيست .\r\nدر بخش مهلكات همگى خويهاى نكوهيده‌اى را كه قرآن به محو آنها و تزكيهء نفس و تطهير دل از آنها دستور داده بيان خواهم كرد ، و تعريف و حقيقت هر يك از اين خويها و سپس اسبابى را كه موجب پيدايش آنهاست توضيح خواهم داد ؛ آنگاه آفاتى را كه پيامد اين صفات است برخواهم شمرد ، و پس از آن نشانه‌هاى شناخت اين خويها ، و راههاى درمان و رهايى از آنها را با ذكر شواهدى از آيات و احاديث و گفتار بزرگان ارائه خواهم كرد .\r\nدر بخش منجيات تمامى خويهاى ستوده و خصلتهاى پسنديدهء مقرّبان و صدّيقان را كه به وسيلهء آنها بنده به پروردگار جهانيان تقرّب مىجويد ذكر مىكنم ، و تعريف و حقيقت هر خصلت و اسباب وصول به آن را شرح مىدهم .\r\nهمچنين ثمراتى را كه از آن به دست مىآيد ، و نشانه‌هايى را كه بدان شناخته مىشود ، و آنچه را مايهء فضيلت و ارزش آن شده است همگى را با ذكر شواهدى از شرع و عقل بيان مىكنم . در اين مورد كتابهاى بسيارى نوشته شده است ليكن كتاب حاضر با داشتن پنج ويژگى از آنها ممتاز است :\r\n1 - باز كردن گرههايى كه بر رشتهء مباحث زده‌اند ، و پرده برداشتن از آنچه پنهانش داشته‌اند ، و تفصيل آنچه به اجمال بيان كرده‌اند .\r\n2 - ترتيب و تنظيم آنچه به طور پراكنده و نامنظّم بيان شده است .\r\n3 - ايجاز آنچه به اطناب بيان كرده‌اند و ثبت دقيق گفتار آنها .\r\n4 - حذف مكرّرات .\r\n5 - بررسى موضوعهاى مشكل كه فهم آنها براى عموم دشوار است ، و در هيچ كتابى از آنها ذكرى به ميان نيامده است ، زيرا اگر چه مصنّفان در برخورد با اين مسائل به يك شيوه رفتار و توارد كرده‌اند ليكن شگفتى ندارد كه هر كدام از پويندگان اين راه متوجّه امرى شده ، كه ديگران از آن غافل مانده‌اند و درك آن به او اختصاص يافته است . يا اين كه از آن غافل نمانده‌اند ، ليكن از ذكر آن در كتب خود غفلت كرده ، و يا اين كه غفلت نكرده‌اند ولى مانعى در راه آنان وجود\r\n\r\n","description":"","footnote":"","page_name":" 65 ","page_number":65},
  {"content":"\r\n\r\nداشته است كه نتوانسته‌اند پرده از روى آن بردارند . اينها ويژگيهاى كتاب حاضر است در حالى كه حاوى مجموع اين علوم نيز مىباشد .\r\nامّا دو چيز مرا بر آن داشت كه اين كتاب را به چهار بخش تقسيم كنم ، نخستين آنها كه انگيزهء اصلى من بود اين است كه رعايت ترتيب مذكور در تحقيق و تفهيم ضرورى است ، زيرا دانشى كه مربوط به آخرت است به دو بخش منقسم مىشود ، يكى دانش معامله است و ديگرى دانش مكاشفه ، مقصود از دانش مكاشفه علمى است كه هدف آن تنها كشف معلوم و حقيقت است ، و منظور از دانش معامله دانشى است كه علاوه بر كشف حقيقت عمل به مقتضاى آن نيز مراد مىباشد . هدف اين كتاب تنها دانش معامله است ، و از دانش مكاشفه كه آوردن آن در كتب جايز شمرده نشده در اين جا سخنى نيست ، زيرا اگر چه هدف نهايى جويندگان ، و مطمح نظر صدّيقان همان دانش مكاشفه است ، و علم معامله راهى است براى رسيدن به آن ، ليكن پيامبران - كه درود خداوند بر آنان باد - با مردم جز دربارهء علم طريق و ارشاد به آن سخن نگفته‌اند ، و دربارهء دانش مكاشفه تنها با رمز و اشاره و يا تمثيل و اجمال سخن رانده‌اند ، زيرا مىدانسته‌اند فهم عامّهء مردم از درك آن ناتوان است . و « دانشمندان وارثان پيامبرانند » « 4 » و جز اقتدا به شيوهء انبيا راهى ندارند . دانش معامله نيز به دو بخش تقسيم مىشود ، يكى علم ظاهر يعنى دانستن وظايف اعضاى بدن ، ديگرى علم باطن يعنى دانستن اعمال دل ، كارهايى كه اعضاى بدن انجام مىدهند يا عبادت است و يا عادت ، و آنچه بر دل مىگذرد كه به حكم پنهان بودن آنها از حواسّ از عالم ملكوت است - يا ستوده است و يا نكوهيده ، « 5 » بنابراين علم معامله به چهار بخش تقسيم مىشود ، و\r\n\r\n\r\n","description":"","footnote":"\r\n( 4 ) كافى ، ج 1 ، ص 32 ؛ سنن ، ابو داوود ، ج 2 ، ص 285 ؛ سنن ، ابن ماجه ، شمارهء 223 . اين جزيى از حديث ابى الدّرد است .\r\n( 5 ) در الاحياء جملاتى اضافه بر اينها ذكر شده كه به اين شرح است : پس واجب است اين علم به دو بخش منقسم باشد : علم ظاهر و علم باطن ، علم ظاهر كه به جوارح و اعضا مربوط است نيز به عادات و عبادات تقسيم مىشود ، و علم باطن كه تعلّق به احوال قلب و اخلاق نفس دارد به مذموم و محمود منقسم مىگردد .\r\n","page_name":" 66 ","page_number":66},
  {"content":"\r\n\r\nهيچ نظريّه‌اى در اين دانش از اين چهار قسم بيرون نيست .\r\nانگيزهء دوّم من ، مشاهدهء علاقهء صادقانهء دانشجويان در فرا گرفتن فقه بود ؛ فقهى كه اگر كسى از خدا نترسد مىتواند آن را ابزار فخرفروشى و برترىجويى قرار دهد ، و از مقام و منزلتى كه اين دانش در ميان مردم دارد در رقابتها و همچشميها از آن كمك بگيرد . فقه داراى چهار بخش است ، و چون كسى كه درزىّ محبوب باشد محبوب است ، بعيد نيست كه ترتيب اين كتاب به گونه‌اى كه در فقه است سبب جلب دلها به سوى آن شود .\r\nبا توجّه به اين مطلب بود كه يكى از دانشمندانى كه مىخواست دل برخى از سران را به دانش طبّ راغب سازد اين دانش را مانند تقويم نجومى در جدولهايى قرار داد ، و ارقامى براى آن نوشت ، و آن را تقويم الصّحه ناميد ، تا با اين ترتيب كه براى آنها مأنوس بود . رغبت آنها را به مطالعهء كتاب خود جلب كند .\r\nبىشك كشانيدن دلها به سوى دانشى كه نتيجه‌اش زندگى جاويد مىباشد مهمّتر از جلب توجّه دلها به سمت دانشى است كه فايده‌اش تنها تأمين صحّت بدن است ، ثمرهء آن علم ، معالجه دلها و ارواح است كه وسيلهء زندگانى ابدى است ، و دانش طبّ كه عهده‌دار درمان بدن است ، و بدن كه خواه و ناخواه در معرض تباهى و نابودى قرار مىگيرد هرگز داراى چنين ارزشى نيست .\r\nاز خداوند توفيق و ارشاد و درستى كردار را خواستاريم كه او كريم و بخشنده است .\r\n\r\n","description":"","footnote":"","page_name":" 67 ","page_number":67},
  {"content":"\r\n . \r\n","description":"","footnote":"","page_name":" 68 ","page_number":68},
  {"content":"\r\n\r\n\r\nكتاب علم\r\n( 1 ) اين نخستين كتاب از بخش عبادات المحجّة البيضاء في تهذيب الاحياء مىباشد ، و در آن هفت باب است :\r\nباب اوّل : در فضيلت علم و فرا گرفتن و ياد دادن آن .\r\nباب دوّم : در بيان علومى كه واجب عينى و يا واجب كفايى است و تعريف فقه و كلام از علوم دين ، و بيان علم آخرت و علم دنيا .\r\nباب سوّم : در آنچه عامّه آن را از علوم دين مىشمارند و از آن جمله نيست ، و بيان نوع علم نكوهيده و اندازهء آن .\r\nباب چهارم : در سبب روى آوردن مردم به مناظره و شرايط و آداب و آفات آن .\r\nباب پنجم : در آداب معلّم و دانش آموز .\r\nباب ششم : در آفات دانش و دانشمندان ، و نشانه‌هايى كه دانشمندان دنيا را از دانشمندان آخرت جدا مىكند .\r\nباب هفتم : در اقسام خرد و شرف آن ، و اخبارى كه دربارهء آن رسيده است .\r\n\r\n","description":"","footnote":"","page_name":" 69 ","page_number":69},
  {"content":"\r\n\r\n\r\nباب اوّل در فضيلت علم و فرا گرفتن و ياد دادن آن ، با ذكر شواهد نقلى و عقلى\r\n\r\nفصل\r\n( 1 ) امّا شواهد فضيلت علم از قرآن :  شَهِدَ اللَّهُ أَنَّهُ لا إِلهَ إِلَّا هُوَ وَ الْمَلائِكَةُ وَ أُولُوا الْعِلْمِ قائِماً بِالْقِسْطِ  « 1 » ، بنگر چگونه در اين آيه خداوند از خودش شروع كرده و فرشتگان را در مرتبهء دوّم و دانشمندان را در مرتبهء سوّم قرار داده است و همين در شرافت ، فضيلت ، جلال و بزرگوارى دانشمندان كافى است .\r\nخداوند عزّ و جلّ فرموده است :  يَرْفَعِ اللَّهُ الَّذِينَ آمَنُوا مِنْكُمْ وَ الَّذِينَ أُوتُوا الْعِلْمَ دَرَجاتٍ  « 2 » .\r\nابن عبّاس گفته است : دانشمندان هفتصد درجه بر مؤمنان برترى دارند كه ميان هر درجه مسافت پانصد سال راه است .\r\nو نيز فرموده :  قُلْ هَلْ يَسْتَوِي الَّذِينَ يَعْلَمُونَ وَ الَّذِينَ لا يَعْلَمُونَ  « 3 » ، و نيز :  إِنَّما يَخْشَى اللَّهَ مِنْ عِبادِهِ الْعُلَماءُ  « 4 » .\r\nو نيز :  قُلْ كَفى بِاللَّهِ شَهِيداً بَيْنِي وَ بَيْنَكُمْ وَ مَنْ عِنْدَهُ عِلْمُ الْكِتابِ  « 5 » .\r\nو نيز :  قالَ الَّذِي عِنْدَهُ عِلْمٌ مِنَ الْكِتابِ أَنَا آتِيكَ بِهِ  « 6 » ، تا اعلام كند كه به نيروى\r\n\r\n\r\n","description":"","footnote":"\r\n( 1 ) آل عمران / 18 : خداوند و فرشتگان و صاحبان دانش گواهى مىدهند كه معبودى جز او نيست ؛ او برپا دارندهء عدل است .\r\n( 2 ) مجادله / 11 : . . . خداوند مؤمنان و كسانى را كه از علم بهره‌مندند درجات عظيمى مىبخشد .\r\n( 3 ) زمر / 9 : بگو آيا كسانى كه مىدانند با آنانى كه نمىدانند يكسانند .\r\n( 4 ) فاطر 28 : در ميان بندگان خدا تنها دانشمندان از او مىترسند .\r\n( 5 ) رعد 43 : بگو كافى است كه خداوند و كسانى كه علم كتاب نزد آنهاست ميان من و شما گواه باشند .\r\n( 6 ) نمل / 40 : و آن كه دانشى از كتاب ( آسمانى ) داشت گفت : من آن را ( پيش از آن كه چشم برهم زنى ) نزد تو مىآورم .\r\n","page_name":" 70 ","page_number":70},
  {"content":"\r\n\r\nدانش قادر به آوردن تخت بلقيس است .\r\nو نيز :  وَ قالَ الَّذِينَ أُوتُوا الْعِلْمَ وَيْلَكُمْ ثَوابُ اللَّهِ خَيْرٌ  « 7 » . در اين آيه بيان شده است كه عظمت قدر آخرت به وسيلهء علم دانسته مىشود .\r\nو نيز :  وَ تِلْكَ الْأَمْثالُ نَضْرِبُها لِلنَّاسِ وَ ما يَعْقِلُها إِلَّا الْعالِمُونَ  « 8 » .\r\nو نيز :  وَ لَوْ رَدُّوهُ إِلَى الرَّسُولِ وَ إِلى أُولِي الْأَمْرِ مِنْهُمْ لَعَلِمَهُ الَّذِينَ يَسْتَنْبِطُونَهُ مِنْهُمْ  « 9 » . خداوند حكم حوادث را به استنباط دانشمندان موكول و رتبهء آنان را در كشف حكم به رتبهء پيامبران ملحق فرموده است : دربارهء آيهء كريمه :  يا بَنِي آدَمَ قَدْ أَنْزَلْنا عَلَيْكُمْ لِباساً يُوارِي سَوْآتِكُمْ  « 10 » ، مراد علم است و « ريشا » يعنى يقين ،  وَ « لِباسُ التَّقْوى »  يعنى حيا .\r\nو نيز :  وَ لَقَدْ جِئْناهُمْ بِكِتابٍ فَصَّلْناهُ عَلى عِلْمٍ  « 11 » .\r\nو نيز :  فَلَنَقُصَّنَّ عَلَيْهِمْ بِعِلْمٍ  « 12 » .\r\nو نيز :  بَلْ هُوَ آياتٌ بَيِّناتٌ فِي صُدُورِ الَّذِينَ أُوتُوا الْعِلْمَ  « 13 » .\r\nو نيز :   خَلَقَ الْإِنْسانَ عَلَّمَهُ الْبَيانَ   « 14 » . و اين سخن را براى منّت گذاشتن بر انسان بيان كرده است .\r\nخداوند در فضيلت ياد گرفتن علم فرموده است :  فَلَوْ لا نَفَرَ مِنْ كُلِّ فِرْقَةٍ مِنْهُمْ طائِفَةٌ لِيَتَفَقَّهُوا فِي الدِّينِ  « 15 » .\r\n\r\n\r\n","description":"","footnote":"\r\n( 7 ) قصص / 80 : كسانى كه علم و دانش به آنها داده شده بود گفتند واى بر شما ! ثواب الهى بهتر است . . .\r\n( 8 ) عنكبوت / 43 : اينها مثالهايى است كه ما براى مردم مىزنيم و جز عالمان آنها را درك نمىكنند .\r\n( 9 ) نساء / 83 : . . . و اگر آن را به پيامبر و پيشوايان ( بر حقّ ) ارجاع كنند از ريشه‌هاى مسائل آگاه خواهند شد .\r\n( 10 ) اعراف / 26 : اى فرزندان آدم ! لباسى براى شما فرو فرستاديم كه اندام شما را مىپوشاند . و مايه زينت شماست ، و لباس پرهيزگارى بهتر است .\r\n( 11 ) اعراف / 52 : ما كتابى براى آنها آورديم كه با آگاهى ( اسرار و رموز ) آن را شرح داديم .\r\n( 12 ) اعراف / 7 : قطعا ( اعمال همه را موبمو ) از روى علم ( وسيع خود ) براى آنان شرح خواهيم داد .\r\n( 13 ) عنكبوت / 49 : بلكه اين ( كتاب ) آياتى روشن است كه در سينهء صاحبدلان جاى دارد .\r\n( 14 ) رحمان / 3 : انسان را آفريد ، و به او بيان آموخت .\r\n( 15 ) توبه / 122 : . . . پس چرا از هر گروهى ، طايفه‌اى از آنان كوچ نمىكند ، تا در دين ( و معارف و احكام اسلام ) آگاهى پيدا كنند .\r\n","page_name":" 71 ","page_number":71},
  {"content":"\r\n\r\nو نيز :  فَسْئَلُوا أَهْلَ الذِّكْرِ إِنْ كُنْتُمْ لا تَعْلَمُونَ *  « 16 » .\r\nدر فضيلت آموزش علم فرموده است :  وَ لِيُنْذِرُوا قَوْمَهُمْ إِذا رَجَعُوا إِلَيْهِمْ  « 17 » .\r\nمقصود از انذار ارشاد و آموزش دادن به آنان است .\r\nو نيز :  وَ إِذْ أَخَذَ اللَّهُ مِيثاقَ الَّذِينَ أُوتُوا الْكِتابَ لَتُبَيِّنُنَّهُ لِلنَّاسِ وَ لا تَكْتُمُونَهُ  « 18 » و اين حكم دلالت بر وجوب آموزش دارد .\r\nو نيز :  وَ إِنَّ فَرِيقاً مِنْهُمْ لَيَكْتُمُونَ الْحَقَّ وَ هُمْ يَعْلَمُونَ  « 19 » . و اين حكم بر حرمت كتمان حقّ است همان گونه كه در مورد شهادت مىفرمايد :  وَ مَنْ يَكْتُمْها فَإِنَّهُ آثِمٌ قَلْبُهُ  « 20 » .\r\nپيامبر ( ص ) فرموده است : « خداوند به هيچ دانشمندى دانشى نداد جز اين كه به مانند پيمانى كه از پيامبران گرفته است از او پيمان گرفت . كه آن را به مردم بياموزد ، و آن را كتمان نكند » « 21 » .\r\nخداوند فرموده است :  وَ مَنْ أَحْسَنُ قَوْلًا مِمَّنْ دَعا إِلَى اللَّهِ وَ عَمِلَ صالِحاً  « 22 » .\r\nو نيز :  ادْعُ إِلى سَبِيلِ رَبِّكَ بِالْحِكْمَةِ وَ الْمَوْعِظَةِ الْحَسَنَةِ  « 23 » .\r\nو نيز :  وَ يُعَلِّمُهُمُ الْكِتابَ وَ الْحِكْمَةَ *  « 24 » .\r\nمىگويم : اينها آياتى است كه غزّالى ذكر كرده است .\r\n\r\n\r\n","description":"","footnote":"\r\n( 16 ) نحل / 43 : . . . اگر نمىدانيد از اهل ذكر ( دانشمندان اهل كتاب ) بپرسيد .\r\n( 17 ) توبه / 122 : . . . و چون به سوى آنان باز گردند آنان را ( از خدا ) بترسانند .\r\n( 18 ) آل عمران / 187 : و هنگامى كه خداوند از اهل كتاب پيمان گرفت ، كه حتما آن را براى مردم آشكار سازيد و كتمان نكنيد .\r\n( 19 ) بقره / 146 : . . . گروهى از آنان آگاهانه حقّ را كتمان مىكنند\r\n( 20 ) بقره / 283 : . . . هر كس آن را كتمان كند دلش گناهكار است .\r\n( 21 ) ابو نعيم آن را در فضيلت عالم عفيف از حديث ابن مسعود ذكر كرده است .\r\n( 22 ) فصّلت / 33 : گفتار چه كسى بهتر است از آن كس كه به سوى خدا دعوت مىكند ، و عمل شايسته انجام مىدهد .\r\n( 23 ) نحل / 125 : ( اى پيامبر ) با حكمت و موعظه نيكو به راه پروردگارت دعوت كن .\r\n( 24 ) آل عمران / 164 : . . . و كتاب و حكمت به آنها بياموزد .\r\n","page_name":" 72 ","page_number":72},
  {"content":"\r\n\r\n\r\nفصل : گفتار برخى از دانشمندان در فضيلت علم\r\n( 1 ) مىگويم : يكى از دانشمندان ما « 25 » گفته است : بدان خداوند سبحان دانش را سبب كلّى آفرينش تمام جهان علوى و سفلى قرار داده و در جلالت و بالندگى دانش همين بس است . خداوند سبحان در كتاب خود از باب تذكّر و بينش دادن به خردمندان فرموده است :  اللَّهُ الَّذِي خَلَقَ سَبْعَ سَماواتٍ وَ مِنَ الْأَرْضِ مِثْلَهُنَّ يَتَنَزَّلُ الْأَمْرُ بَيْنَهُنَّ لِتَعْلَمُوا أَنَّ اللَّهَ عَلى كُلِّ شَيْءٍ قَدِيرٌ وَ أَنَّ اللَّهَ قَدْ أَحاطَ بِكُلِّ شَيْءٍ عِلْماً  « 26 » اين آيه كريمه در اثبات شرافت علم دليلى كافى است ، بويژه علم توحيد كه اساس هر دانش و مدار هر معرفت است . و خداوند سبحان علم را عالىترين و شريفترين چيزها معرّفى كرده ، و آن را بر فرزند آدم پس از نعمت آفرينش و بيرون آوردن او از ظلمت عدم به روشنايى وجود ، نخستين منّت قرار داده ، و در اوّلين سوره‌اى كه بر پيامبرش محمّد ( ص ) نازل كرده فرموده است :       اقْرَأْ بِاسْمِ رَبِّكَ الَّذِي خَلَقَ ، خَلَقَ الْإِنْسانَ مِنْ عَلَقٍ ، اقْرَأْ وَ رَبُّكَ الْأَكْرَمُ ، الَّذِي عَلَّمَ بِالْقَلَمِ ، عَلَّمَ الْإِنْسانَ ما لَمْ يَعْلَمْ       « 27 » ، بايد انديشيد كه چگونه خداوند كتاب كريم خود را كه  لا يَأْتِيهِ الْباطِلُ مِنْ بَيْنِ يَدَيْهِ وَ لا مِنْ خَلْفِهِ تَنْزِيلٌ مِنْ حَكِيمٍ حَمِيدٍ  « 28 » با نعمت ايجاد آغاز ، و پس از آن نعمت علم را ذكر فرموده است ، و اگر پس از موهبت ايجاد ، منّتى بالاتر و نعمتى والاتر از علم وجود داشت خداوند اين منزلت را به علم نمىبخشيد و آن را سرآغاز انوار هدايت و طريق دلالت بر صراط مستقيم\r\n\r\n\r\n","description":"","footnote":"\r\n( 25 ) مقصودش شهيد دوّم است كه اين مطلب را در كتاب خود ، منية المريد ، ص 3 ، چاپ ملحق به كتاب روض الجنان ذكر كرده است .\r\n( 26 ) طارق / 12 : خداوند كسى است كه هفت آسمان را آفريد و از زمين نيز همانند آن را . فرمان او پيوسته در ميان آنها فرود مىآيد تا بدانيد كه خداوند بر هر چيزى تواناست و علم او به همه چيز احاطه دارد .\r\n( 27 ) علق / 1 تا 5 : بخوان به نام پروردگارت ، همان كه انسان را از خون بسته‌اى خلق كرد ، بخوان كه پروردگارت از همه بزرگوارتر است ، همان كه به وسيله قلم تعليم فرمود ، و به انسان آنچه را نمىدانست آموخت .\r\n( 28 ) فصّلت / 43 : هيچ گونه باطلى نه از پيش رو و نه از پشت سر به سراغ آن نمىآيد .\r\n","page_name":" 73 ","page_number":73},
  {"content":"\r\n\r\nقرار نمىداد . مضافا به اين كه ذكر آن در خلال اين آيات از زيبايى مخصوصى برخوردار ، و دقايق معانى و حقايق بلاغت را داراست . دربارهء وجوه تناسب ميان آيات مذكور در آغاز اين سوره - كه براى ايجاد نظمى بديع در آيات ، بعضى از آنها مشتمل بر خلق انسان از علق است . و برخى مشعر بر آموزش چيزهايى به اوست كه نسبت به آنها ناآگاه بوده - گفته شده است كه : خداوند حالت نخستين انسان را كه علقه بوده ذكر كرده ، و علقه پست‌ترين چيزهاست ، و آخرين حال او را كه عالم شدن است بيان فرموده ، و اين عالىترين مراتب است ، گويى خداوند متعال فرموده است : اى انسان تو در آغاز حال در اين مرتبه‌اى كه در نهايت پستى است قرار داشته‌اى ، و در آخر كار به اين درجه كه شريفترين و گرانقدرترين درجات است رسيده‌اى ، و بيان مذكور متضمّن اين است كه علم اشرف مراتب است ، زيرا اگر چيزى شريفتر از آن وجود داشت ذكر آن در اين جا سزاوارتر بود .\r\nوجه ديگر اين است كه خداوند فرموده است :    وَ رَبُّكَ الْأَكْرَمُ ، الَّذِي عَلَّمَ بِالْقَلَمِ عَلَّمَ الْإِنْسانَ ما لَمْ يَعْلَمْ    ، در اصول فقه ثابت شده است كه : ترتّب حكم بر وصف گوياى علّت بودن وصف است ، و اين امر دلالت دارد بر اين كه خداوند به صفت اكرميّت اختصاص دارد ، زيرا اوست كه به انسان دانش آموخته است ، و اگر چيزى برتر و ارزشمندتر از دانش مىبود قرين شدن آن با صفت اكرميّت خداوند كه به صيغهء افعل تفضيل است سزاوارتر بود .\r\nخداوند سبحان پذيرش حقّ و عمل به آن را بر پايه توجّه به حقّ ، و توجّه را بر اساس بيم و خشيت قرار داده ، و بيم و خشيت را به دانشمندان منحصر كرده و فرموده است :  سَيَذَّكَّرُ مَنْ يَخْشى  « 29 » و  إِنَّما يَخْشَى اللَّهَ مِنْ عِبادِهِ الْعُلَماءُ  و نيز خداوند علم را حكمت ناميده ، و حكمت را بزرگ شمرده و فرموده است :\r\n\r\n\r\n","description":"","footnote":"\r\n( 29 ) اعلى / 10 : و به زودى آنها كه از خدا مىترسند متذكّر مىشوند .\r\n","page_name":" 74 ","page_number":74},
  {"content":"\r\n\r\n وَ مَنْ يُؤْتَ الْحِكْمَةَ فَقَدْ أُوتِيَ خَيْراً كَثِيراً  « 30 » و خلاصهء آنچه در تفسير حكمت گفته شده اين است كه آن عبارت از موعظه‌هاى قرآن و علم و فهم و نبوّت است ، در آن جا كه خداوند متعال فرموده است :  وَ مَنْ يُؤْتَ الْحِكْمَةَ  ، و  آتَيْناهُ الْحُكْمَ صَبِيًّا  « 31 » ، و  فَقَدْ آتَيْنا آلَ إِبْراهِيمَ الْكِتابَ وَ الْحِكْمَةَ  « 32 » ، و همهء اينها به علم اشاره دارد ، و نيز خداوند عالمان را بر ديگران برترى داده و فرموده است :  هَلْ يَسْتَوِي الَّذِينَ يَعْلَمُونَ وَ الَّذِينَ لا يَعْلَمُونَ إِنَّما يَتَذَكَّرُ أُولُوا الْأَلْبابِ  .\r\nخداوند در قرآن كريم ده چيز را كنار هم قرار داده كه عبارت است از پليد و پاكيزه ، فرموده است :  قُلْ لا يَسْتَوِي الْخَبِيثُ وَ الطَّيِّبُ  « 33 » ، ديگر كورى و بينايى ، تاريكى و روشنى ، سايه و آفتاب ، زندگى و مرگ ، چنانچه در تفسير آنها دقّت كنى در مىيابى كه همهء آنها به علم برگشت دارد ، همچنين خداوند سبحان عالمان و فرشتگان را قرين خويش ساخته و فرموده است :  شَهِدَ اللَّهُ أَنَّهُ لا إِلهَ إِلَّا هُوَ وَ الْمَلائِكَةُ وَ أُولُوا الْعِلْمِ  ، و بر اين اكرام خود به آنان افزوده و فرموده است :  وَ ما يَعْلَمُ تَأْوِيلَهُ إِلَّا اللَّهُ وَ الرَّاسِخُونَ فِي الْعِلْمِ  « 34 » و نيز :  قُلْ كَفى بِاللَّهِ شَهِيداً بَيْنِي وَ بَيْنَكُمْ وَ مَنْ عِنْدَهُ عِلْمُ الْكِتابِ  و فرموده است :  يَرْفَعِ اللَّهُ الَّذِينَ آمَنُوا مِنْكُمْ وَ الَّذِينَ أُوتُوا الْعِلْمَ دَرَجاتٍ  . خداوند درجات مذكور در اين آيه را براى چهار دسته از مؤمنان ذكر كرده ، دربارهء اهل بدر فرموده است :  إِنَّمَا الْمُؤْمِنُونَ الَّذِينَ إِذا ذُكِرَ اللَّهُ وَجِلَتْ قُلُوبُهُمْ  . . . تا  لَهُمْ دَرَجاتٌ عِنْدَ رَبِّهِمْ  « 35 » و دربارهء مجاهدان :  فَضَّلَ اللَّهُ الْمُجاهِدِينَ بِأَمْوالِهِمْ وَ أَنْفُسِهِمْ عَلَى الْقاعِدِينَ دَرَجَةً  « 36 » و نسبت به كسانى كه\r\n\r\n\r\n","description":"","footnote":"\r\n( 30 ) بقره / 269 : . . . و به هر كس دانش عطا شده و به او خير فراوانى داده شده است .\r\n( 31 ) مريم / 12 : . . . و ما فرمان نبوّت در كودكى به او داديم .\r\n( 32 ) نساء / 54 : . . . هر آينه ما به آل ابراهيم كتاب و حكمت داديم .\r\n( 33 ) مائده / 100 : بگو پليد و پاكيزه برابر نيستند\r\n( 34 ) آل عمران / 7 : . . . در حالى كه تفسير آنها را جز خداوند و راسخان در علم نمىدانند .\r\n( 35 ) انفال / 4 : . . . براى آنان درجاتى است نزد پروردگارشان .\r\n( 36 ) نساء / 95 : . . . خداوند مجاهدانى را كه با مال و جان خود جهاد كردند بر قاعدان برترى بخشيده است .\r\n","page_name":" 75 ","page_number":75},
  {"content":"\r\n\r\nاعمال شايسته انجام مىدهند :  وَ مَنْ يَأْتِهِ مُؤْمِناً قَدْ عَمِلَ الصَّالِحاتِ فَأُولئِكَ لَهُمُ الدَّرَجاتُ الْعُلى  « 37 » و درباره عالمان فرموده است :  يَرْفَعِ اللَّهُ الَّذِينَ آمَنُوا مِنْكُمْ وَ الَّذِينَ أُوتُوا الْعِلْمَ دَرَجاتٍ  ، بنابراين خداوند مؤمنان اهل بدر را به درجاتى بر ديگران ، و عالمان را به درجاتى بر همه طبقات مردم برترى داده ، در نتيجه افضليت آنان را بر مردم ثابت كرده است . خداوند سبحان در قرآن مجيد پنج منقبت براى عالمان ذكر فرموده است : نخست ايمان :  وَ الرَّاسِخُونَ فِي الْعِلْمِ يَقُولُونَ آمَنَّا بِهِ  « 38 » دوّم توحيد :  شَهِدَ اللَّهُ أَنَّهُ لا إِلهَ إِلَّا هُوَ وَ الْمَلائِكَةُ وَ أُولُوا الْعِلْمِ  ، سوّم گريه و اندوه :  إِنَّ الَّذِينَ أُوتُوا الْعِلْمَ  . . . تا  وَ يَخِرُّونَ لِلْأَذْقانِ يَبْكُونَ  « 39 » چهارم خشوع :  إِنَّ الَّذِينَ أُوتُوا الْعِلْمَ مِنْ قَبْلِهِ  « 40 » پنجم ترس :  إِنَّما يَخْشَى اللَّهَ مِنْ عِبادِهِ الْعُلَماءُ  ، خداوند به پيامبرش با همهء علم و حكمتى كه به او ارزانى داشته است دستور مىدهد كه :  وَ قُلْ رَبِّ زِدْنِي عِلْماً  ، و فرموده است :  بَلْ هُوَ آياتٌ بَيِّناتٌ فِي صُدُورِ الَّذِينَ أُوتُوا الْعِلْمَ  و نيز فرموده است :  وَ تِلْكَ الْأَمْثالُ نَضْرِبُها لِلنَّاسِ وَ ما يَعْقِلُها إِلَّا الْعالِمُونَ  .\r\nاينها بخشى از فضايلى بود كه خداوند در قرآن كريم براى علم ذكر كرده است .\r\n\r\nفصل : احاديث نبوى در فضيلت علم از طريق عامّه\r\n( 1 ) غزّالى مىگويد : و امّا اخبارى كه از پيامبر اكرم ( ص ) در فضيلت دانش رسيده از جمله آنها اين كه فرموده است : « چون خداوند بخواهد خيرى را به كسى ارزانى بدارد او را در دين دانا مىگرداند ، و رشد و صلاح او را به دلش مىاندازد » « 41 » ،\r\n\r\n\r\n","description":"","footnote":"\r\n( 37 ) طه / 75 : و هر كس مؤمن باشد و با عمل صالح در پيشگاه او حاضر شود درجات عالى براى اوست .\r\n( 38 ) آل عمران / 7 : . . . و راسخان در علم مىگويند ما به آن ايمان آورديم .\r\n( 39 ) اسراء / 109 : . . . آنها به سجده مىافتند و اشك مىريزند .\r\n( 40 ) اسراء / 107 : . . . آنان كه پيش از اين علم و دانش به آنها داده شده است . . .\r\n( 41 ) سنن ابن ماجه به شمارهء 220 و مصابيح ، بغوى ، ج 1 ، ص 20 بخش اوّل حديث را ذكر كرده‌اند . مسند كبير طبرانى ؛ مجمع الزوائد ، ج 1 ، ص 121 ؛ الترغيب ، بزاز ، ج 1 ، ص 92 ؛ بحار ، علامهء مجلسى به نقل از غوالى اللئالى اين حديث را با بخش دوم آن روايت كرده‌اند .\r\n","page_name":" 76 ","page_number":76},
  {"content":"\r\n\r\nو فرموده است : « عالمان وارثان پيامبرانند » « 42 » روشن است كه رتبه‌اى بالاتر از مرتبهء پيامبرى نيست و شرافتى برتر از به ارث بردن اين رتبه وجود ندارد .\r\nفرموده است : « هر چه در آسمانها و زمين است براى عالم درخواست آمرزش مىكنند » « 43 » ، و كدام منصب بالاتر از منصبى است كه فرشتگان آسمانها و زمين براى او طلب آمرزش كنند ، در حالى كه او به كار خود سرگرم ، و فرشتگان به استغفار براى او مشغول باشند .\r\nفرموده است : « حكمت بر شرف شرافتمند مىافزايد ، و بندهء زر خريد را رفعت و بزرگى مىدهد تا آن جا كه همنشين پادشاهان مىشود . » « 44 » پيامبر ( ص ) در اين گفتار ثمرهء علم را در اين دنيا بيان كرده و روشن است كه ثمرات آخرت نيكوتر و پايدارتر است .\r\nفرموده است : « دو صفت در منافق وجود ندارد : نشانه‌هاى اهل خير و فقه در دين » « 45 » ، و به سبب نفاقى كه در برخى از فقيهان اين زمان ديده مىشود نبايد در صحّت اين حديث دچار ترديد شد ، چه منظور او از فقه آن نيست كه تو گمان كرده‌اى ، و معناى فقه پس از اين ذكر خواهد شد . پايين‌ترين درجات فقيه اين است كه بداند آخرت بهتر از دنياست ، و اگر اين شناخت را داشته باشد و بر او غلبه كند از نفاق و ريا دورى خواهد جست .\r\nفرموده است : « بهترين مردم دانشمندى است كه اگر به دو نياز پيدا كنند به آنها سود رساند ، و اگر خود را از وى بىنياز دانند او نيز خود را از آنها\r\n\r\n\r\n","description":"","footnote":"\r\n( 42 ) كافى ، ج 1 ، ص 32 ؛ ابن ماجه به شماره 223 ، ابو داوود ، ج 2 ، ص 285 و ترمذى در حديثى طولانى از ابو الدرداء آن را در ابواب علم ذكر كرده است .\r\n( 43 ) كافى ، كلينى ، ج 1 ، ص 34 ؛ امالى ، صدوق ، ص 37 با ذكر جملهء : « هر كس در آسمان و زمين است » ؛ سنن ، ابو داوود ، ج 2 ، 285 به همان گونه كه در متن است .\r\n( 44 ) كنز الفوائد كراجكى ، ص 214 جزئى از مواعظ لقمان است .\r\n( 45 ) امالى ، مفيد ، ص 22 ؛ خصال ، صدوق ؛ نوادر ، راوندى ؛ مصابيح ، بغوى ، ج 1 ، ص 22 ؛ سنن ، ترمذى باب : « آنچه در برترى فقه بر عبادت وارد شده است » از ابواب علم .\r\n","page_name":" 77 ","page_number":77},
  {"content":"\r\n\r\nمستغنى بداند . » « 46 » و نيز فرموده : « ايمان برهنه است ، پوشش او پرهيزگارى ، زيورش شرم و ثمره‌اش دانش است . » « 47 » و نيز : « نزديكترين مردم به درجهء پيامبرى عالمان و جهاد گرانند ، امّا اهل علم مردم را به آنچه پيامبران از سوى خداوند آورده‌اند رهنمون مىشوند ، و جهادگران با شمشيرهاى خود در راه آنچه پيامبران عرضه كرده‌اند جهاد مىكنند . » « 48 » و نيز : « مرگ قبيله‌اى آسانتر از مرگ يك عالم است . » « 49 » و نيز : « مردمان همچون معدنهاى زر و سيمند ، نيكان آنها در جاهليّت نيكان آنها در اسلامند ، به شرط اين كه دانش دين فرا گيرند . » « 50 » و نيز : « روز رستاخيز مداد عالمان را به خون شهيدان مىسنجند . » « 51 » و نيز : « هر كس براى امّت من چهل حديث از سنّت ضبط كند ، تا آنها را به آنان برساند ، روز رستاخيز شفيع و گواه او خواهم بود . » « 52 » و نيز : « هر كس از امّت من حامل چهل حديث باشد ، روز بازپسين در حالى كه عالم و فقيه است خدا را ديدار خواهد كرد . » « 53 » و نيز : « هر كس فقه دين را فرا گيرد ، خداوند مهمّات امور او را كفايت\r\n\r\n\r\n","description":"","footnote":"\r\n( 46 ) شعب الايمان بيهقى ، تيسير الوصول ، زرين ، ج 3 ، ص 151 ؛ مشكاة المصابيح ، ص 36 .\r\n( 47 ) تاريخ نيشابور ، حاكم از حديث ابى الدرداء .\r\n( 48 ) ابو نعيم در باب فضيلت عالم عفيف از حديث ابن عباس آن را روايت كرده است .\r\n( 49 ) طبرانى از حديث ابى الدّرداء .\r\n( 50 ) مسند ، احمد به شمارهء 7487 ؛ مصابيح ، بغوى ، ج 1 ، ص 20 .\r\n( 51 ) فقيه ، صدوق ، ص 584 و امالى او ؛ امالى ، شيخ مفيد ؛ بحار ، ج 2 ، ص 14 و 16 ؛ روضة الواعظين ، فتّال ، ص 13 .\r\n( 52 ) العلم ، ابن عبد البرّ ، از ابن عمر ، مشكاة المصابيح ، ص 36 از ابى الدّرداء ؛ الالقاب شيرازى از ابى الدّرداء و نيز البيان و التعريف ، ج 2 ، ص 215 .\r\n( 53 ) كافى ، كلينى ، ج 1 ، ص 49 ؛ ابن عبد البرّ از حديث انس . كامل ، ابن عدى ؛ الجامع الصّغير ، سيوطى .\r\n","page_name":" 78 ","page_number":78},
  {"content":"\r\n\r\nكند ، و از آن جا كه گمان ندارد به او روزى رساند . » « 54 » و نيز : « خداوند عزّ و جلّ به ابراهيم ( ع ) وحى فرمود كه اى ابراهيم من عليم هستم و هر عالمى را دوست مىدارم » « 55 » و نيز : « دانشمند امانتدار خداوند در روى زمين است . » « 56 » و نيز : « دو دسته از امّت من اگر صالح باشند همهء مردم صالح خواهند شد ، و اگر فاسد باشند همهء مردم فاسد خواهند شد ؛ اين دو دسته فرمانروايان و فقيهانند . » « 57 » و نيز : « هر گاه روزى بر من گذرد كه بر دانشى كه مرا به خدا نزديك كند نيفزايم ، در طلوع خورشيد آن روز براى من بركتى نيست . » « 58 » در برترى علم بر عبادت و شهادت فرموده است : « برترى عالم بر عابد مانند برترى من بر پست‌ترين اصحاب من است . » « 59 » بنگر پيامبر خدا ( ص ) چگونه علم را با درجه نبوّت قرين ساخته ، و عملى را كه از علم تهى باشد پست و ناچيز شمرده است ، هر چند عابد از دانش عبادتى كه بر آن مواظبت دارد خالى نيست ؛ چه اگر اين علم را نداشته باشد عمل او عبادت نيست .\r\nفرموده است : « برترى عالم بر عابد مانند برترى ماه شب چهارده بر ديگر ستارگان است . » « 60 » و نيز : « در روز رستاخيز سه دسته شفاعت خواهند كرد : پيامبران پس از آنها عالمان و سپس شهيدان » « 61 » . مرتبه‌اى كه تالى نبوّت و برتر از شهادت باشد ، با\r\n\r\n\r\n","description":"","footnote":"\r\n( 54 ) خطيب از حديث عبد الله بن جزء آن را روايت كرده است .\r\n( 55 ) الكافى الشّاف ، حافظ عسقلانى ؛ العلم ، ابن عبد البرّ بدون ذكر سند .\r\n( 56 ) الجامع الصّغير ، ابن عبد البرّ از حديث معاذ .\r\n( 57 ) ابن عبد البرّ و ابو نعيم از حديث ابن عبّاس روضة الواعظين فتّال ص 9 ، تحف العقول ابن شعبه حرّانى به طور مرسل ص 50 .\r\n( 58 ) الاوسط طبرانى ، العلم ابن عبد البرّ ، مجمع الزّوائد ج 1 ص 136 و غير آن .\r\n( 59 ) ترمذى در باب فضيلت فقه بر عبادت ، از ابواب علم ، به نقل از ابى امامه .\r\n( 60 ) سنن ، ابو داوود ، ج 2 ص 285 ، امالى ، صدوق ص 31 .\r\n( 61 ) سنن ، ابن ماجه به شماره 4209 ؛ قرب الاسناد ، حميرى ، ص 31 .\r\n","page_name":" 79 ","page_number":79},
  {"content":"\r\n\r\nهمهء احاديثى كه در فضيلت شهادت وارد است چقدر بزرگ مىباشد .\r\nفرموده است : « خداوند به چيزى برتر از دانستن فقه دين عبادت نشده است .\r\nو يك فقيه بر شيطان سخت‌تر و گرانتر از هزار عابد است ، براى هر چيزى ستونى است ، و ستون دين فقه است « 62 » .\r\nو نيز : « بهترين دين شما آسانترين آن است . فقه برترين عبادت است . » « 63 » و نيز : « مؤمن دانشمند هفتاد درجه از عابد برتر است . » « 64 » و نيز : « شما در زمانى قرار داريد كه فقيهان آن بسيار و سخنگويان آن كم‌اند ، خواستاران آن اندك و عطاكنندگان آن فراوانند و عمل در آن از علم بهتر است . به زودى روزگارى فرا خواهد رسيد كه فقيهانش اندك و سخنگويانش بسيار ، دهندگانش كم و خواستاران زياد خواهند بود ، و علم در آن زمان از عمل بهتر است . » « 65 » و نيز : « ميان عالم و عابد يك صد درجه است ، و ميان هر درجه تا درجه ديگر مسافت تاخت يك اسب در هفتاد سال است . » « 66 » گفته شد اى پيامبر خدا كدام عمل بهتر است ، فرمود : « خداشناسى » عرض كردند ما مىخواهيم بدانيم كدام عمل بهتر است فرمود : « خداشناسى » عرض كردند ما از عمل مىپرسيم و شما از علم پاسخ مىدهى ، فرمود : « در صورت وجود علم ، عمل اندك سودمند است ، و با جهل ، عمل هر چند بسيار باشد سودى ندارد . » « 67 »\r\n\r\n\r\n","description":"","footnote":"\r\n( 62 ) دار قطنى و بيهقى ، الاوسط ، طبرانى ، التّرغيب ، ج 1 ، ص 102 ؛ مجمع الزوائد ، ج 1 ، 121 .\r\n( 63 ) الاوسط طبرانى ، بخش اول حديث ، معاجيم سه گانه بخش آخر حديث .\r\n( 64 ) ابن عدّى از حديث ابو هريره ؛ ابى يعلى از حديث عبد الرّحمان بن عوف ؛ مجمع الزوائد ، ج 1 ، ص 132 .\r\n( 65 ) طبرانى از حديث حزام بن حكيم از عمويش و به قولى از پدرش نقل كرده ؛ مجمع الزوائد ، ج 1 ، ص 127 ؛ العلم ، ابن عبد البرّ ؛ المختصر ، ص 18 .\r\n( 66 ) الفردوس ، ديلمى ؛ حافظ عسقلانى گفته است : ابو يعلى ، ابن عدّى آن را روايت كرده‌اند ؛ العلم ، ابن عبد البرّ ؛ الكشّاف ، ج 4 ، ص 393 ؛ اصفهانى ، الترغيب ، ج 1 ، ص 102 .\r\n( 67 ) العلم ، ابن عبد البرّ از حديث انس ؛ المختصر ، ص 23 ، الفردوس ، ديلمى ؛ كنوز الحقائق ، عبد الرؤف المناوى ، باب قاف\r\n","page_name":" 80 ","page_number":80},
  {"content":"\r\n\r\nو نيز : « خداوند در روز رستاخيز بندگان را برمىانگيزاند ، و سپس عالمان را مبعوث مىكند ، و مىگويد : اى گروه دانشمندان من علم را به شما دادم تنها به اين خاطر كه شما را شناختم ، و من علم را در شما قرار ندادم كه شما را عذاب كنم ؛ برويد كه من شما را آمرزيدم . » « 68 »\r\n\r\nفصل\r\n( 1 ) مىگويم كه يكى از دانشمندان ما « 69 » گفته است : امّا احاديثى كه در فضيلت فقه رسيده از شماره بيرون است . از جملهء آنها گفتار پيامبر اكرم ( ص ) مىباشد كه فرموده است : « خدا به هر كس بخواهد خيرى ارزانى بدارد ، او را در دين فقيه مىگرداند . » « 70 » و نيز : « طلب دانش بر هر مسلمانى واجب است » ؛ و نيز : كسى كه در طلب دانشى باشد ، و به آن دست يابد خداوند دو پاداش براى او ثبت مىكند ، و كسى كه طالب دانشى باشد و به آن دست نيابد ، يك پاداش در نامه عمل او مىنويسد » « 71 » ؛ و نيز : « كسى كه دوست دارد آزاد شدگان از آتش دوزخ را بنگرد به طالبان علم نظر كند . سوگند به كسى كه جانم در دست اوست هيچ طالب علمى به آستانهء علم آمد و شد نمىكند مگر اين كه خداوند در برابر هر گامى كه بر مىدارد يك سال عبادت براى او ثبت مىكند ، و به هر قدم شهرى در بهشت برايش مىسازد ، و در آن حال كه بر روى زمين راه مىرود زمين برايش آمرزش مىطلبد ، و شب و روز را به سر مىآورد در حالى كه آمرزيده شده است . و\r\n\r\n\r\n","description":"","footnote":"\r\n( 68 ) الكبير ، طبرانى ، الترغيب ، ج 1 ، ص 151 ؛ مجمع الزوائد ، ج 1 ، ص 126 .\r\n( 69 ) مقصودش شهيد دوّم در كتاب منية المريد است .\r\n( 70 ) صحيح ، بخارى ، ج 1 ، ص 28 ؛ ابن ماجه ، شمارهء 220 ؛ سنن ، ترمذى ، حديث اوّل از ابواب علم ، ج 10 ، ص 113 و پيش از اين مذكور شد .\r\n( 71 ) الكبير ، طبرانى ؛ الترغيب ، ج 1 ، ص 96 ؛ العلم ، ابن عبد البرّ ؛ المختصر ، ص 23 ؛ سنن ، دارمى ، ج 1 ، ص 97 ، از حديث واثلة بن اسقع ؛ مشكاة المصابيح ، ص 36 به نقل از نامبرده .\r\n","page_name":" 81 ","page_number":81},
  {"content":"\r\n\r\nفرشتگان گواهى مىدهند كه آنها آزادشدگان خداوند از آتش دوزخند . » « 72 » و نيز : « كسى كه در طلب علم باشد مانند كسى است كه روز را روزه بدارد ، و شبها را به عبادت بگذراند . و فرا گرفتن يك باب از علم براى انسان بهتر است از اين كه مانند كوه ابو قبيس طلا داشته باشد و همه آنها را در راه خدا انفاق كند . » « 73 » و نيز : كسى كه در طلب علم است تا اسلام را به آن زنده كند چنانچه مرگش فرا رسد ، در بهشت ميان او و پيامبران تنها يك درجه فاصله خواهد بود . » « 74 » و نيز : « عالم بر عابد هفتاد درجه برترى دارد ، كه ميان هر درجه تا درجهء ديگر به اندازهء دويدن يك اسب در هفتاد سال است ، چه شيطان بدعتى ميان مردم پديد مىآورد ، و عالم آن را مىبيند و از ميان مىبرد در حالى كه عابد تنها به كار عبادتش رو مىآورد . » « 75 » و نيز : « برترى عالم بر عابد مانند برترى من بر پست‌ترين شماست ؛ اهل آسمانها و زمين حتّى مورچه در لانه‌اش و ماهى در آب ، براى تعليم‌دهندهء نيكيها به مردم ، دعا مىكنند . » « 76 » و نيز « كسى كه براى طلب علم بيرون مىرود در راه خدا گام برمىدارد تا آنگاه كه بازگردد . » « 77 » فرموده است : « كسى كه براى فراگرفتن بابى از علم پا بيرون مىنهد ، تا به وسيلهء آن باطلى را به حقّ و گمراهى را به راه هدايت بازگرداند عمل او به منزلهء\r\n\r\n\r\n","description":"","footnote":"\r\n( 72 ) حديث مذكور را تنها در منية المريد ، ص 5 يافته‌ام .\r\n( 73 ) حديث مذكور را تنها در منية المريد ، ص 5 يافته‌ام .\r\n( 74 ) سنن دارمى ، ج 1 ، ص 100 ؛ رياضة المتعلمين ابن سنّى ، المغنى .\r\n( 75 ) الاوسط طبرانى ؛ الترغيب ، ج 1 ، ص 102 و در آن زياده‌اى است ؛ الرّوضة ، ابن فتّال ، ص 16 .\r\n( 76 ) باب علم از ابواب برترى فقه بر عبادت ترمذى ، ج 10 ، ص 157 ، مصابيح السنّة ، بغوى ، ج 1 ، ص 122 ؛ درّ المنثور ، ج 6 ، ص 250 ، بخش نخست اين حديث را عبد الحميد بن مكحول روايت كرده است .\r\n( 77 ) باب علم در فضيلت طلب علم ، ترمذى ، ج 1 ، ص 116 ؛ كنوز الحقائق ، عبد الروؤف المناوى ؛ الجامع الصغير سيوطى به نقل از او ؛ دارمى ، مشكاة المصابيح ، ج 1 ، ص 34 .\r\n","page_name":" 82 ","page_number":82},
  {"content":"\r\n\r\nچهل سال عبادت است . » « 78 » پيامبر ( ص ) به على ( ع ) فرمود : « اگر خداوند به دست تو يك تن را هدايت كند برايت از داشتن شتران سرخ مو بهتر است . » « 79 » همچنين به معاذ فرمود : « اگر خداوند يك تن را به وسيله تو هدايت كند از همهء دنيا و آنچه در آن است برايت بهتر است » « 80 » روايت شده است كه اين سخن را به على ( ع ) نيز فرموده است .\r\nفرمود : « خداوند جانشينان مرا بيامرزد . گفته شد : اى پيامبر خدا ! جانشينان تو چه كسانى هستند ؟ فرمود : آنانى كه سنّت مرا زنده مىدارند ، و آن را به بندگان خدا مىآموزند . » « 81 » و نيز : « علم و هدايتى كه خداوند مرا بر آن برانگيخته مانند بارانى است كه بر زمين ببارد ، بخشى از زمين كه پاكيزه و قابل كشت است آب را جذب مىكند ، و از آن سبزه و گياه بسيار مىرويد ، و بخشى از آن كه سخت و غير قابل نفوذ است آب را نگاه مىدارد ، و خداوند آن را مايهء استفاده مردم قرار مىدهد ، از آن مىآشامند ، و كشتزارهاى خود را از آن آبيارى مىكنند ، بخش ديگر آن پست و كوير و شنزار است كه نه آب را نگه مىدارد ، و نه گياهى از آن روييده مىشود ، و اين مانند كسى است كه فقه دين را فرا مىگيرد ، و از آنچه خداوند مرا بدان برانگيخته سود مىبرد ، آن را آموخته ، و به ديگران مىآموزد ، و نيز مثل آن كس است كه در برابر اوامر الهى سر فرود نمىآورد و هدايتى را كه من از سوى خداوند آورده‌ام نمىپذيرد . » « 82 »\r\n\r\n\r\n","description":"","footnote":"\r\n( 78 ) امالى ، مفيد ، بحار ، ج 1 ، ص 182 .\r\n( 79 ) سنن ابو داوود ، ج 2 ، ص 281 ، صحيح ، مسلم ، ج 7 ، ص 122 .\r\n( 80 ) روضة العقلاء ، ابن حبّان ، ابن عبد البرّ از حسن بصرى ؛ كنوز الحقائق از طبرانى .\r\n( 81 ) الاوسط ، طبرانى ؛ التّرغيب ، ج 1 ، ص 101 ، الفقيه ، صدوق ، ص 591 ، المجالس ، بحار ، ج 2 ، ص 144 .\r\n( 82 ) صحيح ، بخارى ، ج 1 ، ص 130 .\r\n","page_name":" 83 ","page_number":83},
  {"content":"\r\n\r\nو نيز : « هيچ حسد - يعنى غبطه‌اى - نيست مگر نسبت به دو كس ، آن كه خداوند به او مالى داده و وى را بر مصرف آن در راه حقّ قدرت بخشيده است ، و كسى كه خداوند حكمت به او عطا كرده و وى به آن داورى مىكند و آن را به ديگران مىآموزد . » « 83 » و نيز : « كسى كه مردم را به راه حقّ هدايت كند ، به اندازهء اجر همهء پيروانش به او پاداش داده مىشود بىآن كه چيزى از اجر آنها كاسته شود ، و هر كس مردم را به گمراهى دعوت كند به اندازهء گناهان همهء كسانى كه از او پيروى كرده‌اند گنهكار مىباشد ، بىآن كه از گناهان آنها چيزى كم گردد . » « 84 » و نيز : هنگامى كه فرزند آدم مىميرد عمل او پايان مىيابد جز در سه چيز :\r\nصدقه‌اى كه ادامه داشته باشد ، دانشى كه مردم از آن سود برند و فرزندى صالح كه برايش دعا كند . » « 85 » و نيز : « بهترين چيزى كه آدمى به جاى مىگذارد سه چيز است : فرزند شايسته‌اى كه براى او دعا كند ، صدقه‌اى كه دوام داشته باشد و اجرش به او برسد و دانشى كه مردم پس از او به آن عمل كنند . » « 86 » و نيز : « فرشتگان بالهاى خود را براى طالبان دانش - جهت اظهار خشنودى از كار او - مىگسترانند . » « 87 » و نيز : « دانش را طلب كنيد هر چند در چين باشد . » « 88 »\r\n\r\n\r\n","description":"","footnote":"\r\n( 83 ) سنن ابن ماجه ، شمارهء 4208 ، بخارى ، مسلم ، نسائى از ابن مسعود ؛ الدّر المنثور ، ج 1 ، ص 350 .\r\n( 84 ) سنن ترمذى ، ابواب العلم ، ج 10 ، ص 148 ؛ مسلم ، التّرغيب ، ج 1 ، ص 120 ؛ دارمى ، ج 1 ، ص 127 .\r\n( 85 ) المصابيح ، بغوى ، ج 1 ، ص 20 ؛ المختصر ، ابن عبد البرّ ، 14 ، از حديث ابو هريره .\r\n( 86 ) سنن ابن ماجه ، شمارهء 241 .\r\n( 87 ) سنن ، دارمى ، ج 1 ، ص 97 ، از ابن مسعود و اين جزئى از حديث ابو الدرداء مىباشد ، ترمذى ، ابن ماجه ، ابو داوود و جز آنها .\r\n( 88 ) الجامع الصغير ، باب الطاء ، از شعب الايمان ، بيهقى و عقيلى ؛ الكبير ، طبرانى ؛ الفردوس ، ديلمى ؛ الكامل ، ابن عدّى ؛ روضة الواعظين ، ابن فتال ، ص 16 ، تاريخ ، خطيب ، ج 9 ص 346 .\r\n","page_name":" 84 ","page_number":84},
  {"content":"\r\n\r\nو نيز : « هر كس بامداد در طلب دانش برآيد ، فرشتگان بر او سايه مىافكنند ، و معاش او بركت مىيابد و از روزى او كاسته نمىشود . » « 89 » و نيز : « هر كس راهى را براى به دست آوردن دانش بپيمايد ، خداوند براى او راهى به سوى بهشت هموار خواهد كرد . » « 90 » و نيز : « خوابيدن با علم بهتر از نماز با جهل است . » « 91 » و نيز : « يك فقيه بر شيطان از هزار عابد سخت‌تر است . » « 92 » و نيز : « عالمان در زمين مانند ستارگان در آسمانند . كه مردم در تاريكيهاى بيابان و دريا به وسيلهء آنها هدايت مىشوند ، و هر گاه از آسمان محو شوند راهنمايان گمراه مىشوند . » « 93 » و نيز : « هر نوجوانى روزگارش را با علم و عبادت بگذراند تا بزرگ شود ، خداوند در روز رستاخيز پاداش هفتاد و دو صدّيق را به او عطا مىكند . » « 94 » و نيز : « خداوند عزّ و جل در روز رستاخيز به عالمان مىفرمايد : من علم و حكمتم را در شما قرار ندادم جز براى آن كه مىخواهم بر گناهانى كه از شما صادر شده قلم عفو كشم ، و از اين باكى ندارم . » « 95 » و نيز : « چيزى با چيزى گرد نيامده كه از گردآمدن علم با حلم بهتر باشد . » « 96 » و نيز : « مردم صدقه‌اى نداده‌اند كه به ارزش علمى باشد كه آن را منتشر كنند . » « 97 »\r\n\r\n\r\n","description":"","footnote":"\r\n( 89 ) العلم ، ابن عبد البرّ ، المختصر ، ص 23 ، از حديث ابو سعيد خدرى .\r\n( 90 ) سنن ، ابو داوود ، ج 2 ، ص 285 ؛ مسند ، احمد ، به شمارهء 7421 .\r\n( 91 ) الجامع الصغير ، باب النون ، از حليه ، ابو نعيم .\r\n( 92 ) سنن ، ابن ماجه ، به شمارهء 222 .\r\n( 93 ) الكبير ، طبرانى ؛ الترغيب ، ج 1 ، ص 100 ؛ روضة الواعظين ، ص 15 ، منتخب كنز العمّال در هامش المسند ، ج 4 ، ص 32 ، از انس با اندك تغيير .\r\n( 94 ) الكبير ، طبرانى ؛ مجمع الزوائد ، ج 1 ، ص 125 .\r\n( 95 ) مسند كبير ، طبرانى ؛ الترغيب ، ج 1 ، ص 101 ؛ الدّر المنثور ، ج 1 ، ص 350 ؛ روضة الواعظين ، ص 12 .\r\n( 96 ) الجامع الصّغير ، باب ميم به نقل از طبرانى در اوسط ، سنن دارمى ، ج 1 ، ص 139 .\r\n( 97 ) الكبير طبرانى ، الترغيب ، ج 1 ، ص 110 ؛ الجامع الصغير ، باب ميم .\r\n","page_name":" 85 ","page_number":85},
  {"content":"\r\n\r\nو نيز : « انسان مسلمان به برادرش هديه‌اى نداده است كه برتر از سخن حكمت‌آميزى باشد كه به سبب آن خداوند هدايتش را نسبت به او افزون كند . و او را از وادى هلاكت بازگرداند . » « 98 » و نيز : « از برترين صدقه‌ها اين است كه انسان دانشى را فرا گيرد ، سپس آن را به برادر مؤمنش بياموزد . » « 99 » و نيز : « استاد و دانشجو در اجر شريكند ، و در ديگر مردم چيزى نيست . » « 100 » و نيز : « آن كه دانشش كم است بهتر از نادانى است كه عبادتش بسيار است . » « 101 » و نيز : « كسى كه بامداد به مسجد رود و تنها منظورش اين است كه چيز خوبى را بياموزد و يا آموزش دهد داراى اجر كسى است كه عمرهء كاملى به جا آورده باشد ، و كسى كه شبانه به مسجد رود ، و تنها هدفش اين است كه چيزى را بياموزد و يا آموزش دهد اجر كسى كه حجّ را به طور كامل انجام داده باشد براى اوست . » « 102 » و نيز : « يا عالم و يا دانشجو و يا مستمع و يا دوستدار آنها باش ، و پنجمين آنها مباش كه هلاك خواهى شد . » « 103 » و نيز : هنگامى كه از بوستانهاى بهشت مىگذريد از آنها بهره گيريد ؛ عرض كردند : اى پيامبر خدا بوستانهاى بهشت كدام است ، فرمود : « حلقات ذكر ، چه خداوند متعال را فرشتگانى است كه در گردشند و جوياى حلقات ذكرند و چون بر اين مجالس وارد شوند بر گرد آنها حلقه مىزنند . » « 104 » يكى از\r\n\r\n\r\n","description":"","footnote":"\r\n( 98 ) شعب الايمان ، بيهقى ؛ الجامع الصّغير ، باب ميم ؛ المختصر في العلم ، ابن عبد البرّ ، ص 31 .\r\n( 99 ) سنن ابن ماجه ، به شمارهء 243 .\r\n( 100 ) العلم ، ابن عبد البرّ ؛ المختصر ص 19 ؛ بصائر الدرجات صفّار جزء اوّل .\r\n( 101 ) الكبير ، طبرانى ؛ الجامع الصغير ، باب قاف .\r\n( 102 ) مستدرك ، حاكم ، ج 1 ، ص 91 .\r\n( 103 ) الجامع الصغير باب الالف از طبرانى در اوسط ، بحار ، ج 1 ، ص 195 ، به نقل از الغوالى و روضة الواعظين ؛ العلم ، ابن عبد البرّ ؛ المختصر ، ص 26 .\r\n( 104 ) المعالى ، صدوق ، ص 321 ، بخش اوّل حديث .\r\n","page_name":" 86 ","page_number":86},
  {"content":"\r\n\r\nعالمان گفته است : منظور از حلقات ذكر مجالس بيان حلال و حرام است كه چگونه بايد خريد و فروش كرد ، نماز گزارد ، روزه گرفت . زناشويى كرد ، طلاق داد و امثال اينها .\r\nمىگويم : در اين زمينه گفتار ديگرى داريم كه به خواست خدا خواهد آمد .\r\nغزّالى مىگويد : پيامبر خدا ( ص ) به مسجد وارد شد ، و در اين هنگام دو جلسه در آن داير بود ، در يكى فقه و احكام دين مذاكره مىشد ، و در ديگرى دعا مىخواندند و از خداوند مسألت مىكردند ، پيامبر ( ص ) فرمود : « هر دو مجلس خوب است ، زيرا آنان خدا را مىخوانند ، و اينان فقه را فرا مىگيرند و به نادانها ياد مىدهند ، و اينان برترند ، من براى آموزش مردم به رسالت برانگيخته شده‌ام » ، سپس پيامبر ( ص ) در كنار آنها نشست . « 105 » از صفوان عسّال نقل شده كه گفته است : بر پيامبر خدا ( ص ) وارد شدم ، در حالى كه آن حضرت در مسجد بر عباى سرخ رنگ خود تكيه داده بود ؛ به او عرض كردم : اى پيامبر خدا من براى طلب علم آمده‌ام ، فرمود : « آفرين به طالبان علم ؛ همانا فرشتگان با بالهاى خود بر گرد طالب علم اجتماع مىكنند ، و به سبب محبّتى كه به مطلوب آنها دارند از كثرت ازدحام بر بالاى هم سوار مىشوند تا آن اندازه كه به آسمان دنيا مىرسند . » « 106 » از كثير بن قيس روايت شده كه گفته است : در مسجد دمشق با ابو الدّرداء\r\n\r\n\r\n","description":"","footnote":"\r\n( 105 ) العلم ، ابن عبد البرّ ؛ المختصر ، ص 25 ، از حديث عبد الله بن عمر ، با اختلاف كمى در الفاظ .\r\n( 106 ) صفوان بن عسّال ( بدون نقطه ) ، مرادى طبق آنچه بغوى گفته ساكن كوفه بوده ، و ابن ابى حاتم گفته است : او كوفى و از صحابهء مشهور است ، و احاديثى از پيامبر ( ص ) روايت كرده است . ابن سكن گفته است : حديث صفوان بن عسّال دربارهء مسح بر كفش و فضيلت علم و توبه مشهور است ، و بيش از سى تن از ائمّهء حديث آن را از عاصم روايت كرده‌اند ( الاصابة ) مىگويم : اين حديث را ابن عبد البرّ در المختصر ، ص 20 روايت كرده است ، احمد در مسند ، ج 4 ، ص 240 ، طبرانى و ابن حبّان در صحيح خود ، « التّرغيب » ، ج 1 ، ص 95 ، و حاكم در مستدرك ، ج 1 ، ص 100 ؛ دارمى ، ج 1 ، ص 101 ، آن را نقل كرده‌اند .\r\n","page_name":" 87 ","page_number":87},
  {"content":"\r\n\r\nنشسته بودم . در اين ميان مردى نزد او آمد ، و گفت : اى ابو الدّرداء من از مدينه نزد تو آمده‌ام يعنى شهر پيامبر ( ص ) ، و اين به خاطر حديثى است كه از تو به من رسيده است ، و تو آن را از پيامبر خدا ( ص ) روايت كرده‌اى ، ابو الدّرداء گفت :\r\nآيا داد و ستد تو را به اين جا نياورده ؟ پاسخ داد : نه ، ابو الدّرداء گفت : آيا امر ديگرى تو را به اين جا نكشانيده است ، پاسخ داد : نه ، ابو الدّرداء گفت : از پيامبر خدا ( ص ) شنيدم كه مىفرمود : « كسى كه راهى را در جستجوى دانش بپويد ، خداوند از راهى او را به بهشت مىرساند ، همانا فرشتگان بالهاى خود را براى طالبان علم مىگسترانند ، و هر كه در آسمانها و زمين است حتّى ماهيها در آب از خداوند براى عالم طلب آمرزش مىكنند ، برترى عالم بر عابد مانند برترى ماه بر ستارگان است ، عالمان وارثان پيامبرانند ، پيامبران درهم و دينارى را به ارث باقى نمىگذارند ، تنها ميراث آنها علم است كه هر كس آن را فرا گيرد بهرهء زيادى برده است . » آن مرد گفت : آرى . « 107 » يكى از دانشمندان « 108 » به ابو يحيى بن زكريّا بن يحيى ساجى نسبت داده كه گفته است : در كوچه‌هاى بصره براى مراجعه به خانهء بعضى از محدّثان مىرفتيم ، و در رفتن شتاب مىكرديم ، همراه ما مردى هرزه و بىشرم بود كه با حالت تمسخر گفت : پاها را از روى بالهاى فرشتگان برداريد ، او هنوز از جايش دور نشده بود كه هر دو پايش خشك شد . همچنين به ابو داوود سجستانى نسبت داده شده كه گفته است : در ميان اصحاب حديث مردى بىبندوبار و هرزه وجود داشت ، همين كه حديث پيامبر ( ص ) را شنيد كه فرموده است : « فرشتگان بالهاى خود را در زير پاى طالبان علم مىگذارند » در ته كفشهاى خود دو ميخ آهنين قرار داد ، و گفت : مىخواهم بالهاى فرشتگان را لگدمال كنم ، پس از آن هر دو پايش دچار خوره شد .\r\n\r\n\r\n","description":"","footnote":"\r\n( 107 ) سنن ، ابو داوود ، ج 2 ، ص 285 ؛ ابن ماجه ، به شمارهء 223 ؛ روضة الواعظين ، ص 12 و پيش از اين مذكور شد .\r\n( 108 ) از منية المريد شهيد دوّم نقل شده است .\r\n","page_name":" 88 ","page_number":88},
  {"content":"\r\n\r\nابو عبد اللّه محّمد بن اسماعيل تميمى اين داستان را در شرح مسلم نقل كرده و گفته است : « هر دو پا و ديگر اعضاى بدنش فلج شد . »\r\n\r\nفصل : احاديث در فضيلت علم از طريق خاصّه\r\n( 1 ) امّا از طريق خاصّه ( شيعه ) « 109 » به سند صحيح از ابو الحسن على بن موسى الرّضا ( ع ) از پدرانش از پيامبر اكرم ( ص ) روايت شده كه فرموده است :\r\n« طلب علم بر هر مسلمانى واجب است ، علم را در هر جا كه گمان مىرود طلب كنيد ، و از اهلش فرا گيريد ، چه ياد گرفتن آن حسنه ، طلب آن عبادت ، مذاكره دربارهء آن تسبيح ، عمل به آن جهاد ، آموختن آن به كسى كه آن را نمىداند صدقه و بذل آن به كسى كه شايستگى آن را دارد موجب تقرّب به خداوند متعال است ؛ چرا كه علم وسيلهء شناخت حلال و حرام ، روشنى بخش راه بهشت ، همدم اوقات وحشت ، يار تنهايى و غربت است . در خلوت سخنگو ، در خوشى و ناخوشى دليل و رهنما ، در برخورد با دشمنان سلاح ، و نزد دوستان زيب و زيور مىباشد ، خداوند متعال به وسيلهء علم و دانش اقوامى را بلند مرتبه مىگرداند ، آنان را در راه خير پيشوا قرار مىدهد ؛ از آثار آنها پيروى مىكنند ، به اعمال آنها تأسّى مىجويند ، و آراى آنان را مرجع قرار مىدهند ؛ فرشتگان به دوستى با آنها راغب مىشوند ، و با بالهاى خود آنها را لمس مىكنند ، در نمازهاى خويش بر آنها درود مىفرستند ، و هر خشك و ترى حتّى ماهيان و جانوران دريا ، و درندگان بيابان و چهار پايان براى آنها طلب آمرزش مىكنند ، دانش حيات دلها از جهل ، روشنى چشمها از ظلمت ، و نيروى بدنها از ضعف است . دانش بنده را به جايگاه نيكان و پايگاه پاكان و عالىترين درجات دنيا و آخرت مىرساند ، ذكر در حال تحصيل علم برابر با روزه ، و مذاكره دربارهء آن مانند ، نماز شب است . خداوند به وسيلهء علم اطاعت و عبادت مىشود ، و از طريق\r\n\r\n\r\n","description":"","footnote":"\r\n( 109 ) از منية المريد شهيد دوّم نقل شده است .\r\n","page_name":" 89 ","page_number":89},
  {"content":"\r\n\r\nآن پيوندهاى خويشاوندى مستحكم ، و حلال و حرام الهى شناخته مىگردد ؛ علم پيشوا و عمل تابع آن است ، خداوند آن را به سعادتمندان الهام ، و تيره بختان را از آن محروم مىكند . خوشا به حال كسى كه خداوند او را از بهره‌اش محروم نساخته است . » « 110 » از امير مؤمنان ( ع ) نقل شده كه فرموده است : « اى مردم ! بدانيد كمال دين طلب علم و عمل به آن است ، آگاه باشيد تحصيل علم بر شما واجبتر از تحصيل مال است ، مال ميان شما تقسيم و تضمين گرديده ، و دادگرى دانا آن را ميان شما قسمت و ضمانت كرده ، و به آن وفا خواهد كرد . علم در نزد اهلش ذخيره گشته ، و به شما دستور داده شده آن را از آنان بخواهيد ، پس آن را طلب كنيد . » « 111 » و نيز فرموده است : « عالم برتر از روزه‌گير شب زنده‌دار مجاهد است ، هنگامى كه عالم مىميرد در اسلام رخنه‌اى پديد مىآيد كه هيچ چيزى جز جانشين او نمىتواند آن را سدّ كند . » « 112 » و نيز : « در شرافت علم همين بس كه كسى كه آن را نمىداند مدّعى آن مىشود ، و اگر آن را به او نسبت دهند شاد مىگردد . و در نكوهش جهل همين كافى است كه جاهل خود را از آن تبرئه مىكند . » « 113 » آن حضرت به كميل بن زياد فرمود : « اى كميل دانش بهتر از مال است ، دانش تو را پاسدارى مىكند ، و تو از مال پاسدارى مىكنى ، دانش حاكم است و مال محكوم ، مال بر اثر انفاق كاهش مىيابد ، و دانش با انفاق افزون مىشود . » « 114 »\r\n\r\n\r\n","description":"","footnote":"\r\n( 110 ) بحار ، ج 1 ، ص 166 و 171 آن را از امالى صدوق و شيخ مفيد نقل كرده ؛ العلم ، ابن عبد البرّ المختصر ص 27 .\r\n( 111 ) كافى ، ج 1 ، ص 30\r\n( 112 ) بصائر صفّار .\r\n( 113 ) تنها در منية المريد آمده است .\r\n( 114 ) خصال ، صدوق ، ج 1 ، ص 78 ؛ العلم ، ابن عبد البرّ ؛ المختصر ، ص 29 ؛ التّحف ، ابن شعبه ، ص 170 به طور مرسل .\r\n","page_name":" 90 ","page_number":90},
  {"content":"\r\n\r\nو نيز آن حضرت فرموده است : « علم به هفت دليل از مال بهتر است ، نخست اين كه علم ميراث پيامبران است ، و مال ميراث فرعونها ، دوّم علم با انفاق كاهش نمىيابد ، و مال با هزينه و انفاق نقصان مىگيرد ، سوّم اين كه مال نيازمند نگهبان است و علم پاسدار صاحب خود مىباشد ، چهارم علم در كفن انسان داخل مىشود و او را در همه جا همراه است در حالى كه مال او را ترك مىكند و باقى مىماند ، پنجم مال را مؤمن و كافر به دست مىآورند ، امّا علم تنها براى مؤمن حاصل مىشود ، ششّم همگى مردم در امور دين خود به عالمان نياز دارند ، ليكن به مالداران نيازى نيست . هفتم علم انسان را براى گذشتن از صراط نيرومند مىسازد ، و مال مانع گذشتن او از آن مىباشد . » « 115 » و نيز فرموده است : « ارزش هر كس به قدر چيزى است كه آن را مىداند ، در عبارت ديگر آمده است : . . . به قدر چيزى است كه آن را نيكو انجام مىدهد . » « 116 » از امام زين العابدين ( ع ) نقل شده كه فرموده است : « اگر مردم فوايدى را كه در تحصيل علم است بدانند ، آن را طلب مىكنند ، هر چند اين كار متضمّن ريختن خون آنها و فرو رفتن در امواج دريا باشد ؛ همانا خداوند متعال به دانيال نبىّ وحى فرمود كه مبغوض‌ترين بندگان نزد من نادانى است كه حقّ اهل علم را سبك شمارد ، و پيروى آنها را ترك كند ، و محبوبترين بندگان نزد من پرهيزگارى است كه خواهان ثوابهاى بسيار ، و همنشين عالمان و پيرو شكيبايان باشد ، و از حكيمان سخن گويد . » « 117 » از امام باقر ( ع ) روايت شده كه فرموده است : « هر كه طريق هدايتى را به كسى بياموزد به اندازهء كسانى كه آن را به كار بسته‌اند به او پاداش داده مىشود ، بىآن كه از پاداش آنها كاسته شود ، و آن كه امر گمراه كننده‌اى را\r\n\r\n\r\n","description":"","footnote":"\r\n( 115 ) تنها در منية المريد به اين حديث دست يافتم .\r\n( 116 ) نهج البلاغه ، ابواب الحكم ، شمارهء 81 .\r\n( 117 ) كافى ، كلينى ، ج 1 ، ص 35 ؛ در آن جا به جاى جملهء « از حكيمان سخن گويد » كه ترجمه « القائل عن الحكماء » است . « القابل عن الحكما » آمده است كه به معناى پذيرنده از حكيمان است .\r\n","page_name":" 91 ","page_number":91},
  {"content":"\r\n\r\nبه كسى ياد مىدهد به اندازهء كسانى كه آن را مرتكب شده‌اند گناه بر عهدهء اوست بىآن كه از گناهان آنها چيزى كم گردد . » « 118 » و نيز فرموده است : « عالمى كه از دانش او سود برده مىشود برتر از هفتاد هزار عابد است . » « 119 » و نيز : « هر كس از شما دانشى را به ديگرى ياد دهد ، دو برابر اجر دانش آموز به او پاداش داده مىشود ، و معلّم بر وى برترى دارد ، بنابراين دانش را از دانشوران فرا گيريد ، و آن را به برادرانتان بياموزيد ، همچنان كه عالمان آن را به شما آموخته‌اند . » « 120 » و نيز : « در مجلسى پيش كسى بنشينم كه به او اعتماد دارم ، در نظرم از عبادت يك سال اطمينان بخش‌تر است . » « 121 » امام صادق ( ع ) فرموده است : « هر كس عمل خيرى را به ديگرى بياموزد پاداش كسى را دارد كه آن را به كار بسته است ، راوى گويد : عرض كردم : اگر كسى كه آن كار خير را فرا گرفته است آن را به ديگرى ياد دهد ، آيا اين پاداش به او داده خواهد شد ؟ فرمود : اگر آن را به همهء مردم ياد دهد نيز اين ثواب به همان گونه دربارهء او جارى خواهد شد ، عرض كردم : اگر او بميرد ، فرمود : هر چند بميرد . » « 122 » و نيز فرموده است : « فقه و احكام دين را فرا گيريد ، چه هر كس از شما احكام دين را نياموزد اعرابى است . » « 123 » خداوند عزّ و جلّ در كتابش مىفرمايد :\r\n\r\n\r\n","description":"","footnote":"\r\n( 118 ) كافى ، ج 1 ص 35 .\r\n( 119 ) همان مأخذ ، ص 33 .\r\n( 120 ) همان مأخذ ، ص 35 .\r\n( 121 ) همان مأخذ ، ص 39 .\r\n( 122 ) همان مأخذ ، ص 35 .\r\n( 123 ) منسوب به اعراب است ؛ اين واژه مفرد ندارد ، و مراد از آن باديه نشينانى است كه احكام دينى را فرا نمىگيرند .\r\n","page_name":" 92 ","page_number":92},
  {"content":"\r\n\r\n لِيَتَفَقَّهُوا فِي الدِّينِ وَ لِيُنْذِرُوا قَوْمَهُمْ إِذا رَجَعُوا إِلَيْهِمْ لَعَلَّهُمْ يَحْذَرُونَ  . « 124 » و نيز فرموده : « بر شما باد به فرا گرفتن احكام دين خدا ، و اعرابى « 125 » نباشيد ، چه كسى كه احكام دين را نياموزد ، خداوند متعال در روز رستاخيز به او نظر نمىكند « 126 » ، و اعمال او را پاكيزه نخواهد كرد . » « 127 » و نيز : « دوست دارم تازيانه بر سر اصحابم بزنم تا فقه و احكام دين را فرا گيرند . » « 128 » و نيز : « عالمان وارثان پيامبرانند ؛ پيامبران درهم و دينارى به ارث بر جاى نمىگذارند ، تنها احاديثى از خود به ميراث مىگذارند ، هر كس چيزى از احاديث آنها را به كار بندد بهره فراوانى به دست آورده است ، بنگريد دانش خود را از چه كسى اخذ كرده‌ايد ، چه ميان ما اهل بيت در هر نسلى افراد عادلى وجود دارد ، كه تحريفات غاليان و ادعّاهاى باطل‌كيشان و تأويلات جاهلان را از دين مىزدايند . » « 129 » و نيز : « هر گاه خداوند خير بنده‌اى را بخواهد او را در دين فقيه و دانا مىگرداند . » « 130 » معاوية بن عمّار به امام صادق ( ع ) عرض كرد : مردى است كه احاديثتان را روايت ، و آنها را ميان مردم پخش مىكند ، و دلهاى شيعيان شما را به آنها قوّت مىدهد ، و نيز مردى است از شيعيان شما كه عابد است ليكن اهل روايت و نقل\r\n\r\n\r\n","description":"","footnote":"\r\n( 124 ) توبه / 122 : . . . تا در دين آگاهى پيدا كنند ، و به هنگام بازگشت به سوى قوم خود آنها را بيم دهند ، شايد ( از نافرمانى خدا ) دورى جويند ؛ كافى ، ج 1 ، ص 31 .\r\n( 125 ) يعنى مانند اعراب باديه نشين نباشيد كه دين را نمىشناسند ، و در پى فرا گرفتن آن نيستند ، و از احكام آن غافل بلكه از آنها و از ياد گرفتن آنها رو گردانند .\r\n( 126 ) كنايه است از خشم و عدم اعتناى خداوند نسبت به وى و سلب رحمت و فيض و احسان الهى از او ، و حرمان وى از مقام قرب .\r\n( 127 ) كافى ، ج 1 ، ص 31 .\r\n( 128 ) همان مأخذ ص 32 .\r\n( 129 ) همان مأخذ ، ص 32 ؛ البصائر ، ص 3 .\r\n( 130 ) كافى ، ج 1 ، ص 32 ، و پيش از اين مذكور شد .\r\n","page_name":" 93 ","page_number":93},
  {"content":"\r\n\r\nحديث نيست ، از اين دو تن كدام يك برتر است ؟ فرمود : « آن كه احاديث ما را روايت مىكند ، و دلهاى شيعيان ما را به آنها قوّت مىدهد برتر از هزار عابد است . » « 131 » و نيز : « مرگ هيچ مؤمنى نزد شيطان كه لعنت خدا بر او باد محبوبتر از مرگ فقيه نيست . » « 132 » و نيز : « چون مؤمن فقيه بميرد در اسلام رخنه‌اى پديد مىآيد كه هيچ چيزى آن را مسدود نمىكند . » « 133 » امام كاظم ( ع ) فرموده است : « هنگامى كه مؤمن مىميرد . فرشتگان آسمان و نقاطى از زمين كه در آن جا خدا را عبادت كرده ، و درهايى از آسمان كه اعمالش از آن جا بالا رفته ، بر او مىگريند ، و در اسلام رخنه‌اى پديد مىآيد كه چيزى آن را سدّ نمىكند . زيرا مؤمنان فقيه همچون حصار شهرها ، دژهاى اسلامند . » « 134 » فرموده است : « پيامبر خدا ( ص ) وارد مسجد شد ديد گروهى پيرامون مردى اجتماع كرده‌اند فرمود : اين كيست ؟ گفته شد : مردى علّامه ( بسيار دانا ) است ، فرمود : علّامه چيست ؟ گفتند از همه كس به انساب عرب و جنگهاى آنها و حوادث دوران جاهليّت داناتر است ، پيامبر ( ص ) فرمود : اين دانشى است كه هر كس آن را نداند زيان نكرده ، و كسى كه آن را بداند سودى نبرده است ، سپس فرمود : علم منحصر به سه چيز است : آيت محكمه ، فريضهء عادله و سنّت قائمه ، و آنچه غير از اينهاست فضل است . » « 135 »\r\n\r\nفصل\r\n( 1 ) همان دانشمند « 136 » ما گفته است : در تفسير امام عسكرى ( ع ) دربارهء قول\r\n\r\n\r\n","description":"","footnote":"\r\n( 131 ) همان مأخذ ص 33 .\r\n( 132 ) كافى ، ج 1 ص 38 .\r\n( 133 ) همان مأخذ ، ص 38 .\r\n( 134 ) همان مأخذ ، ص 38 .\r\n( 135 ) همان مأخذ ، ص 32 .\r\n( 136 ) مقصود شهيد دوّم است كه مطلب فوق را در كتاب منية المريد گفته است .\r\n","page_name":" 94 ","page_number":94},
  {"content":"\r\n\r\nخداوند متعال آمده است :  وَ إِذْ أَخَذْنا مِيثاقَ بَنِي إِسْرائِيلَ لا تَعْبُدُونَ إِلَّا اللَّهَ  . . .\r\nتا  وَ الْيَتامى  « 137 » امام ( ع ) مىگويد : « امّا دربارهء قول خداوند كه فرموده است « و اليتامى » پيامبر خدا ( ص ) فرموده است : خداوند مردم را به نيكى دربارهء يتيمان به اين سبب تشويق كرده است كه آنها از پدران خود جدا شده‌اند . از اين رو هر كس از آنها حمايت كند ، خداوند از او حمايت خواهد كرد ، و كسى كه آنها را گرامى بدارد خداوند او را گرامى خواهد داشت ، و هر كس از روى رأفت دست بر سر يتيمى كشد ، خداوند در برابر هر مويى كه دستش را بر آن كشيده است كاخى در بهشت براى او قرار مىدهد ، كه از تمام دنيا و آنچه در آن است وسيعتر ، و هر چه دلخواه آدمى است و چشم از آن لذّت مىبرد در آن موجود باشد و آنها جاودانه در آن سكنا مىكنند » .\r\nو نيز : « از همهء يتيمان يتيم‌تر كسى است كه از امامش منقطع شده و نمىتواند به او دسترسى يابد ، و نمىداند حكم او در مورد احكام شرعى مورد نيازش چيست ، آگاه باشيد هر كس از شيعيان ما علوم ما را بداند ، و اين نادان به احكام آيين ما را كه دستش از مشاهده ما كوتاه ، و به منزلهء يتيمى در دامان اوست هدايت و ارشاد كند ، و طريقهء ما را به او بياموزد ، در پيشگاه رفيق اعلا با ما خواهد بود ، اين حديث را پدرم از پدرش و او از پدرانش و آنها از پيامبر خدا ( ص ) روايت كرده‌اند » .\r\nعلى ( ع ) فرموده است : « هر كس از شيعيان ما عالم به طريقهء ما باشد ، و ضعفاى شيعه ما را از تيرگى جهل به روشنى علم در آورد ، همان علمى كه ما در دسترس او گذاشته‌ايم ، روز رستاخيز در حالى كه تاجى از نور بر سر دارد كه همهء اهل محشر را روشنى مىدهد ، وارد مىشود ، و بر تن او جامه‌اىست كه همهء دنيا با كمترين تار آن نمىتواند برابرى كند ، سپس ندا كننده‌اى از سوى خداوند فرياد مىكند اى بندگان خدا اين عالم شاگردى از شاگردان آل محمّد ( ص )\r\n\r\n\r\n","description":"","footnote":"\r\n( 137 ) بقره / 82 : ( و به ياد آوريد ) هنگامى كه از بنى اسرائيل پيمان گرفتيم كه جز خدا نپرستيد ، و به پدر و مادر و خويشان و يتيمان و بينوايان نيكى كنيد .\r\n","page_name":" 95 ","page_number":95},
  {"content":"\r\n\r\nاست ، هان هر كسى در دنيا به وسيلهء او از حيرت جهالت بيرون آمده است اكنون به انوار او چنگ زند ، تا او را از سرگردانى ظلمت اين عرصات رهايى دهد ، و به نزهتگاه بهشت وارد سازد ، سپس هر كسى را كه به او خيرى ياد داده ، و يا گره جهل و نادانى را از دل او گشوده ، و يا شبهه‌اى را براى او روشن ساخته است از آن عرصه خارج مىسازد . » اين عالم گفته است : زنى نزد صدّيقهء كبرا ( ع ) آمد ، و گفت : من مادرى ناتوان دارم . يكى از مسائل نمازش بر او مشتبه شده ، مرا نزد تو فرستاده تا آن را بپرسم . فاطمه ( ع ) پرسش او را پاسخ داد ؛ آن زن بار دوّم پرسيد ، آن حضرت به او پاسخ داد . سپس براى بار سوّم پرسيد ، فاطمه ( ع ) به او پاسخ داد ، تا ده بار كه آن حضرت در هر بار پاسخش را داد . زن از پرسش مكرّر خود شرمنده شد و گفت : اى دخت پيامبر خدا ( ص ) به شما زحمت ندهم ، فاطمه ( ع ) فرمود : « بيا از هر چه مىخواهى بپرس ، چه گمان مىكنى دربارهء كسى كه روزى تعهد كرد تا در برابر اخذ يك صد هزار دينار بار سنگينى را به پشت‌بام برد ؛ آيا اين بار بر او سنگينى مىكند ؟ » زن گفت : نه ، فاطمه ( ع ) فرمود : « من براى هر مسأله‌اى بيش از گنجايش زمين تا عرش ، مرواريد احرت گرفته‌ام ، پس سزاوارتر است كه پاسخ دادن مسائل تو بر من سنگين نباشد . من از پدرم شنيدم كه مىفرمود :\r\n« علماى شيعهء ما در روز قيامت محشور مىشوند در حالى كه هر يك از آنان را به اندازهء دانش و كوششى كه در ارشاد بندگان خدا داشته‌اند خلعت كرامت مىپوشانند ، تا آن جا كه به يك تن از آنها يك ميليون حلّهء نور خلعت داده مىشود ، سپس منادى از سوى خداوند در آسمان ندا مىكند : اى سرپرستان يتيمان آل محمّد ( ص ) كه آنان را پس از جدايى از پدرانشان كه امامان آنها بودند نيرو و توان داديد ، اينان شاگردان شما و يتيمانى هستند كه آنها را سرپرستى و كمك كرديد ، پس خلعت علوم در دنيا را بر آنها بپوشانيد ، از اين رو به هر يك از آنان به اندازهء دانشى كه از آنها فرا گرفته است خلعت مىپوشانند ، تا آن حدّ كه برخى از آنان صد هزار جامه خلعت مىگيرند ، اينان\r\n\r\n","description":"","footnote":"","page_name":" 96 ","page_number":96},
  {"content":"\r\n\r\nهمين گونه به كسانى كه از آنها دانش فرا گرفته‌اند خلعت مىپوشانند ، سپس خداوند متعال مىگويد : خلعت اين عالمان را كه يتيمان را كفالت و سرپرستى كردند كامل و دو برابر كنيد ، پس خلعتهاى پيشين آنها را كامل و مضاعف مىكنند ، همچنين خلعت كسانى كه در رتبهء آنهايند ، و به اندازهء آنها خلعت داده شده‌اند تكميل و مضاعف مىگردد . » فاطمه ( ع ) فرمود : « اى كنيز خدا هر آينه نخى از اين خلعتها هزار هزار بار بهتر از همهء چيزهايى است كه خورشيد بر آنها مىتابد ، و آنچه خورشيد بر آن مىتابد ارجى ندارد ، چه آن آميخته با آلام و كدورات است . » حسن بن على ( ع ) فرموده است : « كفيل و سرپرست يتيم آل محمّد ( ص ) ، يتيمى كه از سرپرستان خود جدا مانده و در وادى جهل و نادانى گرفتار شده ، چنانچه كسى او را از وادى جهل برهاند ، و آنچه را بر او مشتبه شده برايش روشن سازد ، برترى او در مقايسه با كسى كه يتيمى را كفالت كند و او را اطعام و سيراب كند ، مانند برترى خورشيد بر ستارهء سهاست . » حسين بن على ( ع ) فرموده است : « هر كس براى خاطر ما با يتيمى كه محنت استتارمان او را از ما جدا كرده در علومى كه از ما به او رسيده است ، با وى همدردى و مواسات ، و با راهنمايى خود او را ارشاد كند خداوند مىفرمايد : اى بنده صاحب كرم كه همدردى و دلجويى مىكنى من به اين كرم و بخشش از تو سزاوارترم . اى فرشتگان من اينك به تعداد هر حرفى كه به او ياد داده هزار هزار كاخ در بهشت براى او قرار دهيد ، و از نعمتها آنچه سزاوار است در آنها فراهم آوريد . » علىّ بن الحسين ( ع ) فرموده است : « خداوند عزّ و جلّ به موسى ( ع ) وحى فرمود كه مرا محبوب آفريدگانم كن ، و آفريدگانم را محبوب من گردان ، موسى عرض كرد : اين كار را چگونه انجام دهم . خداوند فرمود : نعمتهاى ظاهرى و باطنى مرا به ياد آنها بياور ، تا مرا دوست بدارند ، چه اگر بندهء گريزان يا گمراه و منحرف از درگاهم را بتوانى بازگردانى براى تو از عبادت صد سال كه\r\n\r\n","description":"","footnote":"","page_name":" 97 ","page_number":97},
  {"content":"\r\n\r\nروزهايش را روزه بدارى و شبها را به نماز بگذرانى بهتر است . موسى ( ع ) عرض كرد : بنده گريزان از درگاهت كيست ؟ فرمود : گنهكار متمرّد ، موسى عرض كرد : گمراه و منحرف از آستانت كيست ؟ فرمود : آن كه امام زمانى را كه معرّفى كرده‌اى نشناسد ، و يا پس از شناخت ، از او دورى گزيند ، همان كسى كه به احكام دينش نادان باشد ، دينى كه تو آن را شناسانده‌اى ، و از طريق آن خدا بندگى مىشود ، و به وسيلهء آن خشنودى او به دست مىآيد . » و نيز فرموده است : « اى دانشمندان شيعه ، مژده باد شما را به ثوابهاى بزرگ و پاداشهاى فراوان . » محمّد بن على ( ع ) فرموده است : « دانشمند مانند كسى است كه شمع فروزانى به همراه دارد كه به مردم روشنى مىدهد ، و هر كس در پرتو شمع او قادر به ديدن مىشود ، برايش دعاى خير مىكند . همچنين دانشمند حامل شمعى روشنى بخش از علم و دانش است كه به وسيلهء آن تيرگيهاى جهل و حيرت را مىزدايد ؛ از اين رو هر كس از فروغ دانش او بهره‌مند شده ، و از سرگشتگى و حيرت بدر آمده يا از تيرگى نادانى رهايى يافته است از جملهء آزاد شدگان او از آتش دوزخ است ، و خداوند متعال در عوض هر موى اين آزاد شدگان چيزى به او خواهد داد كه بهتر از صد هزار قنطار مال باشد كه بر غير طريقى كه خداوند دستور داده صدقه داده شود ، زيرا اين صدقه براى دهندهء آن مايه و بال و خسران است ، بلكه به او پاداشى مىدهد كه برتر از ثواب گزاردن صد هزار ركعت نماز در برابر خانه كعبه باشد . » امام جعفر بن محمد الصّادق ( ع ) فرموده است : « دانشمندان شيعهء ما مرزدارانى هستند كه در نزديكى آنها ابليس و شياطين او كمين كرده‌اند . اين عالمان مانع مىشوند كه ابليس و پيروان كافر و ناصبى او بر ضعفاى شيعهء ما وارد و بر آنها چيره شوند . آگاه باشيد هر كس از شيعيان ما اين امر را بر عهده داشته باشد هزار هزار بار برتر از كسى است كه با روم و ترك و خزر جهاد كند ، زيرا آنان از دين دوستان ما ، و اينان از بدنهاى آنها دفاع مىكنند . »\r\n\r\n","description":"","footnote":"","page_name":" 98 ","page_number":98},
  {"content":"\r\n\r\nموسى بن جعفر ( ع ) فرموده است : « فقيهى كه يتيمى از يتيمانى را كه دستشان از ما كوتاه و از ديدار ما محرومند نجات دهد ، و آنچه را از تعاليم ما نياز دارد به او بياموزد ، همين يك فقيه براى شيطان از هزار عابد سخت‌تر است ، زيرا عابد تنها براى نجات خويشتن مىكوشد ، و فقيه علاوه بر نفس خويش ، بندگان خدا را اعمّ از زن و مرد در نظر دارد تا آنها را از چنگ ابليس و يارانش برهاند ، از اين رو او از هزار هزار مرد عابد و هزار هزار زن عبادت كننده برتر است . » علىّ بن موسى ( ع ) فرموده است : « روز قيامت به عابد گفته مىشود : تو چه مرد خوبى بوده‌اى . تلاش تو نجات دادن خودت بود ، و زحمت خود را از مردم بازداشتى ، اينك به بهشت وارد شو . آگاه باشيد فقيه كسى است كه خير خود را به مردم برساند ، و آنان را از دست دشمنانشان برهاند ، و نعمتهاى بهشت خدا را براى آنان ذخيره سازد ، و خشنودى خدا را براى آنها به دست آورد . به فقيه گفته مىشود اى كفيل يتيمان آل محمّد ( ص ) ، اى هدايت كنندهء دوستان و پيروان ضعيف آنها بر جاى خود باش و براى هر كسى كه از تو دانشى فرا گرفته و چيزى آموخته شفاعت كن . فقيه مىايستد ، و به همراه او گروه گروه وارد بهشت مىشوند و امام ( ع ) واژهء گروه ( فئام ) را ده بار تكرار ، و فرمود : اينان كسانى هستند كه از او دانش فرا گرفته ، و از دانش آموزان او دانش اندوخته ، و به همين گونه تا روز قيامت از علوم او بهره برده‌اند » ، اكنون بنگريد ميان مقام فقيه و منزلت عابد چقدر تفاوت است .\r\nمحمّد بن علىّ ( ع ) فرموده است : « كسى كه يتيمان آل محمّد ( ص ) را كفالت كند ، يتيمانى كه از امام خود جدا شده ، و در وادى جهالت سرگردان گشته ، و در دست شيطانهاى خود و دشمنان ناصبى ما اسير شده‌اند ، از دست اينان نجات دهد و از حيرت و سرگردانى برهاند ، و شيطانها را با ردّ وسوسه‌هاى آنها مقهور كند ، و با تمسّك به حجّتهاى پروردگار و دلايل امامان خويش دشمنان ما را مغلوب سازد ، در پيشگاه خداوند نسبت به عابدان از والاترين موقعيّتها و بيشترين برتريها برخوردار خواهد شد ، فضيلتى بيش از برترى\r\n\r\n","description":"","footnote":"","page_name":" 99 ","page_number":99},
  {"content":"\r\n\r\nآسمان بر زمين ، و برترى عرش و كرسى و حجابها بر آسمان ؛ آرى تفاوت او با عابد مانند تفاوت ماه شب چهارده بر مخفىترين ستارگان آسمان است . » علىّ بن محمّد ( ع ) فرموده است : « اگر پس از غيبت قائم ما ( ع ) دانشمندانى باقى نبودند كه مردم را به سوى خدا دعوت و آنان را رهبرى و با تمسّك به حجّتهاى الهى از دين پاسدارى كنند ، و بندگان ضعيف خداوند را از دامهاى شيطان و يارانش ، و از كمند دشمنان ناصبى ما برهانند ، هيچ كسى در روى زمين باقى نمىماند مگر اين كه از دين خدا برگشته و مرتّد شده باشد . آرى آنانى كه زمام دلهاى ضعفاى شيعه را به دست مىگيرند ، مانند ناخداى كشتى كه سكّان آن را در اختيار مىگيرد ، در نزد خداوند از همه كس برترند . » حسن بن على ( ع ) فرموده است : « عالمان شيعهء ما كه دوستان مستضعف و معتقدان به ولايت و امامت ما را سرپرستى مىكنند ، روز رستاخيز در حالى وارد عرصه محشر مىشوند كه از ديهيم آنها نور مىدرخشد . آنها هر كدام تاجى درخشان بر سر دارند كه انوار آن در عرصهء قيامت تا مسافت سيصد هزار سال راه پراكنده مىشود ، و شعاع تابش اين ديهيمها سر تا سر عرصهء محشر را فرا مىگيرد . در آن روز هر يتيمى كه اين عالمان او را كفالت كرده ، و از فضاى تيرهء جهل و نادانى و وادى حيرت و سرگشتگى رهانيده‌اند ، به بخشى از انوار آنها چنگ مىزند . اين انوار او را بالا مىبرند ، و روبروى بهشت قرار مىدهند .\r\nسپس آنها را در منازلى كه در همسايگى استادان و معلّمانشان برايشان آماده شده ، و در محضر امامانى كه براى آنها دعوت مىكردند فرود مىآورند و در اين هنگام شعاع اين ديهيمها به هر ناصبى يا دشمن اهل بيت ( ع ) برسد چشمانش كور ، گوشهايش كر و زبانش لال مىشود ، و به آتشى سخت‌تر از لهيب دوزخ مبدّل مىگردد ، سپس آنها را بلند كرده ، به سوى خازنان جهنّم پرتاب مىكند و خازنان آنها را به درون دوزخ مىافكنند . » « 138 »\r\n\r\n\r\n","description":"","footnote":"\r\n( 138 ) منية المريد ، ص 9 ، به نقل از تفسير منسوب به امام عسكرى ( ع ) .\r\n","page_name":" 100 ","page_number":100},
  {"content":"\r\n\r\nاينها شمّه‌اى از احاديثى است كه دربارهء فضيلت علم از معصومان ( ع ) به ما رسيده است ، و از نظر رعايت اختصار به همينها بسنده كرديم .\r\n\r\nفصل : شواهدى از كتب پيشين در فضيلت علم و علماء\r\n( 1 ) عالم ما گفته است « 139 » : امّا اهميّت و فضيلت علم و دانش از ديدگاه حكمت باستان ؛ لقمان به فرزندش گفت : اى پسرك من در انتخاب مجالسى كه در آنها شركت مىكنى ديدگانت را باز كن ، اگر ديدى در آن مجلس گروهى گرد هم آمده‌اند كه خدا را ياد مىكنند با آنها بنشين ، چه اگر دانشمند باشى دانشت به تو سود خواهد رسانيد ، و اگر نادان باشى آنان دانش به تو خواهند آموخت ، شايد خداوند آنان را زير سايه رحمت خويش قرار دهد و رحمتش ، تو را نيز شامل گردد . و هر گاه ديدى گرد هم آمده‌اند و خدا را ياد نمىكنند با آنها همنشين مشو ، زيرا اگر دانشمند باشى ، دانشت به تو سودى نمىرساند ، و اگر نادان باشى آنها بر نادانى تو مىافزايند ، و بسا خداوند آنان را مورد كيفر قرار دهد ، و آن كيفر تو را نيز فرا گيرد . « 140 » در تورات آمده است : خداوند به موسى ( ع ) فرمود : حكمت را بزرگ بشمار ، چه من حكمت را در دل هر كسى قرار دهم مىخواهم او را بيامرزم ، پس حكمت را فرا گير و بدان عمل كن ، و به ديگران نيز بياموز تا از اين راه به كرامت من در دنيا و آخرت دست يا بى .\r\nدر زبور آمده است : خداوند به داوود پيامبر فرمود : به دانايان بنى اسرائيل و راهبان آنها بگو با پرهيزگاران گفتگو و مذاكره كنند ، و اگر ميان مردم پرهيزگارى نيافتند با دانشمندان سخن گويند ، و چنانچه در بين آنها دانشمندى نيابند با خردمندان و انديشمندان به گفتگو بنشينند ، زيرا پرهيزگارى و دانش و\r\n\r\n\r\n","description":"","footnote":"\r\n( 139 ) منظور شهيد دوّم است كه در منية المريد گفته است .\r\n( 140 ) العلم ، ابن عبد البرّ ؛ المختصر ، ص 54 ؛ كافى ، ج 1 ، ص 39 .\r\n","page_name":" 101 ","page_number":101},
  {"content":"\r\n\r\nخرد مراتب سه گانه‌اىست كه اگر يكى از آنها را در جامعه‌اى قرار دهم نشانهء آن است كه نابودى آنها را نمىخواهم .\r\nگفته شده است : اين كه خداوند پرهيزگارى را بر دانش و خرد مقدّم داشته براى اين است كه پرهيزگارى بدون دانش تحقّق نمىيابد ، و چنان كه پيش از اين بيان شده است بهشت جز با خوف و خشيت از خداوند به دست نمىآيد ، و خشيت تنها بر اثر علم و دانش حاصل مىشود ، از اين رو خداوند علم را بر عقل مقدّم داشته است چه عالم ناگزير بايد عاقل باشد .\r\nخداوند در سورهء هفدهم انجيل مىفرمايد : واى بر كسى كه نام و آوازهء علم به گوش او برسد ، و به طلب آن برنيايد . او چگونه مىخواهد در جهنّم با نادانان محشور و همنشين گردد . دانش را بخواهيد و آن را فرا گيريد ، زيرا دانش اگر شما را به سعادت نرساند بدبخت نمىكند ، و اگر مرتبهء شما را بلند نگرداند موجب پستى شما نمىشود ، و اگر شما را توانگر نكند نيازمند نمىسازد ، و اگر به شما سود نرساند زيانبخش نخواهد بود . نگوييد بيم آن داريم كه عالم شويم و عمل نكنيم . علم براى دارنده‌اش شفاعت مىكند ، و بر خدا حقّ است كه او را خوار و زبون نگرداند . خداوند در روز رستاخيز مىفرمايد : اى گروه عالمان و دانشوران دربارهء خدايتان چه گمان داريد ؟ مىگويند گمانمان اين است كه بر ما رحم كند ، و ما را مورد آمرزش قرار دهد ؛ خداوند مىفرمايد : همين را انجام دادم ، اين كه من حكمت و دانش خود را به شما سپردم براى اين نبود كه بدى را براى شما خواسته باشم ، بلكه خيرى را برايتان اراده كرده بودم . اينك در زمرهء بندگان شايسته من و در زير سايهء رحمتم به بهشت من در آييد .\r\nمقاتل بن سليمان گفته است : در انجيل يافتم كه خداوند به عيسى ( ع ) فرموده است : عالمان را گرامى بدار و قدر و منزلت آنها را بشناس ، زيرا من آنان را بر همهء آفريدگانم جز پيامبران و فرستادگانم مزيّت و برترى داده‌ام ، همچون مزيّت خورشيد بر ستارگان ، و فضيلت آخرت بر دنيا ، و برترى من بر همه چيز .\r\nاز سخنان مسيح ( ع ) است كه : هر كس بداند و عمل كند در ملكوت\r\n\r\n","description":"","footnote":"","page_name":" 102 ","page_number":102},
  {"content":"\r\n\r\nآسمانها به بزرگى ياد مىشود .\r\n\r\nفصل\r\n( 1 ) غزّالى مىگويد : « امّا آثار . . . » وى برخى از آنچه را ما از علماى خود در زمينهء اخبار ذكر كرديم در اين جا نقل كرده ، و پاره‌اى از احاديث نبوى را به دسته‌اى از صحابه نسبت داده ، و همين كار را در مورد آثارى كه در فضيلت تعليم و تعلّم بيان كرده انجام داده است . در اخبارى كه در اين دو قسمت آورده بعضى از آنچه را ما از طريق شيعه نقل كرده‌ايم ذكر كرده است .\r\nغزّالى آنچه را در ضمن آثار بيان كرده اين است كه : « ابو الاسود دوئلى گفته است : چيزى از دانش گرامىتر نيست ، پادشاهان حاكمان بر مردم ، و دانشمندان حكمرانان بر پادشاهانند .\r\nابن عبّاس گفته است : سليمان بن داوود ( ع ) ميان علم و پادشاهى و مال مخيّر شد كه هر كدام را بخواهد اختيار كند ، وى علم را برگزيد ، و مال و پادشاهى نيز با آن به او داده شد .\r\nيكى از دانشمندان گفته است : كاش مىدانستم كسى كه از علم تهيدست است چه چيزى به دست آورده ، و آن كه به دانش دست يافته چه چيزى را از دست داده است .\r\nابن عبّاس گفته است : پاره‌اى از شب را به مذاكره علوم پرداختن نزد من محبوبتر از احياى آن شب است .\r\nبه يكى از حكيمان گفته شد : چه چيزهايى بايد گردآورى و ذخيره كرد ؟\r\nپاسخ داد : چيزهايى كه اگر كشتى تو غرق شود به همراه تو شنا كند ، يعنى دانش .\r\nگفته شده است : منظور او از غرق كشتى ، نابودى بدن او به سبب مرگ است .\r\nيكى از حكيمان گفته است : من به دو كس بيش از هر شخص ديگر ترحّم مىكنم . آن كه تحصيل دانش مىكند ليكن نمىفهمد ، و آن كه مىفهمد و در صدد تحصيل دانش نيست . » مىگويم : يكى از دانشمندان ما گفته است : از جمله گفته‌هاى ابوذر ( ره )\r\n\r\n","description":"","footnote":"","page_name":" 103 ","page_number":103},
  {"content":"\r\n\r\nاين است كه : اندكى دانش بياموزيم نزد ما محبوبتر است از اين كه هزار ركعت نماز مستحبّ به جا آوريم .\r\nو گفته است : از پيامبر خدا ( ص ) شنيديم كه مىفرمود : « هنگامى كه مرگ به سراغ طالب علم مىآيد چنانچه در حال تحصيل باشد شهيد مرده است . » غزّالى مىگويد : وهب بن منبّه گفته است : دانش شرافت مىآورد ، هر چند دارندهء آن پست باشد ؛ عزّت مىآورد ، هر چند دارندهء آن خوار باشد ، انسان را به خداوند نزديك مىكند هر چند دور و مبغوض باشد ، توانگرى مىآورد اگر چه بينوا باشد ؛ بزرگوارى مىآورد ، هر چند دارنده آن كوچك و حقير باشد ؛ هيبت و شكوه مىآورد ، هر چند پست و زبون باشد ؛ تندرستى مىآورد ، اگر چه بيمار و دردمند باشد .\r\nيكى از عارفان مىگويد : مگر نه اين است اگر بيمار از خوردن و نوشيدن و دارو منع شود مىميرد ، دل نيز چنين است اگر از دانش و تفكّر و حكمت محروم گردد خواهد مرد .\r\nعارفى ديگر گفته است : هر كس در نزد عالم و دانشمندى بنشيند اگر چه نتواند از دانش او چيزى از بر كند ، از هفت فضيلت برخوردار مىشود :\r\n1 - به كرامت و پاداشى كه نصيب دانشجويان و طالبان علم مىشود دست يافته است .\r\n2 - مادام كه در محضر دانشمند به سر مىبرد از گناهان مصون است .\r\n3 - آنگاه كه از خانهء خود به قصد تحصيل دانش بيرون مىآيد رحمت خداوند بر او نازل مىشود .\r\n4 - هنگامى كه در حلقهء درس دانشمند حضور مىيابد ، از رحمتى كه بر اين مجلس سايه مىافكند بهره‌اى عايد او مىگردد .\r\n5 - تا زمانى كه به سخنان عالم گوش فرا مىدهد ، كار او طاعت به شمار مىآيد ، و در نامهء اعمال او نوشته مىشود .\r\n6 - هر گاه به رغم شنيدن گفتار دانشمند نتواند چيزى از سخنان او را درك كند ، و از جرمان خود در فهم دانش دلتنگ شود ، همين دلتنگى و اندوه ، وسيله‌اى براى تقرّب او به درگاه خداوند متعال خواهد بود ، چه او فرموده است : من در دلهاى شكسته جاى دارم .\r\n7 - او با حضور خود در مجلس عالم ، احترام و تكريم مسلمانان را نسبت به\r\n\r\n","description":"","footnote":"","page_name":" 104 ","page_number":104},
  {"content":"\r\n\r\nعالمان و دانشمندان مىبيند ، و تحقير و تقبيح آنان را نسبت به فاسقان و گنهكاران مشاهده مىكند ، در نتيجه قلبش از فسق و گناه رو گردان و متنفّر مىشود ، و طبع او به دانش گرايش پيدا مىكند ، به همين سبب پيامبر اكرم ( ص ) دستور فرموده كه با صالحان و شايستگان همنشينى و نشست و برخاست شود .\r\nو نيز آن عارف گفته است : هر كس با هفت فرقه از مردم همنشين شود ، خداوند هفت خصلت را در او زياد مىكند :\r\n1 - هر كس با توانگران و دولتمندان بنشيند ، خداوند بر دوستى و دلبستگى او به دنيا مىافزايد .\r\n2 - همنشينى با تهيدستان و مستمندان موجب شكر و سپاس به درگاه خداوند ، و رضا و خشنودى است نسبت به آنچه نصيب او فرموده است .\r\n3 - نشستن با پادشاهان موجب آن است كه خداوند بر نيرو و كبر او بيفزايد .\r\n4 - همدمى با زنان باعث افزايش نادانى و شهوت است .\r\n5 - نشستن با كودكان موجب ازدياد جرأت و گستاخى بر ارتكاب گناه و تأخير و مسامحه در توبه است .\r\n6 - مجالست با شايستگان و نيكان بر رغبت انسان به اداى طاعات مىافزايد .\r\n7 - نشستن با عالمان و دانشمندان دانش انسان را افزايش مىدهد .\r\nخداوند متعال هفت چيز را به هفت نفر آموخت :\r\n1 - همگى اسمها را به آدم ابو البشر ( ع ) تعليم داد .\r\n2 - هوشمندى و فراست را به خضر ( ع ) عطا كرد .\r\n3 - تعبير رؤيا را به يوسف ( ع ) آموخت .\r\n4 - فنّ زره‌سازى را به داوود ( ع ) ياد داد .\r\n5 - زبان مرغان و پرندگان را به سليمان ( ع ) تعليم داد .\r\n6 - به عيسى ( ع ) تورات و انجيل را آموخت ، چه فرموده است :  وَ يُعَلِّمُهُ الْكِتابَ وَ الْحِكْمَةَ وَ التَّوْراةَ وَ الْإِنْجِيلَ  « 141 »\r\n\r\n\r\n","description":"","footnote":"\r\n( 141 ) آل عمران / 48 : و به او كتاب و تورات و انجيل مىآموزد .\r\n","page_name":" 105 ","page_number":105},
  {"content":"\r\n\r\n7 - به محمّد ( ص ) شريعت و آيين يگانه پرستى را ياد داد ، كه فرموده است : و يعلّمك الكتاب و الحكمة . « 142 » پس علم و دانش آدم ( ع ) سبب شد كه فرشتگان بر او سجده كنند ، و مقام و منزلت او برتر از فرشتگان باشد .\r\nدانش خضر ( ع ) موجب گرديد كه موسى و يوشع ( ع ) شاگردى او كنند ، و نسبت به او فروتنى ورزند . و اين امر از آيات قرآنى مربوط به داستان آنها استنباط مىشود .\r\nدانش يوسف ( ع ) سبب شد كه خاندان خود را بازيابد ، و زمامدار امور يك كشور شود ، و به پيامبرى برگزيده گردد .\r\nدانش داوود ( ع ) سبب رياست و بالا رفتن مقام او شد .\r\nدانش سليمان ( ع ) سبب يافتن بلقيس و غلبه بر وى گرديد .\r\nدانش عيسى ( ع ) سبب شد كه دامن پاك مادرش از تهمت زدوده شود .\r\nدانش محمّد ( ص ) موجب آن است كه در روز رستاخيز از امّتش شفاعت كند .\r\nراه بهشت در اختيار چهار تن است : عالم ، زاهد ، عابد و مجاهد ؛ اگر عالم در ادّعايش راستگو باشد به او حكمت و به زاهد ايمنى ، و به عابد خوف ، و به مجاهد تحسين عطا مىشود .\r\nيكى از محقّقان « 143 » مىگويد : عالمان سه دسته‌اند : دسته‌اى خدا شناسند ، ليكن به اوامر و احكام او آگاهى عميق ندارند . اين گونه دانشمندان كسانى هستند كه معرفت الهى بر دلهاى آنها چيره گشته است ، و در مشاهدهء انوار جلال و كبريايى او فرو رفته‌اند ، از اين رو مجال فرا گرفتن علم احكام را جز آنچه ضرورى آنهاست ندارند . دستهء ديگر اوامر و احكام الهى را به خوبى مىدانند ليكن خدا را آن چنان كه بايد نمىشناسند ؛ اينان به حلال و حرام و دقايق احكام آگاهند ، ليكن به اسرار جلال الهى وقوف ندارند . دستهء سوّم آنانى هستند كه هم\r\n\r\n\r\n","description":"","footnote":"\r\n( 142 ) چنين آيه‌اى در قرآن نيست ، شايد مراد آيهء 113 سوره نساء باشد كه خداوند مىفرمايد :\r\n وَ أَنْزَلَ اللَّهُ عَلَيْكَ الْكِتابَ وَ الْحِكْمَةَ وَ عَلَّمَكَ ما لَمْ تَكُنْ تَعْلَمُ  ، تا آخر .\r\n( 143 ) ظاهرا منظور او شقيق بلخى است ، چنان كه از گفتار فخر الدّين رازى در تفسير آيهء 30 ، از سورهء بقره آشكار است .\r\n","page_name":" 106 ","page_number":106},
  {"content":"\r\n\r\nخداشناسند ، و هم اوامر و احكام الهى را مىدانند . اين دانشمندان در مرز مشترك جهان معقولات و عالم محسوسات جاى دارند ؛ اينان گاهى به سبب حبّ الهى و قرب به خداوند با او مأنوسند ، و زمانى از نظر شفقت و رحمت به بندگان او با آنها همدم و همنشين مىباشند . هنگامى كه از سفر روحانى خود به سوى خلق باز مىگردند ، در ميان مردم مىآيند ، و همچون يكى از آنان مىباشند و گويى خدا را نمىشناسند ، و چون با خدا خلوت مىكنند ، و كمر به خدمت او مىبندند و به ياد او مشغول مىشوند ، گويى به هيچ روى مردم را نمىشناسند . آرى اين طريقهء پيامبران و صدّيقان است ، و مراد پيامبر اكرم ( ص ) كه فرموده است : از عالمان بپرس ، با حكيمان معاشرت كن و با بزرگان همنشين باش ، همين دسته است .\r\nبنابراين مقصود پيامبر ( ص ) در اين كه فرموده است : از عالمان بپرس ، دانشمندانى است كه به اوامر و احكام خدا دقيقا واقفند ليكن خدا را چنان كه بايد نشناخته‌اند ، از اين رو دستور داده است به هنگام نياز مسائل شرعى از آنها پرسش و استفتا شود ، امّا حكيمان آنهايى هستند كه خدا را به خوبى مىشناسند ، ليكن اوامر و احكام الهى را به طور دقيق نمىدانند . پيامبر ( ص ) دستور داده است كه با آنها معاشرت و آمد و رفت شود . و منظور از بزرگان دانشمندانى است كه در هر دو جهت دانا و آگاه مىباشند ، بدين سبب پيامبر خدا ( ص ) دستور مجالست با آنها را داده است ، زيرا همنشينى آنها مايهء خير دنيا و آخرت است .\r\nبراى هر يك از اين سه دسته از دانشمندان ، نشانه‌هايى است . نشانهء عالم به اوامر و تكاليف الهى ذكر زبانى است نه قلبى ، ترس از خلق است نه از خالق ، شرم ظاهرى از مردم است نه شرم باطنى از خدا . نشانهء عالم خداشناس اين است كه پيوسته به ياد خدا مشغول و ترسان و شرمگين است ، ذكر او قلبى است نه زبانى ، بيم او توأم با اميد است و ترس توأم با گناه نيست . شرم و حياى او در اندرون دلش ريشه دارد و ظاهرسازى نيست . امّا نشانه عالم و دانشمندى كه هم خداشناس و هم دانا به اوامر و احكام او مىباشد داشتن شش امتياز است ، سه تاى آنها همانهاست كه دربارهء عالمى كه تنها خداشناس است گفته شد ، و سه تاى\r\n\r\n","description":"","footnote":"","page_name":" 107 ","page_number":107},
  {"content":"\r\n\r\nديگر كه از ويژگيهاى اوست ، اوّل اين كه او در مرز مشترك ميان جهان غيب و شهود قرار دارد ، دوّم اين كه وى معلّم و رهنماى آن دو دسته است ، سوّم آن كه دو دستهء مذكور يعنى عالمان و حكيمان به اين دسته كه كبرا ( بزرگان ) نام دارند نيازمندند بىآن كه اينان به آن دو دسته نيازى داشته باشند . دستهء اخير كه معرفت آنها نسبت به خداوند كامل و به اوامر و احكام او عالمند همانند خورشيد است كه فزونى و كاستى نمىپذيرد ، و آنها كه از معرفت الهى برخوردارند ، و به اوامر و تكاليف او به طور دقيق آگاهى ندارند همچون ماه آسمانند كه گاهى زيادت و زمانى نقصان مىپذيرد ، و آنان كه تنها دستورها و فرمانهاى الهى را مىدانند ، و از شناخت خداوند چنان كه بايد بهره‌اى ندارند مانند چراغند كه خود مىسوزد ، و به ديگران روشنايى مىبخشد .\r\n\r\nفصل : شواهد عقلى كه غزّالى ذكر كرده است\r\n( 1 ) غزّالى مىگويد : « امّا شواهد عقلى ، بايد دانست مقصود از اين باب شناختن فضيلت علم و دانستن نفاست و ارزش والاى آن است ، ليكن تا حقيقت فضيلت و اين كه مراد از آن چيست دانسته نشود ، نمىتوان معناى اتّصاف علم يا غير آن را به اين صفت دانست ، چه كسى كه معناى حكمت و حقيقت آن را نداند اگر طمع داشته باشد مفهوم اين جمله را كه : زيد حكيم است يا نه بفهمد راهى به خطا رفته است .\r\n« فضيلت مشتقّ از فضل است كه به معناى زيادتى است ، و چون دو چيز در امرى مشاركت داشته باشند ، و يكى بر ديگرى به داشتن فزونى و مزيّتى كه كمال وى در آن است اختصاص داشته باشد ، گفته مىشود : او از آن افضل يا برتر است ، چنان كه مىگويند : اسب برتر از الاغ است ، و اين بدان معناست كه اين دو در باركشى با يكديگر مشاركت دارند ليكن اسب با داشتن نيروى حمله و گريز ، شدّت تاخت و تاز و زيبايى شكل و اندام بر الاغ برترى دارد . بنابراين اگر فرض شود الاغى در بدنش عضوى زايد وجود داشته باشد ، گفته نمىشود كه آن برتر از اسب است ، چه اين زيادتى در جسم است و در حقيقت مايهء نقصان آن است و كمالى براى آن نيست .\r\nزيرا حيوان از نظر معنا و صفات مطلوب است نه به سبب جسم و زيادتى و نقصان آن .\r\n\r\n","description":"","footnote":"","page_name":" 108 ","page_number":108},
  {"content":"\r\n\r\n« چون اين مطلب دانسته شود روشن خواهد شد كه دانش را چنانچه با صفات ديگر بسنجيم در ذات خود داراى فضيلت است ، چنان كه اگر اسب را با حيوانات ديگر مقايسه كنيم نسبت به آنها فضيلت دارد ، ليكن شدّت دويدن و تاخت و تاز كه مايهء برترى اسب است به طور مطلق فضيلت نيست ، در حالى كه علم ذاتا و به طور مطلق ، بىآن كه با چيز ديگر مقايسه و سنجيده شود فضيلت است ، زيرا علم از صفات كماليّهء حق تعالى ، و سبب شرافت فرشتگان و پيامبران است تا آن جا كه حتّى يك اسب زيرك و تيزهوش بر اسبى كودن و ديرفهم برترى دارد . و اين فضيلتى است مطلق بىآن كه با چيز ديگر مقايسه و سنجيده شود .\r\n« بايد دانست چيزى كه نفيس و مرغوب است از سه قسم بيرون نيست : يا به سبب ذات خود مطلوب و مورد رغبت است و يا به سببى خارج از ذات آن ، و يا به هر دو سبب . آنچه از جهت ذات مطلوب است بر آنچه از جهتى خارج از ذات خود مرغوب مىباشد افضل است ، و هر چه از جهت ذات و سببى خارج از آن مورد رغبت است بر آنچه تنها از جهت ذات مطلوب است برترى دارد . آنچه به سببى خارج از ذات خود مرغوب مردم است از قبيل زر و سيم است ، كه در خود آنها هيچ سودى نيست و اگر خداوند رفع نيازمنديهاى مردم را در آنها قرار نداده بود با سنگريزه تفاوتى نداشتند . امّا آنچه بر حسب ذات خود مطلوب است سعادت آخرت است ، و آنچه مطلوبيّت آن هم به مناسبت ذات خود ، و هم به سبب عاملى خارج از آن مىباشد از قبيل سلامت بدن است زيرا فى المثل سلامت پا از نظر اين كه موجب مصونيّت از درد ، و مايهء حركت و رفت و آمد ، و وسيلهء برآوردن مقاصد و رفع نيازمنديها مىباشد مطلوب است . و ما هنگامى كه از همين ديدگاه به علم بنگريم ملاحظه مىشود كه دانش در ذات خود دلپسند و لذّت‌بخش است از اين رو مطلوبيّت ذاتى دارد ، علاوه بر اين وسيلهء تحصيل سعادت اخروى ، و مايهء تقرّب به درگاه بارى تعالى است ، به گونه‌اى كه جز به وسيلهء آن نمىتوان به قرب او رسيد . بالاترين چيزها از نظر آدمى سعادت ابدى است ، و آنچه مىتواند وسيله‌اى براى دست‌يافتن به آن باشد بهترين چيزهاست ،\r\n\r\n","description":"","footnote":"","page_name":" 109 ","page_number":109},
  {"content":"\r\n\r\nدست يافتن به اين سعادت تنها از طريق علم و عمل ميسّر است ، و اداى عمل نيز منحصرا منوط به علم و آگاهى به كيفيّت عمل است . بنابراين دانش اساس و سرمايهء سعادت دنيا و آخرت است ، و بهترين اعمال به شمار مىآيد ، و چگونه چنين نباشد و حال آن كه فضيلت هر چيزى به شرافت و برترى ثمرهء آن شناخته مىشود ، و دانسته‌ايم كه ثمرهء علم رسيدن به قرب پروردگار جهانيان ، و پيوستن به فرشتگان و همنشينى با ساكنان عالم بالاست ، و اين ثمرهء علم در آخرت است .\r\nامّا نتيجهء آن در دنيا عزّت و وقار ، و نفوذ كلام در پادشاهان ، و ملازمت نفوس بر تعظيم و احترام آنهاست ، تا آن حدّ كه طبيعت تركهاى نادان و عربهاى گستاخ بر توقير و احترام پيران و سالخوردگانشان سرشته شده است ، و آن به سبب اين است كه سالخوردگان از دانشى كه حاصل تجربه‌هاى آنهاست برخوردارند ، بلكه چهارپايان به مقتضاى طبيعت خود نسبت به انسان احترام و فروتنى مىكنند ، چون احساس مىكنند او داراى كمالى است كه از مرتبهء آنها بالاتر است .\r\n« آنچه گفته شد در فضيلت مطلق علم بود ، ليكن علوم چنان كه ذكر خواهد شد مختلف و گوناگون است ، و ناگزير فضيلت آنها نيز مختلف و متفاوت مىباشد ؛ امّا فضيلت تعليم و تعلّم يعنى ياد دادن و ياد گرفتن از آنچه پيش از اين بيان كرده‌ايم روشن شده است ، زيرا از جهت اين كه علم بهترين چيزها به شمار مىآيد ، فرا گرفتن آن جلب بهترين چيزهاست ، و آموزش آن اعطاى نيكوترين اشياست ، براى اين كه اهداف و مقاصد مردم همه به دين و دنيا مربوط مىشود و انتظام امور دين نيز بسته به منظّم بودن امور دنياست . چه دنيا كشتزار آخرت است ، و نزد كسانى كه آن را وسيله‌اى بيش ندانسته‌اند گذرگاهى است براى رسيدن به قرب حقّ تعالى ، و منزلگاه موقّتى است براى آنهايى كه دنيا را وطن قرار نداده‌اند . امور دنيا تنها از طريق كارهايى كه آدميان انجام مىدهند سامان مىيابد ، و كارها و پيشه‌ها و صنايع آنها نيز از سه نوع بيرون نيست :\r\n1 - يا كارهايى است اصولى كه بدون آنها جهان قوام نمىيابد ، و اينها چهار چيز است : اوّل كشاورزى كه مايهء تأمين خوراك انسان است . دوّم پارچه - بافى كه پوشاك انسان را تأمين مىكند ، سوّم بنّايى كه موجب تهيهء مسكن است ،\r\n\r\n","description":"","footnote":"","page_name":" 110 ","page_number":110},
  {"content":"\r\n\r\nچهارم سياست است كه براى ايجاد الفت در اجتماع و كمك در فراهم آوردن وسايل معيشت و نظم امور به كار گرفته مىشود .\r\n2 - يا كارهايى است كه در خدمت صنايع مذكور و آماده كنندهء آنهاست مانند آهنگرى كه با تهيّهء آلات و ادوات مورد لزوم در خدمت كشاورزى و بخشى از صنايع است ، و همچون پنبه‌زنى و ريسندگى كه به بافندگى خدمت مىكند ، و موادّ آن را فراهم مىسازد .\r\n3 - يا كارهايى است كه اعمال اصولى را كامل و آراسته مىكند مانند آسيابانى و نانوايى نسبت به برزگرى ، و گازرى و دوزندگى نسبت به بافندگى .\r\n« نسبت اين امور به آنچه مايهء قوام جهان هستى است مانند نسبت اعضاى بدن به تن آدمى است ، چه اجزاى تن سه گونه است : يا اعضاى اصلى و عمده‌اند ، مانند دل ، جگر و مغز ، و يا كارگزار آنهايند مانند معده ، رگها ، شريانها ، اعصاب و روده‌ها و يا مكمّل و زينت‌بخش آن دو مىباشند ، مانند ناخنها ، انگشتها و ابروها .\r\n« شريفترين اين امور آنهايى است كه اساس و پايه‌هاى اصلى زندگى آدمى را تشكيل مىدهند ، و از ميان آنها سياست كه مايهء ايجاد الفت و وسيلهء اصلاح امور زندگانى مىباشد از همه شريفتر و برتر است ، از اين رو لازمه تصدّى امر سياست داشتن كمالاتى است كه وجود آن در ديگر مشاغل شرط و ضرورى نيست ، چه كسى كه عهده‌دار اين امر است خواه و ناخواه ديگر صاحبان صنايع و مشاغل را به كار مىگيرد . امّا سياستى كه در جهت اصلاح امور مردم ، و ارشاد آنها به راه راست است ، و مايهء رستگارى انسان در دنيا و آخرت مىباشد چهار مرتبه دارد :\r\nمرتبهء اوّل - كه عالىترين آنها مىباشد سياست پيامبران است كه احكام آنها بر خواصّ و عوام ، و در ظاهر و باطن لازم الاجر است .\r\nمرتبهء دوّم - سياست خلفا و پادشاهان است كه فرمان آنها بر خواصّ و عوام است ، و در ظاهر اجرا مىشود نه در باطن .\r\nمرتبهء سوّم - سياست آن دسته از عالمان است كه به خداى عزّ و جلّ و آيين او عالم و آگاه ، و وارث پيامبران مىباشند ، حكم آنها تنها نسبت به باطن خواصّ\r\n\r\n","description":"","footnote":"","page_name":" 111 ","page_number":111},
  {"content":"\r\n\r\nاست ، و فهم عوام بدان درجه نيست كه بتواند از احكام آنها استفاده كند ، و نيز اين عالمان از چنان نيرويى برخوردار نيستند كه بتوانند در ظواهر آنها تصرّف ، و آنان را به كارى ملزم و يا از آن منع كنند .\r\nمرتبهء چهارم - سياست واعظان است ، و حكم اينان تنها بر باطن عوام است .\r\n« شريفترين اين سياستهاى چهارگانه پس از مقام پيامبرى افادهء علم و تهذيب نفوس مردم است از خويهاى نكوهيده‌اى كه مايهء هلاكت مىباشد ، و ارشاد آنها به سوى اخلاق پسنديده‌اى كه سبب سعادت خواهد بود ، و مراد از « تعليم » همين است .\r\nما پيش از اين گفته‌ايم كه تعليم و آموزش برترين پيشه‌ها و شريفترين كارهاست ، زيرا شرافت هر كار و هنرى به يكى از سه چيز دانسته مىشود :\r\n1 - يكى از راه توجّه به طبع و غريزه است كه معمولا هنرها به وسيلهء آن شناخته مىشوند ، مانند شناخت فضيلت علوم عقلى بر علوم ادبى ، چه حكمت به سبب عقل ، و لغت از طريق سمع شناخته مىشود ، و عقل از سمع شريفتر است .\r\n2 - از لحاظ عموميّت سود آن است ، مانند فضيلت كار كشاورزى بر زرگرى .\r\n3 - از نظر آنچه مورد عمل و اقدام است مانند فضيلت زرگرى بر دبّاغى ، چه مورد عمل يكى طلا ، و موضوع كار ديگرى پوست مردار است .\r\n« پوشيده نيست علوم دين را كه عبارت از شناخت راه آخرت است با كمال عقل و صفاى ذهن مىتوان دانست ، و عقل شريفترين صفات انسان است ، چنان كه پس از اين بيان خواهد شد ، چه انسان به سبب موهبت عقل ، قابليّت قبول امانت الهى را يافته ، و به وسيلهء آن مىتواند به جوار قرب الهى برسد .\r\n« امّا در مورد عموميّت سود علوم دين هيچ كس در آن شكّ نكرده است ، زيرا سود و ثمرهء آن سعادت آخرت است . و دربارهء شرافت موضوع آن پوشيده نيست كه معلّم در دل و جان انسان تصرّف مىكند ، و انسان شريفترين موجودات در روى زمين است ، و گرامىترين اعضاى انسان دل اوست . معلّم دست‌اندركار تكميل و آراستن و پاكيزه كردن دل انسان است و او را به سوى مقام قرب حق تعالى سوق مىدهد . بنابراين آموزش دادن علم از نظرى عبادت پروردگار ، و از\r\n\r\n","description":"","footnote":"","page_name":" 112 ","page_number":112},
  {"content":"\r\n\r\nنظر ديگر جانشينى خداوند متعال است ، و بىشكّ عالىترين جانشينى است ، چه حكم به ارزش هر چيزى بستگى به هدف و مقصد آن دارد ، و خداوند متعال قلب عالم را براى فرا گرفتن دانش كه از اخصّ صفات اوست گشاده گردانيده است ، از اين رو عالم مانند كسى است كه خزانه‌دار گرانبهاترين گنجينه‌هاست ، و در اين حال او مجاز است از اين گنجينه به هر كس كه نيازمند باشد انفاق كند .\r\nبنابراين كدام رتبه و مقام برتر از اين است كه انسان ميان پروردگار و بندگانش واسطه‌اى باشد كه آنها را به خداوند نزديك كند ، و به بهشت جاودانى سوق دهد . »\r\n\r\nفصل : شواهد عقلى كه مؤلّف ذكر كرده است\r\n( 1 ) مىگويم : از جملهء شواهد عقلى بر شرافت و ارزش علم اين كه لذّت و خوشى تنها از طريق ادراك حاصل مىشود ، و شكّ نيست كه لذّات عقلى از لذّتهاى خيالى قوىتر ، و لذّتهاى خيالى از حسّى شديدتر و كاملتر است ، بلكه لذّات حسى به هيچ روى قابل مقايسه با لذّات عقلى نيست ، زيرا عقل هر چيز را آن چنان كه هست درك مىكند ، بدون آن كه ظاهر آن را مورد توجّه قرار دهد ؛ عقل به مغز و حقيقت هر چيز دست مىيابد ، امّا حسّ هر شىء را در حالى كه با غير خود آميخته و مشوب به چيز ديگرى است مىفهمد ، فى المثل انسان رنگ را زمانى حسّ مىكند كه ضمن آن درازا و پهنا و وضع و اين و ديگر امورى را كه از حقيقت رنگ بيگانه است احساس كند ؛ همچنين ادراك عقلى با چيزى كه درك شده مطابقت مىكند ، و با آن تفاوتى ندارد ، ليكن حسّ هر چيز را اگر نزديك باشد بزرگ ، و اگر دور باشد كوچك مىبيند ، و هر چه دور تر شود ، آن را كوچكتر مشاهده مىكند ، تا آن جا كه به سبب دورى آن را همچون نقطه‌اى مىبيند ، و سپس بكلّى از جلو ديدگانش محو مىشود ، و نيز هر چه شىء به انسان نزديكتر باشد بزرگتر به نظر مىآيد ، تا آن جا كه به سبب نزديكى ، آن شىء مانند نيمى از دنيا به نظر مىرسد ، و سپس از نظر ناپديد مىشود . همچنين عقلى كه قوانين خرد و منطق را رعايت مىكند و از گناه و پليدى پاك است ، و\r\n\r\n","description":"","footnote":"","page_name":" 113 ","page_number":113},
  {"content":"\r\n\r\nوهم و وسواس مزاحم او نيست از غلط و اشتباه مصون است ، ليكن حسّ ، بسيارى از اوقات در درك اشيا اشتباه مىكند ، چنان كه خورشيد را به اندازهء يك اترج ( بالنگ ) مىبيند ، و مقدار جرم آن را مثلا يكصد و شصت برابر جرم زمين مىداند . « 144 » و نيز مدركات عقلى امور كلّى ازلى و ذوات نورانييى هستند كه تغيير ناپذيرند ، و از جملهء آنها خود حق تعالى است كه مبدأ همهء كمالات و زيباييها و جمال در عالم وجود است . شماره معقولات تقريبا پايان‌ناپذير است چه موجودات و انواع آنها پايانى ندارد . همچنين مناسبات و روابط ميان موجودات پايان‌پذير نيست . اين مدركات هر چه زياد شود نيروى خرد انسان را قوّت مىدهد ، و بر نورانيّت آن مىافزايد ، امّا مدركات حسّى اجسام و اعراضى هستند كه از ميان رفتنى و زايل شدنى نيستند و منحصر به انواع كمى از موجوداتند . اين مدركات چون از لذّتى قوى برخوردار شوند حسّ را تباه مىكنند . فى المثل چشم كه از روشنايى لذّت و از تاريكى رنج مىبرد ، از روشنايى زياد دچار تباهى و فساد مىشود ، همچنين آواز شديد گوش را تباه و پس از آن مانع فهميدن آواز آهسته مىگردد . و نيز چنان كه گفته‌اند گواراترين لذّات جسمى زناشويى و خوردن خوراكهاى لذيذ و آنچه از اين قبيل است ، مىباشد ؛ با اين حال كسى كه اندكى لذّت غلبه بر حريف را هر چند در امورى پست مانند شطرنج و نرد چشيده است چنانچه اين دو امر بر او عرضه شود احيانا آنها را ردّ مىكند و نمىپذيرد ، زيرا لذّت غلبه موهومى جاى اين دو لذّت را گرفته است . و گاهى خوردنى و مباشرت با زن به انسان پيشنهاد مىشود كه چون مايهء شرمسارى او مىگردد ، دست از آنها باز مىدارد ، و قهرا در اين جا رعايت شرم و آزرم براى او برتر و لذيذتر از خوردنى و همبسترى با زن مىباشد . و هر گاه به افراد كريم و سخاوتمندى لذّت بخشش بجا و بموقعى پيشنهاد شود ، آنان آن را بر لذّت حيوانى شهوت‌آميزى كه مطلوب مردم است ترجيح مىدهند ، و ديگران را در\r\n\r\n\r\n","description":"","footnote":"\r\n( 144 ) اين عقيدهء پيشينيان بوده است .\r\n","page_name":" 114 ","page_number":114},
  {"content":"\r\n\r\nاين امر بر خود مقدّم مىدارند ، و با شتاب آنها را مورد بخشش قرار مىدهند .\r\nزيرا مردان بلند همّت در برابر حفظ آبروى خويش گرسنگى و تشنگى را كوچك مىشمارند ، و به هنگام مبارزه با اقران و پيكارگران بيم از مرگ و نابودى را تحقير مىكنند ، و بسا به هنگام خطر سوار بر مركب شده يك تنه بر شمار انبوهى از دشمنان يورش مىبرند ، زيرا خواستار لذّت ستايشند ، هر چند اين ستايش پس از مرگ آنها به عمل آيد ، گويى اين لذّت در حالى كه مرده‌اند نيز به آنها خواهد رسيد .\r\nبارى روشن شد كه لذّات باطنى بر لذّتهاى حسّى برترى دارند ، و اين امر منحصر به انسانهاى عاقل نيست ، بلكه در چهارپايان نيز وضع به همين قرار است . چنان كه سگهاى شكارى در حالى كه گرسنه‌اند صيد را شكار كرده به صاحب خود مىرسانند ، و بسا تا مسافت زيادى آن را حمل مىكنند ؛ همچنين حيوانات شيرده بچّه‌هايشان را بر خودشان ترجيح مىدهند ، و بسا براى حمايت از آنها خطراتى بزرگتر از آنچه براى حفظ خويش تحمّل مىكنند بر خود هموار مىسازند . به هر حال اگر لذّات باطنى هر چند غير عقلى ، از لذّات ظاهرى مهمّتر و مؤثرتر باشند روشن است كه لذّتهاى عقلى تا چه اندازه برتر و ارزشمندترند . خوشا به حال عقول والايى كه حق تعالى آنها را به اندازهء امكان و قابليّتى كه دارند جلوه گاه انوار خاصّه خويش قرار داده ، و كلّ وجود آن چنان كه هست مجرّد از هر شايبه‌اى در آنها ظهور يافته ، و پس از تجليّات سبحانى ابتدا جواهر عقليّهء جبروتيّه ، و سپس جواهر روحانيهء ملكوتيّه و اجرام سماويّه و آنچه پس از اينهاست در آنها تجسّم پيدا كرده است ، به گونه‌اى كه از ذات آنها متمايز نيست . يكى از دانشمندان مىگويد : « اگر پادشاهان بدانند كه ما از علم چه لذّتى مىبريم با شمشير به جنگ ما خواهند آمد » ، حقّ تعالى فرموده است :  وَ لَلْآخِرَةُ أَكْبَرُ دَرَجاتٍ وَ أَكْبَرُ تَفْضِيلًا  .\r\nاز امام جعفر بن محمّد الصّادق ( ع ) روايت شده كه فرموده است : « اگر مردم ارزش معرفت خداوند متعال را مىدانستند به شكوفايى دنياى دشمنان او ، و نعمتهايى كه آنان را از آنها بهره‌مند ساخته است نمىنگريستند ، و دنياى آنها در\r\n\r\n","description":"","footnote":"","page_name":" 115 ","page_number":115},
  {"content":"\r\n\r\nنزد آنان كمتر و پست‌تر از آن چيزى بود كه در زير پاهاى خود لگدمال مىكنند ، و همانند كسى كه همواره در باغهاى بهشت در كنار دوستان خدا به سر مىبرد به معرفت خداوند متنعّم و از آن لذّت مىبردند . معرفت الهى مونس و همدم انسان در برابر هر بيم و وحشت ، و يار و همنشين در هر تنهايى و وحدت ، و روشنايى در ميان هر ظلمت ، و قوّت در مقابل هر ضعف و درمان هر بيمارى است . سپس فرمود : پيش از شما قومى وجود داشت كه آنها را كشتند و سوزانيدند و اعضاى بدنشان را با ارّه قطع كردند ، و زمين را با همهء فراخى بر آنها تنگ ساختند ، ليكن اين آزارها و بلاها آنها را از طاعت خداوند و دين حقّ باز نگردانيد . اينان كسى از دشمنان خود را نكشته ، و آزارى به آنها نرسانيده بودند جز اين كه به خداوند عزيز و حميد ايمان آورده بودند  وَ ما نَقَمُوا مِنْهُمْ إِلَّا أَنْ يُؤْمِنُوا بِاللَّهِ الْعَزِيزِ الْحَمِيدِ  پس مقامات آنها را از خداوند درخواست كنيد ، و بر مصائب روزگار شكيبايى ورزيد ، تا پاداشهاى آنها را بيابيد . » « 145 »\r\n\r\nباب دوّم\r\n( 1 ) در اين باب دانشهاى پسنديده و نكوهيده و اقسام و احكام آنها و علومى كه واجب عينى يا كفايى است و موقعيّت و حدود علم فقه و كلام در ميان علوم دينى و همچنين علم آخرت شرح داده مىشود .\r\n\r\nدانشى كه واجب عينى است\r\n( 2 ) پيامبر اكرم ( ص ) فرموده است : « طلب دانش بر هر مسلمانى واجب است » و نيز فرموده است : « دانش را طلب كنيد هر چند در چين باشد » . علما دربارهء اين كه چه علمى بر هر مسلمانى واجب عينى است اختلاف نظر دارند و در اين\r\n\r\n\r\n","description":"","footnote":"\r\n( 145 ) كافى ، كلينى ، ج 8 ، ص 247 .\r\n","page_name":" 116 ","page_number":116},
  {"content":"\r\n\r\nمورد به بيش از بيست فرقه تقسيم شده‌اند . ما با نقل نظريّات آنها سخن را طولانى نمىكنيم ، ليكن خلاصه مطلب اين است كه هر فرقه‌اى وجوب را به علمى داده‌اند كه خود دست‌اندركار آنند . متكلمان گفته‌اند : دانشى كه بر هر مسلمانى واجب عينى است علم كلام است ، زيرا به وسيلهء اين دانش است كه توحيد درك ، و ذات و صفات خداوند سبحان شناخته مىشود . فقيهان گفته‌اند : علمى كه واجب عينى است دانش فقه است . چه از طريق آن عبادات ، حلال و حرام ، مكاسب محرّم و غير محرّم دانسته مىشود ، و مقصود آنها وجوب احكامى است كه مورد نياز همگان است ، نه مسائل نادر و حوادثى كه كمتر اتّفاق مىافتد . مفسّران و محدّثان گفته‌اند : دانش واجب ، علم كتاب و سنّت است ، زيرا از طريق اين علم است كه به همهء دانشها دسترسى حاصل مىشود . متصوّفه گفته‌اند مراد از علم واجب دانش ماست ، يكى از آنها مىگويد : علم واجب اين است كه بنده حال و مقام خود را در برابر خداوند بداند . ديگرى از آنها گفته است : علم واجب عبارت است از علم به اخلاص و آفات نفس و تميز دادن الهام فرشته از وسوسه‌هاى شيطان . يكى ديگر از آنها گفته است : علم واجب عبارت از علم باطن است ، و بر گروه خاصّى كه شايستگى آن را دارند واجب مىباشد ، اينان از عموميّت لفظ كه در حديث آمده صرفنظر كرده آن را بر خصوص حمل كرده‌اند . ابو طالب مكّى گفته است :\r\nعلم واجب همان است كه در حديثى از پيامبر ( ص ) كه مشتمل بر مبانى اسلام مىباشد آمده و فرموده است : « اسلام بر پنج پايه بنا شده است » ، زيرا همين پنج فقره است ، كه واجب است كيفيّت عمل به آنها و همچنين چگونگى وجوب آنها دانسته شود .\r\nامّا آنچه سزاوار است طالب دانش به آن يقين كند ، و در آن شكّ نداشته باشد همين چيزى است كه ما ذكر مىكنيم ، و آن اين است كه طبق آنچه در مقدّمهء كتاب بيان كرديم ، علم به دو بخش منقسم مىشود : علم معامله و علم مكاشفه ، و مراد از دانشى كه واجب عينى است علم معامله است نه علم مكاشفه ، و علم معامله‌اى كه بندهء بالغ عاقل ، مكلّف به آن مىباشد سه بخش است : اعتقاد ، فعل ، ترك .\r\n\r\n","description":"","footnote":"","page_name":" 117 ","page_number":117},
  {"content":"\r\n\r\nبنابراين هنگامى كه مرد عاقل به سبب احتلام يا رسيدن به سنّ بلوغ مثلا در چاشتگاه بالغ شود ، نخستين چيزى كه بر او واجب مىگردد ، گفتن شهادتين و فهم معناى آنهاست ، و شهادتين عبارت از : لا إله الا الله - محمد رسول الله است .\r\nمىگويم : اعتقاد اجمالى به اين كه خداوند جامع تمامى كمالات است ، و نقصان به او راه ندارد ، و اذعان به امامت امام ، و تصديق به آنچه پيامبر ( ص ) درباره احوال دنيا و آخرت از جانب خداوند آورده و به طور تواتر از او به ثبوت رسيده‌اند ، نيز بايد بر شهادتين اضافه شود .\r\nغزّالى مىگويد : بر مكلّف واجب نيست كه از طريق فكر و نظر ، و بحث و نوشتن ادلّه ، صحّت اين اعتقادات را به دست آورد ، بلكه كافى است كه آنها را تصديق كند و بدون هيچ شكّ و دودلى به آنها اعتقاد جازم داشته باشد . و اين مقدار به مجرّد تقليد و سماع و بدون هيچ بحث و برهان به دست مىآيد . زيرا پيامبر خدا ( ص ) بر مسلمانى نابخردان عرب به تصديق و اقرار آنها بسنده مىكرد ، بىآن كه آنان دليلى را بر اين اعتقاد خود در ذهن داشته باشند .\r\nبنابراين هر گاه انسان عاقلى كه بالغ شده آنچه را گفته شد به جا آورد تكليفى را كه بر او در آن وقت واجب شده ادا كرده ، و علمى كه در آن هنگام بر او واجب بوده آموختن شهادتين و دانستن معناى آن بوده ، و غير از آن در آن زمان چيزى بر او لازم و واجب نبوده است ، به دليل اين كه اگر پس از اداى اين واجب مىمرد ، فرمانبردار خداوند به شمار مىآمد ، و گناهى بر دوش نداشت و آنچه گاهى غير از اداى شهادتين واجب مىشود به سبب عوارضى است كه روى مىدهد ، و دربارهء هر كس ضرورى نيست ، بلكه انفكاك آن از بعضى افراد قابل تصوّر است .\r\nاين عوارض ممكن است در فعل ، يا در ترك و يا در اعتقاد باشد ، چنانچه در فعل باشد به اين صورت است كه اگر عاقل بالغى كه در چاشتگاه بالغ شده و شهادتين گفته است تا ظهر زنده بماند ، با دخول وقت نماز ظهر ، فرا گرفتن آداب وضو و نماز بر او واجب مىشود ، و اگر تندرست و در وضعى باشد كه اگر تا ظهر صبر كند قادر نخواهد شد همهء آداب مذكور را در اين وقت آموخته ، و\r\n\r\n","description":"","footnote":"","page_name":" 118 ","page_number":118},
  {"content":"\r\n\r\nنماز را به جا آورد ، بلكه به سبب اشتغال به آموختن اين آداب ، وقت نماز از او فوت مىشود ، در اين جا دو احتمال است : يكى آن كه چه بسا گفته شود ظاهر بقاى اوست ، و آموختن احكام پيش از در آمدن وقت نماز بر او واجب است ، احتمال ديگر اين كه وجوب علمى كه شرط عمل است پس از وجوب عمل است ، و در اين صورت آموختن آداب وضو و نماز پيش از فرا رسيدن ظهر بر او واجب نيست ، نمازهاى ديگر نيز به همين گونه است .\r\nاگر اين شخص تا ماه رمضان زنده بماند ، به سبب آن آموختن احكام روزه بر او واجب مىشود ، و بايد بداند كه وقت روزه از صبح صادق است تا غروب آفتاب ، و در آن نيّت و خوددارى از خوردن و نوشيدن و جماع واجب است ، و اين امساك در روزه تا هلال ماه شوّال ادامه دارد .\r\nو هم اگر اين شخص مالى به دستش برسد ، و يا به هنگام بلوغ مالى را دارا بوده است ، آموختن احكام زكات بر وى واجب مىشود ، امّا اين وجوب فورى نيست ، بلكه تا اتمام سالى كه در آن اسلام آورده است فرصت دارد . و اگر دارايى او منحصر به شتر است ، بر او واجب نيست احكام زكات گوسفند را فرا گيرد ، ساير اقسام مال نيز به همين گونه است .\r\nو چون ماه يا ماه‌هاى حجّ فرا رسد ، اگر رو به سوى مكّه آورد ، و در موسم حجّ به آن جا برسد ، و داراى استطاعت باشد بر او واجب است احكام حجّ را فرا گيرد ، ليكن تنها واجبات و اركان عمل حجّ بر او واجب است ، و مستحبّات آن واجب نيست ، زيرا آنچه مستحبّ است احكام به جا آوردن آنها ، نيز مستحبّ مىباشد ، و واجب عينى نيست . در وجوب فراگيرى علم اعمال ديگرى كه واجب عينى است نيز وضع به همين گونه است .\r\nامّا اگر عارضه در ترك فعل باشد ، آموختن چگونگى آن بر حسب حالات مختلفى كه بر انسان واقع مىشود ، واجب مىگردد ، و نسبت به اشخاص مختلف است . مثلا بر گنگ واجب نيست حرمت سخنان حرام را ياد گيرد ، همچنان كه به كور فرض نيست نگاههايى را كه حرام است فرا گيرد ، و بر بدوى يا بيابانى واجب نشده است بياموزد كه\r\n\r\n","description":"","footnote":"","page_name":" 119 ","page_number":119},
  {"content":"\r\n\r\nنشستن در كدام مسكن حلال است . بنابراين ترك فعل نيز بر حسب مقتضاى حال واجب مىشود ، و آنچه را يقين دارد از آن جدا مىشود فرا گرفتن احكام آن بر او واجب نيست ، و نسبت به چيزهايى كه با آنها ملازم و همراه مىباشد واجب است از احكام آنها او را آگاه ساخت ، چنان كه اگر پس از مسلمانى حرير بپوشد ، يا در مكان غصبى نشيند ، يا به نامحرم نظر كند ، واجب است حرمت اينها را به او گوشزد كرد ؛ و در مورد چيزهايى كه ملازم با آنها نيست ليكن در معرض آن است كه به زودى به آنها دچار شود ، مانند خوردن كه واجب است احكام آن را به او ياد داد ، تا اگر در شهرى باشد كه نوشيدن شراب و خوردن گوشت خوك در آن رواج دارد ، از حرمت آنچه حرام است آگاه باشد ، تا از نوشيدن و خوردن آنها بپرهيزد ، و هر چه ياد دادن احكام آن واجب است فرا گرفتن آن نيز واجب مىباشد .\r\nامّا اعتقادات و اعمال دل ، علم آنها بر حسب آنچه به دل خطور مىكند واجب مىشود ، اگر در آنچه معانى شهادتين بر آنها دلالت دارد شكّ كند ، بر او واجب است چيزى را كه مايهء زدودن شكّ او مىشود فرا گيرد . و اگر شكّى به او دست ندهد ، و پيش از آن كه صفات ثبوتيّه و سلبيهء خداوند را به تفصيل فرا گيرد بميرد ، به اجماع مسلمانان مسلمان مرده است ، ليكن خطوراتى كه مبناى اعتقادات است برخى بر حسب طبع ، و پاره‌اى از طريق شنيدن از اهل شهر حاصل مىشود ، بنابراين اگر انسان در شهرى باشد كه علم كلام در آن رايج و بدعتها بر زبان مردم جارى است سزاوار است از بيم اين كه مبادا باطل در قلب او سبقت گيرد ، از همان آغاز بلوغ ، با تلقين حقّ او را از آفتها و بدعتها مصون دارند ، چه اگر باطل به او راه يابد واجب است آن را از دل او زدود ، و بسا زدودن آن از دل او بس دشوار باشد ، چنان كه اگر اين مسلمان بازرگان بوده ، و در شهرى كه او در آن ساكن است ربا رواج داشته باشد ، بر او واجب است چگونگى اجتناب از ربا را ياد گيرد ، و اين علمى است كه واجب عينى به شمار مىآيد ، و معنايش دانستن كيفيّت عمل واجب است ؛ پس هر كس دانست چگونه بايد عمل واجب را به جا آورد ، و وقت وجوب آن را بداند ، او علمى را كه واجب عينى است دانسته است .\r\n\r\n","description":"","footnote":"","page_name":" 120 ","page_number":120},
  {"content":"\r\n\r\nآنچه صوفيان گفته‌اند كه واجب عينى شناخت وسوسهء شيطان از الهام فرشتگان مىباشد نيز حقّ است ، ليكن وجوب آن دربارهء كسى است كه با آن از در مخالفت در آيد ، و چون هر انسانى غالبا از انگيزه‌هاى شرّ و ريا و حسد خالى نيست بر او لازم است از بخش مهلكات اين كتاب آنچه را براى درمان نفس خويش مورد نياز مىبيند ، بياموزد ، و چگونه آموختن آنها واجب نباشد و حال آن كه پيامبر ( ص ) فرموده است : سه چيز نابود كننده است : حرصى كه دنبال شود ، هواى نفسى كه پيروى گردد ، و ديگر خودپسندى است « 1 » ، و هيچ بشرى از اينها خالى نيست .\r\nباقى آنچه از صفات نكوهيدهء قلب ياد خواهيم كرد مانند كبر ، حسد و نظاير آنها تابع اين سه خصلت نابود كننده است ، و زدودن آنها از صفحهء دل واجب عينى است ، و اين امر جز با شناخت حدود و اسباب بروز اين صفات و طريقهء درمان آنها امكان‌پذير نيست ، زيرا كسى كه بدى را نشناسد به آن دچار مىشود ، و چون درمان هر چيز عبارت از مقابله با سبب آن است پس چگونه ممكن است زدودن اين صفات نكوهيده بدون شناخت سبب و مسبّب آنها انجام پذيرد . و آنچه در بخش مهلكات ذكر كرده‌ايم بيشتر آنها از واجبات عينى است ، و همهء مردمان به سبب اشتغال به امورى بيهوده آنها را فرو گذاشته‌اند .\r\nآنچه شايسته است در تعليم مكلّف به آن مبادرت شود ، چنانچه به كيش ديگرى منتقل نشده است اعتقاد به بهشت و دوزخ و حشر و نشر است ، تا بدانها ايمان آورد ، و تصديق كند . ايمان به آنها تتمّهء شهادتين است ، زيرا پس از گواهى به رسالت پيامبر ( ص ) بايد معناى رسالتى را كه آن حضرت مبلّغ و رسانندهء آن است بداند ، و آن عبارت از اين است كه هر كس خداوند و پيامبرش را فرمانبردار باشد پاداش او بهشت است ، و هر كه آنها را نافرمانى كند كيفر او دوزخ است .\r\nاكنون كه تدريجا به اين مطالب آگاه شديد ، درمىيابيد كه مذهب حقّ همين است كه ذكر كرديم . و برايتان محقّق مىشود كه هر بنده‌اى در جريان احوال خود در\r\n\r\n\r\n","description":"","footnote":"\r\n( 1 ) خصال صدوق ، ج 1 ، ص 42 از حديث انس از پيامبر ( ص ) .\r\n","page_name":" 121 ","page_number":121},
  {"content":"\r\n\r\nشبانه روز همواره به مقتضاى تجدّد لوازم وقايعى در عبادات و معاملات براى او روى مىدهد ، كه لازم مىآيد در مورد آنچه به طور نادر برايش اتفاق مىافتد پرسش كند ، و به آموختن آنچه غالبا انتظار وقوع نزديكش را دارد ، مبادرت ورزد .\r\nبنابراين آشكار شد كه منظور از علمى كه در حديث پيامبر ( ص ) با الف و لام معرفه آمده و فرموده است : طلب العلم فريضة » علم به آداب و احكامى است كه وجوب آنها در نزد مسلمانان مشهور است ، نه علم ديگر ، و طريق تدريج و وقت وجوب آن نيز روشن گرديد .\r\n\r\nدانشى كه واجب كفايى است\r\n( 1 ) بايد دانست كه واجب از غير آن ، زمانى شناخته مىشود كه اقسام علوم بيان گردد ، و علوم در رابطه با دانشى كه ما درصدد بيان آنيم يا شرعى است و يا غير شرعى . منظور از علوم شرعى آنهايى است كه از پيامبران كه درود خدا بر آنها باد به دست آمده است ، اين دانشها مانند حساب و هندسه نيستند تا عقل به آنها راه يابد ، و از قبيل علوم پزشكى به شمار نمىآيند ، تا از طريق تجربه به دست آيند ، همچنين مانند علم لغت نمىباشند ، تا از راه سماع حاصل شوند .\r\nعلوم غير شرعى سه نوعند : پسنديده ، نكوهيده و مباح . علوم پسنديده آنهايى است كه با مصالح دنيا بستگى دارند ، مانند پزشكى و حساب ، و اينها نيز بر دو قسمند : يا واجب كفايى مىباشند ، و يا فضيلتند و واجب نيستند .\r\nواجب كفايى آن علمى است كه در قوام امور دنيا نمىتوان از آنها بىنياز بود ، مانند دانش پزشكى ، زيرا براى بقاى تندرستى ضرورى است ، همچنين علم حساب كه در معاملات ، و تقسيم وصايا و ميراثها و جز آنها ضرورت دارد ؛ اينها دانشهايى هستند كه اگر يك شهر از دارندگان اين دانشها خالى بماند مردم آن شهر در تنگنا و سختى مىافتند ، و اگر يك تن به اين كار قيام كند كافى است ، و وجوب از ديگران ساقط مىشود . و نبايد از سخن ما در شگفت شد كه مىگوييم دانش پزشكى و حساب واجب كفايى است ، چه اصول مشاغل نيز همه\r\n\r\n","description":"","footnote":"","page_name":" 122 ","page_number":122},
  {"content":"\r\n\r\nواجب كفايى مىباشند ، مانند كشاورزى ، بافندگى ، سياست ، بلكه حجامت ، زيرا اگر شهر از حجامتگر خالى بماند ، هلاكت به اهل آن شهر رو مىآورد ، و مردم با فقدان آن خود را در معرض نابودى قرار داده دچار سختى مىشوند ، زيرا آن كه درد را داده ، درمان را نيز فرستاده و مردم را به استفاده از آن ارشاد كرده ، و اسباب به دست آوردن آن را فراهم ساخته است . بنابراين با اهمال و سستى در معالجه نبايد خود را در معرض هلاكت قرار داد .\r\nامّا آنچه فضيلت به شمار مىآيد ، و واجب نيست از قبيل تعمّق در دقايق حساب و حقايق دانش پزشكى و جز اينهاست كه مىتوان از آنها بىنياز بود ، ليكن تحصيل آنها مايهء مزيد قوّت بر مقدار مورد احتياج است .\r\nدانشهاى نكوهيده علم سحر و طلسمها و شعبده و جادوگرى است .\r\nدانش مباح مانند علم به اشعارى است كه خالى از سخافت فكر باشد ، و علم تاريخ و امثال آنهاست .\r\nامّا علوم شرعى كه مقصود ما بيان آنهاست همگى مطلوب و پسنديده‌اند .\r\nليكن گاهى دانشهايى كه به گمان بعضى شرعى مىباشند با علوم شرعى مشتبه مىشوند . بنابراين علوم مذكور نيز به پسنديده و نكوهيده تقسيم مىشوند . علوم پسنديدهء شرعى چهار قسم است : اصول ، فروع ، مقدّمات و متمّمات .\r\n1 - اصول : مشتمل بر چهار چيز است : كتاب خداوند ( قرآن ) سنّت پيامبر ( ص ) ، اجماع امّت و آثار صحابه . اجماع بدان سبب اصل است كه بر سنّت دلالت دارد ، از اين رو در مرتبهء دوّم اصل قرار دارد . آثار صحابه نيز به همين گونه است چه آنها هم بيانگر سنّت پيامبر ( ص ) مىباشند » .\r\nمىگويم : بنابر مبانى ما ( شيعه ) درست اين است كه به جاى آثار صحابه آثار اهل بيت يعنى امامان معصوم ( ع ) گفته شود ، زيرا همهء آثار صحابه براى ما حجّت نيست ، و چنان كه در جاى خود ثابت شده تنها آثار معصومين ( ع ) مىتواند سند و حجّت باشد .\r\n2 - فروع : عبارت از علومى است كه از اصول دانسته مىشود : امّا نه به\r\n\r\n","description":"","footnote":"","page_name":" 123 ","page_number":123},
  {"content":"\r\n\r\nموجب الفاظ آنها بلكه بر حسب معانى كه عقل از آنها آگاهى مىدهد ، و به سبب آنها دايرهء فهم گسترش مىيابد ، تا آن جا كه از لفظ ، مفهوم آن و چيزهايى غير از آن فهميده مىشود ، چنان كه از گفتار پيامبر ( ص ) كه فرموده است : « داور در حال خشم نبايد داورى كند . » « 2 » دانسته مىشود كه داور در حال حبس بول ، گرسنگى رنجورى ، تشنگى ، شوق و شهوت زياد و امثال اينها كه او را از انديشه و احتياط در صدور حكم داورى و فيصلهء دعاوى باز مىدارد نبايد داورى كند . » مىگويم : اين از ديدگاه ما قياسى نادرست است ، و بر اساس اصول ما ( شيعه ) درست اين بود ، كه آيهء شريفه :  فَلا تَقُلْ لَهُما أُفٍّ  « 3 » را مثال مىآورد ، زيرا از آن استفاده مىشود كه به طريق اولى زدن و ناسزا گفتن به پدر و مادر نيز ممنوع است .\r\nغزّالى مىگويد : فروع بر دو گونه است : اوّل آنچه مربوط به مصالح دنياست ، و فنّ فقه محتوى آن است ، و فقيهان عهده‌دار آن مىباشند ، چه اينان عالمان دنيايند . دوّم آنچه متعلّق به آخرت است ، و آن علم احوال قلب و اخلاق نكوهيده و ستوده آن است ، و آنچه پسنديدهء حقّ تعالى و يا ناپسند اوست ، و اين همان است كه بخش آخر اين كتاب يعنى دو بخش مهلكات و منجيات عهده‌دار بيان آن است ، و ديگر علم به تأثيراتى است كه در عبادات و عادات از قلب انسان بر اعضا و جوارح او ظاهر مىشود و بخش اوّل اين كتاب گوياى آنهاست .\r\n3 - مقدّمات : اين علوم به منزلهء آلات و ادوات علوم شرعى است ، مانند علم لغت و نحو كه آلت و وسيلهء دانستن كتاب خدا و سنّت پيامبرند ( ص ) . اينها ذاتا علوم شرعى به حساب نمىآيند ، ليكن به خاطر دين و شرع فراگرفتن آنها لازم شده است ، زيرا آيين اسلام به زبان عرب آمده ، و هر آيينى ناگزير زبانى دارد ، و آموختن آن زبان به منزلهء ابزارى براى آن آيين است . از ديگر آلات علوم شرعى\r\n\r\n\r\n","description":"","footnote":"\r\n( 2 ) كافى ، كلينى ، كتاب قضا ، باب ادب الحكم .\r\n( 3 ) اسراء / 23 : به آن دو افّ نگوييد ( يعنى : كمترين اهانتى به آنها روا مداريد . )\r\n","page_name":" 124 ","page_number":124},
  {"content":"\r\n\r\nعلم نوشتن خطّ است ، جز اين كه آن ضرورى نيست ، چه اگر بتوان همهء آنچه را شنيده مىشود از بر كرد به نوشتن نيازى نيست ، ليكن چون مردم غالبا در اين امر ناتوانند نوشتن ضرورت يافته است .\r\n4 - متممّات : اين علوم بر دو قسمند يا مربوط به دانستن قرآن مىباشند كه اين خود سه گونه است :\r\nاوّل - آنچه مربوط به الفاظ قرآن است مانند علم قرائت و مخارج حروف .\r\nدوّم - آنچه مربوط به معانى قرآن است ، مانند علم تفسير ، چه مستند اين علم نيز نقل است ، و مجرّد لغت كافى نيست .\r\nسوّم - آنچه مربوط به احكام قرآن است ، مانند شناخت ناسخ و منسوخ ، خاصّ و عام ، نصّ و ظاهر ، و چگونگى به كارگيرى برخى آيات نسبت به بعضى آيات ديگر ، و اين را علم اصول فقه ناميده‌اند ، و سنّت را نيز شامل است .\r\nقسم دوّم متمّمات علومى است كه مربوط به اخبار و آثار است ، مانند علم رجال و نامهاى آنها ، علم به نامهاى صحابه و صفات آنها ، علم به عدالت راويان و احوال آنان براى شناخت ضعيف آنها از قوى ، علم به عمرهاى راويان براى دانستن حديث مرسل از مسند و آنچه به اين امر مربوط است .\r\nاينها علوم شرعى هستند ، و همهء آنها دانشهايى پسنديده‌اند ، بلكه همگى واجب كفايى مىباشند .\r\n\r\nفصل : علم به قرآن منحصر به روايات معصومين ( ع ) است\r\n( 1 ) مىگويم : آنچه ابو حامد گفته است كه علم به معانى قرآن و تفسير آن تكيه بر نقل دارد درست است ، ليكن منظور او از نقل ، رواياتى است كه از صحابه و تابعانى نقل شده است كه قرآن را بيشتر بنابر آراى خود تفسير كرده‌اند ؛ همانهايى كه روا نيست بر گفته‌ها و ديندارى آنها اعتماد كرد . امّا اين كه گفته است علم مربوط به احكام قرآن و سنّت اعمّ از ناسخ و منسوخ ، عام و خاصّ و جز اينها از طريق علمى كه اصول فقه ناميده شده است دانسته مىشود ، درست نيست ،\r\n\r\n","description":"","footnote":"","page_name":" 125 ","page_number":125},
  {"content":"\r\n\r\nبلكه سزاوار و واجب اين است كه اين هر دو علم ( تفسير و فقه ) بايد از اهل آنها اخذ شود ، و هيچ كس اهليّت و شايستگى آن را ندارد جز كسانى كه پيامبر ( ص ) تمسّك به آنها را پس از خود سفارش كرده و فرموده است : « من دو چيز گرانبها را ميان شما باقى مىگذارم ، اگر به اين دو تمسّك جوييد ، پس از من هرگز گمراه نخواهيد شد ، و اين دو كتاب خدا و عترت من يعنى خاندان من است ، و آنان هيچ گاه از يكديگر جدا نخواهند شد تا كنار حوض بر من وارد شوند . « 4 » معناى اين كه آن دو از هم جدا نخواهند شد اين است كه علم قرآن نزد آنهاست ، هر كس به آنها تمسّك جويد به هر دو چنگ زده است ، و آنان اولوالامرند كه خدا دربارهء آنها فرموده است :  وَ لَوْ رَدُّوهُ إِلَى الرَّسُولِ وَ إِلى أُولِي الْأَمْرِ مِنْهُمْ لَعَلِمَهُ الَّذِينَ يَسْتَنْبِطُونَهُ مِنْهُمْ  « 5 » و نيز در خصوص آنها فرموده است :  يا أَيُّهَا الَّذِينَ آمَنُوا أَطِيعُوا اللَّهَ وَ أَطِيعُوا الرَّسُولَ وَ أُولِي الْأَمْرِ مِنْكُمْ  « 6 » منشاء اين خطاها و اشتباهات « 7 » اين است كه در آن هنگام كه حسّ جاه‌طلبى و رياست‌خواهى بر فرومايگان و منافقان عرب چيره شد ، و آتش حسادت و رقابت در نفوس آنها شعله‌ور گرديد ، وصايا و سفارشهاى پيامبر خدا ( ص ) را در روز غدير خم و جز آن ناديده گرفتند ، وصّى آن حضرت و اوصياى پس از او را تنها گذاشته ، دست از يارى آنان برداشتند در حالى كه آنان زمامداران حقّ ، زبان صدق و راستى شجرهء نبوّت ، كانون رسالت ، مركز آمد و شد فرشتگان ، جايگاه وحى ، كان علم ، نشان هدايت ، حجّتهاى خدا بر مردم دنيا ، گنجور اسرار وحى و تنزيل ، معادن جواهر علم و تأويل ، امانتداران خداوند بر حقايق ، جانشينان او بر خلايق ،\r\n\r\n\r\n","description":"","footnote":"\r\n( 4 ) مسند ، احمد ، ج 3 ، ص 14 ؛ 17 ، 26 و 59 از حديث ابى سعيد خدرى ؛ ج 4 ، ص 367 و 371 ، و ج 5 ، ص 182 و 189 با اندك تغييرى در الفاظ .\r\n( 5 ) نساء / 83 : و اگر آن را به پيامبر و پيشوايان ( كه قدرت تشخيص كافى دارند ) ارجاع كنند از ريشه‌هاى مسائل آگاه خواهند شد .\r\n( 6 ) نساء / 59 : اى كسانى كه ايمان آورده‌ايد اطاعت كنيد خدا را و اطاعت كنيد پيامبر خدا و صاحبان امر را .\r\n( 7 ) خطاها و اشتباهاتى كه در گفتار غزّالى و امثال اوست .\r\n","page_name":" 126 ","page_number":126},
  {"content":"\r\n\r\nاولوالامرى كه خداوند به اطاعت از آنان فرمان داده اولوالارحامى كه پروردگار به پيوند با آنان امر فرموده ، خويشاوندان پيامبر ( ص ) كه به دوستى آنها دستور داده شده ، اهل ذكرى كه رجوع به آنان سفارش گرديده ، سرورانى كه به دوستى و پيروى از آنها فرمان داده شده است ، خاندانى كه خداوند پليدى را از آنها دور ، و از ( شرك و گناه ) پاكيزه‌شان ساخته است ، راسخان در علم كه همهء علوم قرآن ، چه تأويل و چه تفسير نزد آنهاست ، يكى از دو سببى كه هر كس به آن چنگ زد پيروز شد ، يكى از دو چيز گرانقدرى كه هر كس به آنها تمسّك جست از شبروانى است كه صبحگاه زبان به ستايش آنها گشوده خواهد شد ، « 8 » آنانى كه مانند كشتى نوحند ، هر كس سوار آن كشتى شد نجات يافت ، و آن كه تخلّف ورزيد غرق گرديد ، كسانى كه چون به گفتار آيند سخن به درستى گويند ، به آنها حكمت و فصل الخطاب ( قدرت تميز حقّ از باطل ) داده شده است ، و معرّفى شده‌اند تا دانسته شود چگونه بايد از در به خانه وارد شد .\r\nهنگامى كه پيشينيان آنان را ترك كرده دست از يارى آنها كشيدند ، امر بر آيندگان مشتبه شد ، زيرا در موقعى كه آن ماجرا در سقيفه ميان صحابه رخ داد و با نيرنگ زدن به آنها جز دسته كمى از مؤمنان بقيّه را فريفتند ، مردم از ثقلين ( عترت و قرآن ) روى گردانيدند ، و از اين دو راه روشن ( نجدين ) بدور افتادند ، و در وادى حيرت و گمراهى سرگردان شدند ، سالها در اين وضع به سر بردند ، و در اين غفلت و نادانى تا آن زمان كه مقدّر شده است باقى ماندند ، در نتيجه علم مكتوم و پوشيده ماند ، و اهل آن مورد ظلم و ستم قرار گرفتند ، و هيچ راهى براى ابراز علم و دانش خود نداشتند ، جز اين كه آن را پنهان بدارند ، و يا در پرده از آن سخن گويند .\r\nآن نسل سپرى شد ، و نسل ديگر جاى آن را گرفت ؛ نسلى كه به ولايت ائمّه ( ع ) آگاه نبود ، و دشمنى آنان را نيز در دل نداشت ، و نمىدانست چه كند ،\r\n\r\n\r\n","description":"","footnote":"\r\n( 8 ) اشاره به مثل معروف « عند الصباح يحمد القوم السرى » مردم كاروانى را كه در شب راه پيموده و رنج سفر برده در بامداد آن مىستايند .\r\n","page_name":" 127 ","page_number":127},
  {"content":"\r\n\r\nو دانش را از چه كسانى فرا گيرد ، ناگزير به گروههايى مجادله‌گر و هواپرست رو آورد ؛ گروههايى نادان و شكّاك ، و پنداشت كه آنان دانايان و عالمانند .\r\nآنها با آراى خود آن نسل را فريب مىدادند ، زيرا همهء احاديثى كه اين هواپرستان و بدعت‌گذاران دربارهء حلال و حرام و واجبات و احكام از پيامبر خدا ( ص ) در دست داشتند ، بنا بر آنچه گفته‌اند « 9 » از چهار هزار تجاوز نمىكرد ، و اين مقدار حديث براى آنها كافى نبود . از اين رو هر زمان حادثه‌اى روى مىداد ، كه در برخورد با آن روايتى نداشتند ، بر اساس اصول و قواعد مستند بر احاديثى كه از ساخته‌ها و افتراهاى رهبران و رؤساى آنهاست به استنباط حكم و صدور رأى مىپرداختند . ( مثلا ) براى اين كه آراى فاسد خود را رواج دهند ، اين روايت را جعل كردند كه پيامبر خدا ( ص ) به معاذ بن جبل به هنگامى كه او را روانهء يمن ساخت ، فرموده است : « به چه چيزى داورى مىكنى ، پاسخ داد :\r\nبه كتاب خدا ، پيامبر ( ص ) فرمود : دربارهء آنچه در كتاب نباشد ؟ گفت به سنّت ، فرمود : نسبت به آنچه در سنّت نباشد ، گفت : با اجتهاد به رأى خودم داورى مىكنم ، فرمود : سپاس ويژه خداوندى است كه فرستاده فرستاده‌اش را فقيه گردانيده است » « 10 » اين روايت را قرآن ضمن بسيارى از آيات تكذيب مىكند ، از جملهء آنهاست :  وَ لا تَقْفُ ما لَيْسَ لَكَ بِهِ عِلْمٌ  « 11 » و :  إِنْ يَتَّبِعُونَ إِلَّا الظَّنَّ *  « 12 » ، و :  إِنَّ الظَّنَّ لا يُغْنِي مِنَ الْحَقِّ شَيْئاً *  « 13 » و :  وَ أَنْ تَقُولُوا عَلَى اللَّهِ ما لا تَعْلَمُونَ *  « 14 » و :  أَنِ احْكُمْ بَيْنَهُمْ بِما أَنْزَلَ اللَّهُ وَ لا تَتَّبِعْ أَهْواءَهُمْ  « 15 » و :\r\n\r\n\r\n","description":"","footnote":"\r\n( 9 ) منهاج السّنة ، ابن تيميّه ، ج 4 ، ص 59 .\r\n( 10 ) العلم ، ابن عبد البرّ ؛ المختصر ، ص 126 .\r\n( 11 ) اسراء / 36 : آنچه را نمىدانى پيروى مكن .\r\n( 12 ) انعام / 116 : . . . تنها از گمان پيروى مىكنند .\r\n( 13 ) يونس / 36 : گمان ( انسان را ) از حق بىنياز نمىكند .\r\n( 14 ) بقره / 169 : . . . و اين كه آنچه را نمىدانيد درباره خدا بگوئيد .\r\n( 15 ) مائده / 49 : و بايد در ميان آنها برابر آنچه خداوند نازل كرده حكم كنى ، و از هوسهاى آنان پيروى مكن .\r\n","page_name":" 128 ","page_number":128},
  {"content":"\r\n\r\n إِنَّا أَنْزَلْنا إِلَيْكَ الْكِتابَ بِالْحَقِّ لِتَحْكُمَ بَيْنَ النَّاسِ بِما أَراكَ اللَّهُ  « 16 » در اين آيه خداوند نفرموده است : بما رأيت ، يعنى به آنچه رأى توست ، زيرا اگر دين بر اساس رأى مردم بود ، رأى پيامبر ( ص ) اولويّت داشت بر رأى كسانى كه معصوم نيستند ، و آراى آنها به خطا و اشتباه نزديكتر است تا به صواب . زيرا قانونگذارى ( در شرع ) جز بر اساس وحى جايز نيست ، كه فرموده است :  إِنْ هُوَ إِلَّا وَحْيٌ يُوحى  ، و ما به حكم حديث نبوى ( ص ) دستور داريم احاديثى را كه با كتاب خدا مخالفت دارد بر ديوار زنيم و آنها را به دور اندازيم .\r\nكوتاه سخن اين كه هواپرستان چشمها را بر هم نهادند ، و ثقلين ( كتاب و عترت ) را ترك كردند ، و در عقايد اسلامى بدعتهايى پديد آوردند ، و در گرايشهاى خود فرقه فرقه شدند ، و دربارهء احكام دين چيزهايى اختراع ، و در آنها به رأى خود حكم كردند . و از آنها فروع دقيق و نادرى كه به آنها هيچ نيازى نيست بيرون كشيده ، بر طبق اميال خود نسبت به آنها فتوا دادند ، تا آن جا كه بر اثر مخالفت با يكديگر كينه و دشمنى ميان آنها بروز كرد ، و نيز تكاليف دينى را كم و زياد كردند ، و در اين باره به تصنيف كتابهايى پرداختند ، تا آنگاه كه اختلاف بسيار شد ، و به سبب رواج اقوال و آراى نادرست بر كيان اسلام بيمناك شدند . در اين هنگام پادشاهانشان آنان را از گسترش دامنه اجتهاد منع ، و مجتهدان را به چهار تن منحصر ساختند ، و در اصول دين به اقوال مردى كه او را ابو الحسن اشعرى مىگفتند تكيه كردند . او به جبر و اين كه صفات خداوند زايد بر ذات اوست و همچنين هشت ذات قديم يا قدماى ثمانيه و چيزهايى جز اينها معتقد بود . پس از آن مردم به اين امر وفادار نماندند ، و از آنچه منع شده بودند خوددارى نكردند ، بلكه هواپرستيهاى خود را گسترش دادند ، و بر تعداد آراى خويش در هر قرنى پس از قرن ديگر افزودند ، تا امر بدان جا كه رسيد انجاميد ، اين در حالى بود كه امامان بر حقّ كه آنان را خداوند\r\n\r\n\r\n","description":"","footnote":"\r\n( 16 ) نساء / 105 : ما اين كتاب را به حق بر تو فرستاديم تا به آنچه خداوند به تو ارائه داده داورى كنى .\r\n","page_name":" 129 ","page_number":129},
  {"content":"\r\n\r\nيكى پس از ديگرى جانشين پيامبر خود قرار داده است در ميان آنان بودند .\r\nدر وصيّت پيامبر خدا ( ص ) به سران عرب در حجّة الوداع ضمن خطبه‌اى در غدير خم ، با حضور هفتاد هزار تن از مسلمانان - به تعداد قوم موسى ( ع ) به هنگامى كه هارون را ميان آنان جانشين خود كرد ، و به ميقات پروردگارش رفت ، و آنان گوساله را به خدايى گرفتند ، طىّ سخنانى فرمود : « اى گروههاى مردم ! همان گونه كه خداوند فرمان داده است نماز را بر پا داريد ، و زكات را پرداخت كنيد ، اگر روزگار بر شما به درازا كشيد ، و كوتاهى يا فراموش كرديد ، على ولىّ و سرپرست شما و بيان كننده ( احكام الهى ) براى شماست ، همان كسى كه خداوند او را پس از من منصوب كرده ، و او را از سرشت من آفريده است . او شما را از آنچه مىپرسيد خبر خواهد داد ، و آنچه را نمىدانيد برايتان بيان خواهد كرد ، آگاه باشيد حلال و حرام بيش از آن است كه آنها را بشمارم و معرّفى كنم از اين رو در يك كلام به حلال امر و از حرام نهى مىكنم .\r\nمأمورم از شما بيعت بگيرم ، و معامله به سود شماست ، كه آنچه را از جانب خداوند دربارهء على امير مؤمنان و امامان پس از او آورده‌ام بپذيريد ؛ امامانى كه از من و على مىباشند گروهى بر پا دارندهء حقّند ، و از جملهء آنها مهدى است تا روزى كه قيامت بر پا شود ؛ او بحقّ داورى مىكند . اى گروههاى مردم ! هر حلالى كه شما را به آن دلالت ، و هر حرامى كه شما را از آن نهى كرده‌ام ، من از آن بازنگشته‌ام ، و چيزى را تغيير نداده‌ام ، هان آنها را به ياد آوريد و حفظ كنيد ، و به يكديگر سفارش كنيد ، و چيزى را دگرگون نسازيد . » اين حديث طولانى است « 17 » ، و در آن مطالب ديگرى از اين قبيل است . امّا آنان اين سفارش را كتمان كردند ، و تبديل و تغيير دادند ، خود گمراه شدند ، و ديگران را نيز گمراه كردند . پيامبر خدا ( ص ) بنابر آنچه خود آنان در كتابهايشان روايت كرده‌اند از اين حوادث خبر داده و فرموده است : « جمعى از\r\n\r\n\r\n","description":"","footnote":"\r\n( 17 ) قسمتى از خطبهء پيامبر ( ص ) در حجّة الوداع است كه گروهى از محدّثان آن را نقل كرده‌اند ، از جمله ابو على محمّد بن احمد بن على فتال نيشابورى در الرّوضة ، ص 119 .\r\n","page_name":" 130 ","page_number":130},
  {"content":"\r\n\r\nاصحاب من در كنار حوض بر من وارد مىشوند به محض اين كه آنان را شناختم از نزد من باز مىگردند . من مىگويم اصحاب من كجايند ( در روايتى مصغّر آن اصيحاب ذكر شده است ) پاسخ داده مىشود : ( اى پيامبر ) تو نمىدانى آنها پس از تو چه حوادثى به وجود آوردند . » « 18 » امير مؤمنان ( ع ) فرموده است : « اى گروه شيعيان ما ، و اى مدّعيان دوستى ما ! از اصحاب رأى پرهيز كنيد چه آنان دشمن سنّتهايند ، احاديث از چنگ آنها رها شده نمىتوانند آنها را نگه دارند ، و سنّت آنان را درمانده كرده قادر نيستند آن را بفهمند ، بندگان خدا را به بندگى گرفته‌اند ، و اموال خدا را دست به دست مىگردانند ، مردمان تسليم آنها شده ، و مانند سگان از آنها فرمانبردارى مىكنند ، با حقّ و اهل آن جدال مىورزند ، و مانند امامان بر حقّ خود را نشان مىدهند ، در حالى كه از كافرانى ( يا نادانهايى ) هستند كه لعنت شده‌اند ، از چيزهايى كه نمىدانند مىپرسند ، ليكن به نادانى خود اعتراف نمىكنند . از اين رو با آراى خود به مخالفت با دين برخاسته‌اند ؛ آنان گمراهند ، و ديگران را نيز گمراه مىكنند . امّا اگر دين از طريق قياس مىبود مسح باطن پاها از ظاهر آنها سزاوارتر بود . » « 19 » چون علماى عامّه و تصوّف آنها از شناخت امام ، و علم به مسائل حلال و حرام و واجبات و احكام چنان كه بايد ، محروم ماندند ، به انواع بدعتها و گمراهيها دچار ، و در وادى جهل و حيرت سرگردان شدند ، به طورى كه بسيار نقل مىشود كه يكى از اين عالمان صوفى با به جا آوردن اعمالى كه هيچ حاصلى براى او نداشته ، تا چه حدّ زياده‌روى كرده و به خود رنج داده ، و بسا در آنچه بر او واجب بوده تقصير كرده است . از اين رو ما بيشتر اقوال و افعال اين عالمان را كه غزّالى در اين كتاب ذكر كرده ، و احتياج به دليل دارد ترك كرديم ، زيرا در نقل آنها هيچ سودى نبود .\r\n\r\n\r\n","description":"","footnote":"\r\n( 18 ) صحيح ، بخارى ، ج 8 ، باب حوض از كتاب دعوت ، ص 149 .\r\n( 19 ) بحار ، مجلسى ، كتاب العلم ، باب 14 ، از تفسير منسوب به امام عسكرى ( ع ) .\r\n","page_name":" 131 ","page_number":131},
  {"content":"\r\n\r\nامام كاظم ( ع ) دربارهء قول خداوند متعال : و من اضل ممن اتبع هواه به غير هدى من الله « 20 » فرموده است : « يعنى كسى كه رأى غير امامى از ائمّهء هدى ( ع ) را دين خود قرار داده است . » « 21 » امام باقر ( ع ) فرموده است : « هر كس عبادتى را آيين خود كند ، و در آن خويشتن را به رنج اندازد ، در حالى كه امام بر حقّى نداشته باشد ، كوشش او پذيرفته نيست ؛ او گمراهى است سرگردان ، و خداوند اعمال او را دشمن مىدارد . » « 22 » و نيز از آن حضرت روايت شده كه خداوند فرموده است : « من هر كسى را كه پيرو اسلام است و معتقد به ولايت امامى ستمگر و غير الهى است هر چند نيكوكار و پرهيزگار باشد ، او را عذاب مىكنم ، و هر كس از رعاياى اسلام به ولايت امامى عادل و منصوب از جانب خداوند اعتقاد داشته باشد ، هر چند خودش ستمگر و بدكار باشد او را مورد عفو قرار مىدهم . « 23 »\r\n\r\nفصل : گفتار غزّالى كه فقه از علوم دنياست\r\n( 1 ) غزّالى مىگويد : اگر سؤال شود چرا فقه را از علوم دنيا شمرده‌اى ، و فقيهان را از عالمان اين دنيا به حساب آورده‌اى ، در پاسخ بايد گفت كه خداى عزّ و جلّ آدم ( ع ) را از خاك ، و فرزندانش را از نطفه آفريد ، و آنان را از پشت پدران به رحم مادران ، و از آن جا به دنيا درآورد ، و از دنيا به گور ، و از آن جا به عرصهء قيامت ، سپس به بهشت يا دوزخ منتقل مىكند ، آن آغاز آدمى است ، و اين پايان كار او ، و آنچه در اين ميان است منزلگاههاى اوست . خداوند دنيا را در حكم توشه‌اى براى كسب آخرت قرار داد ، تا آنچه را مىتوان توشه راه خود كرد\r\n\r\n\r\n","description":"","footnote":"\r\n( 20 ) كافى ، كلينى ، ج 1 ، ص 374 .\r\n( 21 ) كافى ، كلينى ، ج 1 ، ص 375 .\r\n( 22 ) كافى ، كلينى ، ج 1 ، ص 375 .\r\n( 23 ) كافى ، ج 1 ، ص 376 .\r\n","page_name":" 132 ","page_number":132},
  {"content":"\r\n\r\nاز آن برگيرند ؛ اگر آن را به عدالت به دست آورند نزاعها پايان مىيابد ، و فقيهان بيكار مىمانند ، ليكن مردم از طريق هوا و هوس آن را به چنگ مىآورند . در نتيجه كشمكشها و دشمنيها پديد مىآيد ، و براى تدبير امور مردم به حاكمى نياز پيدا مىشود ، و حاكم به قانونى كه به وسيلهء آن جامعه را اداره كند نيازمند است . فقيه به قانون سياست آگاه است ، و راه واسطه شدن ميان مردم را در هنگامى كه به حكم شهوات خود با يكديگر درگير مىشوند ، مىداند ، فقيه آموزگار و راهنماى حاكم در ادارهء امور مردم ، و ايجاد انضباط ميان آنهاست ، تا بر اثر استقامت و درستى ، امور دنياى آنان منظّم گردد . به جانم سوگند كه فقه هم از علوم دين و آخرت است ، ليكن نه ذاتا بلكه به سبب دنيا ، زيرا دنيا كشتزار آخرت است ، و دين تنها به وسيلهء دنيا كامل مىشود . حكومت و دين دو برادر همزادند ؛ دين و حاكم نگهبان است ، و هر چه داراى اصل و ريشه‌اى نيست ويران ، و هر چيزى فاقد نگهبان باشد ضايع است . حفظ مملكت و برقرارى انضباط در آن تنها به وجود حاكم وابسته است ، امّا طريق ايجاد نظم در حلّ و فصل دعاوى به فقه بستگى دارد ، و همان گونه كه سياست و اداره امور مردم در درجهء اوّل به حكومت مربوط است و از امور دين نيست ، بلكه كمكى است به آنچه دين تنها به سبب وجود آن به كمال مىرسد . همچنين شناخت راههاى سياست از وظايف حاكم است ، چه روشن است كه مثلا حجّ زمانى مىتواند ادا شود كه انسان راهنمايى به همراه داشته باشد ، تا او را از خطرهاى راه محافظت كند ، ليكن حجّ چيزى است و پيمودن راه آن چيز ديگر . همچنين نگهبانى راه كه انجام يافتن حجّ منوط به آن است جدا از اين دو بوده ، و شناخت طرق نگهبانى و شيوه‌ها و مقررّات آن غير از همهء اينها مىباشد . حاصل فنّ فقه شناخت راههاى حراست و سياست است ، و دليل درستى اين سخن روايت مسندى است بدين مضمون كه :\r\n« تنها سه كس در ميان مردم فتوا مىدهند : امير ، مأمور و متكلّف » « 24 » امير بزرگترين\r\n\r\n\r\n","description":"","footnote":"\r\n( 24 ) سنن ، ابن ماجه ، به شمارهء 3753 .\r\n","page_name":" 133 ","page_number":133},
  {"content":"\r\n\r\nرهبر است ، و در صدر اسلام تنها آنها فتوا مىدادند ، مأمور جانشين اوست ، و متكلّف غير از اينهاست و كسى است كه بدون آن كه نيازى باشد عهده‌دار فتوا مىشود . پيشينيان از دادن فتوا دورى مىجستند ، به گونه‌اى كه اگر از يكى از آنها مسأله‌اى پرسش مىشد ، او دادن پاسخ را به ديگرى حواله مىكرد . امّا اگر از علم قرآن و چگونگى راه آخرت از آنها مىپرسيدند از دادن جواب شانه خالى نمىكردند . در پاره‌اى از روايات به جاى متكلّف كه در حديث مذكور است مرايى ( ريا كننده ) آمده است ، چه كسى كه خطر فتوا دادن را بر عهده مىگيرد ، بىآن كه او را براى رفع اين نياز تعيين كرده باشند ، قصدى جز تحصيل جاه و مال ندارد .\r\nاگر گفته شود : اين سخن چنانچه در احكام حدود و قصاص و ديات و حلّ و فصل دعاوى درست باشد ، امّا نسبت به آنچه بخش عبادات اين كتاب اعمّ از روزه و نماز مشتمل بر آن است ، همچنين در مورد حلال و حرام كه موضوع بخش معاملات است درست نيست . پاسخ اين است كه بدانى نزديكترين و مقدّمترين اعمال آخرت كه فقيه از آنها سخن مىگويد سه چيز است : اسلام ، نماز و حلال و حرام ، و چون دربارهء بالاترين هدف نظر فقيه در اين امور بينديشيم خواهيم ديد .\r\nكه آن از مرز دنيا تجاوز نمىكند ، و به آخرت نمىرسد ، و چون اين معنا در امور سه گانهء مذكور معلوم شود ، در غير آنها روشنتر خواهد بود .\r\nامّا اسلام : سخن فقيه در صحّت و فساد و شرايط اسلام يك مسلمان است ، و توجّه او تنها به زبان است ، و دل از ولايت فقيه بيرون است ، چه پيامبر ( ص ) صاحبان شمشير و ارباب قدرت و سلطنت را از اين ولايت و حاكميّت عزل كرده و به كسى كه شخصى را پس از اداى شهادتين كشته ، و عذر آورده بود كه وى از بيم شمشير ، اسلام آورده است فرمود : « چرا دلش را نشكافتى ؟ » « 25 » بلكه فقيه بر صحّت اسلام كسى كه در زير سايهء شمشيرها مسلمان شده است حكم مىكند ، با\r\n\r\n\r\n","description":"","footnote":"\r\n( 25 ) ابن ابى حاتم به نقل از سدى ، چنان كه در الدّر المنثور است ، ج 2 ، ص 200 . معناى پرسش عتاب‌آميز مذكور اين است كه اطّلاع بر احوال دل ميسّر نيست ، و بايد به ظاهر بسنده كرد . م .\r\n","page_name":" 134 ","page_number":134},
  {"content":"\r\n\r\nآن كه مىداند شمشير شكّ و شبهه او را نزدوده ، و پردهء جهل و حيرت را از دل او بر طرف نكرده است ، ليكن او از دارندهء شمشير آخته براى فرود آوردن آن بر گردنش و از دست قدرتمندى كه به سوى دارايىاش دراز شده بيمناك بوده است ، و اداى كلمهء شهادتين جان و مالش را مادام كه داراى جان و مال است از خطر مىرهاند . و اين حكم الهى در اين دنياست . از اين رو پيامبر ( ص ) فرموده است : مأمورم با مردم بجنگم تا لا إله الّا اللّه بگويند ، و چون آن را بر زبان جارى كنند جان و مال آنها از سوى من محفوظ است « 26 » ، و خداوند اثر اداى اين كلمه را در جان و مال قرار داده است . امّا در آخرت گفتار تنها سودى ندارد و فقط نورانيّت دل و اسرار و اخلاق آن مىتواند سودمند باشد ، و اين كار فقيه نيست ، و اگر او در اين راه تلاش و غور و سعى كند مانند اين است كه در كلام و طبّ كه فنّ او نيست به كوشش و پژوهش بپردازد .\r\nامّا نماز : اگر مسلمان اعمال آن را با مراعات شرايط ظاهرى آن به جا آورد ، فقيه بر صحّت آن حكم مىكند ، هر چند در سر تا سر نماز جز به هنگام تكبيرة الاحرام در حال غفلت بوده ، و به تفكّر در حساب معاملات خويش در بازار مشغول باشد . اين نماز در آخرت سود چندانى ندارد ، همچنان كه صرف گفتار در اسلام داراى فايده‌اى نيست ، ليكن فقيه حكم به صحّت آنها مىكند ، زيرا با آنچه به جا آورده ، صيغهء امر را امتثال كرده ، و قتل و تعزير از او برداشته شده است ؛ امّا بايد گفت كه خشوع و حضور قلب كه عمل آخرتى است ، و تنها با وجود آن اعمال ظاهرى سودمند خواهند بود مورد بحث فقيه نيست ، و اگر متعرّض اين مسائل شود خارج از فنّ اوست .\r\nمىگويم : اگر گفته شود : فقيه نيّت را شرط صحّت نماز قرار مىدهد ، و در صورت عدم نيّت ، به بطلان آن حكم مىكند ، و چون نيّت امر قلبى است ، نظر او در نماز از دنيا متوجّه آخرت شده است . پاسخ اين است كه نيّت در حقيقت همان\r\n\r\n\r\n","description":"","footnote":"\r\n( 26 ) سنن ، ابو داوود ؛ كتاب جهاد ، ج 2 ، ص 41 ؛ التّاج الجامع الاصول ، ج 4 ، ص 325 ؛ صحيح ، بخارى ، مسلم ، ترمذى و نسائى .\r\n","page_name":" 135 ","page_number":135},
  {"content":"\r\n\r\nچيزى است كه مكلّف را به انجام دادن فعل برانگيخته ، و او را به آوردن آن وادار كرده است ، چنان كه تحقيق آن در بخش منجيات خواهد آمد ، و اين امرى است كه هر فاعل صاحب شعورى در هر كارى كه انجام مىدهد از آن خالى نيست ، بنابراين درست نيست كه تكليف به آن تعلّق گيرد ، زيرا از اختيار انسان خارج است ، بدين سبب برخى از دانشمندان ما گفته‌اند : اگر خداوند مردم را مكلّف مىكرد عبادات را بدون نيّت انجام دهند ، تكليف او شاقّ و ما لا يطاق بود .\r\nو تكليف تنها به عوارض و خصوصيّات نيّت تعلّق مىگيرد ، مانند اخلاص و ريا و امثال اين دو كه در علم اخلاق از آنها بحث مىشود ، و گفتگو دربارهء آنها از وظايف علماى آخرت و پزشكان قلوب است ، و از وظايف فقيه از حيث اين كه او در رشته ديگرى فقيه و خبره است به شمار نمىآيد و چنانچه وى متعرّض اين مسائل شود از فنّ خود خارج شده و به طور طفيلى وارد اين مباحث شده است .\r\nامّا اين كه غزّالى مىگويد : « جز به هنگام تكبيرة الاحرام » ، شايد منظورش اشاره به اين است كه نمازگزار در آغاز نماز بايد دل را تنها متوجّه حق تعالى كند ، و به دل خطور دهد كه منحصرا براى خداوند نماز مىگزارد ، و اين همان امرى است كه در اخبار ما « توجّه » گفته شده است و فقيهان از آن به « نيّت » تعبير كرده‌اند . يا مقصودش اشاره به آن است كه به هنگام شروع در نماز عظمت حق تعالى را به ياد آورد . امّا اين كه برخى از فقيهان زحمت به خود داده گفته‌اند واجب است به هنگامى كه نمازگزار نماز را آغاز مىكند به نحوى خاصّ متوجّه عبادت خود و ويژگيها و انگيزه‌هاى اداى آن باشد امرى است كه به هيچ روى در كتاب و سنّت وارد نشده ، و هرگز از سوى پيشينيان دربارهء اين موضوع و مسائل دشوارى كه از آن منشعب مىشود ، و مردم را دچار وسواس مىسازد تحقيق و پرسشى به عمل نيامده ، بلكه اين از مواردى است كه مشمول اسكتوا عما سكت الله عنه « 27 » مىباشد .\r\n\r\n\r\n","description":"","footnote":"\r\n( 27 ) دربارهء آنچه خداوند سكوت كرده است شما نيز سكوت كنيد . حديث نبوى\r\n","page_name":" 136 ","page_number":136},
  {"content":"\r\n\r\nغزّالى مىگويد : و امّا در مورد زكات ، فقيه منظورش اداى چيزى است كه به وسيلهء آن مطالبهء حاكم منقطع شود . تا آن جا كه اگر كسى از پرداخت آن امتناع كند ، و حاكم به زور آن را از او بستاند به برائت ذمّهء او حكم مىكنند .\r\nنقل كرده‌اند ابو يوسف « 28 » در آخر هر سال دارايى خود را به زنش مىبخشيد ، و از زنش مىخواست اموالش را به او ببخشد تا زكات از آنها ساقط شود ؛ اين داستان را به ابو حنيفه گفتند ، وى گفت : عمل ابو يوسف ناشى از فقه او بود ، و ابو حنيفه راست گفته است ، چه اين فقه دنياست ، ليكن زيان آن در آخرت از هر جنايتى بزرگتر است ، و اين دانش و امثال آن زيانبارند .\r\nامّا حلال و حرام : بىگمان ورع و پرهيز از حرام جزء لوازم دين است ، ليكن ورع داراى چهار مرتبه است :\r\n1 - مرتبهء نخست همان است كه در عدالت شاهد ، شرط است ، و آن عبارت از اجتناب از محرّمات ظاهرى است ، و انسان با داشتن اين مرتبه از ورع ، صلاحيّت شهادت و داورى و ولايت را خواهد داشت .\r\n2 - مرتبهء دوّم آن ورع صالحان و شايستگان است ، و آن عبارت از پرهيز كردن از شبهاتى است كه در برابر آنها احتمال حرام وجود دارد . پيامبر ( ص ) فرموده است : « آنچه تو را به شكّ مىاندازد رها ، و آنچه را در آن شك ندارى اختيار كن » « 29 » و نيز فرموده است : « گناه مايهء ناآرامى دل است » « 30 » .\r\n3 - مرتبهء سوّم ، ورع پرهيزگاران است ، و آن عبارت از ترك حلال محض است كه بيم آن مىرود به حرام منجر شود . پيامبر ( ص ) فرموده است : « انسان از\r\n\r\n\r\n","description":"","footnote":"\r\n( 28 ) او يعقوب بن ابراهيم بن حبيب انصارى كوفى مىباشد كه شاگرد ابو حنيفه و از پيروان او بوده ، گفته شده وى نخستين كسى است كه به « قاضى القضاة » ملقّب شده است . ابن خلكان دربارهء حالات او و داوريهاى او داستانهايى نقل كرده ، وى در سال 182 هجرى بدرود زندگى گفته است ( الكنى و الالقاب نگارش محدّث قمّى ) - م .\r\n( 29 ) مسند ، احمد بن حنبل ، ج 1 ، ص 200 ، به نقل از امام حسن بن على ( ع ) از پيامبر ( ص ) .\r\n( 30 ) همان مأخذ ، از حديث ابن مسعود .\r\n","page_name":" 137 ","page_number":137},
  {"content":"\r\n\r\nپرهيزگاران نيست تا آنگاه كه آنچه را در آن بيمى نيست به خاطر آنچه در آن بيم گناه است رها كند » « 31 » مانند پرهيز از گفتگو پيرامون احوال مردم از بيم اين كه مبادا به غيبت كشانيده شود ، و پرهيز از خوردن غذاهاى لذيذ از ترس اين كه مبادا باعث نشاط و سرمستى او شود ، و به ارتكاب گناه منجر گردد .\r\n4 - مرتبهء چهارم ورع صدّيقان است : و آن عبارت از اعراض از هر چيز غير خداست از بيم اين كه مبادا ساعتى از عمرش را صرف چيزى كند كه مايهء مزيد تقرّب او در پيشگاه حقّ تعالى نباشد ، هر چند او مىداند و برايش محقّق است كه او را به حرام نمىكشاند .\r\nاين مراتب هيچ كدام مورد نظر فقيه نيست ، جز مرتبهء نخست كه مربوط است به ورع شاهدان و قاضيان و آنچه به عدالت آنان زيان مىرساند ، و داشتن چنين عدالتى در آخرت گناه را منتفى نمىكند .\r\nپيامبر ( ص ) به وابصه فرمود : « از دلت فتوا بخواه هر چند مفتيان به آن فتوا دهند . » « 32 » فقيه دربارهء خطورات قلبى و چگونگى به كارگيرى آنها سخن نمىگويد ، بلكه تنها نسبت به آنچه عدالت را خدشه‌دار مىسازد بحث مىكند .\r\nبنابراين تمام نظرات فقيه به دنيا كه صلاح راه آخرت بسته به آن است مربوط مىشود ، و اگر احيانا دربارهء صفات قلب و احكام آخرت سخن گويد به طور طفيلى بحث مىكند ، چنان كه گاهى مطالبى از طبّ ، حساب ، نجوم و كلام نيز در سخنان او يافت مىگردد ، همان طورى كه علم حكمت در نحو و شعر نيز وارد مىشود .\r\n\r\nفصل : ردّ شديد مؤلّف بر غزّالى در معناى علم فقه\r\n( 1 ) اگر گفته شود : شما فقه را به اين سبب با طبّ برابر كرديد كه طبّ نيز متعلّق\r\n\r\n\r\n","description":"","footnote":"\r\n( 31 ) سنن ترمذى و ابن ماجه ، چنان كه در المغنى است .\r\n( 32 ) مسند احمد بن حنبل ، ج 4 ، ص 228 از حديث وابصة بن معبد اسدى .\r\n","page_name":" 138 ","page_number":138},
  {"content":"\r\n\r\nبه دنيا و مايهء تأمين تندرستى است ، و اصلاح دين هم به صحّت تن بستگى دارد ، در حالى كه برابر كردن اين دو علم خلاف اجماع مسلمانان است ، پاسخ اين است كه ايجاد برابرى ميان آنها لازم و ضرورى نيست ، بلكه ميان اين دو تفاوتهايى است ، چه دانش فقه از سه نظر از طبّ شريفتر است :\r\nاوّل - اين كه فقه علم شرعى است و از مقام نبوّت اخذ و استفاده شده است ، بر خلاف طبّ كه از علوم شرع به شمار نمىآيد .\r\nدوّم - بىگمان هيچ كس از راهيان راه آخرت چه تندرست و چه بيمار از دانش فقه بىنياز نيست ، امّا دانش طبّ تنها مورد نياز بيماران است و شمار اينان نسبت به تندرستها اندك است .\r\nسوّم - دانش فقه در كنار علم راه آخرت قرار دارد ، چه فقه ناظر بر اعمال جوارح است ، و منشاء اعمال اعضا و جوارح صفات دل است ؛ اعمال شايسته از صفات پسنديده كه در آخرت نجات‌بخش است ناشى مىشود ، و اعمال نكوهيده نيز از صفات زشت و ناپسند سرچشمه مىگيرد ، و ارتباط اعضا و جوارح با دل بر كسى پوشيده نيست . امّا منشاء تندرستى و بيمارى بستگى به چگونگى مزاج و اخلاط دارد ، و اينها از صفات بدن است نه از اوصاف قلب ، از اين رو هنگامى كه فقه با طبّ مقايسه شود برترى فقه آشكار مىگردد و چون علم راه آخرت با فقه در نظر گرفته شود شرافت علم آخرت بر فقه محقّق مىگردد . » مىگويم : آنچه غزّالى از آغاز اين فصل تا پايان آن گفته است به گونه‌اى كه در خور اين مطلب باشد نيست ، و معناى فقه غير از آن است كه او گمان كرده ؛ چه فقه دانشى شريف ، الهى ، نبوى و به دست آمده از وحى است ، تا بندگان به وسيلهء آن به سوى خداوند عزّ و جلّ كشانيده شوند . به سبب همين دانش است كه بنده مىتواند به همهء مقامات و الا دست يابد . زيرا تحصيل اخلاق پسنديده تنها زمانى ميسّر است كه اعمال جوارح بر طبق دستورهاى شرع ، و بدور از هر گونه بدعتى صورت گيرد ، و دست يافتن بر علوم مكاشفه جز با تهذيب اخلاق و روشن كردن دل به نور شرع و پرتو عقل ممكن نيست ، و اين امر نيز تنها در سايهء علم به\r\n\r\n","description":"","footnote":"","page_name":" 139 ","page_number":139},
  {"content":"\r\n\r\nطاعاتى كه از منبع وحى اخذ شده ، و مايهء تقرّب به درگاه خداوند متعال مىباشد امكان‌پذير است ، تا بنده طاعات و فرمانهاى الهى را به همان صورتى كه دستور داده شده است به انجام رساند ، و نيز منوط به اين است كه بنده به گناهانى كه انسان را از رحمت خدا دور مىگرداند دانا باشد ، تا از ارتكاب آنها اجتناب ورزد . و تنها علم فقه است كه عهده‌دار اين دو دانش است ، از اين رو فقه مقدّمترين و مهمّترين دانشها به شمار مىآيد . از ائمهء اهل بيت ( ع ) وارد است كه فقه ثلث قرآن است ، در اين صورت چگونه ممكن است كه آن از علوم آخرت نباشد ، و اين گفتار هرگز در شأن دانش فقه نيست . گويا غزّالى ميان خلافت حقّه پيامبر ( ص ) كه در آن رعايت و اصلاح دلهاى مردم از سوى رهبرى كه عهده‌دار آن مىشود شرط است ، و سلطنت غاصبانه و ظالمانه‌اى كه اينها در آن شرط نيست هيچ تفاوتى قائل نشده ، و منشاء خطاى او نيز همين است .\r\nكوتاه سخن اين كه بر هر مكلّفى واجب عينى است آنچه را از دانش فقه مورد نياز خود اوست تحصيل كند ، و آنچه مورد نياز ديگران است به طور كفايى بر او واجب است ، و در اين تفاوتى نيست كه فقه مورد نيازش از عبادات باشد يا معاملات و يا جز اينها . امّا فقه فقيهان عامّه شايستگى آن را ندارد كه به آن علم گفته شود ، تا آن را از علوم دنيا يا آخرت به شمار آورند ، زيرا چنان كه ما در جاى خود - اگر خدا بخواهد - اشاره خواهيم كرد ، فقه اينان آميزه‌اى از بدعتها ، نادانيها و نظريّات ساختگى گمراه‌كننده است .\r\nعلىّ بن ابراهيم در تفسير خود پيرامون آيه :  وَ الشُّعَراءُ يَتَّبِعُهُمُ الْغاوُونَ  « 33 » روايت كرده كه آن دربارهء كسانى نازل شده است كه دين خدا را تغيير داده و با اوامر الهى مخالفت كرده‌اند . آيا هيچ ديده‌ايد كسى از شاعرى پيروى كند ، پس مقصود خداوند در اين آيه كسانى است كه با آرا و نظريّات خويش دين و آيينى را بنيان مىنهند ، و مردم از آنها پيروى مىكنند ، و نيز فرموده است :\r\n\r\n\r\n","description":"","footnote":"\r\n( 33 ) شعراء / 224 : شاعران آنانى هستند كه گمراهان از آنها پيروى مىكنند .\r\n","page_name":" 140 ","page_number":140},
  {"content":"\r\n\r\n أَ لَمْ تَرَ أَنَّهُمْ فِي كُلِّ وادٍ يَهِيمُونَ  « 34 » يعنى اينان بر سر مطالب پوچ و باطل با يكديگر مناظره مىكنند ، و با دلايل گمراه‌كننده به مجادله مىپردازند ، و به هر راهى كه دلخواه آنهاست مىروند . مقصود آيه همان كسانى است كه دين خدا را دگرگون مىسازند . و فرموده است :  وَ أَنَّهُمْ يَقُولُونَ ما لا يَفْعَلُونَ  « 35 » يعنى مردم را موعظه مىكنند در حالى كه خود پند نمىگيرند ، و از منكر و بديها نهى مىكنند و خود از آنها دست باز نمىدارند ، و به معروف و كارهاى نيك دستور مىدهند ليكن خودشان عمل نمىكنند . فرموده است : « آنها همان كسانى هستند كه حق آل محمّد ( ص ) را غصب كردند . » « 36 » شيخ صدوق در معانى الاخبار « 37 » از امام باقر ( ع ) دربارهء آيهء مذكور روايت كرده كه فرموده است : « آيا هيچ شاعرى را ديده‌اى كه كسى از او پيروى كند ، جز اين نيست كه مراد گروهى است كه فقه را براى غير خدا فرا گرفته و گمراه شده و ديگران را گمراه كرده‌اند . » از امام صادق ( ع ) روايت شده كه فرموده است : « آنان گروهى هستند كه بدون داشتن يقين ، دانش آموخته و فقه فرا گرفته‌اند ، هم خودشان گمراهند ، و هم ديگران را گمراه كرده‌اند . » آنچه بر شرافت دانش فقه و شدّت اهتمام و توجّه به آن دلالت دارد روايتى است كه از طريق خاصّه به سند صحيح از معاوية بن وهب نقل شده ، كه گفته است :\r\nشنيدم ابا عبد الله ( ع ) مىفرمود : « نشانهء دروغگو اين است كه تو را از آسمان و زمين و خاور و باختر خبر مىدهد ، ليكن اگر از حلال و حرام خدا از او بپرسى چيزى نزد او نيست . » « 38 »\r\n\r\n\r\n","description":"","footnote":"\r\n( 34 ) شعراء / 225 : آيا نمىبينى آنها در هر وادى سرگردانند .\r\n( 35 ) شعراء / 226 : و چيزى مىگويند كه عمل نمىكنند .\r\n( 36 ) « عيّاشى » آن را روايت كرده ، چنان كه در مجمع البيان نيز ذيل آيهء مذكور آمده است .\r\n( 37 ) باب النّوادر ، در پايان كتاب ، ص 385 .\r\n( 38 ) كافى ، ج 2 ، ص 340 . مؤلّف در توضيح اين حديث گفته است : . . . زيرا علم به حقايق اشيا آن چنان كه هستند جز به تقوا و تهذيب نفس از اخلاق نكوهيده حاصل نمىشود . خداوند متعال فرموده است :  اتَّقُوا اللَّهَ وَ يُعَلِّمُكُمُ اللَّهُ  يعنى تقوا پيشه كنيد تا خداوند شما را دانا كند ، و تقوا تنها با ميانه‌روى در استفاده از حلال و دورى جستن از حرام حاصل مىشود ، و اين امر جز با شناخت حلال و حرام ميسّر نيست . بنابراين هرگاه كسى از حقايق اشيا خبر دهد ، و شناختى نسبت به حلال و حرام نداشته باشد ناچار دروغگوست و ادّعايش خلاف واقع است .\r\n","page_name":" 141 ","page_number":141},
  {"content":"\r\n\r\n\r\nفصل : شرح علم آخرت و نقل اخبار در اين باره\r\n( 1 ) غزّالى مىگويد : « اگر بگويى چنانچه ممكن نيست علم آخرت را به تفصيل بيان كنى به گونه‌اى فشرده و گذرا برايم شرح ده ، بايد بدانى كه علم آخرت دو قسم است : يكى علم مكاشفه و ديگرى علم معامله .\r\nقسم اوّل يعنى علم مكاشفه ، عبارت از علم باطن است و آن غايت و مقصد همهء دانشهاست . يكى از عارفان گفته است : هر كه را از اين علم بهره‌اى نباشد ، بر او بيم سوء عاقبت دارم ، كمترين بهره از اين علم تصديق آن و واگذار كردن آن به اهلش مىباشد . ديگرى گفته است : هر كس در او يكى از دو صفت كبر يا بدعت باشد از اين علم درى به روى او گشوده نخواهد شد . و نيز گفته‌اند : هر كه دنيا را دوست ، و بر پيروى از هوا و هوسهاى خود اصرار داشته باشد ، علم مذكور برايش تحقّق نخواهد يافت ، هر چند به ديگر دانشها دست يابد ، و كمترين كيفر كسى كه اين علم را انكار كند محروم شدن از آن است .\r\nعلم مكاشفه دانش صدّيقان و مقرّبان است ، و آن عبارت از نورانيّتى است كه در دل پس از تطهير و پاكيزه كردن آن از صفات نكوهيده ظاهر مىشود ، و بر اثر اين روشنى امورى كه پيش از آن نام آنها را مىشنيده ، و آنها را معانى مجمل و مبهمى مىانگاشته بر او مكشوف مىگردد ، و در نتيجه امور مذكور براى او روشن مىشود ، تا آن جا كه معرفت حقيقى به ذات حق تعالى و صفات كامله و افعال او ، حكمت او در آفريدن دنيا و آخرت ، سبب مترتّب بودن آخرت بر دنيا ، شناخت معناى نبوّت و نبىّ ، دانستن معناى وحى ، دانستن معناى فرشتگان و شياطين ، چگونگى دشمنى شيطان با انسان ، چگونگى ظاهر شدن فرشته بر پيامبران و رسيدن وحى به ايشان ، شناخت ملكوت آسمانها و زمين ، شناخت دل و\r\n\r\n","description":"","footnote":"","page_name":" 142 ","page_number":142},
  {"content":"\r\n\r\nچگونگى برخورد سپاه فرشتگان و لشكر شياطين با آن ، دانستن تفاوت ميان الهام فرشته و وسوسهء شيطان ، شناخت آخرت ، بهشت ، دوزخ ، عذاب گور ، صراط ، ترازو و حساب برايش حاصل مىشود ، همچنين معناى قول حق تعالى را كه فرموده است :  كَفى بِنَفْسِكَ الْيَوْمَ عَلَيْكَ حَسِيباً  « 39 » و :  إِنَّ الدَّارَ الْآخِرَةَ لَهِيَ الْحَيَوانُ لَوْ كانُوا يَعْلَمُونَ  . « 40 » معناى لقاى پروردگار و نظر بر رخسار كريم او ، معناى تقرّب به او و نزول در جوار او ، معناى حصول سعادت به سبب همنشينى با ملاء اعلا ، مجاورت با فرشتگان و پيامبران همه برايش روشن مىشود ، و نيز معناى تفاوت درجات بهشتيان را درك مىكند ، تا آن جا كه برخى از اين بهشتيان بعضى ديگر را مانند ستارهء درخشان در فضاى آسمان مىبينند ، و چيزهاى ديگرى كه شرح آنها به درازا مىانجامد ، چه موقعيّت مردمان پس از تصديق اصل اين امور از نظر درك معانى آنها مختلف است :\r\nعقيدهء برخى اين است كه همهء اينها مثل است ، و آنچه خداوند براى بندگان شايسته‌اش آماده ساخته نه چشمى آنها را ديده ، نه گوشى شنيده و نه به دلى خطور كرده است ، و خلايق از بهشت جز صفات و نام چيزى درك نمىكنند .\r\nدستهء ديگر بعضى از اين امور را مثال ، و برخى را مطابق با حقيقتى مىدانند كه از لفظ آنها فهميده مىشود ، برخى ديگر معتقدند كه منتهاى معرفت حق تعالى ، اعتراف به عجز از شناخت اوست ، و بعضى هم در طريق معرفت خداوند مدّعى توفيقات بزرگى شده‌اند .\r\nبرخى از اينان مىگويند منتهاى معرفت خداوند همان است كه اعتقاد همهء عوام بدان رسيده است ، و آن اين كه او موجودى دانا ، توانا ، شنوا ، بينا ، گويا و مريد است . بنابراين منظور ما از علم مكاشفه اين است كه پرده برداشته شود تا\r\n\r\n\r\n","description":"","footnote":"\r\n( 39 ) اسراء / 14 : . . . كافى است كه امروز خود حسابگر خويش باشى .\r\n( 40 ) عنكبوت / 64 : زندگى واقعى سراى آخرت است اگر آنها مىدانستند .\r\n","page_name":" 143 ","page_number":143},
  {"content":"\r\n\r\nصريح حقّ در اين امور آشكار گردد ، به گونه‌اى كه گويا با چشم سر ، و خالى از هر گونه شكّ و ترديد اين امور مشاهده و معلوم شده است . اين امر از نظر گوهر و سرشت انسان قابل امكان است ، جز ابن كه زنگار پليديها و كثافات دنيا بر روى آينه دل جمع و متراكم شده است و مقصود از علم راه آخرت دانستن كيفيّت زدودن اين پليديها از اين آينه است ، پليديهايى كه ميان بنده و حقّ تعالى ، و نيز شناخت صفات و افعال او مانع و حجاب است . بىشك زدودن اين زنگارها و پاكيزه ساختن آن از پليديها تنها از طريق ترك شهوات ، و اقتدا به پيامبران در همهء احوال آنها ، امكان پذير است ، از اين رو به اندازه‌اى كه از دل حجاب برداشته مىشود ، و در برابر حقّ قرار مىگيرد ، انوار حقايق بر آن مىتابد ، و براى رسيدن به اين مقصود جز تحمّل رياضتهايى كه تفصيل آنها در جاى خود خواهد آمد ، و جز كسب دانش و فرا گرفتن آن ، راهى وجود ندارد .\r\nامّا علم مكاشفه در كتابها وارد نمىشود و كسى كه خداوند چيزى از اين دانش را به او ارزانى داشته است پيرامون مسائل آن جز با اهلش گفتگو نمىكند و او بر سبيل مذاكره و به طور سرّى در اين امر با وى مشاركت مىكند . اين علم پنهانى همان است كه پيامبر ( ص ) در گفتار خود اراده كرده و فرموده است :\r\n« همانا برخى از علوم صورت پوشيده‌اى دارد كه جز اهل معرفت كسى آن را نمىداند و اينان چون از آن دانش سخن بگويند تنها كسانى كه نسبت به خدا خدعه مىكنند آن را منكر مىشوند و كسانى كه به خدا اعتقاد دارند آن را مىپذيرند بنابراين كسى را كه خداوند علمى به او عطا كرده است كوچك نشماريد ، زيرا خداوند او را حقير ندانسته كه آن دانش را به وى ارزانى داشته است . » « 41 » مىگويم : ما نيز از طريق خاصّه به سند خود از امير مؤمنان ( ع ) روايت داريم كه فرموده است : « همانا محبوبترين بندگان نزد خدا بنده‌اى است كه خدا او\r\n\r\n\r\n","description":"","footnote":"\r\n( 41 ) بخش اخير حديث در بحار ، ج 2 ، ص 44 ، از كنز الفوائد كراجكى .\r\n","page_name":" 144 ","page_number":144},
  {"content":"\r\n\r\nرا به تسلّط بر نفس خويش يارى داده است ، او اندوه را شعار خود كرده و ترس را دثار خود ساخته است . پس چراغ هدايت در دلش روشن شده . . . تا آن جا كه مىفرمايد : او جامهء شهوات را از تن بيرون كرده ، و خود را از همهء مقاصد جز يك مقصد تهى ساخته است ؛ از صفت كورى بيرون رفته و از مشاركت با هواپرستان خارج شده ، و از كليدهاى ابواب هدايت و رستگارى ، و قفلهاى درهاى هلاكت گشته است راه خود را ديده ، و در آن رفته ، و نشانه‌هاى خويش را شناخته ، و سختيها را گذرانده ، و به محكمترين حلقه‌ها و استوارترين ريسمانها چنگ زده است ، لذا يقين او مانند يقين به روشنايى آفتاب است . » « 42 » ضمن گفتار ديگرى فرموده است : « براستى خرد خود را زنده كرده ، و نفس خويش را ميرانده ، به طورى كه بزرگش خرد ، و درشتش نرم شده است .\r\nرخشنده‌اى بسيار نورانى بر او تابيد ، و راه برايش روشن شد ، و در پرتو آن راه را پيمود ، و ابواب ، او را به باب سلامت و سراى اقامت راندند . و پاهايش با آرامش بدن در جاى امن و آسوده استوار شد ، به سبب آنچه دلش را به آن گماشت و پروردگارش را بدان خشنود ساخت . » « 43 » و فرموده است : « بلكه من در علمى پنهان فرو رفته‌ام كه اگر آن را آشكار كنم شما مانند لرزش ريسمان در چاه ژرف مضطرب و لرزان مىشويد . » و نيز فرموده است : « از پيامبر خدا هزار باب علم فراگرفتم . كه از هر بابى\r\n\r\n\r\n","description":"","footnote":"\r\n( 42 ) نهج البلاغه ، خطبهء 84 . شايد مراد از اين جمله فتنه‌هاى دنيا و گمراهيهاى آن باشد كه با تمسّك به آنچه مايه نجات و هدايت است از آنها رهايى يافته است و ممكن است مقصود از محكمترين حلقه‌ها ايمان ، و استوارترين ريسمانها پيروى او امر الهى و متابعت راه هدايت باشد .\r\n( 43 ) همان مأخذ ، خطبهء 218 ، ممكن است مراد از ابواب ، اسباب تقرّب به درگاه حقّ تعالى باشد كه عبارت از طاعات و ترك لذّات است زيرا هر يك از آنها بابى از ابواب بهشتند . او از اين درها منتقل مىشود ، تا به در بهشتى مىرسد كه قرارگاه امن و راحت است ، و نيز امكان دارد كه ابواب عبارت باشد از لذات و خواهشهاى نفسانى كه انسان به مقتضاى طبع خواستار آنهاست . و راندن از اين ابواب كنايه باشد از اين كه تأييدات الهى او را از آلودگى به آنچه نفس خواهان آن است بازداشته و از اين ابواب رانده شده ، به باب سلامت كه سراى اقامت و بهشت جاويد است رسيده و به آن در آمده است .\r\n","page_name":" 145 ","page_number":145},
  {"content":"\r\n\r\nهزار باب ديگر به رويم گشوده شد . » « 44 » كميل بن زياد نخعى از آن حضرت دربارهء حقيقت پرسيد ، فرمود : « تو را با حقيقت چكار است ؟ عرض كرد : آيا من رازدار تو نيستم ؟ فرمود : آرى ، ليكن آنچه از من لبريز مىشود بر تو مىتراود . سپس به پرسشهاى او پاسخ داد . » « 45 » كميل نقل كرده است : « امير مؤمنان ( ع ) دستم را گرفت و به بيرون شهر برد ، چون به بيابان رسيديم ، آن حضرت آهى بلند از سينه برآورد ، و پس از آن به من فرمود : « اى كميل بن زياد ! اين دلها مانند ظرفهايند ، و بهترين آنها نگاهدارنده‌ترين آنهاست ، اينك آنچه را به تو مىگويم نگه‌دار . مردم سه دسته‌اند : عالم ربّانى ، طالب علمى كه در طريق رستگارى است و دسته‌اى كه مانند مگس ريزه‌اند . اينان هر آوازكننده‌اى را پيروند ، و با هر بادى به حركت در مىآيند . از انوار دانش روشنى نطلبيده‌اند ، و به ستون استوارى پناه نبرده‌اند . . . تا آن جا كه مىفرمايد : بدان در اين جا ( به سينهء مبارك خود اشاره فرمود ) علم فراوان است . كاش حاملانى براى آن مىيافتم ، آرى مىيابم تيزفهم نامطمئنى كه دين را وسيلهء به دست آوردن دنيا قرار مىدهد ، و به نعمتهاى خدا بر بندگانش و به حجّتهاى او بر دوستانش برترى مىجويد ، يا كسى را مىيابم كه فرمانبردار اهل حقّ است در حالى كه او را در زمينهء دانش بينشى نيست ؛ با نخستين شبهه‌اى كه روى دهد آتش شكّ در دلش افروخته مىشود ، بدان كه نه اين شايستگى دارد و نه آن . يا كسى را مىيابم كه به لذّات دنيا دل بسته ، و در برابر شهوات به آسانى عنان خود را از دست مىدهد . يا كسى را كه شيفتهء گردآورى و انباشتن مال و منال است ، اين دو نيز در هيچ چيزى جانب دين را نگه نمىدارند ، شبيه‌ترين موجود به آنها دامهاى چرنده‌اند ، بدين گونه با مرگ دانشمندان دانش مىميرد . آرى زمين هرگز از كسى كه با حجّت و دليل دين\r\n\r\n\r\n","description":"","footnote":"\r\n( 44 ) اين حديث معروف است ، بحار ، ج 9 ، چاپ سنگى ، ص 475 ، و ج 7 ، ص 282 ، و ج 6 ، باب وصاياى پيامبر ( ص ) .\r\n( 45 ) رجال ، نيشابورى ؛ روضات الجنّات ، ضمن شرح حال كميل .\r\n","page_name":" 146 ","page_number":146},
  {"content":"\r\n\r\nخدا را بر پا مىدارد خالى نيست كه آن شخص يا آشكار و مشهور است ، و يا ترسان و پنهان تا حجّتها و دلائل روشن خدا از ميان نرود ، ولى آنان چند نفرند و كجايند ؟ به خدا سوگند آنان شمارشان اندك و قدر و منزلتشان نزد خداوند بزرگ است ، خداوند به وسيلهء آنها حجّتها و دليلهاى روشن خود را حفظ مىكند تا آنها را به امثال خود بسپارند ، و در دل آنها مستقرّ سازند ، علم و دانش بر اساس بينش حقيقى به آنها رو آورد ، و با آسودگى يقين آن را به كار بستند ، و آنچه را متنعّمان سخت و دشوار ديدند . « 46 » آنان سهل و آسان يافتند و به آنچه افراد نادان از آن گريزان بودند خو گرفتند ، و با بدنهايى كه ارواح آنها وابسته به ملا اعلا بود در دنيا زندگى كردند . آنان جانشينان و نمايندگان خداوند در زمين و داعيان او به سوى دينند ؛ آه آه از اشتياقى كه به ديدار آنها دارم .\r\nاى كميل اگر مىخواهى بازگرد . » « 47 » از امام زين العابدين ( ع ) روايت شده كه فرموده است : « به خدا سوگند اگر ابوذر آنچه را در قلب سلمان بود مىدانست او را مىكشت در حالى كه پيامبر خدا ( ص ) ميان اين دو پيوند برادرى برقرار كرده بود . اينك شما دربارهء ديگران چه گمان داريد . همانا علم عالمان سخت و دشوار است ، جز فرشتهء مقرّب و پيامبر مرسل يا بنده مؤمنى كه خداوند دلش را براى ايمان آزموده است كسى نمىتواند آن را تحمّل كند ، و فرمود : سلمان بدان جهت از عالمان گرديد چون يكى از ما اهل بيت به شمار مىآيد ، از اين رو او را به عالمان نسبت دادم . » « 48 » منظور امام ( ع ) اهل بيت توحيد و علم و معرفت و حكمت است ، نه اهل بيت زنان و كودكان و خانواده و فرزندان . در حديث نبوى نيز آمده است : « سلمان از\r\n\r\n\r\n","description":"","footnote":"\r\n( 46 ) مراد خشونت در خوراك و بستر و لباس ، و شكيبايى بر روزه گرفتن و شب زنده‌دارى است . و نادانها از اين امور گريزانند .\r\n( 47 ) نهج البلاغه ، ابواب حكم ، شمارهء 147 .\r\n( 48 ) البصائر ، صفّار ، ص 8 ؛ كافى ، كلينى ، ج 1 ، 401\r\n","page_name":" 147 ","page_number":147},
  {"content":"\r\n\r\nما اهل بيت است . » « 49 » و در حديث نيز آمده است كه « اگر ابوذر حكمتى را كه در درون سلمان بود مىدانست او را كافر مىشمرد ، و در روايت ديگر است كه او را مىكشت . » « 50 » و در ابيات زير كه منسوب به امام زين العابدين ( ع ) مىباشد آمده است :\r\n انى لا كتم من علمى جواهره * كى لا يرى الحق ذو جهل فيفتننا « 51 »\r\nو قد تقدم فى هذا ابو حسن * الى الحسين و وصى قبله الحسنا « 52 »\r\nيا رب جوهر علم لو ابوح به * لقيل لى انت ممن يعبد الوثنا « 53 »\r\nو لاستحل رجال مسلمون دمى * يرون اقبح ما ياتونه حسنا « 54 » \r\nاز فرزندان حضرت امام باقر ( ع ) روايت شده كه فرموده است : « همگى مردم چهارپايانند جز يكى از مؤمنان » .\r\nمىگويم : گفتار خداوند روايت مذكور را گواهى مىكند كه فرموده است :  أَمْ تَحْسَبُ أَنَّ أَكْثَرَهُمْ يَسْمَعُونَ أَوْ يَعْقِلُونَ إِنْ هُمْ إِلَّا كَالْأَنْعامِ بَلْ هُمْ أَضَلُّ سَبِيلًا .  « 55 » و از فرزندش امام صادق ( ع ) نقل شده كه فرموده است : « امر ما رازى است پوشيده در سرّى كه زير نقاب ميثاق است هر كس از آن پرده بردارد خداوند او را خوار مىگرداند . » « 56 » و نيز فرموده است : « امر ما رازى است در سرّى پوشيده است و رازى است مكتوم و رازى است كه حمل آن سرّ است و سرّى است بر سرّ ، و سرّى\r\n\r\n\r\n","description":"","footnote":"\r\n( 49 ) اين حديثى معروف است ، سفينة ، ج 1 ، ص 646 .\r\n( 50 ) بحار ج 6 ، ص 754 .\r\n( 51 ) من جواهرى از علم خود را پوشيده مىدارم تا نادان حقّ را نبيند و ما را در فتنه نيندازد .\r\n( 52 ) و اين را ابو حسن ( ع ) به حسين ( ع ) و وصىّ پيش از او به حسن ( ع ) سفارش كرد .\r\n( 53 ) اى بسا گوهر دانشى كه اگر آن را فاش كنم به من گفته مىشود : تو از بت‌پرستانى .\r\n( 54 ) و مردانى مسلمان خون مرا حلال خواهند شمرد و اين زشت‌ترين كار خود را نيكو خواهند دانست .\r\n( 55 ) فرقان / 44 : آيا گمان مىبرى اكثر آنها مىشنوند يا مىفهمند ؟ آنها فقط همچون چهارپايانند بلكه گمراهتر .\r\n( 56 ) بصائر الدّرجات صفّار ص 9 .\r\n","page_name":" 148 ","page_number":148},
  {"content":"\r\n\r\nاست در زير نقاب سرّ . » « 57 » و نيز فرموده است : « امر ما حقّ است ، و حقّ حقّ است و آن ظاهر و باطن ظاهر ، و باطن باطن است و آن سرّ و سرّ سرّ و سرّ مكتوم و سرّ پوشيده به سرّ داشت . » « 58 » و نيز ضمن اشاره به لزوم مكتوم داشتن اين راز فرموده است : « تقيّه دين من و دين پدران من است ؛ هر كس تقيّه نكند دين ندارد . » « 59 » و نيز فرموده است : « با مردم مطابق آنچه مىدانند رفتار كنيد ، و از آنچه نمىدانند آنها را معاف بداريد ، و بر ما و خودتان چيزى تحميل نكنيد . همانا امر ما سخت و دشوار است ، و هيچ كس جز فرشته مقرّب يا پيامبر مرسل يا مؤمنى كه خداوند دلش را براى ايمان آزموده است آن را تحمّل نمىكند . » « 60 »\r\n\r\nفصل : علم احوال دل\r\n( 1 ) غزّالى مىگويد : « و امّا قسم دوّم علم معامله است ، و آن علم احوال دل است ، آنچه از اين حالات خوب و پسنديده مىباشد ، عبارت است از صبر ، شكر ، خوف ، رجا ، رضا ، زهد ، پرهيزگارى ، قناعت ، سخاوت ، شناخت منّت خداوند بر بندگان در همهء احوال ، احسان ، خوش گمانى ، خوشخويى ، خوشرفتارى ، راستگويى ، اخلاص ، شناختن اين صفات و حدود و اسباب تحصيل آنها و ثمرات و نشانه‌هاى آنها و درمان آنچه از اين صفات به ضعف گراييده تا قوى شود ، و آنچه زايل شده تا بازگردد همه از علم آخرت است .\r\nامّا حالات نكوهيدهء دل عبارت است از : ترس از فقر ، خشم بر مقدّرات ، غلّ و غش ، كينه ، حسد ، ناپاكى و دغلكارى ، بلند پروازى ، ستايش‌خواهى ، دوست داشتن عمر دراز براى كافرانى در دنيا ، كبر و ريا ، خشم و غرور ، عداوت و بغض ، طمع ، بخل ، رغبت و سركشى ، سرمستى و ناسپاسى ، بزرگداشت توانگران و خوار داشتن مستمندان ، فخر فروشى و خودپسندى ، همچشمى كردن ، نازيدن ،\r\n\r\n\r\n","description":"","footnote":"\r\n( 57 ) بصائر الدّرجات صفّار ص 9 .\r\n( 58 ) بصائر الدّرجات صفّار ص 9 .\r\n( 59 ) كافى كلينى ج 2 ص 219 با اندك اختلاف .\r\n( 60 ) بصائر الدّرجات صفار ص 9 .\r\n","page_name":" 149 ","page_number":149},
  {"content":"\r\n\r\nگردنكشى در برابر حقّ ، به كارهاى بيهوده پرداختن ، پرحرفى ، لاف‌زدن ، خودنمايى ، چاپلوسى ، خودبينى ، غفلت از عيوب خود و به معايب ديگران پرداختن ، بىغم بودن ، پروا نداشتن ، شدّت انتقامگيرى براى خويش چون اهانتى به او رسد و بىتفاوتى به هنگامى كه حقّ مورد اهانت قرار گيرد ، دوستى ظاهرى ضمن دشمنى باطنى ، ايمنى از مكر خدا كه آنچه داده است بازنستاند ، تكيه بر طاعت ، مكر ، خيانت و فريب ، آرزوى دراز داشتن ، سخت‌دلى و درشتخويى ، به دنيا شاد بودن و بر زوال آن افسوس خوردن ، انس با مخلوق و بيم از جدايى آنان ، جفاكارى و سبكسرى و شتابزدگى ، بىشرمى و بىرحمى .\r\nاين صفات دل و امثال آنها منشاء گناهان و ريشهء همهء اعمالى است كه در شرع از آنها منع شده است ، و اضداد آنها كه اخلاق پسنديده به شمار مىآيند سرچشمهء طاعات و عبادات مىباشند . بنابراين دانستن حدود اين امور و حقيقت و اسباب و نتايج و علاج آنها همان علم آخرت است ، و به فتواى دانشمندان اين علم ، دانستن آن واجب عينى است و كسى كه از اداى اين واجب روى گرداند ، به حكم قدرت ملك الملوك در آخرت هلاك مىشود ، همچنان كه اعراض‌كننده از اعمال ظاهرى به فتواى فقيهان دنيا ، توسّط شمشير شاهان آن دستخوش نابودى مىگردد . پس نظر فقيهان در واجبات عينى نسبت به اصلاح امور دنياست و اين وجوب عينى در رابطه با اصلاح آخرت است .\r\nاگر دربارهء يكى از اين معانى از فقيهى پرسش شود ، مثلا از اخلاص يا توكّل يا سبب اجتناب از ريا بپرسند درمىماند ، با اين كه دانستن آنها واجب عينى است و اهمال در آن موجب هلاكت در آخرت است ، و اگر از او در خصوص لعان ، ظهار و سبق و رمايه بپرسند در باب تعاريف و نكات فرعى آنها به اندازهء چند جلد كتاب مطلب عرضه مىدارد كه تا پايان روزگار به آنها نيازى پيدا نمىشود ، و اگر احيانا احتياجى به يكى از آن فروع حاصل شود ، شهر از كسى كه رفع آن نياز كند ، و زحمت آن را بر خود هموار سازد خالى نيست . امّا فقيه در شب و روز پيوسته براى ياد گرفتن و ياد دادن آنها رنج مىبرد ، و از آنچه\r\n\r\n","description":"","footnote":"","page_name":" 150 ","page_number":150},
  {"content":"\r\n\r\nبراى دين خودش مهمّ است غافل است ، و هنگامى كه به او مراجعه و مطلب از او پرسيده مىشود ، مىگويد : به كار فقه پرداخته‌ام زيرا اين دانش دين است و واجب كفايى است و امر را بر خود و آنانى كه اين علم را از او فرا مىگيرند مشتبه مىكند . ليكن زيركان مىدانند كه اگر غرض او اجراى امر مربوط به واجبات كفايى است لازم است واجب عينى را بر آن مقدّم بدارد بلكه واجبات كفايى بسيارى است كه بر آن مقدّم است . دريغا كه بر اثر فريب و تزوير عالمان بد علم دين كهنه و مندرس شده است . ما به خداوند التجا مىجوييم كه ما را از اين فريبكاريهايى كه باعث خشم پروردگار و خرسندى شيطان است پناه دهد . عالمان ظاهرى كه اهل ورع و پرهيزند به برترى عالمان باطن و ارباب قلوب اقرار دارند . گفته شده است : علماى ظاهر زيور زمين و كشورند . و علماى باطن زينت آسمان و جهان ملكوت مىباشند . » مىگويم : در مصباح الشّريعه از امام صادق ( ع ) « 61 » روايت شده كه فرموده است : « علم اساس هر حالت عالى و منتهاى هر پايگاه رفيع است » ، از اين رو پيامبر ( ص ) فرموده است : « دانش بر هر مسلمانى واجب است » و مراد علم پرهيزگارى و يقين است .\r\nحضرت على ( ع ) فرموده است : « علم را بجوييد هر چند در چين باشد » و اين دانش خودشناسى است كه مايهء خداشناسى مىباشد .\r\nپيامبر ( ص ) فرموده است : « كسى كه خود را شناخت خدا را شناخته است . » سپس بر توست دانشى را كه صحّت هر عمل و طاعت و عبادت تنها وابسته به آن است فراگيرى ، و آن اخلاص مىباشد .\r\nپيامبر فرموده است : « از دانشى كه سودى ندارد به خدا پناه مىبريم » و اين دانشى است كه مانع اخلاص در عمل است ، و بايد دانست كه دانش اندك نيازمند عمل بسيار است ، زيرا فرا گرفتن يك ساعت علم انسان را ملزم مىكند\r\n\r\n\r\n","description":"","footnote":"\r\n( 61 ) از اين جا تا آخر فصل در مصباح الشريعه است . باب 65 ، ص 43 .\r\n","page_name":" 151 ","page_number":151},
  {"content":"\r\n\r\nكه آن را در تمام دوران عمر خود به كار برد .\r\nعيسى ( ع ) فرموده است : « سنگى را ديدم كه بر آن نوشته شده بود ، مرا برگردان ، من آن را برگردانيدم ، ديدم بر آن نوشته شده است كسى كه به آنچه مىداند عمل نمىكند طلب دانش براى او شوم است ، و آنچه را فرا گرفته نيز از او پذيرفته نيست . » و نيز از آن حضرت است : « ترس از خدا ميزان علم است ، و علم شعاع معرفت و قلب ايمان است ، و هر كس ترس از خدا ندارد عالم نيست هر چند در راه حلّ مشكلات علمى مويش را سپيد كرده باشد . » خداوند متعال فرموده است :  إِنَّما يَخْشَى اللَّهَ مِنْ عِبادِهِ الْعُلَماءُ  « 62 » آفت علم هشت چيز است : طمع ، بخل ، ريا ، تعصّب ، ستايش‌خواهى ، تلاش در راه چيزى كه به حقيقت آن نرسيده‌اند ، عبارت‌پردازى ، بىشرمى از خداوند ، نازيدن به آنچه مىداند و به كار نبستن آنها .\r\nهمچنين عيسى بن مريم ( ع ) فرموده است : « بدبخت‌ترين مردم كسى است كه از حيث دانش نزد مردم معروف و از نظر عمل مجهول باشد . » پيامبر ( ص ) فرموده است : « نزد هر دعوتگر مدّعى ننشينيد كه او شما را از يقين به شكّ ، از اخلاص به ريا ، از فروتنى به كبر ، از خيرخواهى به دشمنى ، از زهد به رغبت مىخواند ، بلكه به دانشمندى تقرّب جوييد كه شما را از كبر به فروتنى ، از ريا به اخلاص ، از شكّ به يقين ، از رغبت به زهد و از دشمنى به خيرخواهى دعوت مىكند ، و تنها كسى شايستگى موعظه و ارشاد مردم را دارد كه براستى از اين آفات بيمناك ، و بر معايب سخن آگاه باشد ، و درست را از نادرست بشناسد ، و علل بروز خواطر ، و فتنه‌هاى نفس و هوسهاى آن را بداند .\r\nامير مؤمنان على بن ابىطالب ( ع ) فرموده است : « مانند پزشك مهربان و دلسوزى باش كه دارو را در جايى كه سودمند باشد مىدهد . »\r\n\r\n\r\n","description":"","footnote":"\r\n( 62 ) فاطر / 28 : و تنها دانشمندانند كه از خدا مىترسند .\r\n","page_name":" 152 ","page_number":152},
  {"content":"\r\n\r\n\r\nفصل : چرا غزّالى علم كلام و فلسفه را در اقسام علوم ذكر نكرده است و اشكال مؤلّف بر او\r\n( 1 ) غزّالى مىگويد : « اگر گفته شود چرا علم كلام و فلسفه را در اقسام علوم به حساب نياورده ، و روشن نكرده‌ام كه آنها پسنديده‌اند يا نكوهيده ، پاسخ اين است كه :\r\nبدانى حاصل ادلّه‌اى كه علم كلام مشتمل بر آنهاست و سودمند مىباشد ، قرآن و حديث نيز همانها را داراست ، و آنچه غير از آنهاست يا مجادله ناپسندى است كه بدعت است چنان كه به زودى بيان خواهد شد ، و يا فتنه‌جويى و آشوبگرى است كه مربوط است به ردّ و نقض اقوال فرق و نقل مقالاتشان كه اكثر آنها سخنان ياوه و پوچى است كه طبع ، آنها را نمىپسندد ، و گوش آنها را نمىپذيرد ، برخى از اين مقالات بحث دربارهء چيزهايى است كه به دين مربوط نيست ، و در صدر اسلام سابقه نداشته ، و پرداختن به آنها به طور كلّى بدعت است ، ليكن حكم آنها در اين زمان دگرگون شده ، زيرا بدعتهايى پديد آمده ، كه احكام قرآن و سنّت را از مقتضاى خود تغيير داده ، و گروهى سر بر آوردند كه با تأييد اين بدعتها شبهاتى را ايجاد كردند ، و سخنانى را گرد هم آورده مرتّب ساختند ، كه در نتيجه آنچه به حكم ضرورت ممنوع بود مجاز بلكه از واجبات كفايى شد ، اين سخنان همانهايى است كه بدعت‌گذار به هنگام تبليغ بدعت از طريق بيان آنها با مردم روبرو مىشود ، و آنها سخنانى محدود و شناخته شده‌اند ، و ما آنها را در بابى كه پس از اين خواهد آمد ذكر خواهيم كرد .\r\nامّا فلسفه علمى مستقلّ و جدا نيست ، بلكه آن مشتمل بر چهار جزء است .\r\nنخستين آنها هندسه و حساب است ، و چنان كه پيش از اين گفته شد اين دو علم در شرع مباح است ، و دربارهء آنها منعى نيست ، جز در مورد كسى كه در صورت دانستن اين دو علم بيم آن است كه از حدود آنها تجاوز كند ، و به دانشهاى ناپسند برسد ، زيرا بيشتر دست‌اندركاران اين دانشها از همين طريق به\r\n\r\n","description":"","footnote":"","page_name":" 153 ","page_number":153},
  {"content":"\r\n\r\nبدعتها كشانيده شده‌اند . از اين رو بايد ضعيف را از فرا گرفتن آنها بازداشت ، و اين نه به خاطر حرمت آنهاست ، بلكه از قبيل بازداشتن كودك است از رفتن در كنار نهر ، از بيم اين كه مبادا در نهر بيفتد و تلف گردد ، و مانند نو مسلمان است كه او را از آميزش با كافران بازمىدارند ، كه به آنها گرايش پيدا نكند ، با اين كه از مسلمانى كه داراى رسوخ عقيده است خواسته مىشود براى تبليغ دين با كافران معاشرت كند .\r\nدوّمين جزء فلسفه منطق است و آن از دليل و حدّ و جهت و شروط آن بحث مىكند ، و اين دو داخل در علم كلامند .\r\nسوّمين جزء فلسفه الهيّات است ، و آن دربارهء ذات خداوند سبحان و صفات او گفتگو مىكند ، و اين نيز جزو علم كلام مىباشد . فلاسفه غير از اينها به رشتهء ديگرى از علم منتسب نيستند بلكه از ويژگيهاى آنها داشتن مذاهب مختلفى است كه برخى از آنها كفر و بعضى بدعت است ، و همان گونه كه اعتزال ، دانش مستقلّ و جداگانه‌اى نيست ، بلكه پيروان آن دسته‌اى از متكلّمان و اهل بحث و نظرند كه مذاهب باطلى را اختيار كرده‌اند فلاسفه نيز به همين گونه مىباشند .\r\nچهارمين جزء فلسفه طبيعيّات است كه بعضى از آنها مخالف شرع و دين حقّ بوده و جهل است ، و علم نيست تا جزء اقسام علوم ذكر شود ، پاره‌اى ديگر از صفات اجسام و خواصّ و كيفيت استحاله و تغييرات آنها گفتگو مىكند و شبيه نظريّات پزشكان است ، جز اين كه پزشك تنها به جسم انسان از حيث اين كه سالم يا بيمار است نظر دارد ، و آنان همهء اجسام را از جهت تغييرات و تحرّكاتى كه دارند مورد بررسى قرار مىدهند ، ليكن پزشك بر آنها اين برترى را دارد كه دانش او مورد نياز همگان است ولى در طبيعيّات نيازى به علوم فلسفه نيست . » مىگويم : اجزاى علم فلسفه به آنچه غزّالى ذكر كرده منحصر نبوده ، و مطلب به گونه‌اى نيست كه او بيان كرده است ، بلكه فلسفه دانش شريفى است كه جامع همهء علوم عقلى حقيقى است ، و با دگرگونيهاى روزگار دگرگون نمىشود ، و با\r\n\r\n","description":"","footnote":"","page_name":" 154 ","page_number":154},
  {"content":"\r\n\r\nتبدّل اديان دستخوش تبديل نمىگردد ، و در عرف آنان حكمت ناميده شده است . در تعريف حكمت گفته‌اند عبارت است از علم به حقايق اشيا چنان كه هستند به اندازهء توان بشرى ، و آن شامل بسيارى از مسائلى است كه غزّالى آنها را از علم مكاشفه شمرده ، و نيز شامل اكثر موضوعاتى است كه آنها را از اجزاى علم معامله به حساب آورده حتّى علم شرايع و اديان به طور كلّى جزء فلسفه است .\r\nهمچنين دو علم هيأت و تشريح كه دربارهء آنها گفته شده هر كس آنها را نداند نسبت به شناخت بارى تعالى ناقص و ضعيف است ، و نيز دانش پزشكى ، نجوم ، خطابه ، شعر و ديگر علوم دنيوى و اخروى از اجزاى فلسفه‌اند و بيشتر اين علوم از وحى نازل بر پيامبران ( ع ) اخذ شده ، و بعضى هم از الهامات وارد بر دلهاى نورانى و نفوس رياضت ديده‌اى كه صاحب خلوات و مجاهدات بوده‌اند به دست آمده است ، جز اين كه فلاسفه در هيچ يك از دانشهاى خود به پاى پيامبران نرسيده ، بلكه در بيشتر اين علوم بويژه در آنچه مربوط به مكاشفه است قاصر و ناتوان بوده‌اند ، زيرا امور بسيارى مربوط به شناخت خداوند و روز بازپسين در دست آنها ناتمام باقى مانده كه پيامبران ( ع ) آنها را تمام و كامل كرده‌اند ؛ چه نظر پيامبران وسيعتر و عميقتر و شناخت آنها نسبت به جزئيّات امور ، و همچنين كليّات آنها و تعيين اعمالى كه انسان را به خدا نزديك مىكند كامل است .\r\nپيامبران قادرند معارف الهى را به عوام كم‌فهم به گونه‌اى كه در خور عقل آنهاست تفهيم كنند ، و آنها را به بزرگمردانى كه از انديشهء صحيح برخوردارند به طريقى كه شايستهء عقل آنان است منتقل سازند . پيامبران از همهء خلايق به آنچه از ديده‌ها پنهان است داناترند ، و كوشش آنها در شناخت حقايق امور آخرت بيش از تلاش آنها در شناخت امور دنياست ، بلكه تنها به امورى از اين جهان فانى مىپردازند كه مىتواند وسيله‌اى براى جهان باقى باشد . از اين رو هنگامى كه از پيامبر ما ( ص ) از تغييرات ماه از صورت هلال به بدر پرسش شد ، با اعراض از پاسخ دستور داد از امور ديگر سئوال شود تا مردم را آگاه كند كه اين موضوع مهمّ نيست بلكه آنچه اهميّت دارد دانستن چيزهايى است كه مايهء تقرّب به خداوند\r\n\r\n","description":"","footnote":"","page_name":" 155 ","page_number":155},
  {"content":"\r\n\r\nو رستگارى در روز بازپسين مىگردد . امّا آنهايى كه از عقل محض پيروى مىكنند ، بىشكّ علم و قدرت و انديشه‌اى كه به پيامبران عطا گرديده به آنها داده نشده ، و افكار آنها چنان كه بايد جهان آخرت را درك نكرده است ، با اين حال دربارهء آنها تقصير روا نيست ، و نبايد در حقّ آنان تا آن حدّ كوتاهى شود كه منجر به تحقير و ناچيز شمردن ايمان آنها گردد . آنان از اين حرفها منزّهند بويژه اين كه سخنانشان مرموز است ، و آنچه بر ضدّ آنها گفته شده اگر چه روى ظاهر سخنان آنهاست بر ضدّ مقاصد ، آنها نيست ، و سخنانى را كه به رمز گفته شده نمىتوان بكلّى ردّ كرد . بلى چون آنچه از علوم فلاسفه مىتواند در آخرت سودمند واقع شود در اديان موجود است بويژه در شريعت جامع و كامل و درخشان ما به صورتى تمامتر و كاملتر و به طريقى آسانتر و سهلتر وجود دارد ، و آنچه از علوم آنها در آخرت سودى ندارد نيز در سلوك راه حقّ بدانها نيازى نيست بلكه اكثر اين علوم مانع حركت در اين راه ، و مايهء دورى بيشتر مردم از خداست ، همچنين آنچه از علوم فلاسفه در شرع تفصيل داده نشده است و در شناخت خداوند مدخليّت دارد مانند چگونگى صفات خداوند و علم هيئت و جز اينها ، در پيمودن اين راه هيچ نيازى به تفصيل آنها نيست ، بلكه مجمل و مرموز آنها كه در شرايع وارد شده كافى است . با ذكر اين كه راه فلاسفه بسيار پرخطر و مهلكه‌آفرين است و بسيارى از هوشمندان در اين وادى گمراه ، و در طريق حقّ و هدايت سرگردان شدند . علاوه بر اين از سوى متأخّران تحريفاتى در علوم فلاسفه راه يافته كه ناشى از سوء فهم آنها و فقدان شرايط تحصيل اين علوم بوده است ، در نتيجه آنچه از اين دانشها امروز ميان مردم موجود است همان دانشهايى نيست كه ميان پيشينيان وجود داشته است ، بلكه بعضى از آنها مختلّ و درهم و بر هم شده است . بنابراين اعراض از علوم آنها و عدم ورود در راه آنها سزاوارتر است ، جز براى كسانى كه همهء پايه‌هاى علوم دينى خود را محكم كرده ، و از همهء آنها فراغت يافته باشند ، و بخواهند از مقاصد اين فرقه آگاهى يابند ، و به مطالب آنها دست پيدا كنند ، كه در اين صورت باكى نيست .\r\n\r\n","description":"","footnote":"","page_name":" 156 ","page_number":156},
  {"content":"\r\n\r\nاز آنچه بيان شد آشكار گرديد كه به چه سبب بسيارى از كسانى كه به علم و دانش معروفند از فلسفه ستايش و يا نكوهش كرده‌اند . شايد غزّالى مصلحت را در اين ديده است كه فلسفه را نكوهش كند ، تا دانشجويان را از ورود در چيزى كه براى آنها ضرورى نيست باز دارد ، و به ملازمت شرع وادار كند ، از بيم اين كه مبادا در طريق تحصيل دانش سرگردان و گمراه شوند ، از اين رو دربارهء فلسفه آنچه را ذكر شد به قلم آورده است و اللّه العالم .\r\nغزّالى مىگويد : « پس علم كلام از فنونى است كه براى بازداشتن دلهاى عوام از پذيرش تخيّلات بدعت‌گذاران واجب كفايى است ، و اين وجوب به سبب بروز همين بدعتها به وجود آمده است ، همچنان كه نياز انسان به اجير كردن راهنما و نگهبان در راه حجّ بر اثر وقوع ستمگرى و راهزنى اعراب پديد آمده است ، و اگر عرب بيرحميهاى خود را ترك كند استخدام نگهبان از جمله شرايط سفر حجّ نخواهد بود ، همچنين اگر بدعتگران ياوه‌سراييهاى خويش را رها كنند ، به موضوعاتى بيش از آنچه در دوران صحابه معمول بوده نيازى نيست . بنابراين دانشمند كلامى بايد حدود وظايف خود را در قبال دين بشناسد و موقعيّت خود را نسبت به آن مانند موقعيّت نگهبان در راه حجّ بداند . نگهبان راه حجّ اگر قصدش تنها پاسدارى از حاجيان باشد از حاجيان نيست ، و دانشمند كلامى اگر منظورش تنها مناظره و مدافعه باشد ، و در راه آخرت گام برندارد ، و به محافظت دل و اصلاح آن نپردازد ، هرگز از جمله علماى دين نمىباشد ، زيرا در اين صورت متكلّم از دين جز عقيده‌اى كه عوام مردم نيز در آن با او مشاركت دارند چيزى در دست ندارد ، و تنها به داشتن هنر مجادله و مدافعه از عوام ممتاز مىباشد .\r\nامّا معرفت خداوند سبحان و شناخت صفات و افعال او و همهء آنچه در علم مكاشفه به آنها اشاره كرده‌ايم از علم كلام به دست نمىآيد ، بلكه ممكن است حجاب و مانع آنها نيز باشد . رسيدن به آنها تنها از طريق مجاهده‌اى كه خداوند آن را مقدّمهء هدايت خود قرار داده و فرموده است :  وَ الَّذِينَ جاهَدُوا فِينا لَنَهْدِيَنَّهُمْ \r\n\r\n","description":"","footnote":"","page_name":" 157 ","page_number":157},
  {"content":"\r\n\r\n سُبُلَنا  ، « 63 » امكان‌پذير است .\r\nپس از اين غزّالى پرسشى را مطرح كرده كه خلاصه‌اش اين است كه : « تو حدّ متكلّم را به نگهبانى از عقيدهء عوام در برابر آسيب ياوه‌گوييهاى بدعتگران محدود كردى ، مانند حدّ نگهبان راه حجّ كه وظيفهء او پاسدارى اموال و منسوجات حاجيان از غارت و دستبرد اعراب است . و حدّ فقيه را حفظ قانونى دانستى كه حاكم به وسيلهء آن شرّ بعضى از متجاوزان را نسبت به بعضى از مردم بر طرف كند ، و اين دو مرتبه نسبت به علم دين مرتبه‌هايى پست و نازلند ، در حالى كه علماى امّت كه به فضل و كمال مشهورند همان فقيهان و متكلّمانند ، و اينان در پيشگاه خداوند از بهترين مردمان مىباشند ؟ .\r\nخلاصهء پاسخ غزّالى اين است كه : « علماى دين وجود خود را تنها وقف علم فقه نكرده بودند . بلكه به علم قلوب نيز اشتغال داشته ، مراقب حالات دل بوده‌اند ، و آنچه آنها را از تصنيف در اين علم و تدريس آن باز مىداشت ، همان چيزى بود كه صحابهء پيامبر ( ص ) را از نگارش و تدريس فقه مانع شد ، با اين كه آنان فقيهانى بودند كه از فنون مختلف دانش برخوردار ، و به علم فتاوا و حلال و حرام مشغول بودند ، و نيازى به ذكر آنها نيست . بنابراين فضيلت علماى دين به اعتبار دانستن علم فقه و كلام نبوده ، بلكه به سبب دانش آنها به دقايق علوم باطن بوده و هم اين كه به مقتضاى علم خود عمل مىكرده‌اند ، و فقه را براى جلب رضاى الهى مىخواسته‌اند ، و در دين زهد مىورزيده‌اند ، و امثال اينها ، اگر چه شهرت آنها به اعتبار علم آنها در فقه و كلام بوده است . زيرا آنچه در پيشگاه خداوند مايهء فضل و برترى است ، غير از آن چيزى است كه در نزد خلق سبب آوازه و شهرت است ، و ما به زودى از سيره و روش علماى پيشين شمّه‌اى ذكر خواهيم كرد ، تا دانسته شود كسانى كه مذهب خود را به آنها نسبت مىدهند به آنان ستم كرده‌اند ، و همانها در روز بازپسين سخت‌ترين دشمنان اينانند . »\r\n\r\n\r\n","description":"","footnote":"\r\n( 63 ) عنكبوت / 69 : آنانى كه در راه ما جهاد كنند قطعا هدايتشان خواهيم كرد .\r\n","page_name":" 158 ","page_number":158},
  {"content":"\r\n\r\nمىگويم : من آنچه را غزّالى در اين جا دربارهء علماى عامّه ذكر كرده نقل نمىكنم ، زيرا گفته‌هايش به ثبوت نرسيده ، و اكثر آنها دلالت بر فضيلتى ندارد ، و به جاى آنها در محلّ ديگر آنچه را از فضايل اهل بيت ( ع ) مورد اتّفاق همه مسلمانان است ذكر خواهم كرد ، تا دانسته شود كسانى كه نام تشيّع بر خود نهاده و محبّت آن خاندان ( ع ) را ادّعا مىكنند دروغگويند . در كتاب كافى « 64 » از جابر از امام باقر ( ع ) روايت شده كه گفته است آن حضرت به من فرمود : « اى جابر ! آيا كسى كه نام تشيّع را به خود بسته برايش كافى است كه تنها از دوستى ما سخن گويد به خدا سوگند شيعهء ما نيست جز كسى كه پرهيزگار و خداوند را فرمانبردار باشد ، اى جابر ، اينان شناخته نمىشوند مگر به فروتنى ، افتادگى ، امانتدارى ، بسيارى ياد خدا و روزه و نماز ، نيكى نسبت به پدر و مادر ، رسيدگى و احسان به همسايگان مستمند ، بيچارگان ، وامداران و يتيمان ، راستگويى ، تلاوت قرآن ، بازداشتن زبان از سخن گفتن دربارهء مردم جز به نيكى و آنها در همه چيز امين خانواده و قبيله خود مىباشند جابر گفته است : عرض كردم : اى فرزند پيامبر خدا ! ما كسى را امروز به اين صفات نمىشناسيم ، فرمود : اى جابر ! افكار مختلف تو را به سوى خود نكشانند . آيا كافى است كه آدمى بگويد ، ولايت و دوستى على را دارم ، و با اين حال در عمل نكوشد . اگر بگويد : من پيامبر ( ص ) را كه بهتر از على است دوست مىدارم سپس از روش او پيروى و به سنّت او عمل نكند ، دوستى او به حالش هيچ سودى ندارد . از خدا بپرهيزيد ، و براى به دست آوردن پاداشهاى الهى كار كنيد ، ميان خداوند و هيچ كسى پيوند خويشاوندى نيست ، دوست‌ترين بندگان نزد خداوند و گرامىترين ايشان بنده‌اى است كه پرهيزگارتر و فرمانبردارتر باشد . اى جابر ! به خدا سوگند هيچ چيزى جز طاعت و فرمانبردارى مايهء تقرّب به خداوند نيست ؛ ما برات رهايى از آتش را به همراه نداريم ، و هيچ كس در برابر خداوند حجّت و بهانه‌اى ندارد ، هر كس\r\n\r\n\r\n","description":"","footnote":"\r\n( 64 ) كافى ، ج 2 ، ص 74 .\r\n","page_name":" 159 ","page_number":159},
  {"content":"\r\n\r\nخداوند را فرمانبردار است دوست ماست ، و كسى كه خدا را نافرمانى مىكند دشمن ماست ، و جز به عمل و پرهيزگارى نمىتوان ولايت و دوستى ما را به دست آورد . » در حديث ديگرى آمده است : همانا شيعيان على ( ع ) بردباران و دانشمندانند ، لبهايشان از كثرت دعا خشك و پژمرده است و در چهره آنها نشانه‌هاى پارسايى و گوشه‌گيرى نمايان مىباشد . در اين مورد احاديث ديگرى نيز در دست است ، كه به خواست خداوند در كتاب آداب الشّيعه و اخلاق الامامة در اين باره به طور كامل سخن خواهيم گفت .\r\n\r\nباب سوّم در آنچه عامّه آن را از علوم ستوده مىشمارند و از اين علوم نيست\r\n( 1 ) در اين باب علّت نكوهيدگى بعضى از علوم ، و تبديل نام دانشهاى فقه ، توحيد ، تذكر و حكمت ، و نيز آنچه از علوم شرعى پسنديده است ، و اندازهء ناپسند آن بيان مىشود .\r\n\r\nعلّت نكوهيدگى دانشهاى ناپسند\r\n( 2 ) شايد گفته شود : علم عبارت از شناخت ماهيّت معلوم است ، و علم از صفات خداوند مىباشد در اين صورت چگونه ممكن است چيزى هم علم باشد ، و هم مذموم و ناپسند .\r\nبايد دانست كه علم ذاتا مذموم نيست ، و نكوهش آن در مورد انسان تنها به يكى از سه سبب است :\r\n1 - اين كه فرا گرفتن آن دانش زيان‌آور باشد ، خواه به كسى كه آن را فرا مىگيرد ضرر رساند و يا به ديگرى . چنان كه علم سحر و جادوگرى از علوم نكوهيده است ، و حقّ هم همين است ، زيرا قرآن بدين امر گواهى داده و\r\n\r\n","description":"","footnote":"","page_name":" 160 ","page_number":160},
  {"content":"\r\n\r\nبيان كرده كه سحر سبب جدايى زن از شوى است ، و براى پيامبر خدا ( ص ) جادو كردند ، و آن حضرت به سبب آن بيمار شد ، تا آنگاه كه جبرئيل او را از آن خبر داد « 1 » ، و آن جادو را از زير سنگى كه در ته چاهى بود بيرون آوردند . اين دانش از علم به خواصّ جواهر ، و حساب مطالع ستارگان به دست مىآيد .\r\nجادوگر از آن جواهر هيكلى به صورت شخص جادو شده درست مىكند ، و براى آن در مطالع ستارگان وقتى مخصوص را انتظار مىكشد ، و مقارن با آن واژه‌هاى كفر و ناسزا به شرع بر زبان مىآورند ، و اينها را وسيلهء توسّل به شياطين قرار مىدهند ، و از مجموع اين كارها حالات شگفتى در كسى كه جادو شده پديد مىآيد . دانستن اين اسباب از حيث اين كه علم است مذموم نيست ، ليكن جادو جز براى زيان رسانيدن به خلق كارآيى و شايستگى ندارد ، و آنچه سبب زيان و وسيلهء شرّ است ناگزير زشت و بد مىباشد ، و همين امر است كه مايه نكوهيدگى اين دانش است . چنان كه اگر ستمگرى مؤمنى را دنبال كند تا او را بكشد ، و او در محلّى مستحكم پنهان شده باشد ، چنانچه آن ستمگر از محلّ او بپرسد آگاه كردن او جايز نيست ، بلكه دروغ در اين جا واجب است ، اگر چه ذكر محلّ او ارشاد غير ، و افادهء علم به ماهيّت و واقع آن است ، ليكن مذموم است ، زيرا به ضرر و زيان منجر مىشود .\r\n2 - اين كه علم مورد نظر غالبا موجب ضرر براى صاحبش باشد ، مانند دانش ستاره‌شناسى ، كه آن ذاتا براى او مذموم نيست ، زيرا اين دانش دو قسم است : يك قسم حساب است ، و قرآن گوياست كه گردش ستارگان حساب شده است و فرموده است :  الشَّمْسُ وَ الْقَمَرُ بِحُسْبانٍ  « 2 » و نيز :\r\n\r\n\r\n","description":"","footnote":"\r\n( 1 ) در نزد شيعهء اماميّه مشهور است كه سحر در پيامبران ( ع ) كارگر نيست ، زيرا سحر عملى شيطانى است و شيطان در پيامبران راه ندارد ، خداوند فرموده است :  إِنَّ عِبادِي لَيْسَ لَكَ عَلَيْهِمْ سُلْطانٌ *  .\r\n( 2 ) رحمان / 5 : خورشيد و ماه بر طبق حساب منظمّى مىگردند .\r\n","page_name":" 161 ","page_number":161},
  {"content":"\r\n\r\n وَ الْقَمَرَ قَدَّرْناهُ مَنازِلَ حَتَّى عادَ كَالْعُرْجُونِ الْقَدِيمِ  « 3 » ، و قسم ديگر احكام است و حاصلش اين است كه از طريق اسباب بر حوادث آينده استدلال مىكنند ، و كار آنها مانند كار پزشك است كه حركت نبض را دليل بيمارى مىداند كه به زودى بروز خواهد كرد . اين دانش در واقع عبارت از علم به طرق اجراى سنّتهاى الهى و روشهاى او در ميان آفريدگان است ، ليكن در شرع اين دانش نكوهيده است . پيامبر خدا ( ص ) فرموده است : « چون از قضا و قدر ، و نجوم سخن به ميان آيد خاموشى گزينيد . » « 4 » ، و فرموده است : « پس از خود از امّتم از سه چيز بيمناكم : ستم زمامداران ، ايمان به ستارگان و انكار تقدير . » « 5 » مىگويم : از طريق خاصّه از امير مؤمنان ( ع ) روايت شده كه هنگام عزيمت براى جنگ با خوارج در پاسخ يكى از اصحابش كه عرض كرد : اى امير مؤمنان ! من با استفاده از اطلاعاتى كه از طريق علم نجوم به دست آورده‌ام بيم دارم كه اگر در اين وقت رهسپار شوى به مراد خود دست نيابى . فرمود : « آيا گمان مىكنى تو به زمانى هدايت مىكنى كه هر كس در آن سفر كند بلا و بدى از او دور مىشود ، و از ساعتى برحذر مىدارى كه هر كه در آن كوچ كند زيان و سختى او را فرا مىگيرد ؟ هر كس اين گفتار تو را باور كند قرآن را دروغ پنداشته و در رسيدن به آنچه دوست مىدارد ، و دفع آنچه مكروه اوست از كمك خواستن از خداوند بىنيازى نشان داده است ، سزاوار گفتارت اين است كه هر كس به گفته‌ات رفتار كند تو را حمد و سپاس گويد نه خداوند را ، زيرا گمان دارى كه تو او را به زمانى راهنمايى كرده‌اى كه در آن سود به دست آورده ، و از ضرر ايمن گشته است . سپس آن حضرت رو به مردم كرده فرمود : اى مردم ! از آموختن\r\n\r\n\r\n","description":"","footnote":"\r\n( 3 ) يس / 39 : و براى ماه منزلگاههايى قرار داديم تا سرانجام به صورت شاخهء كهنه ( قوسى شكل و زرد رنگ ) خرما درآيد .\r\n( 4 ) المسند الكبير ، طبرانى ، از حديث ابن مسعود ؛ الكامل ، ابن عدّى ، به نقل از او و ثوبان ؛ الجامع الصغير ، باب الف ؛ العلم ، ابن عبد البرّ ؛ المختصر ، ص 117 .\r\n( 5 ) العلم ، ابن عبد البرّ ؛ المختصر ، ص 117 .\r\n","page_name":" 162 ","page_number":162},
  {"content":"\r\n\r\nنجوم بپرهيزيد ، جز به اندازه‌اى كه در بيابان يا دريا بتوان بدان راه جوييد ، زيرا نجوم موجب كهانت ( غيبگويى ) است و كاهن مانند ساحر ، و ساحر همچون كافر ، و كافر در آتش است . » « 6 » در كتاب من لا يحضره الفقيه « 7 » از عبد الملك بن اعين روايت شده كه گفته است : به ابى عبد اللّه ( ع ) عرض كردم من به اين علم دچار شده‌ام ، هر موقع حاجتى دارم به طالع مىنگرم ، اگر بد بود مىنشينم و دنبال آن نمىروم ، و هر گاه طالع نيك بود به دنبال حاجت خود مىروم ، آن حضرت فرمود : « آيا حاجتت برآورده مىشود ، عرض كردم : آرى ، فرمود : كتابهايت را بسوزان . » غزّالى مىگويد : « نجوم به سه سبب منع شده است :\r\nاوّل - اين كه دانش مذكور براى بيشتر مردم زيانبار است ، زيرا چون به آنها گفته شود چنين آثارى در نتيجهء گردش ستارگان پديد مىآيد ، مىپندارند ستارگانند كه در عالم مؤثّرند و آنها خدايانى مىباشند كه تدبير امور را بر عهده دارند ، چه جواهر شريف آسمانى هستند ، در نتيجه مردم آنها را بزرگ مىشمارند ، و دلها پيوسته متوجّه آنها مىشود ، و از آنها اميد نيكى و بيم بدى دارند ، و ياد خدا از دلها زدوده مىشود ، زيرا نظر كسى كه ايمانش ضعيف است از حدود وسائط تجاوز نمىكند ، و عالم راسخ كسى است كه بداند خورشيد و ماه و ستارگان همه مسخّر فرمان خداوند سبحانند . نگاه كردن ضعيف پس از طلوع خورشيد به آفتاب ، مانند نظر مورچه است كه اگر عقل در او آفريده شده بود ، و بر روى صفحهء كاغذى قرار داشت مىديد كه هنگام كشيدن قلم سياهى خط پيوسته ادامه مىيابد ، و در اين هنگام معتقد مىشد كه اين كار قلم است ، و نظر او به آن حدّ نمىرسيد ، كه نخست انگشت و پس از آن دست ، سپس اراده‌اى كه دست را به حركت درآورده ، و پس از آن نويسنده تواناى صاحب اراده ، و بعد\r\n\r\n\r\n","description":"","footnote":"\r\n( 6 ) نهج البلاغه ، خطبهء 77 .\r\n( 7 ) كتاب حجّ باب روزها و اوقاتى كه سفر در آنها مستحب است ، شمارهء 14 .\r\n","page_name":" 163 ","page_number":163},
  {"content":"\r\n\r\nاز آن آفرينندهء دست و قدرت و اراده را مشاهده كند . بنابراين نظر مردم بيشتر متوجّه و منحصر به اسبابى است كه در جهت پايين و نزديك به آنهاست ، و از توجّه به مسبّب الاسباب منقطع است ، و اين امر يكى از علل نهى از فراگيرى علم نجوم است .\r\nدوّم - اين كه احكام نجوم حدس محض است ، و از آن چه به طور يقين و چه به صورت گمان چيزى دربارهء اشخاص دانسته نمىشود ، و بر اساس آن حكم كردن ، حكم از روى جهل است ، و نكوهشى كه از آن مىشود به سبب جهل بودن آن است نه اين كه علمى است نكوهيده . و طبق آنچه نقل مىشود علم نجوم معجزه ادريس پيامبر ( ع ) بوده كه كهنه شده و از ميان رفته است . » مىگويم : از امام صادق ( ع ) روايت است كه علم نجوم از علوم پيامبران است ، و علىّ بن ابى طالب ( ع ) داناترين مردم به آن بود « 8 » ، و اين دليل است بر اين كه دانش مذكور محو و نابود نشده بلكه نزد اهلش موجود است .\r\nغزّالى مىگويد : « اين كه گاهى بندرت رأى منجّم اصابت مىكند امر اتّفاقى است ، زيرا منجّم احيانا بر بعضى از اسباب آگاهى پيدا مىكند ، ليكن مسبّب آنها تنها پس از حصول شروط بسيارى كه آگاهى بر آنها در حيطهء قدرت بشر نيست حاصل مىشود ، در اين هنگام اگر ايجاد بقيّهء اسباب را خداوند مقدّر كرده باشد رأى منجّم اصابت مىكند ، و اگر مقدّر نكرده باشد دچار خطا مىشود اين قضيّه مانند اين است كه انسان هنگامى كه مىبيند ابرها از كوهها برخاسته آسمان را فرا گرفته‌اند ، حدس مىزند ، و ظنّ بر او غالب مىشود كه امروز باران مىبارد ، امّا بسا اين كه با برآمدن آفتاب ، و گرم شدن هوا ابرها پراكنده شده و از ميان بروند ، و خلاف حدس او ظاهر شود ، از اين رو صرف وجود ابر در آمدن باران و حصول بقيّهء اسباب ناشناخته كافى نيست ، و نيز مانند حدس كشتيبان است كه با اعتماد بر آشنايى خود با بادهايى كه معمولا\r\n\r\n\r\n","description":"","footnote":"\r\n( 8 ) بحار ، ج 14 ، ص 147 ، چاپ كمپانى به نقل از كتاب نجوم .\r\n","page_name":" 164 ","page_number":164},
  {"content":"\r\n\r\nمىوزند گمان مىكند كشتى او سالم خواهد ماند ، امّا بادها اسبابى پنهانى دارند كه او از آنها آگاه نيست ، لذا ممكن است گاهى در حدس خود صائب ، و زمانى در خطا باشد . به همين سبب انسانى كه در ايمان خود قوى است نيز از دانستن نجوم منع مىشود . » مىگويم : آنچه مؤيّد گفته‌هاى غزّالى است ، روايتى است از امام صادق ( ع ) كه دربارهء اين علم فرموده است : « به بسيار آن دسترسى نيست ، و اندك آن سودى ندارد . » « 9 » و نيز فرموده است : « تنها خاندانى از عرب و خانواده‌اى از هند به نجوم آگاهى دارند . » « 10 » غزّالى مىگويد :\r\n« سوّم - اين كه در نجوم فايده‌اى نيست ، و پرداختن به آن دست كم اشتغال به كار زائد و بيهوده‌اىست و بىآن كه فايده‌اى داشته باشد موجب ضايع ساختن عمرى است كه گرانبهاترين سرمايهء انسان است ، و اين خود زيان و خسرانى بزرگ مىباشد . پيامبر ( ص ) از كنار مردى كه مردم دور او گرد آمده بودند ، عبور كردند . آن حضرت فرمود : اين كيست ؟ عرض كردند : مردى بسيار داناست ؛ فرمود : به چه چيز داناست ؟ گفتند : به شعر و نسب اعراب ؛ فرمود : اين دانشى است كه سودى ندارد ، و ندانستن آن زيانى نمىرساند ، و سپس فرمود :\r\n« علم يا آيهء محكمه و يا سنّت قائمه و يا فريضهء عادله است . » « 11 » « بنابراين پرداختن به علم نجوم و امثال آن وارد شدن در وادى خطر ، و ارتكاب جهالتى است كه بر آن هيچ سودى مترتب نيست ، زيرا آنچه مقدّر گشته ، شدنى است و احتراز از آن غير ممكن است ، بر خلاف دانش پزشكى كه نياز\r\n\r\n\r\n","description":"","footnote":"\r\n( 9 ) كافى ، ج 8 ، ص 195 ، در حديثى طولانى از عبد الرّحمان بن سيابه .\r\n( 10 ) كافى ، ج 8 ، ص 331 .\r\n( 11 ) كافى ، ج 1 ، ص 32 ، بازياده‌اى ؛ امالى ، صدوق ؛ بحار ، ج 1 ، ص 211 ، به نقل از امالى صدوق و سرائر ؛ العلم ، ابن عبد البرّ ، المختصر ، ص 107 .\r\n","page_name":" 165 ","page_number":165},
  {"content":"\r\n\r\nبدان محسوس است ، و از اكثر ادلّهء آن مىتوان آگاه شد ، و نيز بر خلاف دانش تعبير خواب است كه اگر چه اين علم بر اساس حدس و تخمين مىباشد ، ليكن جزئى از چهل و شش جزء نبوّت است ، و خطرى در آن نيست . » مىگويم : برخى از دانشمندان « 12 » ما علّت ديگرى براى منع از آموختن علم نجوم ذكر كرده‌اند ، و آن اين است كه احكام نجوم خبر دادن از امورى است كه در آينده واقع خواهد شد ، و چنين مىنمايد كه منجّم به امور غيبى آگاه است ، و بيشتر مردم عامى و زنان و كودكان نمىتوانند ميان اخبار منجّمان و علم غيب و اخبار آن ، تميز دهند . بنابراين فرا گرفتن اين احكام و رأى دادن بر طبق آنها مايهء گمراهى مردم و سست شدن اعتقاد آنها دربارهء معجزات مىباشد ، زيرا برخى از اين احكام خبر دادن از كاينات و مقدّرات است ؛ همچنين موجب سستى اعتقاد مردم نسبت به عظمت پروردگار است ، و آنها را در عموم مصداق قول خداوند متعال وارد مىكند كه فرموده :  قُلْ لا يَعْلَمُ مَنْ فِي السَّماواتِ وَ الْأَرْضِ الْغَيْبَ إِلَّا اللَّهُ  « 13 » و نيز :  وَ عِنْدَهُ مَفاتِحُ الْغَيْبِ لا يَعْلَمُها إِلَّا هُوَ  ، « 14 » و نيز :  إِنَّ اللَّهَ عِنْدَهُ عِلْمُ السَّاعَةِ وَ يُنَزِّلُ الْغَيْثَ وَ يَعْلَمُ ما فِي الْأَرْحامِ وَ ما تَدْرِي نَفْسٌ ما ذا تَكْسِبُ غَداً وَ ما تَدْرِي نَفْسٌ بِأَيِّ أَرْضٍ تَمُوتُ  . « 15 » از اين رو هنگامى كه منجّم حكم مىكند در فلان وقت فلان امر براى او روى مىدهد در واقع ادّعا كرده است كه مىداند فردا چه خواهد شد ، و در كدام سرزمين خواهد مرد ، و اين ادّعا دقيقا تكذيب قرآن است . همين امر نيز علّت تحريم كهانت و سحر و جادوگرى و امثال اينهاست ، و امير مؤمنان ( ع ) در سخنان خود كه پيش از اين ذكر شد به آنها\r\n\r\n\r\n","description":"","footnote":"\r\n( 12 ) منظور او كمال الدّين بن ميثم بن على بن ميثم بحرانى است كه اين مطلب را در شرح خطبهء 77 كتاب نهج البلاغه ذكر كرده است .\r\n( 13 ) نمل / 65 : بگو كسانى كه در آسمانها و زمين هستند از غيب آگاهى ندارند جز خدا .\r\n( 14 ) انعام / 59 : كليدهاى عيب تنها نزد اوست و جز او كسى آنها را نمىداند .\r\n( 15 ) لقمان / 34 : آگاهى از زمان قيام قيامت مخصوص خداست ، و اوست كه باران را نازل مىكند و آنچه در رحم مادران است مىداند و هيچ كس نمىداند فردا چه مىكند و در چه سرزمينى مىميرد .\r\n","page_name":" 166 ","page_number":166},
  {"content":"\r\n\r\nاشاره فرموده است .\r\nغزّالى مىگويد : سبب سوّم از اسبابى كه باعث منع فراگيرى دانش نجوم است وارد شدن در علمى است كه براى كسى كه آن را فرا مىگيرد هيچ سودى ندارد ، بلكه به سبب اين كار در خور نكوهش است ، و مانند اين است كه بخواهد علوم دقيق و پيچيده را پيش از علوم ساده و روشن ، و دانشهاى پنهانى را پيش از ظاهرى فرا گيرد ، و همچون بحث از اسرار الهى است كه فلاسفه و متكلّمان از آنها آگاهى و بر آنها تسلط و در آنها تخصص ندارند ، و تنها پيامبران و اولياى خدا توانايى حمل اين اسرار را دارند و اين امر تنها به آنان اختصاص دارد و تنها آنان از فنون بعضى از آنها آگاهند . بنابراين واجب است مردم از دنبال كردن اين گونه دانشها دست بازدارند ، و به آنچه شرع در اين باره گفته است رجوع كنند ، و آن براى اهل توفيق قانع كننده است . بسا افرادى كه در تحصيل اين علوم تلاش بسيار كردند و دچار زيان شدند ، و اگر دنبال اين دانشها نمىرفتند ، وجههء مذهبى آنها نيكوتر از وضعى بود كه در پايان به آن دچار شدند . نمىتوان انكار كرد كه پاره‌اى از علوم براى بعضى از مردم زيانبارند ، همچنان كه گوشت پرندگان و حلواهاى لطيف و گوارا براى كودك شيرخوار زيان دارد . حتى بسا اشخاص كه ناآگاهى آنها نسبت به بعضى از امور براى آنها سودمند است . حكايت شده كه يكى از مردم از نازايى همسرش به پزشك شكايت كرد . پزشك نبض زن را گرفت ، و به او گفت : نيازى به داروى زايمان ندارى ، و نبض تو دلالت بر اين دارد كه چهل روز ديگر خواهى مرد . زن از اين سخن سخت دچار هراس شد ، و زندگىاش تلخ و ناگوار گرديد . اموالش را ميان وارثانش قسمت و به آنچه مىخواست وصيّت كرد ، و از خوردن و آشاميدن دست بازداشت تا مدّت مذكور سپرى شد ، امّا زن نمرد ، شوهرش به پزشك مراجعه كرد ، و به او گفت ، او نمرده است ، پزشك گفت : اين را مىدانم ، هم اكنون با او هم بستر شو كه او حامله خواهد شد . مرد گفت : اين چگونه ممكن است ، پزشك پاسخ داد : من ديدم زنت چاق و فربه است ، و دهانهء زهدانش را پيه\r\n\r\n","description":"","footnote":"","page_name":" 167 ","page_number":167},
  {"content":"\r\n\r\nفرا گرفته ، و چون مىدانستم هيچ چيزى جز ترس از مرگ او را لاغر نمىكند .\r\nاز اين رو وى را بدان طريق ترسانيدم ؛ اكنون لاغر شده ، ديگر مانعى بر سر باردار شدن او وجود ندارد . اين داستان خطر برخى از دانشها را گوشزد مىكند .\r\nو معناى سخن پيامبر ( ص ) را كه فرموده است : « پناه مىبريم به خدا از دانشى كه سودى ندارد » « 16 » به ما مىفهماند ، از اين رو بايد از اين داستانها پند گرفت ، و از دنبال كردن و پژوهش در دانشهايى كه شرع آنها را مذمّت و ما را از آنها نهى فرموده است خوددارى ، و به آنچه در سنّت است اكتفا كنيم ، زيرا سلامت در پيروى از سنّت است ، و پيگيرى و خودسرى خطرناك مىباشد ، و نبايد به رأى و درك و دليل و برهان و گمان خود فخر و مباهات كرد و گفت كه من اشيا را مورد بحث و بررسى قرار مىدهم تا ماهيّت و حقيقت آنها را بشناسم و تفكّر در علوم چه ضرر و زيانى دارد ؟ زيرا ضررى كه از آن به تو مىرسد بيشتر از سود آن است ، و بسا چيزهايى كه از آنها آگاه مىشوى ، و آگاهى تو بر آنها زيانى بر تو وارد مىكند كه اگر حق تعالى رحمتش را شامل حالت نكند ممكن است به هلاكت تو در آخرت بينجامد .\r\nبايد دانست همان گونه كه پزشك حاذق در معالجات خود به اسرارى آگاه است كه نادانان آنها را مستبعد مىشمارند ، پيامبران نيز پزشكان دلهايند ، و دانا به اسباب زندگانى آخرت مىباشند . پس عقل خود را بر سنّت آنها حاكم مكن كه در اين صورت هلاك خواهى شد . بسا شخصى كه عارضه‌اى به انگشتش رسد ، و عقل او حكم كند كه دارويى بر آن بمالد ، تا آنگاه كه پزشك ماهر به او گوشزد كند كه درمان انگشتش ماليدن دارو بر كتف جنب ديگر بدن اوست . و او آن را به غايت مستبعد مىشمارد ، زيرا چگونگى انشعاب اعصاب و رستنگاهها و كيفيّت احاطهء آنها را بر بدن نمىداند . در طريق آخرت نيز امر به همين گونه است ، و در دقايق سنّتهاى شرع و آداب آن و در عقايدى كه مردم\r\n\r\n\r\n","description":"","footnote":"\r\n( 16 ) منابع اين حديث پيش از اين ذكر شده است .\r\n","page_name":" 168 ","page_number":168},
  {"content":"\r\n\r\nبايد آنها را دارا باشند اسرار و لطايفى است كه عقل توانايى درك آنها را ندارد ، آن چنان كه در خواصّ احجار امورى است كه علّت و كيفيّت آنها بر صنعتگران پوشيده است . حتّى كسى نمىتواند بداند به چه سبب مغناطيس آهن را جذب مىكند . شگفتيها و غرايبى كه در عقايد و اعمال وجود دارد ، و موجب صفاى دل و طهارت و پاكيزگى و اصلاح آن مىشوند ، تا انسان به درگاه حقّ تعالى تقرّب يابد ، و در معرض نفحات فضل او قرار گيرد ، خيلى بيشتر و مهمّتر از عجايبى است كه در داروها و گياهان است . و همچنان كه خردها از درك منافع داروها عاجز است ، با اين كه راه تجربهء استفاده از آنها باز است . همچنين انسان از ادراك آنچه براى زندگانى آخرت سودمند مىباشد نيز ناتوان است چرا كه راهى براى تجربهء آنها وجود ندارد ؛ تنها در صورتى مىتوان آنها را مورد آزمايش قرار داد ، كه يكى از مردگان به سوى ما بازگردد ، و ما را از اعمالى كه مقبول و سودمند ، و مايهء تقرّب به درگاه الهى است ، و افعالى كه موجب دورى از اوست آگاه سازد . وضع عقايد نيز به همين گونه است . و نمىتوان اميد آزمايش آنها را داشت ، بنابراين از فوايد عقل همين بس است كه تو را به صدق گفتار پيامبر ( ص ) راهنمايى مىكند ، و موارد اشارات آن حضرت را به تو مىفهماند ، پس عقل را از عمل و تصرّف معزول كن و پيروى پيامبر ( ص ) را پيشهء خود ساز كه جز بدان نجات نمىيابى . به همين سبب پيامبر ( ص ) فرموده است : « پاره‌اى از دانشها نادانى و برخى از سخنها ناتوانى است . » « 17 » روشن است كه دانش جهل نيست ، ليكن اين دانش ضررهاى جهل را بر انسان وارد مىكند .\r\nپيامبر فرموده است : « توفيق اندك بهتر از علم بسيار است . » « 18 »\r\n\r\n\r\n","description":"","footnote":"\r\n( 17 ) عراقى گفته است : حديث « ان من العلم جهلا » را ابو داوود از حديث بريده اخذ و نقل كرده و در ميان راويان آن افراد مجهولى است .\r\n( 18 ) مولا على بن سلطان محمّد قارى در الموضوعات ، ص 52 مىگويد عراقى گفته است : من براى اين حديث مأخذى نيافته‌ام ؛ مؤلّف الفردوس آن را از حديث ابو الدّردا اخذ و نقل كرده و گفته است در حديث « العقل » به جاى « العلم » آمده ، و فرزند او در مسندش آن را ذكر نكرده ، و به دنبال او برخى از متأخرين گفته‌اند آنچه در الفردوس نقل شده است آن را ابن عساكر از ابى الدردا روايت كرده و طبرانى آن را از ابن عمر با عبارت « قليل الفقه خير من كثير العباده » نقل كرده است .\r\nمن مىگويم : در الجامع الصغير باب قاف نيز با جملهء قليل التوفيق خير من كثير العقل از ابن عساكر از ابى الدرداء روايت شده است .\r\n","page_name":" 169 ","page_number":169},
  {"content":"\r\n\r\nعيسى ( ع ) فرموده است : « تعداد درختان چقدر زياد است » و حال آن كه همهء آنها ميوه‌دار نيستند ، و چقدر تعداد ميوه‌ها زياد است ليكن همهءميوه‌ها خوب و گوارا نيستند ، و چقدر تعداد علوم زياد است در حالى كه همهء آنها سودمند نيستند . » « 19 »\r\n\r\nواژه‌هايى از علوم كه معناى آنها دگرگون شده است\r\n( 1 ) بايد دانست منشاء آميخته شدن علوم ناپسند با علوم شرعى ، تحريف و تبديل اسامى دانشهاى پسنديده و نقل آنها - بر اساس اغراض فاسد - در معناهايى است كه مسلمانان شايستهء قرن نخست اسلام آنها را اراده نكرده و در آن معانى به كار نبرده‌اند ، و اينها پنج واژه‌اند : فقه ، علم ، توحيد ، تذكير و حكمت . اين اسامى نامهايى پسنديده‌اند ، و كسانى كه به اين صفات موصوف باشند در دين مقامات و مناصبى و الا دارند ، ليكن اين واژه‌ها در اين زمان معانى ناپسندى پيدا كرده‌اند و دلها از نكوهش كسانى كه به اين معانى موصوفند نفرت دارد ، و اين به سبب رواج اطلاق اين اسامى بر آنهاست .\r\n\r\nنخستين واژه فقه است\r\n( 2 ) كه از طريق تخصيص ، نه از راه نقل و تحويل در آن تصرّفاتى كرده‌اند ، زيرا آن را به شناخت فروع شگفت‌آميز در فتواها ، و آگاهى بر دقايق علل آنها ، و بحث زياد دربارهء آنها ، و حفظ اقوال مربوط به آنها مخصوص گردانيده‌اند ، و هر كس تعمّق او در اين مسائل قوىتر ، و اشتغال او بدانها بيشتر است او را فقيه‌تر مىدانند ، در حالى كه فقه در عصر نخست اسلام مطلقا بر علم راه آخرت ، شناخت دقايق آفات نفس و اسباب تباهى اعمال ، شدّت توجّه به حقارت دنيا ، چشم دوختن هر چه بيشتر به نعمتهاى آخرت و غلبه ترس از خدا بر دل ، اطلاق مىشده است ؛ دليل بر اين ، گفتار خداوند متعال است\r\n\r\n\r\n","description":"","footnote":"\r\n( 19 ) تحف العقول ، ابن شعبه ، ص 503 به طور مرسل .\r\n","page_name":" 170 ","page_number":170},
  {"content":"\r\n\r\nكه :  لِيَتَفَقَّهُوا فِي الدِّينِ وَ لِيُنْذِرُوا قَوْمَهُمْ إِذا رَجَعُوا إِلَيْهِمْ  ، و آنچه با آن مردم انذار مىشوند همين دانش فقه است ، نه فروع طلاق ، لعان ، سلم و اجاره ، زيرا با اين فروع بيم و ترس حاصل نمىشود ، بلكه اكتفاى مستمرّ به اينها دل را دچار قساوت مىكند ، و خوف و خشيت از خدا را از آن مىزدايد ، چنان كه از كسانى كه خود را وقف اين امور كرده‌اند مشاهده مىشود و آنها همان گونه‌اند كه خداوند فرموده است :  لَهُمْ قُلُوبٌ لا يَفْقَهُونَ بِها  « 20 » و مقصود آيه عدم فهم معانى ايمان است نه عدم درك فتواها . به جان خودم سوگند كه در لغت فقه و فهم دو اسمند براى يك معنا و ما آنها را طبق عادت خود كه در گذشته و حال جارى بوده و هست استعمال مىكنيم . خداوند فرموده است :  لَأَنْتُمْ أَشَدُّ رَهْبَةً فِي صُدُورِهِمْ مِنَ اللَّهِ ذلِكَ بِأَنَّهُمْ قَوْمٌ لا يَفْقَهُونَ  « 21 » در اين آيه حق تعالى كمى بيم آنها را از خداوند ، و بزرگ دانستن قدرت خلق را ، به سبب كمى فقه آنها ذكر كرده است ، حال بايد انديشيد كه اين وضع نتيجهء عدم حفظ فروع فتواها و احكام بوده ، يا حاصل عدم علومى كه ما آنها را ذكر كرديم ؟\r\nپيامبر ( ص ) به كسانى كه بر او وارد شدند فرمود : « اينان عالمان ، حكيمان و فقيهانند . » « 22 » و نيز فرمود : « آيا شما را آگاه نكنم كه فقيه كامل كيست ؟\r\nعرض كردند : چرا ؛ فرمود : كسى كه مردم را از رحمت خداوند نوميد نكند ، و از مكر خدا ايمن نگرداند ، و از يارى خدا مأيوس نسازد ، و قرآن را به خاطر غير آن رها نكند . » « 23 » و فرموده است : « بندهء فقيه كامل نمىشود ، مگر آنگاه كه دشمنى او با\r\n\r\n\r\n","description":"","footnote":"\r\n( 20 ) اعراف / 179 : آنها دلهايى ( عقلهايى ) دارند كه با آن نمىفهمند ( انديشه نمىكنند ) .\r\n( 21 ) حشر / 13 : وحشت از شما در دلهاى آنها بيش از ترس از خداست ، اين به سبب آن است كه آنها گروهى نادانند .\r\n( 22 ) كافى ، ج 2 ، ص 48 ؛ عراقى گفته است : اين حديث را ابو نعيم در حليّه ، بيهقى در الزّهد و خطيب در تاريخ خود با سندى ضعيف از حديث سويد بن حرث نقل كرده است .\r\n( 23 ) العلم ، ابن عبد البرّ ، المختصر ، ص 120 ، از علىّ بن ابى طالب ( ع ) از پيامبر ( ص ) ؛ سنن ، دارمى ، ج 1 ص 89 به سند خود از يحيى بن عباد از على ( ع ) ؛ تيسير الوصول ، ج 4 ، ص 162 از علىّ بن ابى طالب ( ع ) ، و رزين نيز آن را نقل كرده است .\r\n","page_name":" 171 ","page_number":171},
  {"content":"\r\n\r\nمردم براى جلب رضاى خداوند بوده ، و براى قرآن وجوه بسيارى را معتقد باشد . » « 24 » « در روايتى كه به ابى الدّرداء منتهى مىشود نقل شده كه در دنبالهء گفتار آن حضرت آمده است : « سپس به اصلاح نفس خويش بپردازد ، و سرسخت‌ترين دشمن آن باشد . » « 25 » يكى از پيشينيان گفته است : فقيه كسى است كه در دنيا زاهد ، و به آخرت راغب ، و به دين خود آگاه باشد ، و پيوسته در بندگى پروردگارش به‌سربرد « 26 » ؛ پرهيزگار بوده و نفس خويش را از تعرّض به آبرو و نواميس مسلمانان باز دارد .\r\nو از تجاوز به اموال آنها خوددارى كند ، و خيرخواه جمعيّت آنها باشد .\r\nگوينده در اين صفاتى كه براى فقيه برشمرده نگفته است بايد حافظ فروع فتواها باشد ، و من نمىگويم : فقه فتاواى در احكام ظاهر را شامل نمىشود . ليكن وقوع اين واژه بر آن بر سبيل عموم و شمول و يا به طور تبعى است ، و پيشينيان آن را بيشتر بر علم آخرت و احكام قلب اطلاق كرده‌اند ، و اين تخصيص ، دسته‌اى از مردم را برانگيخت كه حقيقت را كتمان كرده خود را وقف فقه كنند ، و از علم آخرت و احكام قلب روى گردانند ، و طبع بشرى خويش را در اين راه ياور خود يافتند . زيرا علم باطن پيچيده و عمل به آن دشوار است ، و براى احراز مقام حكمرانى و منصب قضا و يا به دست آوردن جاه و مال نمىتوان بدان تمسّك جست ، و با تخصيص واژهء فقه كه در شرع نامى ستوده است به علم فتواها شيطان مجالى يافت كه آن را در دلها نيكو جلوه دهد .\r\n\r\n\r\n","description":"","footnote":"\r\n( 24 ) العلم ، ابن عبد البرّ ، از حديث شدّاد بن اوس ، المختصر ، ص 121 ؛ منتخب كنز العمّال كه در هامش المسند است ، ج 4 ، ص 36 از خطيب در المتّفق و المفترق از شدّاد بن اوس . عراقى گفته است : در سند اين حديث صدقة بن عبد الله مىباشد كه ضعف او مورد اتّفاق است ، و حديثى مرفوع نيست ، و آنچه در اين حديث صحيح است اين است كه اين قول ابى الدرداء است و ابى قلامه از او نقل كرده كه گفته است : هرگز كسى فقيه كامل نمىشود . . .\r\n( 25 ) العلم ، ابن عبد البرّ ، المختصر ، ص 121 .\r\n( 26 ) همين بخش از حديث را دارمى در سنن خود ، ج 1 ، ص 89 به سند خود از حسن بصرى روايت كرده است .\r\n","page_name":" 172 ","page_number":172},
  {"content":"\r\n\r\n\r\nدوّمين واژه علم است\r\n( 1 ) كه اين نيز در گذشته بر معرفت بارى تعالى و شناخت آيات و افعال او در ميان بندگان و آفريدگانش اطلاق مىشده است ، در اين واژه نيز تصرّف كرده ، آن را تخصيص دادند ، تا آن جا كه صاحب علم بيشتر به كسى اطلاق مىشود كه به مناظره با دشمنان دربارهء مسائل فقهى و غير آن مشغول است ، و مىگويند : او عالم حقيقى است ، او در علم حريفى ندارد ، و هر كس به اين كار نپردازد ، و به آن مشغول نباشد به نظر آنها از ضعفاست ، و او را در زمرهء اهل علم به شمار نمىآورند . و اين نيز تصرّف در اين واژه از راه تخصيص است ، ليكن اخبار و احاديثى كه در فضيلت علم و عالمان وارد شده ، اكثر آنها دربارهء معرفت بارى تعالى و علم به احكام و افعال و صفات اوست ، امّا در اين زمان اين واژه بر كسانى اطلاق مىشود كه از علوم شرعى جز رسوم جدل در مسائل مورد اختلاف ، چيزى نمىدانند ، و به همين سبب با همهء نادانى ، آنها به تفسير ، اخبار ، علم مذهب و ديگر علوم ، از فحول علما شمرده مىشوند ، و اين امر سبب هلاكت بسيارى از طالبان علم شده است .\r\n\r\nسوّمين واژه توحيد است ،\r\n( 2 ) اين واژه در اين زمان عبارت از فنّ كلام ، شناخت طريق مجادله ، احاطه بر نقيض‌گويى خصم ، قدرت بر گسترش بحث با كثرت سؤال و برانگيختن شبهات و فراهم‌كردن ادلّهء مربوط به آنهاست تا آن جا كه گروههايى از دارندگان اين صفات به خود لقب اهل عدل و توحيد داده ، و متكلّمان ، علماى توحيد ناميده شده‌اند ، با آن كه هيچ كدام از چيزهايى كه به اين فن اختصاص دارد در صدر اسلام معروف و شناخته نبوده ، بلكه در آن دوران كسانى كه باب بحث و مجادله را باز مىكردند بشدّت مورد ردّ و انكار قرار مىگرفتند .\r\nامّا دلائل روشنى كه قرآن بر آنها مشتمل است ، و عقل به محض شنيدن ، آنها را مىپذيرد براى همگان آشكار است ، و در نزد مسلمانان آن زمان علم منحصر به علوم قرآن بوده است ، و توحيد از نظر آنان امر ديگرى بوده كه بيشتر متكلّمان آن را نمىفهمند ، و اگر بفهمند ، متصّف به آن نيستند ، و آن عبارت از اين است كه همهء امور با قطع نظر از وسيله‌ها و واسطه‌ها از خدا دانسته شود ؛ اين\r\n\r\n","description":"","footnote":"","page_name":" 173 ","page_number":173},
  {"content":"\r\n\r\nمقامى شريف خواهد بود كه يكى از ثمرات آن توكّل است ، و شرح آن در كتاب توكّل به زودى خواهد آمد . از ثمرات ديگر آن شكايت نكردن از خلق و خشم نگرفتن بر آنها ، و تسليم و رضا در برابر حكم خداست ، و از نتايج آن گفتار يكى از صحابه است كه زمانى كه بيمار بود به او گفته شد : آيا برايت پزشك حاضر كنيم ؟ پاسخ داد : پزشك مرا بيمار كرده است . « 27 » و سخن كس ديگر است كه هنگامى كه بيمار شد به او گفته شد : پزشك دربارهء بيماريت چه گفت ، پاسخ داد : گفته است : من هر چه بخواهم انجام مىدهم . به خواست خداوند شواهد اين حالت به زودى در كتاب توكّل ذكر خواهد شد .\r\nتوحيد گوهرى گرانقدر است ، و داراى دو پوسته است ، كه يكى از آنها از ديگرى به مغز دور تر است ، مردم نام مغز را كه همان توحيد باشد به پوسته و به فنّ حراست از پوسته داده ، و مغز را بكلّى رها كرده‌اند اوّلين پوستهء آن گفتن لا إله الّا اللّه است ، و اين توحيد ناقض تثليثى است كه ترسايان به آن تصريح كرده‌اند ، ليكن اين كلمهء توحيد را گاهى منافقى كه باطنش خلاف ظاهرش مىباشد نيز بر زبان مىراند . دوّمين پوستهء توحيد اين است كه در قلب انسان هيچ گونه مخالفت و انكارى نسبت به مفهوم اين قول ( لا إله الّا اللّه ) وجود نداشته باشد بلكه ظاهر دل مشتمل بر اين اعتقاد و تصديق باشد ، و اين توحيد عوام است ، و چنان كه گذشت متكلّمان در برابر يورش بدعت‌گذاران ، نگهبانان اين قشر توحيدند .\r\nسوّمين جزء توحيد كه مغز آن است عبارت از اين است كه انسان همهء امور را با قطع نظر از واسطه‌ها از خدا بداند ، و تنها او را پرستش و عبادت كند ، و جز او را نپرستد . اين توحيد منزّه از متابعت هواهاى نفس است ، زيرا هر كس از هواى نفس پيروى كند ، خواهشهاى نفسش را معبود خود قرار داده است ، چنان كه\r\n\r\n\r\n","description":"","footnote":"\r\n( 27 ) اگر اين گفتار درست باشد ديگر طلب سلامتى از خدا و درمان موردى ندارد ، زيرا بر خلاف توحيد و مقام رضاست .\r\n","page_name":" 174 ","page_number":174},
  {"content":"\r\n\r\nحقّ تعالى مىفرمايد :  أَ رَأَيْتَ مَنِ اتَّخَذَ إِلهَهُ هَواهُ  « 28 » ، و پيامبر ( ص ) فرموده است :\r\nدر پيشگاه خداوند مبغوضترين معبودى كه در زمين پرستش شده هواى نفس است « 29 » .\r\nبىشكّ هر كس اندكى بينديشد مىفهمد كه بت‌پرست بت را نمىپرستد بلكه هواى نفسش را پرستش مىكند ، زيرا نفس انسان همواره مايل است از كيش پدران خود پيروى كند ، و قهرا از اين ميل متابعت خواهد كرد ، و گرايش نفس به چيزى كه با آن انس دارد يكى از معانى است كه از آن به هواى نفس تعبير شده است .\r\nهمچنين توحيد مذكور منزّه از خشم گرفتن بر خلق و توجّه به آنهاست ، زيرا هر كس همه چيز را از خدا بداند ممكن نيست بر غير او خشم گيرد ، و توحيد ناب همين است كه از مقامات صدّيقان به شمار مىآيد .\r\nاكنون بنگر كه اين توحيد به چه صورتى در آمده ، و به چه قشرى اختصاص يافته ، و چه گونه اين نام پسنديده وسيله‌اى براى خودستايى و فخرفروشى گرديده ، در حالى كه از معناى حقيقى قابل ستايش خود خالى است . و اين مانند ادّعاى پوچ كسى است كه بامداد از خواب برخيزد ، و براى اداى نماز رو به قبله كند ، و بگويد :  وَجَّهْتُ وَجْهِيَ لِلَّذِي فَطَرَ السَّماواتِ وَ الْأَرْضَ  « 30 » كه اگر بويژه روى دلش متوجّه حق تعالى نباشد ، اين نخستين دروغى است كه همه روزه خدا را با آن مورد خطاب قرار مىدهد ، چه اگر منظور او از وجه ، رخسار ظاهر است ، او آن را به سوى كعبه متوجّه ساخته ، و از ديگر جهات رو گردانيده ، و كعبه براى آفرينندهء آسمانها و زمين جهت نيست ، تا هر كس رو به سوى كعبه كند رو به سوى او آورده باشد . زيرا خدا برتر از اين است كه در جهات محدود شود ، و اگر مقصودش روى دل است - كه همين از او خواسته شده و مكلّف به آن است - در اين صورت چگونه سخنش راست باشد ، و حال آن كه دل او در گرو نيازها و\r\n\r\n\r\n","description":"","footnote":"\r\n( 28 ) فرقان / 43 : آيا ديدى كسى را كه هواى نفس خويش را معبود خود برگزيده است .\r\n( 29 ) طبرانى از حديث ابى امامه آن را نقل ، و المغنى نيز آن را روايت كرده است .\r\n( 30 ) انعام / 79 : من روى خود را به سوى كسى كردم كه آسمانها و زمين را آفريده است .\r\n","page_name":" 175 ","page_number":175},
  {"content":"\r\n\r\nخواستهاى دنيوى و مشغول چاره‌انديشى براى گردآورى مال و جاه ، و زياد كردن وسايل و اسباب است و به طور كلّى رو به سوى اينها دارد ، و كى و كجا رو به سوى آفرينندهء آسمانها و زمين آورده است . كلمهء لا إله الّا اللّه خبر از حقيقت توحيد است ، از اين رو موحّد كسى است كه در جهان جز يكى نبيند ، و روى او تنها متوجّه خدا باشد ، و در اين صورت امتثال امر او كرده كه فرموده است :  قُلِ اللَّهُ ثُمَّ ذَرْهُمْ  « 31 » ، و مراد گفتن به زبان نيست ، و زبان مترجمى است كه گاهى راست و زمانى دروغ مىگويد ، بلكه تنها دل است كه زبان ترجمان آن و مورد نظر حق تعالى و مخزن توحيد و جايگاه آن است .\r\n\r\nچهارمين واژه ذكر و تذكير است ،\r\n( 1 ) خداوند فرموده است :  وَ ذَكِّرْ فَإِنَّ الذِّكْرى تَنْفَعُ الْمُؤْمِنِينَ  « 32 » . در ستايش مجالس ذكر و تذكير احاديث بسيارى وارد شده ، از جمله پيامبر ( ص ) فرموده است : « چون بر مرغزارهاى بهشت گذر كنيد از آنها بهره گيريد ؛ عرض شد : مرغزارهاى بهشت كدام است ؟ فرمود :\r\nمجالس ذكر . » « 33 » در حديث آمده است : « خداوند بجز فرشتگان حافظ خلق ، فرشتگانى دارد كه در هوا در گردشند ، هنگامى كه مجالس ذكر را مىبينند ، يكديگر را آواز مىدهند ، كه بشتابيد به سوى مطلوب خويش ، پس به اهل ذكر مىپيوندند ، و به گرد آنان در مىآيند ، و به اذكار آنها گوش مىدهند . » سپس پيامبر ( ص ) فرمود : « هان ! خدا را ياد كنيد ، و خودتان را پند دهيد » « 34 » . واژهء تذكير چنان كه مىبينيد به آنچه اكثر واعظان اين زمان بر آن مواظبت دارند نقل معنا داده ، و آن عبارت از : داستان ، شعر ، شطحيّات و حوادث است .\r\n\r\n\r\n","description":"","footnote":"\r\n( 31 ) انعام / 91 : بگو خدا . . . سپس آنها را ( در گفتگوهاى لجاجت‌آميزشان ) رها كن .\r\n( 32 ) ذاريات / 55 : و پيوسته تذكّر ده ، زيرا تذكّر براى مؤمنان سودمند است .\r\n( 33 ) معانى الاخبار ، ترمذى ؛ عراقى نيز آن را ذكر كرده است ؛ بغوى در مصابيح كتاب الدّعوات ، باب ذكر اللّه ، ج 1 ، ص 149 .\r\n( 34 ) عراقى مىگويد : اين حديث از طريق ابى هريره مورد اتّفاق است ، بدون ذكر « در هوا » .\r\n","page_name":" 176 ","page_number":176},
  {"content":"\r\n\r\n« امّا داستانسرايى و نشستن در كنار قصّه‌گويان بدعت است ، و پيشينيان آن را نهى كرده و گفته‌اند : داستانسرايى در زمان پيامبر خدا ( ص ) و در دوران خلفا وجود نداشته است ، و آنگاه كه در ميان مسلمانان فتنه پديد آمد ، قصّه‌گويان ظاهر شدند . على ( ع ) قصّه‌گويان را از مسجد بصره بيرون كرد ، و چون به گفتار حسن بصرى گوش داد ، او را از مسجد نراند ، زيرا وى دربارهء علم آخرت .\r\nيادآورى مرگ ، آگاه كردن مردم بر عيوب نفس و آفات اعمال ، وسوسه‌هاى شيطان و طريق پرهيز از آنها ، يادآورى نعمتهاى الهى و كوتاهى بندگان در اداى شكر او ، شناساندن پستى و حقارت دنيا و عيوب و ناپايدارى و بيوفايى آن و خطرات و هول و هراس آخرت سخن مىگفت . » مىگويم : اگر آنچه غزّالى گفته است درست باشد كه على ( ع ) حسن بصرى را از مسجد بيرون نكرده ، شايد علّت آن پرهيز از شرّ او بوده است ، زيرا وى منافق و دشمن امير مؤمنان ( ع ) بود ، و در مواعظ خود مردم را از فرمانبردارى آن حضرت و پيوستن به او در جنگ منع مىكرد ، با اين كه بيشتر سخنانى را كه حسن ايراد ، و با آنها مردم را موعظه ، و در مجالس خود افاده مىكرد ، مأخوذ از كلمات امير مؤمنان ( ع ) بود ، زيرا وى در مجالس سخنرانيها و موعظه‌هاى آن حضرت مىنشست ، و بيانات امام ( ع ) را مىنوشت و حفظ و سپس آنها را براى مردم به گونه‌اى كه گويا گفتار خود اوست ايراد مىكرد ، تا آن جا كه دانشمندان عامّه گفته‌اند : سخنان حسن به گفتار پيامبران شبيه است ، و بىشكّ مأخوذ از سخنان كسى است كه پيامبران به او افتخار مىكرده‌اند ، از ابى يحيى واسطى روايت شده كه گفته است : هنگامى كه امير مؤمنان ( ع ) بصره را گشود مردم بر گرد آن حضرت اجتماع كردند ، و حسن بصرى نيز در ميان آنها بود ، و الواحى به همراه خود داشت ، كه هر سخنى امير مؤمنان ( ع ) مىگفت وى آن را مىنوشت ، آن حضرت با آواز بلند به او فرمود : « چه مىكنى » ؟ پاسخ داد : آثار شما را مىنويسيم تا پس از شما آنها را روايت كنيم . امير مؤمنان ( ع ) فرمود :\r\n« آگاه باشيد ، هر قومى داراى سامرى است ، و اين مرد سامرى اين امّت است »\r\n\r\n","description":"","footnote":"","page_name":" 177 ","page_number":177},
  {"content":"\r\n\r\nجز اين كه او لامساس ( دست نزن ) نمىگويد ، بلكه لا قتال ( جنگى نيست ) مىگويد ، و اين را شيخ طبرسى در كتاب احتجاج خود نقل كرده است « 35 » .\r\nغزّالى مىگويد : « تذكيرى كه شرعا ستوده است و در حديث ابوذر نسبت به آن ترغيب شده همين است . در آن حديث آمده است : حضور در مجلس ذكر بهتر از هزار ركعت نماز ، و حضور در مجلس علم بهتر از عيادت هزار بيمار ، و تشييع هزار جنازه است ؛ گفته شد : اى پيامبر خدا از قرائت قرآن نيز بهتر است ؟\r\nفرمود : آيا قرائت قرآن بدون علم سودى دارد ؟ » « 36 » دغلكاران دروغ‌پرداز اين احاديث را بر پاكى نفس خود دليل آورده ، و بر خرافات خود نام تذكير نهاده ، و طريق ذكرى را كه پسنديده شرع است فراموش كرده‌اند ، و به داستانهايى كه مورد اختلاف و در آنها زياده و نقصان است و بيرون از قصه‌هاى قرآن و زياده بر آن است خود را سرگرم كرده‌اند ، زيرا شنيدن برخى از داستانها سودمند ، و گوش دادن به بعضى ديگر ، اگر چه راست باشند زيانبار است ، و هر كس اين در را به روى خود بگشايد ، و به شنيدن داستانها گوش فرا دهد ، راست و دروغ و سودمند و زيانبار بر او مشتبه مىشود ؛ لذا شرع مؤمنان را از اين كار نهى كرده است ، و به همين مناسبت گفته شده :\r\nچقدر نياز است به قصّه‌گويى كه راستگو باشد . امّا اگر داستانى كه نقل مىشود از سرگذشتها و داستانهاى پيامبران ، و مربوط به امور دين ، و قصّه‌گو راست‌گفتار باشد ، شنيدن آن اشكالى ندارد ؟ ليكن بايد از دروغ و نقل حالاتى پرهيز كرد كه به لغزشها و سهل‌انگاريهايى اشاره دارد كه فهم عوام از درك معانى آنها قاصر است و نمىدانند آن لغزش نادر بوده و در پس آن اعمال نيكى انجام گرفته كه آن را جبران كرده و پرده بر روى آن كشيده است ، زيرا نادان ممكن است در سهل‌انگاريها و لغزشهاى خود به اين گونه داستانها متشبّث شده با استناد به آنها\r\n\r\n\r\n","description":"","footnote":"\r\n( 35 ) ص 92 ، چاپ نجف .\r\n( 36 ) جامع الاخبار ، فصل 20 .\r\n","page_name":" 178 ","page_number":178},
  {"content":"\r\n\r\nخود را معذور بداند و دليل آورد به اين كه فلان عمل از برخى مشايخ و اكابر صادر شده است ، و همگى انسانها در معرض آلودگى به گناهند ، از اين رو شگفت نيست اگر من خدا را نافرمانى كنم ، چه آنانى كه از من بزرگتر و برتر بوده‌اند خدا را معصيت كرده‌اند . در نتيجه ، اين امر او را از راهى كه خودش نمىداند نسبت به خداوند گستاخ مىكند . با احتراز از اين دو موضوع گوش دادن به قصّه و نقل آن مانعى ندارد ، ليكن رعايت اين امور داستان را به آنچه در شرع پسنديده است محدود مىكند ، و به آنچه قرآن مشتمل بر آنهاست ، و به اخبار صحيحى كه در كتابهاى معتبر آمده است برگشت مىدهد . » مىگويم : امّا بر اساس اصول استوار ما صدور لغزش و سهل‌انگارى از پيامبران و ائمّه ( ع ) هر چند به طور نادر ممتنع است ، و آنچه از قرآن كريم در اين باره استفاده مىشود ، همان گونه كه در جاى خود خواهيم گفت بايد تأويل شود ، و در هر صورت نسبت لغزش به پيامبران دروغ محض است ، و پس از بررسى و تحقيق روشن است كه لغزش و سهل‌انگارى به يك امر بازگشت دارد .\r\nغزّالى مىگويد : برخى از مردم روا مىدانند داستانهايى كه مردم را به طاعت الهى ترغيب كند وضع شود و گمان مىكنند مقصود از اين كار دعوت خلق به سوى حقّ است ، در حالى كه اين خيال از وسوسه‌هاى شيطان است ، زيرا در راستى مجالى وسيع است كه با آن نيازى به دروغ نيست ، و آنچه خداوند و پيامبرش ( ص ) بيان كرده‌اند ما را از جعل مطالب در وعظ بىنياز مىكند ، و چگونه چنين نباشد ، و حال آن كه آن حضرت از سجع‌گويى كراهت داشتند ، و آن را تصنّع و خودآرايى مىشمردند . به عبد الله بن رواحه كه سه كلمه را مسجّع كرده بود فرمود : « اى پسر رواحه از سجع‌گويى بپرهيز . » « 37 » ، و سجع متكلّف ممنوع آن\r\n\r\n\r\n","description":"","footnote":"\r\n( 37 ) عراقى در المغنى مىگويد : من اين روايت را بدين گونه نديده‌ام . احمد ، ابى يعلى ، ابن سنّى و ابو نعيم در كتاب رياضت از حديث عايشه به اسناد صحيح روايت كرده‌اند ، كه وى به سائب گفته است : از سجع بپرهيز كه پيامبر ( ص ) و اصحابش سجع به كار نمىبردند . در صحيح بخارى از قول ابن عباس نيز به همين گونه روايت شده است .\r\n","page_name":" 179 ","page_number":179},
  {"content":"\r\n\r\nاست كه افزون از دو كلمه باشد . از اين رو هنگامى كه مردى در ابطال ديه جنين گفت : كيف ندي من لا شرب و لا اكل و لا صاح و لا استهلّ و مثل ذلك يطلّ « 38 » پيامبر ( ص ) فرمود : « مانند كاهنان سجع مىگويد . » « 39 » مىگويم : از طريق خاصّه [ شيعه 
  ] در اين مورد صدوق در كتاب اعتقادات خود روايت كرده است : در نزد امام صادق ( ع ) سخن از قصه‌گويان به ميان آمد ؛ امام ( ع ) فرمود : « خداوند آنها را لعنت كند ، از ما بدگويى مىكنند » ، از آن حضرت پرسش شد آيا رواست به گفتار قصّه‌گويان گوش فرا داده شود ، امام ( ع ) پاسخ داد : « نه » و فرمود : « كسى كه به سخن ديگرى گوش مىدهد او را مىپرستد ، اگر گوينده از خدا سخن مىگويد ، شنونده خدا را پرستيده ، و اگر سخن او از شيطان است شيطان را پرستيده است . » از امام صادق ( ع ) دربارهء قول خداوند متعال :  وَ الشُّعَراءُ يَتَّبِعُهُمُ الْغاوُونَ  « 40 » پرسيده شد ؛ فرمود : « آنها قصّه‌گويانند » .\r\nپيامبر ( ص ) فرمود : « هر كس نزد بدعت‌گذارى رود ، و به او احترام گذارد ، در راه نابودى اسلام كوشيده است . » در اين جا گفتار صدوق به پايان مىرسد .\r\nغزّالى مىگويد : امّا در مورد شعر آوردن آن در مواعظ نكوهش شده ، و خداوند فرموده است :   وَ الشُّعَراءُ يَتَّبِعُهُمُ الْغاوُونَ ، أَ لَمْ تَرَ أَنَّهُمْ فِي كُلِّ وادٍ يَهِيمُونَ   « 41 » و نيز :  وَ ما عَلَّمْناهُ الشِّعْرَ وَ ما يَنْبَغِي لَهُ إِنْ هُوَ إِلَّا ذِكْرٌ  « 42 » و شعرهايى را كه واعظان به خواندن آنها عادت دارند بيشتر در زمينهء توصيف عشق ، جمال معشوق ، خوشى وصال و درد فراق است ، و در مجلس آنها تنها اوباش عوام حضور\r\n\r\n\r\n","description":"","footnote":"\r\n( 38 ) چگونه ديه كسى را بدهيم كه آب و نان نخورده ، بانگى برنياورده و به دنيا نيامده است ، اين گونه خونها هدر مىباشد .\r\n( 39 ) در الاحياء مانند سجع اعراب آمده ، و در صحيح ، مسلم ، ج 5 ، ص 111 ، از حديث مغيره به همين گونه است ؛ كافى ، كلينى ، ج 7 ، باب دية الجنين ، شمارهء 3 به همين نحو .\r\n( 40 ) شعراء 224 : شاعران آنهايى هستند كه گمراهان از آنان پيروى مىكنند .\r\n( 41 ) شعراء / 224 . . . آيا نمىبينى آنها در هر وادى سرگردانند .\r\n( 42 ) يس / 69 : ما هرگز شعر به او ( محمّد ص ) نياموختيم . و شايسته او نيست ، اين ( كتاب آسمانى ) تنها ذكر و قرآن مبين است .\r\n","page_name":" 180 ","page_number":180},
  {"content":"\r\n\r\nدارند ، كه درون آنها پر از شهوات ، و دلهايشان پيوسته متوجّه چهره‌هاى زيباست ، و اين اشعار فقط آنچه را در دل اين مستمعان جا دارد به حركت درمىآورد . در نتيجه آتش شهوت در قلوب آنها شعله‌ور مىشود ، و نعره‌ها برمىآورند ، و به وجد مىآيند . و چون بيشتر اين اشعار يا همهء آنها مايهء پديد آمدن نوعى فساد است سزاوار نيست جز شعرهايى كه گوياى اندرز و حكمت است آن هم براى استشهاد و مثل به كار گرفته شود . پيامبر ( ص ) فرموده است : « همانا پاره‌اى از شعرها حكمت است . » « 43 » و اگر اهل مجلس را خواصّ و برگزيدگان تشكيل دهند ، و معلوم باشد كه دلهاى ايشان را دوستى حقّ تعالى فرا گرفته ، و جز آنان ديگرى در مجلس نباشد ، خواندن شعرى كه ظاهر آن اشاره به خلق است زيانى ندارد ، زيرا شنونده آنچه را مىشنود به چيزى كه بر دل وى مستولى است حمل مىكند . از اين رو جنيد براى ده و اندى از مردم سخن مىگفت ، و اگر شنوندگان بسيار مىشدند لب فرو مىبست ، و هرگز اهل مجلس او به بيست تن نرسيد . گروهى بر در خانهء ابن سالم گرد آمدند و به او گفتند : ياران تو حاضر شده‌اند ، براى آنان سخن بگوى ، پاسخ داد : اينان اصحاب من نيستند ، بلكه اصحاب مجلسند . يعنى اصحاب من خواصّ مردمند .\r\nامّا شطح : مراد ما از آن دو نوع گفتارى است كه برخى از صوفيان بر زبان رانده‌اند ، يكى ادّعاهاى دور و دراز آنهاست دربارهء عشق به خدا و وصال او كه آنان را از تكاليف ظاهرى بىنياز مىكند ، تا آن جا كه گروهى از آنها مدّعى اتّحاد با خدا ، برداشته شدن حجاب ، مشاهده با چشم سر ، و گفتگوى روبرو با حضرت حقّ شده‌اند ، و مىگويند : به ما چنين گفته شد ، و ما چنين گفتيم ، و در اين مورد به حسين حلّاج كه به سبب گفتن اين گونه سخنان به دار آويخته شد تشبّه مىجويند ، و به گفتار او كه انا الحق ( من خدايم ) مىگفت : و به آنچه از بايزيد بسطامى نقل مىكنند كه سبحانى سبحانى ( منزّهم منزّهم ) سر مىداده\r\n\r\n\r\n","description":"","footnote":"\r\n( 43 ) سنن ترمذى ، ابواب الادب ، احاديث درباره اين كه پاره‌اى از شعرها حكمت است ، ج 10 ، ص 278 .\r\n","page_name":" 181 ","page_number":181},
  {"content":"\r\n\r\nاست استشهاد مىكنند . اين نوع گفتار در ميان عوام زيان بزرگ به بار آورده است ، تا آن جا كه گروهى از برزگران با شنيدن اين سخنان كار كشاورزى خود را رها كرده به اظهار اين گونه ادّعاها پرداخته‌اند ، زيرا طبع از اين سخنان كه موجب بيكارگى و ادّعاى درك مقامات و احوال است لذّت مىبرد ؛ از اين رو نادانهاى سبك مغز از اظهار چنين ادّعاهايى براى خود ، و بافتن اين قبيل ژاژخاييهاى جنون‌آميز و فريبنده ناتوان نيستند ، و هر گاه گفتار آنها مورد ردّ و انكار قرار گيرد ، از اين دريغ ندارند كه بگويند : منشاء اين ردّ و انكار علم و جدل است ، چه علم حجاب ، و جدل كار نفس بدكيش است ، و گفتار او جز از طريق باطن و مكاشفهء نور حقّ روشن و دانسته نمىشود . اين ياوه‌سراييها از جملهء چيزهايى است كه در برخى از شهرها شراره‌هاى آن سخت افروخته و پراكنده شده ، و زيانهاى آن بزرگ و گسترده گشته است . بىشكّ هر كس چنين ياوه‌هايى بگويد ، در دين خدا كشتن او از زنده كردن ده كس بهتر باشد . امّا آنچه از بايزيد بسطامى نقل مىكنند درست نيست ، و اگر چنين گفتارى از او شنيده شده ، ممكن است آنها را از قول حقّ تعالى ضمن سخنانى كه او آنها را با خود تكرار مىكرده است حكايت كرده باشد ، چنان كه اگر از او شنيده شده كه مىگفته است : « اننى انا اللّه لا إله الا انا فاعبدني » نبايد آن را جز بر سبيل حكايت قول حقّ تعالى دانست .\r\nنوع ديگر شطح ، سخنان نامفهومى است كه ظواهر آنها دلپذير و الفاظش بسيار ، ليكن تهى از فايده و معناست . اين گونه شطحيّات يا براى گويندهء آنها هم خالى از مفهوم است ، و آنها را به سبب اختلال عقل و پريشانى فكر كه ناشى از نقصان آگاهى او به سخنى است كه شنيده است بيان مىكند ، و بيشتر اين ياوه‌گويان از اين گونه‌اند ، و يا اين كلمات براى گوينده مفهوم است ، ليكن به علّت كمى دانش و نياموختن طريقهء بيان معانى با الفاظ شيوا ، قادر نيست آنها را تفهيم و با عباراتى كه بيانگر ضمير او باشد ايراد كند ؛ اين نوع گفتار داراى هيچ سودى نيست ، جز اين كه دلها را آشفته و افكار را پريشان و اذهان را حيران\r\n\r\n","description":"","footnote":"","page_name":" 182 ","page_number":182},
  {"content":"\r\n\r\nمىكند ، و يا مردم معانى و مفاهيمى غير از آنچه در آن الفاظ اراده شده است از آنها برداشت مىكنند ، و هر كسى بر مقتضاى طبع و هواى نفس خود آنها را حمل مىكند .\r\nپيامبر ( ص ) فرموده است : « هر كس از شما سخن نامفهومى به قومى گفت ، كه سخنش فتنه‌اى براى آنها شد . » « 44 » و نيز فرموده است : « با مردم به آنچه مىدانند سخن گوييد ، و آنچه را نمىدانند رها كنيد ، آيا مىخواهيد خدا و پيامبر را تكذيب كنند . » « 45 » اين حديث در موردى است كه گوينده مفهوم سخن خود را بداند ، و عقل شنونده بدان نرسد . و چگونه است حال سخنى كه براى گوينده‌اش هم مفهوم نيست ، كه اگر براى گوينده‌اش قابل فهم باشد و شنونده آن را نمىتواند بفهمد گفتن آن روا نيست .\r\nعيسى ( ع ) فرموده است : « حكمت را نزد نااهل قرار ندهيد ، تا به آن ستم كرده باشيد ، « 46 » و از اهلش باز مداريد ، تا به آنان ظلم كرده باشيد ؛ مانند پزشك مهربان دارو را بر محلّ درد بگذاريد . » « 47 » در عبارتى ديگر آمده است : « كسى كه حكمت را در نزد نااهل قرار دهد نادانى كرده ، و آن كه حكمت را از اهلش دريغ بدارد ستم ورزيده است ؛ هر آينه حكمت داراى حقّى ، و براى آن اهلى است ، حقّ هر حقدارى را بايد به او داد . » امّا طامّات : آنچه دربارهء شطح گفتيم در تعريف طامّات نيز وارد است ، به علاوه امرى كه اختصاص بدان دارد . و آن عبارت است از جدا كردن اصطلاحات شرعى از مفهوم ظاهرى آنها و ارتباط دادن آنها به امورى باطنى كه قابل فهم نيست ، مانند روشى كه باطنيان در تأويلات خود دارند ، و اين نيز حرام و زيان آن بس بزرگ است ، زيرا اگر الفاظ بدون تمسّك به دليل نقلى از سوى شارع ، و\r\n\r\n\r\n","description":"","footnote":"\r\n( 44 ) مقدّمه صحيح ، مسلم ، ج 1 ، ص 9 .\r\n( 45 ) صحيح ، بخارى ، ج 1 ، ص 43 ؛ الغيبة نعمانى ؛ بحار ، ج 2 ، ص 77 .\r\n( 46 ) المعانى و العلل ، صدوق ؛ بحار ، ج 2 ، ص 66 .\r\n( 47 ) العلم ، ابن عبد البرّ ، المختصر ، ص 55 ، سنن ، دارمى ، ج 1 ، ص 106 ، با اختلاف كمى در الفاظ .\r\n","page_name":" 183 ","page_number":183},
  {"content":"\r\n\r\nبىدليل عقلى كه ضرورت ايجاب كند از مدلول خود جدا افتند وثوق به الفاظ ، باطل ، و سود حاصل از كلام خدا و پيامبر ( ص ) ساقط مىشود . زيرا آنچه از ظاهر لفظ فهميده مىشود قابل وثوق نيست ، و باطن هم ضابطه‌اى ندارد ، بلكه چون اذهان با هم تعارض دارد ، ممكن است يك لفظ بر معانى مختلف حمل شود ، و طامّات ، نيز از بدعتهاى رايج است كه زيانهاى آن بس بزرگ مىباشد .\r\nترديدى نيست مقصود هواداران آن گفتن سخنان تازه و عجيب است ، زيرا نفس به اين گونه سخنان رغبت دارد ، و از شنيدن آنها لذّت مىبرد . باطنيان براى انهدام همه شرايع و اديان از همين راه با تأويل ظواهر احكام به گونه‌اى كه با آرايشان هماهنگ شود توسّل مىجويند ، چنان كه ما در كتاب المستظهرى كه در ردّ باطنيان نگارش يافته مذهب آنها را در اين مورد شرح داده‌ايم . گفتار يكى از باطنيان در تأويل قول حقّ تعالى :  اذْهَبْ إِلى فِرْعَوْنَ إِنَّهُ طَغى *  « 48 » نظير تأويلات اهل طامّات است ، وى اشاره به قلب خود كرد و گفت : مقصود از فرعون طغيانگر بر هر انسانى همين قلب است ، و دربارهء آيهء  أَلْقِ عَصاكَ *  « 49 » گفت : مقصود از عصا هر چيزى است كه انسان بجز بر خداوند بر آن تكيه و اعتماد مىكند ، و سزاوار است آن را به دور افكند ، و در مورد گفتار پيامبر ( ص ) كه فرموده است :\r\n« سحرى بخوريد كه در سحرى بركت است . » « 50 » ، گفته است : مراد استغفار در سحرگاه است ، و امثال اينها بسيار است ، به حدّى كه ظاهر قرآن را از اوّل تا به آخرت تحريف ، و از تفسير منقول از علما منحرف كرده‌اند . بطلان برخى از اين تأويلها به طور قطع روشن است . مانند تأويل فرعون به قلب ، زيرا فرعون شخصى محسوس بوده كه وجود او در خارج ، و دعوت او از سوى موسى ( ع ) مانند وجود ابى لهب و ابى جهل و ديگر كافران ، از طريق تواتر به ما رسيده و از جنس فرشتگان و شياطين و غير محسوسات نبوده است تا تأويل در الفاظ آن راه يابد .\r\n\r\n\r\n","description":"","footnote":"\r\n( 48 ) طه / 24 : به سوى فرعون برو كه او سركشى كرده است .\r\n( 49 ) اعراف / 117 : عصايت را بينداز .\r\n( 50 ) صحيح ، بخارى ، ج 3 ، ص 36 ؛ سنن ، ابن ماجه شمارهء 1692 ؛ صحيح ، مسلم ، ج 3 ، ص 130 .\r\n","page_name":" 184 ","page_number":184},
  {"content":"\r\n\r\nهمچنين است حمل تسحّر ( سحرى خوردن ) بر استغفار ، زيرا پيامبر خدا طعام مىخورد ، و مىفرمود كه « سحرى بخوريد كه در سحرى بركت است » ، و « بياييد براى صرف خوراك با بركت » « 51 » . اينها امورى است كه بطلانشان از طريق تواتر و حسّ ، اثبات مىشود . بعضى از اين تأويلها نيز به ظنّ غالب باطل بودن آنها معلوم است و اينها چيزهايى است كه با حسّ سر و كار ندارد . و همگى اين تأويلها حرام ، و گمراهى و ايجاد تباهى در دين مردم است ، و از صحابه و تابعان از اين گونه تأويلها به هيچ روى نقل نشده است . و براى فرمايش پيامبر خدا كه « هر كس قرآن را به رأى خود تفسير كند جايگاه خود را در آتش بداند « 52 » » مصداقى جز اين وجود ندارد كه چون كسى بخواهد هدف و غرض خود را اثبات و پابرجا كند ، گواهى قرآن را متوجّه آن سازد ، و آن را بر مقصود خود حمل كند ، بىآن كه هيچ گونه دلالت لفظى يا نقلى گواه صدق انطباق آن بر مقصودش باشد . امّا از اين حديث نبايد چنين برداشت كرد كه واجب است قرآن از طريق استنباط و تفكّر تفسير نشود ، زيرا از صحابه و مفسّران پيرامون برخى از آيات قرآن پنج تا هفت معنا روايت شده ، و روشن است كه همهء آنها از پيامبر ( ص ) شنيده نشده است ، زيرا گاهى اين معانى با هم به قدرى تنافى دارند كه جمع آنها ممكن نيست . بنابراين اين اقوال بر اثر حسن فهم و عمق فكر آنها استنباط شده است ؛ از اين رو پيامبر ( ص ) دربارهء ابن عبّاس فرمود : « بار خدايا او را در دين فقيه و به تأويل دانا فرما . » « 53 » و هر كس از اهل طامّات اين قبيل تأويلات را جايز بشمارد ، با علم به اين كه مراد از آن الفاظ چيز ديگرى است ، و ادّعا كند كه مقصودش در اين كار دعوت خلق به سوى حقّ است ، مانند كسى است كه وضع و جعل حديث را از قول پيامبر خدا ( ص ) روا بداند ، به اين دليل كه آنچه جعل كرده حقّ است اگر چه شرع آن را نگفته است ، مثل اين كه در\r\n\r\n\r\n","description":"","footnote":"\r\n( 51 ) سنن ، نسائى ، ج 4 ، ص 145 .\r\n( 52 ) ترمذى ؛ ابن جرير طبرى ، مقدّمه تفسير ابو الفداء ( اسماعيل كثير قرشى ) ، ص 2 .\r\n( 53 ) مفردات ، راغب ، 252 ؛ الاتقان فى طبقات المفسّرين ، ج 2 ، ص 187 .\r\n","page_name":" 185 ","page_number":185},
  {"content":"\r\n\r\nهر موضوعى كه آن را حقّ مىداند حديثى از زبان پيامبر ( ص ) جعل كند ، بى - شكّ اين عمل ستم و گمراهى و عامل آن مشمول هشدارى است كه از فرمايش پيامبر خدا ( ص ) دانسته مىشود ، در آن جا كه فرموده است : « هر كس بعمد به من دروغ بندد ، جايگاه خود را در آتش بداند . » ، بلكه در تأويل آيات و روايات شرّ و تباهى بيشتر و بزرگتر است ، زيرا اين عمل وثوق به الفاظ را از ميان مىبرد ، و راه استفاده و فهم قرآن را به طور كلّى مسدود مىسازد . و اين مطلب روشن شد كه چگونه شيطان انگيزه‌هاى مردم را دگرگون كرد تا از علوم ستوده به دانشهاى نكوهيده رو آوردند ، و همهء اينها بر اثر فريبكارى و تزوير علماى بد است كه اسامى علوم را تغيير دادند . بنابراين اگر با اعتماد به اسامى مشهور از اينان پيروى كنى ، بىآن‌كه توجّه داشته باشى كه در دوران نخست اسلام ، آن نام چه مدلولى داشته است مانند شخصى خواهى بود كه با پيروى از كسى كه در اين زمان حكيم ناميده مىشود طالب شرف حكمت باشد ، و علّت اين امر غفلت وى از تبديل نام است .\r\n\r\nپنجمين واژهء حكمت است ،\r\n( 1 ) چه در اين زمان پزشك ، شاعر ، منجّم و حتّى فال‌بينها را حكيم مىخوانند ، ولى حكمت همان است كه خداوند آن را در كتاب خود ستوده و فرموده است :  وَ مَنْ يُؤْتَ الْحِكْمَةَ فَقَدْ أُوتِيَ خَيْراً كَثِيراً  « 54 » و پيامبر خدا ( ص ) فرموده است : « كلمهء حكمتى كه آدمى آن را فرا گيرد ، براى او از دنيا و آنچه در آن است بهتر مىباشد . » اينك بينديش حكمت عبارت از چيست ؟ و اكنون به چه معنايى نقل شده است ، و بقيهء الفاظ را نيز بدين قياس كن ، و از اين كه فريفتهء تزوير عالمان بد شوى بپرهيز ، زيرا شرّ آنان براى دين از شرّ شيطان بدتر و بزرگتر است ، چه شيطان به وسيلهء آنان دين را از دل مردم بيرون مىبرد . از اين رو هنگامى كه از پيامبر خدا ( ص ) دربارهء بدترين مردم پرسيدند ، آن حضرت از دادن پاسخ خوددارى كرد و فرمود : « خداوندا بيامرز . » « 55 » و\r\n\r\n\r\n","description":"","footnote":"\r\n( 54 ) بقره / 269 : و كسى را كه حكمت به او داده شده ، بىشكّ خير بسيارى به او عطا شده است .\r\n( 55 ) مجمع الزوائد ، ج 1 ، ص 185 ، المسند الكبير ، بزّاز ، الترغيب ، ج 1 ، ص 126 .\r\n","page_name":" 186 ","page_number":186},
  {"content":"\r\n\r\nچون پرسش تكرار شد فرمود : « آنها عالمان بدند . » اكنون كه دانشهاى پسنديده و علوم نكوهيده و سبب مشتبه شدن آنها را با هم شناخته‌اى ، مخيّرى كه دربارهء خود بينديشى كه بايد به اسلاف شايسته اقتدا كرد ، و يا با ريسمان فريب به چاه ضلالت فرو رفت و به اخلاف تشبّه جست . زيرا همهء علومى كه اسلاف آنها را پسنديده‌اند مندرس و كهنه شده ، و بيشتر مطالبى كه مردم با شيفتگى بدانها رو آورده‌اند ، بدعت و ساختهء آنهاست و فرمايش پيامبر ( ص ) تحقّق يافته كه فرموده است : « اسلام در آغاز غريب بود ، و به زودى همچون آغاز كار غريب خواهد شد ، خوشا به حال غريبان » . عرض شد : اى پيامبر خدا غريبان كيانند ؟ فرمود : « آنانى كه آنچه را مردم از سنّت من تباه كرده‌اند اصلاح مىكنند ، و آنچه را از آن فرو گذاشته‌اند زنده مىگردانند . » « 56 » در روايت ديگر آمده است : « آنهايى كه بر آنچه شما امروز برآنيد تمسّك مىجويند . » در حديث ديگرى آمده است :\r\n« غريبان گروه شايستهء اندكى هستند در ميان مردمانى بسيار كه دشمنانشان بيش از دوستان آنهاست . » اين دانشهايى كه ذكر شد در اين روزگار غريب و بىكس واقع شده‌اند . به گونه‌اى كه اگر كسى از آنها ياد كند او را دشمن مىدارند . از اين رو گفته شده است : هر گاه دانشمندى را ديدى كه دوستان بسيار دارد بدان كه او حقّ و باطل را به هم مىآميزد ، چه اگر حقگو باشد با او دشمن خواهند بود « 57 » .\r\n\r\nآنچه از علوم ستوده كه پسنديده است\r\n( 1 ) بايد دانست كه علم از اين نظر سه گونه است : يك نوع كم و بسيار آن ناپسند است ، نوع ديگر هم كم و هم بسيار آن پسنديده است و هر چه بيشتر باشد نيكوتر و بهتر است . نوع سوّم دانشى است كه تحصيل آن به اندازهء كفايت\r\n\r\n\r\n","description":"","footnote":"\r\n( 56 ) سنن ، ابن ماجه ، شمارهء 3987 ، صدر حديث ، ج 1 ، ص 90 با الفاظ ديگر ؛ العلم ، ابن عبد البرّ ، تمام حديث را نقل كرده ؛ المختصر ، ص 174 ؛ ترمذى ، ج 10 ، ص 96 .\r\n( 57 ) چنان كه در احياء العلوم آمده اينها از سخنان سفيان ثورى است .\r\n","page_name":" 187 ","page_number":187},
  {"content":"\r\n\r\nپسنديده است ، و زياده بر كفايت و غوررسى و به نهايت رسانيدن آن نكوهيده مىباشد . علم از اين ديدگاه مانند حالات بدن است كه پاره‌اى از آن حالات چه كم و چه بسيار آن ستوده است همچون سلامت و جمال ، و برخى از آنها كم و بسيار آن نكوهيده است مانند زشتى و بدخويى ، و بعضى ميانه‌روى در آنها پسنديده است مانند بخشش مال ، زيرا اسراف و زياده‌روى در آن ، با اين كه بخشش است پسنديده نيست ، و نيز اين نوع علم مانند شجاعت است كه تهوّر و بىباكى هر چند از جنس شجاعت به شمار مىآيد ، مذموم است و ميانه‌روى مطلوب مىباشد .\r\nآن قسم از علوم كه كم و بسيار آن نكوهيده است عبارت از دانشهايى است كه براى دين و دنياى انسان سودى ندارند ، بلكه در آنها زيانهايى است كه بر سودشان غلبه دارد ، مانند دانش سحر و طلسمات و نجوم ، كه پاره‌اى از اين دانشها اصلا فايده‌اى ندارند ، و صرف عمر در راه تحصيل آنها ، ضايع كردن گرانبهاترين داراييهاى انسان است ، و روشن است كه ضايع كردن چيز گرانبها مذموم است ، و برخى از آنها داراى زيانهايى است كه از آنچه گمان مىرود با تحصيل آن مىتوان نيازهاى خود را در دنيا بر طرف كرد بيشتر است ، چه اين سود احتمالى در برابر زيان حاصل از آن قابل اعتنا نيست .\r\nامّا آن قسم از علوم كه پسنديده است و بايد بيشتر از همه به دنبال آن رفت و در آن غور كرد ، علم خداشناسى و دانستن صفات و افعال و سنّتهاى او در ميان خلق ، و حكمت او در مترتّب كردن آخرت بر دنياست ، زيرا اين دانش هم ذاتا و هم براى دست يافتن به سعادت آخرت مطلوب است ، و هر قدر در تحصيل آن تلاش و كوشش شود باز از حدّ واجب كوتاهى و قصور شده است ، چه علم خداشناسى دريايى است كه به ژرفاى آن نتوان رسيد ، و آنها كه به قدر امكان در اين راه سعى و تلاش كرده‌اند تنها در كرانه‌هاى آن گام برداشته‌اند ، فقط پيامبران و اوليا و راسخان در علمند كه بر حسب اختلاف درجات ، و تفاوت قوّت و به مقتضاى تقديرات الهى توانسته‌اند در اطراف اين درياى ژرف غور و تعمّق كنند .\r\n\r\n","description":"","footnote":"","page_name":" 188 ","page_number":188},
  {"content":"\r\n\r\nو اين همان علم مكنون است كه در كتابها نوشته نمىشود ، و آنچه براى آگاهى از آن مىتواند در آغاز به انسان كمك كند يادگيرى و مشاهدهء احوال علماى آخرت است ، چنان كه نشانه‌هاى اين عالمان را به زودى بيان خواهيم كرد . و در آخر كار مجاهده و رياضت و تصفيهء قلب و فارغ ساختن آن از علايق دنيوى ، و در اين امر تشبّه جستن به پيامبران و اولياى الهى است ، تا براى هر كوشنده‌اى به اندازه‌اى كه روزى اوست نه به اندازه كوشش او مسائلى از آن علم برايش روشن گردد ، ليكن از سعى و تلاش در اين راه نيز چاره‌اى نيست ، زيرا كليد هدايت مجاهده است ، و جز آن راهى وجود ندارد .\r\nامّا دانشهايى كه جز مقدار مخصوصى از آن ستوده نيست علومى است كه ما آنها را در واجبات كفايى ذكر كرده‌ايم ، چه در هر دانشى اندازه‌اى است كه حدّاقل است ، و اندازه‌اى است كه حدّ وسط است ، و نهايتى است كه از حدّ وسط مىگذرد و تا آخر عمر از آن گريزى نيست . اينك تو يكى از دو كس باش ، يا به اصلاح نفس خويش مشغول شو ، و يا پس از فراغ از خود به اصلاح ديگرى بپرداز ، و زنهار كه پيش از آن كه خود را اصلاح كنى ، به تربيت ديگرى اقدام ورزى . بنابراين اگر مشغول به خود باشى تنها بر حسب حال خود به دانشى اشتغال‌ورز كه واجب عينى توست ، و اين همان دانشى است كه به اعمال ظاهرى تو مربوط و عبارت است از طهارت ، روزه و نماز . مهمترين امرى كه همگى آن را واگذاشته‌اند دانستن صفات پسنديده و نكوهيده قلب است ، چه هيچ بشرى از صفات ناپسند مانند حرص ، حسد ، ريا ، خودبينى ، خودپسندى و امثال آنها جدا نيست ، و اين صفات همگى مهلكاتند ؛ اهمال از اصلاح اين صفات در عين اشتغال به اعمال ظاهرى مانند اين است كه انسان هنگامى كه بدنش از جرب و دمل رنج مىبرد تنها بر ظاهر تن دارو بمالد ، و در خارج كردن مادّهء فساد از طريق رگ زدن و حجامت و اسهال سستى كند . عالمان قشرى به اداى اعمال ظاهرى دستور مىدهند همان گونه كه طبيبان دوره‌گرد به روغن‌مالى ظاهر بدن سفارش مىكنند . امّا علماى آخرت تنها به تطهير باطن و قطع مادّهء شرّ و\r\n\r\n","description":"","footnote":"","page_name":" 189 ","page_number":189},
  {"content":"\r\n\r\nريشه‌كن كردن آن دستور مىدهند ، و ريشه‌هاى شرّ در دل است ، و اكثر مردم به سبب آسانى اعمال جوارح ، و دشوارى اعمال دل به تكاليف ظاهرى پناه برده ، و پاكيزه كردن دل را فرو گذاشته‌اند ، مانند كسى كه آشاميدن داروهاى تلخ را دشوار مىشمارد ، و به ماليدن روغن بر ظاهر بدن پناه مىبرد ، و با اين كار پيوسته زحمت روغن‌مالى را بر خود هموار مىسازد ، و بر مادهء فساد مىافزايد ، و بيمارى بمراتب شديدتر مىشود .\r\nامّا اگر دوستدار آخرت ، و خواستار رستگارى ، و گريزان از هلاكت ابدى هستى به علم امراض باطنى و درمان آنها چنان كه در بخش مهلكات شرح داده‌ايم مشغول باش ، كه آن تو را ناگزير به مقامات محمودى كه در بخش منجيات به ذكر آنها پرداخته‌ايم خواهد رسانيد . زيرا هنگامى كه دل از صفات زشت تهى شود ، از خويهاى ستوده پر خواهد شد ، و هر گاه زمين از گياهان هرزه پاك گردد ، انواع گلها و سبزه‌ها در آن مىرويد . اگر دلت را از صفات زشت تهى نكرده‌اى خود را به واجبات كفايى مشغول مكن ، بويژه كه در ميان خلق مردمى كه به اداى آنها قيام كنند وجود دارند . زيرا آن كه براى مصلحت ديگرى خود را دستخوش هلاكت مىسازد سفيه و نابخرد است ، و چقدر احمق و نادان است كسى كه مارها و كژدمها به درون جامهء او راه يافته و در صدد كشتن اويند ، در اين حال وى بادبزن بخواهد تا به وسيلهء آن مگسها را از كسى دور كند ، كه اگر اين مارها و كژدمها به وى حمله‌ور شوند آن فرد قادر نيست او را از آنها نجات دهد ، يا به او كمكى برساند . امّا اگر از اصلاح نفس خويش و تزكيهء آن فراغت يافته‌اى ، و توانسته‌اى ظاهر و باطن گناه را ترك كنى ، و اين امر به آسانى خوى و غادت تو شده است - و اين امر بسيار بعيد است - تدريجا به واجبات كفايى مشغول شو ، و اين كار را بايد با كتاب خدا آغاز كنى ، سپس به سنّت پيامبر ( ص ) و پس از آن به علم تفسير و ديگر علوم قرآن بپرداز ، اعمّ از ناسخ و منسوخ ، فصل و وصل و محكم و متشابه آن ؛ همچنين در سنّت و حديث تدريج را رعايت كن . پس از اينها به فروع دين مشغول شو ، و آن عبارت از علم\r\n\r\n","description":"","footnote":"","page_name":" 190 ","page_number":190},
  {"content":"\r\n\r\nمذهب است كه جزء دانش فقه مىباشد . نه علم خلاف ؛ سپس به اندازه‌اى كه عمر مجال دهد و زمان مساعدت كند به تحصيل علم اصول فقه و بقيّهء علوم دست به كار شو . امّا عمر خود را در طلب يك فنّ به منظور اين كه آن را به نهايت برسانى صرف مكن ، زيرا علم بسيار ، و عمر كوتاه است . اين دانشها همه اسباب و مقدّماتند ، و ذاتا مطلوب نيستند بلكه به خاطر غير خود مطلوبند ، و آنچه براى غير خود مطلوب است ، نبايد در آن بر اثر افزون‌طلبى ، مطلوب اصلى فراموش گردد . از علم لغت رايج به مقدارى كه زبان عرب فهميده و با آن سخن گفته شود ، و از نوادر آن به اندازه‌اى كه نوادر قرآن و حديث را بدانى بسنده كن ، و تعمّق و غور در آن را رها ساز ، و از نحو به قدرى كه به كتاب و سنّت مربوط مىشود اكتفا كن .\r\nمىگويم : مقصود غزّالى از علم مذهب ، علم به مذاهب پيشوايان گمراه و گمراه‌كنندهء آنهاست كه عبارتند از شافعى ، ابو حنيفه ، مالك و احمد و امثال آنها ؛ همانهايى كه در مسائل دينى بر اساس آرا و خواهشهاى نفسانى خود فتوا مىدادند ، و منظورش از علم خلاف ، دانستن وجوه اختلافات و توجيه‌آراى آنهاست . و غرض او از اصول فقه ، مبانى و قواعدى است كه براى بناى آراى خود آنها را وضع ، و سپس در آنها اختلاف كرده‌اند ، و به طور خلاصه در اين اصول فقه چيزى وجود ندارد كه بتوان آن را علم ناميد ، بلكه همهء آنها بدعت و گمراهى است . برطبق اصول و قواعد اماميّه واجب است همهء علوم دينى از اهل بيت ( ع ) اخذ شود ، و اين اخذ يا زبانى و حضورى و يا با مراجعه به نصوص و تصريحات آنها و يا از طريق استنباط از اخبار و آثار آنان است ، و نيز براى كسانى كه شرايط مقرّر و مقدّماتى را كه در اين امر معتبر است دارا ، و از تواناييهاى لازم برخوردار باشند ، ممكن است اين امر از طريق به كار بردن فكر و تدبّر در احاديث و آثار آنها صورت گيرد . تحصيل علوم آلى يعنى دانشهايى كه وسيلهء فهم ادلّهء احكامند از قبيل نحو ، صرف ، لغت و غيره غالبا بر اساس فرض دوّم واجب مىشود نه اوّل . و براى كسى كه نمىتواند به ائمّه ( ع ) دسترسى پيدا كند ، و به\r\n\r\n","description":"","footnote":"","page_name":" 191 ","page_number":191},
  {"content":"\r\n\r\nسبب عجز ذاتى و يا عدم توانايى در تحصيل شرايط لازم ، قادر به استنباط مذكور نيست جايز است از عالم متديّنى كه به او معتقد و اهل استنباط باشد تقليد كند ، و اگر اين گونه عالمان متعدّد باشند از آن كه عالمتر و پرهيزگارتر است تقليد كند ؛ اگر امر بر او مشتبه باشد در تقليد از هر كدام آنها مخيّر است ، و بايد تا آن جا كه مىتواند احتياط كند . در حديث اهل بيت ( ع ) پيرامون اختلاف روايات آنها آمده است كه فرموده‌اند : « از باب تسليم به هر يك از دو روايت عمل كنى جايز است « 58 » . »\r\n\r\nباب چهارم سبب رو آوردن مردم به مناظره و شرايط و آداب و آفات آن\r\n( 1 ) اين باب در سبب رو آوردن مردم به مناظره و ذكر شرايط و آداب و آفات آن است ، و من در عنوان اين باب ، و گفتار غزّالى اندك تصرّفى كرده‌ام .\r\n\r\nسبب رو آوردن مردم به مناظره\r\n( 2 ) بدان چون خلافت پس از خلفاى نخستين به گروههايى رسيد كه از دين چيزى نمىدانستند ، اينان ناگزير شدند از فقيهان كمك بخواهند ، و در همهء احوال با آنها مصاحبت داشته باشند ، و براى اين كه در جريان صدور كليّهء احكام خود فتواى آنها را به دست آورند ، از آنان بخواهند تصدّى امور قضا و حكم را عهده‌دار شوند . چون مردم آن روزگار عزّت عالمان و رو آوردن حاكمان و واليان را به آنان - در حالى كه اين حاكمان از آنها اعراض داشتند - مشاهده كردند ، براى طلب علم سربرافراشتند ، تا از سوى حاكمان مورد عزّت و احترام قرار گيرند ، و جاه و مقام به دست آورند . از اين رو به علم فتاوا رو آوردند ، و علم خود را بر حكمرانان عرضه كردند ، و با آنها آشنا شدند ، و از\r\n\r\n\r\n","description":"","footnote":"\r\n( 58 ) كافى ، ج 1 ، ص 66 .\r\n","page_name":" 192 ","page_number":192},
  {"content":"\r\n\r\nآنان حكومت و جايزه خواستند . برخى از آنان محروم شدند ، و بعضى به مقصود رسيدند ، و آن كه پيروز شد از ذلّت طلب و خوارى پستى و حقارت مصون نماند ، در نتيجه فقيهان كه تا آن زمان مطلوب مردم بودند ، طالب مردمان و حاكمان شدند ، و پس از آن كه بر اثر اعراض از پادشاهان و حاكمان عزيز و محترم شده بودند در نتيجه رو آوردن به آنها خوار و زبون گشتند ، بجز كسانى از عالمان دين كه در هر زمان خداوند آنان را مصون و موفّق داشته است . سپس برخى از سران و زمامداران به اقوال و آراى مردم پيرامون اصول عقايد گوش دادند ، و مايل شدند ادلّهء آنها را در اين باره بشنوند ، و هنگامى كه مردم رغبت حاكمان را به مناظره و مجادله دريافتند ، رو به سوى علم كلام آوردند ، و كتابها در اين زمينه تصنيف كردند ، و طرق مجادله را معيّن ، و فنون ردّ و نقض را در مقالات استخراج و مرتّب كردند ، و مدّعى شدند كه مقصود آنها پاسدارى از دين خدا و دفاع از سنّت و ريشه‌كن كردن بدعت است . پس از آن سران و فرمانروايانى پديد آمدند كه غور در كلام و بحث و مناظره در آن را مصلحت ندانستند ، زيرا ادامهء آن موجب بروز كينه‌ها و دشمنيهايى مىشد كه به ويرانى شهرها منجّر مىگرديد ، و تمايل پيدا كردند در فقه و اولويّت مذاهب مجتهدان بحث و مناظره شود . از اين رو مردم كلام و اقسام علوم را رها كردند ، و به مسائل مورد اختلاف ائمّهء فقه رو آوردند ، و ادّعا كردند كه مقصود آنها استنباط دقايق شرع ، و بيان علل اختلاف آرا ، و فراهم ساختن اصول فتواهاست ، و در اين زمينه كتابهاى زياد تصنيف ، و استنباطهاى بسيار كردند ، و انواع مجادله را كه تا به امروز ادامه دارد ترتيب دادند . و معلوم نيست كه خداوند براى روزگاران پس از ما چه تقدير كرده است . آرى انگيزهء مردم در رو آوردن به بحث و مناظره در مسائل مورد اختلاف همين بوده است . و اگر نفوس ارباب دنيا به يكى ديگر از علوم رغبت پيدا مىكرد ، مردم نيز به سمت آن علم رو مىآوردند ، و از توجيه و بهانه‌تراشى دست نمىكشيدند و مىگفتند آنچه را كه بدان مشغولند علم دين ، و مطلوب آنها تنها تقرّب به درگاه پروردگار جهانيان است .\r\n\r\n","description":"","footnote":"","page_name":" 193 ","page_number":193},
  {"content":"\r\n\r\n\r\nشرايط مناظره و آداب آن\r\n( 1 ) بايد دانست مناظره در مسائل دين از احكام دين است ، ليكن شرايط و محلّ و وقت خاصّ دارد ؛ هر كس به صورت صحيح بدان قيام و شرايط آن را رعايت كند حدود آن را به جا آورده و از سلف صالح پيروى كرده است . چه آنان جز براى خدا ، و طلب آنچه در پيشگاه او حقّ است مناظره نمىكردند .\r\nآن كه براى خدا و در راه او مناظره مىكند نشانه‌هايى دارد كه با توجّه به آنها شروط و آداب مناظره معلوم مىشود .\r\nاوّل - اين كه قصد او از مناظره ، ادراك حقّ و طلب ظهور آن باشد ، به هر صورتى كه اتّفاق افتد ، نه اين كه مقصودش آن باشد كه رأى و وسعت دانش و صحّت نظر خود را اظهار كند ، زيرا اين عمل مجادله و مراء است كه اكيدا پرداختن به آن نهى شده است . از نشانه‌هاى اين قصد اين است كه مناظره را تنها زمانى انجام مىدهد كه در آن اميد تأثير داشته باشد ، امّا اگر بداند كه طرف مناظره حقّ را نمىپذيرد ، و از رأى خويش برنمىگردد ، مناظره با او جايز نيست هر چند بر اثر آن خطايش بر او آشكار شود ؛ زيرا مناظره با او لطماتى را در آينده به بار خواهد آورد ، و هدفى كه از آن مطلوب است نيز به دست نخواهد آمد .\r\nدوّم - در هنگام انجام دادن مناظره چيزى كه مهمتر از آن باشد وجود نداشته باشد ، زيرا هر گاه مناظره به صورت شرعى آن انجام و واجب شده باشد ، از واجبات كفايى است ، و اگر در آن هنگام واجب عينى يا كفايى مهمّترى متوجّه مناظره كننده شود ، اشتغال او به مناظره جايز نيست . از جملهء واجباتى كه در اين زمان اقامه نمىشود امر به معروف و نهى از منكر است ، گاهى مناظره كننده در مجلس خود با شمارى از منكرات روبروست - چنان كه اين امر بر كسانى كه اين گونه احوال و افعال واجب و حرام را بررسى كرده‌اند پوشيده نيست - در حالى كه او دربارهء مسائل دقيق علمى و يا فروع شرعى مناظره مىكند ، كه يا اتفاق نمىافتند و يا وقوع آنها كم و نادر است ، بلكه در مجلس مناظره از او و\r\n\r\n","description":"","footnote":"","page_name":" 194 ","page_number":194},
  {"content":"\r\n\r\nغير او امورى مانند تهديد و ناسزاگويى و آزار سر مىزند ، و در اداى واجبى كه عبارت از خيرخواهى نسبت به مسلمانان و رعايت محبّت و مودّت آنان است كوتاهى مىشود و گوينده و شنونده را گنهكار مىكنند ، در حالى كه دل او به هيچ وجه متوجّه اين امور نيست ، و گمان مىكند او براى رضاى خدا مناظره مىكند .\r\nسوّم - مناظره كننده بايد در دين مجتهد باشد ، و به رأى خود فتوا دهد ، و از مذهب كس ديگر پيروى نكند تا اگر حقّ بر زبان خصم او جارى شد به آن بگرود . امّا كسى كه مجتهد نيست نمىتواند با مذهب كسى كه مرجع اوست مخالفت كند ، و در مناظرهء او هيچ فايده‌اى نيست ، چه در صورت بروز ضعف در او نمىتواند مذهب خود را ترك كند ، سپس اگر فرض شود كه با مجتهدى وارد بحث و مناظره شود ، و مجتهد ضعف دليل خود را دريابد ، مجتهد زيانى نمىكند ، زيرا بناى او عمل به چيزى است كه از نظر او رجحان دارد ، هر چند آنچه را راجح تشخيص داده در واقع رجحانى نداشته و ضعيف باشد . چنان كه اين امر براى بسيارى از مجتهدان اتّفاق افتاده است كه آنها به ادلّه‌اى متمسّك شده‌اند سپس ضعف ادلّهء آنها بر خودشان يا ديگران آشكار شده است و ناچار فتواى خود را تغيير داده‌اند ، و اين تبدّل رأى و فتوا حتّى در يك كتاب مجتهد بلكه گاهى در يك ورقه از او هم به چشم مىخورد .\r\nچهارم - بايد در باب واقعه‌اى مهمّ كه اتّفاق افتاده يا قريبا روى خواهد داد مناظره كند ، و اهتمام او منحصر به اين گونه موارد باشد و مهمّ اين است كه حقّ معلوم و مشخّص شود ، و سخن بيش از آنچه براى اثبات حقّ مورد نياز است نبايد به درازا كشد ، و نبايد فريب خورد به اين كه مناظره در اين گونه مسائل نادر ورزيدگى فكر و ملكهء استدلال و تحقيق را ايجاب مىكند ، چنان كه براى بسيارى از كسانى كه هوس اظهار معرفت دارند اتّفاق مىافتد كه در شناخت مسائل و نقض و ابطال آنها و غيره مناظره مىكنند ، و اگر چنان كه بايد مورد آزمايش قرار گيرند مقصود آنها را غير از آنچه ذكر شد خواهيم يافت .\r\n\r\n","description":"","footnote":"","page_name":" 195 ","page_number":195},
  {"content":"\r\n\r\nپنجم - اين كه مناظره در خلوت را دوست‌تر بدارد از اين كه در ميان جمع و در محفل بزرگان انجام گيرد ، زيرا خلوت ، بيشتر باعث جمعيّت خاطر و مناسبتر براى حصول صفاى فكر است ، و درك حقّ در حضور خلق انگيزهء ريا و حرص و غلبه بر طرف را هر چند بر باطل باشد تحريك مىكند . گاهى اتّفاق مىافتد افراد بدانديش از دادن پاسخ مسائل در خلوت اظهار كسالت مىكنند ، و رغبت دارند مسأله در ميان جمع مطرح گردد ، تا در مجامع راه حلّى را كه ارائه مىدهند منحصر به خود وانمود كنند .\r\nششم - آن كه مناظره كننده بايد در طلب حقّ چون جوينده‌اى باشد كه در پى گمشدهء خويش است ، و هر زمان آن را بيابد خدا را شكر گويد ، و براى او تفاوت نداشته باشد كه حق بر دست او ظاهر گردد يا به وسيلهء ديگرى ، و طرف مناظره خود را ياور خويش بداند نه دشمن خود ، و هر گاه وى خطايش را به او گوشزد كند ، و حقّ را برايش ظاهر سازد ، او را سپاس گويد ، چنان كه اگر كسى به طلب گمشده‌اش در تكاپو باشد . و ديگرى او را بر گمشده‌اش آگاه سازد سپاس او واجب است . حقّ گمشده مؤمن است ، و سزاوارتر است كه هر گاه حقّ بر زبان خصم او ظاهر گردد شاد شود ، و از او سپاسگزارى كند . نه اين كه از شكست خود شرمنده و روسياه گردد ، و حالت خود را از دست بدهد و تمام نيروى خود را در دفع او به كار برد .\r\nهفتم - بايد طرف خود را مانع نشود كه از دليلى ديگر و از سؤالى به سؤال ديگر رو آورد بلكه به او امكان دهد كه آنچه حاضر دارد ايراد كند ، و از سخنان او آنچه را براى رسيدن به حقّ نياز دارد بيرون كشد ، اگر حقّ را در سخنان او يافت ، و يا گفتارش مستلزم آن بود هر چند وى از اين ملازمه غافل باشد سخنانش را بپذيرد ، و خداوند را سپاس گويد ، چه غرض او رسيدن به حقّ بوده است ، هر چند اين مطلوب طىّ سخنانى ناهنجار و از هم گسسته به دست آيد . امّا گفتن اين كه : اين گفتار مرا ملزم نمىسازد ، تو سخن نخست خود را رها كردى ، و آن تو را نمىرسد ، و امثال اينها كه از ياوه‌هاى مناظره كنندگان است دشمنى\r\n\r\n","description":"","footnote":"","page_name":" 196 ","page_number":196},
  {"content":"\r\n\r\nمحض و خروج از راه صواب مىباشد ؛ از اين رو ديده مىشود بسيارى از مناظره‌هايى كه در محافل و مجامع انجام مىشود ، به مجادلهء صرف مىانجامد ، تا آن جا كه اعتراض كننده مطالبه دليل مىكند . و مدّعى با علم به آن از گفتن دليل خوددارى مىكند ، و مجلس با ناخشنودى و اصرار بر مخالفت و لجاج پايان مىيابد . اين روش ، فساد و تبهكارى و خيانت نسبت به شرع مطهّر ، و دخول در زمرهء كسانى است كه علم خود را كتمان مىكنند ، در حالى كه طبق حديث شريف نبوى ( ص ) بايد دانش خود را ظاهر كنند .\r\nهشتم - با كسى مناظره كند كه در علم مستقلّ و خودكفا باشد ، تا اگر طالب حقّ است بتواند از او استفاده برد . امّا مناظره كنندگان غالبا از مناظره با دانشمندان بزرگ و فحول علم دورى مىجويند ، از بيم آن‌كه حقّ بر زبان آنها جارى مىشود ، و رغبت دارند با كسانى كه در علم از آنها پست‌ترند مناظره به عمل آورند ، به اين اميد كه باطل خود را ترويج كنند ، و آنان را تحت تأثير قرار دهند .\r\nبراى مناظره غير از شروط و آدابى كه ذكر شد شرايط و آداب دقيق ديگرى نيز وجود دارد ، ليكن از آنچه ذكر كرديم مىتوان دانست كه چگونه بايد براى خدا مناظره كرد ، و آن كه مناظره مىكند براى خداست يا به خاطر چيزى ديگر .\r\nخلاصه بايد دانست آن كه مناظره و مجادله با شيطان را - كه بر دل او چيره و دشمنترين دشمنان اوست و پيوسته او را به نابودى مىكشاند - رها مىكند ، و در مسائلى كه مجتهد در آنها مصيب و يا شريك در اجر مصيب است با ديگرى به مناظره مىپردازد ريشخند شيطان بوده و مايهء عبرت دانشجويان است . به همين سبب شيطان از اين كه او را در اعماق تيرگى آفتها و بلاها فرو برده است شادى و او را سرزنش مىكند ، آفتهايى كه اينك ما آنها را برشمرده و شرح مىدهيم .\r\n\r\nآفتهاى مناظره و خويهاى مهلكى كه از آنها پديد مىآيد\r\n( 1 ) بايد دانست مناظره‌اى كه براى برترىجويى و خاموش ساختن طرف ، و\r\n\r\n","description":"","footnote":"","page_name":" 197 ","page_number":197},
  {"content":"\r\n\r\nاظهار فضل و شرف در نزد مردم ، و به قصد مباهات و مجادله و جلب توجّه مردمان صورت گيرد ، منشاء همهءخويهايى است كه در پيشگاه خداوند زشت و ناپسند ، و در نزد دشمن او ابليس خوب و پسنديده‌اند . نسبت اين صفات با گناهان باطنى از قبيل خود برتربينى ، خودپسندى ، ريا ، حسد ، همچشمى ، خودستايى ، جاه‌طلبى و جز اينها مانند نسبت شرابخوارى با گناهان ظاهرى از قبيل زنا ، تهمت ، قتل و دزدى است ، همان گونه كه اگر كسى ميان نوشيدن شراب و ديگر گناهان مخيّر شود ، شراب خوردن را كوچكتر از همهء آنها شمرده به آن اقدام مىكند ، ليكن همين گناه او را در حال مستى به ارتكاب ديگر گناهان مىكشاند . كسى كه حبّ محكوم كردن ديگران و چيرگى در مناظره و جاه‌طلبى و فخر فروشى بر مزاج او غلبه يافته است ، همين خويهاى زشت او را وادار مىكند كه همهء پليديها را در دل خود گرد آورد ، و تمام صفات نكوهيده در او برانگيخته شود . دلائل نكوهش اين صفات از طريق آيات و اخبار در بخش مهلكات ذكر خواهد شد ، و ما در اين جا تنها به مجموع آنچه از اين صفات در مناظره برانگيخته مىشود اشاره مىكنيم :\r\n1 - حسد : پيامبر خدا فرموده است : « حسد مانند آتش كه هيزم را مىخورد حسنات را از ميان مىبرد . » « 1 » و مناظره كننده هرگز از حسد جدا نيست ، زيرا گاهى در مناظره غالب ، و زمانى مغلوب مىشود ، مردم يك بار گفتار او ، و بار ديگر گفتار غير او را مىستايند ، و مادام كه در دنيا كسى باقى است كه مردمان او را به وسعت دانش و نيروى انديشه ياد مىكنند ، و يا گمان مىبرند كه او از وى سخنورتر و انديشمندتر است ، ناگزير به او حسادت مىورزد و دوست دارد اين نعمت از او زايل شود ، و مردم از او روى گردانند ، و دلها از او منصرف گردد . حسد آتش سوزانى است كه هر كس بدان دچار شد در دنيا گرفتار عذاب دردناكى گرديده ، و عذاب او در آخرت سخت‌تر و بزرگتر\r\n\r\n\r\n","description":"","footnote":"\r\n( 1 ) ابن ماجه ، به شمارهء 4210 .\r\n","page_name":" 198 ","page_number":198},
  {"content":"\r\n\r\nمىباشد . از اين رو ابن عبّاس گفته است : « دانش را هر جا كه يافتيد بگيريد ، و سخن فقيهان را دربارهء يكديگر نپذيريد ، چه اينان مانند بزهاى نر در آغل گوسفندان ، به يكديگر رشك مىبرند . » « 2 » 2 - تكبّر و برترىجويى : پيامبر خدا فرموده است : « هر كس تكبّر ورزد خداوند او را پست مىكند ، و هر كه فروتنى كند خداوند او را بلندى مىبخشد . » « 3 » و قول خداوند متعال را نقل فرموده است كه : « عظمت و كبريايى دو ويژگى من است ، هر كس دربارهء آنها با من منازعه كند او را در هم مىشكنم . » « 4 » و مناظره كننده از خود برتربينى نسبت به امثال و اقران خود و تجاوز از حدّ خويش خالى نيست ، تا آن اندازه كه در بالاتر و فروتر نشستن در مجلسها ، و نزديك و دور بودن از پشتيها ، و تقدّم در عبور از تنگراهها به قدرى رقابت و همچشمى مىكنند كه گاهى به جنگ و دعوا مىانجامد ، و بسا باشد كه نادان يا مكّار فريبكارى از آنها رفتار خود را اين گونه توجيه كند كه منظورش صيانت نفس و پاس شرافت علم است ، و مؤمن از اين كه خويشتن را خوار كند منع شده است . او با اين توجيه تواضع را كه مورد ستايش خداوند و پيامبرانش ( ع ) مىباشد ذلّت خوانده ، و تكبّر را كه مبغوض خداوند است عزّت ناميده ، و براى اين كه مردم را گمراه كند بدين گونه نامها را تحريف كرده است همان گونه كه نام حكمت و علم و جز اينها را تغيير داده‌اند .\r\n3 - حقد يا كينه : و هيچ مناظره كننده‌اى از آن برى نمىباشد .\r\nپيامبر ( ص ) فرموده است : « مؤمن كينه‌توز نيست . » « 5 » در نكوهش حقد روايات بسيارى وارد شده كه پوشيده نيست ، و هيچ مناظره كننده‌اى ديده نمىشود كه\r\n\r\n\r\n","description":"","footnote":"\r\n( 2 ) العلم ، ابن عبد البرّ ؛ المختصر ، ص 194 .\r\n( 3 ) شعب الايمان ، بيهقى ، با اندك زيادتى ؛ مشكاه المصابيح ، ص 434 ؛ كافى ، كلينى ، ج 2 ، ص 121 .\r\n( 4 ) سنن ، ابن ماجه ، به شمارهء 4175 .\r\n( 5 ) مضمون اين حديث از امير مؤمنان ( ع ) روايت شده است . كافى ، ج 2 ، ص 226 ، باب « مؤمن و نشانه‌ها و صفات او . »\r\n","page_name":" 199 ","page_number":199},
  {"content":"\r\n\r\nبتواند كينهء آن كس را در دل نگيرد ، كه با تكان دادن سر سخن خصم وى را مىپذيرد ، و در قبول گفتار او درنگ مىكند ، و به سخنان او چنان كه بايد گوش فرا نمىدهد ، بلكه هنگامى كه اين وضع را مشاهده مىكند ، كينهء او را در دل مىگيرد ، و آن را در خود پرورش مىدهد ، و نهايت خويشتندارى او اين است كه از روى نفاق آن را پنهان بدارد ، ولى غالبا چيزى از آن كينه درونى ناگزير در ظاهر نمايان مىشود ، و چگونه ممكن است از كينه تهى شود ، و حال آن كه تصوّر نمىكند همهء شنوندگان گفتار او را برتر بدانند ، و همگى حالات او را در ورود به بحث و خروج از آن بپسندند ، سپس اگر كمترين سخن‌آرايى از خصم او ظاهر شود ، و يا نسبت به سخنان وى كمى بى اعتنايى به عمل آيد ، در سينه‌اش نهال حقدى غرس مىشود كه تا پايان عمرش دست روزگار نمىتواند آن را ريشه‌كن كند .\r\n4 - غيبت : خداوند متعال غيبت كردن را به خوردن مردار تشبيه كرده است ، و مناظره كننده مدام بر خوردن مردار مداومت دارد ، چه پيوسته سخنان خصم را نقل ، و او را نكوهش مىكند ، و منتهاى پرهيز او اين است كه در آنچه بر ضدّ او مىگويد راست باشد و در نقل از او دروغ نگويد . امّا او ناچار دربارهء خصم خود سخنانى مىگويد كه دلالت بر نارسايى بيان و نقصان فضل و ناتوانى وى دارد ، و اين خود غيبت است . امّا اگر دروغ بگويد بهتان‌زده است ، همچنين اگر نتواند زبان خود را از تعرّض نگه بدارد ، تعرّض نسبت به كسى كه از گفتار او روى مىگرداند ، و به سخنان خصمش گوش فرا مىدهد و تا آن اندازه با او دشمن مىگردد كه وى را به نادانى و حماقت و نافهمى و سفاهت متهم مىكند .\r\n5 - خودستايى : خداوند متعال فرموده است :  فَلا تُزَكُّوا أَنْفُسَكُمْ  ، « 6 » به حكيمى گفته شد : سخن راستى كه زشت است كدام است ؟ گفت : اين كه آدمى خود را بستايد ، و مناظره كننده از ستودن نفس خويش به توانمندى و غلبه و\r\n\r\n\r\n","description":"","footnote":"\r\n( 6 ) نجم / 32 : . . . پس خودستايى نكنيد .\r\n","page_name":" 200 ","page_number":200},
  {"content":"\r\n\r\nبرترى بر اقران بدور نيست ، و در ضمن برگزارى مناظره پيوسته اين سخنان را كه « من از كسانى نيستم كه امثال اين امور برايم پوشيده باشد ، من داراى علوم مختلفى هستم ، و در اصول و حفظ احاديث استقلال و تكيه بر خود دارم » و امثال اينها را بر زبان مىاورد ، كه گاهى خودستايى و لاف زدن است ، و زمانى هم به سبب نيازى است كه به ترويج گفتار خود دارد . روشن است كه خودستايى و تفاخر به حكم شرع و عقل مذموم و ناپسند است .\r\n6 - تجسّس و پيگيرى عيبهاى مردم : خداوند متعال فرموده است :  وَ لا تَجَسَّسُوا وَ لا يَغْتَبْ بَعْضُكُمْ بَعْضاً  « 7 » ؛ مناظره كننده همواره در طلب لغزش اقران ، و پيگيرى عيبهاى حريفان خود مىباشد ، تا آن جا كه اگر بشنود مناظره كنندهء ناشناسى به شهر وارد مىشود ، به طلب كسى در مىآيد كه او را به چگونگى احوال درونى اين تازه‌وارد آگاه سازد ، و با پرسش از وضع او نقاط ضعف و معايب وى را به دست آورد ، و آنها را در ذهن خود نگه مىدارد ، تا اگر نياز پيدا كرد ، براى رسوا كردن و خجل ساختن او آنها را به كار برد ، و در اين راه تا آن جا پيش مىرود ، كه احوال دورهء كودكى و عيوب جسمى او را مىپرسد و معلوم مىكند تا شايد از لغزشى يا عيبى از او مانند كچلى و غيره آگاه شود .\r\nسپس چنانچه كمترين غلبه‌اى را بر او احساس كند ، اگر خويشتن‌دار باشد آن را به طور كنايه به او مىگويد ، و اين روش را از او پسنديده مىدانند ، و از لطايف تشبيب « 8 » مىشمارند ، و اگر اهل مباهات و فخر فروشى است از اين كه او را با رفتار نابخردانه و استهزا مفتضح كند خوددارى نخواهد كرد ، چنان كه اين قبيل كارها از گروهى از بزرگان مناظره كننده‌گان و شمارى از برجستگان آنها نقل شده است .\r\n\r\n\r\n","description":"","footnote":"\r\n( 7 ) حجرات / 12 : و هرگز تجسّس نكنيد ، و هيچ يك از شما ديگرى را غيبت نكند .\r\n( 8 ) اصطلاح ادبى است ، در لغت ذكر ايّام شباب است كه در آغاز چكامه‌هاى مدح آورده مىشده است سپس آغاز هر چكامه را هر چند در ذكر روزگار جوانى نباشد تشبيب گفته‌اند .\r\n","page_name":" 201 ","page_number":201},
  {"content":"\r\n\r\n7 - شادى كردن بر اندوه مردمان و اندوهگين شدن از شادى آنان :\r\nهر كس آنچه را كه براى خود دوست مىدارد براى برادر مؤمنش دوست ندارد از اخلاق مؤمنان بدور است ، و كسى كه با اظهار فضل ، فخر فروشى و مباهات كند ناچار آنچه همگنان و امثال او را كه در فضل ادّعاى برابرى با او را دارند اندوهگين مىكند او را شادمان مىسازد ، و دشمنى ميان آنان مانند دشمنى درّندگان با يكديگر است ، كه چون يكى از آنها از دور ديگرى را ببيند لرزه بر اندام او مىافتد ، و رويش زرد مىگردد . همچنين هنگامى كه مناظره كننده‌اى مناظره كنندهء ديگرى را مشاهده مىكند رنگش متغيّر و افكارش مضطرب مىشود ، چنان كه گويى شيطانى سركش يا درّنده‌اى خطرناك ديده است . در اين جاست كه بايد گفت كجاست آن همدلى و انس و آرامش كه ميان علماى دين به هنگام ديدار يكديگر جريان مىيافت ، و كجاست آن برادرى و هميارى و مشاركت در خوشى و ناخوشى كه ميان آنها وجود داشت ، تا آن حدّ كه گفته شده است : دانش ميان دانشمندان رحمى است كه آنها را به يكديگر پيوند مىدهد .\r\nدر زشتى روشى كه گفته شد همين بس كه لازمهء آن اتّخاذ اخلاق منافقان و دور شدن از صفات مؤمنان و پرهيزكاران است .\r\n8 - نفاق : در نكوهش آن نيازى به ذكر شواهد نيست ، و مناظره كننده ناگزير از داشتن نفاق است ، زيرا دشمنان و دوستان و هواداران خود را ديدار مىكنند ، و چاره‌اى نمىبينند جز اين كه با آنها به زبان ، دوستى كنند ، و به موقعيّت و احوال آنها ارج نهند ، در حالى كه گوينده و شنونده و همهء كسانى كه سخنان او را مىشنوند مىدانند كه گفته‌هايش پوچ و دروغ و نفاق و فجور است ، و اينها به زبان ، دوست و به دل دشمنند . ما از مذموم بودن اين روش به خدا پناه مىبريم . پيامبر خدا ( ص ) فرموده است : « هنگامى كه مردم علم فرا گيرند و عمل را واگذارند ، و به زبان دوستى و به دل با يكديگر دشمنى كنند ، و پيوند خويشاوندى را ببرند خداوند بر آنها لعنت مىفرستد ، و كر و كورشان مىگرداند . » « 9 » با\r\n\r\n\r\n","description":"","footnote":"\r\n( 9 ) طبرانى از حديث سلمان به سند ضعيف روايت كرده چنان كه در المغنى است .\r\n","page_name":" 202 ","page_number":202},
  {"content":"\r\n\r\nمشاهده اين احوال صحّت اين حديث روشن است .\r\n9 - گردنكشى در برابر حقّ و ناخوش داشتن آن و حرص بر مجادله در آن : تا آن حدّ كه مبغوض‌ترين چيز نزد مناظره كننده اين است كه حقّ بر زبان خصمش جارى شود ، و هر وقت اين اتّفاق بيفتد ، آستين بالا مىزند و با منتهاى كوشش آن را ردّ و انكار كرده ، و حدّ اعلاى امكاناتش را صرف مىكند تا با نيرنگ و مكر و حيله او را به كلّى دفع و از صحنه بيرون كند . پس از آن كشمكش و جدال جزء طبيعت او مىشود ، و هر سخنى به گوشش برسد انگيزه‌اى براى اعتراض بر آن در طبع او پديد مىآيد ، تا آن جا كه نسبت به ادلّهء قرآن و الفاظ شرع نيز اين حالت بر دل او چيره مىشود ، و برخى از اين ادلّه را در مقابل هم قرار مىدهد . با اين كه جدال در مقابله با باطل منع شده و پيامبر ( ص ) به ترك آن فرمان داده و فرموده است : « كسى كه بر باطل است و دست از مجادله برمىدارد ، خداوند خانه‌اى در حومهء بهشت برايش خواهد ساخت ، و آن كه بر حقّ است و جدال را ترك مىكند خداوند در صدر بهشت برايش خانه‌اى بنا خواهد كرد . » « 10 » خداوند ميان كسى كه بر پروردگار دروغ بندد و آن كه حقّ را تكذيب كند تفاوتى ننهاده و آنها را برابر دانسته و فرموده است :  وَ مَنْ أَظْلَمُ مِمَّنِ افْتَرى عَلَى اللَّهِ كَذِباً أَوْ كَذَّبَ بِالْحَقِّ لَمَّا جاءَهُ  « 11 » ، و نيز :  فَمَنْ أَظْلَمُ مِمَّنْ كَذَبَ عَلَى اللَّهِ وَ كَذَّبَ بِالصِّدْقِ إِذْ جاءَهُ  . « 12 » 10 - ريا يعنى ملاحظهء خلق و كوشش در به دست آوردن دل و جلب توجّه آنها : اين دردى است كه درمان آن دشوار است ، و انسان را به سوى بزرگترين گناهان كبيره مىكشاند ، چنان كه شرح آن به زودى در كتاب ريا خواهد آمد . هدف مناظره كننده در اين كار چيزى جز اين نيست كه خود را به\r\n\r\n\r\n","description":"","footnote":"\r\n( 10 ) ابو داوود ، ابن ماجه و ترمذى آن را نقل كرده‌اند ، التّرغيب ، ج 1 ، ص 130 .\r\n( 11 ) عنكبوت / 68 : چه كسى ستمكارتر از آن كس است كه بر خدا دروغ بندد ، يا حقّ را پس از آن كه به سراغش آمد تكذيب كند .\r\n( 12 ) زمر / 32 : چه كسى از آن كه بر خدا دروغ بندد ، و سخن راست را كه به سراغ او آمده تكذيب كند ستمكارتر است ؟\r\n","page_name":" 203 ","page_number":203},
  {"content":"\r\n\r\nمردم نشان دهد ، و زبان آنها را به ستايش وى بگشايد .\r\nاين ده صفت كه ذكر شد و از بزرگترين زشتيهاى درونى است غير از اعمال ناروايى است كه براى آن دسته از مناظره كنندگان كه خويشتن‌دار نمىباشند در منازعاتى كه به زد و خورد ، جامه دريدن ، محاسن يكديگر گرفتن ، دشنام دادن به پدر و مادر و استادان و نسبتهاى ناروا منجّر مىشود اتّفاق مىافتد ، چه اين دسته در زمرهء مناظره كنندگان معتبر به شمار نمىآيند امّا بزرگان و خردمندان آنها نيز از اين ده صفتى كه مذكور شد جدا نيستند . آرى ممكن است بعضى از آنان از پاره‌اى از اين صفات مصون بمانند ، و اين به هنگامى است كه طرف مناظره‌اش از او فروتر ، و يا بروشنى از او برتر باشد ، و يا از شهر خود دور ، و به اسباب و وسايل زندگى دسترسى نداشته باشد ، ليكن اگر او و طرف مناظره‌اش در يك درجه باشند ممكن نيست در آن موقع كسى از آنها از اين صفات دهگانه خالى باشد .\r\nاز هر يك از ده صفت مذكور ده خوى زشت ديگر منشعب مىشود ، كه ما با ذكر و شرح يكايك آنها گفتار خود را طولانى نمىكنيم ، از قبيل تكبّر ، خشم ، دشمنى ، طمع ، مالدوستى و جاه‌طلبى براى امكان غلبه و مباهات ، غرور و سرمستى ، تعظيم پادشاهان و توانگران و رفت و آمد نزد آنان و استفاده از اموال حرام آنها ، تجمّل و آرايش اسب و مركب ، پوشيدن جامه‌هاى ممنوع ، تحقير مردمان با تفاخر و تكبّر ، دخالت در امورى كه به او مربوط نيست ، پرحرفى و بيرون رفتن ترس و حرمت از دل ، غلبه غفلت بر مجادله‌گر تا آن اندازه كه نمازگزار آنها نمىداند در نمازش چه مىخواند و با كى راز و نياز مىكند و در دل خود احساس خشوع نمىكند ، و صرف عمر در دانشهايى كه به مناظره كمك مىكند از قبيل آرايش عبارات ، سجع الفاظ ، حفظ نوادر و امور بى - شمار ديگر با اين كه براى آخرت سودى ندارند .\r\nمناظره كنندگان بر حسب درجات خود در اين امور با يكديگر تفاوت دارند ، و آنان را مراتب مختلفى است ، و ديندارترين و خردمندترين آنها از\r\n\r\n","description":"","footnote":"","page_name":" 204 ","page_number":204},
  {"content":"\r\n\r\nمايه‌هاى اين اخلاق خالى نيست ، منتهى سعى مىكند آنها را پنهان بدارد ، و با نفس خويش مجاهده كند .\r\nمىگويم : از جمله آنچه در نكوهش مناظره و خصومت در دين از طريق خاصّه وارد شده روايتى است از شيخ صدوق ابو جعفر محمّد بن على بن بابويه از امير مؤمنان ( ع ) كه فرموده است : « كسى كه دين را با جدل طلب كند زنديق مىشود . » « 13 » نقل شده كه مردى به حسين بن على ( ع ) عرض كرد : بنشين تا در دين با يكديگر مناظره كنيم ، فرمود : « اى فلان من به دين خود بينايم ، و راه هدايت برايم روشن است ، اگر تو به دينت نادانى برو و آن را به دست بياور ، مرا با مجادله چكار ؟ » « 14 » شيخ صدوق به سند خود از ابو عبيده نقل مىكند كه گفته است : « امام باقر ( ع ) به من فرمود : اى ابو عبيده از مجادله‌گران و از كسانى كه بر ما دروغ مىبندند بپرهيز ، زيرا آنها آنچه را مأمور به فرا گرفتن آن بودند ترك كردند ، و به آموختن آنچه بدان مأمور نبودند خود را به رنج انداختند ، تا آن اندازه كه براى دسترسى به علوم آسمانى خود را دچار زحمت ساختند . اى ابا عبيده ! با مردم به اخلاق خودشان رفتار كن ، و به سبب اعمالشان از آنها جدايى اختيار كن ، ما كسى را فقيه و خردمند نمىشماريم مگر آنگاه كه آهنگ سخن را بشناسد ، سپس اين آيه را تلاوت فرمود :  وَ لَتَعْرِفَنَّهُمْ فِي لَحْنِ الْقَوْلِ  » « 15 » .\r\nو نيز به سند خود از آن حضرت روايت كرده كه فرموده است : « دشمنى دين را محو مىكند ، و عمل را از ميان مىبرد ، و شكّ به وجود مىآورد . » « 16 » و نيز به سند خود از ابى عبد اللّه ( ع ) نقل كرده است : « مخاصمه نمىكند جز\r\n\r\n\r\n","description":"","footnote":"\r\n( 13 ) اعتقادات ، ص 74 ، ملحق به شرح باب حادى عشر .\r\n( 14 ) مصباح الشّريعه ، باب 48 .\r\n( 15 ) محمّد / 30 : . . . و حتما آنان را از طرز گفتار مىشناسى . توحيد ، صدوق ، ص 476 ، باب النّهى عن الكلام و الجدال و المراء فى الله .\r\n( 16 ) توحيد ، صدوق ، ص 476 .\r\n","page_name":" 205 ","page_number":205},
  {"content":"\r\n\r\nكسى كه دچار شكّ است ، و يا از تقوا بىبهره است . » « 17 » و در روايت ديگرى آمده است : « جز كسى كه از آنچه در سينه دارد به تنگ آمده است . » « 18 » و نيز به سند خود از امام موسى بن جعفر ( ع ) روايت مىكند ، كه به علىّ بن يقطين فرمود : « به يارانت دستور ده زبان خود را نگه دارند و دشمنى در دين را ترك كنند ، و در عبادت خداوند متعال بكوشند . » « 19 » همچنين شيخ صدوق به سند خود از محمّد بن عيسى نقل مىكند كه گفته است : در كتاب علىّ بن هلال خواندم كه او از امام موسى بن جعفر ( ع ) پرسيد كه آنها ( ائمّه ع ) از كلام در دين نهى كرده‌اند ، و اين سخن را پيروان متكلّم شما بدين گونه تأويل كرده‌اند كه اين نهى متوجّه كسى است كه قادر به بحث كلامى در دين نيست ، امّا كسى كه به خوبى از عهده اين امر برمىآيد از اين كار نهى نشده است . آن حضرت در پاسخ نوشت : « دانا و نادان نبايد در دين مناظره كنند ، زيرا زيان آن از سودش بيشتر است . » « 20 » و امثال اين احاديث فراوان است .\r\n\r\nفصل : آفت برخى از انواع وعظ و تذكير\r\n( 1 ) غزّالى مىگويد : اين صفات نكوهيده نيز بناچار جزو خصلتهاى همهء كسانى است كه به تذكير و وعظ اشتغال دارند ، و مقصود آنها مقبوليّت عامّه و به دست آوردن جاه و مقام و رسيدن به ثروت و عزّت است ، همچنين لازمهء آنهايى است كه به علم مذهب و فتوا مشغولند ، و قصدشان احراز مقام قضاوت و توليت اوقاف و پيشى جستن بر اقران و امثال است . خلاصه اين كه صفات مذكور بناچار جزو خصلتهاى همهء كسانى است كه هدفشان در تحصيل علم چيزى غير از\r\n\r\n\r\n","description":"","footnote":"\r\n( 17 ) همان مأخذ ، ص 478 .\r\n( 18 ) همان مأخذ ، ص 479 .\r\n( 19 ) همان مأخذ ، ص 478 .\r\n( 20 ) همان مأخذ ، ص 477 .\r\n","page_name":" 206 ","page_number":206},
  {"content":"\r\n\r\nثوابهاى اخروى است ، زيرا علم عالم را رها نمىكند مگر اين كه او را دچار هلاكت ابدى سازد ، و يا زندگى جاودانى به او بخشد . از اين رو پيامبر ( ص ) فرموده است : « عالمى كه خداوند به او توفيق نداده تا از علمش سود ببرد ، در روز رستاخيز عذابش از همه كس سخت‌تر است » « 21 » بنابراين علم نه تنها به او سود نرسانيده بلكه او را دچار خسران نيز ساخته است ، و اى كاش در اين كار نه سودى مىبرد و نه زيانى مىكرد . هيهات كه خطر علم بزرگ است و طالب آن خواهان سلطنتى ابدى و نعمتهايى جاودانى است ، و او از اين بيرون نيست كه يا به پادشاهى مىرسد و يا دستخوش هلاكت مىگردد . او مانند كسى است كه در اين دنيا در پى رسيدن به پادشاهى باشد كه اگر به هدف خود نرسيد نبايد اميد داشته باشد كه از دست فرومايگان جان سالم به در برد ، بلكه ناگزير دچار رسواترين حالات مىگردد .\r\nاگر گفته شود : رخصت در مناظره متضمّن فايده‌اىست كه عبارت از ترغيب مردم به تحصيل علم است ، چه اگر دوستى رياست نبود علوم از ميان مىرفت ، اين سخن از جهتى درست است ليكن سودمند نيست ، زيرا اگر گوى و چوگان و بازى با گنجشكان به بچّه‌ها وعده داده نشود بچّه‌ها به رفتن دبستان راغب نشوند ، امّا اين دليل آن نيست كه رغبت به اين بازيها پسنديده است ؛ و اين كه اگر حبّ رياست نبود علوم كهنه و محو مىشد دليل بر آن نيست كه طالب رياست رستگار است ، بلكه او از كسانى است كه پيامبر ( ص ) دربارهء آنها فرموده است : « خداوند اين را به وسيلهء اقوامى تقويت مىكند كه بهره‌اى براى آنها نيست . » « 22 » و نيز فرموده است : « خداوند اين دين را به وسيلهء مردانى فاجر تقويت مىكند . » « 23 » بنابراين عالمى كه طالب رياست مىباشد ، خود دستخوش هلاكت است و\r\n\r\n\r\n","description":"","footnote":"\r\n( 21 ) الكامل ، ابن عدّى ، الصّغير ، طبرانى ؛ شعب الايمان ، بيهقى ؛ الجامع الصغير ، باب الالف ؛ العلم ، ابن عبد البرّ ؛ المختصر ، ص 84 .\r\n( 22 ) الجامع الصغير ، باب الالف ، از ابن حبّان و نسائى ؛ مسند ، احمد و مسند كبير ، طبرانى .\r\n( 23 ) مسند ، احمد ، ج 2 ، ص 309 ، از حديث ابو هريره .\r\n","page_name":" 207 ","page_number":207},
  {"content":"\r\n\r\nچنانچه ديگران را به ترك دنيا بخواند ممكن است آنها به سبب او اصلاح شوند .\r\nظاهر حال اين عالم نماى جاه‌طلب مانند حال علماى سلف است ، ليكن مقاصد جاه‌طلبانهء خود را در دل پنهان مىدارد . او همانند شمع است كه خود مىسوزد و ديگران از او روشنايى مىگيرند ، پس صلاح ديگران در سوختن و هلاك اوست ، امّا اگر مردم را به دنيا طلبى دعوت كند مانند آتش سوزنده‌اى خواهد بود كه خود و ديگران را به كام خويش مىكشد .\r\nاز اين رو دانشمندان سه گونه‌اند ، دسته‌اى خود و ديگران را هلاك مىكنند . اينان همانهايى هستند كه به دنيا رو آورده‌اند ، و آشكارا مردم را به طلب آن دعوت مىكنند . دستهء ديگر خود و ديگران را سعادتمند و خوشبخت مىسازند ؛ اينان كسانى هستند كه در ظاهر و باطن از دنيا روى گردانيده‌اند و مردم را به سوى خدا دعوت مىكنند . گروه سوّم آنهايى هستند كه خود را هلاك كرده و ديگران را به سعادت مىرسانند ؛ اينان مردم را به سوى آخرت دعوت مىكنند . و در ظاهر به دنيا پشت پا زده‌اند ، و در باطن مقصودشان جلب مقبوليّت عامّه و به دست آوردن جاه و مقام است . اينك بينديش تو از كدام دسته‌اى و براى چه كسى خود را بدين كار مشغول داشته‌اى ؛ هرگز گمان مكن خداوند سبحان علم يا عملى را كه خالص نيست و براى رضاى او انجام نشده است بپذيرد . به خواست خدا در كتاب ريا بلكه در سراسر بخش مهلكات مطالبى در اين باره خواهد آمد كه شكّ را از تو خواهد زدود .\r\n\r\nباب پنجم وظايف معلّم و دانشجو\r\n\r\nامّا دانشجو : آداب و وظايف او بسيار است كه در نه قسمت خلاصه مىشود :\r\n\r\n1 - دانش آموز مقدّم بر هر چيز بايد نفس خويش را از خويهاى زشت و صفات نكوهيده پاكيزه سازد ،\r\n\r\n","description":"","footnote":"","page_name":" 208 ","page_number":208},
  {"content":"\r\n\r\n( 1 ) زيرا علم ، عبادت قلب و نماز سرّ و تقرّب باطن به سوى خداوند متعال است ، همان گونه كه نماز ظاهرى كه از وظايف جوارح است جز با تطهير ظاهر بدن از حدثها و پليديها صحيح نيست ، عبادت باطن و آباد كردن دل به علم نيز ، تنها پس از تطهير آن از پليديهاى اخلاق و نجاسات اوصاف درست خواهد بود . پيامبر ( ص ) فرموده است : « دين بر پايهء نظافت و پاكيزگى بنا شده است . » « 1 » و مراد از آن پاكيزگى ظاهر و باطن است . خداوند متعال فرموده است :  إِنَّمَا الْمُشْرِكُونَ نَجَسٌ  « 2 » تا به خردمندان هشدار دهد كه طهارت و نجاست بر ظواهر و آنچه به حسّ ادراك مىشود منحصر نيست . چه مشرك ممكن است لباسش پاكيزه و بدنش شسته باشد ليكن جوهر يعنى باطن او آلوده به پليدى است . نجاست عبارت از چيزى است كه بايد از آن اجتناب و دورى كرد . و پليديهاى باطن مهمّتر و اجتناب از آنها ضرورىتر است ، زيرا با خباثتى كه در زمان حال دارند در آينده موجب هلاكتند . از اين رو پيامبر خدا ( ص ) فرموده است : « فرشتگان در خانه‌اى كه سگ باشد وارد نمىشوند . » « 3 » و دل خانه‌اىست كه منزلگاه فرشتگان و جايگاه فرود آمدن آثارشان و محلّ استقرار آنهاست ، و صفتهاى بد مانند خشم ، شهوت ، كينه ، حسد ، كبر ، خودپسندى و امثال آنها سگانى پارس كننده‌اند ؛ در اين صورت چگونه فرشتگان به قلبى وارد شوند كه پر از سگان است . خداوند انوار علم را تنها به وسيلهء فرشتگان در دل تابان مىكند ، و فرموده است :  وَ ما كانَ لِبَشَرٍ أَنْ يُكَلِّمَهُ اللَّهُ إِلَّا وَحْياً أَوْ مِنْ وَراءِ حِجابٍ أَوْ يُرْسِلَ رَسُولًا  « 4 » ، همچنين آنچه از بركات علوم به دلها مىفرستد رسانندگان آن فرشتگانى هستند كه به اين كار گمارده شده‌اند ، و\r\n\r\n\r\n","description":"","footnote":"\r\n( 1 ) در هيچ متنى اين حديث را با الفاظ مذكور نيافتم .\r\n( 2 ) توبه / 28 : همانا مشركان نجسند .\r\n( 3 ) مسند ، احمد ، ج 4 ، 28 ؛ فقيه ، صدوق ، ج 1 ، ص 159 ، به شمارهء 744 .\r\n( 4 ) شورى / 51 : هيچ انسانى شايستگى ندارد كه خدا با او سخن گويد ، جز از راه وحى يا از پشت حجاب ، يا پيام‌آورى مىفرستد .\r\n","page_name":" 209 ","page_number":209},
  {"content":"\r\n\r\nآنها پاكانى هستند كه از هر زشتى منزّه و مبرّايند . بنابراين آنان جز به پاكان نظر نمىكنند . و تنها دلهاى پاك را به وسيلهء آنچه از خزاين رحمت حقّ تعالى نزد آنهاست آبادان مىگردانند . من نمىگويم : مراد از واژهء بيت دل است ، و مقصود از كلب ( سگ ) خشم و خويهاى زشت است ، ليكن مىگويم : آن سخن هشدارى است بر اين ، و فرق است ميان آن كه ظاهر لفظ تأويل و بر باطن آن حمل شود ، و اين كه معناى ظاهر لفظ برقرار ، و ذكر آن هشدارى بر معناى باطن آن باشد . و بايد با رعايت اين نكته از باطنيان دور شد ، چه راه اعتبار يا عبرت گرفتن همين است و اين طريقهء عالمان و پاكان مىباشد ، زيرا معناى اعتبار اين است كه از آنچه مذكور است براى غير آن عبرت گرفته شود ، و به مذكور بسنده نگردد ، چنان كه خردمند هنگامى كه مصيبت ديگران را مىبيند از آن عبرت مىگيرد ، و متوجّه مىشود كه او نيز در معرض مصائب است ، و دنيا دستخوش تغيير و دگرگونى است ، پس عبرت گرفتن از ديگرى نسبت به خود ، و از خود نسبت به دنيا عبرتى در خور ستايش است . بنابراين تو نيز از خانه‌اى كه خلق آن را بنا كرده ، به قلب كه خانه‌اىست ساخته شده از سوى خدا راه پيدا كن ، و از سگ كه به سبب صفاتش كه همان درّندگى و پليدى است نه صورتش ، نسبت به روح سگى و ددمنشى و درّندگى عبرت‌گير ، و بدان دلى كه پر از خشم و حرص به دنيا و نزاع بر سر آن ، و حريص بر پاره كردن پرده اعراض مردم است به صورت قلب ، و در معنا سگ است ، و انسان با بينش معانى را در نظر مىگيرد نه صورتها را ، چه صورتها در اين عالم بر معانى غلبه دارند ، و معانى در آنها پوشيده شده است ، ليكن در آخرت صورتها تابع معانى مىباشند ، و معنا بر صورت غلبه دارد ، از اين رو در آن جهان هر كسى بر صورت معنوى خود محشور مىشود ، و آن كه پردهء اعراض مردم را مىدريده به صورت سگى گزنده ، و آن كه حريص بر تجاوز به اموال ديگران بوده به صورت گرگى درّنده ، و آن كه بر مردم تكبّر مىورزيده به صورت پلنگ ، و كسى كه در طلب رياست بوده است به صورت شير محشور مىشود . در اين باره اخبار و احاديثى وارد شده است ، و معتبر بودن اين\r\n\r\n","description":"","footnote":"","page_name":" 210 ","page_number":210},
  {"content":"\r\n\r\nمطلب در نزد اهل نظر و بينش گواه صحّت آن است .\r\nاگر گفته شود : چه بسيارند دانش‌طلبان بد اخلاق كه دانشهاى بسيار به دست آورده‌اند ، پاسخ اين است كه تو چقدر دورى از دانش حقيقى ، آن دانشى كه در آخرت سودمند و مايه تأمين سعادت است ، زيرا براى طالب اين علم از همان آغاز شروع به آن روشن مىگردد كه گناهان زهر كشنده‌اند . آيا هيچ ديده‌اى كسى چيزى را كه يقين دارد سمّ است تناول كند ، آنچه از اين طالبان علوم ظاهر مىشنوى سخنانى است كه گاهى آنها را بر زبان جارى مىكنند ، و زمانى ديگر در دل آنها را تكرار مىكنند ، و اينها به هيچ روى علم به شمار نمىآيد . ابن مسعود گفته است : « علم به بسيارى روايت نيست بلكه نورى است كه در دلها تابيده مىشود . » مىگويم : رواياتى مانند اينها از امامان ما ( ع ) نيز وارد شده است .\r\nغزّالى مىگويد ، برخى از عالمان گفته‌اند : « علم عبارت از ترس از خداست . » پروردگار متعال فرموده است :  إِنَّما يَخْشَى اللَّهَ مِنْ عِبادِهِ الْعُلَماءُ  « 5 » گويا اين سخن به عالىترين ثمرات علم اشاره دارد ، از اين رو يكى از محقّقان گفته است : « معناى گفتار آنهايى كه گفته‌اند : ما علم را به خاطر غير خدا فرا گرفتيم ، و علم از اين كه براى غير خدا باشد سرباز زد » اين است كه علم از ما سرپيچيد ، و حقيقت آن بر ما مكشوف نشد ، و آنچه از آن براى ما حاصل گرديده داستان و الفاظ آن است .\r\nاگر بگويى : ما گروهى از فقيهان محقّق را مىبينيم كه در اصول و فروع برجسته شده و از جملهء فحول به شمار آمده و سرآمد اقران شده‌اند در حالى كه اخلاق آنها نكوهيده بوده و خود را از رذايل پاك نكرده‌اند ، پاسخ اين است كه هرگاه مراتب علوم را بدانى و علم آخرت را بشناسى براى تو روشن مىشود كه آنچه اين فقيهان بدان مشغول بوده‌اند از حيث اين كه علم است فايده‌اش اندك\r\n\r\n\r\n","description":"","footnote":"\r\n( 5 ) فاطر / 28 : از ميان بندگان خدا تنها دانشمندان از او مىترسند .\r\n","page_name":" 211 ","page_number":211},
  {"content":"\r\n\r\nاست ، چه علم زمانى فايده‌اش بسيار و از ارزش برخوردار است كه عملى براى خدا و به قصد تقرّب جستن به او باشد . ما پيشتر به اين مطلب اشاره كرده‌ايم . و در آينده نيز در اين باره سخن خواهيم گفت و توضيح بيشترى خواهيم داد .\r\n\r\n2 - علاقه و وابستگى خود را به اشتغالات دنيوى كم كند ،\r\n( 1 ) و از وطن و خانواده دور شود ، زيرا علايق دانشجو را از كارش باز مىدارد و به خود مشغول مىسازد ، كه :  ما جَعَلَ اللَّهُ لِرَجُلٍ مِنْ قَلْبَيْنِ فِي جَوْفِهِ  « 6 » فكر آدمى هر قدر گسترش يابد بيشتر در درك حقايق ناتوان خواهد شد ، از اين رو گفته‌اند : علم قدرى از خود را به تو نمىدهد مگر آن كه كلّ خود را به او دهى ، و چون كلّ خويش را به او دهى ، از اين كه او پاره‌اى از خود را به تو خواهد داد يا نه در خطر مىباشى ، انديشه‌اى كه ميان امور گوناگون پخش و منقسم شود مانند جويى است كه آب آن پخش شده ، قسمتى از آن جذب زمين ، و قسمت ديگر تبخير گردد ، و آنچه باقى مىماند به قدرى نيست كه جمع شود و به كشتزار برسد .\r\n\r\n3 - بايد به سبب دانشى كه به دست مىآورد تكبّر نكند ،\r\n( 2 ) و به معلّم فرمان ندهد ، بلكه به طور كلّى زمام كارش را در هر امرى به او بسپارد ، و مانند بيمار نادان در برابر پزشك داناى مهربان اندرزهاى او را پذيرا باشد ، و نيز بايد نسبت به معلم خود فروتنى كند ، و ثواب الهى و شرف و بزرگوارى را در خدمت به او جستجو كند .\r\nشعبى گفته است : زيد بن ثابت بر جنازه‌اى نماز گذارد ، پس از آن استرى پيش او آوردند تا سوار شود ؛ ابن عبّاس جلو آمد و ركاب او را گرفت ؛ زيد گفت : اى پسر عمّ پيامبر خدا آن را رها كن . ابن عبّاس گفت : به ما دستور داده شده كه اين گونه با عالمان و بزرگان رفتار كنيم ، زيد بن ثابت دست او را بوسيد ، و گفت : به ما امر شده كه با خاندان پيامبرمان ( ص ) بدين گونه عمل كنيم . « 7 »\r\n\r\n\r\n","description":"","footnote":"\r\n( 6 ) احزاب / 4 : خداوند براى هيچ كس دو دل در درون وجودش نيافريده است .\r\n( 7 ) العلم ، ابن عبد البرّ ، المختصر ، ص 64 .\r\n","page_name":" 212 ","page_number":212},
  {"content":"\r\n\r\nپيامبر ( ص ) فرموده است : « چاپلوسى خوى مؤمنان نيست جز براى طلب علم . » « 8 » بنابراين دانشجو نبايد نسبت به معلّم تكبّر ورزد ، از جمله موارد تكبّر دانشجو بر معلّم اين است كه تنها از كسانى كه منظور نظر مردم و مشهورند استفاده كند ، و اين عين حماقت است ، چه علم وسيلهء رستگارى و سعادت مىباشد ، و كسى كه از درّنده‌اى كه قصد دريدنش را دارد گريزگاهى مىطلبد براى او تفاوت ندارد كه شخصى نامور و مشهور او را به اين مقصد راهنمايى كند يا شخصى ناشناخته و گمنام ، و بىترديد درّندگى ددان دوزخ نسبت به خدانشناسان ، سخت‌تر از شرارت و درّنده‌خويى هر درّنده‌اى است . بنابراين حكمت گمشده مؤمن است ، هر جا آن را بيابد غنيمت مىشمرد ، و منّت كسى را كه در اين مقصود راهنمايش باشد به گردن مىگيرد ، و آن كس هر كه باشد از اين رو گفته شده است :\r\n العلم حرب للفتى المتعالى * كالسيل حرب للمكان العالى « 9 » \r\nبىشكّ علم جز از راه فروتنى و گوش فرا دادن به دست نمىآيد ، خداوند متعال فرموده است :  إِنَّ فِي ذلِكَ لَذِكْرى لِمَنْ كانَ لَهُ قَلْبٌ أَوْ أَلْقَى السَّمْعَ وَ هُوَ شَهِيدٌ  « 10 » معناى صاحبدل بودن اين است كه انسان شايستگى فهم علم را داشته باشد ، و قدرت و قابليّت فهم زمانى سودمند است كه با حضور قلب گوش فرا دهد و مطلبى را كه به او گفته مىشود با فروتنى و سپاس و خوشحالى استقبال كند ، و به خوبى بشنود ، و آن را منّتى بر خود از سوى خداوند بداند . دانشجو نسبت به معلّم خود بايد همچون زمين نرم باشد كه چون باران بسيار بر آن ببارد همهء اجزاى آن سيراب مىگردد ، و با فروتنى و تسليم همهء آنچه را بر او فرو ريخته\r\n\r\n\r\n","description":"","footnote":"\r\n( 8 ) بحار ، به نقل از عدّة الدّاعى ، باب حقّ العالم ، ج 1 ؛ شعب الايمان ، بيهقى ، به سند ضعيف از معاذ ؛ الجامع الصغير ، و در آن آمده است « چاپلوسى و حسد از اخلاق مؤمن نيست جز در طلب علم » از اين رو براى مؤمن سزاوار است كه در طلب دانش غبطه ورزد و چاپلوسى كند ، و اين به معناى كثرت دوستى و رفاقت با معلّم است تا حقايق را از او فرا گيرد ، يا معلّم در تعليم خود خلوص ورزد .\r\n( 9 ) دانش براى جوانمرد بلند همّت پيكار است همچون سيل كه براى مكان مرتفع پيكار است .\r\n( 10 ) ق / 37 : در اين تذكّرى است براى آن كس كه عقل دارد ، يا گوش فرا دهد و حضور يابد .\r\n","page_name":" 213 ","page_number":213},
  {"content":"\r\n\r\nشده مىپذيرد . دانشجو بايد هر طريقى را كه معلّم براى يادگيرى به او ارائه مىدهد پيروى كند ، و رأى خود را فرو گذارد ، زيرا در واقع خطاى معلّم از صواب خودش برايش سودمندتر است . چون تجربه انسان را از امورى دقيق كه شنيدن آنها مايهء استبعاد و شگفتى است آگاه مىگرداند ، و در عين حال سود آنها بزرگ است . فى المثل بسا بيماران گرم مزاج كه در برخى اوقات پزشك با چيزهايى كه طبيعت گرم دارند آنها را درمان مىكند ، تا براى تحمّل صدمات معالجه نيروى بيشترى پيدا كنند ، و كسى كه از اين امور آگاهى و در آنها تجربه‌اى ندارد از اين عمل دچار شگفتى مىشود . خداوند متعال با بيان داستان خضر و موسى ( ع ) انسان را به اين حقيقت متوجّه مىكند ، در آن جا كه خضر مىگويد :   إِنَّكَ لَنْ تَسْتَطِيعَ مَعِيَ صَبْراً ، وَ كَيْفَ تَصْبِرُ عَلى ما لَمْ تُحِطْ بِهِ خُبْراً   « 11 » سپس خضر با او شرط مىكند كه خاموش و تسليم باشد ، و مىگويد :  فَإِنِ اتَّبَعْتَنِي فَلا تَسْئَلْنِي عَنْ شَيْءٍ حَتَّى أُحْدِثَ لَكَ مِنْهُ ذِكْراً  « 12 » امّا موسى ( ع ) شكيبايى نكرد ، و پيوسته بر او ايراد مىگرفت ، تا آن حدّ كه همين امر سبب جدايى آنها شد .\r\nخلاصه هر دانشجويى كه در برابر رأى معلّم رأى و اختيارى براى خود نگه دارد بايد شكست خورده و زيانكار به حساب آيد .\r\nاينك اگر بگويى خداوند متعال فرموده است :  فَسْئَلُوا أَهْلَ الذِّكْرِ إِنْ كُنْتُمْ لا تَعْلَمُونَ *  « 13 » ، و در اين آيه به سؤال امر شده است ، بايد بدانى كه دستور همين است ليكن اين امر در مواردى است كه معلّم اجازه پرسش دهد ، زيرا سؤال از چيزى كه مرتبه فهم تو به آن نمىرسد پسنديده نيست ، و به همين سبب خضر\r\n\r\n\r\n","description":"","footnote":"\r\n( 11 ) كهف / 67 و 68 : . . . تو هرگز با من نمىتوانى شكيبايى كنى ، و چگونه مىتوانى در برابر چيزى كه از رموزش آگاه نيستى شكيبا باشى .\r\n( 12 ) كهف / 69 : . . . پس اگر مىخواهى به دنبال من بيايى از هيچ چيزى سؤال مكن تا آن را براى تو بازگو كنم .\r\n( 13 ) نحل / 43 : اگر نمىدانيد از اهل اطّلاع بپرسيد .\r\n","page_name":" 214 ","page_number":214},
  {"content":"\r\n\r\nموسى ( ع ) را از پرسش ، يعنى سؤال پيش از وقت منع كرد ، زيرا معلّم به شايستگى تو و زمان اظهار آن داناتر است و پرسش از هر مطلبى در هر مرتبه و درجه‌اى تا زمان اظهار آن فرا نرسيده سزاوار نيست .\r\nعلى ( ع ) فرموده است : از حقوق عالم است كه از وى زياد نپرسى ، و در پاسخ او را در تنگنا قرار ندهى و چون كسل و خسته شود به او اصرار نكنى ؛ به هنگامى كه برمىخيزد جامه‌اش را نگيرى ؛ رازش را فاش نگردانى ؛ نزد او از كسى غيبت نكنى ، عيب او را نجويى ؛ اگر لغزشى كرد و پوزش خواست بپذيرى ، بر تو لازم است كه در توقير و بزرگداشت او براى خدا ، مادام كه فرمان خدا را پاس مىدارد بكوشى ، در نشستن نزديك او ننشينى ، و اگر او را حاجتى باشد در رفع آن بر ديگران پيشى گيرى « 14 » .\r\n\r\n4 - دانشجو بايد در آغاز كارش از گوش دادن به اختلافات مردمان دورى جويد ،\r\n( 1 ) خواه دانشى را كه در طلب آن است از علوم دنيا باشد يا علوم آخرت ، زيرا شنيدن اختلافات ، عقل را مدهوش ، و ذهن را حيران و رأى را سست ، و او را از درك و آگاهى نوميد مىگرداند . بلكه شايسته است نخست طريقهء واحدى را كه ستوده و پسنديدهء استادش باشد به خوبى فرا گيرد ، و پس از آن به گفتار مذاهب و شبهات گوش فرا دهد ، و اگر استادش داراى رأى و طريقهء واحدى مستقلّ نباشد ، و تنها بر نقل مذاهب و عقايد و آنچه در پيرامون آنها گفته شده عادت دارد ، بايد از او دورى جويد زيرا گمراهيهاى او بيش از راهنماييهاى اوست ، و نمىتواند كورى عصاكش كور دگر شود . بىشك كسى كه حالش بدين گونه باشد در حلقهء حيرت گرفتار و در وادى جهالت سرگردان است . منع دانشجوى تازه‌كار از گوش دادن به شبهات ، مانند منع نو مسلمان از آميزش با كفّار است ، و فرا خواندن شخصى كه در دين و دانش قوى است براى نظر دادن در اختلافات شبيه استحباب آميزش با كفّار به وسيلهء مسلمانانى است كه در عقايد\r\n\r\n\r\n","description":"","footnote":"\r\n( 14 ) العلم ، ابن عبد البرّ ؛ المختصر ، ص 65 ؛ ارشاد ، مفيد ، ص 111 .\r\n","page_name":" 215 ","page_number":215},
  {"content":"\r\n\r\nخود استوار و راسخند . از اين روست كه در هنگام جنگ به عاجزان و ناتوانان اجازه داده نمىشود كه بر صف كافران هجوم برند ، در حالى كه اين كار براى دليرمردان مستحبّ مىباشد . به همين سبب برخى از ضعيفان از اين نكته غفلت كرده پنداشته‌اند كه بر آنان رواست كه در پاره‌اى سهل‌انگاريها كه از اقويا نقل مىشود به آنها اقتدا كنند ، و نمىدانند كه وظيفهء اقويا بر خلاف وظيفهء ضعفاست ، از اين رو يكى از بزرگان آنها گفته است : « هر كه مرا در اوّل ديد صدّيق شد ، و آن كه مرا در آخر ديد زنديق گشت » . چه در نهايت همهء كارها به باطن بازگشت مىكند ، و همهء اعضا جز در اداى فرايض از كار باز مىماند ، و بيننده تصوّر مىكند كه باعث آن بيكارگى و كسالت و اهمال است ، هيهات كه اين حالت حاصل مقيم شدن دل در عين شهود و حضور ، و ملازم بودن بر دوام ذكر است كه بهترين اعمال و عبادات به شمار مىآيد . به همين جهت است كه براى پيامبر ( ص ) رواست آنچه بر ديگران روا نيست ، تا آن جا كه نكاح نه زن براى آن حضرت مباح شده است ، زيرا نيرويى در آن بزرگوار وجود داشت كه مىتوانست ميان زنانش هر قدر زياد باشند عدالت برقرار كند ، ليكن ديگران قادر به اين كار نيستند ، و برقرارى عدالت ميان آنها موجب ضرر رسانيدن آنها به او مىشود ، تا حدّى كه طلب رضاى آنها منجّر به معصيت پروردگار مىگردد ، و اين مثل درست است كه هر كس فرشتگان را با دربانان قياس كند رستگار نمىشود .\r\n\r\n5 - دانشجو بايد همه نوع از دانشهاى پسنديده را مورد بررسى قرار دهد ،\r\n( 1 ) و از مقصد و فايدهء آنها آگاه شود ؛ سپس اگر عمر يارى دهد بكوشد تا در همهء آنها استاد و ماهر گردد ، و گرنه به آنچه مهمتر است بپردازد ، و خود را در آن كامل گرداند ، و از ديگر علوم نيز بهره‌هايى به دست آورد ، زيرا دانشها مددكار يكديگر و بعضى از آنها به بعضى ديگر وابسته است ، و در اين حال استفاده از آنها موجب مىشود از عداوت با آن علم كه به سبب ندانستن آن ناشى مىشود رهايى حاصل گردد ، زيرا مردم با چيزى كه نسبت به آن نادانند دشمنند ؛\r\n\r\n","description":"","footnote":"","page_name":" 216 ","page_number":216},
  {"content":"\r\n\r\nخداوند متعال فرموده است :  وَ إِذْ لَمْ يَهْتَدُوا بِهِ فَسَيَقُولُونَ هذا إِفْكٌ قَدِيمٌ  « 15 » و شاعر گفته است :\r\n و من يك ذافم مر مريض * يجد مرا به الماء الزلالا « 16 » \r\nعلوم بر حسب درجات آنها يابنده را به سوى خدا سوق مىدهند ، و يا به نوعى او را در سلوك راه حقّ يارى مىكنند . علوم در طريق قرب و بعد از مقصود منزلگاههايى دارند ، و نگهبانان آنها مانند نگهبانهاى رباطها و مرزها از آن منزلگاهها پاسدارى مىكنند ، و هر يك از اين نگهبانان داراى درجه‌اى است كه اگر هدفش خشنودى خداوند متعال باشد بر حسب آن در آخرت مأجور خواهد بود .\r\n\r\n6 - دانشجو نبايد يك باره دسته‌اى از علوم را براى تحصيل اتّخاذ كند ،\r\n( 1 ) بلكه بايد آنچه را كه فرا گرفتن و به ثمر رسيدن آن نزديكتر است مقصد خود قرار دهد ، زيرا عمر آدمى غالبا براى يادگيرى همهء دانشها كافى نيست ، و دورانديشى اقتضا مىكند كه از هر چيزى خوبتر آن را اخذ ، و بر شمّه‌اى از آن بسنده كند ، و همهء نيروى خود را در كامل گردانيدن علمى به كار برد كه شريفترين دانشهاست ، و آن علم آخرت مىباشد ، كه شامل دو بخش معامله و مكاشفه است . مقصد در علم معامله مكاشفه است ، و هدف دانش مكاشفه شناخت بارى تعالى است . مقصود من از معرفت و شناخت ، اعتقادى نيست كه مردم عوام آن را از طريق وراثت و يا از دهنهاى مردم فرا مىگيرند ، و يا چنان كه هدف متكلّمان است از راه نگارش كلام و مجادله براى تحكيم معتقدات خود در برابر مخالفان به دست آمده باشد ، بلكه مراد من نوع يقينى است كه ثمره‌اش نور مىباشد و خداوند آن را بر دل بنده‌اى مىاندازد ، كه درونش را به وسيلهء مجاهده از پليديها پاكيزه ساخته است . به طور خلاصه شريفترين علوم هدفش شناخت بارى تعالى است و آن دريايى است كه به قعر آن نتوان رسيد ، بالاترين درجات بشر\r\n\r\n\r\n","description":"","footnote":"\r\n( 15 ) احقاف / 11 . . . و چون خودشان به وسيلهء آن هدايت نشدند مىگويند اين يك دروغ كهن است .\r\n( 16 ) كسى كه داراى دهنى تلخ و بيمار است آب زلال را به دهنش تلخ مىيابد .\r\n","page_name":" 217 ","page_number":217},
  {"content":"\r\n\r\nدرجهء پيامبران است كه درود خدا بر آنها باد ، سپس مرتبهء اوليا و پس از آن كسانى است كه به آنها نزديكند . نقل شده كه صورت دو حكيم الهى را در مسجد ديدند كه در دست هر يك رقعه‌اى بود كه در يكى نوشته شده بود : « اگر همهء چيزها را بدانى گمان مبر كه چيزى مىدانى مگر آنگاه كه خدا را بشناسى و بدانى كه او مسبّب اسباب و پديدآورندهء اشياست . » و در رقعه ديگرى آمده بود :\r\n« من پيش از آن كه خدا را بشناسم مىآشاميدم و تشنه مىشدم ، و چون خدا را شناختم بىآن كه بياشامم سيراب شدم . »\r\n\r\n7 - دانشجو بايد عواملى را كه به وسيلهء آنها به ارزش هر علم پى مىبرد ، بشناسد ،\r\n( 1 ) و مقصود از اين عوامل دو چيز است يكى ثمرات علم ، و ديگرى استحكام و قوّت ادلّه آن ، مانند علم دين و دانش پزشكى ، چه ثمرهء علم دين زندگى جاودانى ، و فايدهء دانش پزشكى زندگى ناپايدار دنياست . از اين رو علم دين شريفتر از دانش پزشكى است ، و نيز مانند علم حساب و دانش طبّ كه دانش حساب اشرف است زيرا ادلّهء آن قوىتر و مطمئن‌تر مىباشد . و اگر علم حساب با دانش پزشكى مقايسه شود به اعتبار ثمرات علم طبّ اين دانش از علم حساب با ارزش‌تر و از نظر قوّت ادلّه دانش حساب از پزشكى برتر است ، ليكن چون فايده و ثمرهء علم اولويّت دارد علم پزشكى با اين كه بيشتر آن بر اساس حدس و تخمين است بر دانش حساب داراى تفوّق و برترى است . با اين ترتيب روشن مىشود كه برترين دانشها دانش خداشناسى و شناخت فرشتگان و كتابها و پيامبران او و دانستن طريقى است كه انسان را به سرمنزل اين علم و معرفت برساند . بنابراين بايد بپرهيزى از اين كه تو را جز در اين علم رغبت و يا حرص باشد .\r\n\r\n8 - دانشجو بايد هدفش پيراستن باطن و آراستن آن به فضايل ، و در نهايت تقرّب به حقّ تعالى و مجاورت ملأ اعلا يعنى فرشتگان و مقرّبان باشد ،\r\n( 2 ) و مقصودش رياست‌طلبى و مال‌اندوزى و مجادله با نابخردان و باليدن بر همگنان نباشد ، و اگر نيّت او اين است ناچار آنچه را كه به مقصودش نزديكتر است اختيار مىكند ، و آن علم آخرت است . با اين حال نبايد به ديگر علوم يعنى علم\r\n\r\n","description":"","footnote":"","page_name":" 218 ","page_number":218},
  {"content":"\r\n\r\nفتاوا ، علم نحو و لغت كه به كتاب و سنّت تعلّق دارند و جز آنها به ديدهء حقارت بنگرد ؛ علومى كه ما در مقدّمات و متمّمات آنها را از انواع دانشهايى شمرده‌ايم كه واجب كفايى مىباشند . و مبالغه ما را در ستايش علم آخرت نبايد بر تقبيح اين علوم حمل كند ، چه آنانى كه بار علم را به دوش مىكشند مانند نگهبانان و مرزداران و مجاهدان در راه خدا مىباشند ، كه برخى از آنها رزمنده ، دسته‌اى مدافع و پاسدارند ، گروهى از آنها سقايت ديگران را بر عهده دارند ، و دسته‌اى نگهبان چهارپايان و اسبان مىباشند ، و هر كدام از آنها كه نيّتش اعلاى دين خدا باشد ، نه به چنگ آوردن غنايم در پيشگاه او مأجور است ، عالمان نيز به همين گونه‌اند . خداوند فرموده است :  يَرْفَعِ اللَّهُ الَّذِينَ آمَنُوا مِنْكُمْ وَ الَّذِينَ أُوتُوا الْعِلْمَ دَرَجاتٍ  « 17 » و نيز :  هُمْ دَرَجاتٌ عِنْدَ اللَّهِ  ، فضيلت و برترى امرى نسبى است ، و اگر ما صرّافان را در مقايسه با پادشاهان حقير بشماريم دليل بر آن نيست كه آنان در مقايسه با كفشگران و رفتگران نيز كوچك و حقيرند ، و نبايد گمان كرد كه هر كس از مرتبهء بلندترى فرود آيد او براى هميشه از قدر و منزلتش ساقط شده است ، چه عالىترين درجات به پيامبران اختصاص دارد ، و پس از آنها اوليا و سپس راسخان در علم و پس از آنها صالحان و شايستگان بر حسب تفاوتى كه در درجات آنهاست قرار دارند ، و خلاصه هر كس ذرّه‌اى نيكويى كند مزد آن را خواهد گرفت ، كه  فَمَنْ يَعْمَلْ مِثْقالَ ذَرَّةٍ خَيْراً يَرَهُ  « 18 » ، و هر كس مقصودش از تحصيل علم ، خداوند باشد هر علمى كه هست ناچار مايهء سود و بالا رفتن مرتبهء او خواهد بود .\r\n\r\n9 - دانشجو بايد نسبت و فاصلهء علوم را با مقصدش بداند ،\r\n( 1 ) تا علمى را كه مرتبه‌اش بلندتر و به مقصدش نزديكتر است برگزيند ، و مهمّ را بر غير آن ترجيح دهد . منظور از مهمّ علمى است كه دانستن آن برايت اهميّت دارد ، و آنچه براى\r\n\r\n\r\n","description":"","footnote":"\r\n( 17 ) مجادله / 11 : خداوند آنها را كه ايمان آورده‌اند و كسانى را كه از علم بهره دارند درجات عظيمى مىبخشد .\r\n( 18 ) زلزال / 7 : و هر كس به اندازهء ذره‌اى كار نيك كرده ( پاداش ) آن را خواهد ديد .\r\n","page_name":" 219 ","page_number":219},
  {"content":"\r\n\r\nتو داراى اهميّت است ، چيزى است كه به دنيا و آخرت تو مربوط مىشود ، و هر گاه ميسّر نشود ميان لذّتهاى دنيا و نعمتهاى آخرت جمع كنى ، چنان كه قرآن بدان گويا ، و انوار بينشى كه به منزلهء چشم سر است بدين گواه است ، پس مهمّتر آن چيزى است كه هميشه مىماند و پايدار است ، در اين صورت دنيا منزلگاه ، بدن مركب و اعمالى كه انجام مىدهى تلاش براى رسيدن به مقصد است ، و مقصد تنها لقاى پروردگار متعال است ، چه آن متضمّن همهء نعمتها و آسايشهاست ، هر چند در اين جهان كسى جزو اصلان به حق ارزش اين سعادت را نمىداند ، و اينان نيز اندكند .\r\nعلوم در رابطه با سعادت لقاى پروردگار متعال و نظر كردن بر رخسار كريم او ، يعنى نظرى كه پيامبران ( ص ) آن را درك كرده و طالب آن بوده‌اند نه آنچه عوام و متكلّمان فهميده‌اند سه مرتبه دارد كه به كمك قياس مىتوان آن را شناخت و قياس آن اين است كه برده‌اى آزادى و تمكّنش در رسيدن به پادشاهى منوط به اداى حجّ شود ، و به او بگويند : اگر حجّ به جا آورى و آن را به اتمام رسانى هم به آزادى مىرسى و هم به پادشاهى ، و اگر سفر حجّ را آغاز و آمادگيهاى لازم را فراهم كنى ليكن در ميان راه امرى ضرورى مانع ادامهء آن شود ، تنها آزادى و رهايى از رنج بردگى را به دست خواهى آورد ، و سعادت مملكت‌دارى نصيب تو نخواهد شد . در اين هنگام اين برده سه كار را بايد انجام دهد : اوّل تهيّهء اسباب سفر مانند خريدن شتر سوارى ، فراهم كردن مشك آب ، و آماده ساختن توشهء راه . دوّم جدايى از وطن و پيمودن راه بيابان از منزلى به منزل ديگر ، و روى آوردن به خانهء خدا . سوّم اداى مناسك حجّ هر ركنى پس از ركن ديگر ، وى پس از بيرون آمدن از جامهء احرام ، و به جا آوردن طواف وداع ، استحقاق آزادى و سلطنت دارد . همچنين وى در هر مقام يعنى از همان آغازى كه به تهيّه اسباب سفر مىپردازد تا آخر آن ، و از نخستين گامى كه در پيمودن راه بيابانها برمىدارد تا پايان آن ، و از اوّلين ركن حجّ تا آخرين اركان داراى منازلى است ، چه كسى كه اركان حجّ را آغاز كرده نزديكى او به سعادت مانند نزديكى كسى نيست كه مشغول فراهم كردن زاد و راحله و يا نخستين گام را در\r\n\r\n","description":"","footnote":"","page_name":" 220 ","page_number":220},
  {"content":"\r\n\r\nطريق حجّ برداشته است ، چه او به سعادت نزديكتر است . بنابراين علوم سه قسم است :\r\nقسم اوّل به منزلهء فراهم كردن توشه و خريدن شتر سوارى است ، و اين عبارت از دانش پزشكى و فقه و ديگر علومى است كه در دنيا به مصالح بدن مربوط مىشود .\r\nقسم دوّم به منزلهء پيمودن بيابانها و گذر كردن از درّه‌ها و گردنه‌هاست ، و آن عبارت است از علم اخلاق يا تهذيب باطن از تيرگيهاى صفات ، و برآمدن بر گردنه‌هاى بلندى از تصفيهء نفس كه متقدّمان و متأخران در برابر آنها درمانده‌اند ، بجز كسانى كه خداوند آنها را موفّق داشته است . اين علم در حكم پيمودن راه است ، و تحصيل آن مانند دانش راه‌شناسى و دانستن منزلگاههاى راه مىباشد ، همان گونه كه دانستن منازل راه و جادّه‌هاى بيابان بدون پيمودن آنها براى رسيدن به مقصد سودى ندارد ، علم تهذيب اخلاق نيز بدون اين كه شخص مستقيما به تهذيب خود بپردازد ، متضمن فايده‌اى نيست ، ليكن كوشش در تهذيب اخلاق بدون داشتن علم آن نيز غيرممكن است .\r\nقسم سوّم به منزلهء خود حجّ و اركان آن است ، و آن عبارت است از خداشناسى و دانستن صفات و افعال و فرشتگان او و همهء آنچه ما در شرح علم مكاشفه ياد كرده‌ايم ، و در اين جاست كه رستگارى و نيل به سعادت به دست مىآيد . امّا رستگارى براى هر كسى كه پويندهء اين راه و هدفش همين مقصد ، يعنى سلامت و نجات باشد حاصل مىگردد ، ولى رسيدن به سعادت جاويد تنها نصيب عارفان مىشود ، همانهايى كه مقرّبان درگاه الهى ، و در جوار او به روح و ريحان متنعّم مىباشند ، و آنهايى كه از رسيدن به قلّهء كمالات بازداشته شده‌اند نيز از نجات و سلامت بهره‌مند مىشوند . چنان كه خداوند متعال فرموده است :     فَأَمَّا إِنْ كانَ مِنَ الْمُقَرَّبِينَ فَرَوْحٌ وَ رَيْحانٌ وَ جَنَّةُ نَعِيمٍ . وَ أَمَّا إِنْ كانَ مِنْ أَصْحابِ الْيَمِينِ ، فَسَلامٌ لَكَ مِنْ أَصْحابِ الْيَمِينِ     « 19 » ، و هر كس روى به اين مقصد نياورده و براى\r\n\r\n\r\n","description":"","footnote":"\r\n( 19 ) واقعه / 90 و 91 : امّا اگر او از مقرّبان باشد ، در روح و ريحان و بهشت پر نعمت است ، و امّا اگر از اصحاب يمين باشد ( به او گفته مىشود ) سلام بر تو از سوى دوستانت كه از اصحاب اليمين هستند .\r\n","page_name":" 221 ","page_number":221},
  {"content":"\r\n\r\nرسيدن به آن برنخاسته ، و اگر برخاسته قصد امتثال و بندگى خداوند را نداشته است بلكه هدف دنيايى داشته از اصحاب شمال ، و از گمراهان مىباشد ، و براى اوست ،   فَنُزُلٌ مِنْ حَمِيمٍ . وَ تَصْلِيَةُ جَحِيمٍ   « 20 » .\r\n\r\nوظايف معلّم رهنما\r\n: ( 1 ) بدان انسان نسبت به دانشى كه دارد ، داراى چهار حالت است ، همان گونه كه نسبت به گردآورى مال نيز داراى اين حالات چهارگانه مىباشد ، چرا كه دارندهء مال نخست در حال استفاده و اكتساب است ، و سپس در حال ذخيره كردن مالى است كه به دست آورده ، و به سبب آن غنى و از ديگران بىنياز شده ، و پس از آن حالت انفاق بر خويش و بهره بردن از آن و سپس حالت بذل و بخشش به ديگران است تا سخّى و بخشنده شمرده شود . و اين با ارزش‌ترين حالات آن مىباشد ، علم نيز به همين گونه مانند مال گردآورى مىشود ، حالت اوّل طلب و اكتساب است ، ديگر حالت تحصيل آن است تا از ديگران بىنياز شود ، و سپس حالت استبصار و بينش است كه عبارت از تفكّر و بهره بردن از دانش به دست آمده است ؛ حالت چهارم دادن بينش به ديگران است كه اين با ارزش‌ترين حالات آن مىباشد . بنابراين هر كس دانش فرا گيرد .\r\nو بدان عمل كند ، و آن را به ديگران بياموزد ، در ملكوت آسمانها بزرگ خوانده مىشود ، زيرا وى مانند خورشيد هم خود روشن است و هم روشنى بخش ديگران است ، و همچون مشك است كه خوشبوست و ديگران را خوشبو مىكند . امّا كسى كه علمى به دست آورد ، و آن را به كار نبندد مانند دفترى است كه به ديگران فايده مىرساند ، و خود از علم خالى است ، و همچون سنگى است كه چاقو را بدان برّنده و تيز مىكنند ليكن خود برّان نيست ، و مانند سوزن است كه ديگران را مىپوشاند ، و خود برهنه است ، و چون فتيلهء چراغ است كه خود مىسوزد و به ديگران روشنى مىدهد . شاعر در اين باره گفته است :\r\n\r\n\r\n","description":"","footnote":"\r\n( 20 ) واقعه / 92 و 93 : . . . پس با آب جوشان دوزخ پذيرايى مىشود ، سپس سرنوشت او ورود در آتش جهنم است .\r\n","page_name":" 222 ","page_number":222},
  {"content":"\r\n\r\n و ما هو الا ذبالة و قدت * تضئى للناس و هى تحترق « 21 » \r\nو چنانچه عالم به تعليم ديگران اشتغال ورزد ، كارى بزرگ و امرى سترگ را بر عهده گرفته است ، و بايد آداب و وظايف آن را به شرح زير به كار بندد :\r\n\r\n1 - بايد نسبت به دانشجويان مهربان باشد ،\r\n( 1 ) و آنان را مانند فرزندان خود بداند . پيامبر خدا ( ص ) فرموده است : « من براى شما مانند پدر نسبت به فرزندش مىباشم » « 22 » چه هدف آن حضرت رهايى دادن آنها از آتش آخرت است ، و اين امر مهمتر است از اين كه پدر و مادر بخواهند فرزندشان را از آتش دنيا نجات دهند . از اين رو ، حق استاد از حقّ پدر و مادر بزرگتر است ، زيرا پدر سبب وجود حاضر فرزند و واسطهء بهره‌مندى از زندگانى ناپايدار دنياست ، و معلّم سبب حصول زندگانى جاويد آخرت است ، و اگر معلّم نباشد آنچه از جهت پدر حاصل شده به هلاكت ابدى خواهد پيوست ، همانا معلّم كسى است كه براى زندگانى دائمى آخرت سودمند باشد ، يعنى علوم آخرت را تعليم دهد ، يا علوم دنيا را به خاطر مقاصد آخرت به شاگرد بياموزد ، نه به قصد دنيا ، زيرا تعليم و آموزش به خاطر مطامع دنيوى هم موجب هلاكت خود وى و هم نابودى ديگران است ، و ما از آن به خدا پناه مىبريم .\r\nو همان گونه كه فرزندان يك پدر بايد همديگر را دوست بدارند ، و در راه رسيدن به مقاصد يار و كمك‌كار هم باشند ، سزاوار است شاگردان يك استاد نيز با يكديگر دوستى پيشه كنند ؛ بىشك اگر مقصود آنها آخرت است بايد چنين باشند ، و اگر هدف آنان دنياست جز حسادت و بغض و كينه ميان آنها نخواهد بود ، زيرا دانشمندان و طالبان آخرت پويندگان راه حقّ و مسافرانى به سوى آن هستند . دنيا و سالها و ماه‌هاى آن منزلگاههاى اين راه است ، و با توجّه\r\n\r\n\r\n","description":"","footnote":"\r\n( 21 ) او نيست مگر همچون فتيله‌اى افروخته مردم را روشنى مىدهد و خودش مىسوزد\r\n( 22 ) سنن ، دارمى ، ج 1 ، ص 172 ، با همين الفاظ از ابى هريره ؛ سنن ، ابو داوود ، ج 1 ، ص 2 ، از سلمان ؛ سنن ، ابن ماجه ؛ صحيح ، ابن حبّان ؛ مسند ، احمد ؛ سنن نسائى از ابى هريره ؛ الجامع الصغير ، باب الف ، مشكاة المصابيح ، ج 1 ، ص 42 .\r\n","page_name":" 223 ","page_number":223},
  {"content":"\r\n\r\nبه اين كه رفاقت مسافران در مسافرت به شهرها سبب ايجاد دوستى و محبّت ميان آنها مىشود ، روشن است كه همراهى در سفر به سوى فردوس اعلا چگونه خواهد بود . و چون در به دست آوردن سعادتهاى اخروى هيچ تنگنايى وجود ندارد ، از اين رو ميان پويندگان راه آخرت هيچ نزاع و برخوردى نيست ، امّا از آن جايى كه در تحصيل سعادتهاى دنيوى فراخى وجود ندارد ، ميان دنياطلبان پيوسته برخورد و درگيرى است ، و كسانى كه از راه تحصيل علوم ، در طلب رياست هستند از مقتضاى آيهء :  إِنَّمَا الْمُؤْمِنُونَ إِخْوَةٌ  « 23 » پا را فراتر نهاده و مصداق آيهء شريفهء :  الْأَخِلَّاءُ يَوْمَئِذٍ بَعْضُهُمْ لِبَعْضٍ عَدُوٌّ إِلَّا الْمُتَّقِينَ  « 24 » شده‌اند .\r\n\r\n2 - معلّم بايد به صاحب شريعت ( ص ) اقتدا كند ،\r\n( 1 ) و در برابر افاضهء علم اجرت نخواهد ، و انتظار پاداش و سپاسگزارى نداشته باشد ، بلكه براى رضاى خداوند و تقرّب به او آموزش دهد ، و اين كار را منّتى از سوى خود بر شاگردان نشمارد ، اگر چه آنان بايد اين منّت را بر خود لازم بدانند ؛ بلكه بايد معلّم اين فضيلت را از آن شاگردان بداند كه دلهاى خود را پاكيزه كرده‌اند تا با پاشيدن بذر علم بر آن به خداوند تقرّب جويند . آنها مانند كسى هستند كه زمينى را به تو عاريت مىدهد تا براى خود در آن كشت كنى ، در اين صورت سود تو بيش از سود مالك زمين خواهد بود ، و از وى منّتى بر گردن توست . در تعليم نيز ثواب و پاداش تو نزد خداوند بيش از كسى است كه به او دانش مىآموزى ، و اگر دانش آموز وجود نداشت هرگز به اين ثواب و پاداش نمىرسيدى . بنابراين مزد كار خود را تنها از خداوند بخواه كه فرموده است :  قُلْ لا أَسْئَلُكُمْ عَلَيْهِ أَجْراً *  « 25 » چه مال و هر چه در دنياست خدمتكار بدن است ، و بدن مركب‌سوارى نفس است ، و چون شرافت نفس به سبب علم است ، آنها خدمتكار علم مىباشند . كسى كه علم را وسيلهء كسب مال قرار دهد مانند كسى است كه كف پاى و نعلين خود را بر\r\n\r\n\r\n","description":"","footnote":"\r\n( 23 ) حجرات / 10 : مؤمنان برادرند .\r\n( 24 ) زخرف / 67 : دوستان در آن روز دشمن يكديگرند جز پرهيزگاران .\r\n( 25 ) انعام / 90 : بگو من بر اين رسالت مزدى نمىخواهم .\r\n","page_name":" 224 ","page_number":224},
  {"content":"\r\n\r\nمحاسنش بمالد تا پاك شود ؛ اين شخص مخدوم را خدمتگار ، و خدمتگار را مخدوم قرار داده است ، و اين به سر درافتادن است ، و مانند اوست كسانى كه در روز محشر در زمرهء مجرمان مىايستند ، و خداوند دربارهء آنها فرموده است :\r\n ناكِسُوا رُؤُسِهِمْ عِنْدَ رَبِّهِمْ  « 26 » امّا به طور خلاصه فضيلت و منّت از آن معلّم است .\r\nاكنون سرانجام كار كسانى را بنگر كه ادّعا مىكنند مقصود ما از اشتغال به دانش فقه و كلام و تدريس اينها و غير اينها تقرّب به خداوند متعال است ، در حالى كه آنها مال و جاه خود را صرف مىكنند ، و به خاطر ادامهء عطايا و مستمرّيها انواع خواريها را در خدمت به سلاطين و حكّام تحمل مىكنند ، چون اگر اين اعمال را ترك كنند ، مردم نيز آنها را رها كرده ، ديگر هيچ كس به سراغ آنان نخواهد آمد ، و معلّمى كه از اين طايفه است از دانشجوى خود انتظار دارد در هر حادثه به كمك او بشتابد ، دوستش را يارى دهد و با دشمنش دشمنى كند ، در برآوردن حوايج او به طور جدى اقدام كند و براى رفع نيازمنديهاى او گوش به فرمان باشد . اگر دانشجو دربارهء وى كوتاهى كند بر او خشمگين مىشود ، و از بدترين دشمنان وى مىگردد . براستى چقدر پست است دانشمندى كه اين روش را براى خود برگزيند ، و بدان شاد باشد ، و شرم نكند از اين كه بگويد : غرض من از تدريس ، نشر علم براى تقرّب به خدا و يارى كردن دين اوست . لذا به اين علامات توجّه كن تا انواع فريبكاريها را مشاهده كنى .\r\n\r\n3 - به هيچ روى از خيرخواهى براى دانشجو و اندرز دادن به او دريغ نكند ،\r\n( 1 ) بدين طريق كه او را از تصدّى هر مقام پيش از به دست آوردن استحقاق آن منع كند ، و او را از اشتغال به يكى از علوم خفيّه پيش از آن كه از علم آشكار فراغت يابد باز دارد ، و او را متوجّه كند به اين كه غرض از علوم تقرّب جستن به حقّ تعالى است ، نه رياست و مباهات و همچشمى ، و اين امر را تا آن جا كه مىتواند در ذهن او جاى دهد ، چه آنچه را عالم فاجر اصلاح مىكند بيشتر از\r\n\r\n\r\n","description":"","footnote":"\r\n( 26 ) سجده / 12 : . . . در حضور پروردگار خود سر به زير افكنده‌اند .\r\n","page_name":" 225 ","page_number":225},
  {"content":"\r\n\r\nتباهيهايى نيست كه به وجود مىآورد ، و اگر از باطن دانشجو چنين درك شود كه علم را تنها به خاطر دنيا مىطلبد ، بايد معلّم بنگرد كه چه دانشى مطلوب اوست اگر از نوع علوم دنيوى است كه به دين مربوط مىشود او را از آن منع كند ، زيرا اينها از علومى نيستند كه دربارهء آنها گفته شده است : علم را براى غير خدا فرا گرفتيم ، و علم امتناع كرد از اين كه براى غير خدا باشد ، و اگر علمى كه مطلوب دانشجو است از علوم آخرت است ليكن قصد او تحصيل دنياست اشكالى ندارد كه او را بگذارند تا آن را بياموزد ، زيرا اگر چه او به طمع اين كه واعظى شود ، و مردمى را پيرو خود گرداند براى تحصيل علم آستين بالا زده است ، ليكن ممكن است در اثناى اين كار يا پايان آن ، به سبب دانستن امورى كه خداوند بدانها مردمان را بيم داده ، و دنيا را ناچيز شمرده و آخرت را بزرگ داشته است ، بيدار شود ، و به زودى به راه صواب و آخرت باز گردد ، و خود از آنچه ديگران را پند مىدهد پند گيرد . دوستى مقام و مقبوليّت در ميان مردم همچون دانه‌هايى است كه شكارچى پيرامون دام مىپاشد ، تا به وسيلهء آنها مرغان را شكار كند ، و بارى تعالى اين روش را با بندگان خود از آن رو به كار برده است كه در آنها شهوت آفريده است تا به وسيلهء آن نسلها باقى بماند ، و دوستى مقام را نيز براى آن خلق كرده است تا علوم پيدا و احيا گردد .\r\nآنچه گفته شد مىتواند در علم تفسير ، حديث ، شناخت اخلاق نفس و چگونگى تهذيب آن مورد انتظار باشد ، امّا به مجادلات متكلّمان و شناخت فرعهاى غريب مسائل و امثال آنها بسنده كردن و از ديگر علوم رو گردانيدن جز سنگدلى و فراموشى از خدا و دوام گمراهى و طلب جاه و مقام حاصلى ندارد ، مگر اين كه خداوند با رحمت واسعهء خود از لغزشهاى او درگذرد ، و يا وى علوم دينى را با اين دانشها بياميزد . بر آنچه گفته شد هيچ برهانى چون تجربه و مشاهده نيست . اينك بنگر و عبرت گير و بينش اندوز تا حقيقت اين مطلب را در بلاد و عباد مشاهده كنى و الله المستعان .\r\nيكى از دانشمندان را غمگين ديدند ، به او گفته شد : تو را چه شده است ؟\r\n\r\n","description":"","footnote":"","page_name":" 226 ","page_number":226},
  {"content":"\r\n\r\nپاسخ داد : ما كالاى تجارت دنياپرستان شده‌ايم ، يكى از آنها ملازم ما مىگردد ، تا آنگاه كه عالم شود ، در اين هنگام او را كارگزار يا قاضى و يا پيشكار قرار مىدهند .\r\n\r\n4 - از جملهء دقايق هنر تعليم و تربيت اين است كه معلّم دانشجو را تا مىتواند تلويحا نه تصريحا و با مهربانى نه با سرزنش از بدخويى منع كند ،\r\n( 1 ) زيرا بىپرده سخن گفتن پردهء هيبت را مىدرد ، و شنونده را بر اقدام به مخالفت دلير و گستاخ مىگرداند ، و حرص او را به اصرار در كار برمىانگيزاند . پيامبر خدا كه راهنماى هر معلّمى است فرموده است : « اگر مردم را از شكستن پشگل شتر منع كنند ، آنها آن را مىشكنند ، و مىگويند از اين رو اين كار بر ما منع شده كه بر انجام آن فايده‌اى مترتب است . داستان آدم و حوّا ( ع ) و آنچه از آن نهى شدند هشدارى براى تو است چه ذكر آن به منظور افسانه‌گويى نبوده بلكه براى آن بوده است كه مايهء تنبّه و عبرت شود . ديگر اين كه با كنايه و در لفافه سخن گفتن نفوس برتر و اذهان روشنتر را براى استنباط معانى آن مايل مىگرداند ، و خوشحالى درك معناى آن انسان را به عمل راغب مىسازد ، تا او بداند كه آن معنا از زيركى و هوش او بدور نيست .\r\n\r\n5 - معلّمى كه به پاره‌اى از علوم اشتغال و با آنها سر و كار دارد نبايد علوم ديگر را در چشم دانشجو بد جلوه دهد ،\r\n( 2 ) مانند معلّم علم لغت كه عادت داشته باشد فقه را تقبيح كند ، يا معلّم فقه كه حديث و تفسير را زشت شمرده بگويد كه آنها نقل و سماع محض مىباشند ، و اين كار پيرزنان است ، و عقل را در آنها مداخله‌اى نيست همچنين معلّم علم كلام نبايد دانشجو را از فقه برهاند ، و بگويد :\r\nفقه فرع است و سخنانى است دربارهء حيض زنان ، و آن كجا و كلام كه پيرامون صفات رحمان است كجا . اينها كه گفته شد براى معلّمان صفاتى نكوهيده است كه نه تنها سزاوار است از آنها دورى جويند ، بلكه شايسته است معلّم راه فراگيرى علوم ديگر را براى دانشجو باز و هموار سازد ، و اگر معلّم عهده‌دار تدريس علوم چندى است بايد براى ترقّى دادن دانشجو از مرتبه‌اى به مرتبه بالاتر مراحلى\r\n\r\n","description":"","footnote":"","page_name":" 227 ","page_number":227},
  {"content":"\r\n\r\nتدريجى را رعايت كند .\r\n\r\n6 - معلّم بايد ميزان درك دانشجو را در نظر گيرد ،\r\n( 1 ) و به آن بسنده كند ، و به او چيزى نگويد كه خرد او به آن نمىرسد ، چه در اين صورت از درس گريزان مىشود ، و يا عقلش پريشان مىگردد ؛ در اين راه به سرور بشر اقتدا كند ، در آن جا كه فرموده است : « ما گروه پيامبران مأموريم مردم را در جايگاهى كه دارند فرود آوريم ، و به اندازهء خودشان با آنها سخن گوييم » « 27 » نيز فرموده است : « هر گاه كسى با مردمان سخنى كه عقل آنها بدان نمىرسيده گفته است ، شكى نيست آن سخن براى برخى از آن قوم فتنه‌اى بوده است » « 28 » .\r\nعلى ( ع ) در حالى كه به سينه‌اش اشاره كرد فرمود : « در اين جا علوم بسيارى است ؛ كاش حاملانى براى آنها مىيافتم . » « 29 » على ( ع ) راست گفته است ، چه دلهاى پاكان قبور اسرار است » و عالم را سزاوار نيست آنچه را مىداند براى هر كسى فاش كند . و اين در جايى است كه دانشجو بتواند مطلب را فهم كند ، و اهل سودجويى نباشد . امّا تكليف در جايى كه دانشجو نتواند آن را درك كند روشن است . عيسى ( ع ) فرموده است : « جواهر را بر گردن خوكها نياويزيد ، و بىشكّ حكمت بهتر از جواهر است ، و هر كس حكمت را ناخوش بدارد بدتر از خوك مىباشد . » « 30 » از اين رو گفته‌اند : براى هر كسى به اندازهء عقلش پيمانه كن و با ترازوى عملش براى او بسنج ، تا از او در امان مانى ، و وى نيز از تو سود برده باشد ، و گرنه به سبب تفاوت معيار دچار مشكل و ناسپاسى او مىشوى . يكى از دانشمندان را از چيزى پرسيدند ؛ وى پاسخى نداد .\r\nپرسش كننده گفت : آيا گفتار پيامبر خدا ( ص ) را نشنيده‌اى كه فرموده است :\r\n\r\n\r\n","description":"","footnote":"\r\n( 27 ) عراقى گفته است : اين حديث جزئى از حديث ابى بكر بن شخير است كه عمر اخصر آن را از او روايت كرده ، و بخش اخير حديث را كلينى در كافى ، ج 1 ، ص 23 ، و صدوق در امالى ، ص 250 نقل كرده‌اند .\r\n( 28 ) مسلم ، در مقدّمه صحيح ، ص 9 .\r\n( 29 ) در حديث كميل بن زياد با الفاظ ديگرى آمده كه پيش از اين ذكر شده است .\r\n( 30 ) العلم ، ابن عبد البرّ ، المختصر ، ص 56 ، به گونه‌اى مفصّلتر .\r\n","page_name":" 228 ","page_number":228},
  {"content":"\r\n\r\n« هر كس دانش سودمندى را كتمان كند ، روز رستاخيز در حالى كه لگامى از آتش بر دهان دارد وارد خواهد شد . » « 31 » دانشمند گفت : لگام را بگذار و برو ، اگر كسى بيايد كه بفهمد و من از او كتمان كنم بايد مرا لگام كند . در گفتار خداوند متعال كه فرموده است :  وَ لا تُؤْتُوا السُّفَهاءَ أَمْوالَكُمُ  « 32 » هشدارى است بر اين كه حبس علم در برابر كسى كه آن را تباه مىكند و براى او زيان دارد اولى و سزاوارتر است ، و ستمى كه انسان در دادن مال به غير مستحقّ مىكند كمتر از ستم منع مستحقّ نيست ، چنان كه گفته شده است :\r\n و من منح الجهال علما اضاعه * و من منع المستوجبين فقد ظلم « 33 » \r\n\r\n7 - معلّم بايد به دانشجويى كه از درك برخى مطالب قاصر و دچار نارسايى فكر است مطلبى بگويد كه روشن و در حدّ فكر او باشد ،\r\n( 1 ) و نگويد سواى آنچه به او گفته تدقيقات ديگرى است كه آنها را از او دريغ داشته است ، چه گفتن اين سخن رغبت او را در شنيدن موضوعى كه روشن و در خور فهم اوست سست مىكند و او را دچار تشويش مىسازد ، و گمان مىكند كه نسبت به او تبعيضى صورت گرفته است . زيرا هر كسى گمان مىبرد كه شايستگى آموختن هر علم دقيقى را دارد و هيچ كس يافت نمىشود كه از ميزان درك عقل خود ناراضى باشد ، و آن كس كه احمق‌تر و بىخردتر است نسبت به كمال عقل خود شادمانتر است . به همين سبب گفته مىشود كه اعتقادات فرد عاميى را كه مقيّد به احكام شرع است و اعتقادات رسيده از پيشينيان بىآن كه به تشبيه و تأويل آميخته شده باشد در نفس او راسخ و استوار مىباشد ، و نيز رفتارش نيكوست ليكن عقلش بيش از اين توانايى ندارد ، نبايد در هم ريخت ، بلكه سزاوار است او را به حرفه‌اى كه دارد واگذاشت ، زيرا اگر تأويل ظواهر آيات و اخبار برايش گفته\r\n\r\n\r\n","description":"","footnote":"\r\n( 31 ) سنن ، ابن ماجه ، به شمارهء 264 .\r\n( 32 ) نساء / 5 : اموال خود را به تصرف بىخردان ندهيد .\r\n( 33 ) كسى كه دانش را به نادانان بخشد آن را ضايع ساخته است و كسى كه آن را از مستحقانش دريغ كند ستم كرده است .\r\n","page_name":" 229 ","page_number":229},
  {"content":"\r\n\r\nشود بند عوام از او گشوده مىگردد و ممكن نيست او را به قيد خواصّ در آورد ، در نتيجه سدّى كه ميان او و گناهان است برداشته مىشود ، و به شيطانى سركش مبدّل خواهد شد كه خود و ديگران را هلاك مىكند ، از اين رو عوام را نبايد در مسائل دقيق و حقايق علوم وارد كرد ، بلكه بايد نسبت به آنها به آموزش عبادات و تعليم امانت در هنر و پيشه‌اى كه دست‌اندركار آنند بسنده كرد ، و دل آنها را از بيم و اميد به دوزخ و بهشت طبق آنچه قرآن بدان گوياست پر ساخت ، و نبايد در آنها شبهه برانگيخت ، زيرا بسا اين شبهه بر دل آنها نقش بندد ، و زدودن آن مشكل گردد ، و در نتيجه دچار شقاوت و هلاكت شوند .\r\nكوتاه سخن اين كه نبايد باب بحث را بر روى عوام باز كرد ، زيرا اين امر سبب تعطيل كارها و صناعاتى مىشود كه امور مردم ، و دوام زندگى خواصّ و برگزيدگان متّكى به آنهاست .\r\n\r\n8 - معلّم بايد به علم خود عمل كند ،\r\n( 1 ) و كردارش گفتارش را تكذيب نكند ، زيرا علم به بصيرت و چشم دل درك مىشود ، و عمل به بصر و چشم سر مشاهده مىگردد ، و دارندگان چشم سر بيش از صاحبان بصيرتند ، و چون عمل مخالف علم باشد مانع رشد و تكامل مىشود . و اگر كسى چيزى تناول كند ، و به مردم بگويد آن را نخوريد كه زهر كشنده است مردم او را ريشخند و به جنون متّهم مىكنند ، و حرص آنها در مخالفت با سخن او افزون مىشود ، و مىگويند : اگر آن پاكيزه‌ترين و لذيذترين چيزها نبود آن را براى خود برنمىگزيد . معلّم رهنما نسبت به دانشجو مانند نقش نسبت به گل يا چوب نسبت به سايه است ؛ گل چگونه ممكن است از چيزى كه در آن نقشى نيست نقش بپذيرد ، و يا چوبى كه كج است سايه‌اش راست و مستقيم باشد . از اين رو گفته‌اند :\r\n لا تنه عن خلق و تاتى مثله * عار عليك اذا فعلت عظيم « 34 » \r\n\r\n\r\n","description":"","footnote":"\r\n( 34 ) از صفتى كه خود مانند آن را مرتكب مىشوى نهى مكن اگر اين كار را بكنى ننگ بزرگى دامنگير توست .\r\n","page_name":" 230 ","page_number":230},
  {"content":"\r\n\r\nخداوند متعال فرموده است :  أَ تَأْمُرُونَ النَّاسَ بِالْبِرِّ وَ تَنْسَوْنَ أَنْفُسَكُمْ  « 35 » ، به همين سبب سنگينى بار گناهان عالم بيش از ديگران است ، زيرا با لغزش عالم عالمى دچار لغزش مىشود ، چرا كه بسيارى از مردم به او اقتدا مىكنند . و آمده است : « هر كس سنّت بدى بر جاى نهد گناه آن و گناه همهء كسانى كه به آن عمل كرده‌اند بر دوش اوست . » « 36 » از اين رو ، على ( ع ) فرموده است : « دو كس پشت مرا شكسته است ، عالم بىپروا و جاهل پارسا ، زيرا جاهل مردم را به زهد خود مىفريبد ، و عالم با بىپروايى خويش مردمان را از دين بيزار مىكند . » « 37 »\r\n\r\nباب ششم آفات علم و نشانه‌هاى عالمان دنيا و عالمان آخرت\r\n\r\nنشانه‌هاى عالمان دنيا\r\n( 1 ) ما آنچه را در فضيلت دانش و دانشمندان وارد شده است پيش از اين ذكر كرديم . دربارهء علماى بد تذكّرات شديد و تهديدات عظيم وارد شده كه دلالت دارد بر اين كه عذاب اينان در روز رستاخيز از همه كس سخت‌تر است . يكى از مسائل مهمّ شناخت نشانه‌هايى است كه دانشمندان دنيا را از دانشمندان آخرت جدا مىكند ، و منظور ما از علماى دنيا عالمان بدى است كه هدف آنها از تحصيل علم رسيدن به ناز و نعمت دنيا و احراز جاه و مقام در نزد اهل آن است .\r\nپيامبر ( ص ) فرموده است : « سخت‌ترين عذاب در روز رستاخيز از آن عالمى است كه از علمش سود نبرده است . » « 1 » و نيز روايت شده كه آن حضرت فرموده است : « آدمى دانشمند نمىشود\r\n\r\n\r\n","description":"","footnote":"\r\n( 35 ) بقره / 44 : آيا مردم را به نيكى دعوت ، امّا خودتان را فراموش مىكنيد ؟\r\n( 36 ) سنن ، ابن ماجه ، به شمارهء 203 .\r\n( 37 ) غوالى اللئالى ، كتاب النّوادر فى جمع الاحاديث ، ص 18 ؛ خصال ، صدوق ، باب دوّم مضمون اين حديث را به گونه‌اى مفصّلتر نقل كرده است .\r\n( 1 ) الصّغير ، طبرانى ؛ الكامل ، ابن عدّى ؛ شعب الايمان ، بيهقى ؛ الجامع الصغير ، باب الف .\r\n","page_name":" 231 ","page_number":231},
  {"content":"\r\n\r\nمگر آنگاه كه به علم خود عمل كند . » « 2 » و نيز فرموده است : « علم دو گونه است ، يكى علمى كه بر زبان است ، و اين حجّتى است از سوى خداوند متعال بر فرزند آدم ، و ديگر علمى است كه جايگاه آن در دل است ، و اين همان دانشى است كه سودمند مىباشد . » « 3 » و نيز : « در آخر زمان عابدان نادان و عالمان فاسق مىباشند . » « 4 » و نيز : « علم را براى اين فرا نگيريد كه بر عالمان مباهات ، و به سبب آن با سفيهان مجادله كنيد ، و مردم را به سوى خود متوجّه سازيد ؛ هر كس چنين كند در آتش خواهد بود . » « 5 » و نيز : « هر كس دانش خود را كتمان كند ، بر دهنش لگامى از آتش زده خواهد شد . » « 6 » و نيز : « من از غير دجّال بر شما ترسانترم تا از دجّال ؛ گفته شد آن چيست ؟\r\nفرمود : پيشوايان گمراه كننده . » « 7 » و نيز : « هر كس بر دانشش افزوده شود ، و هدايتش افزون نگردد ، تنها از خداوند دور شده است . » « 8 » عيسى ( ع ) فرموده است : « تا كى براى رهروان شب راه را توصيف مىكنيد ، در حالى كه خود در كنار حيرت‌زدگان اقامت گزيده‌ايد . » « 9 » اين احاديث و اخبار ديگر گوياى اين است كه خطرات علم بزرگ است ، و عالم در معرض هلاكت ابدى و يا سعادت سرمدى است ، او با ورود در ميدان\r\n\r\n\r\n","description":"","footnote":"\r\n( 2 ) عراقى گفته است : ابن حبّان آن را در كتاب روضة العقلاء ، و بيهقى در مدخل نقل كرده است .\r\n( 3 ) العلم ، ابن عبد البرّ ؛ المختصر ، ص 90 ، با تقديم و تأخير ؛ سنن ، دارمى ، ج 1 ، ص 102 .\r\n( 4 ) مستدرك ، حاكم ، از حديث انس ، المغنى .\r\n( 5 ) ابن ماجه ، به شمارهء 259 ؛ سنن ، دارمى ، ج 1 ، ص 104 ، از مكحول .\r\n( 6 ) مستدرك ، حاكم ، ج 1 ، ص 102 .\r\n( 7 ) مسند ، احمد ، جلد 5 ، ص 145 ، از حديث ابوذر با اختلاف كمى در الفاظ .\r\n( 8 ) الفردوس ، ديلمى ، از على ( ع ) ؛ الجامع الصغير ، باب ميم .\r\n( 9 ) ما آن را در هيچ يك از اصول نديده‌ايم .\r\n","page_name":" 232 ","page_number":232},
  {"content":"\r\n\r\nعلم چنانچه سعادت را به دست نياورد ، در آخرت از سلامت بىنصيب خواهد ماند .\r\nمىگويم : از طريق خاصّه ( شيعه ) در اين باره كلينى در كافى « 10 » به اسناد خود از سليم بن قيس هلالى روايت كرده ، كه گفته است : شنيدم امير مؤمنان ( ع ) از پيامبر خدا ( ص ) نقل مىكرد كه ضمن سخنانى فرموده است : « عالمان دو گونه‌اند ، يكى دانشمندى است كه به دانش خود عمل مىكند ، و او رستگار است ، و ديگر عالمى است كه تارك علم خويش است ، و اين دستخوش هلاكت است . همانا دوزخيان از بوى عالمى كه به علم خود عمل نمىكند رنج مىبرند ، در ميان اهل آتش پشيمانى و افسوس كسى از همه سخت‌تر و بيشتر است كه او بنده‌اى را به سوى خدا دعوت كرده ، و وى دعوتش را پذيرفته ، و به اطاعت خدا پرداخته ، و خداوند او را وارد بهشت كرده است ، ليكن دعوت كننده را به سبب عمل نكردن به علم خود ، و پيروى از هواى نفس ، و داشتن آرزوهاى زياد وارد دوزخ ساخته است . آرى پيروى خواهشهاى نفس انسان را از راه حق باز مىدارد و داشتن آرزوهاى زياد آخرت را از ياد مىبرد . » و نيز كلينى به سند خود از سليم بن قيس روايت كرده كه گفته است از امير مؤمنان ( ع ) شنيدم كه مىفرمود : « پيامبر خدا ( ص ) فرموده است : دو حريصند كه سير نمىشوند يكى طالب علم ، و ديگرى طالب دنيا ؛ هر كس از دنيا به آنچه خداوند برايش حلال كرده بسنده كند سالم مىماند ، و كسى كه آن را از غير راه حلال به دست آورد هلاك مىشود ، مگر اين كه توبه كند ، و از آن راه برگردد .\r\nهر كس علم را از اهلش به دست آورد ، و به آن عمل كند ، رستگار مىشود ، و آن كه علم را به خاطر دنيا خواسته است بهره‌اش همان خواهد بود . » « 11 » و نيز به سند خود از محمّد بن خالد مرفوعا روايت كرده كه گفته است :\r\n\r\n\r\n","description":"","footnote":"\r\n( 10 ) كافى ، ج 1 ، ص 44 ، به شمارهء 1 .\r\n( 11 ) كافى ، ج 1 ، ص 46 ، به شمارهء 1 .\r\n","page_name":" 233 ","page_number":233},
  {"content":"\r\n\r\n« امير مؤمنان ( ع ) ضمن خطبه‌هاى خود برفراز منبر فرمود : اى مردم ! هر گاه علم به دست آورديد به آن عمل كنيد ، شايد هدايت يابيد . عالمى كه به علم خود عمل نمىكند مانند نادان سرگردانى است كه از جهل خود بهبود نمىيابد ، بلكه به عقيدهء من عالمى كه به علمش عمل نكرده ، حجّت بر او تمامتر و دريغ و افسوسش بيشتر از نادانى است كه در جهل خويش سرگردان مانده است ؛ اينان هر دو گمراه و سرگشته‌اند . دو دل نباشيد تا شكّ كنيد ، و شكّ مكنيد كه كافر مىشويد . به خودتان رخصت ندهيد كه نفاق كنيد ، و در حقّ نفاق نورزيد كه زيان خواهيد كرد . همانا از امور حقّ اين است كه فقه فرا گيريد ، و از فقه است كه مغرور نشويد . خيرخواه‌ترين شما نسبت به خود كسى است كه نسبت به پروردگارش از همهء شما فرمانبردارتر ، و خيانتكارترين شما نسبت به خويش كسى است كه نسبت به پروردگارش از همگان بزهكارتر باشد . هر كس خدا را اطاعت كند ايمن و شاد مىشود ، و آن كه خدا را نافرمانى كند نوميد و پشيمان مىگردد . » « 12 » و نيز به سند خود از على بن الحسين ( ع ) روايت كرده كه گفته است : مردى نزد آن حضرت آمد ، و مسائلى را پرسيد ، امام به او پاسخ داد سپس بازگشت تا مسائلى نظير آنها را بپرسد ؛ علىّ بن الحسين ( ع ) فرمود : « در انجيل نوشته شده است : تا آنگاه كه به آنچه مىدانيد عمل نكرده‌ايد دانستن آنچه را نمىدانيد خواستار نباشيد ، زيرا اگر به علم عمل نشود ، صاحب آن جز كفر حاصلى به دست نمىآورد ، و جز دورى از خدا دستاوردى ندارد . » « 13 » و نيز به سند خود از ابى جعفر ( ع ) نقل مىكند ، كه فرموده است :\r\n« كسى كه علم را طلب كند براى اين كه بر عالمان مباهات ، و با سفيهان مجادله ، و توجّه مردم را به سوى خود جلب كند ، جايگاه خود را در آتش بداند . همانا رياست تنها براى اهل آن شايسته است . » « 14 »\r\n\r\n\r\n","description":"","footnote":"\r\n( 12 ) همان مأخذ ، ص 45 ، به شمارهء 6 .\r\n( 13 ) همان مأخذ ، ص 44 ، به شمارهء 4 .\r\n( 14 ) همان مأخذ ، ص 47 ، به شمارهء 6 .\r\n","page_name":" 234 ","page_number":234},
  {"content":"\r\n\r\nو نيز به سند خود از ابى عبد اللّه ( ع ) روايت كرده كه فرموده است : « علم همنشين با عمل است كسى كه عالم شده عمل مىكند ، و آن كه عمل مىكند عالم شده است ؛ علم عمل را ندا مىدهد ؛ اگر پاسخ مثبت به او ندهد از آن رخت برمىبندد . « 15 » و نيز از آن حضرت روايت شده كه فرموده است : « اگر عالم به علمش عمل نكند ، مواعظ او مانند بارانى كه بر سنگ صاف فرو ريزد از دلها زدوده مىشود . » « 16 » و نيز از آن بزرگوار نقل شده كه فرموده است : « كسى كه حديث را براى سود دنيا بخواهد ، در آخرت بهره‌اى براى او نيست ، و كسى كه از آن سود آخرت را خواهان باشد ، خداوند خير دنيا و آخرت را به او عطا مىكند . » « 17 » و نيز فرموده است : « هر گاه ديديد عالم دوستدار دنياى خويش است ، بر دينتان نسبت به او بدگمان باشيد ، زيرا هر كس دوستدار چيزى باشد همان را در حيطهء حفاظت خود قرار مىدهد . » « 18 » و فرموده است : « خداوند به داوود ( ع ) وحى فرمود كه ميان من و خودت عالم شيفتهء دنيا را حايل قرار مده كه تو را از طريق محبّت من باز مىدارد ، زيرا آنان در راه بندگان مريد من رهزنانند ؛ كمترين كارى كه من با آنها مىكنم اين است كه شيرينى راز و نياز با خودم را از دلهاى آنها برمىدارم . » « 19 » و نيز از آن حضرت روايت است كه پيامبر ( ص ) فرمود : « فقيهان مادام كه داخل دنيا نشده‌اند امناى پيامبرانند ؛ عرض شد : اى پيامبر خدا ! دخول آنها در دنيا چيست ؟ فرمود : پيروى آنها از حكّام است ؛ هنگامى كه چنين كنند نسبت به دين خود از آنها بر حذر باشيد . » « 20 » و نيز فرموده است : « طالبان علم سه دسته‌اند ، آنها را با صفاتشان بشناسيد :\r\n\r\n\r\n","description":"","footnote":"\r\n( 15 ) همان مأخذ ، ص 44 ، به شمارهء 2 .\r\n( 16 ) همان مأخذ ، ص 44 ، به شمارهء 3 .\r\n( 17 ) همان مأخذ ، ص 46 ، به شمارهء 2 .\r\n( 18 ) همان مأخذ ، ص 46 ، به شمارهء 4 ، العلم ، ابن عبد البرّ ؛ المختصر ، ص 92 .\r\n( 19 ) همان مأخذ ، ص 46 ، به شمارهء 4 ؛ العلم ، ابن عبد البرّ ؛ المختصر ، ص 92 .\r\n( 20 ) همان مأخذ ، ص 46 ، به شمارهء 5 .\r\n","page_name":" 235 ","page_number":235},
  {"content":"\r\n\r\nگروهى علم را براى نادان‌كارى و جدال طالبند ؛ دسته‌اى آن را براى گردن‌فرازى و فريبكارى خواهانند ، و جمعى آن را براى فهميدن و تعقّل به دست مىآورند .\r\nآن كه علم را براى جهل و جدل طالب است آزاردهنده و مجادله‌گر است ، در مجالس مردم با طرح مطالب علمى و توصيف حلم و بردبارى داد سخن مىدهد ، جامهء خشوع و فروتنى به تن كرده ، ليكن از ورع و پرهيزگارى دست كشيده است ، از اين رو خداوند سرش را بر سنگ مىكوبد ، و رشته زندگىاش را پاره مىكند . و آن كه علم را براى گردن‌فرازى و فريبكارى مىخواهد نيرنگ‌باز و چاپلوس است ، بر همگنان گردنكشى و نسبت به توانگرانى كه پست‌تر از اويند فروتنى مىكند ؛ حلوايشان را مىخورد ، و دين خود را پايمال مىكند . لذا خداوند آوازهء او را محو ، و آثار او را از ميان دانشمندان قطع مىكند . امّا آن كه علم را براى فهميدن و انديشيدن به دست آورده است پيوسته افسرده دل و دچار اندوه و بىخوابى است ، در تاريكى شب به پا مىخيزد ، و به عبادت خدا رو مىآورد ، كار مىكند و ترسان و نگران است ؛ مشفقانه براى ديگران دعا مىكند و به اصلاح حال خود مشغول است ؛ مردم زمان خود را مىشناسد ، و از مطمئّن ترين برادران خويش گريزان است . به همين سبب خداوند پايه‌هاى زندگى او را محكم مىسازد ، و در روز رستاخيز به او امان ارزانى مىدارد . » « 21 » و نيز فرموده است : « خداوند از جاهل ، هفتاد گناه را مىآمرزد پيش از آن كه از عالم يك گناه بيامرزد . » « 22 » و نيز فرمود : « عيسى بن مريم ( ع ) گفته است : واى بر علماى بد كه چگونه آتش بر آنها شعله‌ور خواهد شد . » « 23 » شيخ صدوق در كتاب خصال « 24 » به سند خود از امام صادق ( ع ) روايت\r\n\r\n\r\n","description":"","footnote":"\r\n( 21 ) همان مأخذ ، ص 49 ، به شمارهء 5 .\r\n( 22 ) همان مأخذ ، ص 47 ، به شمارهء 1 .\r\n( 23 ) همان مأخذ ، ص 47 ، به شمارهء 2 .\r\n( 24 ) ابواب السّبعه .\r\n","page_name":" 236 ","page_number":236},
  {"content":"\r\n\r\nمىكند ، كه فرموده است : « برخى از عالمان دوست دارند كه دانش گرد آورند ، و دوست نمىدارند كه از آنچه گرد آورده‌اند به ديگران بياموزند ؛ اينان در طبقهء نخست جهنّم جاى دارند . برخى ديگر از عالمان هنگامى كه موعظه شوند از قبول آن سرباز مىزنند ، و چون خودشان موعظه كنند بدرفتارى و درشتخويى مىكنند ؛ اينان در طبقهء دوّم جهنّم خواهند بود ؛ دستهء ديگر از عالمان علم را براى ثروتمندان و طبقات برتر نقل و مطرح مىكنند ، و آن را ميان مستمندان و بيچارگان نمىآورند ؛ اينان در طبقه سوّم جهنّم خواهند بود ، و برخى از عالمان در علم خود از روش جبّاران و شاهان پيروى مىكنند ، اگر سخنى از آنها ردّ ، و يا اندكى در حقّ آنها كوتاهى شود ، خشمگين مىشوند ؛ اينان در طبقهء چهارم جهنّم جاى خواهند داشت . دسته‌اى از عالمان احاديث يهود و نصارا به دست مىآورند تا دانش آنها افزون و گفتنيهاى آنان زياد گردد ، اينان در طبقهء پنجم جهنّم خواهند بود . شمارى از عالمان خود را مرجع فتوا قرار مىدهند و مىگويند : مسائل را از ما بپرسيد ، در حالى كه شايد يك حرف آنها هم درست نباشد ، و خداوند متكلّفان را دوست نمىدارد ؛ اينان در طبقهء ششم جهنّم جاى خواهند گرفت . گروهى از عالمان علم را مايهء نخوت و اظهار خرد قرار مىدهند ؛ اينان در طبقهء هفتم جهنّم جاى خواهند داشت . »\r\n\r\nفصل\r\n( 1 ) غزّالى مىگويد : عذاب عالم بر اثر گناهش بدين سبب چند برابر مىشود كه وى از روى آگاهى مرتكب آن گناهان شده است . از اين رو خداوند متعال فرموده است :  إِنَّ الْمُنافِقِينَ فِي الدَّرْكِ الْأَسْفَلِ مِنَ النَّارِ  « 25 » ، چه منافقان پس از علم و آگاهى راه انكار را برگزيدند . يهود بدتر از نصارا شمرده شده‌اند با اين كه آنها براى خدا فرزند قائل نشدند ، و او را يكى از سه اقنوم قرار ندادند ، ليكن آنها با\r\n\r\n\r\n","description":"","footnote":"\r\n( 25 ) نساء / 144 : منافقان در پايين‌ترين طبقه دوزخ قرار دارند .\r\n","page_name":" 237 ","page_number":237},
  {"content":"\r\n\r\nاين كه نسبت به پيامبر ( ص ) شناخت و معرفت داشتند نبوّت او را انكار كردند ، خداوند متعال فرموده است :  يَعْرِفُونَهُ كَما يَعْرِفُونَ أَبْناءَهُمْ *  « 26 » ، و نيز :  فَلَمَّا جاءَهُمْ ما عَرَفُوا كَفَرُوا بِهِ  « 27 » ، و در داستان بلعم بن باعور است :  وَ اتْلُ عَلَيْهِمْ نَبَأَ الَّذِي آتَيْناهُ آياتِنا فَانْسَلَخَ مِنْها  « 28 » ، تا آن جا كه فرموده است :  فَمَثَلُهُ كَمَثَلِ الْكَلْبِ إِنْ تَحْمِلْ عَلَيْهِ يَلْهَثْ أَوْ تَتْرُكْهُ يَلْهَثْ  « 29 » ، و اين آيه دربارهء عالم فاجر است ، چه به بلعم از سوى خداوند كتاب به او داده شده بود ، ليكن او دل به شهوات بست ؛ از اين رو خداوند او را به سگ تشبيه كرده است ، كه خواه به او حكمت داده شود يا داده نشود وى تشنهء شهوات است .\r\nعيسى بن مريم ( ع ) فرموده است : « عالم بد مانند صخره‌اىست كه در دهانهء جوى قرار داشته باشد ، نه خود آب مىآشامد ، و نه مىگذارد آب به كشتزار برسد ، و نيز مانند كاريز مستراح است كه بيرون آن اندود از گچ و در درون آن انبوه كثافت است ، و هم مانند گورستان است كه ظاهر آن آباد ، و باطن آن پر از استخوان مردگان مىباشد . » اين اخبار و آثار روشنگر اين است كه عالمى كه شيفتهء دنياست از جاهل پست‌تر و عذابش از او سخت‌تر است ، و عالمانى كه رستگار و مقرّبند همان علماى آخرتند . »\r\n\r\nنشانه‌هاى عالمان آخرت\r\n( 1 ) علماى آخرت را نيز نشانه‌هايى است :\r\n\r\n1 - اين كه عالم دانش خود را وسيله تحصيل دنيا قرار ندهد ،\r\n( 2 ) زيرا پست‌ترين مرتبهء عالم اين است كه حقارت و پستى دنيا و ناپايدارى و كدورتهاى آن را\r\n\r\n\r\n","description":"","footnote":"\r\n( 26 ) بقره / 146 : . . . آنان ( پيامبر ص ) را همچون فرزندان خود مىشناسند .\r\n( 27 ) بقره / 89 : هنگامى كه اين كتاب و پيامبرى را كه از پيش شناخته بودند نزد آنها آمد به او كافر شدند .\r\n( 28 ) اعراف / 175 : و بر آنها بخوان سرگذشت آن كس را كه آيات خود را به او داديم ، ولى سرانجام از دستور آنها خارج گشت .\r\n( 29 ) اعراف / 176 : او همچون سگ ( هار ) است كه اگر به او حمله كنى دهانش را باز و زبانش را بيرون خواهد كرد ، و اگر او را به حال خود واگذارى باز همين كار را مىكند .\r\n","page_name":" 238 ","page_number":238},
  {"content":"\r\n\r\nدرك كند ، و بزرگى قدر آخرت و دوام و صفاى نعيم و جلال دولت آن را بشناسد ، و بداند كه دنيا و آخرت ضدّ يكديگر ، و مانند دو هوو مىباشند كه اگر يكى را خرسند كنى ديگرى خشمگين مىشود ، و يا مانند دو كفّهء ترازويند كه اگر يكى را سنگين كنى ديگرى سبك مىشود ، و يا مانند مشرق و مغربند ، كه اگر رو به سوى مشرق آورى از مغرب دور مىشوى ، و يا مانند دو قدحند كه يكى پر و ديگرى تهى باشد ، به اندازه‌اى كه از ظرف پر در تهى مىريزى تا آن را پر كنى ديگرى خالى مىگردد . شكّ نيست كه هر كس حقارت و تيرگيهاى دنيا را نشناسد ، و نداند كه لذّتهاى آن با درد و رنج آميخته است ، و آنچه از آن صاف و زلال به نظر مىآيد پايدار نيست از خرد تهى است ، چه در اين امر مشاهده و تجربه رهنمون ماست ، و در اين صورت كسى كه از خرد تهى است چگونه مىتواند از عالمان باشد . و آن كه بزرگى امر آخرت و دوام آن را نداند كافرى است بىايمان ، و آن كه فاقد ايمان است چگونه ممكن است از جملهء عالمان به حساب آيد . و آن كه نداند دنيا و آخرت در تضادّند ، و جمع ميان آنها انديشهء نابجايى است ، آن فرد نسبت به همهء شرايع پيامبران ناآگاه و حتى به اوّل تا آخر قرآن كافر است ؛ با اين حال چطور ممكن است چنين كسانى در زمرهء دانشمندان به شمار آيند . و هر كس همهء اين امور را بداند ، و آخرت را بر دنيا ترجيح ندهد ، آن را براى خود اختيار نكند ، بىشكّ اسير شيطان است ؛ شهواتش او را به نابودى كشانيده ، و شقاوت و بدبختى بر او غلبه يافته است ، و كسى كه در اين درجه از جهل و شقاوت باشد چگونه ممكن است از گروه عالمان محسوب گردد .\r\nدر اخبار داوود ( ع ) آمده كه خدا فرموده است : « عالمى كه شهواتش را بر دوستى من برگزيند كمترين كارى كه با او مىكنم اين است كه لذّت مناجات خود را بر او حرام مىسازم . اى داوود ! دربارهء عالمى كه دنيا او را سرمست كرده است از من مپرس ، چه اين كار تو را از طريق محبّت من باز مىدارد ؛ اين عالمان رهزنان راه بندگانم مىباشند . » « 30 »\r\n\r\n\r\n","description":"","footnote":"\r\n( 30 ) العلل ، صدوق ؛ بحار ، ج 2 ، ص 107 ، در آن جا آمده است : « . . . ميان من و خودت عالمى را كه شيفتهء دنياست قرار مده كه تو را از راه من باز مىدارد . »\r\n","page_name":" 239 ","page_number":239},
  {"content":"\r\n\r\n« اى داوود ! هر گاه براى من جوينده‌اى ديدى خدمتكار او باش . اى داوود ! هر كس گريخته‌اى را به سوى من بازگرداند ، نام او را در زمرهء آگاهان و عارفان مىنويسم ، و هر كه را جزو آگاهان به حساب آوردم هرگز عذاب نمىكنم . » از اين رو گفته شده است : مجازات عالمان ميراندن دل آنهاست ، و مردن دلهاى آنها اين است كه با اعمال آخرتى دنيا را طلب مىكنند ؛ به همين سبب يحيى بن معاذ رازى گفته است : زيبايى و شكوه علم و حكمت زمانى از ميان مىرود كه به وسيلهء آنها دنيا را بخواهند ؛ وى به علماى دنيا مىگفت : اى صاحبان علم كاخهايتان قيصرى و خانه‌هايتان كسروى گونه شده ، جامه‌هايتان طاهرى ، كفشهايتان جالوتى ، مركبهايتان قارونى ، ظرفهايتان فرعونى ، عزاداريهايتان جاهلى ، آيينهايتان شيطانى گرديده است ؛ پس روش محمدى كجاست ؟ و اين شعر را مىخواند :\r\n و راعى الشاة يحمى الذئب عنها * فكيف اذا الرعاة لها ذئاب « 31 » \r\nو نيز گفته شده است :\r\n يا معشر القرّاء يا ملح البلد * ما يصلح الملح اذا الملح فسد « 32 » \r\nبه يكى از عارفان گفته شد : تو بر آنى كه كسى كه گناه مايهء روشنى چشم اوست خدا را نمىشناسد ؟ پاسخ داد : شكّ ندارم كسى كه در پيش او دنيا بر آخرت ترجيح دارد خدا را نمىشناسد ، و اين با آن خيلى تفاوت دارد و نبايد گمان كرد كه ترك مال براى پيوستن به جرگهء علماى آخرت كافى است ، چه جاه و مقام زيانش از مال بيشتر است ، از اين رو گفته‌اند : گفتن « حديث كرد مرا » درى از درهاى دنياست ، و هر گاه شنيدى كه مردى مىگويد « حديث\r\n\r\n\r\n","description":"","footnote":"\r\n( 31 ) شبان گوسفند را از آسيب گرگ نگه مىدارد پس چگونه خواهد بود هر گاه گرگان شبان گوسفندان باشند .\r\n( 32 ) اى گروه قاريان ( عالمان ) اى كسانى كه به منزلهء نمك شهر هستيد ، هر گاه نمك فاسد شود ، چه چيزى آن را اصلاح مىكند .\r\n","page_name":" 240 ","page_number":240},
  {"content":"\r\n\r\nكرد مرا » بدان جز اين نمىگويد كه : به زندگى من وسعت دهيد .\r\nو نيز گفته شده : فتنهء حديث از فتنهء مال و زن و فرزند سخت‌تر است ، و نيز گفته‌اند : تمامى علم ، دنياست ، و آنچه از آن به عمل مىپيوندد آخرت است ، و اعمال همگى پوچ است جز عمل با اخلاص .\r\nعيسى ( ع ) گفته است « چگونه از اهل دانش باشد كسى كه راهش به سوى آخرت است ، و او به دنيا رو آورده است ، و نيز چطور ممكن است كسى كه علم را براى خبر دادن مىخواهد نه عمل كردن ، از جمله دانشمندان به شمار آيد . » « 33 » از پيامبر خدا ( ص ) روايت شده كه فرموده است : « كسى كه علمى را كه بدان رضاى خدا خواسته مىشود طلب كند ، تا به وسيلهء آن به متاع دنيا برسد ، روز بازپسين بوى بهشت را نمىيابد . » « 34 » خداوند متعال در وصف عالمان بد گفته است كه آنان خورندگان دنيا به وسيلهء علمند ، و عالمان آخرت را به خشوع و زهد توصيف كرده ، و دربارهء علماى دنيا فرموده است :  وَ إِذْ أَخَذَ اللَّهُ مِيثاقَ الَّذِينَ أُوتُوا الْكِتابَ لَتُبَيِّنُنَّهُ لِلنَّاسِ وَ لا تَكْتُمُونَهُ فَنَبَذُوهُ وَراءَ ظُهُورِهِمْ وَ اشْتَرَوْا بِهِ ثَمَناً قَلِيلًا  « 35 » و در شأن علماى آخرت گفته است :  وَ إِنَّ مِنْ أَهْلِ الْكِتابِ لَمَنْ يُؤْمِنُ بِاللَّهِ وَ ما أُنْزِلَ إِلَيْكُمْ وَ ما أُنْزِلَ إِلَيْهِمْ خاشِعِينَ لِلَّهِ لا يَشْتَرُونَ بِآياتِ اللَّهِ ثَمَناً قَلِيلًا أُولئِكَ لَهُمْ أَجْرُهُمْ عِنْدَ رَبِّهِمْ  « 36 » .\r\nاز پيامبر خدا ( ص ) نقل شده كه فرموده است : « خداوند به يكى از پيامبران ( ع ) وحى كرد : به كسانى كه در دين براى غير خدا فقه فرا مىگيرند ، و براى غير\r\n\r\n\r\n","description":"","footnote":"\r\n( 33 ) بخش اوّل اين حديث را ابن شيخ در امالى خود ، ص 130 ، و تمامى آن را دارمى در سنن ، ج 1 ، ص 103 روايت كرده‌اند .\r\n( 34 ) سنن ، ابو داوود ، ج 2 ، ص 290 ؛ العلم ، ابن عبد البرّ ؛ از ابى هريره ؛ المختصر ، ص 90 .\r\n( 35 ) آل عمران / 187 : و ( به خاطر بياوريد ) هنگامى را كه خداوند از اهل كتاب پيمان گرفت كه حتما آن را براى مردم آشكار سازيد و كتمان نكنيد ، امّا آنها آن را پشت سر افكندند و به بهاى اندكى مبادله كردند . . .\r\n( 36 ) آل عمران / 199 : برخى از اهل كتاب كسانى هستند كه به خداوند و آنچه بر شما نازل شده و آنچه بر خود آنان نازل گرديده ايمان دارند و در برابر خداوند خاضعند ، و آيات خدا را به بهاى ناچيزى نمىفروشند ، پاداش آنها نزد پروردگارشان است .\r\n","page_name":" 241 ","page_number":241},
  {"content":"\r\n\r\nعمل علم مىآموزند ، با كار آخرت دنيا را مىجويند ، و خود را براى مردم همچون گوسپند رام و منقاد نشان مىدهند در حالى كه دلهايشان مانند دل گرگ است ، و زبانشان از عسل شيرين‌تر و قلوبشان از صبر تلختر است بگو كه آيا مرا مىفريبند ، و مرا ريشخند مىكنند ؛ من براى اينان فتنه‌اى مقدّر مىكنم كه حكيمان از آن به حيرت افتند . » « 37 » امثال اين اخبار و آثار بسيار است . از جمله نشانه‌هاى عالمان آخرت اين كه :\r\n\r\n2 - كردار عالم بايد مخالف گفتارش نباشد ،\r\n( 1 ) بلكه او به چيزى امر نمىكند مگر اين كه خود نخستين كسى است كه به آن عمل مىكند .\r\nخداوند متعال فرموده است :  أَ تَأْمُرُونَ النَّاسَ بِالْبِرِّ وَ تَنْسَوْنَ أَنْفُسَكُمْ  .\r\nو نيز :  كَبُرَ مَقْتاً عِنْدَ اللَّهِ أَنْ تَقُولُوا ما لا تَفْعَلُونَ  « 38 » .\r\nو نيز ضمن داستان شعيب ( ع ) فرموده است :  وَ ما أُرِيدُ أَنْ أُخالِفَكُمْ إِلى ما أَنْهاكُمْ عَنْهُ  « 39 » .\r\nو نيز :  وَ اتَّقُوا اللَّهَ وَ يُعَلِّمُكُمُ اللَّهُ  . . .  وَ اتَّقُوا اللَّهَ وَ اعْلَمُوا *  . . .  وَ اتَّقُوا اللَّهَ وَ اسْمَعُوا  « 40 » .\r\nو نيز به عيسى بن مريم فرموده است : اى پسر مريم خود را پند ده ، اگر پذيرفتى آنگاه مردم را موعظه كن و گرنه از من شرم بدار .\r\nپيامبر خدا ( ص ) فرموده است : در شب معراج بر گروهى گذر كردم كه لبهاى آنان را با مقراضهاى آتشين مىبريدند ، گفتم : شما چه كسانيد ؟ گفتند : ما به نيكى دستور مىداديم و خود به آن عمل نمىكرديم ، و از بدى نهى مىكرديم و خود آن را به جا مىآورديم « 41 » .\r\nو نيز فرموده است : هلاك شدگان امّت من عالمان فاجر و عابدان نادانند ، و\r\n\r\n\r\n","description":"","footnote":"\r\n( 37 ) المختصر ، فى العلم ، ابن عبد البرّ ، ص 90 از حديث ابو الدّرداء .\r\n( 38 ) صفّ / 3 : نزد خداوند بسيار خشم‌آور است كه سخنى بگوييد كه عمل نمىكنيد .\r\n( 39 ) هود / 88 : . . . من هرگز نمىخواهم شما را از چيزى باز دارم كه خودم مرتكب مىشوم .\r\n( 40 ) بقره / 282 ، 196 و مائده / 108 : و از خدا بپرهيزيد و خداوند به شما مىآموزد ، و از خداوند بپرهيزيد و بدانيد ، و از خداوند بپرهيزيد و گوش فرا دهيد .\r\n( 41 ) المغنى ، ابن حبّان ، از حديث انس .\r\n","page_name":" 242 ","page_number":242},
  {"content":"\r\n\r\nبدترين بدان عالمان بد ، و خوبترين خوبان عالمان خوب مىباشند « 42 » .\r\nابو الدّرداء گفته است : واى يك بار بر كسى است كه نداند ، و هفت بار بر كسى است كه بداند و عمل نكند « 43 » .\r\nمكحول از عبد الرحمان بن غنم روايت كرده كه گفته است : ده نفر از اصحاب پيامبر خدا ( ص ) براى من نقل كردند ، كه ما در مسجد قبا علم مىآموختيم ، ناگهان پيامبر خدا ( ص ) بر ما وارد شد ، و فرمود : آنچه مىخواهيد بياموزيد ، امّا تا آنها را به كار نبنديد خداوند به شما مزد نخواهد داد « 44 » .\r\nعيسى ( ع ) فرموده است : كسى كه علم مىآموزد ، و به آن عمل نمىكند مانند زنى است كه پنهانى زنا دهد و از آن آبستن شود ، و چون باردارى او آشكار گردد رسوا و مفتضح گردد ؛ به همين ترتيب كسى كه علم خود را به كار نمىبندد خداوند متعال او را در روز رستاخيز در برابر همهء خلايق رسوا و مفتضح خواهد ساخت .\r\nابن مسعود گفته است : به زودى روزگارى فرا مىرسد كه شيرينى دلها بدل به شورى مىشود ؛ در آن زمان عالم و دانشجو از علم سود نمىبرند ، دلهاى عالمان مانند زمين شوره‌زار مىگردد ، كه باران بر آن مىبارد ، ليكن گوارايى از آن حاصل نمىشود ، و اين زمانى است كه دلهاى عالمان به دوستى دنيا گرايد ، و آن را بر آخرت برگزينند ، در اين هنگام خداوند منابع حكمت را از آنها مىگيرد ، و چراغهاى هدايت را در دلهاى آنها خاموش مىگرداند ، از اين رو هنگامى كه عالم آنان را ديدار مىكنى با زبان ، ترس خود را از خدا به تو خبر مىدهد ليكن عمل او بيانگر بىپروايى و فجور اوست ، در آن روزگار زبانهاى پربار فراوان ، و دلهاى پاك قحط و ناياب است ، به خدايى كه جز او خدايى نيست اين وضع سببى جز اين ندارد كه معلّمان علم را براى غير خدا تعليم\r\n\r\n\r\n","description":"","footnote":"\r\n( 42 ) العلم ، ابن عبد البرّ ؛ المختصر ، ص 91 .\r\n( 43 ) العلم ، ابن عبد البرّ ؛ المختصر ، ص 96 .\r\n( 44 ) العلم ، ابن عبد البرّ ؛ المختصر ص 97 .\r\n","page_name":" 243 ","page_number":243},
  {"content":"\r\n\r\nمىدهند ، و دانشجويان آن را براى غير خدا فرا مىگيرند .\r\nدر انجيل نوشته شده است : دانستن آنچه را نمىدانيد نخواهيد مگر اين كه آنچه را مىدانيد به كار بسته باشيد « 45 » .\r\nحذيفه گفته است : شما در روزگارى قرار داريد كه اگر يك دهم آنچه را مىدانيد ترك كنيد هلاك مىشويد ، و روزگارى فرا خواهد رسيد كه هر كس يك دهم آنچه را مىداند به كار بندد رستگار مىشود ، و اين به سبب كثرت بيكاره‌ها و باطل‌گرايان است .\r\nاز پيامبر ( ص ) نقل شده كه فرموده است : « بسا اين كه شيطان در به دست آوردن دانش بر شما سبقت گيرد ؛ عرض شد : اى پيامبر خدا آن چگونه است ؛ فرمود : مىگويد علم به دست بياور و عمل مكن تا عالم شوى ، در نتيجه پيوسته از علم سخن مىگويد و عمل را به تأخير مىاندازد تا آنگاه كه عمل نكرده مىميرد . » « 46 » ابن مسعود گفته است : علم به كثرت روايت نيست بلكه آن خشيت است و بس . « 47 » و نيز ابن مسعود گفته است : قرآن نازل شده است تا به آن عمل شود ، شما خواندن آن را عمل به حساب آورده‌ايد ، به زودى گروهى كه از نيكان شما نيستند پديد خواهد آمد كه آن را مانند نيزه راست مىگردانند ، عالمى كه عمل نمىكند مانند بيمارى است كه دارو را تعريف مىكند ، ليكن خود را با آن درمان نمىكند ، و يا چون گرسنه‌اى است كه خوراكهاى لذّت‌بخش را توصيف مىكند ، ولى آنها را نمىيابد ، و به امثال اينها گفته مىشود :  لَكُمُ الْوَيْلُ مِمَّا تَصِفُونَ  « 48 » .\r\nمىگويم : از طريق خاصّه ( شيعه ) كلينى به سند خود از امام صادق ( ع ) روايت كرده كه فرموده است : « راويان كتاب خدا بسيار ، و رعايت كنندگان آن\r\n\r\n\r\n","description":"","footnote":"\r\n( 45 ) العلم ، ابن عبد البرّ ، المختصر ، ص 97 .\r\n( 46 ) عراقى گفته است : اين حديث در الجامع از حديث انس است .\r\n( 47 ) العلم ، ابن عبد البرّ ؛ المختصر ، ص 108 .\r\n( 48 ) انبيا / 18 : واى بر شما از آنچه ( خدا را ) توصيف مىكنيد .\r\n","page_name":" 244 ","page_number":244},
  {"content":"\r\n\r\nاندكند ، چه بسيارند ، اندرزجويان از حديث كه نسبت به قرآن خيانتكارند ، عالمان در غم ترك عمل و نادانها در اندوه حفظ الفاظند ، يكى دنبال حفظ حيات ، و ديگرى در پى هلاكت خويش است ، و اين جاست كه دو رعايت كننده از هم جدا و دو دسته از هم متمايز مىشوند . » « 49 » و نيز به سند خود از آن حضرت دربارهء قول خداوند متعال :  إِنَّما يَخْشَى اللَّهَ مِنْ عِبادِهِ الْعُلَماءُ  نقل كرده كه فرموده است : « مراد عالمى است كه كردارش ، گفتارش را تصديق كند ، و كسى كه كردارش مصدّق گفتارش نباشد عالم نيست . » « 50 » در روايت ديگرى است : « و هر كس كردارش با گفتارش وفق نداشته باشد ايمانش عاريه و لرزان است . » در مصباح الشّريعه از آن حضرت نقل شده « 51 » كه فرموده است : « براستى عالم كسى است كه اعمال شايسته و اذكار پاكيزه و صداقت و پرهيزگاريش معرّف او باشد ، نه زبان و گردنفرازى و ادّعايش ، در غير اين زمان كسانى به طلب علم اقدام مىكردند كه از خرد ، پارسايى ، حكمت ، شرم و ترس از خدا برخوردار بودند ، و در اين روزگار نشانى از اين چيزها در طالبان علم نمىبينيم .\r\nعالم به عقل ، مدارا ، محبّت ، خلوص ، بردبارى ، شكيبايى ، گشاددستى نياز دارد ، و دانشجو به شوق ، اراده ، فراغت ، پارسايى ، خشيت ، حفظ و دورانديشى محتاج است . » نيز از آن حضرت روايت شده كه فرموده است : « خداوند به داوود ( ع ) وحى كرد عالمى كه به علمش عمل نمىكند كمترين كار من با او سخت‌تر از هفتاد مجازات باطنى است ، و آن اين كه شيرينى ياد خود را از دلش بيرون مىبرم . » غزّالى مىگويد :\r\n\r\n3 - عالم بايد همّتش را به تحصيل علمى متوجّه كند كه در آخرت سودمند باشد ،\r\n( 1 ) و بر رغبت او در طاعت بيفزايد ، از كسب علومى كه سود آنها اندك ، و\r\n\r\n\r\n","description":"","footnote":"\r\n( 49 ) كافى ، ج 1 ، ص 49 ، به شمارهء 6 .\r\n( 50 ) همان مأخذ ، ص 36 ، به شمارهء 2 ، روايت بعدى ، ص 45 ، به شمارهء 5 .\r\n( 51 ) باب 62 ، ص 41 .\r\n","page_name":" 245 ","page_number":245},
  {"content":"\r\n\r\nجدال و قيل و قال در آنها بسيار است پرهيز كند . چه كسى كه از علم توأم با عمل روى مىگرداند مانند بيمارى است كه به امراض بسيارى دچار باشد ، و در وقتى تنگ كه بيم از دست رفتن آن را دارد ، با پزشكى حاذق روبرو شود ، و وى به جاى اين كه از آنچه به آن گرفتار است با او سخن گويد از خواصّ گياهان و داروها و شگفتيهاى طبّ از وى پرسش كند ، و اين خود منتهاى بيخردى است .\r\nروايت شده است كه مردى نزد پيامبر خدا ( ص ) آمد ، و عرض كرد : از غرايب علم به من بياموز . پيامبر ( ص ) فرمود : « دربارهء اصل علم چه كرده‌اى ؟ گفت :\r\nاصل علم چيست ؟ پيامبر ( ص ) فرمود : آيا پروردگارت را شناخته‌اى ؟ گفت :\r\nآرى ، فرمود ، در اداى حقّ او چه كرده‌اى ؟ عرض كرد : آنچه خدا خواسته است ؛ فرمود : آيا مرگ را شناخته‌اى ؟ عرض كرد : آرى ؛ فرمود : براى آن چه آماده كرده‌اى ؛ گفت : آنچه خدا خواسته است ؛ پيامبر ( ص ) فرمود : برو آنچه را در آن جا به كار مىآيد محكم كن سپس بيا تا تو را غرايب علم بياموزم . » « 52 » سزاوار است كسب علم به گونه‌اى باشد كه از يكى از پيشينيان نقل شده است كه استادش به وى گفت : چه مدّت است كه با من مصاحبت دارى ؟ پاسخ داد : سى و سه سال ؛ استاد گفت : در اين مدّت از من چه آموخته‌اى ؟ گفت : هشت مسأله ؛ استاد گفت :  إِنَّا لِلَّهِ وَ إِنَّا إِلَيْهِ راجِعُونَ  ، عمر من با تو سپرى شد ، و تو تنها ، هشت مسأله از من آموخته‌اى ؟ پاسخ داد : اى استاد ! جز اينها نياموخته‌ام و دوست ندارم دروغ بگويم ؛ استاد به او گفت : هشت مسأله را بيان كن تا آنها را بشنوم .\r\nگفت :\r\nمسألهء اوّل - به اين مردم نگريستم ديدم هر كسى را محبوبى است كه تا لب گور با وى همراه است ، و چون به گور رسد از وى جدا مىشود ، من اعمال نيك را محبوب خود ساختم ، تا چون به گور وارد شوم به همراه من باشد . استاد گفت : آفرين .\r\n\r\n\r\n","description":"","footnote":"\r\n( 52 ) العلم ، ابن عبد البرّ ، المختصر ، ص 97 .\r\n","page_name":" 246 ","page_number":246},
  {"content":"\r\n\r\nمسألهء دوّم چيست ؟ پاسخ داد : در گفتار خداوند عزّ و جل نظر كردم كه فرموده است :   وَ أَمَّا مَنْ خافَ مَقامَ رَبِّهِ وَ نَهَى النَّفْسَ عَنِ الْهَوى فَإِنَّ الْجَنَّةَ هِيَ الْمَأْوى   « 53 » دانستم كه سخن خداوند سبحان حقّ است ، از اين رو در دفع هوسها كوشيدم تا نفسم بر طاعت حق تعالى رام شد .\r\nسوّم - به اين مردم نگريستم ديدم هر كس داراى چيزى است كه از ديدگاه او قيمتى و ارزشمند است ، و آن را برداشته و حفظ مىكند ، سپس به گفتار خداوند متعال نظر كردم كه فرموده است :  ما عِنْدَكُمْ يَنْفَدُ وَ ما عِنْدَ اللَّهِ باقٍ  « 54 » ، پس هر گاه چيزى مرا به دست آيد كه داراى قيمت و ارزشى باشد آن را نزد خداوند مىفرستم تا براى من نزد او باقى بماند .\r\nچهارم - به اين مردم نگريستم ديدم هر يك از آنها خود را به مال و شرف و حسب و نسب منتسب مىكند ؛ من در اين امر انديشيدم ، ديدم اينها چيزى نيست ، سپس در سخن حقّ تعالى نظر كردم كه فرموده است :  إِنَّ أَكْرَمَكُمْ عِنْدَ اللَّهِ أَتْقاكُمْ  « 55 » ، لذا در طريق تقوا كار كردم تا نزد خداوند گرامى باشم .\r\nپنجم - به اين مردم نگريستم ، ديدم گروهى از گروه ديگر به بدى ياد مىكند و دسته‌اى دستهء ديگر را لعن مىكند ، دانستم ريشهء همهء اين نارواييها حسد است ، پس از آن به گفتار حقّ تعالى رجوع كردم كه فرموده است :  نَحْنُ قَسَمْنا بَيْنَهُمْ مَعِيشَتَهُمْ فِي الْحَياةِ الدُّنْيا  « 56 » ، از اين رو حسد را ترك كردم و از مردم دورى گزيدم ، و يقين كردم كه روزى از سوى خداوند تقسيم شده است ، و دشمنى با مردم را از خود دور ساختم .\r\nششم - به اين مردم نگريستم ديدم برخى بر برخى ديگر ستم و دسته‌اى با\r\n\r\n\r\n","description":"","footnote":"\r\n( 53 ) نازعات / 40 : و امّا كسى كه از مقام پروردگارش ترسان بوده و نفس را از هوسها بازداشته بهشت جايگاه اوست .\r\n( 54 ) نحل / 96 : آنچه نزد شماست فانى مىشود ، و آنچه نزد خداست باقى مىماند .\r\n( 55 ) حجرات / 13 : همانا گرامىترين شما نزد خداوند با تقواترين شماست .\r\n( 56 ) زخرف / 32 : ما معيشت آنها را در زندگى دنيا ميان آنان تقسيم كرديم .\r\n","page_name":" 247 ","page_number":247},
  {"content":"\r\n\r\nدستهء ديگر نبرد مىكنند به گفتار خداوند متعال مراجعه كردم در آن جا كه فرموده است :  إِنَّ الشَّيْطانَ لَكُمْ عَدُوٌّ فَاتَّخِذُوهُ عَدُوًّا  « 57 » پس او را تنها دشمن خويش دانستم ، و در پرهيز از او كوشيدم ، زيرا خداوند بر دشمنى او گواهى داده است ، و دست از دشمنى با مردم برداشتم .\r\nهفتم - به اين مردم نگريستم ديدم هر يك از آنها در جستجوى تكّه‌اى نان است ، و بدين سبب خود را خوار ، و در آنچه براى او حلال نيست وارد مىشود سپس به گفتار خداوند متعال نظر كردم كه فرموده است :  وَ ما مِنْ دَابَّةٍ فِي الْأَرْضِ إِلَّا عَلَى اللَّهِ رِزْقُها  « 58 » ، دانستم كه من يكى از آن جنبندگانم كه روزىام بر خداست ، از اين رو به آنچه از جانب خدا بر من واجب است مشغول شدم ، و از توجّه به آنچه نزد او دارم ، خوددارى كردم .\r\nهشتم - به اين مردم نگريستم ، ديدم اين بر ملك خويش ، و آن بر تجارت ، يكى بر صنعت ، و ديگرى بر سلامت مزاج خود تكيه دارد ، و هر مخلوقى بر مخلوق ديگر متكّى است ، من به گفتار خداوند سبحان رجوع كردم كه فرموده است :  وَ مَنْ يَتَوَكَّلْ عَلَى اللَّهِ فَهُوَ حَسْبُهُ  « 59 » ، از اين رو بر خداوند توكّل كردم ، كه او مرا بس و نيكو سرپرست است .\r\nاستاد گفت : خداوند توفيق به تو ارزانى بدارد ، چه من در علوم تورات ، انجيل ، زبور و قرآن عظيم نظر كردم ، و ديدم مدار آنها بر همين مسائل هشتگانه است ، هر كس آنها را به كار بندد به اين چهار كتاب عمل كرده است .\r\nمىگويم : اين جريان با اندك تغييرى در الفاظ ، به سرور ما امام صادق ( ع ) نسبت داده مىشود ، كه ميان آن حضرت و يكى از شاگردانش اتّفاق افتاده است .\r\nغزّالى مىگويد : درك اين بخش از علم كه براى روز بازپسين سودمند و موجب مزيد طاعت است مورد اهتمام علماى آخرت مىباشد ، امّا عالمان دنيوى\r\n\r\n\r\n","description":"","footnote":"\r\n( 57 ) فاطر / 6 : شيطان دشمن شماست . او را دشمن خود بدانيد .\r\n( 58 ) هود / 6 : هيچ جنبنده‌اى در زمين نيست مگر اين كه روزى او بر خداست .\r\n( 59 ) طلاق / 3 : و هر كس بر خدا توكّل كند خداوند او را كفايت خواهد كرد .\r\n","page_name":" 248 ","page_number":248},
  {"content":"\r\n\r\nبه دانشهايى مىپردازند كه دست يافتن به مال و مقام را براى آنها ميسّر سازد ، و امثال اين علوم را كه همهء پيامبران بر اساس آنها برانگيخته شده‌اند وامىگذارند .\r\nضحّاك بن مزاحم گفته است : پيشينيان را ديدم و دريافتم كه جز ورع و پرهيزگارى از يكديگر نمىآموختند ، و مسلمانان امروز را مىبينم كه تنها حرف و سخن از يكديگر فرا مىگيرند .\r\n\r\n4 - عالم بايد به رفاه و تنعّم در خوراك و پوشاك و تجمّل در اثاث و مسكن گرايش نداشته باشد ،\r\n( 1 ) بلكه در همهء اينها ميانه‌روى را اختيار ، و به پيشينيان صالح اقتدا ، و به حدّاقل اينها بسنده كند ، و هر قدر تمايلش به اينها كم شود تقرّبش در پيشگاه حقّ تعالى افزون ، و درجه‌اش نزد علماى آخرت برتر مىشود .\r\nگواه اين گفتار حكايتى است كه از ابو عبد الله خواصّ كه از ياران حاتم اصّم بوده است نقل شده ، كه گفته است : با حاتم وارد شهر رى شدم و سيصد و بيست مرد به همراه ما بود كه قصد زيارت خانهء خدا را داشتيم ، و اينان همگى جبّهء پشمين بر تن داشتند ، و با آنان نه طعامى بود و نه انبانى ، بر يكى از بازرگانان كه زاهد پيشه و دوستدار درويشان بود وارد شديم ، وى در آن شب از ما پذيرايى كرد ، و چون بامداد شد به حاتم گفت : آيا با من كارى هست ؟ زيرا مىخواهم به عيادت فقيهى از خودمان كه بيمار است بروم ، حاتم گفت : عيادت بيمار فضيلت بسيار دارد ، و نگاه كردن به فقيه عبادت است ، از اين رو من هم با تو مىآيم ، بيمار محمّد بن مقاتل قاضى شهر رى بود ، چون به در خانه رسيديم كاخى بلند و زيبا يافتيم ، در اين هنگام حاتم در فكر فرو رفت ، و گفت : خانهء عالم به اين صورت ؟ ! سپس اجازهء ورود داده شد ، چون وارد خانه شديم سرايى يافتيم فراخ كه به سلاح و پرده‌ها آراسته بود ؛ حاتم بيشتر به فكر فرو رفت ، پس از آن به مجلس در آمديم كه فرش لطيف و نرمى در آن گسترده شده و قاضى بر روى آن خفته ، و بر بالاى سرش غلامى ايستاده بود كه بادزنى در دست داشت . در اين موقع قاضى نشست و رسم پرسش به جاى آورد . ولى حاتم ايستاده بود . ابن مقاتل به او اشاره كرد كه بنشيند . حاتم گفت : نمىنشينم ؛ قاضى گفت : شايد حاجتى دارى ؛\r\n\r\n","description":"","footnote":"","page_name":" 249 ","page_number":249},
  {"content":"\r\n\r\nپاسخ داد : آرى ، قاضى گفت : حاجتت چيست ؟ حاتم گفت : مسأله‌اى دارم و مىخواهم آن را از تو بپرسم ؛ قاضى گفت : بپرس . حاتم گفت : برخيز و راست بنشين تا بپرسم ؛ وى راست بنشست . حاتم گفت : اين دانش خود را از كجا فرا گرفتى ؟ قاضى پاسخ داد : آن را محدّثان موثّق به من رسانيده‌اند . حاتم گفت ، از چه كسى به تو رسانيده‌اند ؟ پاسخ داد : از اصحاب پيامبر خدا ( ص ) . حاتم گفت :\r\nاصحاب از چه كسى اخذ كرده‌اند ؟ پاسخ داد : از پيامبر خدا ( ص ) حاتم گفت :\r\nپيامبر از چه كسى ؟ گفت : از جبرئيل و او از خداوند متعال ؛ حاتم گفت : در آنچه جبرئيل از خداوند متعال به پيامبر ( ص ) و او به اصحاب خود رسانيده ، و آنان به راويان ثقه نقل كرده‌اند هيچ شنيده‌اى كه هر كس خانه‌اش همچون سراى اميران باشد ، و وسعت آن بيشتر ، منزلتش نزد خداوند زيادتر خواهد بود . قاضى گفت :\r\nنه . حاتم گفت : پس چگونه شنيده‌اى ؟ پاسخ داد : شنيده‌ام هر كس در دنيا زاهد ، و به آخرت راغب باشد ، و مستمندان را دوست بدارد ، و كار آخرت را بر امور دنيا مقدّم سازد پايگاهش در نزد خداوند برتر خواهد بود . حاتم به او گفت : پس تو به چه كسى اقتدا كرده‌اى ؟ به پيامبر ( ص ) و اصحاب شايستهء او يا به فرعون و نمرود ؟ كه نخستين كسانى بودند كه خانه از گچ و آجر بنا كردند . اى عالمان بد ! نادانى كه به دنيا راغب و بر آن حريص است چون امثال شما را ببيند مىگويد : عالم حالش چنين است ، و من بدتر از او نيستم . پس از اين سخنان حاتم از نزد قاضى برخاست و بيرون رفت ، و بيمارى ابن مقاتل شدّت گرفت .\r\nچون مردم شهر رى از آنچه ميان قاضى و حاتم گذشته بود آگاه شدند ، به حاتم گفتند : طنافسى قاضى قزوين چيزدارتر از اوست . حاتم به قصد ديدار او رهسپار قزوين گرديد . چون بر او وارد شد به وى گفت : خدا تو را رحمت كند ؛ من مردى عجمى هستم خواهان آنم كه يكى از مسائل دين را كه كليد نماز است به من بياموزى و بگويى كه چگونه بايد براى نماز وضو بسازم . گفت :\r\nفرمانبردارم ، و غلام را صدا كرد كه ظرف آبى حاضر كند ؛ چون ظرف آب را آورد ، طنافسى نشست ، و هر يك از اعضاى وضو را سه بار شست ، سپس گفت :\r\n\r\n","description":"","footnote":"","page_name":" 250 ","page_number":250},
  {"content":"\r\n\r\nبه همين گونه بايد وضو گرفت . حاتم به او گفت : تو بر جايت بنشين تا من در حضور تو وضو بگيرم كه اين برايم مطمئن‌تر خواهد بود ؛ طنافسى برخاست ، و حاتم نشست و وضو گرفت ، و دستها را چهار بار شست . طنافسى به او گفت : اى فلانى اسراف كردى ؛ حاتم گفت : در چه چيز ؟ پاسخ داد : چهار بار دستها را شستى . حاتم گفت : سبحان الله من در ريختن يك مشت آب اسراف كرده‌ام ، و تو در گردآورى اين همه اسباب اسراف نكرده‌اى ؛ طنافسى دريافت كه مقصودش همين بوده است نه آموختن . از اين رو به درون خانه رفت ، و تا چهل روز از آن بيرون نيامد .\r\nچون حاتم وارد بغداد شد ، مردم به گرد او جمع شدند و گفتند اى ابا عبد الرّحمان تو مردى عجمى هستى و دچار لكنت زبانى ، و هيچ كس با تو سخن نمىگويد جز اين كه گفتارش را قطع مىكنى ؛ پاسخ داد : من سه صفت دارم كه با آنها بر دشمنم پيروز مىشوم ، يكى آن كه اگر دشمنم سخن بر صواب گويد شاد مىشوم ؛ ديگر آن كه اگر خطا گويد غمگين مىشوم ، و سوّم آن كه زمام نفس را نگه مىدارم كه در حقّ او ستم نكنم . چون اين سخن به گوش احمد بن حنبل رسيد گفت : سبحان الله او چقدر عاقل است ، ما را نزد او ببريد .\r\nهنگامى كه او را بر وى وارد كردند گفت : اى ابو عبد الرحمان سلامت دنيا در چيست ؟ پاسخ داد : اى ابو عبد الله از دنيا به سلامت نمىتوانى رست جز اين كه چهار صفت در تو باشد : از نادانيهاى مردم درگذرى ، مانع اعمال جاهلانهء خود شوى ، آنچه دارى به ايشان بخشى ، از آنچه آنها دارند نوميد باشى ، اگر بر اين طريقه رفتار كنى ، به سلامت مىمانى .\r\nسپس حاتم به سوى مدينه رفت . مردم مدينه از او استقبال كردند . وى گفت :\r\nاى مردم اين كدام مدينه است ؟ گفتند : مدينهء پيامبر خدا ( ص ) است ؛ گفت : كاخ پيامبر ( ص ) كجاست تا در آن نماز بگزارم ؟ پاسخ دادند : او را كاخى نبوده است و تنها خانه‌اى پست و محقّر داشته است ؛ پرسيد كاخهاى اصحاب او كجايند ؟ پاسخ دادند : آنها كاخ نداشته و تنها خانه‌هايى كوچك و ساده\r\n\r\n","description":"","footnote":"","page_name":" 251 ","page_number":251},
  {"content":"\r\n\r\nداشته‌اند ؛ حاتم گفت : اى مردم ! پس اين جا مدينهء فرعون است ، مردم او را گرفته نزد حاكم بردند و گفتند : اين عجمى مىگويد : اين جا مدينهء فرعون است . حاكم پرسيد چرا اين سخن را مىگويى ؟ حاتم گفت : در قضاوت دربارهء من شتاب مكن . من مردى عجمى هستم ؛ وارد اين شهر شدم و پرسيدم : اين مدينهء كيست ؟\r\nگفتند : اين مدينهء پيامبر خدا ( ص ) است ، گفتم : كاخ او كجاست ؟ . . . و بقيّهء داستان را براى حاكم نقل كرد ، و پس از آن گفت : خداوند متعال فرموده است :  لَقَدْ كانَ لَكُمْ فِي رَسُولِ اللَّهِ أُسْوَةٌ حَسَنَةٌ  « 60 » ، اينك شما به كى تأسّى جسته‌ايد ؟ آيا به پيامبر خدا يا به فرعون كه نخستين كسى است كه با گچ و آجر خانه ساخت . پس از شنيدن اين سخنان دست از او بازداشته و وى را رها كردند .\r\nاين داستان حاتم بود ، و از روش پيشينيان صالح در زمينهء بدحالى و سخت‌گذرانى و ترك تجمّل شواهدى در محلّ خود ذكر خواهد شد ، امّا تحقيق امر اين است كه آرايش به مباح حرام نيست ، ليكن زياده‌روى و دلبستگى به آن موجب انس و عادت مىشود تا آن جا كه ترك آن دشوار مىگردد . علاوه بر اين مداومت در آرايش جز از طريق به كار گرفتن اسبابى كه استفاده از آنها غالبا موجب ارتكاب گناه است ميسّر نيست ، از قبيل نفاق و چرب‌زبانى و رعايت مردمان و ريا و ديگر كارهايى كه شرع آنها را منع كرده است . بنابراين هوشمندى و دورانديشى ايجاب مىكند كه از آنها اجتناب شود ، زيرا هر كس خود را غرق در كارهاى دنيا كند بىترديد از خطرهاى آن سالم نمىماند ، و اگر فرو رفتن در اين غرقابه با سلامت همراه مىبود ، پيامبر خدا ( ص ) در ترك دنيا مبالغه نمىفرمود ، تا آن حدّ كه در اثناى خطبه پيراهن نقشدار و انگشتر طلا را از خود دور كرد ، و همچنين موارد ديگرى است كه در آينده ذكر خواهد شد . از اين رو گرايش به تنعّم مباح داراى خطرات بزرگى است ، و دور از مقام خوف و خشيت مىباشد ، و ويژگى عالمان ربّانى بيم و خشيت از خداست ، و\r\n\r\n\r\n","description":"","footnote":"\r\n( 60 ) احزاب / 21 : براى شما در زندگى پيامبر خدا ( ص ) سرمشق نيكويى بود .\r\n","page_name":" 252 ","page_number":252},
  {"content":"\r\n\r\nخاصيّت خشيت نيز دورى جستن از هر كارى است كه گمان وجود خطر در انجام آن است . » مىگويم : آنچه بر صحّت اين گفته‌ها گواهى مىدهد روايتى است كه سيّد رضى در كتاب نهج البلاغه از مولاى ما امير مؤمنان ( ع ) نقل كرده است . آن حضرت ضمن گفتارى طولانى فرموده است « 61 » : . . . كسى كه دنيا در نظرش سترگ ، و موقعيّت آن در دلش بزرگ باشد آن را بر خدا برگزيده است و از خدا مىبرد ، و بندهء دنيا مىشود . روش پيامبر خدا ( ص ) در اين كه به او تأسّى و از او پيروى كنى براى تو كافى است ، و رفتار او دليل بر زشتى و نقص دنيا و بسيارى رسواييها و بديهاى آن مىباشد . زيرا دنيا بكلّى از او گرفته شد ، و از همه سو براى ديگران مهيّا گرديد او از پستان دنيا شير ننوشيد ، و از زيب و زيور آن دورى جست .\r\nو اگر بخواهى در مرحلهء دوّم روش پيامبر خدا يعنى موسى كليم الله ( ع ) را كه درود خدا بر او باد براى تو بگويم ، در آن هنگامى كه مىگفت :  رَبِّ إِنِّي لِما أَنْزَلْتَ إِلَيَّ مِنْ خَيْرٍ فَقِيرٌ  « 62 » ، به خدا سوگند او جز گرده نانى كه آن را بخورد از خداوند چيزى نخواست ، زيرا او گياه زمين را مىخورد ، و از بسيارى لاغرى و فروريختن گوشت بدنش سبزى گياه از پشت پرده شكمش ديده مىشد .\r\nو چنانچه بخواهى در مرحلهء سوّم روش پيامبر خدا ( ع ) يعنى داوود ( ع ) كه درود خدا بر او باد ، داراى مزامير وقارى بهشتيان را برايت بازگو كنم او به دست خويش از ليف خرما زنبيل مىبافت ، و به همنشينان خود مىگفت كدام يك از شما اينها را برايم مىفروشد ؟ وى از بهاى آنها گرده نان جوى فراهم مىكرد و مىخورد .\r\nو اگر بخواهى دربارهء عيسى بن مريم ( ع ) سخن بگويم ، او سنگ را بالش\r\n\r\n\r\n","description":"","footnote":"\r\n( 61 ) خطبهء 159 ، نهج البلاغه ، آغاز آن : أمره قضاء و حكمه .\r\n( 62 ) قصص / 24 : پروردگارا هر خيرى را بر من فرود آورى بدان نيازمندم .\r\n","page_name":" 253 ","page_number":253},
  {"content":"\r\n\r\nخود قرار مىداد ، و جامهء زبر مىپوشيد ، و طعام خشن مىخورد ، و نان خورش او گرسنگى بود ، چراغ شبش مهتاب و سرپناهش در زمستان خاوران و باختران ( اين طرف و آن طرف ) زمين بود ، ميوه و سبزى خوشبوى او گياهى بود كه از زمين براى چهارپايان مىروييد ؛ او نه همسرى داشت كه وى را شيفتهء خود كند ، و نه فرزندى كه او را دچار اندوه سازد ، و نه مالى كه او را به خود مشغول گرداند ، و نه طمعى كه وى را به خوارى افكند . پاهايش مركب او ، و دستهايش خدمتكار وى بود .\r\nاز پيامبر پاك و مطهر خود كه درود خدا بر او و خاندانش باد پيروى كن ، زيرا او نمونه است براى كسى كه بخواهد تأسّى كند . و انتسابى شايسته است براى كسى كه خود را به جايى نسبت دهد . محبوبترين بندگان نزد خداوند كسى است كه به پيامبر او اقتدا كند ، و به دنبال او گام بردارد . او لقمهء دنيا را با اطراف دندان مىجويد يعنى به خوراك كم بسنده مىكرد ، و به دنيا توجّهى نداشت . از همهء مردم دنيا بيشتر پهلويش از آن تهى ، و شكمش از همگان گرسنه‌تر بود ؛ نعمات دنيا به او پيشنهاد شد ، ليكن از پذيرفتن آن خوددارى كرد ، او آن چيزى را كه خداوند دشمن داشته است دشمن مىداشت ، و آنچه را خداوند حقير شمرده او نيز حقير شمرد ، و چيزى را كه خداوند خرد و كوچك دانسته او نيز خرد و ناچيز مىدانست ، و اگر در ما جز دوستى آنچه را خدا و پيامبرش دشمن داشته ، و بزرگداشت آنچه را كه خداوند كوچك و حقير شمرده چيز ديگرى نبود ، براى دشمنى با خدا و مخالفت با دستور او كافى بود .\r\nپيامبر ( ص ) بر روى زمين طعام مىخورد ، و مانند بردگان مىنشست ، و به دست خود بر كفش و جامه‌اش وصله مىزد ؛ بر الاغ برهنه سوار مىشد ، و يكى را هم در پشت سر خود سوار مىكرد . پرده‌اى بر در اطاقش آويخته ديد كه در آن تصويرهايى بود ، به يكى از همسرانش فرمود : اى زن اين را از نظر من پنهان كن ، زيرا هنگامى كه به آن مىنگرم به ياد زيب و زيور دنيا مىافتم . او با تمام قلب خويش از دنيا رو گردانيد ، و ياد آن را از خود دور ساخت ، و دوست\r\n\r\n","description":"","footnote":"","page_name":" 254 ","page_number":254},
  {"content":"\r\n\r\nداشت كه زيورهاى دنيا از نظرش ناپديد باشد مبادا از آن جامهء فاخرى برگيرد ، يا دنيا را جاى آرميدن بشمارد ، و اميد درنگ در آن داشته باشد ؛ لذا آن را از جان خويش بكلّى بيرون راند ، و از دل خود دور ساخت ، و از جلو چشمش پنهان گردانيد . آرى چنين است كسى كه چيزى را دشمن مىدارد از اين كه به آن نظر كند ، و نام آن نزد او برده شود نيز بيزار است .\r\nدر روش زندگى پيامبر خدا كه درود خداوند بر او و خاندانش باد چيزهايى است كه تو را به زشتيهاى دنيا و عيبهاى آن آگاه مىسازد ، زيرا او با بستگان خود در دنيا گرسنه به سر برد ، و با همهء تقرّبى كه در پيشگاه خداوند داشت زيب و زيور دنيا از او به دور داشته شد ؛ بنابراين بيننده بايد با چشم خرد بنگرد كه آيا خداوند با اين كار محمّد ( ص ) را گرامى داشته و يا خوار ساخته است . اگر بگويد خوار كرده است دروغ گفته و به خداوند بزرگ سوگند بهتان بزرگى زده است ، و اگر بگويد او را گرامى داشته بايد بداند كه خداوند آن ديگرى را خوار داشته كه دنيا را براى او فراخ و گسترده ساخته ، زيرا آن را از مقرّبترين كسان به درگاهش دريغ داشته است . بنابراين كسى كه مىخواهد تأسّى جويد بايد از پيامبر خود پيروى كند و در پى او گام بردارد ، و به هر جا او وارد شده به آن جا در آيد . و اگر چنين نكند از هلاكت ايمن نخواهد بود ، زيرا خداوند محمّد ( ص ) را نشانهء قيامت و مژده دهندهء بهشت و بيم‌دهندهء عقوبتها و كيفرها قرار داده است .\r\nآرى او با شكم گرسنه از دنيا رفت . و با قلبى سليم به ديار آخرت وارد شد او تا آنگاه كه به سراى باقى شتافت و دعوت پروردگارش را اجابت كرد سنگى بر روى سنگى ننهاد ، چه بزرگ است منّت خدا بر ما كه نعمت وجود چنين رهبرى را به ما عطا فرمود تا از او پيروى كنيم ، و به دنبال چنين پيشوايى گام برداريم . به خدا سوگند من به اين جبّهء خود آن قدر وصله زدم كه ديگر از وصله زنندهء آن شرم كردم ، كسى به من گفت : ديگر اين لباس كهنه را از خود دور نمىكنى گفتم از من دور شو كه : عند الصباح يحمد القوم السرى » « 63 »\r\n\r\n\r\n","description":"","footnote":"\r\n( 63 ) راهيان شب در بامداد مورد ستايش قوم قرار مىگيرند .\r\n","page_name":" 255 ","page_number":255},
  {"content":"\r\n\r\nكلينى در كتاب كافى به سند خود از امام صادق ( ع ) روايت كرده كه فرموده است : هر چه ايمان بنده زياد شود بر تنگى معيشت او افزوده مىگردد « 64 » .\r\n\r\n5 - عالم بايد از حاكمان دورى گزيند ،\r\n( 1 ) و تا راهى براى گريز از آنها در اختيار دارد به هيچ وجه بر آنها وارد نشود ، بلكه شايسته است از معاشرت با آنها احتراز كند ، هر چند آنها نزد وى بيايند ، زيرا دنيا سبز و شيرين است و زمام آن به دست سلاطين و حكّام مىباشد ، و كسى كه با آنها معاشرت كند چه بسا براى تأمين خواستها و به دست آوردن دل آنها كم يا بيش گام بردارد ، در حالى كه آنها ستمگرند ، و بر هر ديندارى واجب است آنان را محكوم كند ، و با فاش كردن مظالم و نكوهش اعمال آنها دلهايشان را نگران سازد . از اين رو به دست سلاطين و حكّام مىباشد ، و كسى كه با آنها معاشرت كند چه بسا براى كسى كه بر آنها وارد مىشود يا تجملات آنها نظر او را جلب مىكند ، كه در اين صورت نعمتهايى را كه خداوند به او ارزانى داشته حقير خواهد شمرد ، و يا از اين كه اعمال آنها را انكار و محكوم كند لب فرو خواهد بست كه در اين حال فريبكار و چاپلوس خواهد بود ، و يا سخن بر وفق رضا و خشنودى خاطر آنها خواهد گفت كه اين دروغ آشكار مىباشد ، و يا طمع مىكند كه چيزى از مال آنها به او برسد كه اين نيز حرام مىباشد . و ما در كتاب حلال و حرام آنچه جايز است از اموال حكّام اخذ شود ، و آنچه جايز نيست ، اعمّ از حقوق و مستمرّيها و جوايز و جز اينها را ذكر خواهيم كرد .\r\nخلاصه اين كه آميزش با حكّام كليد هر بدى است ، و علماى آخرت در اين امر طريق احتياط را اتّخاذ كرده‌اند . پيامبر ( ص ) فرموده است : « هر كس باديه - نشين شود جفا كرده ، و آن كه شكار را دنبال كند غفلت ورزيده ، و كسى كه نزد حاكم رود خود را در فتنه انداخته است . » « 65 » و نيز پيامبر ( ص ) فرموده است : « به زودى فرمانروايانى بر شما حكومت خواهند كرد ، كه كارهاى خوب و بدى را از آنها مشاهده مىكنيد . هر كس\r\n\r\n\r\n","description":"","footnote":"\r\n( 64 ) باب « فضل فقراء المسلمين » ج 2 ، ص 261 ، شمارهء 4 .\r\n( 65 ) الكبير ، طبرانى ، از ابن عبّاس ؛ الجامع الصّغير .\r\n","page_name":" 256 ","page_number":256},
  {"content":"\r\n\r\nآنها را محكوم كند بيزارى جسته ، و آن كه اظهار ناخشنودى كرده سلامت مانده ، و كسى كه رضايت دهد و پيروى كند خداوند او را از رحمت خود دور مىسازد . عرض كردند : اى پيامبر خدا ! آيا با آنها بجنگيم ، فرمود : مادام كه نماز مىگزارند نه . » « 66 » و نيز فرموده است : « عالمان مادام كه با حاكمان نياميزند امناى پيامبران بر بندگان خدايند ، و چون با آنها معاشرت كنند به پيامبران خيانت كرده‌اند ، پس از آنها حذر كنيد و دورى گزينيد . » اين حديث را انس روايت كرده است . « 67 » مىگويم : چنان كه پيش از اين مذكور شد اين حديث نيز از طريق خاصّه از امام صادق ( ع ) از پيامبر ( ص ) روايت شده است .\r\nغزّالى مىگويد : پيامبر ( ص ) فرموده است : « بدترين عالمان آنانى هستند كه نزد حكّام مىروند ، و بهترين حكمرانان آنانى مىباشند كه نزد علما حاضر مىشوند . » « 68 » مىگويم : نقل شده است كه دانشمندى به يكى از ابدال گفت : « 69 » بزرگان و پادشاهان زمان ما را چه شده است كه سخن ما را نمىپذيرند ، و به علم ارج نمىنهند ، در حالى كه در روزگار پيش وضع خلاف اين بود ، او پاسخ داد : در آن زمان پادشاهان و بزرگان و اهل دنيا نزد عالمان مىرفتند ، و اموال خود را به آنها تقديم مىكردند ، و از آنها خواستار علم و دانش مىشدند ، و عالمان در ردّ تقديميها و دفع منّت آنها پافشارى مىكردند ، از اين رو دنيا در نظر اهل آن\r\n\r\n\r\n","description":"","footnote":"\r\n( 66 ) العلم ، ابن عبد البرّ ، المختصر ، ص 85 ؛ مسند ، احمد ، ج 6 ، ص 295 ؛ الجامع الصغير ، باب سين ، از سنن ابو داوود ، صدر حديث .\r\n( 67 ) العلم ، ابن عبد البرّ ؛ المختصر ، ص 87 .\r\n( 68 ) العلم ، ابن عبد البرّ ؛ المختصر ، ص 88 ، با عبارت ديگر ، منية المريد شهيد دوّم ، با همان عبارت نقل كرده است .\r\n( 69 ) ابدال جمع بدل اصطلاح عرفانى است ، صاحب نفحات گويد : زمين را هفت اقليم است و هر يك از آن هفت اقليم را يك تن از بندگان خدا محافظت كند ، و آنها را ابدال نامند .\r\nقيصرى گويد : ابدال كسانى هستند كه بواسطه عارى شدن از قيود مادّى و رفع حجاب ظلمت و مادّه مىتوانند به صور و اشكال مختلف نمودار شوند ، و بالاخره رجال هفت گانه اولياء الله را ابدال گويند كه مرتبهء آنها پايين‌تر از مرتبه قطب است . ( فرهنگ معارف اسلامى ) . - م .\r\n","page_name":" 257 ","page_number":257},
  {"content":"\r\n\r\nحقير و قدر و منزلت دانش از ديدگاه آنها بزرگ بود ، چه آنها فكر مىكردند كه اگر علم ارزشمند و گرانبها نبود دانشمندان آن را اختيار نكرده بر دنيا ترجيح نمىدادند ، و اگر دنيا حقير و پست نبود آن را رها نساخته و از آن اعراض نمىكردند ، و چون عالمان روزگار ما نزد پادشاهان و اهل دنيا مىروند ، و دانش خود را در اختيار آنها مىگذارند تا از دنياى آنها چيزى به دست آورند . لذا دنيا در چشم آنان بزرگ و علم در نزد آنها كوچك گرديده است .\r\nيكى از عالمان « 70 » ما گفته است : « بدان آنچه در اين باره نكوهيده شمرده شده مطلق پيروى از حاكم به هر صورتى كه اتّفاق افتد نيست ، بلكه مورد نكوهش اين است كه عالم به منظور اين كه حاكم زمينه‌ساز اهداف او باشد ، و وسيلهء بالا رفتن شوؤن او در جامعه و برترى وى بر اقران ، و افزايش آبرو و مقدار او گردد از او پيروى كند ، و دنيادوستى و رياست‌طلبى و امثال اينها انگيزهء او باشد ؛ امّا اگر پيروى او از حاكم بدين منظور است كه وى را وسيلهء اقامهء نظام نوع ، اعتلاى كلمهء دين ، ترويج حقّ ، ريشه‌كن ساختن اهل بدعت ، امر به معروف و نهى از منكر و مانند اينها قرار دهد ، بىشك اين پيروى نه تنها جايز است بلكه از بهترين اعمال شمرده شده است ، و به همين طريق بايد ميان رواياتى كه مبتنى بر نكوهش متابعت از حاكم است و احاديثى كه در اين مورد رخصت داده است جمع كرد .\r\nگروهى از بزرگان اصحاب ائمّه ( ع ) در ورود به دستگاه خلفا و سلاطين از همين رخصت استفاده كرده‌اند مانند علىّ بن يقطين ، عبد الله نجاشى ، ابو القاسم بن روح كه يكى از نوّاب چهار گانه است ، محمّد بن اسماعيل بن بزيع ، نوح بن درّاج و جز اينها ، و از فقيهان مانند دو سيّد بزرگ مرتضى و رضىّ و پدر آنها ، خواجه نصير الدّين طوسى ، علّامه بحر العلوم جمال الدّين بن مطهّر و جز اينان .\r\n\r\n\r\n","description":"","footnote":"\r\n( 70 ) مقصود شهيد دوّم است كه آن را در « منية المريد » ذكر كرده است ، ص 21 چاپ ملحق به روض الجنان .\r\n","page_name":" 258 ","page_number":258},
  {"content":"\r\n\r\nمحمّد بن اسماعيل بن بزيع كه از راويان موثّق و صدوق است از امام رضا ( ع ) روايت كرده كه فرموده است : « خداوند بر آستانهء ستمگران كسانى را در خدمت خود دارد كه به وسيلهء آنها براهين خود را روشن مىكند ، و در مملكت به آنها قدرت مىدهد كه از دوستانش دفاع كنند ، و به دست آنها امور مسلمانان را اصلاح مىكند ، چه آنها پناهگاه مؤمنان از آسيب و زيان ، و مرجع حاجتمندان شيعهء ما مىباشند . خداوند به وسيلهء آنان ترس مؤمنان را در سراى ستمگران از ميان مىبرد ، آنان براستى مؤمنند ، و امناى خداوند در روى زمين مىباشند ، آنان در روز رستاخيز نور خداوند در ميان رعاياى اويند ، انوار اينان بر اهل آسمانها مىتابد ، همان گونه كه ستارگان درخشان بر اهل زمين مىتابند ، روشنى قيامت از نور آنهاست ، و قيامت از فروغ آنها نورافشان مىشود . به خدا سوگند آنها براى بهشت آفريده شده‌اند ، و بهشت براى آنها خلق شده است ، گواراى آنها باد . براى هر يك از شما مانعى نيست كه اگر بخواهد مىتواند به همهء اين ثوابها برسد ، گفت : عرض كردم : فدايت شوم به چه چيز ؟ فرمود : كسى كه با شاد كردن دل شيعيان مؤمن ما ، ما را خرسند گرداند ، همراه اين گروه خواهد بود ، پس اى محمّد تو هم از آنان باش . » « 71 » بدان اين ثوابى گرانقدر است ليكن در معرض خطرى سخت و فريبى بزرگ مىباشد ، زيرا علاقهء به خوشيهاى دنيا و رياست‌طلبى و برتريجويى اگر در دل پديد آيند بر بسيارى از راههاى ثواب و مقاصد درستى كه موجب ثواب مىباشد پرده مىافكنند ، و انسان را از اين ثوابها محروم مىسازند ، از اين رو ناگزير بايد در اين مورد بيدار و هشيار بود . » مىگويم : در اين مورد عمده اين است كه قلب انسان از ستمكار روگردان ، و به اندازهء ستمگرى و سركشى وى بر او خشمگين باشد ، هر چند او نيازش را برآورد ، و وى را به خود نزديك سازد ، و به او نيكويى كند . ديگر اين كه بايد\r\n\r\n\r\n","description":"","footnote":"\r\n( 71 ) رجال نجاشى .\r\n","page_name":" 259 ","page_number":259},
  {"content":"\r\n\r\nپس از تقرّب به حاكم كيفيّت معاشرت خود را با مردم تغيير ندهد .\r\nغزّالى مىگويد : اين ( پيروى حاكم ) براى عالمان فتنه و آزمايشى بزرگ ، و براى شيطان وسيله‌اى قوى بر ضدّ آنهاست ، بويژه هر گاه عالم خوش‌بيان و شيرين زبان باشد چرا كه شيطان پيوسته به او القا مىكند كه وارد شدن تو بر حكّام و موعظه كردن آنان سبب مىشود كه از ستمگرى باز ايستند ، و شعائر دين را برپا دارند ، تا آن جا كه خيال مىكند وارد شدن بر آنان يك وظيفهء دينى است ، آنگاه چون بر حاكم وارد گردد پيوسته با او به لطف و مهربانى سخن گويد ، و چاپلوسى ورزد ، و در ستايش او مبالغه كند ، و اين كارها موجب نابودى دين اوست . گفته‌اند : عالمان چون بدانند برابر علم خود عمل كنند ، و هر گاه عمل كنند به كار خود مشغول شوند ، و چون مشغول شوند مردم آنان را نيابند ، و هنگامى كه آنان را نيابند آنها را بطلبند ، و چون آنها را بطلبند از مردم بگريزند .\r\nيكى از حكّام به يكى از دانشمندان نوشت : كسانى را به من معرفى كن كه من در كار خدا از آنها كمك بگيرم . وى پاسخ داد : امّا اهل دين تو را نمىخواهند ، و تو اهل دنيا را نمىخواهى ، ليكن بر تو باد به اشراف و صاحبان آبرو ، زيرا آنها شرف خود را از آلوده شدن به خيانت حفظ مىكنند ، و چون بر اهل دين شرط است كه از فرمانروايان بگريزند ، در اين صورت طلب كردن آنها و معاشرت با آنان چگونه ميسّر خواهد بود .\r\n\r\n6 - عالم بايد در دادن فتوا شتاب نكند ،\r\n( 1 ) و تا راهى براى رهايى دارد ، از دادن فتوا خوددارى و از آن پرهيز كند . و اگر از آنچه تحقيقا طبق صريح كتاب خدا يا نصّ حديث و يا اجماع ثابت آن را مىداند از او پرسش شود بايد فتوا دهد . و اگر از چيزى كه در آن شكّ دارد از او بپرسند بايد بگويد : نمىدانم ، و اگر از موضوعى كه آن را به طور ظنّ از طريق اجتهاد و تخمين مىداند از او پرسش كنند بايد احتياط ورزد ، و پاسخگويى را از خود سلب كند و به ديگرى كه در او اين مايه است ارجاع دهد . آرى راه حزم و احتياط همين است چه قبول خطر اجتهاد امرى بزرگ است . در حديث آمده است كه علم سه چيز است :\r\n\r\n","description":"","footnote":"","page_name":" 260 ","page_number":260},
  {"content":"\r\n\r\nكتاب ناطق ، سنّت قائم و لا ادرى « 72 » ( نمىدانم ) ؛ شعبى گفته است : نمىدانم نيمهء علم است و هر كس در جايى كه نمىداند براى خدا خاموشى گزيند پاداشش از كسى كه سخن مىگويد كمتر نيست ، زيرا بر نفس آدمى اعتراف به نادانى امرى دشوارتر است ، و عادت صحابه و اسلاف شايسته نيز بر اين جارى بوده است .\r\nابن مسعود گفته است : كسى كه در هر چيزى كه مردم از او مىپرسند فتوا مىدهد ديوانه است « 73 » . و نيز گفته است : سپر عالم گفتن « نمىدانم » مىباشد چه اگر خطا كند نابود مىشود . ابراهيم بن ادهم گفته است : هيچ چيزى بر شيطان سخت‌تر از عالمى نيست كه از روى علم سخن گويد ، و بر اساس علم خاموشى گزيند ؛ شيطان مىگويد : به اين عالم بنگريد كه خاموشى او از سخن گفتنش بر من سخت‌تر است . يكى از عالمان در توصيف ابدال گفته است :\r\nخوراكشان فقر و گفتارشان ضرورت است ، يعنى تا كسى از آنها نپرسد سخن نمىگويند ، و چون از آنها بپرسند چنانچه كسى ديگر باشد كه پاسخ آنها را بدهد خاموشى مىگزينند ، و چنانچه ناچار شوند پاسخ مىدهند ، و پيش از پرسش آغاز كردن سخن را نشانه شهوت نهفته كلام به شمار مىآورند . يكى از آنان گفته است : آن كه در پاسخ دادن فتوا شتابش بيشتر است دانشش كمتر ، و آن كه در دادن جواب سخت‌تر باشد پرهيزگارتر است . در حديث آمده است :\r\nچون شخص را به خاموشى و زهد آراسته يافتيد به او تقرّب جوييد ، زيرا او حكمت تلقين مىكند . همچنين گفته شده است : عالمان دو دسته‌اند ، دسته‌اى عالم عامّ و فتوا دهنده‌اند ؛ اينها اصحاب اساطير و افسانه‌هايند . دستهء ديگر عالم خاصّ مىباشند ؛ اينان عالم به توحيد و اعمال قلوب و ارباب زوايا و گوشه‌گيرانند . و نيز گفته‌اند : معرفت به خاموشى نزديكتر است تا به سخن گفتن .\r\n\r\n\r\n","description":"","footnote":"\r\n( 72 ) خطيب بغدادى در باب اسامى كسانى كه از مالك روايت و به طور موقوف از ابن عمر نقل كرده‌اند ، آن را ذكر كرده است ، و ابو داوود و ابن ماجه از حديث عبد الله بن عمر مرفوعا با اختلافى آن را نقل كرده‌اند .\r\n( 73 ) العلم ، ابن عبد البرّ ؛ المختصر ، ص 125 .\r\n","page_name":" 261 ","page_number":261},
  {"content":"\r\n\r\nو هم يكى از آنها گفته است : چون دانش آدمى زياد شود گفتارش كم گردد .\r\nسلمان به ابى الدّرداء نوشت : به من خبر رسيده است كه طبيب شده‌اى و به درمان بيماران مىپردازى ؛ بنگر اگر پزشكى سخن‌گوى كه گفتارت شفاست ، و اگر پزشكى را به خود بسته‌اى از خدا بترس كه مسلمانى را بكشى . پس از اين هر گاه از ابو الدّرداء پرسش مىشد تأمل مىكرد . » مىگويم : از جملهء رواياتى كه از طريق شيعه در اين مورد وارد شده روايتى است در كتاب كافى از امام باقر ( ع ) كه از آن حضرت پرسش شد حقّ خداوند بر بندگان چيست ؟ فرمود : « اين كه آنچه را مىدانند بگويند ، و در برابر آنچه نمىدانند سكوت كنند . » « 74 » از امام صادق ( ع ) روايت شده كه فرموده است : « هنگامى كه يكى از شما از چيزى پرسيده مىشود كه آن را نمىداند بايد بگويد نمىدانم ، و نگويد خدا داناتر است ، تا در دل رفيق پرسش كننده خود شكّ اندازد ، و هر گاه پرسش شونده بگويد نمىدانم مورد تهمت او قرار نمىگيرد . » « 75 » در مصباح الشّريعة « 76 » از امام صادق نقل شده كه فرموده است : براى كسى كه با صفاى ضمير ، اخلاص در عمل و ظاهر ، و داشتن برهان از پروردگار خويش از خداوند كسب فتوا نمىكند ، دادن فتوا حلال نيست ، زيرا آن كه فتوا مىدهد حكم مىكند ، و حكم كردن جز به اذن خداوند و برهانى از او ، صحيح نيست ، و هر كس بر اساس خبر بدون مشاهده حكم كند نادان است ، و بر اين نادانى مؤاخذه مىشود ، و به سبب حكمى كه كرده است گنهكار مىباشد ؛ پيامبر ( ص ) فرموده است : « بىباكترين شما در دادن فتوا گستاخترين شما بر خداوند متعال است . آيا فتوا دهنده نمىداند كه او ميان خدا و بندگانش وارد مىشود ، و از ميان بهشت و دوزخ مىگذرد ؟ »\r\n\r\n\r\n","description":"","footnote":"\r\n( 74 ) كافى ، ج 1 ، ص 43 ، شمارهء 7 .\r\n( 75 ) همان مأخذ ، ص 42 ، شمارهء 6 .\r\n( 76 ) باب 63 ، ص 41 .\r\n","page_name":" 262 ","page_number":262},
  {"content":"\r\n\r\nسفيان بن عينيه گفته است : چگونه ديگران از دانش من سود برند ، و حال آن كه من خود را از سود آن محروم كرده‌ام . ميان مردم در حلال و حرام فتوا دادن جايز نيست ، مگر براى كسى كه بيشتر از همهء مردم زمان و ناحيه و شهر خود پيامبر ( ص ) را پيرو و فرمانبردار باشد ، و از صحّت آنچه فتوا مىدهد مطمئن باشد . پيامبر ( ص ) فرموده است : فتوا عبارت است از بسا ، شايد و اميد است ، زيرا فتواى قطعى دادن امر خطيرى است . امير مؤمنان على ( ع ) به يكى از قاضيان فرمود : « آيا ناسخ و منسوخ كتاب خدا را مىشناسى ؟ عرض كرد : نه ؛ فرمود : آيا بر مقصود خداوند در مثلهاى قرآن آگاهى يافته‌اى ؟ گفت : نه ؛ فرمود : در اين صورت هلاك شده‌اى و ديگران را هلاك مىكنى . فتوا دهنده نيازمند آن است كه معانى قرآن ، حقايق سنن ، بواطن اشارات ، آداب ، اجماع و اختلاف را بداند ، و اصولى را كه بر آنها اجماع و يا اختلاف كرده‌اند بشناسد ، سپس حسن انتخاب و پس از آن عمل شايسته ، و بعد از آن حكمت و پس از آن تقوا داشته باشد ؛ پس از اينها اگر بتواند فتوا دهد .\r\n\r\n7 - عالم بايد بيشتر اهتمام خويش را به علم باطن ، مراقبت دل ، شناخت راه آخرت و سلوك آن ، مصروف بدارد ،\r\n( 1 ) و به كشف آنها از راه مجاهده و مراقبه اميد صادق داشته باشد ، زيرا مجاهده در دقايق علم قلوب ، انسان را به مشاهده مىرساند ، و چشمه‌هاى حكمت را در دل جارى مىسازد . امّا كتاب و تعليم در اين راه كافى نيست ، و گلهاى حكمت كه بيرون از حدّ و شمارش است تنها از طريق مجاهده ، مراقبه ، مواظبت بر اعمال ظاهر و باطن ، نشستن با خداى در خلوت با حضور قلب و صفاى فكر ، پيوستن به خدا و بريدن از غير او باز و شكفته مىشود ، چه اينها كليد الهام و سرچشمهء كشف است . چه بسيار دانشجويى كه مدّتى دراز به تحصيل پرداخته است ليكن قادر نيست از حدود شنيده‌هاى خود كلمه‌اى تجاوز كند ، و بسا دانشجويى كه به تحصيل آنچه مهمّ و لازم است بسنده كرده به عمل و مراقبت دل مشغول شده و خداوند ابواب لطايف حكمت را به روى او باز كرده ، به گونه‌اى كه عقول صاحبدلان و خردمندان در كار او دچار\r\n\r\n","description":"","footnote":"","page_name":" 263 ","page_number":263},
  {"content":"\r\n\r\nحيرت شده است . از اين رو پيامبر خدا ( ص ) فرموده است : « كسى كه به آنچه مىداند عمل كند ، خداوند علم آنچه را نمىداند نصيب او مىگرداند . » « 77 » در يكى از كتب پيشين آمده است : اى بنى اسرائيل ! نگوييد : علم در آسمان است ، چه كسى آن را فرود مىآورد ، يا در اعماق زمين است چه كسى آن را بالا مىبرد ، يا آن طرف درياهاست كيست كه از آنها گذشته آن را بياورد ، چرا كه گوهر علم در كان دلهاى شما نهاده شده است ، در پيشگاه من خود را به آداب روحانيان آراسته و اخلاق صدّيقان را پيشه كنيد ، تا علم را از دلهاى شما به ظهور رسانم به گونه‌اى كه شما را بپوشاند و در خود فرو برد .\r\nسهل شوشترى گفته است : عالمان و زاهدان و عابدان از دنيا رفتند در حالى كه دلهاى آنها قفل شده بود ، تنها دلهاى صدّيقان و شهيدان است كه بازو گشاده مىشود ، سپس آيهء :  وَ عِنْدَهُ مَفاتِحُ الْغَيْبِ  « 78 » را خواند ، و اگر ادراك قلب صاحبدلان به وسيلهء نور باطن حاكم بر علم ظاهر نبود پيامبر ( ص ) نمىفرمود :\r\n« از دلت بپرس اگر رخصت داد عمل كن . » « 79 » و نيز پيامبر ( ص ) در آنچه از پروردگارش نقل كرده فرموده است : « بنده پيوسته با به جا آوردن نوافل به من نزديك مىشود تا او را دوست بدارم ، و چون دوستدار او شوم گوش و چشم او خواهم شد . » « 80 » اين بدان علت است كه بسيار معانى دقيقى از اسرار قرآن كه به قلب وارسته‌اى كه خود را براى ذكر و فكر خالص ساخته است خطور مىكند ، در حالى كه كتابهاى تفسير از آنها خالى است و دانشمندترين مفسّران از آن دقايق آگاه نمىشود ، و هنگامى كه اين معانى بر انسان مراقب منكشف مىشود ، و آنها را بر مفسّران عرضه مىكند او را تحسين مىكنند ، و مىدانند كه اينها آگاهيهايى است كه ويژهء دلهاى پاك است و از الطاف خداوند متعال نسبت\r\n\r\n\r\n","description":"","footnote":"\r\n( 77 ) حلية الاولياء ، ابو نعيم ، از حديث انس ( المغنى ) .\r\n( 78 ) انعام / 59 : و كليدهاى غيب نزد اوست .\r\n( 79 ) مأخذ آن پيش از اين ذكر شده است .\r\n( 80 ) كافى ، ج 2 ، ص 352 ؛ تيسير الوصول ، ج 3 ، ص 293 ، ابن ربيع شيبانى از بخارى .\r\n","page_name":" 264 ","page_number":264},
  {"content":"\r\n\r\nبه كسانى است كه همهء تلاش و كوشش خود را متوجّه او ساخته‌اند . همچنين در علوم مكاشفه ، و اسرار علوم معامله و دقايق خطورات قلب وضع به همين منوال است ، زيرا هر يك از اين علوم دريايى است كه ژرفاى آن را نتوان يافت ، و هر طالبى به اندازهء روزى خود ، و بر حسب آنچه در ميدان حسن عمل توفيق يابد در اين دريا فرو مىرود . على ( ع ) در توصيف اين عالمان ضمن حديثى طولانى فرموده است : « دلها ظروفند ، بهترين دلها نگاهدارنده‌ترين آنهاست نسبت به كارهاى خير ، مردم سه دسته‌اند : عالم ربّانى ، طالب علمى كه در راه نجات است و مگس‌ريزه‌هايى كه به دنبال هر آوازدهنده‌اى مىدوند ، و با هر بادى مىگروند ، از نور دانش روشنى نطلبيده ، و به پايهء استوارى پناه نبرده‌اند . دانش بهتر از مال است ، دانش تو را نگهبانى مىكند ، و تو مال را نگهبانى ؛ دانش با انفاق فزونى مىيابد ، و مال با هزينه كردن كاستى مىگيرد ؛ دوستى عالم « 81 » دينى است كه به آن پاداش داده مىشود ، و به سبب آن در زندگى طاعت ، و پس از مرگ نام نيك به دست مىآيد . علم فرمانرواست ، و مال محكوم و فرمانبر است ، و منفعت مال با نابودى آن از ميان مىرود ؛ گردآورندگان مال در حالى كه زنده‌اند مردگانند ، و دانشمندان تا جهان برپاست پايدار و زنده‌اند . چون سخن او به اين جا رسيد ، آهى سرد برآورد و فرمود : آگاه باش اين جا ( اشاره به سينهء خود فرمود ) علمى فراوان است ، كاش حاملانى براى آن مىيافتم ! آرى مىيابم ليكن يا تيزفهمى است نامطمئن كه ابزار دين را در طلب دنيا به كار مىبرد ، و به نعمتهاى حق تعالى بر دوستانش گردنكشى مىكند ، و به حجّتهاى او بر خلق وى برترى مىجويد ، و يا اهل حقّ را فرمانبردار است ، امّا از بينش تهى است و با نخستين شبهه‌اى كه پيش آيد شكّ در دلش پديد مىآيد ؛ اين دو دسته در هيچ چيزى دين را مراعات نمىكنند . و بدان كه نه اين نيكوست و نه آن . و يا حريصى است بر لذّات كه زمام شهوات را از دست داده است ، و يا شيفته‌اىست به\r\n\r\n\r\n","description":"","footnote":"\r\n( 81 ) معرفة العلم ( شناخت علم ) نهج البلاغه ، ج 6 ، ص 1154 ، چاپ فيض الاسلام . - . م\r\n","page_name":" 265 ","page_number":265},
  {"content":"\r\n\r\nگردآورى و انباشتن مال كه فرمانبردار هواى خويش است ، شبيه‌ترين موجودات به اين دو چهارپايان چرنده‌اند . البتّه هنگامى كه حاملان علم بميرند با مرگ آنان علم از ميان مىرود ، امّا زمين از كسى كه با حجّت و برهان ، دين خدا را بر پا بدارد خالى نيست ؛ او يا ظاهر است و مكشوف ، و يا ترسان است و مقهور ، تا حجّتها و دلايل روشن خداوند از ميان نرود ؛ و ايشان چندند و كجايند ؟ اينان در عدد كمترين ، و در مرتبه از همه بزرگترند ؛ وجودشان ناپيدا ، و صورتهايشان در دلها برجاست حقّ تعالى حجّتهاى خود را به وسيلهء آنها محفوظ مىدارد ، تا آنها را به امثال خود بسپارند ، و در دلهاى نظاير خود بكارند ؛ حقيقت علم به آنان رو آورده است ، و راحت يقين را دريافته‌اند ، و آنچه را خوشگذرانها سخت و دشوار ديده‌اند آنان سهل و آسان يافته‌اند ، و با آنچه غفلت‌زدگان از آن وحشت دارند انس و خو گرفته‌اند . دنيا را با بدنهايى همراهى مىكنند كه ارواح آنها به جايگاه اعلا وابسته است ؛ آنان دوستان خداوند از ميان آفريدگان اويند ، و كارگزاران او در زمين ، و دعوتگران دين او مىباشند سپس آن حضرت گريست ، و فرمود : چقدر مشتاق ديدار آنانم . » بنابراين آنچه آن حضرت در پايان اين گفتار ذكر فرموده در توصيف عالمان آخرت است ، و آن علمى است كه بيشتر آن ثمرهء عمل و مجاهدتى دائمى است .\r\nمىگويم : من اين حديث را در آن جا كه از علم آخرت سخن گفته شده با مختصر اختلافى در الفاظ ضمن اخبار ديگرى در توصيف علماى آخرت كه در آن جا سودمند بوده است ، پيش از اين ذكر كرده‌ام .\r\n\r\n8 - « عالم بايد به تقويت يقين سخت توجّه داشته باشد ،\r\n( 1 ) چه در دين يقين به منزلهء سرمايه است ؛ پيامبر ( ص ) فرموده است : « يقين همهء ايمان است . » « 82 » و ناگزير بايد علم يقين را فرا گرفت ، و مقصودم اوايل اين علم است ، چه پس از اين\r\n\r\n\r\n","description":"","footnote":"\r\n( 82 ) عراقى گفته است : بيهقى در زهد ، و خطيب در تاريخ خود آن را از حديث ابن مسعود روايت كرده است .\r\n","page_name":" 266 ","page_number":266},
  {"content":"\r\n\r\nراه آن در دل باز مىشود . از اين رو پيامبر ( ص ) فرموده است : « يقين بياموزيد . » « 83 » معناى حديث مذكور اين است كه با اهل يقين همنشين شويد ، و علم يقين را از آنان بشنويد ، و همواره از آنان پيروى كنيد ، تا يقين شما مانند آنها قوى شود ، و يقين اندك بهتر از عمل بسيار است . در آن هنگام كه به پيامبر ( ص ) گفته شد مردى است كه يقين او نيكو و گناهانش زياد ، و مرد ديگرى است كه در عبادت كوشا و يقين وى اندك است فرمود : « هيچ آدمى نيست جز اين كه او را گناهانى است ، ليكن كسى كه سرشت او عقل و طبيعت او بر يقين باشد گناه به او زيان نمىرساند ، زيرا هر زمان گناهى مرتكب شود توبه و استغفار مىكند و پشيمان مىشود . و اين امر گناهانش را از ميان مىبرد ، و فضيلتى برايش باقى مىگذارد ، كه به سبب آن وارد بهشت مىشود . » « 84 » از اين رو پيامبر ( ص ) فرموده است : « از چيزهايى كه از آنها به شما كمتر داده شده يقين و عزم بر صبر است ، و هر كس بهرهء خود را از اين دو يافته است ، آنچه از روزه روز و نماز شب از او فوت شود براى او اشكالى ايجاد نمىكند . « 85 » در وصيّت لقمان به فرزندش آمده است : اى پسرك من ! توانايى بر عمل جز بر اثر يقين حاصل نمىشود ، و آدمى جز به اندازهء يقين خود كار نمىكند ، و تا يقين كم نگردد در عمل كوتاهى نمىشود .\r\nيحيى بن معاذ گفته است : توحيد را نورى و شرك را آتشى است ؛ نور توحيد كه گناهان موحّدان را مىسوزاند از آتش شرك كه حسنات مشركان را نابود مىكند سوزنده‌تر است ، و مقصود او از نور توحيد يقين است . قرآن در\r\n\r\n\r\n","description":"","footnote":"\r\n( 83 ) ابن ابى الدّنيا در باب يقين ، و نيز عراقى آن را ذكر كرده‌اند ؛ محاسن ، برقى ، ص 248 ، به شمارهء 254 از امير مؤمنان ( ع ) آن را روايت كرده ، كه در خطبهء خود فرموده است : « از خداوند يقين بخواهيد و از او عافيت مسألت كنيد . »\r\n( 84 ) عراقى گفته است : ترمذى حكيم در نوادر آن را از انس با سندى مبهم ذكر كرده است .\r\n( 85 ) كافى ، كلينى ، ج 2 ، ص 51 ، به شمارهء 2 ، در حديث : و ما قسّم فى النّاس شىء اقلّ من اليقين ، و به شمارهء 4 : فما اوتى فى الناس اقل من اليقين ، ابن عبد البرّ آن را در العلم ، از حديث معاذ با عبارت : ما انزل الله شيئا اقل من اليقين روايت كرده‌اند ، و من تمام حديث را در هيچ مأخذى نيافتم .\r\n","page_name":" 267 ","page_number":267},
  {"content":"\r\n\r\nچند جا به اهل يقين اشاره فرموده كه دلالت دارد بر اين كه يقين واسطهء هر گونه خير و سعادت مىباشد .\r\nاگر گفته شود : معناى يقين چيست ؟ و قوّت و ضعف آن چه مفهومى دارد ؟\r\nپس بايد نخست يقين دانسته شود ، و سپس به طلب و فرا گرفتن آن اقدام گردد .\r\nزيرا آنچه صورت آن مفهوم نيست ، طلب آن ممكن نخواهد بود .\r\nپاسخ اين است كه بدانى يقين لفظ مشتركى است كه دو فرقه آن را در دو معناى مختلف به كار مىبرند ، فرقهء نخست اهل نظر و متكلّمان مىباشند ، كه مقصودشان از واژهء يقين عدم شكّ است ، زيرا ميل نفس به تصديق هر چيز چهار مرتبه دارد :\r\n\r\n1 - اگر تصديق و تكذيب برابر باشند از آن به شكّ تعبير مىشود ،\r\n( 1 ) چنان كه اگر درباره شخص معيّنى از تو بپرسند كه خداوند او را عقوبت خواهد كرد يا نه ؟ و اين شخص نزد تو ناشناخته باشد ، قطعا نفس تو مايل نيست كه دربارهء او حكم به نفى يا اثبات كند ، بلكه امكان اين دو در نظر تو يكسان و برابر است ، اين حالت را « شكّ » ناميده‌اند .\r\n\r\n2 - اگر نفس تو به يكى از اين دو امر ( نفى و اثبات ) گرايش داشته باشد ،\r\n( 2 ) و ضمنا احساس كند كه نقيض آن امر نيز ممكن است ليكن امكان آن مانع از رجحان اوّلى نيست ، به اين حالت « ظنّ » گفته مىشود . مثلا اگر از تو دربارهء مردى كه او را به صلاح و تقوا مىشناسى بپرسند كه اگر او درست در همين حال بميرد او را عقوبتى هست يا نه ؟ نفس تو به سبب ظهور نشانه‌هاى صلاح و تقوا در او بيشتر مايل است عقاب را از او نفى كند . ليكن در همين حال جايز مىشمارد كه به سبب امرى كه ممكن است در نهاد و باطن آن شخص موجود و از او پنهان است مستوجب عقوبت باشد . اين تجويز در برابر آن ميل قرار دارد ، ليكن به نحوى نيست كه بتواند گرايش نفس را به صلاح و تقواى آن شخص نفى كند .\r\n\r\n3 - اگر نفس به تصديق چيزى مايل ، و اين ميل بر او غالب باشد ،\r\n( 3 ) و نقيضى هم براى آن به ذهن او خطور نكند و اگر به ذهنش خطور كند از قبول آن\r\n\r\n","description":"","footnote":"","page_name":" 268 ","page_number":268},
  {"content":"\r\n\r\nسرباز زند ، ليكن اين تصديق او برخاسته از شناخت محقّق و سنجيده‌اى نباشد ، اين حالت را اعتقاد نزديك به يقين مىگويند ، زيرا اگر دارندهء اين اعتقاد نيكو تأمّل كند ، و به تشكيك و تجويز امر مورد قبول خود گوش فرا دهد ، مجالى براى تصديق آن در پيش روى خويش خواهد يافت . اعتقاد عوام در همهء مسائل شرعى از همين گونه است ، زيرا اين مسائل به مجرّد شنيدن در نفوس آنها راسخ و جايگزين شده است ، تا آن حدّ كه هر دسته‌اى به درستى مذهب خود و صحّت عقيدهء رهبر و پيروان آن مذهب مطمئن است ، و اگر به يكى از آنان امكان خطاى پيشوايش گوشزد شود از قبول آن اظهار نفرت و بيزارى مىكند .\r\n\r\n4 - شناخت محقّق حاصل از طريق برهان را كه شكّ در آن نيست و تشكيك در آن به هيچ روى قابل تصوّر نمىباشد .\r\n( 1 ) به مناسبت اين كه وجود و امكان شكّ در آن ممتنع است متكلّمان آن را يقين مىخوانند . مثال آن اين است كه هر گاه به عاقل گفته شود : آيا در عالم وجود چيزى هست كه قديم باشد ، او نمىتواند بلافاصله و بدون تفكّر پاسخ دهد ، چه قديم نامحسوس است و مانند خورشيد و ماه نيست كه به كمك حسّ از وجود آن آگاه شويم و علم به وجود شئى قديم مانند علم به اين كه دو تا بيش از يكى است اولى و ضرورى نيست ، يا مانند علم به اين كه حدوث هر پديده‌اى بدون سبب محال است ، چه اين هم مطلبى بديهى و ضرورى است . بنابراين در خور عقل است كه از تصديق به وجود قديم پيش از آن كه بينديشد ، به گونه‌اى ارتجالى و ناگهانى خوددارى كند . پاره‌اى از مردم اين مطالب را مىشنوند ، و به مجرد شنيدن ، آنها را به طور جزم و قطع تصديق مىكنند ، و بر آن عقيده پايدار مىمانند ، و اين را « اعتقاد » مىگويند كه ويژگى همهء عوام است . برخى از مردم اين امر را با ارائهء برهان تصديق مىكنند ، به اين ترتيب كه به او گفته مىشود : اگر در عالم وجود ذات قديمى نباشد لازم مىآيد همه موجودات حادث باشند ، و اگر همهء موجودات حادث باشند ناگزير حادث بدون سبب خواهند بود ، و يا منتهى به حادثى بلا سبب خواهند شد ، و اين محال است ، و آنچه به محال منتهى مىشود نيز محال است ، بنابراين لازم مىآيد\r\n\r\n","description":"","footnote":"","page_name":" 269 ","page_number":269},
  {"content":"\r\n\r\nكه عقل وجود شئى قديم را بالضّرورة تصديق كند . زيرا موجودات از سه حال بيرون نيستند يا همهء آنها قديمند و يا همهء آنها حادث ، و يا بعضى حادث و بعضى ديگر قديم مىباشند . اگر همهء آنها قديم باشند مطلوب حاصل است ، زيرا وجود شئى قديم به طور كلّى ثابت شده است ، و اگر همهء موجودات حادث باشند محال است ، زيرا به حادث بدون سبب منتهى مىشوند ، لذا قسم اوّل يا سوّم ثابت مىگردد ، و هر علمى كه بدين طريق به دست آيد يقينى گفته مىشود ، خواه از طريق فكر و نظر حاصل گردد ، مانند آنچه ذكر شد ، يا از راه حسّ ، و يا نيروى عقل تحصيل شود مانند علم به اين كه حادث بلا سبب محال است ، يا از طريق تواتر به دست آيد مانند علم به وجود مكّه ، و يا از راه تجربه مانند علم به اين كه سقمونياى « 86 » پخته مسهل است ، و يا از طريق دليل چنان كه ياد كرديم . بنابراين از ديدگاه متكلّمان شرط اطلاق اين نام عدم وجود شكّ است ، پس هر علمى كه در آن شكّ نباشد يقينى گفته مىشود ، و بر اين اساس يقين به ضعف توصيف نمىشود ، زيرا در نفى شكّ تفاوتى وجود ندارد .\r\nاصطلاح دوّمى نيز وجود دارد كه از آن فقيهان و صوفيان و بيشتر دانشمندان است ، و آن عبارت از اين است كه تجويز و شكّ را شرط نمىدانند ، بلكه آنچه در نزد اينان معتبر مىباشد استيلا و غلبهء آن بر قلب است ، تا آن جا كه مىگويند : « يقين فلانى نسبت به مرگ ضعيف است . » با اين كه در مرگ هيچ شكّى نيست ، و نيز مىگويند : « فلانى در رسيدن روزى يقينى قوى دارد » با اين كه گاهى نرسيدن آن ممكن است . بنابراين هر گاه نفس به تصديق چيزى گرايش يابد ، و اين ميل بر دل او غالب و مستولى گردد . تا آن حدّ كه بر نفس حاكم و در تشويق و منع آن فرمانروا باشد ، در اصطلاح اينان اين گرايش يقين گفته مىشود . شكّ نيست كه مردم در قطعى بودن مرگ و نداشتن شكّ در\r\n\r\n\r\n","description":"","footnote":"\r\n( 86 ) سقمونيا يكى از اقسام نيلوفر است كه از ريشهء آن صمغى به نام اسكامونه به دست مىآيد كه مسهلى بسيار قوى است ( احياء علوم الدّين ) . - م .\r\n","page_name":" 270 ","page_number":270},
  {"content":"\r\n\r\nآن اشتراك عقيده دارند ، ليكن برخى از مردم به اين امر توجّه نمىكنند ، و خود را براى آن آماده نمىسازند به طورى كه گويا يقين به آن ندارند ؛ امّا در ميان مردم كسانى نيز وجود دارند كه بيم از مرگ بر دل آنها چيره شده ، تا آن حدّ كه همهء كوشش خود را صرف آمادگى خويش براى آن مىكنند ، و به چيزى غير از اين نمىپردازند ؛ از اين حالت به « قوّت يقين » تعبير مىكنند . از اين رو يكى از اينان گفته است : من يقينى را كه هيچ شكّى در آن نيست مانند مرگ نيافتم كه شبيه‌تر باشد به شكّى كه هيچ يقينى در آن نيست . بنابراين اصطلاح يقين را مىتوان به قوّت و ضعف توصيف كرد . ما در آن جا كه گفتيم : علماى آخرت بايد عنايت خود را صرف تقويت يقين كنند ، مقصودمان يقين به هر دو معناست كه عبارت از نفى شكّ و استيلاى يقين بر نفس تا آن حدّ كه يقين بر آن غالب و حاكم باشد .\r\nاكنون كه اين مطلب روشن شد مراد ما را از اين كه مىگوييم : يقين به سه قسم منقسم مىشود ، به قوّت و ضعف . قلّت و كثرت و خفّى و جلّى ، درك خواهيد كرد . امّا قوّت و ضعف يقين بنا بر اصطلاح دوّم است ، و بيانگر درجهء غلبه و استيلاى آن بر قلب است ، و درجات يقين از حيث قوّت و ضعف بىنهايت مىباشد ، و بر اين اساس تفاوتى كه در مردم از نظر آمادگى براى مرگ مشاهده مىشود بر حسب درجات يقين آنهاست .\r\nامّا تفاوت خفا و جلا در چيزى كه تجويز در آن ممكن است يعنى اصطلاح دوّم روشن و غير قابل انكار است ، و در چيزى كه شكّ در آن منتفى است نيز انكار نمىشود ، زيرا فى المثل تفاوتى كه ميان تصديق به وجود مكّه و فدك ، و يا تصديق به وجود موسى و يوشع ( ع ) است قابل ادراك است ، با اين كه در هر دو امر شكّى وجود ندارد ، زيرا مستند هر دو تواتر است ، ليكن به نظر مىآيد كه يكى از اين دو در قلب آشكارتر و روشنتر از ديگرى است ، زيرا سبب آن كه عبارت از كثرت خبردهندگان است از ديگرى قوىتر مىباشد . همچنين اهل نظر اين تفاوت در خفا و ظهور را در مسائلى كه با دليل اثبات مىشود نيز درك\r\n\r\n","description":"","footnote":"","page_name":" 271 ","page_number":271},
  {"content":"\r\n\r\nمىكنند ، چنان كه نظريّه‌اى كه با يك دليل معلوم شده از حيث وضوح و روشنى به اندازه مسأله‌اى نيست كه با چند دليل روشن و ثابت شده باشد ، با اين كه شكّ در هر دو مسأله منتفى است ، هر چند ممكن است متكلّم كه دانش خود را از طريق سمع و كتاب مىگيرد و در ادراك اين تفاوت حالات ، به نفس خويش مراجعه نمىكند اين امر را منكر گردد .\r\nامّا تفاوت در قلّت و كثرت به سبب كثرت متعلّقات يقين است ، چه همان طورى كه مىگويند : فلان دانشمندتر از به همان است ، يعنى دانشش بيشتر است ، همچنين ممكن است دانشمندى نسبت به همهء آنچه در شرع وارد شده از يقينى قوى برخوردار بوده ، و يا نسبت به بعضى از آنها داراى قوّت يقين باشد .\r\nاگر گفته شود : ما يقين و قوّت و ضعف ، و كثرت و قلّت ، و جلاء و ضعف آن را هم به معناى نفى شكّ و هم به معناى استيلاى بر قلب دانستيم ، اكنون معناى متعلّقات يقين و موارد آن كدام است ، و در چه چيزى بايد طلب يقين كرد تا معلوم شود زيرا مادام كه من ندانم كه چگونه مىتوان به يقين رسيد ، هرگز بدان دست نخواهم يافت .\r\nدر پاسخ آن مىگوييم بدان همهء آنچه پيامبران ( ع ) از آدم تا خاتم از سوى خداوند براى بشر آورده‌اند از مواردى است كه يقين در آنها لازم است ، زيرا يقين عبارت از شناخت مخصوصى است كه متعلّق آن معلومات وارد در شرايع آسمانى است ، و اين معلومات غير قابل شمارش است ليكن من به مهمّترين آنها اشاره مىكنم :\r\n\r\n1 - از جمله و مهمّت‌رين آنها توحيد است ،\r\n( 1 ) و آن عبارت از اين است كه انسان همه چيز را از مسبّب الاسباب بداند ، و به اسباب توجّه نكند ، بلكه وسايط را مسخّر حقّ ، و فاقد هر حكم و قدرت بداند ، و كسى كه بر اين اعتقاد باشد داراى يقين است ، و اگر اضافه بر اين ايمان امكان شكّ از دل او به كلّى زدوده گردد ، به يكى از دو معنايى كه براى يقين گفته شد ، وى صاحب يقين است . و چنانچه اين يقين بر قلب او چيره شود ، به طورى كه خشم و رضا و شكر او را\r\n\r\n","description":"","footnote":"","page_name":" 272 ","page_number":272},
  {"content":"\r\n\r\nنسبت به وسايط و اسباب از وى زايل كند ، و در دلش وسايط به منزلهء قلم و دست امضا كنندهء فرمان بخشش باشد ، در اين صورت داراى يقين به معناى دوّم نيز هست ، چون انسان هرگز شكر قلم و دست را به جا نمىآورد ، و بر آنها خشمگين نمىشود ، بلكه آنها را آلت و وسيله مىداند ، و اين ايمان شريفتر و مرتبه‌اش برتر است ، چه اين ثمرهء يقين اوّل و روح و فايدهء آن است . و هر گاه بداند ، آفتاب ، ماه ، ستارگان ، جمادات ، نباتات و هر مخلوق ديگر همگى مانند قلم در دست نويسنده ، فرمانبردار اويند ، و قدرت ازلى مصدر و منشاء همهء آنهاست ، توكّل و رضا و تسليم بر او غالب مىشود ، و از خشم ، كينه ، بدخواهى و بدخويى بيزار مىگردد ، و اين يكى از راههاى يقين است .\r\n\r\n2 - اعتماد به اين كه خداوند روزى را ضمانت كرده ،\r\n( 1 ) چنان كه فرموده است :  وَ ما مِنْ دَابَّةٍ فِي الْأَرْضِ إِلَّا عَلَى اللَّهِ رِزْقُها  ، و يقين داشته باشد كه روزىاش خواهد آمد ، و آنچه برايش مقدّر شده به او خواهد رسيد ، و هر گاه اين اعتقاد بر دلش چيره شود ، در طلب روزى طريق اجمال را اختيار مىكند ، و حرص و ولع او شدّت نخواهد گرفت ، و بر آنچه از دست مىدهد اندوه نخواهد خورد ؛ شمارى از طاعات و اخلاق پسنديده ثمره همين يقين است .\r\n\r\n3 - اين عقيده در او راسخ و بر دل وى غالب باشد كه هر كس ذرّه‌اى نيكى كند پاداش آن را خواهد ديد\r\n( 2 ) و هر كس ذرّه‌اى بدى كند كيفر آن را خواهد چشيد . و اين همان يقين داشتن به ثواب و عقاب است تا آن جا كه دارندهء اين يقين نسبت طاعت را به ثواب مانند رابطهء نان با گرسنگى ، و نسبت گناهان را به عقاب مانند رابطهء سموم و افعيها با هلاكت بداند ، و همان گونه كه گرسنه در به دست آوردن نان حريص است و اندك و بسيار آن را نگه مىدارد بر طاعت چه كم و چه بسيار آن حريص باشد ، و همانطور كه از كم و يا زياد سمّها پرهيز مىكند ، از گناهان نيز خواه اندك و يا بسيار صغير و يا كبير بپرهيزد .\r\nيقين به معناى نخست در همهء مؤمنان موجود مىباشد ، ليكن يقين به معناى دوّم اختصاص به مقرّبان دارد . ثمرهء اين يقين صدق مراقبت در حركات و سكنات\r\n\r\n","description":"","footnote":"","page_name":" 273 ","page_number":273},
  {"content":"\r\n\r\nو خطورات قلبى ، و مبالغه در تقوا و دورى جستن از گناهان است ، و هر چه غلبه يقين بيشتر باشد ، احتراز از گناهان شديدتر و دامن برچيدن از آنها كاملتر است .\r\n\r\n4 - يقين داشتن به اين كه خداوند در همهء احوال بر او آگاه است .\r\n( 1 ) و بر وسوسه‌هاى ضمير و خفاياى ذهن و انديشه‌هاى او ناظر است . اين يقين به معناى اوّل كه عدم شكّ است در هر مؤمنى وجود دارد ، امّا به معناى دوّم كه مراد و مقصود ما مىباشد بسيار كمياب ، و به صدّيقان اختصاص دارد . نتيجه و ثمره يقين مذكور اين است كه انسان در خلوت هم در جميع حالات و اعمال خود شرايط ادب را نگه مىدارد ، و مانند كسى است كه در حضور پادشاهى كه به او مىنگرد نشسته باشد ، كه پيوسته بايد سر به زير اندازد و مؤدّب و خاموش باشد .\r\nو از هر حركتى كه خلاف ادب به شمار آيد دورى گزيند ، و انديشه‌هايش در باطن مانند اعمالش در ظاهر باشد . چه ترديدى نيست همان گونه كه مردم از ظاهر او آگاهند ، خداوند از باطن او آگاهى دارد . بنابراين كوشش او در آبادانى باطن و پيراستن و آراستن آن به خاطر اين كه خداوند به دقّت بر او نظر دارد بيش از سعى او در آراستن ظاهر خود خواهد بود . اين درجه از يقين شرم ، ترس ، شكستگى ، نرمش ، خضوع و فروتنى و همهء خصائل پسنديده را در انسان پديد مىآورد ، و اين صفات نيز انواع طاعات برجسته را نصيب انسان مىگرداند .\r\nبنابراين يقين در هر يك از اين اقسام مانند درخت است ، و صفات مذكور كه ريشهء آنها در دل است به منزلهء شاخه‌ها و اعمال و طاعات صادر از اين صفات مانند ميوه‌ها و شكوفه‌هاى اين شاخه‌هاست ، لذا يقين اصل و اساس است و فروع آن بيش از آنهايى است كه ذكر كرديم ، و در بخش منجيات نيز در اين باره سخن خواهيم گفت ، و آنچه اكنون بيان شد براى تفهيم معناى واژه مذكور كافى است .\r\n\r\n9 - صاحب يقين بايد اندوهگين ، شكسته حال ، سربزير و خاموش باشد\r\n( 2 ) و آثار ترس از خدا در هيأت ، لباس ، رفتار ، حركت و سكون ، خاموشى و بيان او ديده شود ، هيچ بيننده‌اى به او نمىنگرد جز اين كه با نگاه به او خداوند را به ياد\r\n\r\n","description":"","footnote":"","page_name":" 274 ","page_number":274},
  {"content":"\r\n\r\nمىآورد ، رخسار او گوياى دانش اوست ، چه : الجواد عينه فراره « 87 » لذا علماى آخرت با ملاحظه سيما و آرامش و نرمش و فروتنى آنها شناخته مىشوند ، گفته‌اند : حق تعالى هيچ بنده‌اى را لباسى خوبتر از فروتنى توأم با آرامش نپوشانيده است . زيرا اين لباس پيامبران ( ع ) و سيماى صدّيقان و عالمان است .\r\nامّا ناسنجيده سخن گفتن و تظاهر به سخنورى كردن و بسيار خنديدن و تندى در حركت و گفتار همه از نشانه‌هاى ناسپاسى و احساس ايمنى و غفلت از خشم شديد خداوند و كيفرهاى سخت اوست ، اينها همه عادت شيفتگان دنياست كه از خداوند غافلند ، نه روش عالمان ، زيرا چنان كه سهل شوشترى گفته است دانشمندان سه دسته‌اند : « دسته‌اى عالم به اوامر خدايند نه به ايّام او ، اينان فتوا دهندگان به حلال و حرامند ، و اين علم موجب خشيت و بيم از خداوند نيست . دستهء دوّم عالم به خدايند و عالم به اوامر و ايّام او نيستند ، و اينان عبارت از همهء مؤمنانند ، دستهء سوّم عالم به خدا و به اوامر و ايّام او مىباشند ، و اينان صدّيقانند ، و خشيت و بيم از خداوند و فروتنى و اظهار عجز در برابر او تنها بر دلهاى اينان غلبه دارد . مراد از ايّام خدا انواع مجازاتهاى سخت و عذابهاى باطنى است كه بر امّتهاى سابق و لا حق جارى ساخته است ، و هر كس از اينها آگاهى داشته باشد ترس او از خداوند شديد ، و فروتنى و تسليم در برابر او ، در وى پديد مىآيد . » مىگويم : كافى به سند خود از ابى بصير « 88 » روايت مىكند كه گفته است :\r\nاز ابى عبد اللّه ( ع ) شنيدم كه مىفرمود : « امير مؤمنان فرموده است : اى طالب علم ، دانش داراى فضيلتهاى بسيارى است ( اگر مجسّم شود ) فروتنى سر او ، بر كنارى از حسد چشم اوست ، گوشش فهم ، زبانش راستى ، حافظه‌اش بررسى ، دلش حسن نيّت خردش شناخت اشيا و امور ، دستش رحمت ، پايش ديدار دانشمندان ،\r\n\r\n\r\n","description":"","footnote":"\r\n( 87 ) جوهرى مىگويد : فرار به ضمّ فاست و گاهى هم مفتوح مىشود ، و معناى اين مثل اين است كه : ديدن آن اسب تو را بىنياز مىكند از اين كه او را آزمايش كنى ، و دندانهايش را بنگرى .\r\n( 88 ) ج 1 ، ص 48 ، شمارهء 2 .\r\n","page_name":" 275 ","page_number":275},
  {"content":"\r\n\r\nهمّتش سلامت ، حكمتش پارسايى ، قرارگاهش رستگارى ، جلودارش عافيت ، مركبش وفا ، سلاحش نرمى گفتار ، شمشيرش رضا ، كمانش مدارا ، لشكرش گفتگوى با دانشمندان ، ثروتش ادب ، پس‌اندازش پرهيز از گناهان ، توشه‌اش كار نيك ، پناهگاهش صلح و آشتى ، راهنمايش هدايت و رفيقش دوستى نيكان است . » نيز كافى به سند صحيح از معاوية بن وهب روايت كرده كه گفته است : از ابى عبد الله ( ع ) شنيدم كه مىفرمود : « دانش بجوييد ، و با آن خود را به حلم و وقار بياراييد ، و نسبت به كسى كه دانش به او ياد مىدهيد فروتنى كنيد ، و در برابر كسى كه از او دانش فرا مىگيريد فروتن باشيد ، دانشمندانى گردنكش و ستمگر نباشيد ، تا باطل شما حقّتان را از ميان ببرد . » « 89 » همچنين به سند صحيح از ابى الحسن الرّضا ( ع ) روايت مىكند ، كه فرموده است : « از نشانه‌هاى فقه بردبارى و خاموشى است . » « 90 » و نيز به سند خود از محمّد بن سنان مرفوعا نقل كرده كه « عيسى بن مريم ( ع ) فرموده است : اى گروه حوّاريين مرا به شما حاجتى است آن را برآوريد ؛ گفتند :\r\nاى روح الله حاجتت رواست . عيسى ( ع ) برخاست و پاهاى آنها را بوسيد ؛ آنها گفتند اى روح الله ، ما به اين كار سزاوارتر بوديم . فرمود : عالم به خدمت كردن سزاوارتر است ، همانا من تا اين اندازه فروتنى كردم تا شما هم پس از من نسبت به مردم همين گونه فروتنى كنيد كه من نسبت به شما انجام دادم . سپس عيسى ( ع ) فرمود : حكمت با تواضع آباد مىشود نه با تكبّر ، چنان كه زراعت در زمين هموار مىرويد نه در كوه . » « 91 » مىگويم : يكى از دانشمندان ما گفته است « 92 » : بدان كسى كه لباس علم به\r\n\r\n\r\n","description":"","footnote":"\r\n( 89 ) همان مأخذ ، ص 36 ، شمارهء 1 .\r\n( 90 ) همان مأخذ ، ص 36 ، شمارهء 4 .\r\n( 91 ) همان مأخذ ، ص 37 ، شمارهء 6 .\r\n( 92 ) منظورش شهيد دوّم است كه در كتاب « منية المريد » گفته است .\r\n","page_name":" 276 ","page_number":276},
  {"content":"\r\n\r\nتن كرده است مورد نظر مردم قرار دارد ، و آنها به كردار و گفتار و هيأت او تأسّى مىجويند ، اگر روشش نيكو ، و احوالش شايسته ، و نسبت به مردم فروتن ، و علم و عملش را براى خداوند خالص كرده باشد صفات او به ديگر مردم منتقل مىشود ، و خوبيها در ميان آنها رواج مىيابد ، و امور آنها منظّم مىشود . اگر عالم چنين نباشد وضع مردم از او بدتر خواهد بود ، چه رسد به اين كه با او برابر باشند . بنابراين او نه تنها خويشتن را تباه ساخته بلكه منشاء فساد نوع خود و باعث ايجاد خلل در آنان شده است ؛ همين امر كافى است كه او بار گناه خود و ديگران را بر دوش داشته ، و از حقّ دور و مطرود باشد . و اى كاش با مرگ او عملش منقطع شود ، و گناهانش به آخر رسد ، بلكه تا زمانى كه به سنّتهاى بد او اقتدا ، و از روش نادرست او پيروى مىكنند عملش باقى بوده و بر گناهانش افزوده مىشود . يكى از عارفان گفته است : مردم عموما يك درجه از رتبهء عالم پايين‌ترند ؛ اگر عالم پارسا ، پرهيزگار و نيكوكار باشد مردم در حدود امور مباح عمل مىكنند ، و اگر عالم در حدّ مباحات عمل كند ، مردم به شبهات مشغول مىشوند ، و اگر عالم مرتكب شبهات گردد ، عوام به حرام دل مىبندند ، و چون عالمان مرتكب حرام شوند عاميان از دين بيرون مىروند . اين مطلبى است كه اضافه بر دلائل نقلى عقل و وجدان صحيح بر صدق آن گواهى مىدهد .\r\nغزّالى مىگويد : روايت است كه پرسيدند : اى پيامبر خدا كدام عمل بهتر است ؟ فرمود : « دورى كردن از محرّمات و پيوسته ذكر خدا را بر لبان داشتن ؛ عرض شد : كدام يك از اصحاب بهتر است ؟ فرمود : آن كس كه اگر خدا را ياد كنى تو را يارى كند ، و در صورت فراموشى به ياد تو آورد ؛ عرض شد : كدام يك از اصحاب بدترند ؟ فرمود : آن كس كه اگر خدا را فراموش كردى به يادت نياورد ، و اگر به ذكر او مشغول شدى تو را يارى نكند ؛ عرض شد : كدام يك از مردم داناتر است ؟ فرمود : آن كه ترسش از خدا بيشتر است ؛ عرض كردند : نيكان ما را به ما معرّفى كن تا با آنها همنشين شويم ؛ فرمود : آنانى كه با ديدن آنها خدا به ياد آيد ؟ و هنگامى كه خدا ياد شود موى بر بدن آنها راست گردد ؛\r\n\r\n","description":"","footnote":"","page_name":" 277 ","page_number":277},
  {"content":"\r\n\r\nعرض كردند : كدام يك از مردم بدتر است ؟ فرمود : بارالها بيامرز ؛ عرض كردند : براى ما بيان فرما ؛ فرمود : عالمان هر گاه تبهكار شوند . » « 93 » همچنين پيامبر ( ص ) فرموده است : « كسى كه در دنيا تفكّرش بيشتر است ، در روز رستاخيز ايمنىاش از همه زيادتر ، و آن كه در دنيا گريه‌اش بيشتر است ، در آخرت خنده‌اش از همگان افزونتر ، و آن كه در دنيا اندوهش طولانىتر است ، در آخرت خوشحالىاش از همه كس زيادتر است . » على ( ع ) در خطبه‌اش « 94 » فرموده است : ذمّهء من گرو سخنانى است كه مىگويم ، و من ضامنم ، اين كه با پرهيزگارى كشتزار هيچ قومى خشك نمىشود ، و اساسى كه بر هدايت استوار است نابود نمىگردد ، نادان‌ترين مردم كسى است كه اندازهء خويش را نشناسد ، دشمنترين مردم نزد خداوند مردى است كه آگاهيهايى را فراهم مىآورد و با شتاب در تاريكيهاى فتنه فرو مىرود ، و آن كه شبيه انسانها و فرومايه‌ترين آنهاست او را عالم مىنامد ، در حالى كه يك روز تمام را در علم نگذرانده است ، بامدادان با شتاب و شدّت در طلب چيزى كوشيده كه كم آن بهتر از بسيار آن است ، تا آنگاه كه از آبى گنديده سير آب شده ، و چيزهايى بىفايدهء بسيارى فراهم ساخته است ، در اين هنگام به دادن فتوا مشغول مىشود ، تا آنچه را بر ديگران مشتبه شده پاك و روشن گرداند . اگر واقعهء مهمى براى او پيش آيد ، انبوه آراى ناسودمند خود را براى آن آماده ساخته است . او در دفع شبهات مانند عنكبوت است كه تارهاى خود را مىتند ، و نمىداند درست كار كرده يا نه ؟ نادانيهاى بسيار مرتكب مىشود ، نادانسته در كارهاى مشتبه وارد مىگردد ، از آنچه نمىداند پوزش نمىطلبد تا سالم ماند ، و در آنچه مىداند يقين ندارد تا سودى به دست آورد ؛ مانند باد كه برگ خشك درختان را مىپراكند ، روايات را به دور مىريزد ، خونهاى بناحق ريخته از دست\r\n\r\n\r\n","description":"","footnote":"\r\n( 93 ) در هيچ مأخذى به اين روايت و روايت بعد از آن دست نيافتم .\r\n( 94 ) خطبهء 16 ، نهج البلاغه ، با اختلافى زياد .\r\n","page_name":" 278 ","page_number":278},
  {"content":"\r\n\r\nاو مىگريند ، و فرجهاى حرام از داوريهاى او حلال مىشوند . به خدا سوگند غنى و بىنياز نيست تا آنچه را بر او وارد مىشود صادر كند ، و شايستگى مقامى را كه به او واگذار شده است ندارد . اينان همانهايى هستند كه عقوبتهاى الهى بر آنها نازل شده ، و نوحه و گريه در ايّام زندگى بر آنان واجب گشته است . » مىگويم : اين حديث از جملهء احاديثى است كه اصحاب ما آن را از طريق خاصّه ( شيعه ) با اختلافاتى در الفاظ روايت كرده‌اند ، و يكى از كسانى كه آن را نقل كرده ثقة الاسلام محمّد بن يعقوب كلينى ( ره ) است « 95 » كه به سند خود از ابن محبوب مرفوعا از امير مؤمنان ( ع ) روايت كرده كه آن حضرت فرموده است :\r\n« دو تن نزد خداوند از همه مبغوض‌ترند ؛ يكى كسى است كه خداوند او را به خودش واگذاشته ، و وى از راه راست بيرون رفته و سرگردان گشته و شيفتهء سخنان بدعت‌آميز شده ؛ در حالى كه نماز و روزه ورد زبان اوست ، براى كسانى كه مفتون او مىشوند فتنه و آزمايش است ، از روش درست پيشينيان خويش منحرف شده ، و گمراه كننده هر كسى است كه در زندگى و پس از مرگش به او اقتدا كند ، باركش گناهان ديگران و گروگان گناهان خويش است . ديگر مردى است كه از نادانى ميان مردم نادان در آمده ، و گرفتار امواج تاريك فتنه گشته است ، و انسان‌نماها او را عالم مىخوانند ، در حالى كه يك روز تمام در آن نگذرانده است ، بامدادان با شتاب و شدّت در طلب چيزى كوشيده كه كم آن بهتر از بسيار آن است ، تا آنگاه كه از آبى گنديده سيراب شده ، و چيزهاى بسيار بىفايده‌اى گرد آورده است . در اين هنگام بر مسند قضاوت مىنشيند ، و تعهد مىكند كه آنچه را بر غير او مشتبه شده خالص و پاك گرداند ، و اگر بر خلاف نظر قاضى پيش از خود حكم كند ، ايمن نيست از اين كه قاضى پس از او حكم او را نقض و با او همان معامله را كند كه او با قاضى پيش از خود كرده است ؛ و اگر با امرى مبهم و پيچيده روبرو شود ، انبوه نظريات پوچ خود را براى\r\n\r\n\r\n","description":"","footnote":"\r\n( 95 ) كافى ، ج 1 ، ص 54 ، شمارهء 6 .\r\n","page_name":" 279 ","page_number":279},
  {"content":"\r\n\r\nآن آماده دارد ، و رأى خود را قاطع مىشمارد . او در دفع شبهات مانند عنكبوت است كه تارهاى خود را مىتند و نمىداند درست كار كرده يا نه ؟\r\nهيچ گمان نمىكند كه در آنچه منكر شده دانشى موجود است ، و نمىداند در ماوراى آنچه به آن رسيده است مذهبى هست . اگر چيزى را با چيز ديگر بسنجد نظر خويش را تكذيب نكرده بدان اعتماد مىكند ، و اگر موضوعى برايش مبهم باشد چون نادانى خود را مىداند آن را پنهان مىكند تا به او نگويند نمىداند .\r\nسپس به خود جرأت مىدهد و حكم صادر مىكند ، او منشاء تاريكيها ، عامل ايجاد شبهات ، و درافتاده در انواع نادانيهاست . در مورد آنچه نمىداند پوزش خواهى نمىكند تا سالم بماند ، و نسبت به آنچه مىداند يقين ندارد تا سود برد روايات را مانند باد كه برگهاى خشك را پراكنده مىكند به دور مىريزد ؛ ميراث برندگان از احكام خلاف او مىگريند ، و خونهايى كه طبق حكم او بناحقّ ريخته شده است شيون مىكنند ؛ فرج حرام به حكم او حلال گشته ، و فرج حلال به رأى او حرام گرديده است . از آبشخور مقامى كه به خود بسته سيراب نگشته ، و اهل علم حقّى كه از آن دم مىزند نيست .\r\nغزّالى مىگويد : على ( ع ) نيز فرموده است : « چون علم را بشنويد آن را فرو دهيد ، و با شوخى آن را نياميزيد ، و گرنه دلها آن را نمىپذيرد . » يكى از پيشينيان گفته است : آن كه خنده‌اى مىكند ، چيزى از دانش خود را به خارج پرت مىكند ، و نيز گفته‌اند : اگر در معلّم سه خصلت گرد آيد ، بر شاگرد نعمت تمام است ، و اين سه عبارتند از : شكيبايى ، فروتنى و خوشخويى . و اگر در شاگرد سه صنعت جمع شود نعمت بر معلّم كامل است ، و آنها عبارتند از عقل ، ادب و خوش‌فهمى .\r\nخلاصه صفاتى كه قرآن به آنها سفارش مىكند از عالمان آخرت جدا نيستند ، زيرا آنها قرآن را براى عمل مىآموزند نه براى خواندن تنها . گفته‌اند پنج صفت كه مفهوم پنج آيه قرآن است از نشانه‌هاى علماى آخرت است ، و آنها عبارتند از : ترس از خدا ، خشوع ، فروتنى ، خوشخويى و برگزيدن آخرت بر\r\n\r\n","description":"","footnote":"","page_name":" 280 ","page_number":280},
  {"content":"\r\n\r\nدنيا كه آن زهد است .\r\nامّا ترس از خدا مأخوذ از قول خداوند متعال مىباشد كه فرموده است :  إِنَّما يَخْشَى اللَّهَ مِنْ عِبادِهِ الْعُلَماءُ  ، و خشوع از آيه :  خاشِعِينَ لِلَّهِ لا يَشْتَرُونَ بِآياتِ اللَّهِ ثَمَناً قَلِيلًا  « 96 » و تواضع از آيهء :  وَ اخْفِضْ جَناحَكَ لِمَنِ اتَّبَعَكَ مِنَ الْمُؤْمِنِينَ  « 97 » و خوشخويى از آيهء :  فَبِما رَحْمَةٍ مِنَ اللَّهِ لِنْتَ لَهُمْ  « 98 » و زهد از آيه :  وَ قالَ الَّذِينَ أُوتُوا الْعِلْمَ وَيْلَكُمْ ثَوابُ اللَّهِ خَيْرٌ لِمَنْ آمَنَ  « 99 » اخذ شده است . هنگامى كه پيامبر خدا ( ص ) آيهء :\r\n فَمَنْ يُرِدِ اللَّهُ أَنْ يَهْدِيَهُ يَشْرَحْ صَدْرَهُ لِلْإِسْلامِ  « 100 » را تلاوت فرمود ، عرض شد : اى پيامبر خدا منظور از اين شرح صدر چيست ؟ فرمود : « چون نور در دل افتد سينه گشاده و فراخ شود . » عرض كردند : آيا اين هيچ علامتى دارد ؟ فرمود :\r\n« آرى ، دورى جستن از سراى فريب ( دنيا ) ، و بازگشتن به سراى جاويد ( آخرت ) و آماده شدن براى مرگ پيش از فرا رسيدن آن . » « 101 »\r\n\r\n10 - عالم بايد بيشتر بحث و تلاش خود را متوجّه علم اعمال كند ،\r\n( 1 ) و بداند چه چيزهايى عمل را تباه ، دل را پريشان ، وسوسه‌ها را تحريك مىكند ، و شرّ و بدى را به وجود مىآورد ، زيرا اساس دين عبارت از حفظ نفس از بديهاست چنان كه گفته‌اند : « 102 »\r\n عرفت الّشّر لا للشّرّ لكن لتوقيه * و من لا يعرف الشّر من الناس يقع فيه « 103 » \r\n\r\n\r\n","description":"","footnote":"\r\n( 96 ) آل عمران / 199 : . . . در برابر ( فرمان ) خداوند خاضعند ، و آيات خدا را به بهاى ناچيزى نمىفروشند .\r\n( 97 ) شعراء / 215 : و بال و پر خود را براى مؤمنانى كه از تو پيروى مىكنند بگستر .\r\n( 98 ) آل عمران / 159 : از پرتو رحمت الهى در برابر آنها نرم ( و مهربان ) شدى .\r\n( 99 ) قصص / 80 : كسانى كه علم و دانش به آنها داده شده بود گفتند واى بر شما ثواب الهى بهتر است براى آنانى كه ايمان آورده‌اند .\r\n( 100 ) انعام / 125 : كسى را كه خدا بخواهد هدايت كند سينه‌اش را براى ( پذيرش ) اسلام گشاده مىسازد .\r\n( 101 ) درّ المنثور ، ج 3 ، ص 44 .\r\n( 102 ) بدى را شناختم نه به خاطر بدى بلكه براى پرهيز از آن و هر كس از مردم بدى را نشناسد در آن مىافتد .\r\n( 103 ) بدى را شناختم نه به خاطر بدى بلكه براى پرهيز از آن و هر كس از مردم بدى را نشناسد در آن مىافتد .\r\n","page_name":" 281 ","page_number":281},
  {"content":"\r\n\r\nو نيز تكاليف عملى در دسترس و مورد عملكرد انسان است ، و دورترين آنها تداوم داشتن بر ذكر خدا از راه دل و زبان است ، و آنچه وظيفهء اوست اين است كه آنچه اعمال او را تباه و مشوّش مىگرداند بشناسد ، و اين موضوع از چيزهايى است كه شعب و فروع آن بسيار است ، و ذكر آنها به درازا مىكشد ، و همهء آنها غالبا مورد نياز ، و محلّ ابتلاى عموم سالكان راه آخرت مىباشد .\r\nامّا عالمان دنيا در احكام و فتاواى خود فروع عجيب و غريبى را دنبال مىكنند ، و در وضع صورى از قضايا رنج مىبرند كه تا پايان روزگار اتّفاق نمىافتد ، و اگر هم اتفاق افتد براى كسانى غير از آنها وقوع خواهد يافت ، نه براى خود آنها ؛ علاوه بر اين در صورت وقوع ، مردم بسيارى وجود خواهند داشت كه به انجام آن قيام كنند ، و در اين حال آنچه را ملازم آنهاست و شب و روز در ذهن و انديشه و اعمال آنها تكرار مىشود مهمل مىگذارند . و چقدر از سعادت دور است كسى كه مهمّ لازم خويش را فرو گذارد ، و به مهمّ نادر غير بپردازد . براى اين كه مقبوليّت در نزد مردم و تقرّب به خلق را بر قرب خالق متعال برگزيده ، و در طمع آن است كه فرومايگان ابناى زمان او را دانشمند و محقّق و داناى به دقايق خوانند ، جزاى چنين كسى از سوى حق تعالى اين است كه از مقبوليّت وى در ميان مردم سودى عايد او نشود ، بلكه در نتيجهء مصيبتها و بلاهاى روزگار عيش او منغصّ گردد ، و سپس در روز رستاخيز مفلس و تنگدست وارد صحراى محشر شود ، و با مشاهدهء ثواب و رستگارى كه نصيب عمل‌كنندگان و مقرّبان مىشود دچار حسرت و اندوه گردد ، و اين زيان و خسرانى آشكار است .\r\nبه حذيفة بن يمان گفته شد : تو سخنانى مىگويى كه ما آنها را از ديگر صحابه نمىشنويم ، اينها را از كجا گرفته‌اى ؟ پاسخ داد : پيامبر ( ص ) مرا به اين مطالب مخصوص گردانيده است ، مردم از آن حضرت از نيكى مىپرسيدند ، و من از بدى ، از بيم آن كه مبادا ندانسته دچار آن شوم ، و دانستم كه نيكى بر من پيشى نخواهد گرفت ، و از من فوت نخواهد شد . و يك بار گفت : دانستم كه هر كس\r\n\r\n","description":"","footnote":"","page_name":" 282 ","page_number":282},
  {"content":"\r\n\r\nبدى را نشناسد از نيكى نيز شناختى ندارد . « 103 » در روايت ديگرى است كه مردم مىگفتند : اى پيامبر خدا ! كسى كه چنين و چنان كند چه ثوابى خواهد داشت ، و از فضايل اعمال مىپرسيدند ، و من عرض مىكردم : اى پيامبر خدا ! چه چيزى اين و آن را تباه مىكند ، و چون ديد من از آفات اعمال مىپرسم منحصرا اين علم را به من آموخت .\r\nهمچنين حذيفه در امر شناسايى منافقان تخصص داشت ، و دانستن نفاق و اسباب آن ، و دقايق فتنه‌ها به او منحصر بود . عمر و عثمان و ديگر صحابه دربارهء فتنه‌هاى عامّ و خاصّ از وى پرسش مىكردند ، و از او در مورد منافقان مىپرسيدند و او نيز آنان را از تعداد باقيماندهء منافقان آگاه مىكرد ، ليكن نامهاى آنها را نمىگفت ، و گاهى عمر دربارهء خودش از او پرسش مىكرد كه آيا در او چيزى از نفاق سراغ دارد ؟ از اين رو هنگامى كه عمر براى گزاردن نماز ميّت دعوت مىشد تأمّل مىكرد چنانچه حذيفه حاضر مىشد بر جنازه نماز مىگزارد و گرنه ترك مىكرد ؛ حذيفه را صاحب سرّ مىگفتند « 104 » مىگويم : خردمند بايد در اين گونه اخبار كه به وسيلهء كسانى نقل شده است كه خود را اهل سنّت ناميده‌اند دقّت و تأمّل كند ، و عبرت گيرد ، كه  إِنَّ فِي ذلِكَ لَعِبْرَةً لِأُولِي الْأَبْصارِ *  « 105 » غزّالى مىگويد : « توجّه به مقامات و احوال قلب عادت و روش علماى آخرت است ، زيرا دل است كه براى تقرّب به حقّ تعالى مىكوشد ، امّا اين فنّ اكنون كهنه و متروك شده ، و اگر عالم از آن چيزى بگويد ، آن را غريب و بعيد مىشمارند ، و مىگويند اين از سخن‌آراييهاى اهل وعظ است و تحقيق نيست ، و مجادله‌هاى دقيق را تحقيق مىدانند . چه راست گفته است شاعرى كه مىگويد :\r\n\r\n\r\n","description":"","footnote":"\r\n( 103 ) صحيح ، بخارى ، ج 9 ، ص 65 ، با الفاظى ديگر .\r\n( 104 ) مسند ، احمد ، ج 5 ، ص 386 و 388 و 390 ؛ صحيح مسلم ، ج 8 ، ص 173 .\r\n( 105 ) آل عمران / 13 : در اين عبرتى است براى صاحبان چشم و بينش .\r\n","page_name":" 283 ","page_number":283},
  {"content":"\r\n\r\n الطرق شتّى و طرقّ الحق مفردة * و السالكون طريق الحق افراد « 106 »\r\nلا يعرفون و لا تدرى مقاصدهم * فهم على مهل يمشون قصّاد « 107 »\r\nو للخلق فى غفله عمّا يراد بهم * فجلّهم عن سبيل الحق رقّاد « 108 » \r\nخلاصه بيشتر مردم جز به آنچه آسانتر و با طبع سازگارتر است تمايل ندارند ، چه حقّ تلخ ، و آگاهى بر آن دشوار و فهم آن سخت ، و راه آن ناهموار است ، بويژه شناخت صفات دل و پاك كردن آن از خويهاى نكوهيده ، زيرا اين جان دادنى مستمرّ است ، و پويندهء اين راه به منزلهء بيمارى است كه به اميد بهبود داروى تلخ را سر مىكشد ، و در حكم كسى است كه تمام عمر را روزه مىگيرد ، او سختيها را تحمّل مىكند ، تا در آن هنگام كه مرگ فرا مىرسد افطار كند ، و چگونه ممكن است چنين راهى پويندگان فراوان داشته باشد ، از اين رو گفته‌اند : در بصره يكصد و بيست واعظ و اندرزگو وجود داشت كه جز شش تن از آنها هيچ كدام از علم اليقين و احوال قلوب و صفات باطن سخن نمىگفتند ، و براى شنيدن موعظه و اندرز آنها خلق بىشمارى مىنشست ، و در مجلس اينها جز تعداد كمى كه از ده تن تجاوز نمىكرد كسى حضور نمىيافت . زيرا آنچه نفيس و ارزشمند است جز شايستهء خواصّ نيست ، و آنچه در دسترس عموم است امر آن آسان است .\r\n\r\n11 - عالم بايد در علوم خود بر بينش خويش و با كمك صفاى قلب بر ادراكش تكيه داشته باشد\r\n( 1 ) و بر كتاب و نوشته و يا تقليد آنچه از ديگران مىشنود اعتماد نكند ، چه تنها صاحب شريعت در آنچه دستور داده و گفته است سزاوار تقليد است ، و اين كه از صحابه تقليد مىشود بدين سبب است كه فعل آنها دليل است بر اين كه دستور آن را از پيامبر ( ص ) شنيده‌اند .\r\nمىگويم : امّا ما طايفهء شيعه از همگى صحابه تقليد نمىكنيم ، بلكه تنها از\r\n\r\n\r\n","description":"","footnote":"\r\n( 106 ) راهها مختلف است و راه حقّ يكى است پويندگان راه افرادى هستند .\r\n( 107 ) شناخته نمىشوند و مقصد آنها دانسته نيست آنان آهسته گام برمىدارند و ميانه‌رو هستند .\r\n( 108 ) و مردمان از آنچه درباره آنها اراده شده است غافلند اكثر آنها از راه حقّ بىخبر و خفته‌اند .\r\n","page_name":" 284 ","page_number":284},
  {"content":"\r\n\r\nآنهايى تقليد مىكنيم كه پيامبر ( ص ) به پيروى از آنها سفارش فرموده است ، و آنها منحصرا ائمّهء اهل بيت معصومين ( ع ) مىباشند ، چه آنها يكى از دو ثقل يا دو چيز گرانقدر مىباشند كه پيامبر ( ص ) پس از خود به جاى گذاشته است . و چگونه مىتوان از همهء صحابه تقليد كرد در حالى كه مىدانيم در ميان آنها منافقانى وجود داشته است ، و چنان كه پيش از اين گفته‌ايم نفاق اين منافقان بر خود صحابه نيز پوشيده بوده چه رسد به ديگران ، و اين كه ما از ائمّهء اهل بيت ( ع ) پيروى مىكنيم به خاطر عصمت آنهاست ، و اين كه آنان دانش خود را يكى پس از ديگرى از پيامبر خدا ( ص ) اخذ كرده‌اند ، بى آن كه اجتهاد به رأى كرده يا از كسى تقليد كرده باشند .\r\nغزّالى مىگويد : سپس اگر از صاحب شرع پيروى و از اقوال و افعال او تقليد مىكند ، بايد بر فهم اسرار شريعت حريص باشد ، زيرا مقلّد عملى را كه انجام داده تنها بدين سبب بوده كه آن را پيامبر ( ص ) به جا آورده ، و عمل پيامبر ( ص ) ناگزير داراى اسرارى است ، بنابراين بايد در فهم اسرار اعمال و اقوال بسيار كوشا باشد ، چه اگر تنها بر حفظ آنچه براى او گفته مىشود بسنده كند به منزلهء ظرفى براى علم خواهد بود ، ولى عالم نيست ، از اين رو گفته‌اند : فلانى يكى از ظروف علم است و او را عالم نگفته‌اند زيرا كار او حفظ كردن مطالب بوده نه دانستن حكم و اسرار . و كسى كه پردهء غفلت از دلش برداشته شده ، و به نور هدايت روشن گشته قابليّت آن را دارد كه از او پيروى و تقليد شود ، و شايسته نيست از ديگرى تقليد كند از اين رو ابن عبّاس گفته است : هيچ دانشمندى نيست مگر اين كه بايد بخشى از دانش او را گرفت و بخشى از آن را ترك كرد ، جز پيامبر خدا ( ص ) ابن عبّاس فقه را نزد زيد بن ثابت فرا گرفت ، و قرائت را از ابىّ بن كعب آموخت ، ليكن در هر دو علم با آنان مخالفت كرد . يكى از پيشينيان گفته است : آنچه از پيامبر خدا ( ص ) به ما رسيده به سر و ديده گذاشته قبول كرديم ، و آنچه از صحابه به ما رسيده است بعضى را مىپذيريم و پاره‌اى را ردّ مىكنيم ، و دربارهء آنچه از تابعين به ما منتقل شده است مىگوييم : آنها\r\n\r\n","description":"","footnote":"","page_name":" 285 ","page_number":285},
  {"content":"\r\n\r\nمردانى بوده‌اند و ما نيز مردانى هستيم و چون اعتماد بر آنچه از ديگرى شنيده مىشود تقليد به شمار مىآيد و ناپسند است ، اعتماد بر كتب و تصانيف به طريق اولى پسنديده نيست ، چه كتاب و تصنيف كار تازه و نوآورى است كه در زمان صحابه و اوائل دوران تابعين به هيچ وجه وجود نداشته ، و پس از سال 120 هجرى و وفات همگى صحابه و اكثر تابعين پديد آمده است ، بلكه متقدّمان نوشتن احاديث و تصنيف كتاب را ناپسند مىدانستند ، براى اين كه مبادا مردم به اين كار مشغول شوند ، و از حفظ كردن قرآن و تدبّر و تفكّر در آن باز مانند ، و گفتند : از بر كنيد همان گونه كه ما از بر مىكرديم . احمد بن حنبل مالك را به سبب گردآورى الموطّاء سرزنش مىكرد ، و به او مىگفت : با انجام دادن كارى كه صحابه نكرده‌اند بدعت پديد مياور . گفته شده است نخستين كتابى كه در اسلام تصنيف شده كتاب ابن جريح است كه در زمينهء اخبار و سنن « 109 » بوده و حروف تفسير را نيز مجاهد و عطا و اصحاب ابن عبّاس در مكّه گردآورى كرده‌اند ، پس از آن كتاب معمر بن راشد صنعانى است در يمن كه\r\n\r\n\r\n","description":"","footnote":"\r\n( 109 ) اين گفته خلاف چيزى است كه بزرگان به آن تصريح كرده‌اند ، زيرا آنان گروهى از صحابه را داراى مجموعه‌هايى از حديث دانسته‌اند ، براى سلمان فارسى صحابى كتاب حديث جاثليق رومى را ذكر كرده‌اند كه پس از رحلت پيامبر ( ص ) پادشاه روم او را به مدينه فرستاد ، در اين مورد به فهرست شيخ طوسى مراجعه شود . همچنين براى ابوذر غفارى كتاب خطبه را نقل كرده‌اند كه وقايع پس از رحلت پيامبر ( ص ) در آن تشريح شده است . براى رافع غلام پيامبر ( ص ) كتاب السّنن و الاحكام و القضايا را ذكر كرده‌اند . و نيز نوشته‌اند امير مؤمنان على ( ع ) داراى كتابى بوده كه پيامبر خدا ( ص ) به او املا فرموده ، و آن حضرت آن را در صحيفه‌اى به نگارش درآورده و هر حلال و حرامى در آن مذكور بوده است . نيز براى امير مؤمنان ( ع ) صحيفه‌اى در ديات ذكر كرده‌اند كه آن را بر غلاف شمشير خود آويزان مىكرده ، و بخارى مطالبى از آن در صحيح خود نقل كرده است ، همچنين كتابى به نام الفرائض به او نسبت داده‌اند ؛ به رجال ، نجاشى ، ص 5 و ص 255 ، در ترجمه محمّد بن عذافر ؛ صحيفة الرّضا ، ص 118 ، به شمارهء 135 ؛ صحيح بخارى ، باب كتابة العلم ، حديث نخست ، ج 1 ، ص 38 ؛ باب اثم من تبرّأ من مواليه ، ج 8 ، ص 192 ، و مسند ، احمد ، ج 1 ، ص 151 مراجعه شود . ابن شهر آشوب گفته است : نخستين كسى كه در حديث كتاب نوشتهء امير مؤمنان على بن ابى طالب ( ع ) است ، رواياتى كه از طريق شيعه و سنّى در دست است و به اين موضوع اشاره دارد مؤيّد اين مطلب است ، به كافى ، ج 7 ، ص 330 و بصائر الدّرجات ، ج 4 ، باب اوّل مراجعه شود .\r\n","page_name":" 286 ","page_number":286},
  {"content":"\r\n\r\nدر آن احاديث پراكنده را جمع‌آورى و مرتّب كرده است پس از آن كتاب الموطّاء مالك بن انس در مدينه است ، و بعد از آن كتاب جامع سفيان ثورى است . سپس در قرن چهارم هجرى كتابهايى در علم كلام پديد آمد ، و سعى در مجادله و ابطال مقالات اهل فرق زياد شد ، و مردم به كلام و داستان و وعظ راغب شدند ، و علم آخرت از آن زمان رو به اضمحلال گذاشت ، و پس از آن علم قلوب و بررسى صفات نفس و مكرهاى شيطان از جمله دانشهاى عجيب و غريب به نظر آمد ، و همهء مردم جز اندكى از آنها از آن روى گردانيدند ، و متكلّم مجادله‌گر و افسانه‌سراى مسجّع‌گوى را عالم ناميدند ، و اين امر به سبب آن بود كه شنوندگان آنها افراد عوام و نادان بودند ، و علم حقيقى را از غير آن تميز نمىدادند ، و بر روش صحابه و علوم آنها آگاهى نداشتند ، تا بتوانند تفاوت و جدايى اينها را از آنها بشناسند ، از اين رو اطلاق نام عالم بر اين دسته استمرار يافت ، و آيندگان از گذشتگان اين لقب را به ارث بردند ، و بساط علم آخرت برچيده شد ، و ميان علم و كلام جز براى خواصّى از مردم تفاوتى باقى نماند ، تا آن جا كه اگر به يكى از اين افراد گفته مىشد كه فلانى عالمتر است يا فلان ، پاسخ مىداد : فلانى دانشش بيشتر و فلان علم كلامش زيادتر است ، امّا خواصّ فرق ميان علم و قدرت بر كلام و مجادله را درك مىكردند . به همين گونه دين در قرنهاى گذشته رو به ضعف نهاد ، و در اين زمان ديگر چه گمانى به آن مىتوان برد ، و اينك كار به آن جا رسيده است كه اگر كسى اين وضع را تقبيح و انكار كند او را ديوانه مىدانند .\r\nاز اين رو سزاوارتر اين است كه آدمى دم فرو بندد ، و به اصلاح خويشتن بپردازد .\r\n\r\n12 - عالم بايد از امور نوپيدا بشدّت دورى جويد ،\r\n( 1 ) هر چند قاطبهء مردم در مورد آن اتّفاق نظر داشته باشند ، و بايد به توافق مردم بر چيزى كه پس از صحابه پديد آمده فريفته نشود ، بلكه به بررسى احوال صحابه و رفتار و كردار آنها و اين كه همّت خود را بيشتر در چه كارى مصروف مىداشتند حريص باشد ، و بنگرد كه كوشش ايشان بيشتر در تدريس و تصنيف و مناظره و قضاوت و ولايت و توليت اوقاف و وصايا و اموال يتيمان ، و معاشرت با حكّام و تعارف در\r\n\r\n","description":"","footnote":"","page_name":" 287 ","page_number":287},
  {"content":"\r\n\r\nبرخوردها بوده ، يا عمر خويش را در ترس ، اندوه تفكّر ، مجاهده ، مراقبت ظاهر و باطن ، اجتناب از گناهان صغيره و كبيره ، سعى در درك شهوات نهفته نفس و كيدهاى شيطان و ديگر امورى كه از علوم باطن مىباشند سپرى كرده‌اند .\r\nبايد به طور قاطع دانست كه عالمترين اهل زمان و نزديكترين آنها به حقّ كسى است كه به صحابه شبيه‌تر و از روش پيشينيان صالح آگاهتر باشد ، چرا كه دين از آنان گرفته شده است . از اين رو على ( ع ) در پاسخ آنها كه گفتند : با فلان شخص مخالفت كردى ، فرمود : « بهترين ما كسى است كه اين دين را فرمانبردار باشد . » مىگويم : سزاوار است در اين گفتار واژهء صحابه در هر دو مورد به اهل بيت ( ع ) تبديل شود ، چنان كه ما پيش از اين به اين مطلب اشاره كرده‌ايم ، و در آينده نيز به خواست خدا به تحقيق آن خواهيم پرداخت .\r\nغزّالى مىگويد : بنابراين نبايد در پيروى از مردمى كه با پيامبر خدا ( ص ) همزمان بوده‌اند از مخالفت مردم زمان خويش بيمناك بود ، چه مردم بر حسب طبع خودرأيى اختيار كرده‌اند و نفس آنها اجازه نمىدهد اعتراف كنند كه رأى آنها سبب محروميّت از بهشت است ، از اين رو مدّعى مىشوند كه جز راه آنها راهى براى رسيدن به بهشت وجود ندارد .\r\nاز ابن مسعود به طور موقوف و مسند « 110 » روايت شده كه گفته است : اصل دو چيز است ؛ و آن دو عبارتند از گفتار و رفتار ، بهترين گفتار كلام خداوند ، و نيكوترين رفتار روش پيامبر ( ص ) است . هان از پديده‌هاى نو بپرهيزيد ، كه بدترين كارها كارى است كه تازه پديد آمده است ، چه هر تازه‌اى بدعت است و هر بدعتى گمراهى است . هان آرزوى دراز نداشته باشيد كه درازى آرزو دلها را سخت مىكند ، بدانيد هر چه آمدنى است نزديك است ، و دور آن است\r\n\r\n\r\n","description":"","footnote":"\r\n( 110 ) حديث موقوف آن است كه از مصاحب معصوم نقل شود ، چه سلسلهء سند به صحابى متصّل باشد چه منفصل ، و حديث مسند آن است كه سلسلهء آن در جمع مراتب تا به معصوم مذكور باشد ( علم الحديث استاد شانه‌چى ) . - م .\r\n","page_name":" 288 ","page_number":288},
  {"content":"\r\n\r\nكه آمدنى نيست « 111 » .\r\nدر خطبهء پيامبر خدا ( ص ) آمده است : خوشا به حال كسى كه عيبهايش او را مشغول ساخته ، و از توجّه به عيبهاى مردم بازداشته است . از مالى كه بدون ارتكاب گناهى به دست آورده انفاق ، و با اهل فقه و حكمت معاشرت كند ، و از همنشينى با فرومايگان و بزهكاران پرهيز كند . خوشا به حال كسى كه فروتن ، خوشخوى و باطنش پاكيزه باشد و شرّ خود را از مردم باز دارد . خوشا حال كسى كه به دانش خود عمل ، و زيادى مالش را انفاق كند . و زيادى گفتارش را نگه دارد ، و از سنّت فراتر نرود و به بدعت نرسد « 112 » . ابن مسعود مىگفت : در آخر زمان حسن رفتار بهتر از عمل بسيار است ؛ و نيز مىگفت : شما در روزگارى به سر مىبريد كه بهترين شما كسى است كه در كارها شتاب كند ، و پس از شما روزگارى فرا خواهد رسيد كه نيكوترين مردم كسى خواهد بود كه در كارها درنگ و در آنها تامّل كند ، و اين به سبب كثرت شبهات است . و وى راست گفته است چه هر كس در اين زمان در كارها دقّت و تأمّل نكند ، و با نظرات مردم همرأى و همگام شود ، و به آنچه آنها بدان اشتغال دارند مشغول گردد ، او هم مانند آنها هلاك خواهد شد . حذيفه گفته است : شگفت‌تر اين كه معروف امروز شما منكر زمان گذشته است ، و منكر شما معروف زمان آينده خواهد بود ، و شما مادام كه حقّ را بشناسيد ، و عالم در ميان شما تحقير نشود پيوسته در خير و خوبى خواهيد بود . و راست گفته است چه بيشتر آنچه در اين روزگار نيكو و معروف شمرده مىشود ، در دوران صحابه زشت و منكر بوده‌اند ، و از برگزيده‌ترين كارهاى روزگار ما آراستن مسجدها و هزينه‌كردن اموال بسيار در ريزه‌كاريهاى ساختمان آنها و گستردن فرشهاى قيمتى در\r\n\r\n\r\n","description":"","footnote":"\r\n( 111 ) سنن ، ابن ماجه ، به شمارهء 46 ؛ شيخ طوسى در امالى خود به طور مسند از ابى عبد الله ( ع ) از پدرش از جابر بن عبد الله از پيامبر ( ص ) ؛ بحار ، ج 2 ، ص 301 ؛ مسند ، احمد ، ج 3 ، ص 310 ، 319 و 371 .\r\n( 112 ) تحف العقول ، ص 30 ، الجامع الصغير ، باب الطاء ، كافى ، ج 2 ، ص 144 .\r\n","page_name":" 289 ","page_number":289},
  {"content":"\r\n\r\nآنهاست ، در حالى كه فرش كردن مسجد بابوريا بدعت شمرده مىشده ، و گفته‌اند كه اين از كارهاى حجّاج است ، و مسلمانان اوليّه كمتر ميان خود و خاك حايل قرار مىداده‌اند . همچنين اشتغال به دقايق جدل و مناظره از مهمّترين علوم اين روزگار است ، و گمان مىكنند از بزرگترين وسايل تقرّب به پروردگار مىباشد ، در حالى كه اين كار پيش از اين از منكرات بوده است . همچنين از كارهاى اين زمان تلحين « 113 » در اذان و قرآن است و ديگر از حدّ گذراندن نظافت و وسوسه در طهارت و سختگيرى در نجاست لباس ، و در عين حال سهل‌انگارى در حلال و حرام بودن خوراكها و امثال اينهاست براستى ابن مسعود كه خداوند از او خشنود باد درست گفته است : شما در زمانى به سر مىبريد كه هوسها تابع علم است و به زودى روزگارى فرا مىرسد كه علم تابع هوسهاست ، و گفته‌اند : علم را رها كردند ، و به چيزهايى عجيب و غريب رو آوردند ، و چقدر فقه ميان آنها كم است ، ( در چنين وضعى ) و از خداوند بايد كمك خواست .\r\nگفته‌اند : مردم در زمانهاى پيشين از اين امور نمىپرسيدند ، چنان كه مردم امروز مىپرسند ، و عالمان از حلال و حرام سخن نمىگفتند ، بلكه سخن آنان دربارهء مكروه و مستحبّ بود . معناى اين گفته آن است كه آنها در مسائل دقيق كراهيت و استحباب نظر مىكردند ، امّا دورى كردن از حرام براى آنها امرى روشن بود . و نيز گفته‌اند : از اين گروه دربارهء آنچه از پيش خود پديد آورده‌اند نپرسيد ، زيرا براى چنين پرسشهايى پاسخهايى آماده كرده‌اند ، ليكن از آنها پيرامون سنّت بپرسيد چه آن را نمىشناسند . در حديث مشهور آمده است :\r\n« هر كس در دين ما چيزى را كه در آن نيست پديد آورد او مردود خواهد بود » « 114 » ، و در حديث ديگرى است كه « هر كس امّتم را فريب دهد لعنت خداوند و فرشتگان و همهء مردم بر اوست . » عرض كردند : اى پيامبر خدا ! فريب امّتت چگونه است ؟ فرمود : « اين كه بدعتى پديد آورد ، و مردم را به قبول آن\r\n\r\n\r\n","description":"","footnote":"\r\n( 113 ) تلحين به آواز خوش خواندن و تغيير دادن تلفّظ كلمه براى زيبايى صداست . - م .\r\n( 114 ) جامع الصغير ، باب ميم ؛ مسند ، احمد ، ج 6 ، ص 270 .\r\n","page_name":" 290 ","page_number":290},
  {"content":"\r\n\r\nوادار كند . » « 115 » و فرموده است : « خداوند را فرشته‌اىست كه هر روز ندا مىدهد :\r\nهر كس با سنّت پيامبر خدا مخالفت كند شفاعت او را نمىيابد . » « 116 » مثل كسى كه با ابداع آنچه مخالف سنّت است به اصل دين ضربه مىزند ، و آن كه تنها گناهى را مرتكب مىشود مانند كسى است كه در برابر پادشاه سر به نافرمانى بردارد و بخواهد سلطنت او را زايل كند ، و آن كه در انجام دادن خدمت معيّنى پادشاه را نافرمانى كرده است ؛ اين نافرمانى گاهى بخشوده مىشود ، در حالى كه گناه آن كسى كه زوال دولتش را خواسته است نابخشودنى است . يكى از دانشمندان گفته است : آنچه پيشينيان در آن سخن گفته‌اند خاموش بودن از آن جفاست ، و در آنچه آنها سكوت كرده‌اند سخن گفتن از آن تكلّف و نابجاست .\r\nديگرى گفته است : حق گران است ؛ هر كه از آن تجاوز كند ستم كرده و هر كس در آن كوتاهى كند عجز نشان داده ، و آن كه در مورد آن سكوت كند به آن اكتفا كرده است . پيامبر ( ص ) فرموده است : « روش ميانه را برگزينيد كه تندرو به آن باز مىگردد و عقب افتاده به آن مىرسد . » « 117 » ابن عبّاس گفته است :\r\nگمراهى در دلهاى اهل آن شيرين است ، خداوند فرموده است :  وَ ذَرِ الَّذِينَ اتَّخَذُوا دِينَهُمْ لَعِباً وَ لَهْواً  « 118 » و نيز :  أَ فَمَنْ زُيِّنَ لَهُ سُوءُ عَمَلِهِ فَرَآهُ حَسَناً  « 119 » ، بنابراين هر چه پس از صحابه پديد آورده‌اند ، و بيرون از حدّ ضرورت و نياز بوده لعب و لهو و بازيچه است . يكى از عارفان گفته است : اين كه ابدال در اطراف زمين پراكنده شده ، و از ديد همگى مردم پنهان مانده‌اند براى اين است كه آنها\r\n\r\n\r\n","description":"","footnote":"\r\n( 115 ) عراقى گفته است : اين حديث را دار قطنى در الافراء از حديث انس به سندى ضعيف نقل كرده است .\r\n( 116 ) ما به مدرك اين حديث دست نيافتيم .\r\n( 117 ) ما اين حديث را جز در النّهايه ابن اثير نيافته‌ايم . در حديث منقول از على ( ع ) آمده است : بهترين افراد اين امّت آنهايى هستند كه روش ميانه را برمىگزينند ، و در اين معنا رواياتى از اهل بيت ( ع ) وارد است از جمله آنها اين كه « شما پشتى ميانه باشيد تا تندرو به شما بازگردد ، و عقب‌مانده به شما بپيوندد . كافى ج 2 ، ص 75 .\r\n( 118 ) انعام / 70 : كسانى كه دين خود را به بازى و سرگرمى گرفتند\r\n( 119 ) فاطر / 8 : آيا كسى كه عمل بدش براى او زينت داده شده است و آن را خوب و زيبا مىبيند .\r\n","page_name":" 291 ","page_number":291},
  {"content":"\r\n\r\nتاب ديدن عالمان زمان را ندارند ، زيرا اين عالمان از نظر آنان نادان و از شناخت خداوند بىبهره‌اند ، در حالى كه در نظر خودشان و نادانها عالمند .\r\nسهل شوشترى « 120 » گفته است : از بزرگترين گناهان اين است كه انسان نداند كه نادان است ، و در مردم بنگرد ، و سخن اهل غفلت را بشنود ، و هر عالمى كه شيفته دنيا باشد نبايد به سخن او گوش فرا داد بلكه بايد نسبت به سخن او مظنون بود زيرا انسان در راه آنچه دوست دارد مىكوشد ، و هر چه را با خواسته‌هاى او سازگار نيست از خود دور مىكند . از اين رو خداوند متعال فرموده است :\r\n وَ لا تُطِعْ مَنْ أَغْفَلْنا قَلْبَهُ عَنْ ذِكْرِنا وَ اتَّبَعَ هَواهُ وَ كانَ أَمْرُهُ فُرُطاً  « 121 » و نادانهاى گنهكار نيكوحال‌تر از كسانى هستند كه در راه دين نادان ، و معتقدند نسبت به آن دانا و عالم مىباشند ، زيرا عامى گنهكار به تقصير خود اعتراف دارد ، و به درگاه خداوند توبه و استغفار مىكند ، ليكن نادانى كه گمان مىكند عالم است و علومى را كه بدانها مشغول است وسيلهء آبادى دنياى وى و اعراض او از سلوك راه آخرت و دين است ، از اين گناه توبه نمىكند و از خداوند آمرزش نمىطلبد بلكه تا دم مرگ به همين روش ادامه مىدهد . و چون اين وضع بر بيشتر مردم جز كسانى كه خداوند آنها را مصون داشته است غلبه دارد ، و اميدى به اصلاح حال آنها نيست ، راه سالمتر براى كسى كه اهل احتياط و پرهيز باشد كناره‌گيرى و جدايى از مردم است ، چنان كه به خواست خدا اين موضوع را به زودى در كتاب عزلت شرح خواهيم داد . به همين جهت بوده است كه يوسف بن اسباط به حذيفه مرعشى نوشت چه گمان دارى درباره كسى كه يك تن نمىيابد تا با او ذكر خدا كند جز گنهكارى كه با او ذكر خدا كردن معصيت است . و اين عزلت به سبب آن است كه اهل ذكرى نمىيابد . و او راست گفته است ، زيرا\r\n\r\n\r\n","description":"","footnote":"\r\n( 120 ) ابو محمّد سهل بن عبد الله تسترى از اكابر صوفيّه است . وى با ذو النّون مصرى ديدار كرده ، و مدّتى در بصره و آبادان اقامت داشته و در سال ( 200 هجرى متولّد و در 273 يا 283 در بصره وفات كرده است . ( الكنى و الالقاب محدّث قمّى ) - م .\r\n( 121 ) كهف / 28 : و از كسانى كه دلشان را از ياد خود غافل ساختيم اطاعت مكن .\r\n","page_name":" 292 ","page_number":292},
  {"content":"\r\n\r\nكسى كه با مردم مىآميزد نمىتواند از غيبت كردن و يا شنيدن آن و يا خاموش ماندن از نهى منكر يعنى كار زشت بر كنار بماند ؛ بهترين حالات اين است كه انسان علمى را به ديگرى بياموزد ، يا آن را از ديگرى فرا گيرد . و اگر بينديشد و بداند كه دانشجو هدفش از تحصيل دانش اين است كه آن را وسيله‌اى براى طلب دنيا و دامى براى ايجاد شرّ قرار دهد . بىشكّ معلّم ياور و دستيار و پشتيبان او به شمار مىآيد ، و هموست كه اسباب اين كار را براى او فراهم مىسازد ، و او مانند كسى است كه به راهزن شمشير بفروشد ، چه همان گونه كه دانش شايستگى دارد در راه خير به كار رود ، از شمشير نيز مىتوان در امر جهاد بهره گرفت . از اين رو فروختن شمشير به كسى كه به قرائن حال مىداند كه آن را جهت راهزنى به كار خواهد گرفت اجازه داده نشده است .\r\nبارى اين دوازده نشانه از نشانه‌هاى عالمان آخرت بود ، و هر يك از آنها بخشى از اخلاق علماى پيشين را شامل مىشود ، اينك تو يكى از اين دو راه را انتخاب كن ؛ يا خود را به اين صفات آراسته كن ، و يا به تقصير خود معترف باش ، و مبادا راه سوّمى را برگزينى و امر را بر خود مشتبه كنى ، و آنچه را وسيلهء جلب دنياست دين‌خوانى ، و روش بيكاره‌ها را روش عالمان راسخ بدانى ، و با اين جهل و انكار خود را به گروه نابودشدگان نوميد ملحق سازى . از خدعه‌هاى شيطان كه اكثر مردم بدان هلاك شده‌اند به خدا پناه مىبريم ، و از او مىخواهيم ما را از كسانى قرار دهد كه زندگى دنيا آنها را نفريفته ، و شيطان آنها را مغرور خداوند نگردانيده است .\r\n\r\nباب هفتم درباره عقل و شرف و حقيقت و اقسام آن\r\n\r\nعقل و شرافت آن :\r\n( 1 ) بدان براى اثبات شرافت عقل نيازى به ارائهء دليل نيست ، بويژه كه پيش از اين شرف علم بيان و روشن شده است ، و عقل خود\r\n\r\n","description":"","footnote":"","page_name":" 293 ","page_number":293},
  {"content":"\r\n\r\nسرچشمهء علم و منبع و اساس آن است ، و در حقيقت دانش ثمرهء درخت عقل و به منزلهء نور نسبت به خورشيد و رؤيت نسبت به چشم مىباشد ؛ و چگونه ممكن است عقل داراى اين شرافت نباشد ، و حال اين كه آن سرمايهء كسب سعادت در دنيا و آخرت است ، و چطور مىتوان در شرف آن ترديد كرد ، در صورتى كه چهارپايان با همهء نارسايى فهم در برابر عقل اظهار شرم و ترس مىكنند ، تا آن جا كه پرجثّه‌ترين و درّنده‌ترين و زورمندترين آنها هنگامى كه چشمش به انسان مىافتد شرمگين و بيمناك مىشود ، زيرا احساس مىكند كه انسان به سبب اختصاص به دانستن حيله و نيرنگ بر او برترى و چيرگى دارد ؛ از اين رو پيامبر ( ص ) فرموده است : « سالخورده در ميان قومش مانند پيامبر در بين امّتش مىباشد . » « 1 » و اين به سبب بسيارى مال و فزونى سنّ و زيادى نيروى او نيست ، بلكه به سبب فزونى تجربه كه حاصل عقل اوست مىباشد ؛ به همين علّت است كه كردها و تركها و درشتخويان عرب و ديگر مردم با آن كه فاصلهء زيادى با چهار پايان ندارند طبيعتا به سالخوردگان احترام مىگذارند . به همين سبب بسيارى از دشمنان لجوج كه تصميم مىگرفتند پيامبر خدا ( ص ) را به قتل برسانند ، همين كه چشمشان بر او مىافتاد ، و ديده‌هاشان به جمال آن حضرت روشن مىشد ، فروغ نبوّت كه از صفحهء رخسار آن بزرگوار مىدرخشيد بر آنها مىتابيد و از او به هراس مىافتادند ، اگر چه اين نور مانند عقل در درون وجود او مستقرّ بود .\r\nبارى شرافت عقل امرى بديهى و درك آن غير قابل انكار است ، و مقصود ما در اين جا تنها ذكر اخبار و آياتى است كه در اين باره وارد شده است . خداوند متعال در كتاب خود آن را نور ناميده و فرموده است :  اللَّهُ نُورُ السَّماواتِ وَ الْأَرْضِ  « 2 » و علم حاصل از عقل را روح و زندگى خوانده و فرموده است :\r\n\r\n\r\n","description":"","footnote":"\r\n( 1 ) خليلى آن را از مشايخ خود روايت و ابن نجّار از ابى رافع نقل كرده است ، جامع الصّغير باب شين ، عراقى گفته است : ابن حبّان در باب ضعفاء از حديث ابن عمر ، و ابو منصور ديلمى از حديث ابى رافع آن را روايت كرده‌اند .\r\n( 2 ) نور / 35 : خداوند نور آسمانها و زمين است .\r\n","page_name":" 294 ","page_number":294},
  {"content":"\r\n\r\n وَ كَذلِكَ أَوْحَيْنا إِلَيْكَ رُوحاً مِنْ أَمْرِنا  « 3 » و نيز :  أَ وَ مَنْ كانَ مَيْتاً فَأَحْيَيْناهُ  « 4 » و در آن جا كه از نور و ظلمت سخن گفته مرادش علم و جهل « 5 » مىباشد ، چنان كه فرموده است :  يُخْرِجُهُمْ مِنَ الظُّلُماتِ إِلَى النُّورِ *  « 6 » .\r\nپيامبر ( ص ) فرموده است : « اوامر پروردگارتان را تعقّل كنيد ، و عمل بر طبق فرمان و عقل را به يكديگر سفارش كنيد ، تا آنچه را بدان مأمور گشته و يا از آن نهى شده‌ايد بشناسيد ، و بدانيد كه آن كار شما را در نزد پروردگارتان بزرگ مىگرداند . همچنين بدانيد كه خردمند كسى است كه خدا را اطاعت كند ، هر چند بدمنظر ، زبون ، فرومايه ، و بدهيأت باشد ، و نادان آن است كه خدا را معصيت كند ، اگر چه خوش‌منظر ، گرانقدر ، بلندپايه ، خوش‌هيأت ، فصيح و سخنور باشد ، چرا كه در پيشگاه حق تعالى بوزينه و خوك از كسى كه او را نافرمانى مىكند خردمندترند ، و به اين كه مردم دنيا شما را بزرگ مىدارند فريفته نشويد ، چه شما در زمرهء زيانكارانيد . » « 7 » همچنين فرموده است : « نخستين چيزى كه خدا آفريده عقل است ؛ به او فرمود : پيش آى ، پيش آمد ؛ سپس به او فرمود : بازگرد ؛ بازگشت . پس از آن فرمود : به عزّت و جلالم سوگند هيچ مخلوقى گرامىتر از تو نيافريدم ، اخذ و اعطا ، و ثواب و عقاب خود را به تو منوط و وابسته ساختم . » « 8 » اگر گفته شود : اين عقل اگر عرض است چگونه پيش از اجسام آفريده شده ،\r\n\r\n\r\n","description":"","footnote":"\r\n( 3 ) شورى / 52 : همچنين بر تو نيز روحى را به فرمان خود وحى كرديم .\r\n( 4 ) انعام / 122 : آيا كسى كه مرده بود سپس او را زنده كرديم . . .\r\n( 5 ) تعميم اين تأويل درست نيست و مواردى وجود دارد كه آن را نقض مىكند ، مانند :\r\nالحمد اللّه الّذى خلق السّموات و الارض و جعل الظّلمات و النّور . ( انعام / 20 )\r\n( 6 ) بقره / 257 : آنها را از تاريكيها به روشنى مىبرد . . .\r\n( 7 ) بخشى از آن را كراجكى در كنز الفوائد ذكر كرده است ، بحار ، ج 1 ، ص 160 ؛ عراقى گفته است : داوود بن محبر در كتاب عقّل آن را از حديث ابو هريره نقل كرده ، و آن در مسند حرث بن ابى السامه از داوود روايت شده است .\r\n( 8 ) محاسن ، برقى ، ص 192 ؛ كافى ، كلينى ، ج 1 ، ص 26 ، به شمارهء 26 ؛ اختصاص ، مفيد ، ص 244 ؛ اوسط ، طبرانى ، به نقل از عايشه به سندى ضعيف .\r\n","page_name":" 295 ","page_number":295},
  {"content":"\r\n\r\nو اگر جوهر است چطور ممكن است قائم به نفس و نامتحيّز باشد « 9 » ، پاسخ اين است كه اين مطلب از مسائل علم مكاشفه است ، و ذكر آن در علم معامله شايسته نيست . و غرض ما در اين جا بيان علم معامله است .\r\nمىگويم : من اين حديث را به طور كافى در كتاب خود به نام عين اليقين كه آن را در علم مكاشفه تصنيف كرده‌ام شرح داده‌ام ، كتاب مذكور مشتمل بر انوار حكمتها و اسرار سخنان معصومين ( ع ) است .\r\nغزّالى مىگويد : پيامبر ( ص ) فرموده است : « انسان به سبب حسن خلق مرتبهء روزه‌گير شب‌زنده‌دار را به دست مىآورد ، و حسن خلق او به كمال نمىرسد مگر آنگاه كه عقلش كامل گردد ، در اين هنگام ايمانش نيز كامل شده ، و خدا را فرمانبردار گرديده ، و دشمن خود ابليس را نافرمانى خواهد كرد . » « 10 » ابو سعيد خدرى روايت كرده كه پيامبر ( ص ) فرموده است : « براى هر چيزى تكيه‌گاهى است ، و تكيه‌گاه مؤمن خرد او و عبادت وى به اندازهء عقل اوست « 11 » آيا سخن فاجران را نشنيده‌ايد كه مىگويند :  لَوْ كُنَّا نَسْمَعُ أَوْ نَعْقِلُ ما كُنَّا فِي أَصْحابِ السَّعِيرِ .  » « 12 » از براء بن عازب نقل شده كه گفته است : پيامبر ( ص ) فرمود : « فرشتگان به وسيلهء عقل در طاعت حقّ تعالى جدّ و جهد مىكنند ، و مؤمنان فرزند آدم به اندازهء خردشان در اين راه مىكوشند ، از اين رو فرمانبردارترين آنها خردمندترين آنهاست . » « 13 »\r\n\r\n\r\n","description":"","footnote":"\r\n( 9 ) حيّز اصطلاح فلسفى است ، و در معنا و فرق آن با مكان ميان فلاسفه اختلاف است ، بعضى آن را با مكان مترادف دانسته‌اند ( فرهنگ معارف اسلامى ) . - م .\r\n( 10 ) عراقى گفته است : اين روايت را داوود بن محبر در كتاب العقل از حديث عمرو بن شعيب از پدرش از جدّش نقل كرده است . من مىگويم : اين حديث را كلينى در كافى ، ج 2 ، ص 103 ، به شماره 18 ذكر كرده است .\r\n( 11 ) كنز الفوائد ، كرابكى ؛ بحار ، ج 1 ، ص 96 .\r\n( 12 ) ملك / 10 : اگر ما گوش شنوا داشتيم . يا تعقّل مىكرديم جزء دوزخيان نبوديم .\r\n( 13 ) عراقى گفته است : داوود بن محبر و بغوى در معجم الصّحابه از ابن عازب كه يكى از صحابه و غير از براء بن عازب است آن را به همان سندى كه ابن محبر ذكر كرده روايت كرده‌اند .\r\n","page_name":" 296 ","page_number":296},
  {"content":"\r\n\r\nاز ابن عبّاس روايت شده كه پيامبر ( ص ) فرموده است : « هر چيزى را وسيله و ساز و برگى است ، و وسيله و ساز و برگ مؤمن خرد اوست ؛ و هر چيزى را مركوبى است ، و مركوب آدمى عقل اوست ؛ و هر چيزى را ستون و پايه‌اى است ، و ستون و پايهء دين عقل است ؛ و هر قومى را مقصدى است و مقصد عابدان عقل است ؛ و هر قومى را سرپرستى است ؛ و سرپرست عابدان عقل است ؛ و هر بازرگانى را سرمايه‌اى است ، و سرمايهء مجتهدان عقل است ؛ و هر خانواده‌اى را نگهبانى است ، و نگهبان خانوادهء صديقان عقل است ؛ هر ويرانى را آبادانى است ، و آبادانى آخرت عقل است ؛ و هر كسى را بازمانده‌اىست كه به او منسوب و به وسيلهء وى از او ياد مىشود ، و بازماندهء صدّيقان كه آنان بدان نسبت دارند ، و به وسيلهء آن از آنها ياد مىشود عقل است ، و لازمهء مسافران خيمه است ، و خيمه مؤمنان عقل است . » « 14 » پيامبر ( ص ) فرموده است : « محبوبترين مؤمنان نزد خداوند كسى است كه خويشتن را به طاعت حقّ تعالى بگمارد ، و خيرخواه بندگانش باشد ، عقلش را كامل و عمل خود را خالص گرداند ، و بينش به دست آورد ، و طبق آن در دوران زندگانى خويش عمل كند ، تا پيروز و رستگار شود . » « 15 » پيامبر ( ص ) فرموده است : « خردمندترين شما كسى است كه ترسش از خداوند بيشتر و نظرش در آنچه به آن امر و از آن نهى شده نيكوتر است ، هر چند كمتر از همه به مستحبّات بپردازد . » « 16 »\r\n\r\nفصل : اخبارى كه از طريق خاصّه در شرافت عقل وارد شده است\r\n( 1 ) مىگويم : از جملهء احاديثى كه در اين باره از طريق خاصّه نقل شده حديثى\r\n\r\n\r\n","description":"","footnote":"\r\n( 14 ) كنز الفوائد ، كراجكى ؛ بحار ، ج 1 ، ص 95 .\r\n( 15 ) ابن محبر ، از حديث ابن عمر ( المغنى ) .\r\n( 16 ) ابن محبر ، از حديث ابى قتاده ( المغنى ) .\r\n","page_name":" 297 ","page_number":297},
  {"content":"\r\n\r\nاست كه آن را ثقة الاسلام محمّد بن يعقوب كلينى در كافى به سند خود « 17 » به طور مرفوع از برخى از اصحاب ما روايت كرده كه پيامبر ( ص ) فرموده است :\r\n« خداوند چيزى بهتر از عقل ميان بندگان تقسيم نكرده است از اين رو خواب عاقل بهتر از شب‌بيدارى جاهل ، و اقامت عاقل نيكوتر از حركت جاهل براى جهاد است . خداوند پيامبر و رسولى برنينگيخته مگر آنگاه كه خرد او كامل گشته ، و عقل او برتر از عقل همهء امّتش باشد . و آنچه پيامبر ( ص ) در ضمير خود دارد ، برتر از اجتهاد مجتهدان است ، و هيچ بنده‌اى واجبات الهى را انجام نمىدهد مگر اين كه آنها را به عقل خود دريافته باشد . هيچ يك از عابدان در فضل عبادت خود به مرتبه عاقل و عقلا نمىرسد ؛ آنان همان صاحبدلانند كه خداوند دربارهء آنها فرموده است :  وَ ما يَذَّكَّرُ إِلَّا أُولُوا الْأَلْبابِ *  « 18 » .\r\nو به سند خود از اصبغ بن نباته از على ( ع ) روايت مىكند ، كه فرموده است : « جبرئيل ( ع ) بر آدم ( ع ) فرود آمد ، و گفت اى آدم من مأمورم تو را ميان سه چيز مخيّر گردانم ، يكى را برگزين و دو تا را واگذار ؛ آدم گفت : اى جبرئيل آن سه چيز كدامند ؟ گفت : عقل ، حيا و دين . آدم ( ع ) گفت : عقل را برگزيدم . جبرئيل به حيا و دين گفت : شما بازگرديد و او را واگذاريد ؛ گفتند :\r\nاى جبرئيل ما دستور داريم كه عقل هر كجا باشد همراه او باشيم ، جبرئيل گفت :\r\nبه دستورى كه داريد عمل كنيد ، و بالا رفت . » « 19 » و به سند خود به طور مرفوع از سهل بن زياد روايت كرده كه گفته است :\r\nامير مؤمنان ( ع ) فرمود : « خرد پوششى پنهانى و فضل ، جمالى آشكار است ؛ نقيصهء اخلاقىات را با فضل خود بپوشان ، و به وسيلهء خرد خويش با هوسهايت مبارزه كن تا دوستى ديگران به تو تسليم و محبّت آنان نسبت به تو ظاهر شود . » « 20 »\r\n\r\n\r\n","description":"","footnote":"\r\n( 17 ) كافى ، ج 1 ، ص 13 ، به شمارهء 11 .\r\n( 18 ) آل عمران / 7 : . . . . و جز صاحبدلان متذكّر نمىشوند .\r\n( 19 ) كافى ، ج 1 ، ص 10 ، شمارهء 2 .\r\n( 20 ) همان مأخذ ، ص 20 ، شمارهء 13 .\r\n","page_name":" 298 ","page_number":298},
  {"content":"\r\n\r\nو به سند صحيح از محمّد بن مسلم از ابى جعفر امام باقر ( ع ) روايت كرده كه فرموده است : « چون خدا عقل را آفريد ، آن را به سخن درآورد ، و به آن فرمود : پيش آى ؛ پيش آمد ، سپس به او فرمود : بازگرد ؛ بازگشت ، آنگاه خداوند فرمود : به عزّت و جلال خودم سوگند خلقى نيافريدم كه در نزد من از تو محبوبتر باشد ، و تنها تو را در كسى كه او را دوست مىدارم كامل مىگردانم ، آگاه باش روى امر و نهى من با توست ، و كيفر و پاداشم به حساب توست . » « 21 » و به سند خود از ابى الجارود از ابى جعفر امام باقر ( ع ) نقل كرده كه فرموده است : « خداوند در روز رستاخيز در حساب بندگان خود به اندازهء عقلى كه در دنيا به آنها داده است رسيدگى و سختگيرى مىكند . » « 22 » و به سند خود از عبد الله بن سنان از ابى عبد الله ( ع ) روايت مىكند كه فرموده است : « پيامبر ( ص ) حجّت خدا بر بندگان اوست ، و عقل ميان هر يك از بندگان و خداوند حجّت است . » « 23 » و به سند خود از احمد بن محمّد به طور مرسل نقل كرده كه ابو عبد الله ( ع ) فرموده است : « ستون حيات انسان عقل است ، و خرد سرچشمهء هوش ، فهم ، حفظ و دانش است . او در پرتو خرد به كمال مىرسد ، و آن رهنما و مرشد و وسيلهء گشايش كار اوست ، و هر گاه خودش به انوار غيبى مؤيّد باشد دانشمند ، حافظ ، ذاكر ، زيرك و با فهم خواهد بود و به سبب آن چگونه و چه را و كجا را مىداند و خيرخواه و بدخواه خود را مىشناسد ، و چون اين را بداند راه و چاه و وصل و فصل خود را نيز خواهد دانست ، و يگانه‌پرستى خويش را نسبت به خداوند خالص و به لزوم طاعت او اقرار خواهد كرد ، و چون چنين كند به تلافى از دست‌رفته‌ها مىپردازد ، و به آنچه براى آينده لازم است مشغول مىشود ؛ مىداند در چه وضعى است ، و براى چه در اين جاست ، از كجا به اين جا آمده ، و\r\n\r\n\r\n","description":"","footnote":"\r\n( 21 ) همان مأخذ ، ص 10 ، شمارهء 1 .\r\n( 22 ) همان مأخذ ، ص 11 ، شمارهء 7 .\r\n( 23 ) همان مأخذ ، ص 25 ، به شمارهء 22 .\r\n","page_name":" 299 ","page_number":299},
  {"content":"\r\n\r\nبه كجا باز مىگردد ، و اينها همه به يارى عقل است . » « 24 » و به سند خود از برخى از اصحاب ما از ابى عبد الله ( ع ) حديث كرده كه فرموده است : « ميان ايمان و كفر تنها كم‌عقلى فاصله است « 25 » . عرض شد : اى فرزند پيامبر ! چگونه است اين ؟ فرمود : بنده خدا تمايلش متوجّه مخلوق مىشود « 26 » ، و حاجتش را پيش او مىبرد ، در صورتى كه اگر بااخلاص به خدا رو آورد ، آنچه را مىخواهد در نزديكترين وقت به او خواهد داد . » و به سند خود « 27 » از سماعة بن مهران روايت مىكند ، كه گفته است : در نزد ابى عبد الله ( ع ) بودم و گروهى از دوستانش نيز حضور داشتند ، سخن از عقل و جهل به ميان آمد ؛ آن حضرت فرمود : « عقل را با لشكرش و جهل را با لشكرش بشناسيد ، تا هدايت شويد . سماعه عرض كرد : فدايت شوم ، جز آنچه از شما آموخته‌ايم چيزى نمىدانيم ؛ فرمود : خداوند عقل را از نور خويش آفريد ، و او نخستين مخلوق روحانى از سمت راست عرش است ؛ به آن فرمود : دور شو ، دور شد ، سپس به آن فرمود : پيش بيا ؛ پيش آمد . خداوند فرمود : تو را با عظمت آفريدم ، و بر همهء آفريدگانم گرامى داشتم ؛ سپس جهل را از درياى شور و ظلمانى آفريد ، و به آن فرمود : دور شو ، دور شد ، سپس به آن گفت :\r\nپيش بيا ؛ پيش نيامد . به او فرمود : تكبّر ورزيدى و آن را لعن كرد . سپس خدا براى عقل هفتاد و پنج لشكر قرار داد ، چون جهل آنچه را خداوند به عقل\r\n\r\n\r\n","description":"","footnote":"\r\n( 24 ) همان مأخذ ، ص 25 ، به شمارهء 23 .\r\n( 25 ) يعنى انسان كم‌عقل ميان مؤمن و كافر قرار دارد ، زيرا از جهت اين كه دچار نارسايى عقل است ، و اين از جمله مبعّدات از حق تعالى است در مجموع مؤمن حقيقى كامل نيست ، و از نظر اين كه اندكى از نور عقل كه مايهء قرب خداوند است در او وجود دارد كافر حقيقى محض نمىباشد .\r\n( 26 ) يعنى برآوردن مطلوب خود را از مخلوق مىخواهد ، و اين به سبب كمى عقل و اعتقاد غلط اوست به اين كه حاجتش جز با مراجعه به مخلوق برآورده نمىشود ، از اين رو او را بزرگ مىشمارد ، و خود را در برابر او خوار مىكند و وى را به خدايى مىگيرد ، و اگر از كمال عقل برخوردار بود مىدانست كه نيّت را براى خدا خالص كردن ، و تنها نزد او حاجت بردن زودتر او را به مطلوب مىرساند .\r\n( 27 ) ج 1 ، ص 20 ، به شمارهء 14 .\r\n","page_name":" 300 ","page_number":300},
  {"content":"\r\n\r\nكرامت كرده و به او بخشيده است مشاهده كرد دشمنى او را در دل گرفت ، و عرض كرد : پروردگارا اين هم مخلوقى مانند من است ، او را آفريدى و گرامىداشتى و نيرو دادى ، من ضدّ او هستم و هيچ نيرويى ندارم ، به اندازهء لشكرى كه به او داده‌اى به من هم بده ، خداوند فرمود : آرى به تو مىدهم امّا اگر پس از آن نافرمانى كردى ، تو و لشكرت را از رحمت خود دور مىگردانم ، عرض كرد : به اين خشنودم . سپس خداوند هفتاد و پنج لشكر به او بخشيد و هفتاد و پنج لشكرى كه خداوند به عقل عطا كرده بدين شرح است :\r\n1 - خوبى وزير عقل / بدى وزير جهل 2 - ايمان / كفر 3 - تصديق حقّ / انكار حق 4 - اميد / نوميدى 5 - دادگرى / ستمگرى 6 - رضا و خشنودى / خشم و نارضايى 7 - شكر / ناسپاسى 8 - طمع / يأس 9 - توكّل / حرص 10 - نرم دلى و رأفت / سخت دلى 11 - مهر و رحمت / كين و غضب 12 - دانايى / نادانى 13 - زيركى / كودنى 14 - پارسايى و پاكدامنى / بىشرمى و هرزگى 15 - زهد / دنيا طلبى\r\n\r\n","description":"","footnote":"","page_name":" 301 ","page_number":301},
  {"content":"\r\n\r\n16 - نرمش و مدارا / تندخويى و سبكسرى 17 - بيم از حقّ / بىباكى 18 - فروتنى / خود برتربينى 19 - آرامى و آهستگى / شتابزدگى 20 - بردبارى / بىخردى و تندخويى 21 - كم‌گويى و خاموشى / پرگويى 22 - تن دادن و تسليم بودن / سركشى كردن 23 - پذيرفتن / شكّ داشتن 24 - شكيبايى / بىتابى 25 - چشم‌پوشى و گذشت / انتقام و بازخواست 26 - توانگرى / بينوايى 27 - انديشيدن / سهو و بىالتفاتى 28 - حفظ / فراموشى 29 - مهرورزى / بىعلاقگى 30 - قناعت / آز 31 - همدردى و مواسات / دريغ 32 - دوستى / دشمنى 33 - وفادارى / پيمان‌شكنى 34 - فرمانبردارى / نافرمانى 35 - تسليم / برترىجويى و گردنكشى 36 - سلامت / بلا 37 - محبّت / بغض 38 - راستگويى / دروغگويى 39 - درستى ( حقّ ) / نادرستى ( باطل )\r\n\r\n","description":"","footnote":"","page_name":" 302 ","page_number":302},
  {"content":"\r\n\r\nضدّ آن 40 - امانت / خيانت 41 - اخلاص / ناخالصى و ناپاكى 42 - چالاكى / كندفهمى فهميدگى / نفهمى معرفت و حق‌شناسى / انكار و ناسپاسى 43 - مدارا و رازدارى / افشاگرى 44 - يكرويى و حفظ عيب / دورويى و مكر 45 - پرده‌پوشى و سرّ نگهدارى / فاش كردم اسرار 46 - نماز و نيايش / بىنمازى و ضايع‌كردن آن 47 - روزه و كم‌خورى / روزه‌خوارى و شكمبارگى 48 - جهاد / گريز از جهاد 49 - حجّ / پشت سر انداختن پيمان الهى 50 - رازدارى در سخن / سخن‌چينى 51 - نيكى به پدر و مادر / ناسپاسى نسبت به آنها 52 - با حقيقت بودن / رياكارى 53 - شايسته بودن / ناشايستگى 54 - خودپوشى / خودنمايى 55 - تقيّه / بىپروايى 56 - انصاف‌دادن / طرفدارى كردن 57 - توافق و آشتى / تجاوز و سركشى 58 - پاكيزگى / آلودگى و چركينى 59 - شرم / بىشرمى 60 - ميانه‌روى / از حدّگذشتن 61 - آسودگى / رنج\r\n\r\n","description":"","footnote":"","page_name":" 303 ","page_number":303},
  {"content":"\r\n\r\nضّد آن 62 - آسانى / سختى 63 - بركت / كاستى و نقص عافيت / گرفتارى 64 - اعتدال در زندگى / زياده‌طلبى 65 - حكمت و صلاح‌انديشى / هواپرستى 66 - وقار و سنگينى / سبكى و جلفى 67 - خوشبختى / بدبختى 68 - توبه / اصرار بر گناه 69 - استغفار و طلب آمرزش / غرور و غفلت 70 - محافظه‌كارى / سهل‌انگارى 71 - دعا و توجّه به خدا / روگردانيدن از خدا 72 - نشاط و چستى / تنبلى و سستى 73 - شادى / اندوه 74 - الفت و انس / جدايى و كناره‌گيرى 75 - سخاوت و بخشش / بخل و دريغ همگى صفات مذكور كه سپاه عقلند تنها در پيامبران و اوصياى آنان يا مؤمنى كه خداوند دلش را براى ايمان آزموده است گرد مىآيند ، امّا ديگر شيعيان و دوستان ما هر يك از آنها خالى از بعضى از اين صفات نيستند ، تا آنگاه كه كامل شوند ، و از لشكر جهل پاكيزه و آسوده گردند ، در آن هنگام در كنار پيامبران و اوصياى آنان در عالىترين درجات قرار خواهند گرفت ، و ادراك اين مقام تنها با شناخت عقل و سپاه او ، و دورى جستن از جهل و لشكريانش ميسّر خواهد بود . خداوند ما و شما را در اداى طاعت و جلب رضايتش موفّق بدارد . »\r\n\r\n","description":"","footnote":"","page_name":" 304 ","page_number":304},
  {"content":"\r\n\r\nو نيز كلينى به سند خود « 28 » از حسن بن جهم روايت كرده كه گفته است :\r\nشنيدم امام رضا ( ع ) مىفرمود : « دوست هر كسى عقل او و دشمنش جهل اوست . » غزّالى مىگويد :\r\n\r\nبيان حقيقت عقل و اقسام آن\r\n( 1 ) بدان كه مردم در تعريف عقل و اقسام و حقيقت آن دچار اختلاف شده ، و اكثر مردم از اين كه واژهء عقل بر معانى چندى اطلاق مىشود غافلند ، و همين غفلت سبب اختلاف آنها شده است . آنچه بحقّ مىتواند اين ابهام را رفع كند اين است كه عقل واژه‌اىست كه بالسّويه بر چهار معنا اطلاق مىشود ، همچنان كه واژهء عين ميان معانى متعدّدى مشترك مىباشد . و آنچه از قبيل اين واژه‌هاست نمىتواند يك تعريف شامل همهء معانى مندرج در تحت آنها گردد ، بلكه هر يك از معانى آنها به شرحى كه در زير گفته مىشود بايد جداگانه مورد بررسى قرار گيرد :\r\nاوّل - اين كه عقل صفتى است كه انسان از ديگر جانوران بدان ممتاز مىشود ، و همان چيزى است كه آدمى به وسيلهء آن براى قبول دانشهاى نظرى و تدابير پنهانى فكرى آمادگى يافته است . حارث محاسبى « 29 » همين را اراده كرده كه گفته است : عقل غريزه‌اى است كه به وسيلهء آن علوم نظرى ادراك و صناعات طرح‌ريزى و اجرا مىشود . و گويا نورى است كه در دل مىتابد ، و به وسيلهء آن دل براى درك اشيا مهيّا مىگردد . و آن كه اين مطلب را انكار كرده ، و عقل را به علوم ضرورى مربوط دانسته حقّ انصاف را ادا نكرده است ، چه خفته و فاقد علم را به اعتبار وجود همين غريزه با همهء بىعلمى عاقل مىدانند . و همان گونه كه حيات غريزه‌اى است كه به وسيلهء آن جسم براى حركات اختيارى و ادراكات\r\n\r\n\r\n","description":"","footnote":"\r\n( 28 ) كافى ، ج 1 ، ص 11 ، به شمارهء 4 .\r\n( 29 ) ابو عبد الله حارث بن اسد محاسبى از مشايخ بزرگ صوفيّه ، و اصلا از مردم بصره بوده ، و به سال 243 در بغداد فوت كرده است ( طرائق ) . - م .\r\n","page_name":" 305 ","page_number":305},
  {"content":"\r\n\r\nحسّى آماده مىشود ، عقل نيز غريزه‌اىست كه به سبب آن برخى از جانوران براى درك علوم نظرى آمادگى مىيابند ، و اگر روا باشد كه انسان را با الاغ در غريزه برابر دانسته و گفته شود كه تفاوتى ميان آنها نيست جز اين كه خداوند به حكم جريان عادت در انسان دانشهايى مىآفريند ، كه آنها را در الاغ و ديگر جانوران نمىآفريند در اين صورت جايز خواهد بود كه ميان جماد و الاغ در غريزهء حيات تساوى باشد و گفته شود كه فرقى ميان آنها نيست جز اين كه خداوند متعال حركات مخصوصى به حكم اجراى عادت در الاغ مىآفريند ، چه اگر الاغ جماد بىجانى فرض گردد لازم مىآيد گفته شود خداوند قادر است هر حركتى را كه در الاغ مشاهده مىشود به همان ترتيب در او خلق كند . و نيز واجب است گفته شود تفاوت الاغ با جماد در حركت ، تنها به سبب غريزه‌اى است كه به الاغ اختصاص يافته است و به آن حيات گفته مىشود . به همين گونه فرق انسان با جانوران در ادراك علوم نظرى به سبب غريزه‌اى است كه آن را عقل مىخوانند ، و آن مانند آينه است كه چون به علّت ويژگى خود كه صيقلى بودن است اشكال و رنگها را نشان مىدهد با اجسام ديگر تفاوت دارد . چنان كه چشم در شكل و صفات خود كه براى رؤيت ساخته شده از پيشانى متفاوت است . بنابر اين نسبت غريزهء عقل به علوم مانند نسبت چشم به رؤيت است ، و نسبت قرآن و شرع در سوق دادن اين غريزه به كشف علوم مانند نور خورشيد نسبت به چشم است . بنابراين غريزهء عقل را بايد به همين گونه شناخت .\r\nدوّم - اين كه عقل عبارت از آگاهيهايى است كه در ذات كودك با تميز نسبت به ممكن بودن آنچه ممكن است و محال بودن آنچه محال مىباشد تدريجا به وجود مىآيد ، مانند علم به اين كه دو بيشتر از يك است ، و يا يك تن نمىتواند در زمان واحد در دو جا وجود داشته باشد ، و اين همان تعريفى است كه برخى از متكلّمان از عقل كرده و گفته‌اند : عقل عبارت از پاره‌اى از علوم ضرورى است نسبت به امكان آنچه ممكن است و محال بودن آنچه محال مىباشد . اين تعريف نيز در واقع درست است ، زيرا كه اين علوم وجود دارد ، و\r\n\r\n","description":"","footnote":"","page_name":" 306 ","page_number":306},
  {"content":"\r\n\r\nياد كردن از آنها با عنوان عقل روشن است ، امّا آنچه نادرست مىباشد اين است كه اين غريزه بكلّى انكار و گفته شود : عقل همين علوم است و بس .\r\nسوّم - اين كه عقل عبارت از داناييهايى است كه در جريان احوال از تجارب به دست مىآيد ، زيرا معمولا به كسى كه تجربه‌ها او را آزموده و ورزيده كرده ، و روشها او را مهذّب و استوار ساخته است عاقل گفته مىشود ، و كسى كه داراى صفات مذكور نباشد او را كودن و بىتجربه و نادان خوانند . و اين نوع ديگرى از علوم است كه عقل ناميده مىشود .\r\nچهارم - اين كه نيروى اين غريزه به آن درجه رسد كه عواقب كارها را بشناسد ، و شهوات نفس را كه خواهان لذّات زودگذر است مقهور و ريشه‌كن سازد ، و چون اين قدرت را به دست آورد او را عاقل مىخوانند ، زيرا هر كارى را كه ترك كند و يا به جا آورد به مقتضاى مصلحت و نظر كردن در عواقب آن است نه به حكم شهوات گذرا . و اين صفت از ويژگيهاى انسانهايى است كه از حيوانات جدا و ممتاز شده‌اند .\r\nعقلى كه در اوّل گفته شد به منزلهء اساس و ريشه و سرچشمه ، و دوّمى فرع نزديكتر ، و سوّمى فرع اوّلى و دوّمى است ، زيرا علوم تجربى به نيروى غريزه و دانشهاى ضرورى به دست مىآيند ، و چهارمى ثمره‌اى است كه در آخر حاصل مىشود ، و آن هدف نهايى و مقصود غائى است . عقل اوّل و دوّم مربوط به طبع است ، و سوّمى و چهارمى اكتسابى است . از اين رو على ( ع ) فرموده است :\r\n رأيت العقل عقلين * فمطبوع و مسموع « 30 »\r\nو لا ينفع مسموع * إذا لم يك مطبوع « 31 »\r\nكما لا تنفع الشّمس * و ضوء العين ممنوع « 32 » \r\nپيامبر ( ص ) در گفتار خود كه فرموده است : « خداوند مخلوقى باارزش‌تر\r\n\r\n\r\n","description":"","footnote":"\r\n( 30 ) عقل را دو گونه يافتم : طبعى و سمعى .\r\n( 31 ) اگر عقل طبعى نباشد عقل سمعى سودى ندارد .\r\n( 32 ) چنان كه خورشيد سودى ندارد در آن هنگام كه چشم را توان ديدن نباشد\r\n","page_name":" 307 ","page_number":307},
  {"content":"\r\n\r\nاز عقل نيافريده » « 33 » ، عقل اوّل را اراده كرده است و در آن جا كه فرموده است :\r\n« هر گاه مردم به انواع نيكيها به خداوند تقرّب جويند ، تو به عقل خود به او تقرّب بجوى » « 34 » ، مقصودش عقل چهارمين است ، و در حديث خود به ابو الدّرداء كه « عقل خود را زياد كن تا در نزد خداوند تقرّب يا بى » مراد آن حضرت همين عقل است . ابو الدّرداء عرض كرد : پدر و مادرم فدايت باد ، چگونه اين امر برايم ميسّر خواهد شد ؟ پيامبر ( ص ) فرمود : « از محرّمات الهى دورى كن و واجبات او را ادا كن تا عاقل باشى ، و اعمال نيك به جاى آور ، تا در عاجل دنيا بر رفعت و كرامت خود بيفزايى و در نزد پروردگارت قرب و عزّت يا بى . » « 35 » از سعيد بن مسيّب نقل شده كه گفته است : جمعى به خدمت پيامبر ( ص ) رسيدند و عرض كردند : اى پيامبر خدا ! عالمترين مردمان كيست ؟ فرمود :\r\n« آن كه عاقل است . » گفتند : عابدترين مردم كيست ؟ فرمود : « عاقل » ، گفتند :\r\nبهترين مردم كيست ؟ فرمود : « عاقل » ، گفتند : آيا كسى كه جوانمردى او كامل ، و فصاحت وى ظاهر ، و دستش بخشنده ، و منزلتش بزرگ باشد عاقل نيست ؟\r\nپيامبر ( ص ) فرمود :  وَ إِنْ كُلُّ ذلِكَ لَمَّا مَتاعُ الْحَياةِ الدُّنْيا وَ الْآخِرَةُ عِنْدَ رَبِّكَ لِلْمُتَّقِينَ  « 36 » ، همانا عاقل كسى است كه پرهيزگار است اگر چه در دنيا خسيس و پست باشد . » « 37 » و فرموده است : « عاقل نيست مگر كسى كه به خداوند ايمان داشته باشد ، و پيامبرانش را تصديق كند ، و اوامر او را به جا آورد . »\r\n\r\n\r\n","description":"","footnote":"\r\n( 33 ) عراقى گفته است : ترمذى حكيم در النّوادر آن را با سندى ضعيف از روايت حسن به نقل از شمارى از صحابه روايت كرده است .\r\n( 34 ) الحلية ابو نعيم از حديث على ( ع ) ؛ رساله معراجيّه ، ابو على سينا ، ص 15 ؛ الصّراط المستقيم ، سيّد داماد .\r\n( 35 ) العقل و الحكيم ، داوود بن محبر ؛ النوادر ، ترمذى .\r\n( 36 ) زخرف / 35 : . . . و تمام اينها متاع زندگى دنياست ، و آخرت نزد پروردگارت از آن پرهيزگاران است .\r\n( 37 ) اين روايت و حديث بعدى را داوود بن محبر در كتاب العقل نقل كرده است ( المغنى ) .\r\n","page_name":" 308 ","page_number":308},
  {"content":"\r\n\r\nمىگويم : و از طريق خاصّه ، كافى « 38 » به سند خود از يكى از اصحاب ما مرفوعا از ابى عبد الله ( ع ) روايت كرده كه گفته است : به آن حضرت عرض كردم :\r\nعقل چيست ؟ فرمود : « آنچه بدان خداوند پرستش ، و به وسيلهء آن بهشت كسب مىشود . » گفتم : آنچه در معاويه بوده چيست ؟ فرمود : « آن نيرنگ و شيطنت بود ، و آن شبيه عقل است و عقل نيست . » و به سند صحيح « 39 » از عبد الله بن سنان نقل كرده كه گفته است : به ابى عبد الله ( ع ) عرض كردم مردى است كه نسبت به وضو و نماز خود دچار وسواس است ، و گفتم او مرد عاقلى است . ابو عبد الله ( ع ) فرمود : كدام عقل را دارد ، در حالى كه او فرمانبردار شيطان است ، عرض كردم : چطور فرمانبردار شيطان است ؟ فرمود : از او بپرس اين وسوسه‌اى كه به او دست مىدهد از چيست ؟ مسلما به تو مىگويد از كارهاى شيطان است .\r\nغزّالى مىگويد : نزديكتر به حقّ اين است كه عقل هم در اصل لغت و هم در عرف استعمال ، نام اين غريزه است ، و اين كه نام مذكور را بر علوم اطلاق مىكنند از اين جهت است كه علوم ثمره و نتيجهء عقل است ، چنان كه درخت را به نام ثمرهء آن معرّفى مىكنند . و نيز گفته مىشود : علم همان ترس از خداست ، و عالم كسى است كه از خدا بترسد ، زيرا ترس از خدا ثمرهء علم است . بنابراين اطلاق واژهء عقل بر غير اين غريزه بر سبيل مجاز مىباشد . و غرض ما در اين جا بحث و بررسى لغت نيست ، بلكه مقصود اين است كه اين چهار نوع عقل وجود دارد ، و اين نام بر همهء آنها اطلاق مىشود ، و در وجود آنها جز در قسم اوّل اختلافى نيست ، و درست اين است كه آن نيز وجود دارد ، بلكه اصل و ريشه است ، به نظر مىآيد كه اين علوم به طور فطرى در اين غريزه به وديعت نهاده شده است ، و زمانى وجود آنها ظاهر مىشود كه اسباب ظهور آنها در عرصه وجود به\r\n\r\n\r\n","description":"","footnote":"\r\n( 38 ) كافى ، ج 1 ، ص 11 ، شمارهء 3 .\r\n( 39 ) همان مأخذ ، ص 12 ، شمارهء 10 .\r\n","page_name":" 309 ","page_number":309},
  {"content":"\r\n\r\nصورتى فراهم گردد . كه گويى اين علوم از خارج بر اين غريزه وارد نشده‌اند ، بلكه در آن مستتر بوده و اكنون ظاهر شده‌اند . مثل اين امر مثل آبى است كه در اندرون زمين است ، و با حفر كاريز ظاهر و جارى و جمع مىشود ، و حسّ آن را لمس مىكند ، بىآن‌كه چيز تازه‌اى به آن اضافه كنند ، به همين گونه است روغنى كه از مغز بادام ، و گلابى كه از گل گرفته مىشود . از اين رو حق تعالى فرموده است :  وَ إِذْ أَخَذَ رَبُّكَ مِنْ بَنِي آدَمَ مِنْ ظُهُورِهِمْ ذُرِّيَّتَهُمْ وَ أَشْهَدَهُمْ عَلى أَنْفُسِهِمْ أَ لَسْتُ بِرَبِّكُمْ قالُوا بَلى  « 40 » و مراد اقرار نفوس بنى آدم است نه اقرار زبانى آنها ، چه به هنگامى كه زبانها و اشخاص وجود يافتند در اقرار زبانى به دسته‌هاى مختلف منقسم شدند . بدين جهت خداوند فرموده است :  وَ لَئِنْ سَأَلْتَهُمْ مَنْ خَلَقَهُمْ لَيَقُولُنَّ اللَّهُ  « 41 » و معناى آن اين است كه اگر احوال آنان را بررسى كنى دل و درون آنها بر اين حقيقت گواهى مىدهد ، همچنين آيهء شريفه مىگويد :  فِطْرَتَ اللَّهِ الَّتِي فَطَرَ النَّاسَ عَلَيْها  « 42 » يعنى هر انسانى بر فطرت خداپرستى آفريده شده ، و به سرشت او قابليّت شناخت اشيا چنان كه هستند داده شده است .\r\nسپس چون ايمان به خدا بر حسب فطرت در نهاد آدمى مركوز و سرشته شده است ، مردم از نظر ظهور ايمان در آنها به دو دسته منقسم شده‌اند دسته‌اى كه رو گردانيده ، و اين ميثاق فطرى را بكلّى فراموش كرده‌اند ، و اينها همان كافرانند ، دستهء دوّم كسانى هستند كه ذهن خود را به تفكّر واداشتند ، و آنچه در درون آنها نهفته بود به ياد آوردند ، و مثل اينان داستان كسى است كه چيزى را گواهى داده ، پس از آن بر اثر غفلت آن را فراموش كرده سپس آن را به ياد آورده است . به همين سبب خداوند فرموده است :  لَعَلَّهُمْ يَتَذَكَّرُونَ *  « 43 » ،\r\n\r\n\r\n","description":"","footnote":"\r\n( 40 ) اعراف / 172 : ( به خاطر بياور ) زمانى را كه پروردگارت از پشت و صلب فرزندان آدم ذريّهء آنها را برگرفت و آنها را گواه بر خويشتن ساخت ( و فرمود : ) آيا من پروردگار شما نيستم ؟\r\nگفتند : آرى .\r\n( 41 ) زخرف / 87 : و اگر از آنها بپرسى چه كسى آنان را آفريده است ؟ قطعا مىگويند خدا .\r\n( 42 ) دوم / 30 : . . . اين فطرتى است كه خداوند انسانها را بر آن آفريده است .\r\n( 43 ) بقره / 221 : . . . شايد متذكّر شوند .\r\n","page_name":" 310 ","page_number":310},
  {"content":"\r\n\r\n وَ لِيَتَذَكَّرَ أُولُوا الْأَلْبابِ  « 44 »  وَ اذْكُرُوا نِعْمَةَ اللَّهِ عَلَيْكُمْ وَ مِيثاقَهُ الَّذِي واثَقَكُمْ بِهِ  « 45 »  وَ لَقَدْ يَسَّرْنَا الْقُرْآنَ لِلذِّكْرِ فَهَلْ مِنْ مُدَّكِرٍ *  « 46 » ، و اين را تذكّر ناميدن دور از مناسبت نيست ، و گويا تذكّر دو گونه است ، يكى آن كه صورتى را به ياد آورد ، كه در دل حضور داشته ولى پس از وجود از ياد رفته است ، دوّم آن كه صورتى را كه با نهاد او سرشته شده و با فطرت او درآميخته به خاطر بياورد . و اينها حقايق روشنى است براى كسى كه به نور بصيرت بنگرد ، امّا براى كسى كه استناد و اطمينان او به سمع و تقليد است نه كشف و مشاهده ، سخت و دشوار مىباشد ؛ از اين رو چنين شخصى در برابر امثال اين آيات دچار خبط و اشتباه مىشود ، و در تأويل واژهء تذكّر و اقرار نفوس به ربوبيّت حق به پراكنده‌گويى و گفتن سخنان بىرويّه مىپردازد ، و خيال مىكند در آيات و اخبار تناقضاتى وجود دارد ، و بسا كه اين خيال بر او چيره شود ، و به آنها با نظر حقارت بنگرد و معتقد به تعارض و تساقط آنها شود . او مانند كورى است كه به خانه‌اى وارد شود ، و با ظروف و اسبابى كه در صحن خانه چيده شده برخورد كند و بلغزد و بگويد : چرا اين ظرفها را از ميان راه برنمىدارند . و به جاى خودشان نمىگذارند ؟ البتّه به او گفته خواهد شد كه نقص در چشم توست . نقص در بصيرت نيز به همين گونه است ، بلكه از آن بدتر مىباشد ، زيرا نفس به منزلهء سواره و بدن در حكم مركب است ، و نابينايى سواره سخت‌تر و خطرناك‌تر از نابينايى مركب مىباشد ، و مشابهت چشم باطن با چشم ظاهر روشن است . خداوند متعال مىفرمايد :  ما كَذَبَ الْفُؤادُ ما رَأى  « 47 » و نيز :  وَ كَذلِكَ نُرِي إِبْراهِيمَ مَلَكُوتَ السَّماواتِ وَ الْأَرْضِ  « 48 » و ضدّ بصيرت را كورى ناميده و فرموده است :\r\n\r\n\r\n","description":"","footnote":"\r\n( 44 ) ص / 29 : . . . و صاحبان مغز و انديشه متذكّر شوند .\r\n( 45 ) مائده / 7 : و به ياد بياوريد نعمت خدا را بر شما و پيمانى را كه مؤكّدا از شما گرفت .\r\n( 46 ) قمر / 17 : ما قرآن را براى تذكّر آسان ساختيم آيا كسى هست كه متذكّر شود .\r\n( 47 ) نجم / 11 : قلب او در آنچه ديد هرگز دروغ نگفت .\r\n( 48 ) انعام / 75 : و اين چنين ملكوت آسمانها را به ابراهيم نشان داديم .\r\n","page_name":" 311 ","page_number":311},
  {"content":"\r\n\r\n فَإِنَّها لا تَعْمَى الْأَبْصارُ وَ لكِنْ تَعْمَى الْقُلُوبُ الَّتِي فِي الصُّدُورِ  « 49 » و نيز :  وَ مَنْ كانَ فِي هذِهِ أَعْمى فَهُوَ فِي الْآخِرَةِ أَعْمى وَ أَضَلُّ سَبِيلًا  « 50 » ، اينها امورى است كه برخى از آنها با چشم سر و بعضى از آنها با چشم دل براى پيامبران مكشوف شده ، و همه آنها رؤيت ناميده شده است .\r\nخلاصه هر كس چشم بصيرتش بينا نباشد از دين جز ظواهر و امثلهء آن بهره‌اى نمىبرد ، و از مغز و حقايق آن نصيبى نمىيابد .\r\nآنچه ذكر شد اقسام مواردى بود كه واژهء عقل بر آنها اطلاق مىشود .\r\n\r\nبيان تفاوت مردم در عقل\r\n( 1 ) در معناى تفاوت عقل ميان مردم اختلاف است ، و موردى ندارد كه ما به نقل سخنان كسى بپردازيم كه تحصيل و تحقيق او در اين باره اندك است ، بلكه سزاوارتر اين است كه حقّ را بيان كنيم ، و حقّ صريح اين است كه در اقسام چهار گانهء عقل به جز قسم دوّم تفاوتها و درجاتى است ، و قسم دوّم عبارت از علم ضرورى است به جايز بودن آنچه جايز است و محال بودن آنچه محال است ، زيرا هر كس بداند كه دو تا بيش از يكى است مىداند كه يك شخص نمىتواند در دو جا حضور داشته ، و يا يك چيز هم قديم باشد و هم حادث . و هر كس اينها و امثال اينها را بداند علم او به آنها قطعى و خالى از هر گونه شكّ است ، ليكن در اقسام سه گانه ديگر تفاوت حاصل مىشود .\r\nامّا قسم چهارم از اقسام عقل كه عبارت از استيلاى قدرت بر سركوب شهوات مىباشد . تفاوت آن در مردم روشن است و حتى اين تفاوت در احوال مختلف يك شخص هم آشكار مىباشد ، زيرا گاهى اختلاف مذكور ناشى از\r\n\r\n\r\n","description":"","footnote":"\r\n( 49 ) حج / 46 : . . . زيرا چشمهاى ظاهر نابينا نمىشود بلكه دلهايى كه در سينه‌ها جاى دارد بينايى را از دست مىدهد .\r\n( 50 ) اسراء / 72 : امّا آنها كه در اين جهان ( از ديدن چهره حقّ ) نابينا بودند در آن جا نيز نابينا هستند و گمراه‌تر .\r\n","page_name":" 312 ","page_number":312},
  {"content":"\r\n\r\nتفاوت اندازهء شهوت است چرا كه انسان عاقل قادر است كه گاهى بعضى از شهوات خود را ترك كند ، و نسبت به برخى ديگر داراى اين قدرت نيست ، ليكن در اين محدود نمىباشد ؛ علت آن است كه جوان گاهى عاجز است از اين كه زنا را ترك كند ، ليكن چون سنّ او بالا گيرد و عقلش كمال يابد بر ترك آن قادر مىشود . همچنين هوس ريا و رياست با بالا گرفتن سنّ نه تنها ضعيف نمىشود ، بلكه قوّت مىيابد . گاهى هم سبب آن تفاوت در داشتن آگاهى نسبت به فساد و آشوب اين شهوت است ، از اين رو پزشك قادر است از برخى خوراكها كه زيانبار است پرهيز كند ، در حالى كه غير پزشك هر چند در عقل با او برابر ، و تا حدّى هم معتقد به مضرّت اين خوراكها باشد غالبا قادر به اين كار نيست ، و پزشك هر قدر دانشش وسيعتر و كاملتر باشد بيم و پرهيز او شديدتر خواهد بود ، و بيم و پرهيز به منزلهء سپاه عقل ، و وسيله‌اند براى سركوب شهوتها و در هم شكستن هوسها . همچنين عالم بر ترك گناهان از عامى تواناتر است ، زيرا به مضرّات گناه از او داناتر مىباشد ، و منظور من عالم حقيقى است نه عالم نمايان ژاژخاى . پس هر گاه تفاوت از جهت شهوت باشد به عقل بازگشت ندارد ، و اگر از حيث علم و آگاهى است اين نوع علم عقل شمرده مىشود ، زيرا باعث نيرومندى غريزهء عقل مىگردد ، بنابراين تفاوت در اين جا در چيزى است كه نام آن بدان برگشت دارد . گاهى هم تفاوت صرفا در غريزهء عقل است ، زيرا اين غريزه هر قدر قوىتر باشد ، ناگزير در سركوب كردن شهوات سخت‌تر و قاطعتر خواهد بود .\r\nامّا قسم سوّم كه عبارت از تسلط بر علوم تجربى است . تفاوت مردم را در اينها نمىتوان انكار كرد ، زيرا مردم از حيث درست‌انديشى و سرعت ادراك با هم تفاوت دارند ، و سبب آن يا اختلاف در غريزه است و يا تفاوت در تمرين و ممارست و اوّلى كه اصل است يعنى غريزه تفاوت در آن قابل انكار نيست ، زيرا آن مانند روشنى شب كه بر نفس مىتابد ، و سپيده‌دم و آغاز تابش آن به هنگام رسيدن به سنّ تميز است ، سپس پيوسته رشد مىكند و به طور ناپيدا فزونى مىيابد ، تا در چهل سالگى به كمال مىرسد . مثل غريزه مثل روشنايى صبح\r\n\r\n","description":"","footnote":"","page_name":" 313 ","page_number":313},
  {"content":"\r\n\r\nاست كه اوايل آن چنان پوشيده است كه ادراك آن دشوار مىباشد ، سپس بتدريج روشنى زياد مىشود تا آنگاه كه با طلوع قرص خورشيد به سر حدّ كمال مىرسد . تفاوت روشنى باطن مانند تفاوت روشنى چشم سر است ، و فرقى كه ميان كور و تيزچشم وجود دارد ظاهر و محسوس مىباشد ، و اصولا جريان سنّت حق تعالى در مخلوقاتش مبتنى بر تدريج در ايجاد است ، تا به حدّى كه غريزهء شهوت در كودكى كه در آستانهء بلوغ است يكباره و ناگهانى متمركز نمىشود ، بلكه اندك اندك و تدريجا در او ظاهر مىشود ؛ ديگر صفات و قوا نيز به همين گونه است . و هر كس تفاوت مردم را در غريزه عقل انكار كند مانند كسى است كه از قيد خرد بيرون است ، و هر كس گمان كند كه عقل پيامبر ( ص ) مانند عقل يكى از روستاييان و سبك‌مغزان باديه‌نشين بوده ، بىترديد او از هر روستايى و باديه‌نشينى بىخردتر است ، و چگونه مىتوان تفاوت مردم را در اين غريزه انكار كرد ، در حالى كه اگر اين تفاوت وجود نداشت مردم در فهم علوم دچار اختلاف نمىشدند ، و به دسته‌هاى گوناگونى تقسيم نمىگشتند ؛ بدين گونه كه دسته‌اى تنها با تحمّل رنج بسيار از سوى معلّم مطلب را درك مىكنند ، و تيزهوشانى كه با كمترين رمز و اشاره مقصود را در مىيابند ، و به كامل‌مردانى كه درس ناخوانده حقايق امور از درون آنها مىجوشد ، چنان كه خداوند فرموده است :  يَكادُ زَيْتُها يُضِيءُ وَ لَوْ لَمْ تَمْسَسْهُ نارٌ  « 51 » و اينان پيامبرانند ( ع ) زيرا امور مشكل در باطن آنها بدون درس خواندن و شنيدن براى آنان واضح و روشن مىباشد ، و به اين الهام گفته مىشود ، و پيامبر ما ( ص ) به همين امر اشاره كرده ، در آن جا كه فرموده است : « روح القدس به دل من القا كرد : هر چه را دوست دارى دوست بدار كه سرانجام از او جدا خواهى شد ، و هر چه خواهى زندگى كن كه عاقبت مرگ است ، و هر چه خواهى بكن كه آن را ديدار خواهى كرد . » « 52 »\r\n\r\n\r\n","description":"","footnote":"\r\n( 51 ) نور / 35 : . . . نزديك است بدون تماس با آتش فروزان شود .\r\n( 52 ) الالقاب شيرازى از حديث سهل بن سعد ؛ مسند الاوسط و الاصغر ، طبرانى ، از حديث على ( ع ) ( المغنى ) ؛ در برخى نسخه‌هاست كه « . . . هر چه خواهى بكن كه جزاى آن را خواهى ديد » .\r\n","page_name":" 314 ","page_number":314},
  {"content":"\r\n\r\nو اين نوع گفتگوى فرشتگان با پيامبران خلاف وحى صريح است كه مبتنى بر شنيدن آواز فرشته به وسيلهء گوش و مشاهدهء آن توسّط چشم مىباشد ، از اين رو با جملهء : نفث في روعي « 53 » از اين خبر داد . و بايد دانست كه درجات وحى بسيار است ، و در علم معامله بحث از آنها مناسب نيست بلكه بحث آن مربوط به علم مكاشفه است . و نبايد گمان برد كه شناخت مراتب وحى مستلزم داشتن منصب وحى است ، زيرا چه بسا كه پزشك بيمار درجات صحّت را بشناسد ، و شخص فاسق مراتب عدالت را هر چند از آن تهى باشد بداند ، چرا كه علم چيزى است و وجود معلوم چيز ديگر ، بنابراين نه هر كس نبوّت و ولايت را شناخت نبىّ يا ولىّ است ، و نه هر كس ورع و تقوا و دقايق آن را دانست متّقى و پرهيزگار است .\r\nانقسام مردم به دسته‌اى كه خود جوشند و نيازى به تعليم ندارند ، و دسته‌اى كه جز از طريق تعليم و تفهيم قادر بر فهم مطالب نمىشوند ، و دسته‌اى كه تعليم و تفهيم در آنها سودى ندارد مانند تقسيم زمين است به زمينى كه در آن آب جمع مىشود و قوّت مىگيرد ، به طور خود جوش و از آن چشمه‌ها روان مىگردد ، و زمينى كه محتاج به حفر چاه است تا آب به كاريزها سرازير شود ، و زمين ديگرى كه حفر چاه در آن سودى ندارد ، و خشك و بىآب است ، و اين به سبب اختلاف نوع زمين و ويژگيهاى آن است ، به همين گونه نفوس بشرى در داشتن غريزهء عقل با همديگر اختلاف دارند . امّا آنچه از طريق نقل بر تفاوت عقول دلالت دارد روايتى است به شرح زير :\r\n« ابن سلام ضمن گفتارى طولانى از پيامبر ( ص ) پرسشهايى كرده ، در پايان اين گفتار عظمت عرش حق تعالى توصيف شده و آمده است كه فرشتگان گفتند :\r\nپروردگارا آيا مخلوقى بزرگتر از عرش آفريده‌اى ؟ فرمود : آرى ، عقل ؛ عرض كردند : اندازهء آن چقدر است ؟ فرمود : هيهات كه علم نمىتواند اين را\r\n\r\n\r\n","description":"","footnote":"\r\n( 53 ) در دل من دميد .\r\n","page_name":" 315 ","page_number":315},
  {"content":"\r\n\r\nبداند ، آيا هيچ عدد ريگها را مىدانيد ؟ عرض كردند : نه ؛ فرمود : من عقل را به تعداد ريگها مختلف آفريدم ، به برخى از مردم يك حبّه و به بعضى دو حبّه و به دسته‌اى سه و چهار حبّه دادم ، و يكى را رطلها « 54 » و ديگرى را صاعها « 55 » و بعضى را بيش از اين عقل عطا كردم . » « 56 » اگر گفته شود : چرا گروههايى از صوفيان عقل و معقول را نكوهش مىكنند ؟ پاسخ اين است كه بدانى مردم نام عقل و معقول را براى مجادله و مناظره و مناقضات و الزامات علم كردند ، و اينها از فنون علم كلام است ، و صوفيان نتوانستند به آنها ثابت كنند كه شما در اين نامگذارى خطا كرده‌ايد ، چه پس از تداول آن بر زبانها محو آن از دلها امكان‌پذير نبود ، لذا صوفيان به نكوهش عقل و معقول پرداختند ، و مراد آنان نكوهيدن مجادله و مناظره بود . امّا انوار بينش باطنى كه به وسيلهء آن خداوند شناخته ، و صدق گفتار پيامبرانش دانسته مىشود و خداوند آن را ستوده چگونه ممكن است مورد نكوهش قرار گيرد ؟ و اگر عقل مذموم و ناپسند باشد چه چيزى نيكو و پسنديده خواهد بود ؟ و اگر تنها شرع محمود و ستوده است صحّت شرع از روى چه چيزى شناخته مىشود ، و چنانچه اين امر با همين عقل نكوهيده‌اى كه مورد وثوق نيست معلوم مىگردد ، ناگزير شرع نيز مذموم و ناپسند خواهد بود .\r\nنبايد به گفتهء كسانى توجّه شود كه مىگويند : صحّت شرع به ديدهء يقين و نور ايمان شناخته مىشود نه به وسيلهء عقل ، چرا كه مراد ما از عقل همان ديدهء يقين و نور ايمان است ؛ اين صفتى است باطنى كه آدمى به سبب داشتن آن از چهارپايان متمايز مىشود ، تا به وسيلهء آن حقايق امور را درك كند .\r\n\r\n\r\n","description":"","footnote":"\r\n( 54 ) رطل وزنى برابر با 90 مثقال است .\r\n( 55 ) صاع وزنى برابر با 8 رطل است .\r\n( 56 ) بحار ، مجلسى ، ج 14 ، چاپ كمپانى ، ص 346 ؛ اختصاص ، مفيد ، ص 42 ( قسمتى از آن ) ، عراقى گفته است : ابن محبر از حديث انس تمامى آن را ، و ترمذى حكيم در كتاب النّوادر به طور مختصر آن را ذكر كرده‌اند .\r\n","page_name":" 316 ","page_number":316},
  {"content":"\r\n\r\nبىشكّ بيشتر اين لغزشها و اشتباهها برخاسته از نادانى مردمى است كه حقايق را از الفاظ جسته‌اند و در نتيجه همان اشتباه را مرتكب شده‌اند كه مردم در اصطلاحات خود نسبت به الفاظ بدان دچار شده‌اند . آنچه در بيان عقل گفته شد كافى است ، و خداوند به صواب داناتر است .\r\nاين پايان كتاب العلم از المحجّة البيضاء فى تهذيب الاحياء است و پس از آن كتاب قواعد العقايد آغاز مىشود . و ستايش ويژه خداوند است در آغاز و پايان و آشكار و نهان و درود بر بهترين آفريدگان او محمّد و خاندان پاك او باد .\r\n\r\n","description":"","footnote":"","page_name":" 317 ","page_number":317},
  {"content":"\r\n . \r\n","description":"","footnote":"","page_name":" 318 ","page_number":318},
  {"content":"\r\n\r\n\r\nكتاب قواعد عقايد\r\n( 1 ) اين دوّمين كتاب از بخش عبادات المحجّة البيضاء فى تهذيب الاحياء است .\r\nبسم الله الرحمن الرحيم ستايش ويژهء خداوندى است كه آفرينش را آغاز كننده و بازگرداننده است ؛ هر چه را بخواهد انجام مىدهد ، صاحب عرش عظيم است ، مجازات او بسيار سخت مىباشد ، بندگان ناب خود را به راه رستگارى و صلاح و طريق درستى و سداد راهنمايى مىكند ، و پس از گواهى آنها به يگانگى او ، با حراست عقايدشان از آسيب تيرگيهاى شكّ و ترديد ، آنان را مورد انعام خود قرار مىدهد ، و به پيروى از پيامبرش محمّد مصطفى ( ص ) و امامان معصوم خاندانش كه درود خداوند پيوسته و تا ابد بر آنان باد مىكشاند .\r\nامّا بعد ، مىگويم : چون ابو حامد غزّالى در اين كتاب قواعد عقايد كه بيانگر اصول اسلام و خالص ايمان است راه هواپرستان اهل سنّت را در پيش گرفته ، و بيشتر گفتارش را بر مبناى فاسد و زشت آنها قرار داده است ، ما عنان قلم را در تقرير اين گفتار از متابعت او باز كشيديم جز اندكى از آنچه در توصيف علم و وجه تدريج در ارشاد خواصّ و عوام گفته است . غزّالى اين كتاب\r\n\r\n","description":"","footnote":"","page_name":" 319 ","page_number":319},
  {"content":"\r\n\r\nرا در چهار فصل به شرح زير قرار داده است :\r\n1 - در شرح عقيدهء اهل سنّت نسبت به شهادتين كه اين دو از اصول اسلامند .\r\n2 - در سبب تدريج در ارشاد و ترتيب درجات اعتقاد .\r\n3 - در بيان ادلّهء روشن عقيده‌اى كه ذكر شد . غزّالى اين فصل را به صورت رساله‌اى جداگانه در آورده و آن را الرسالة القدسيّه نام نهاده زيرا آن را در مسجد اقصى براى اهل قدس نگاشته است .\r\n4 - در ايمان و اسلام و آنچه آنها را به هم پيوند مىدهد و يا از هم جدا مىسازد ، و زياده و نقصان عارض بر ايمان . امّا ما اين كتاب را بر هفت باب مرتّب ساختيم ، به اين شرح :\r\nباب اوّل : در طريق رهايى از آسيب بدعتهاى بدعت‌گذاران با متابعت از كتاب خدا و سنّت و پيروى از ائمّه هدى ( ع ) و در اين باب از سخنان غزّالى چيزى وجود ندارد .\r\nباب دوّم تا ششم : در بيان اركان پنجگانه‌اى كه بنا به مذهب اهل بيت ( ع ) اصول دينند ، و عبارتند از توحيد ، عدل ، نبوّت ، امامت و معاد ، اين پنج ركن هم مشتمل بر مطالبى است كه غزّالى در فصل اوّل و سوّم ذكر كرده ، و هم شرح اين عقايد و دلائل روشن آنها را بر طبق طريقه اهل حقّ و متمسّكين به قرآن و اهل بيت ( ع ) بيان مىكند .\r\nباب هفتم : مشتمل بر موضوعاتى است كه غزّالى آنها را در فصل دوّم ذكر كرده ، و نيز شامل برگزيده‌اى از مطالب او در فصل چهارم است ، كه پس از تهذيب و تنقيح و زياد و كم كردن آنها در اين باب آورده شده است .\r\nتوفيق از خدا و توكّل بر اوست .\r\n\r\n","description":"","footnote":"","page_name":" 320 ","page_number":320},
  {"content":"\r\n\r\n\r\nباب اوّل طرق رهايى از آسيب بدعتهاى بدعت‌گذاران از راه متابعت كتاب خدا و سنّت و پيروى از ائمّهء هدا ( ع )\r\n( 1 ) يكى از دانشمندان گفته است : بدان كه عقل جز به وسيلهء شرع هدايت نمىشود ، و شرع جز به كمك عقل بيان و روشن نمىگردد ، عقل به منزلهء پايه و اساس ، و شرع مانند بناست ، و بنا اگر روى پايهء ساختمان نشده باشد پايدار و استوار نمىماند ، و اگر بر روى پايه‌اى بنايى ساخته نشود ، آن پايه سودى ندارد .\r\nو نيز عقل مانند چشم است و شرع همچون شعاع آفتاب ، و مادام كه شعاعى از خارج نتابيده چشم را سودى نيست . از اين رو خداوند متعال فرموده است :   قَدْ جاءَكُمْ مِنَ اللَّهِ نُورٌ وَ كِتابٌ مُبِينٌ ، يَهْدِي بِهِ اللَّهُ مَنِ اتَّبَعَ رِضْوانَهُ سُبُلَ السَّلامِ وَ يُخْرِجُهُمْ مِنَ الظُّلُماتِ إِلَى النُّورِ بِإِذْنِهِ   « 1 » ، و نيز عقل در حكم چراغ است و شرع به منزلهء روغن يا نفت است كه سبب روشنايى آن است ، و تا نفت وجود نداشته باشد چراغ روشن نمىشود ، و مادام كه چراغى نباشد نفت روشنايى ندارد .\r\nگفتار خداوند متعال به همين مطلب اشاره دارد :  اللَّهُ نُورُ السَّماواتِ وَ الْأَرْضِ مَثَلُ نُورِهِ  . . . تا نور على نور « 2 » ، و نيز شرع عقلى است در خارج وجود انسان و عقل شرعى است در داخل وجود او ، و اين دو كمك‌كار يكديگر بلكه متّحد با هم هستند ، و چون شرع عقلى است بيرون از وجود آدمى خداوند نام عقل را در موارد متعدّدى از قرآن از كافران سلب كرده ، مانند اين كه فرموده است :\r\n صُمٌّ بُكْمٌ عُمْيٌ فَهُمْ لا يَعْقِلُونَ  « 3 » ، و از جهت اين كه عقل شرعى است در داخل وجود\r\n\r\n\r\n","description":"","footnote":"\r\n( 1 ) مائده / 15 و 16 : از سوى خداوند نور و كتاب آشكارى به سوى شما آمده است . خداوند به بركت آن كسانى را كه از خشنودى او پيروى كنند به راههاى سلامت هدايت مىكند ، و از تاريكيها - به فرمان خود به سوى روشنايى مىبرد .\r\n( 2 ) نور / 35 : خداوند نور آسمانها و زمين است ، مثل نور او . . . نورى است بر فراز نور .\r\n( 3 ) بقره / 171 : ( اين كافران در حقيقت ) كر و لال و نابينا هستند لذا آنان چيزى نمىفهمند .\r\n","page_name":" 321 ","page_number":321},
  {"content":"\r\n\r\nانسان خداوند در وصف آن فرموده است :  فِطْرَتَ اللَّهِ الَّتِي فَطَرَ النَّاسَ عَلَيْها لا تَبْدِيلَ لِخَلْقِ اللَّهِ ذلِكَ الدِّينُ الْقَيِّمُ وَ لكِنَّ أَكْثَرَ النَّاسِ لا يَعْلَمُونَ  « 4 » ، حق تعالى در اين آيه عقل را دين ناميده و به سبب اتّحاد آنها فرموده است :  نُورٌ عَلى نُورٍ  . يعنى نور عقل و نور شرع ؛ سپس فرموده است :  يَهْدِي اللَّهُ لِنُورِهِ مَنْ يَشاءُ  « 5 » و آن دو را نور واحد قرار داده است ، زيرا هر گاه شرع وجود نداشته باشد عقل در بسيارى از امور ناتوان خواهد بود ، مانند چشم كه در صورت فقدان نور كارى از او ساخته نيست .\r\nو بدان عقل ذاتا چيزى پرمايه نيست ، و مىتوان گفت تنها قادر به شناخت كليّات اشياست نه جزئيّات آنها مانند اين كه به طور اجمال مىداند كه عقيدهء حق ، سخن راست ، انجام دادن كار خوب ، به كار بردن عدل و داد ، داشتن عفت و امثال اينها خوب است ، بىآن‌كه اين خوبى و حسن را در هر چيزى معرّفى كند ، در حالى كه شرع كليّات و جزئيات اشيا را مىشناسد ، و روشن مىكند كه دربارهء هر چيز چه اعتقادى بايد داشت ، و عدالت در هر چيزى چگونه است ، فى المثل عقل نمىداند كه گوشت خوك ، خون و شراب حرام است ، و اين كه واجب است در ايّام معيّنى از خوردن طعام دورى جست ؛ از نكاح با محارم اجتناب ورزيد ؛ با زن در حال حيض مباشرت نكرد چرا كه براى آگاهى بر قبح مسائلى از اين قبيل جز از طريق شرع راهى نيست . بنابراين شرع تنظيم كنندهء اعتقادات صحيح و بيانگر اعمال درست و مستقيم و رهنماى انسان به مصالح دنيا و آخرت است . هر كس از راه آن منحرف شود از راه راست بيرون رفته است . و به سبب اين كه عقل نمىتواند جزئيّات اشيا را بداند خداوند فرموده است :  وَ ما كُنَّا مُعَذِّبِينَ حَتَّى نَبْعَثَ رَسُولًا  « 6 » و نيز :\r\n\r\n\r\n","description":"","footnote":"\r\n( 4 ) دوم / 30 : ( اين فطرتى است كه خداوند انسانها را بر آن آفريده ، دگرگونى در آفرينش خداوند نيست ، اين است دين محكم و استوار ولى اكثر مردم نمىدانند .\r\n( 5 ) نور / 35 : خداوند هر كس را كه بخواهد به نور خود هدايت مىكند .\r\n( 6 ) اسراء / 15 : . . . ما هرگز ( شخص يا قومى را ) مجازات نمىكنيم مگر اين كه پيامبرى مبعوث كنيم .\r\n","page_name":" 322 ","page_number":322},
  {"content":"\r\n\r\n وَ لَوْ أَنَّا أَهْلَكْناهُمْ بِعَذابٍ مِنْ قَبْلِهِ لَقالُوا رَبَّنا لَوْ لا أَرْسَلْتَ إِلَيْنا رَسُولًا فَنَتَّبِعَ آياتِكَ مِنْ قَبْلِ أَنْ نَذِلَّ وَ نَخْزى  « 7 » ، و در آيهء :  وَ لَوْ لا فَضْلُ اللَّهِ عَلَيْكُمْ وَ رَحْمَتُهُ لَاتَّبَعْتُمُ الشَّيْطانَ إِلَّا قَلِيلًا  « 8 » فضل و رحمت اشاره به عقل و شرع است ، و مراد از « قليل » برگزيدگان نيك كردار اويند . در اين جا سخن دانشمند مذكور به پايان مىرسد ، و آنچه از امير مؤمنان ( ع ) در اين باره روايت شده مؤيّد گفتار اوست :\r\n العقل عقلان * مطبوع و مسموع\r\nو لا ينفع مسموع * إذا لم يك مطبوع\r\nكما لا تنفع الشّمس * و نور العين ممنوع « 9 » \r\nو بايد دانست كه خردمندان بسيار كمند ، چنان كه خداوند متعال فرموده است : و لكنّ أكثرهم لا يعقلون « 10 » و نيز : و لكنّ اكثرهم لا يفقهون « 11 » ، و نيز :  أَمْ تَحْسَبُ أَنَّ أَكْثَرَهُمْ يَسْمَعُونَ أَوْ يَعْقِلُونَ إِنْ هُمْ إِلَّا كَالْأَنْعامِ بَلْ هُمْ أَضَلُّ سَبِيلًا  « 12 » ، و هر كس به نور شرع هدايت نشده ، و آن را با عقل خود درنيافته از خردمندان نيست ، چه خرد نور و بخششى است از سوى خداوند متعال چنان كه شرع نيز رحمت و هدايتى از سوى اوست :  إِنَّ الْفَضْلَ بِيَدِ اللَّهِ يُؤْتِيهِ مَنْ يَشاءُ *  « 13 » و نيز :\r\n\r\n\r\n","description":"","footnote":"\r\n( 7 ) طه / 134 : اگر ما آنها را پيش از آن ( قبل از نزول قرآن ) با عذابى هلاك مىكرديم ( در قيامت ) مىگفتند پروردگارا چرا براى ما پيامبر نفرستادى تا از آيات تو پيروى كنيم پيش از آن كه خوار و رسوا شويم .\r\n( 8 ) نساء / 83 : اگر فضل و رحمت خداوند نبود همگى جز شمار كمى از شيطان پيروى مىكرديد .\r\n( 9 ) پيش از اين ترجمه شده است . - م .\r\n( 10 ) در قرآن بدين گونه نيامده ، و آيهء 103 سورهء مائده :  وَ أَكْثَرُهُمْ لا يَعْقِلُونَ  است يعنى : و بيشتر آنها تعقّل نمىكنند .\r\n( 11 ) در قرآن آيه‌اى بدين صورت نيست و بايد مراد آيه  بَلْ كانُوا لا يَفْقَهُونَ إِلَّا قَلِيلًا  باشد فتح 15 / :\r\n( 12 ) فرقان / 44 : اما گمان مىبرى اكثر آنها مىشنوند يا مىفهمند ؟ آنها فقط مانند چهار پايانند بلكه گمراهتر .\r\n( 13 ) آل عمران / 73 : . . . فضل به دست خداست به هر كس بخواهد مىدهد .\r\n","page_name":" 323 ","page_number":323},
  {"content":"\r\n\r\n يَهْدِي اللَّهُ لِنُورِهِ مَنْ يَشاءُ  « 14 » و نيز :  وَ مَنْ لَمْ يَجْعَلِ اللَّهُ لَهُ نُوراً فَما لَهُ مِنْ نُورٍ  « 15 » و نيز  وَ اللَّهُ يَقُولُ الْحَقَّ وَ هُوَ يَهْدِي السَّبِيلَ  « 16 »\r\n\r\nفصل : پيامبر ما ( ص ) خردمندترين خردمندان و دين ما بهترين اديان است\r\n( 1 ) بدان پيامبر ما ( ص ) خردمندترين خردمندان ، و آيين او بهترين آيينهاست .\r\nخداوند او را به پيامبرى برانگيخت ، و قرآن را بر او نازل فرمود تا مردم راه عدل و داد را در پيش گيرند . رسول گرامى ( ص ) اوامر خداوند را به مردم ابلاغ و آنان را با بيانات و براهينى كه متناسب با عقول آنها بود به شناخت پروردگار خود و به روز بازپسين ارشاد فرمود ، و به دلائل و حجّتهايى كه در حدّ دركشان بود آگاه گردانيد و امور دينشان را كامل ساخت . پيامبر ( ص ) براى هر دسته و طايفه‌اى از مردم ادلّه و خطابات و نيكوترين استدلالات و معجزاتى را آورد كه درخور فهم و عقل آنان بود ، و در برابر هر ادّعايى حجّت و برهانى اقامه كرد ، تا مردم در كار خود داراى بصيرت و بينش باشند ، چنان كه قرآن فرموده است :  لِيَهْلِكَ مَنْ هَلَكَ عَنْ بَيِّنَةٍ وَ يَحْيى مَنْ حَيَّ عَنْ بَيِّنَةٍ  « 17 » ، و امّت او در وصول به مقاصد خود و مسائلى كه مهمّ و به امر دين آنها مربوط است به آثار گذشتگان نياز پيدا نكند ؛ بنابراين كسى نمىتواند بگويد : اثبات حقّانيّت پيامبران و شرايع و اديان منوط به اثبات آفريدگار و صفات كماليّهء اوست ، پس چگونه ممكن است به وسيلهء شرع آفريدگار و صفات او شناخته شود ؟ چرا كه صاحب شريعت اگر هم از مقبوليّت قول و عصمت عمل برخوردار نبود باز از حيث اين كه شرع او\r\n\r\n\r\n","description":"","footnote":"\r\n( 14 ) نور / 35 : و خداوند هر كس را بخواهد به نور خود هدايت مىكند .\r\n( 15 ) نور / 40 : . . . و كسى كه خدا نورى برايش قرار نداده نورى براى او نيست .\r\n( 16 ) احزاب / 4 : . . . امّا خداوند حقّ مىگويد ، و به راه راست هدايت مىكند .\r\n( 17 ) انفال / 42 : تا آنها كه هلاك ( و گمراه ) مىشوند از روى اتمام حجّت باشد ، و نيز به آنها كه زنده مىشوند ( و هدايت مىيابند ) از روى دليل روشن باشد .\r\n","page_name":" 324 ","page_number":324},
  {"content":"\r\n\r\nمطابق با مقتضاى عقل سليم است حجّت در آن وجود دارد ، به اين جهت براهين او درخور پيروى است ، و دلائل و بيّنات او الزام‌آور است . علاوه بر اين آنچه را شرع دربارهء شناخت آفريدگار و صفات او به دست مىدهد به منزلهء ضروريّاتى است كه هر كس از كمترين عقل برخوردار باشد به درستى آنها حكم مىكند ، چنان كه اين مطلب را به زودى بيان خواهيم كرد . به اين ترتيب ثابت شد كه آنچه در شرع آمده براى هدايت و رسيدن به حقّ كافى است ، مضافا بر اين كه قوانين آن با طبيعت دارندگان عقل سليم سرشته شده است . بنابراين به تكلّف‌گويى متكلّفان از هر طبقه‌اى كه باشند با همه اختلاف رأى و تناقض عقيده‌اى كه دارند نيازى نيست تا دلائلى اظهار و براهينى را دربارهء مسائل دين اقامه كنند ، زيرا اينان نادانى و گستاخى را در خود جمع كرده‌اند . امّا نادانى آنها از آن جهت است كه مورد دلالت را در آنچه حقّ تعالى بر آن اقامهء دليل فرموده نشناخته‌اند ، و گستاخى آنها بدين سبب است كه آنان دلائل موهوم خود را در اين وارد ساخته و نظر خود را نسبت به آنچه حق تعالى در آن اقامهء دليل كرده كاملتر دانسته ، و با خداوند به معارضه پرداخته‌اند . آيا خداوند آيينى ناقص فرو فرستاده و براى تكميل آن از آنان درخواست كمك شده است ، يا آن كه خداوند دين كاملى را نازل كرده ، و پيامبر ( ص ) در تبليغ و اداى آن كوتاهى كرده است ؟ در حالى كه خداوند مىفرمايد :  ما فَرَّطْنا فِي الْكِتابِ مِنْ شَيْءٍ  « 18 » و نيز : و فيه تبيان كلّ شىء « 19 » ، و نيز امير مؤمنان ( ع ) فرموده است : « همانا قرآن ظاهرش زيبا و آراسته و باطنش ژرف و بىپايان است ؛ شگفتيهاى آن از ميان نمىرود ، و شگرفهاى آن پايان نمىپذيرد ، و تاريكيها جز به آن بر طرف نمىشود . » « 20 »\r\n\r\n\r\n","description":"","footnote":"\r\n( 18 ) انعام / 38 : ما هيچ چيز را در اين كتاب فروگذار نكرديم .\r\n( 19 ) اگر منظور آيه قرآن است ، آن بدين صورت است :  وَ نَزَّلْنا عَلَيْكَ الْكِتابَ تِبْياناً لِكُلِّ شَيْءٍ  ، نحل / 89 : و ما اين كتاب را بر تو نازل كرديم كه بيانگر همه چيز است .\r\n( 20 ) نهج البلاغه ، خطبهء 18 .\r\n","page_name":" 325 ","page_number":325},
  {"content":"\r\n\r\n\r\nفصل : وصيّتهاى سيّد بن طاووس\r\n( 1 ) مرحوم سيّد رضى الدّين على بن طاووس در وصاياى خود به فرزندش گفته است « 21 » : اى فرزندم ! هر گاه استاد به نوآموز بگويد براى تو هيچ راهى جهت شناخت خداوند وجود ندارد مگر اين كه دربارهء جسم و جوهر و عرض و پيدايش آنها ، و اين كه حدوث جسم جز به سبب حركت و سكون ثابت نمىشود بينديشى . امّا نوآموز بر حسب فطرت خود نمىتواند بفهمد كه عرضها زايد بر اجسامند ، مگر آن كه در اين راه زحمت كشد ، و بسيارى از اوقات خود را در تصوّر تعريف جسم و عرض و تحقيق زايد بودن آنها بر اجسام صرف كند . و همهء آنچه را مربوط به اين مباحث است اعمّ از معانى و اصطلاحات حفظ كند . و بسا استاد هم در تعريف اين معانى توانايى نداشته باشد ، جز اين كه الفاظ معهود و معيّنى را كه اخذ كرده به كار گيرد ، و تقريبا مقلّد گويندهء آن الفاظ و نقل دهندهء آنها باشد ، و استدلال كند كه اينها گفته‌هاى فلان و به همان است و قول آنها در اين مطالب حجّت است سپس هر گاه نوآموز بتواند از توضيحات استاد خود موضوع زايد بودن حركت در اجسام را درك كند ، زيادت سكون بر جسم را نخواهد فهميد ، و اين مسأله ظاهرا بالاتر از حدّ فهم مبتديان است . همچنين بسرعت درك نخواهد كرد كه از حدوث حركت و سكون ، حدوث جسم لازم مىآيد ، بلكه در غالب احوال در وادى درك ادلّهء ارباب اين مقالات و تعارض اين ادلّه با شبهات وارده ، و نظريّات احتمالى ، كوركورانه گام برمىدارد ، تا آنگاه كه بر حسب اجتهاد خود ظنّ يا اعتقاد ضعيفى را مرجّح تشخيص دهد ؛ در اين هنگام هر گاه با طعن وردّى قوى روبرو شود آن را متوجّه نحوهء استدلال و برداشت خود مىكند ، و در عقايد خويش دچار ترديد مىگردد ، و شايد تا آنگاه كه مرگش فرا رسد احتمال دهد كه عيبجويان و خرده‌گيرانى پيدا شوند\r\n\r\n\r\n","description":"","footnote":"\r\n( 21 ) به كشف المحجّة كه از تاليفات اوست مراجعه شود .\r\n","page_name":" 326 ","page_number":326},
  {"content":"\r\n\r\nكه عقايد او را مورد طعن و ردّ قرار دهند ، در حالى كه پيش از فرا گرفتن اين تعليمات به سبب داشتن برخى اعتقادات قوى و برتر ، از تعرّض عيبجويان و طعنه زنندگان و ستيزه‌گران در امان بود .\r\nسپس سيّد ابن طاووس مىگويد : من مثل مشايخ معتزله و پيامبران را مثل مردى ديدم كه مىخواهد به ديگرى بفهماند كه در دنيا آتشى وجود دارد ، و اين مردى كه مىخواهد وجود آتش را معرّفى كند ، آتش را در خانهء خود ديده و در همه جا وجود آن را در ميان مردم به فراوانى مشاهده كرده ، و براى شناخت آن نيازى به تفكّر و اجتهاد ندارد ؛ با اين حال به او مىگويد : تو براى شناخت آتش نيازمند آنى كه سنگ آتش به دست آورى ، و اين سنگ در راههاى مكّه وجود دارد ، و چون هر سنگى در درونش آتش نيست نيازمندى كه آتش‌زنه و گيرانه به همراه داشته باشى ، و در مكانى مصون از شدّت وزش باد قرار گيرى تا باد گيرانه را با خود نبرد ، و آتشى را كه از سنگ آتش بيرون مىآيد خاموش نكند . در نتيجه اين فرد بيچاره براى شناختن آتش نيازمند آن است كه اين آلات و ادوات را از هر جايى به دست آورد ، و دست به اقداماتى بزند و اگر از آغاز به او گفته بود : اين آتشى كه در دسترس همهء بندگان خداست همان آتشى است كه در درون سنگ و درخت نهفته است ، وجود آتش را به طور محسوس و مشهود شناخته ، و از اين راهنماييها و اقامهء براهين آسوده و بىنياز بود . و هر كس در شناساندن چيزى كه مكشوف و هويداست به امورى كه پنهان و ناپيداست عدول كند سزاوار است گفته شود كه او ديگران را گمراه كرده ، و نمىتوان گفت هدايت كرده است ، و يا استدلالش نيكوست .\r\nاو مىگويد : هر خردمندى بنابر آنچه مىبيند مىداند كه زيادشدن جسم انسان يا درخت ، و هر چه ميان مردم عظمت و بزرگى مىيابد مانند نطفه كه از آن انسان به وجود مىآيد ، يا هسته كه مبدّل به نخلى تناور مىگردد ، همهء آنها ناگزير حادثند ، و انسان با خرد چگونه ممكن است در تعريف حدوث اشيا از اين تحقيق چشم پوشد ، و به حركت و سكون رو آورد ، در حالى كه اين دو\r\n\r\n","description":"","footnote":"","page_name":" 327 ","page_number":327},
  {"content":"\r\n\r\nعرض نامشهودند ، و حقيقت آنها و آنچه را از حدوث آنها لازم مىآيد جز با دقّت انديشه و تحمّل سختيهايى كه احتمال توفيق در آنها كم است ، نمىتوان شناخت . . . تا آن جا كه مىگويد : پيامبران كه درود خداوند بر آنها باد و كتابهاى نازل بر آنها به همين دلايل ظاهر و روشن اشاره و توجّه مردم را به سوى همينها جلب مىكنند . امّا معتزله مردمان را از اين راه منحرف كرده به راههاى ديگر سوق داده ، و طريق رسيدن به حقايق را بر آنها دشوار ساختند ، مانند همان كسى كه براى شناساندن حقيقت آتشى كه نزد همه معلوم است از اين ظاهر عدول كرده ، و به استخراج آن از درخت و سنگ چخماق رو آورده است . اين مثلى است كه هر باانصافى آن را حقّ و صحيح مىداند ، و در آن نيازى به بحث و بررسى نيست . و مثل معتزلى با شاگرد خود و شاگرد با او ، مثل انسانى است كه در پيش روى او شمعى پرنور و فروغ قرار دارد ، و استادش آن را از پيش روى او بردارد ، و در مسافتى بسيار دور از او قرار دهد ، در حالى كه موانع و حايلهاى زيادى كه نگاه به شمع را غير ممكن مىسازد در ميان او و آن وجود داشته باشد ، در اين حال استاد به او بگويد : خود را براى سفر آماده كن ، و توشه و رفقا و وسايل و راهنما فراهم ساز تا به شناخت اين شمع دست‌يابى و حقيقت روشنى و نورى را كه در آن است بدانى ، و اين شاگرد ساده‌دل كاوشگر از استاد نادان خود بپذيرد ، و مدّتى راه سفر در پيش گيرد ، گاه به كوهها و گردنه‌ها مىنگرد ، امّا از داستان شمع كم و بيش چيزى بر او آشكار نمىگردد ، زمانى هم اندك روشنى به چشمش مىخورد ، و مىگويد شايد اين روشنى همان شمع باشد ، و از رفيق و راهنماى خود درخواست كمك مىكند ؛ ليكن اگر از پيمودن تمام راه به سبب گردنه‌ها و طول مسافت و تنگناها درمانده شود با بيچارگى هلاك گشته دين و دنياى خود را زيان كرده و از دست داده است .\r\nاى پسرم ! به تو و به هر كسى از معلّمان طالب معرفت پروردگار كه اين نامه‌ام به او برسد سفارش مىكنم كه آنچه را در فطرت اوليّهء آنهاست به مدد تنبيهات عقلى و تذكّرات قرآنى و راهنماييهاى الهى و دستورهاى پيامبر اكرم ( ص )\r\n\r\n","description":"","footnote":"","page_name":" 328 ","page_number":328},
  {"content":"\r\n\r\nتقويت و نيرومند سازند ، و به دانشجو بگويند : نياز تو اين است كه صفات مؤثر عالم و صانع قديم را بشناسى ، و صفات او به آسانترين وجهى كه خداوند از او خواسته و شارع مقدّس او را بدان مكلّف ساخته است ، به طور قاطع براى وى ثابت مىگردد . سپس بر اساس رهنمودهاى پيامبر و ائمه ( ع ) و پيروان راستين و با استقامت آنها راه شناخت نبوّت و امامت را به او بياموزند ، زيرا دانستن اينها براى كسى كه در پى سلامت و به دست آوردن سعادت روز قيامت باشد كافى است .\r\nامّا حفظ الفاظ تازه‌اى كه ميان متكلّمان رايج شده ، و صفاتى كه اينان براى اهل مجادله و مناظره ذكر كرده‌اند كار كسى است كه از اداى واجبات الهى كه براى او معيّن گشته و او را محدود ساخته است فراغت يافته باشد ، و بخواهد براى خدا كار كند ، و با ردّ گمراهان و رهزنان از هر فرقه و امّتى كه ميان بندگان خدا و معرفت صحيح حايل شده و مانع رسيدن به آن هستند خالصانه رضاى او را به دست آورد ، و كسى كه از اين دانش وسيع و گسترده بهره‌مند است بايد همواره راه رفق و سازگارى در پيش گيرد ، و با مخالفان خود با مهربانى و رأفت مناظره كند ، تا از خطرات اين راه مصون ماند ، و گرنه بىترديد دستخوش هلاكت است .\r\nمىگويم : تمامى سخن در سود و زيان علم كلام و تحقيق و بررسى آن به خواست خداوند در باب هفتم اين كتاب خواهد آمد .\r\n\r\nفصل\r\n( 1 ) چون ثابت شد كه پيامبر ما ( ص ) بهترين راهنما به سوى خداوند است مىگوييم : ترديدى نيست كه رسول اكرم ( ص ) براى جانشينى خود دو چيز گرانقدر را كه كتاب خدا و عترت اوست پس از خود به جا گذاشته ، و چنان كه اخبار عامّه و خاصّه با اختلاف در الفاظ و اتّفاق در معنا عموما دلالت دارند ، پيامبر ( ص ) امّت را به تمسّك به اين دو وصيّت فرموده است . در يك روايت آمده است : « من چيزى را در ميان شما به جا مىگذارم كه اگر به آن تمسّك\r\n\r\n","description":"","footnote":"","page_name":" 329 ","page_number":329},
  {"content":"\r\n\r\nجوييد هرگز گمراه نخواهيد شد ، و آن كتاب خدا و عترت من خاندان من است ، چه آنها از هم جدا نخواهند شد تا آنگاه كه در كنار حوض بر من وارد شوند . » « 22 » معناى جدا نشدن آنها از يكديگر اين است كه علم كتاب خدا تنها نزد عترت پيامبر ( ص ) است ، و هر كس به عترت تمسّك جويد به هر دو چنگ زده است . در روايت ديگرى است كه پس از اين پيامبر ( ص ) سه بار الّلهم اشهد را تكرار كرد و خداوند را بر گفتار خود گواه گرفت ، در روايت ديگرى آمده است : « من دو چيز گرانبها را در ميان شما به جا مىگذارم كه يكى از آنها از ديگرى بزرگتر است ، و اينها كتاب خدا و عترت من خاندانم مىباشد . پس بنگريد چگونه پس از من دربارهء آنها رفتار مىكنيد . اين دو هرگز از هم جدا نمىشوند تا آنگاه كه در كنار حوض بر من وارد شوند . » « 23 » در روايت ديگرى است : « من در آستانهء مرگم نزديك است فراخوانده شوم و اجابت كنم . در ميان شما دو چيز گرانبها به جا گذاشته‌ام كه يكى برتر از ديگرى است . » « 24 » در روايت ديگر آمده است : « دو امر كه يكى طولانىتر از ديگرى است : كتاب خدا كه ريسمانى است كشيده شده از آسمان به زمين و طرف ديگر آن به دست خداست ، و ديگر عترت من است . » در روايت ديگرى است « و آنها دو جانشين پس از من مىباشند . » در يك روايت است : « يكى از اين دو كه بزرگتر است كتاب خداست ، و آن ريسمانى است كه يك طرف آن به دست خدا و طرف ديگر به دست شماست ، پس به آن چنگ زنيد تا نلغزيد و گمراه نشويد ، و آن كه كوچكتر است عترت من مىباشد ، آنها را نكشيد ، و آنها را مقهور و مجبور نسازيد ، چه من از خداوند مهربان و آگاه خواسته‌ام كه اين دو در كنار حوض بر من وارد شوند ، و اين را به من عطا كرده است . پس هر كس آنها را\r\n\r\n\r\n","description":"","footnote":"\r\n( 22 ) اين حديث پيش از اين از طريق شمارى از منابع اهل سنّت ذكر شده است . دربارهء حديث ثقلين به كتاب عبقات الانوار مراجعه شود تا به منابع آن با اختلاف در الفاظ آگاهى حاصل گردد .\r\n( 23 ) كمال الدّين ، صدوق ، ص 136 .\r\n( 24 ) همان مأخذ ، ص 137 .\r\n","page_name":" 330 ","page_number":330},
  {"content":"\r\n\r\nمقهور كند مرا مقهور كرده ، و كسى كه آنها را خوار كند مرا خوار كرده است ؛ دوست آنها دوست من ، و دشمن آنها دشمن من است . » « 25 » در روايت است كه آن حضرت ضمن حجّة الوداع در مسجد خيف فرمود : « من پيشتر از شما مىميرم و شما در كنار حوض بر من وارد مىشويد ، حوضى كه عرض آن به اندازهء فاصلهء بصرى و صنعاست ، « 26 » در آن قدحهايى به شمار ستارگان است ، آگاه باشيد كه من دربارهء دو چيز گرانبها از شما مىپرسم ؛ عرض كردند : اى پيامبر خدا ! آن دو چيز گرانبها چيست ؟ فرمود : كتاب خدا كه ثقل بزرگتر است . يك طرف آن به دست خدا و طرف ديگر به دست شماست پس به آن چنگ زنيد تا هرگز گمراه و دچار لغزش نشويد ، و ديگر عترت من خاندان من است ، چه خداوند مهربان و آگاه به من خبر داده است كه اين دو از يكديگر جدا نخواهند شد ، تا آنگاه كه در كنار حوض بر من وارد شوند ، مانند اين دو انگشت من - و دو انگشت سبّابه خود را كنار هم قرار داد - و نمىگويم مانند اين دو - و دو انگشت سبّابه و وسطى را كنار هم قرار داد - تا يكى بر ديگرى برترى يابد . » « 27 » از امير مؤمنان ( ع ) در مورد معناى حديث مذكور از عترت پرسش شد كه چه كسانى مىباشند ، فرمود : « من و حسن و حسين و امامان نه گانه از فرزندان\r\n\r\n\r\n","description":"","footnote":"\r\n( 25 ) بصائر الدرجات ، ج 8 ، باب 17 ؛ بحار الانوار ، ج 7 ، چاپ كمپانى ، ص 22 تا 34 .\r\n( 26 ) بصرى با ضمّ و الف مقصوره نام دو محلّ است : يكى در شام است و اين همان جاست كه پيامبر ( ص ) در سفرش براى تجارت به آن وارد شد ، و اين شهر در ميان عرب مشهور است . گفته‌اند :\r\nاين همان قصبه واقع در ناحيهء حوران است . بصراى ديگر از دهستانهاى بغداد نزديك عكبر است ، و اين را ابن حجّاج در شعر خود ذكر كرده است . صنعا نيز به دو محلّ گفته شده يكى در يمن و اين بزرگتر است ، و ديگرى قريهء بغوطهء دمشق . امّا صنعاى يمن گفته شده اسمش در قديم ازال بوده ، و هنگامى كه حبشيها به آن وارد شدند و آن را محكم و استوار ديدند . آن را صنعاء ناميدند كه به معناى استوار و محكم است ، و پس از آن به صنعاء مشهور شد . و اين مركز يمن ، و بهترين شهر آن است . به سبب ميوه‌هاى زيادش به دمشق شباهت دارد . عدّه‌اى به صنعاى دمشق منسوب مىباشند ( مرا صد الاطّلاع ) .\r\n( 27 ) تفسير على بن ابراهيم ، ص 4 ؛ بحار ج 7 ، ص 27 ، چاپ سنگى .\r\n","page_name":" 331 ","page_number":331},
  {"content":"\r\n\r\nحسين كه نهمين آنان مهدى و قائم آنهاست . آنان از كتاب خدا جدا نيستند و كتاب خدا از آنها جدا نيست ، تا آنگاه كه در كنار حوض بر پيامبر ( ص ) وارد شوند . » « 28 » در روايتى است : « هر كس آن دو ( قرآن و عترت ) را امام و پيشواى خود قرار دهد ، آنها او را به بهشت رهبرى خواهند كرد ، و كسى كه به آنها پشت كند آنها او را به دوزخ خواهند كشانيد . » در خبر مستفيض « 29 » آمده است : « همانا اهل بيت من مانند كشتى نوحند ؛ كسى كه سوار آن شد نجات يافت ، و كسى كه آن را ترك كرد ، غرق گرديد . » « 30 » در كافى از امام باقر ( ع ) روايت شده كه فرمود : « پيامبر ( ص ) فرموده است :\r\nمن نخستين كسى هستم كه در روز رستاخيز با قرآن و خاندانم بر خداوند وارد مىشوم ، سپس امّت من وارد مىشود ، پس از اين از آنها مىپرسم با كتاب خدا و خاندانم چه كرديد . » « 31 » همچنين كافى به سند خود از امام صادق ( ع ) از پدرانش ( ع ) روايت مىكند كه فرمودند : « پيامبر ( ص ) فرموده است : اى مردم شما در سراى راحتى و آرامش به سر مىبريد ، و در آستانهء سفر هستيد ، و شتابان كوچ داده مىشويد ، و ديده‌ايد كه روز و شب و خورشيد و ماه هر تازه‌اى را كهنه ، و هر دورى را نزديك مىكنند ، و هر آينده‌اى را حاضر مىسازند . پس وسايل را براى اين راه دور آماده كنيد ، امام ( ع ) فرمود : در اين هنگام مقداد بن اسود برخاست ، و عرض كرد : اى پيامبر خدا ! سراى راحتى و آرامش چيست ؟ فرمود :\r\nسراى آمدن و رفتن ، هنگامى كه فتنه‌ها مانند پاره‌هاى شب تاريك بر شما مشتبه شود به قرآن تمسّك جوييد ، چه او شفاعت كننده‌اى است كه شفاعتش مقبول\r\n\r\n\r\n","description":"","footnote":"\r\n( 28 ) معانى الاخبار ، صدوق ، ص 90 ، شمارهء 4 .\r\n( 29 ) خبر مستفيض آن است كه توسّط جماعتى نقل شده ولى به حدّ تواتر نرسيده است ( علم الحديث ، استاد شانه‌چى ) . - م .\r\n( 30 ) امالى ، شيخ مفيد ؛ بحار ، ج 7 ، ص 25 ، چاپ سنگى .\r\n( 31 ) كافى ج 2 ص 600 .\r\n","page_name":" 332 ","page_number":332},
  {"content":"\r\n\r\nاست . و سعايت كننده‌اى است كه قولش گواهى شده است ، هر كس آن را پيش روى خود قرار دهد وى را به بهشت رهبرى مىكند ، و كسى كه آن را به پشت سر اندازد او را به دوزخ مىكشاند . او راهنمايى است كه به بهترين راهها رهنمون است ، و كتابى است كه در آن تفصيل و بيان و تحصيل است ، و داراى لحنى جدّى است ؛ براى آن ظاهر و باطنى است . ظاهر آن حكم و باطن آن دانش است ؛ برون آن زيبا و دلكش ، و درون آن عميق و ژرف است . باطن آن را باطنهاست ، شگفتيهاى آن شماره نمىشود ، و نكته‌هاى شگرف آن كهنه نمىگردد . چراغهاى هدايت ، و برجهاى حكمت در آن است . براى كسى كه چگونگى آشنايى با قرآن و اشارات و نكات آن را مىداند راهنماى معرفت است ، پس بايد بيننده چشمانش را به هر سو باز كند ، و نظر خود را به دارندهء اين اوصاف معطوف كند تا از هلاكت رهايى يابد ، و از ورطهء نوميدى به در آيد ، چرا كه تفكر حيات قلب انديشمند است چنان كه حامل روشنى در تاريكيها در پرتو نور گام برمىدارد . شما را به خوبى رها شدن ( از دنيا ) و كمتر انتظار كشيدن سفارش مىكنم . » « 32 » و نيز كافى به سند خود از آن حضرت نقل مىكند كه پيامبر ( ص ) فرموده است : « قرآن چراغ هدايت از گمراهى ، بينايى از كورى ، رهايى از لغزش .\r\nروشنايى در تاريكى ، نور در گورها ، بازدارنده از نابودى ، هدايت از ضلالت ، روشنگر تيرگى فتنه‌ها و رساننده از دنيا به آخرت است ، و كمال دينتان در آن است ، و هر كس كه از قرآن منحرف شد به دوزخ درافتاد . » « 33 » و نيز در كافى از امامان معصوم ( ع ) نقل است كه فرموده‌اند : « كسى كه امر امامت ما را از قرآن نفهمد ، نخواهد توانست فتنه‌ها را زير پا بگذارد . » « 34 »\r\n\r\n\r\n","description":"","footnote":"\r\n( 32 ) كافى ، كلينى ، ج 2 ، ص 598 ، شمارهء 2 ؛ تفسير عيّاشى .\r\n( 33 ) كافى ، ج 2 ، ص 600 ، شمارهء 8 .\r\n( 34 ) مقدمهء كافى ، ج 1 ، ص 7\r\n","page_name":" 333 ","page_number":333},
  {"content":"\r\n\r\nو نيز در همان كتاب از ائمّه ( ع ) روايت است كه فرموده‌اند : « كسى كه دينش را از كتاب خدا و سنّت پيامبرش ( ص ) اخذ كرده اگر كوهها از پا در آيند ، او استوار و پابرجا خواهد بود ، و آن كه دينش را از زبان مردم گرفته است ، همان مردم او را از دينش برمىگردانند . » « 35 » محمّد بن يعقوب پس از نقل حديث مذكور مىگويد : به همين سبب در ميان مردم روزگار ما اديان فاسد و مذاهب باطل و منحرفى كه همهء شرايط كفر و شرك را دربردارند سر درآورده و دهن باز كرده‌اند . و اين امر نيز با خداست كه توفيق عطا كند ، و يا خوار و رسوا گرداند . كسى كه خدا بخواهد به او توفيق دهد و ايمانش ثابت و مستقرّ باشد ؛ اسبابى را براى او فراهم مىآورد كه بتواند با دانش و بينش و يقين ، دينش را از كتاب خدا و سنّت پيامبرش ( ص ) به دست آورد ، و چنين كسى دينش از كوههاى محكم و استوار ، ثابت‌تر و پا برجاتر است ، و آن را كه خدا بخواهد خوار و رسوا گرداند ، و دينش عاريه و مستودع باشد - كه از آن به خدا پناه مىبريم - اسبابى برايش فراهم مىسازد كه بدون دانش و بينشى به رأى خود تكيه كرده استحسان و تقليد و تأويل كند ، و اين امر مربوط به مشيّت بارى تعالى است كه اگر بخواهد ايمانش را كامل ، و يا به كلّى از او سلب مىكند ، و بر او اطمينانى نيست از اين كه صبحگاه مؤمن و شبانگاه كافر ، و يا شب مؤمن و بامداد كافر باشد ، زيرا او هر زمان يكى از اكابر قوم را مىبيند به او گرايش پيدا مىكند ، و هر چه را مشاهده كند و ظاهرش را بپسندد آن را مىپذيرد . امام موسى بن جعفر ( ع ) فرموده است : « خداوند متعال پيامبران را پيامبر آفريده و جز پيامبر نمىباشند ، و اوصيا را وصىّ خلق كرده و جز وصىّ نمىباشند ، و به گروهى ايمان عاريت داده است ، اگر بخواهد آن را برايشان كامل مىكند ، و اگر بخواهد آن را از آنان سلب مىكند . امام ( ع ) فرمود : دربارهء اين كه ايمان برخى از مردم مستقرّ و بعضى عاريه و مستودع\r\n\r\n\r\n","description":"","footnote":"\r\n( 35 ) مقدمهء كافى ، ص 7 .\r\n","page_name":" 334 ","page_number":334},
  {"content":"\r\n\r\nاست گفتار خداوند : « فمستقرّ و مستودع » نازل شده است . « 36 »\r\n\r\nفصل : موقعيت اهل بيت ( ع ) در كتاب خدا\r\n( 1 ) از آنچه گفتيم روشن شد كه موقعيّت اهل بيت ( ع ) در قرآن بيان شده ، و علم كتاب خدا نزد آنهاست ، و هر يك از آن دو چيز گرانقدر ( قرآن و اهل بيت ( ع ) يار و مكمّل ديگرى است ، و هر كدام از آنها حقّانيّت ديگرى را تصديق و گواهى مىكند ، امام معصوم از اهل بيت ( ع ) از آنچه خداوند در كتاب خود بر بندگانش واجب كرده سخن مىگويد ، و كتاب الهى گوياى وجوب پيروى از آنهاست ، و طريق هدايت و رشد و عقل منحصر به فرمانبردارى از آنها مىباشد ، و معناى حديث نبوى ( ص ) كه فرموده است آن دو از هم جدا نمىشوند ، و ما بدان اشاره كرديم همين است .\r\nشيخ ما صدوق در كتاب كمال الدّين « 37 » به سند خود از جابر بن يزيد جعفى روايت كرده كه وى گفته است : از جابر بن عبد الله انصارى شنيدم كه مىگفت : هنگامى كه خداوند عزّ و جلّ آيهء :  يا أَيُّهَا الَّذِينَ آمَنُوا أَطِيعُوا اللَّهَ وَ أَطِيعُوا الرَّسُولَ وَ أُولِي الْأَمْرِ مِنْكُمْ  « 38 » را نازل فرمود عرض كردم : اى رسول خدا ! ما خدا و پيامبرش را شناخته‌ايم . اولو الامرى كه خداوند طاعت آنها را با طاعت شما مقرون ساخته چه كسانى هستند ؟ پيامبر ( ص ) فرمود : اى جابر ! آنها جانشينان من و ائمّهء مسلمانان پس از من مىباشند ، نخستين آنها علىّ بن ابى طالب\r\n\r\n\r\n","description":"","footnote":"\r\n( 36 ) تا اين جا گفتار كلينى است ؛ وى اين روايت را به طور مرسل نقل كرده ، و در كتاب كافى ج 2 ، ص 418 آن را مسندا ذكر كرده است . و اين مضمون آيهء 98 سورهء انعام است :  هُوَ الَّذِي أَنْشَأَكُمْ مِنْ نَفْسٍ واحِدَةٍ فَمُسْتَقَرٌّ وَ مُسْتَوْدَعٌ قَدْ فَصَّلْنَا الْآياتِ لِقَوْمٍ يَفْقَهُونَ  : او كسى است كه شما را از يك نفس آفريد ، در حالى كه بعضى از انسانها ( از نظر ايمان يا خلقت كامل ) پايدارند و برخى ناپايدار ، ما آيات خود را براى كسانى كه مىفهمند بيان كرده‌ايم .\r\n( 37 ) كمال الدّين ، صدوق ، ص 146 ، باب نصّ بر امامت قائم ( ع ) دوازدهمين امام .\r\n( 38 ) نساء ، 59 : اى كسانى كه ايمان آورده‌ايد خدا را اطاعت كنيد ، و پيامبر و صاحبان امر را فرمانبردار باشيد .\r\n","page_name":" 335 ","page_number":335},
  {"content":"\r\n\r\nسپس حسن ، حسين ، علىّ بن الحسين ، محمّد بن على است كه در تورات به باقر معروف است ، و تو اى جابر او را درك خواهى كرد . و چون او را ديدار كردى از من به او سلام برسان ، پس از او جعفر بن محمد الصّادق است ، سپس موسى بن جعفر ، علىّ بن موسى ، محمّد بن على ، على بن محمّد ، حسن بن على و پس از آنها فرزند حسن بن على است كه نام و كنيه مرا دارد ، و حجّت خدا در زمين ، و باقى ماندهء خلفاى او در ميان بندگانش مىباشد ، و او كسى است كه خداوند به دست او خاوران و باختران زمين را فتح خواهد كرد . او همان است كه از پيروان و دوستانش غيبت خواهد كرد ، و در طول اين غيبت تنها كسى بر عقيدهء به امامت او ثابت و باقى خواهد ماند كه خداوند قلب او را براى ايمان آزمايش كرده است .\r\nجابر گفت : عرض كردم : اى پيامبر خدا ! آيا در غيبت او شيعه از وجودش بهره‌مند مىباشد ؟ فرمود : آرى به خداوندى كه مرا به پيامبرى برانگيخته است مردم در دوران غيبتش از انوار وجود او كسب روشنى مىكنند ، و از دوستىاش بهره‌مند مىشوند همان گونه كه از نور خورشيد روشنى مىگيرند و فايده مىبرند هر چند ابر روى خورشيد را پوشانيده باشد . اى جابر ! اين از اسرار مكتوم و علم مكنون خداوند است ، آن را از غير اهلش پوشيده بدار . جابر بن يزيد گفته است :\r\nجابر بن عبد الله انصارى بر علىّ بن الحسين ( ع ) وارد شد ، ضمن اين كه آن حضرت با وى گفتگو مىكرد ناگهان محمّد بن على الباقر ( ع ) از نزد زنان بر او وارد شد و او نوجوانى بود كه دو گيسو بر سر داشت ، هنگامى كه جابر چشمش بر او افتاد بدنش لرزيد ، و مو بر بدنش راست شد ، و مدّتى در او خيره شد . سپس به او گفت : اى جوان پيش بيا ، پيش آمد . سپس به او گفت : برگرد ، او برگشت جابر گفت : به پروردگار كعبه سوگند كه اين همان شمايل پيامبر ( ص ) است .\r\nسپس برخاست و نزديك او رفت ، و به او گفت : اى جوان ! نامت چيست ؟ جوان فرمود : محمّد ، گفت : پسر كيستى ، فرمود : پسر على بن الحسين ، جابر گفت : اى فرزند جانم فدايت باد تو باقر هستى ؟ فرمود : آرى ، آنچه را پيامبر خدا ( ص ) به وسيلهء تو فرستاده است ابلاغ كن ، جابر گفت : اى سرور من پيامبر ( ص ) به من\r\n\r\n","description":"","footnote":"","page_name":" 336 ","page_number":336},
  {"content":"\r\n\r\nمژده داد كه تا ديدار تو در دنيا زيست خواهم كرد ، و به من فرمود : چون او را ديدى سلام مرا به او برسان ، اينك اى سرورم پيامبر خدا ( ص ) به تو درود مىفرستد . امام باقر ( ع ) فرمود : « اى جابر ! مادام كه آسمانها و زمين برپايند بر رسول خدا ( ص ) درود باد ، و نيز بر تو كه سلام را رسانيدى . پس از اين جا بر نزد آن حضرت رفت و آمد مىكرد ، و حقايق دين را از او فرا مىگرفت . يك بار امام باقر ( ع ) دربارهء چيزى از او پرسش كرد ، جابر پاسخ داد : به خدا سوگند من مرتكب چيزى كه پيامبر ( ص ) از آن نهى فرموده نمىشوم ، چه آن حضرت به من خبر داده است كه پس از او شما امامان حقّ و هدايت از خاندان او هستيد ، همان امامانى كه در كودكى از همه مردم خردمندتر و بردبارتر و در بزرگى از همه كس داناترند . او فرموده است : شما به آنها دانش نياموزيد ، چه آنها از شما عالمترند . امام باقر ( ع ) گفت : جدّ من پيامبر خدا ( ص ) راست فرموده است ، به خدا سوگند من نسبت به آن چيزى كه از تو پرسيدم از تو داناترم . و هر آينه در كودكى امامت به من داده شده ، و همهء آنها در سايه فضل و رحمت پروردگار نسبت به ما اهل بيت مىباشد . » بارى اخبار وارد در اين باره بيش از آن است كه شماره شود ، و ما بخشى از آنها را در كتاب خود به نام علم اليقين نقل كرده‌ايم .\r\nگفته‌اند : نوشته‌اى به خطّ مولاى ما ابو محمّد عسكرى ( ع ) يافت شده كه بدين شرح است : « ما با قدمهاى نبوّت و ولايت بر قلّهء حقايق بالا رفتيم و طبقات هفتگانهء بزرگان فتوا را به نور هدايت روشن ساختيم . ما شيران ميدان كارزار ، و بارانهاى شبنم ، و نيزه‌هاى بر دشمن هستيم در دنيا شمشير و قلم ، و در آخرت پرچم و علم در ميان ماست ، نوادگان ما ياوران دين و جانشينان پيامبران و چراغ هدايت امّتهايند ، و كليدهاى كرم و بخششيم . موساى كليم ( ع ) چون ميثاق وفادارى با ما بست جامهء پيامبرى پوشيد ، و روح القدس در بهشت صاغوره ميوه‌هاى نوبر بوستانهاى ما را چشيد ، شيعيان ما گروه ناجيه و فرقهء زاكيه‌اند ، آنها پشتيبان و نگهبان ما ، و در تاريكيها متّحد و ياور ما هستند ، و چشمه‌هاى زندگى\r\n\r\n","description":"","footnote":"","page_name":" 337 ","page_number":337},
  {"content":"\r\n\r\nپس از شعله‌ور شدن آتش فتنه‌ها براى آنها به جريان خواهد افتاد ، تا آلم و طه و طواسين كامل گردد . اين نامه ذرّه‌اى از كوه رحمت ، و قطره‌اى از درياى حكمت است ، و حسن بن على عسكرى در سال 254 آن را نوشت . » و نيز دستخطى از آن حضرت يافت شده است به اين شرح : « پناه مىبريم به خدا از قومى كه محكمات كتاب را از ميان برده و پروردگار جهانيان و پيامبر ( ص ) و ساقى كوثر را در مواقف حساب » و شعله‌هاى دوزخ و نعمتهاى بهشت را فراموش كرده‌اند ، ما برجسته‌ترين بندگان خداييم ، نبوّت و امامت و جود و كرم در ماست ، ما نشانه‌هاى هدايت ، و مطمئن‌ترين وسيله رستگارى خلقيم پيامبران از انوار ما اقتباس ، و به آثار ما اقتدا مىكرده‌اند ، حجّت خدا بر خلق ، و شمشير آخته براى اظهار حق به زودى ظاهر خواهد شد . اين نوشتهء حسن بن على بن محمّد بن على بن موسى بن جعفر بن محمّد بن على بن الحسين بن على امير مؤمنان ( ع ) است .\r\nسخن آن حضرت كه فرموده است : « شيعهء ما فرقه ناجيه‌اند » اشاره به روايتى است كه عامّه و خاصّه به طرق و الفاظ مختلف آن را از پيامبر خدا ( ص ) نقل كرده‌اند ، كه فرموده است : « امّتم به هفتاد و چند فرقه منشعب خواهد شد ، كه تنها يكى از آنها ناجى و رستگار است . » « 39 » در روايت ديگرى است كه پيامبر ( ص ) فرموده است : « امّت موسى به هفتاد و يك فرقه منقسم شد كه جز يك فرقه همگى در دوزخند و آن فرقه همانهايى هستند كه از وصىّ او يوشع پيروى كردند ، و امّت عيسى به هفتاد و دو فرقه منشعب شدند كه همهء آنها جز يك فرقه كه از وصىّ او شمعون متابعت كردند در آتشند ، و امّت من به هفتاد و سه فرقه منقسم خواهد شد و همه در آتشند جز يك فرقه كه از وصىّ من على پيروى كردند . » و در روايت ديگرى چنين آمده است : « امّت من به هفتاد و سه فرقه منشعب\r\n\r\n\r\n","description":"","footnote":"\r\n( 39 ) سنن ، ابن ماجه ، به شمارهء 3991 ، 3992 و 3993 ؛ خصال ، صدوق ، ص 141 ، باب 73 .\r\n","page_name":" 338 ","page_number":338},
  {"content":"\r\n\r\nخواهد شد كه جز يك فرقه همگى در آتشند ، گفته شد ، آن فرقه كيانند ؟\r\nفرمود : « آنهايى كه بر طريقهء من و اصحاب من مىباشند » و مراد آن حضرت از اصحابش خاندان اوست .\r\nآنچه مؤيّد اين مطلب است روايت محمّد بن حسن صفّار در كتاب بصائر الدّرجات « 40 » است كه به سند خود از سرور ما امام باقر ( ع ) نقل مىكند كه پيامبر خدا ( ص ) فرموده است : « آنچه در كتاب خدا مىيابيد عمل به آن لازم است ، و عذرى براى شما در ترك آن نيست ، و آنچه در كتاب خدا نيامده و سنّت من است نيز در ترك آن معذور نمىباشيد ، و آنچه در سنّت من نيست به آنچه اصحاب من گفته‌اند تمسّك جوييد ، چه اصحاب من مانند ستارگانند ، هر كدام را راهنما قرار دهيد راه را يافته‌ايد ، و به گفته‌هاى هر كدام از اصحاب من توسّل جوييد هدايت پيدا كرده‌ايد ، اختلاف اصحاب من براى شما رحمت است ، عرض شد : اى پيامبر خدا اصحاب تو كدامند ، فرمود : اهل بيت من » ، زيرا اهل بيت آن حضرت به سيره و روش او رفتار كردند ، و بر طريقهء او استوار بودند ، به رغم اين كه هر كس احوال و رفتار صحابه را بررسى و دنبال كند بر او روشن مىشود كه جز شمار اندكى از آنان بر طريقهء پيامبر ( ص ) باقى نماندند ، و ما به خواست خداوند شمّه‌اى از اين مطلب را در كتاب آداب الشّيعه و اخلاق الامامة در بخش عادات ذكر خواهيم كرد .\r\nامّا سخن آن حضرت كه فرموده است : « اختلاف اصحاب من براى شما رحمت است » مقصود از آن اختلاف پاسخهايى است كه به پرسشهاى مردم بر حسب درجات و اختلاف عقل و تفاوت فهمشان مىداده‌اند ، چه آنها مكلّف بوده‌اند با مردم به اندازهء عقلشان سخن گويند ، و اين رحمتى از خداوند سبحان بر بندگانش مىباشد « 41 » و\r\n\r\n\r\n","description":"","footnote":"\r\n( 40 ) ج 1 ، باب ششم .\r\n( 41 ) شايد مراد اختلاف به معناى آمد و شد باشد ، چنان كه در قرآن كريم آمده است :  إِنَّ فِي اخْتِلافِ اللَّيْلِ وَ النَّهارِ  يعنى در آمدن هر يك از آن دو در پى ديگرى ، همچنين در زيارت جامعه است : و مختلف الملائكة يعنى محلّ نزول و آمد و شد فرشتگان همان طورى كه در خبرى كه از احتجاج نقل مىشود به همين معنا آمده است .\r\n","page_name":" 339 ","page_number":339},
  {"content":"\r\n\r\nمراد اين نيست كه ميان آنها اختلافى وجود داشته است ، زيرا اقوال و افعال آنها همه يكى است . بنابراين روشن شد كه فرقه ناجيه از اين امّت تنها گروهى است كه به ريسمان محكم قرآن و اهل بيت ( ع ) كه كشتى نجاتند تمسّك جسته‌اند و پيرو و دوستدار آنها بوده ، و در علم و عمل بر طريق آنها گام برداشته ، و اعتقادات دينى و اعمال شرعى خود را از آنها فرا گرفته‌اند ، چرا كه حقّ در همه حال با آنها و در آنهاست و اهل خانه به آنچه در خانه است داناترند .\r\nامّا آنچه دربارهء اختلاف امّت روايت شده است معناى ديگرى دارد ، و مؤيّد اين است آنچه شيخ طبرسى در كتاب احتجاج « 42 » خود از عبد المؤمن انصارى روايت كرده كه گفته است : به ابى عبد الله ( ع ) عرض كردم : دسته‌اى روايت مىكنند كه پيامبر ( ص ) فرموده است : « اختلاف امّتم رحمت است . » فرمود :\r\n« راست گفته‌اند ؛ عرض كردم : اگر اختلاف آنها رحمت است ، پس اجتماع آنها عذاب مىباشد ؟ فرمود : مقصود اين نيست كه شما و آنها عقيده داريد ، بلكه منظور آن حضرت قول خداوند متعال مىباشد كه فرموده :  فَلَوْ لا نَفَرَ مِنْ كُلِّ فِرْقَةٍ مِنْهُمْ طائِفَةٌ لِيَتَفَقَّهُوا فِي الدِّينِ وَ لِيُنْذِرُوا قَوْمَهُمْ إِذا رَجَعُوا إِلَيْهِمْ لَعَلَّهُمْ يَحْذَرُونَ  « 43 » و دستور داده است تا به سوى پيامبر خدا ( ص ) كوچ ، و نزد آن حضرت رفت و آمد كنند ، و دانش بياموزند ، سپس به سوى قوم خود بازگشته ، آنها را آموزش دهند ، بنابراين منظور آمد و شد در شهرهاست ، نه اختلاف در دين ، چه دين يك چيز بيش نيست . » سرور ما امام صادق ( ع ) فرموده است : « هر علمى از اين خانه بيرون نيامده باطل است ، و با دست اشاره به خانه خود كرد ، و به يكى از اصحابش فرمود : اگر علم صحيح را خواهانى آن را از اهل بيت پيامبر ( ص ) فراگير ، چه آن را ما\r\n\r\n\r\n","description":"","footnote":"\r\n( 42 ) ص 194 ، چاپ نجف و ص 186 چاپ تهران ؛ معانى الاخبار ، صدوق ، ص 157 .\r\n( 43 ) توبه / 122 : چرا از هر گروهى طايفه‌اى از آنان كوچ نمىكند تا در دين آگاهى پيدا كنند و به هنگام بازگشت به سوى قوم خود آنها را هشدار دهند ، شايد ( از مخالفت اوامر پروردگار ) بترسند و بر حذر باشند .\r\n","page_name":" 340 ","page_number":340},
  {"content":"\r\n\r\nروايت مىكنيم ، و به ما شرح حكمت و فصل الخطاب داده شده است ، همانا خداوند ما را برگزيده ، و آنچه را كه به احدى از جهانيان نداده به ما عطا فرموده است . » « 44 » و نيز فرموده است : « خداوند امور را جز از طريق اسباب آنها جارى نمىسازد ، از اين رو براى هر چيزى سببى قرار داده ، و براى هر سببى شرحى ، و براى هر شرحى كليدى ، و براى هر كليدى علمى ، و براى هر علمى بابى گويا مقرّر كرده ، كه هر كس آن باب ناطق را بشناسد خدا را شناخته ، و كسى كه آن را انكار كند خدا را انكار كرده است ، و آن عبارت است از پيامبر خدا ( ص ) و ما . » « 45 » همچنين فرموده است : « عالمان وارثان پيامبرانند ، و پيامبران درهم و دينارى به ارث باقى نمىگذارند ، و آنچه به جا مىگذارند احاديث است . هر كس از آنها چيزى به دست آورد بهرهء بزرگى را كسب كرده است ، اينك بنگريد دانش خود را از چه كسى اخذ كرده‌ايد ، چرا كه در ميان ما اهل بيت در هر نسلى عادلانى هستند كه تحريفات غالبان و نسبتهاى دروغين باطل‌گرايان و تأويلات جاهلان را از دين مىزدايند . » « 46 » مردى از اهل بصره به امام باقر ( ع ) عرض كرد : حسن بصرى ادّعا مىكند كسانى كه علم را كتمان مىكنند بوى شكمهاى آنها اهل دوزخ را آزار مىدهد ؛ امام ( ع ) فرمود : « در اين صورت مؤمن آل فرعون هلاك شده است ، زيرا از آن زمان كه خداوند نوح ( ع ) را به پيامبرى برانگيخت ، علم همواره مكتوم بوده است ، به خدا سوگند حسن به هر سويى رو آورد علم را جز در اين جا نخواهد يافت . » همهء روايات مذكور با سندهاى متعدّد در بصائر الدّرجات نقل شده ، و اخبار در اين باره بسيار است . « 47 »\r\n\r\n\r\n","description":"","footnote":"\r\n( 44 ) روايت مذكور در كتاب بصائر الدّرجات از ابى جعفر امام باقر ( ع ) روايت شده است ، ج 10 ، باب 18 .\r\n( 45 ) بصائر الدّرجات ، ج 1 ، باب 3 .\r\n( 46 ) بصائر الدّرجات ، ج 1 ، باب 6 .\r\n( 47 ) همان مأخذ ، ص 3 ، 4 ، 134 و 136 .\r\n","page_name":" 341 ","page_number":341},
  {"content":"\r\n\r\n\r\nفصل : گفتار مؤلّف كشف الغمّة\r\n( 1 ) علىّ بن عيسى اربلى « 48 » مؤلّف كشف الغمّه گفته است : خداوند سبحان كه حمد و ستايش ويژهء اوست چون مرا به راه راست هدايت فرمود ، و به طريق معتدل و صحيح رهنمون شد ، و در هنگامى كه هوا و هوسها گوناگون و آرا و عقايد متشتّت و پراكنده و دعوتها متفرّق و جوراجور است ، محبّت ، رأى و عقيده ، دوستى و دعوت مرا در خاندان پيامبرش ( ص ) قرار داد ، اين نعمت او را با شكر دايمى و روزافزون ، و حمد و سپاس متوالى و بيكران دريافت كردم ، و طريقهء خاندان پيامبر ( ص ) را راه و آيين خود ساختم ، و مذهب آنان را نردبانى جهت رسيدن به مقاصد و الا و عروج به مراتب بالا اتّخاذ كردم ، و در زمانى كه هر قومى براى حل مشكلات خود چاره‌اى انديشيده است ، من دوستى آنان را چارهء درمان انحرافات خود گردانيدم ؛ دوستى خود با آنان را آشكارا بيان مىكنم ، هر چند رگهاى گردنم را ببرند ، چه آنان ذخيره و ساز و برگ من ، و اندوخته‌اى پايدار براى معاد من هستند . آنها مونس و همدم منند به هنگامى كه طبيب از درمانم ناتوان شود و آمد و رفت عيادت‌كنندگان پايان گيرد . راهنمايان منند در زمانى كه راهنمايان جفا كنند و هدايت كنندگان حيران مانند ، آنها يكى از دو ريسمان محكمند كه هر كس به آنها چنگ زد رستگار شد ، و يكى از دو چيز گرانبهايى هستند كه پيامبر ( ص ) به جا گذاشت ، و كسى كه به آنها تمسّك جست از جملهء شبروانى است كه در بامداد مورد ستايش قرار مىگيرند ؛ محبّت آنان در دنيا و آخرت عصمت و مصونيّت است ، و مودّت آنان به حكم :  قُلْ لا أَسْئَلُكُمْ عَلَيْهِ أَجْراً إِلَّا الْمَوَدَّةَ فِي الْقُرْبى  واجب است ، كسى كه آنها را اطاعت كند خدا را اطاعت كرده و او را در نظر گرفته ، و كسى كه آنها را نافرمانى كند با خدا به دشمنى و جنگ برخاسته ، و خود را در معرض عذاب و\r\n\r\n\r\n","description":"","footnote":"\r\n( 48 ) در مقدّمه كتاب خود .\r\n","page_name":" 342 ","page_number":342},
  {"content":"\r\n\r\nعقاب او قرار داده است در حالى كه كوههاى استوار علم و دانايى ، و قلّه‌هاى بلند فخر و بالندگى و چهره‌هاى درخشان شرف و سربلندى با او دشمنند ، قومى هستند كه اگر از نسب خود سخن گويند از خاندان مصطفى و مرتضايند ( ص ) ، و اگر بر فرشتگان ببالند آنان اطاعت كنند و رضايت دهند ، و چون جود و بخشش كنند ابر ريزان و سيل خروشان را از بخل و حقارتشان شرمگين سازند ، و اگر شجاعت خود را بروز دهند نيزه و شمشير رخشنده را از خود خشنود گردانند . اگر لب به سخن بگشايند نطق آنها صواب و حكمت و فصل الخطاب است ، و معلوم مىكنند كه چگونه بايد براى ورود به خانه از در وارد شد ، و چطور در ابتداى گفتار و در پاسخى كه مىدهند به تفصيل سخن مىرانند . مدح و ستايش به هر حدّى رسد ، و افكار و قريحه‌ها به هر كجا منتهى شود قاصرند كه فضايل آنها را بيان و درك كنند ، و چگونه ممكن است وصف و بيان بتواند قدر و منزلت قومى را بيان كند كه قرآن بر آنها ثنا فرستاده و خداوند رحمان آنها را ستايش كرده است . بىشكّ آنان زبدهء بندگان خدا و برگزيده از ميان همهء آنهايند ، به يمن وجود آنهاست كه اعمال بندگان در پيشگاه خداوند پذيرفته مىشود ، و امور آنها اصلاح مىگردد ، و سعادت و كمال به دست مىآيد .\r\n هم القوم من أصفاهم الودّ مخلصا * تمسّك فى اخراه بالسّبب الأقوى « 49 »\r\nهم القوم فاقوا العالمين مآثرا * محاسنها تجلى و آياتها تروى « 50 »\r\nبهم عرف النّاس الهدى فهداهم * يضلّ الّذى يقلى و يهدى الّذي يهوى « 51 »\r\nموالاتهم فرض و حبّهم هدى * و طاعتهم قربى و ودّهم تقوى « 52 » \r\n\r\n\r\n","description":"","footnote":"\r\n( 49 ) آنها گروهى هستند كه كسى كه دوستى آنها را مخلصانه برگزيند براى آخرت خود به رشته‌اى قوى چنگ زده است .\r\n( 50 ) آنها گروهى هستند كه از حيث آثار نيك خود بر همهء جهانيان برترى دارند محاسن آثار آنها جلوه‌گر و آيات آنها نقل مىشود .\r\n( 51 ) مردم به وسيلهء آنها هدايت را شناخته‌اند ، هدايت آنها دشمنشان را گمراه و دوستشان را هدايت مىكند .\r\n( 52 ) پيروى آنها واجب و محبّت آنها هدايت است و طاعت آنها مايه تقرّب به خدا و دوستى آنها سبب پرهيزگارى است .\r\n","page_name":" 343 ","page_number":343},
  {"content":"\r\n\r\nدر اين جا سخن اربلى پايان مىيابد . و چه خوب گفته است گويندهء ابيات زير :\r\nإذا شئت أن ترضى لنفسك مذهبا * يقيك غدا حرّ الجحيم عن النّار « 53 » فخلّ حديث الشّافعيّ و مالك * و أحمد و النّعمان عن كعب أحبار « 54 » و وال أناسا قولهم و حديثهم * روى جدّنا عن جبرئيل عن البارى « 55 » امامان ما ( ع ) بخش بزرگى از علوم دين و تفسير كتاب خدا و سنّت پيامبر ( ص ) و مسائل حلال و حرام را براى ما بيان كرده و روشن ساخته‌اند ، همچنين شبهات بسيارى را بر طرف و بدعتهاى زيادى را از دين زدوده‌اند ، و اين مطالب را با براهينى روشن ، و دلائلى كه براى ما قابل درك است و عقل ما آنها را مىپذيرد ذكر كرده‌اند ، به گونه‌اى كه ما در مسائل دين هيچ شكّ و شبهه‌اى نداريم ، دانشمندان بزرگوار ما - كه مساعى آنها مقبول خداوند باد - احاديث آنان را ضبط ، و يكى پس از ديگرى نقل كرده‌اند تا اكنون كه به دست ما رسيده‌اند . از اين رو خداوند را سپاسگزاريم كه دين خود را به وسيلهء آنها براى ما روشن ساخته ، و راه وصول به خواستهاى خود را توسّط آنها براى ما آشكار فرموده ، و به دست آنها از باطن منابع علم خود پرده برداشته ، و آنها را طريق معرفت خويش و نشانه‌هاى دين خود ، و واسطه ميان خود و آفريدگانش ، و يگانه بابى كه منجر به شناخت حقّش مىشود قرار داده ، و آنان را به اسرار پوشيده خويش آگاه ساخته است ، و هر زمان كه يكى از آنان در گذشته ، از نسل او براى خلق خود امامى ديگر منصوب كرده كه روشنگر و رهنما و بيانگر و نگهبان دين بوده است ، همهء آنان به حقّ هدايت و بر طبق آن حكم مىكنند . حجّتهاى خدا در روى زمين و داعيان و سرپرستان منصوب از سوى او بر خلقش مىباشند ،\r\n\r\n\r\n","description":"","footnote":"\r\n( 53 ) اگر بخواهى مذهبى را براى خود بپسندى كه در آينده تو را از سوزندگى آتش دوزخ نگه دارد .\r\n( 54 ) داستان شافعى و مالك و احمد و نعمان ( ابو حنيفه ) را كه از كعب الاحبار نقل مىكنند رها كن .\r\n( 55 ) و مردمى را دوست بدار كه گفتار و حديث آنها اين است كه « جدّ ما از جبرئيل از بارى تعالى روايت كرده است » .\r\n","page_name":" 344 ","page_number":344},
  {"content":"\r\n\r\nبندگان او در سايهء هدايت آنان خدا را پرستش مىكنند ، و شهرها در پرتو انوار آنها روشنى مىگيرند ، خداوند آنان را مايهء حيات مردم ، و چراغهاى تابان در تاريكيها ، و رمز و كليد گفتارها و ستونهاى اسلام قرار داده ، و نظام طاعت و كمال واجب خود را در آنچه مردم مىدانند تسليم در برابر آنها قرار داده ، و رجوع به آنها را در آنچه نمىدانند واجب ساخته و غير آنها را منع كرده است از اين كه دربارهء چيزى كه نسبت به آن جاهلند سخن گويند ، و آنچه را نمىدانند انكار كنند زيرا خداوند متعال اراده كرده است هر كس از آفريدگانش را كه بخواهد از ناگوارى تيرگيها و سختى رويدادها مىرهاند .  ذلِكَ مِنْ فَضْلِ اللَّهِ عَلَيْنا وَ عَلَى النَّاسِ وَ لكِنَّ أَكْثَرَ النَّاسِ لا يَشْكُرُونَ  . « 56 »\r\n\r\nفصل\r\n( 1 ) آنچه از امور دين در كتاب خدا و سنّت پيامبر اكرم ( ص ) و كلمات اهل بيت عصمت ( ع ) از آن ذكرى به ميان نيامده بايد نسبت به آن سكوت اختيار ، و از پرداختن به آن خوددارى كرد ، و آگاهى از آن را به خدا و پيامبر ( ص ) و خاندان او واگذاشت ، زيرا از حقوق الهى بر بندگان است كه آنچه را مىدانند بگويند ، و از گفتن آنچه نمىدانند بازايستند ، اين سخن امام باقر ( ع ) است . « 57 » امام صادق ( ع ) فرموده است : « زنهار كه براى مردم طبق رأى خود فتوا دهى ، يا به آنچه نمىدانى معتقد شوى كه همينها مايهء هلاكت هلاك‌شدگان بوده است . » « 58 » در وصيّتهاى امير مؤمنان به فرزندش امام حسن ( ع ) آمده است « سخن دربارهء چيزى را كه نمىدانى و گفتار پيرامون امرى را كه مكلّف به آن نيستى رها ساز ، و از گذشتن از راهى كه بيم گمراهى آن را دارى خوددارى كن ، زيرا بازايستادن به هنگام سرگشتگى در وادى گمراهى از دچار شدن به امور هولناك\r\n\r\n\r\n","description":"","footnote":"\r\n( 56 ) اينها از بخششهاى خداوند بر ما و بر مردم است و ليكن بيشتر مردم شكرگزار نيستند .\r\n( 57 ) كافى ، ج 1 ، ص 43 .\r\n( 58 ) همان مأخذ ، ص 42 ، با تقدم و تأخر .\r\n","page_name":" 345 ","page_number":345},
  {"content":"\r\n\r\nبهتر است » : . . . اى پسرك من ! آنچه از اين وصيّتم نزد من محبوبتر است و تو آن را فرا مىگيرى پرهيزگارى و ترس از خدا و اكتفا به چيزى است كه خداوند بر تو واجب كرده ، و تمسّك به آنچه پيشينيان تو يعنى پدران و خويشاوندان شايسته‌ات به آن پاىبند بوده‌اند ، زيرا آنان انديشيدن دربارهء خويش را چنان كه سنت تو نيز هست رها نكردند ، آنان نيز همان گونه كه تو مىانديشى ، انديشيدند ، و اين تفكّر سرانجام آنان را به قبول آنچه آنها شناختند ، و باز ايستادن از آنچه بدان مكلّف نشده بودند باز گردانيد . با اين همه اگر نفس تو سرپيچى مىكند از اين كه آنچه را آنها بدان پاىبند بوده‌اند بپذيرد ، بىآن كه بداند چنان كه آنها دانستند بايد اين خواست تو براى فهميدن و علم آموختن باشد ، نه براى درافتادن در شبهات ، و بالا گرفتن درگيريها و جدالها ، و پيش از انديشيدن در آن ، ابتدا از خداى خويش يارى طلب و به او رو آور تا موفق گردى ، و هر شائبه‌اى كه تو را در شكّ و شبهه اندازد و يا به گمراهى بكشاند ، ترك كن . هر گاه يقين كردى كه دلت صاف و فروتن گشته ، و انديشه‌ات جمع و كامل شده ، و همّتت به همين امر منحصر گرديده پس بينديش در آنچه برايت بيان كردم ، و اگر آسودگى خاطر و فراغت نظر و انديشه و آنچه را از خودت انتظار دارى برايت فراهم نشده است بدان تو مانند شب كور گام برمىدارى و در تاريكيها فرو مىافتى ، و كسى كه نادانسته قدم بردارد . و حقّ را با باطل بياميزد خواهان دين نيست ، و در چنين حال درنگ بهتر است .\r\nپس اى پسرك من ! وصيّت و سفارشم را درياب ، و بدان آن كه مرگ در اختيار اوست ، زندگى هم در اختيارش مىباشد و همو كه آفريننده است ميراننده نيز هست ، و آن كه نيست كننده است بازگرداننده نيز هست ، و گرفتار كننده رهايى دهنده است . همانا دنيا استقرار نيافته جز بر آنچه خداوند براى آن قرار داده اعمّ از نعمت و بلا و پاداش آخرت و چيزهايى را كه خواسته است و ما نمىدانيم ؛ پس اگر چيزى از امور بر تو مشكل شد آن را از نادانى خود نسبت به آن به شمار بياور ، زيرا تو در آغاز كه آفريده شدى نادان بودى ، سپس دانا\r\n\r\n","description":"","footnote":"","page_name":" 346 ","page_number":346},
  {"content":"\r\n\r\nشدى ، و چه بسيار است چيزى كه تو نسبت به آن نادانى و انديشه‌ات در آن سرگردان ، و نارساست و پس از آن به آن بينا مىشوى . پس توسّل جوى به آن كه تو را آفريده و روزى بخشيده و كامل ساخته است . بنابراين بايد پرستش و بندگىات براى او ، و رو آوردنت به او ، و ترست از او باشد .\r\nبدان اى پسرك من ! هيچ كس همچون پيامبر از خداوند خبر نداده است پس به اين كه او راهنما و پيشواى نجات و رهايى توست خشنود باش ، و من در اندرز دادن به تو كوتاهى نكردم ، و تو در انديشيدن دربارهء خودت هرگز به پايهء فكر و انديشه من براى تو - هر چند فراوان كوشش كنى - نمىرسى . » « 59 » و ما در اين باره به آنچه ذكر شد بسنده مىكنيم . و توفيق از خداست .\r\n\r\nباب دوّم در توحيد\r\n( 1 ) بدان در آفاق وجود و اندرون نفوس و در هر چه خداوند آفريده است آيات روشن و دلايل آشكارى بر هستى خداوند سبحان و يگانگى و الوهيّت و ديگر صفات او به طرق مختلف و وجوه گوناگون وجود دارد ، و در قرآن مجيد براى جلب توجّه و ارشاد مردم به پاره‌اى از آنها اشاره شده است . آنچه سزاوارتر است از انوار آن روشنى گرفت و به مدد آن در طريق كسب معرفت و اخذ عبرت گام برداشت دستورها و رهنمودهاى قرآن است چه پس از بيان خداوند بيان ديگرى نيست . پروردگار متعال از زبان پيامبرانش كه درود خداوند بر آنان باد بيان مىكند كه :  أَ فِي اللَّهِ شَكٌّ فاطِرِ السَّماواتِ وَ الْأَرْضِ  « 60 » .\r\nو نيز فرموده است :\r\n\r\n\r\n","description":"","footnote":"\r\n( 59 ) نهج البلاغه ، باب نامه‌ها ، شمارهء 31 .\r\n( 60 ) ابراهيم / 10 : آيا در خدا شكّ است ، خداوندى كه آسمانها و زمين را آفريده است ؟ !\r\n","page_name":" 347 ","page_number":347},
  {"content":"\r\n\r\n إِنَّ فِي خَلْقِ السَّماواتِ وَ الْأَرْضِ وَ اخْتِلافِ اللَّيْلِ وَ النَّهارِ وَ الْفُلْكِ الَّتِي تَجْرِي فِي الْبَحْرِ بِما يَنْفَعُ النَّاسَ وَ ما أَنْزَلَ اللَّهُ مِنَ السَّماءِ مِنْ ماءٍ فَأَحْيا بِهِ الْأَرْضَ بَعْدَ مَوْتِها وَ بَثَّ فِيها مِنْ كُلِّ دَابَّةٍ وَ تَصْرِيفِ الرِّياحِ وَ السَّحابِ الْمُسَخَّرِ بَيْنَ السَّماءِ وَ الْأَرْضِ لَآياتٍ لِقَوْمٍ يَعْقِلُونَ  « 2 » .\r\nو نيز :   إِنَّ اللَّهَ فالِقُ الْحَبِّ وَ النَّوى يُخْرِجُ الْحَيَّ مِنَ الْمَيِّتِ وَ مُخْرِجُ الْمَيِّتِ مِنَ الْحَيِّ ذلِكُمُ اللَّهُ فَأَنَّى تُؤْفَكُونَ ، فالِقُ الْإِصْباحِ وَ جَعَلَ اللَّيْلَ سَكَناً وَ الشَّمْسَ وَ الْقَمَرَ حُسْباناً ذلِكَ تَقْدِيرُ الْعَزِيزِ الْعَلِيمِ   « 3 » ،    وَ هُوَ الَّذِي جَعَلَ لَكُمُ النُّجُومَ لِتَهْتَدُوا بِها فِي ظُلُماتِ الْبَرِّ وَ الْبَحْرِ قَدْ فَصَّلْنَا الْآياتِ لِقَوْمٍ يَعْلَمُونَ ، وَ هُوَ الَّذِي أَنْشَأَكُمْ مِنْ نَفْسٍ واحِدَةٍ فَمُسْتَقَرٌّ وَ مُسْتَوْدَعٌ قَدْ فَصَّلْنَا الْآياتِ لِقَوْمٍ يَفْقَهُونَ ، وَ هُوَ الَّذِي أَنْزَلَ مِنَ السَّماءِ ماءً فَأَخْرَجْنا بِهِ نَباتَ كُلِّ شَيْءٍ فَأَخْرَجْنا مِنْهُ خَضِراً نُخْرِجُ مِنْهُ حَبًّا مُتَراكِباً وَ مِنَ النَّخْلِ مِنْ طَلْعِها قِنْوانٌ دانِيَةٌ وَ جَنَّاتٍ مِنْ أَعْنابٍ وَ الزَّيْتُونَ وَ الرُّمَّانَ مُشْتَبِهاً وَ غَيْرَ مُتَشابِهٍ انْظُرُوا إِلى ثَمَرِهِ إِذا أَثْمَرَ وَ يَنْعِهِ إِنَّ فِي ذلِكُمْ لَآياتٍ لِقَوْمٍ يُؤْمِنُونَ    « 4 » .\r\nو نيز :\r\n\r\n\r\n","description":"","footnote":"\r\n( 2 ) بقره / 164 : همانا در آفرينش آسمانها و زمين و آمد و شد شب و روز ، و كشتيهايى كه در دريا به سود مردم در حركتند ، و آبى كه خداوند از آسمان نازل كرده و با آن زمين را پس از مرگ زنده كرده ، و انواع جنبندگان را در آن گسترده ، و در تغيير مسير بادها و ابرهايى كه در ميان زمين و آسمان مسخّرند نشانه‌هايى است ( از ذات پاك خدا و يگانگى او ) براى مردمى كه عقل دارند و مىانديشند .\r\n( 3 ) انعام / 95 - 96 : خداوند شكافندهء دانه و هسته است ؛ زنده را از مرده خارج مىسازد و مرده را از زنده ؛ اين است خداى شما ، پس چگونه از حق منحرف مىشويد ؟ ، او شكافندهء صبح است و شب را مايهء آرامش و خورشيد و ماه را وسيلهء حساب قرار داده است ، اين اندازه‌گيرى خداوند تواناى داناست .\r\n( 4 ) انعام / 97 - 99 : او كسى است كه ستارگان را براى شما قرار داد تا در تاريكيهاى خشكى و دريا به وسيلهء آنها راهنمايى شويد ، نشانه‌هاى خود را براى كسانى كه مىدانند ( و اهل فكر و انديشه‌اند ) بيان داشتيم . او كسى است كه شما را از يك نفس آفريد در حالى كه بعضى از انسانها پايدارند ( از نظر ايمان يا خلقت كامل ) و برخى ناپايدار ؛ ما آيات خود را براى كسانى كه مىفهمند بيان كرديم . او كسى است كه از آسمان آبى نازل كرد ، و به وسيلهء آن گياهان گوناگون رويانيديم ، از آن ساقه‌ها و شاخه‌هاى سبز خارج ساختيم و از آنها دانه‌هاى متراكم ، و از شكوفهء نخل خوشه‌ها با رشته‌هاى باريك بيرون فرستاديم و باغها از انواع انگور و زيتون و انار شبيه به يكديگر و بدون شباهت ، هنگامى كه ميوه مىكند به ميوهء آن و طرز رسيدنش بنگريد كه در آن نشانه‌هايى براى افراد با ايمان است .\r\n","page_name":" 348 ","page_number":348},
  {"content":"\r\n\r\n  هُوَ الَّذِي جَعَلَ الشَّمْسَ ضِياءً وَ الْقَمَرَ نُوراً وَ قَدَّرَهُ مَنازِلَ لِتَعْلَمُوا عَدَدَ السِّنِينَ وَ الْحِسابَ ما خَلَقَ اللَّهُ ذلِكَ إِلَّا بِالْحَقِّ يُفَصِّلُ الْآياتِ لِقَوْمٍ يَعْلَمُونَ ، إِنَّ فِي اخْتِلافِ اللَّيْلِ وَ النَّهارِ وَ ما خَلَقَ اللَّهُ فِي السَّماواتِ وَ الْأَرْضِ لَآياتٍ لِقَوْمٍ يَتَّقُونَ   « 5 » .\r\nو نيز :  وَ هُوَ الَّذِي مَدَّ الْأَرْضَ وَ جَعَلَ فِيها رَواسِيَ وَ أَنْهاراً وَ مِنْ كُلِّ الثَّمَراتِ  . . .  إِنَّ فِي ذلِكَ لَآياتٍ لِقَوْمٍ يَتَفَكَّرُونَ  « 6 » ،  وَ فِي الْأَرْضِ قِطَعٌ مُتَجاوِراتٌ وَ جَنَّاتٌ مِنْ أَعْنابٍ وَ زَرْعٌ وَ نَخِيلٌ صِنْوانٌ وَ غَيْرُ صِنْوانٍ يُسْقى بِماءٍ واحِدٍ وَ نُفَضِّلُ بَعْضَها عَلى بَعْضٍ فِي الْأُكُلِ إِنَّ فِي ذلِكَ لَآياتٍ لِقَوْمٍ يَعْقِلُونَ  « 7 » .\r\nو نيز :     وَ إِنَّ لَكُمْ فِي الْأَنْعامِ لَعِبْرَةً نُسْقِيكُمْ مِمَّا فِي بُطُونِهِ مِنْ بَيْنِ فَرْثٍ وَ دَمٍ لَبَناً خالِصاً سائِغاً لِلشَّارِبِينَ وَ مِنْ ثَمَراتِ النَّخِيلِ وَ الْأَعْنابِ تَتَّخِذُونَ مِنْهُ سَكَراً وَ رِزْقاً حَسَناً إِنَّ فِي ذلِكَ لَآيَةً لِقَوْمٍ يَعْقِلُونَ ، وَ أَوْحى رَبُّكَ إِلَى النَّحْلِ أَنِ اتَّخِذِي مِنَ الْجِبالِ بُيُوتاً وَ مِنَ الشَّجَرِ وَ مِمَّا يَعْرِشُونَ ، ثُمَّ كُلِي مِنْ كُلِّ الثَّمَراتِ فَاسْلُكِي سُبُلَ رَبِّكِ ذُلُلًا يَخْرُجُ مِنْ بُطُونِها شَرابٌ مُخْتَلِفٌ أَلْوانُهُ فِيهِ شِفاءٌ لِلنَّاسِ إِنَّ فِي ذلِكَ لَآيَةً لِقَوْمٍ يَتَفَكَّرُونَ     « 8 » .\r\n\r\n\r\n","description":"","footnote":"\r\n( 5 ) يونس / 5 و 6 : او كسى است كه خورشيد را روشنايى و ماه را نور قرار داد ، و براى آن منزلگاههايى مقدّر كرد . تا عدد سالها و حساب ( كارها ) را بدانيد . خداوند اين را جز به حقّ نيافريده ، او آيات خود را براى گروهى كه اهل دانشند شرح مىدهد . همانا در آمد و شد شب و روز و آنچه خداوند در آسمانها و زمين آفريده نشانه‌هايى است براى آنهايى كه پرهيزگارند .\r\n( 6 ) رعد / 3 : او كسى است كه زمين را گسترد و در آن كوهها و نهرهايى قرار داد و از همه ميوه‌ها . . . در اينها آياتى است براى آنهايى كه مىانديشند .\r\n( 7 ) رعد / 4 : و در روى زمين قطعاتى در كنار هم قرار دارد كه با هم متفاوتند و باغهايى از انگور و زراعت و نخلها كه گاهى بر يك پايه مىرويند ، و گاهى بر دو پايه ، همه آنها از يك آب سيراب مىشوند ، با اين حال بعضى از آنها را از جهت ميوه بر ديگرى برترى مىدهيم ، در اينها نشانه‌هايى است براى آنها كه عقل خويش را به كار مىگيرند .\r\n( 8 ) نحل / 66 تا 69 : در وجود چهارپايان براى شما ( درسهاى ) عبرتى است ، از درون شكم آنها ، از ميان غذاهاى هضم شده و خون شير خالص و گوارا به شما مىنوشانيم . و از ميوه‌هاى درختان نخل و انگور مسكرات ( ناپاك ) و روزى خوب و پاكيزه مىگيريد ، در اين نشانه‌اى است براى گروهى كه انديشه مىكنند . پروردگار تو به زنبور عسل وحى ( الهام غريزى ) كرد كه از كوهها و درختان و داربستهايى كه مردم مىسازند خانه‌هايى برگزين . سپس از تمام ثمرات تناول كن و راههايى را كه پروردگارت براى تو تعيين كرده براحتى بپيما . از درون شكم آنها نوشيدنى خاصّى خارج مىشود به رنگهاى مختلف كه در آن شفاى مردم است . در اين امر نشانه روشنى است براى دسته‌اى كه اهل تفكّرند .\r\n","page_name":" 349 ","page_number":349},
  {"content":"\r\n\r\nو نيز :  أَ لَمْ يَرَوْا إِلَى الطَّيْرِ مُسَخَّراتٍ فِي جَوِّ السَّماءِ ما يُمْسِكُهُنَّ إِلَّا اللَّهُ إِنَّ فِي ذلِكَ لَآياتٍ لِقَوْمٍ يُؤْمِنُونَ  « 9 » .\r\nو نيز :       وَ مِنْ آياتِهِ أَنْ خَلَقَكُمْ مِنْ تُرابٍ ثُمَّ إِذا أَنْتُمْ بَشَرٌ تَنْتَشِرُونَ ، وَ مِنْ آياتِهِ أَنْ خَلَقَ لَكُمْ مِنْ أَنْفُسِكُمْ أَزْواجاً لِتَسْكُنُوا إِلَيْها وَ جَعَلَ بَيْنَكُمْ مَوَدَّةً وَ رَحْمَةً إِنَّ فِي ذلِكَ لَآياتٍ لِقَوْمٍ يَتَفَكَّرُونَ ، وَ مِنْ آياتِهِ خَلْقُ السَّماواتِ وَ الْأَرْضِ وَ اخْتِلافُ أَلْسِنَتِكُمْ وَ أَلْوانِكُمْ إِنَّ فِي ذلِكَ لَآياتٍ لِلْعالِمِينَ ، وَ مِنْ آياتِهِ مَنامُكُمْ بِاللَّيْلِ وَ النَّهارِ وَ ابْتِغاؤُكُمْ مِنْ فَضْلِهِ إِنَّ فِي ذلِكَ لَآياتٍ لِقَوْمٍ يَسْمَعُونَ ، وَ مِنْ آياتِهِ يُرِيكُمُ الْبَرْقَ خَوْفاً وَ طَمَعاً وَ يُنَزِّلُ مِنَ السَّماءِ ماءً فَيُحْيِي بِهِ الْأَرْضَ بَعْدَ مَوْتِها إِنَّ فِي ذلِكَ لَآياتٍ لِقَوْمٍ يَعْقِلُونَ ، وَ مِنْ آياتِهِ أَنْ تَقُومَ السَّماءُ وَ الْأَرْضُ بِأَمْرِهِ ثُمَّ إِذا دَعاكُمْ دَعْوَةً مِنَ الْأَرْضِ إِذا أَنْتُمْ تَخْرُجُونَ       « 10 » .\r\nو نيز :   وَ اللَّهُ أَنْبَتَكُمْ مِنَ الْأَرْضِ نَباتاً ثُمَّ يُعِيدُكُمْ فِيها وَ يُخْرِجُكُمْ إِخْراجاً   « 11 » .\r\nو نيز :   أَ فَرَأَيْتُمْ ما تُمْنُونَ ، أَ أَنْتُمْ تَخْلُقُونَهُ أَمْ نَحْنُ الْخالِقُونَ   ، - تا -\r\n\r\n\r\n","description":"","footnote":"\r\n( 9 ) نحل / 79 : آيا آنها به پرندگانى كه بر فراز آسمان تسخير شده‌اند نظر نيفكندند ؟ هيچ كس جز خدا آنها را نگه نمىدارد ، در اين نشانه‌هايى است ( از عظمت و قدرت خدا ) براى كسانى كه ايمان دارند .\r\n( 10 ) روم / 20 تا 25 : از نشانه‌هاى او اين است كه شما را از خاك آفريد ، سپس انسانهايى شديد و در روى زمين پراكنده گشتيد . و از نشانه‌هاى او اين كه همسرانى از جنس خود شما برايتان آفريد ، تا در كنار آنها آرامش يابيد ، و در ميانتان مودّت و رحمت قرار داد ، در اين امر نشانه‌هايى است براى گروهى كه مىانديشند . و از آيات او آفرينش آسمانها و زمين و تفاوت زبانها و رنگهاى شماست ، در اين نشانه‌هايى است براى عالمان . و از نشانه‌هاى او خواب شما در شب و روز است و تلاش و كوششتان براى بهره‌گيرى از فضل پروردگار ( و تأمين معاش ) ، در اين امور نشانه‌هايى است براى آنها كه گوش شنوا دارند . و از آيات او اين است كه برق ( و رعد ) را به شما نشان مىدهد كه هم مايهء ترس است و هم اميد ( ترس از صاعقه و اميد به نزول باران ) و از آسمان آبى فرو مىفرستد كه زمين را پس از مردن به وسيلهء آن زنده مىكند ، در اين نشانه‌هايى است براى گروهى كه عقل خود را به كار مىگيرند . و از آيات او اين است كه آسمان و زمين به فرمان او برپاست ، سپس هنگامى كه شما را ( در قيامت ) از زمين فرا مىخواند ناگهان همه خارج مىشويد ( و در صحنه محشر حضور مىيابيد ) .\r\n( 11 ) نوح / 17 و 18 : خداوند شما را همچون گياه از زمين رويانيد ، سپس شما را به همان زمين باز مىگرداند ، و بار ديگر شما را از آن خارج مىسازد .\r\n","page_name":" 350 ","page_number":350},
  {"content":"\r\n\r\n نَحْنُ جَعَلْناها تَذْكِرَةً وَ مَتاعاً لِلْمُقْوِينَ  « 12 » .\r\nو نيز :            أَ لَمْ نَجْعَلِ الْأَرْضَ مِهاداً ، وَ الْجِبالَ أَوْتاداً ، وَ خَلَقْناكُمْ أَزْواجاً ، وَ جَعَلْنا نَوْمَكُمْ سُباتاً ، وَ جَعَلْنَا اللَّيْلَ لِباساً ، وَ جَعَلْنَا النَّهارَ مَعاشاً ، وَ بَنَيْنا فَوْقَكُمْ سَبْعاً شِداداً ، وَ جَعَلْنا سِراجاً وَهَّاجاً ، وَ أَنْزَلْنا مِنَ الْمُعْصِراتِ ماءً ثَجَّاجاً ، لِنُخْرِجَ بِهِ حَبًّا وَ نَباتاً وَ جَنَّاتٍ أَلْفافاً            « 13 » .\r\nبراى بيدارى و هشيارى ارباب خرد از اين قبيل آيات فراوان ديگرى در قرآن موجود است ، و هر كس در مضمون اين آيات دقّت كند ، و به شگفتيهاى خلقت خداوند در زمين و آسمان بنگرد ، هر چند كمترين عقل را داشته باشد ، مىفهمد كه اين دستگاه شگرف و نظام متقن نمىتواند از صانعى مدبّر و پروردگارى حكيم بىنياز باشد .\r\n\r\nفصل\r\n( 1 ) از امير مؤمنان ( ع ) پرسيدند به چه چيز پروردگارت را شناختى ؟ فرمود :\r\n« به فسخ شدن عزيمتها و به هم خوردن تصميمها ، چون قصد كارى مىكردم ميان من و قصدم حايل ايجاد مىشد ، و هر گاه تصميم بر امرى مىگرفتم قضا و قدر با ارادهء من مخالفت مىكرد ، از اين راه دانستم كه مدبّر و سامان دهندهء امور كسى غير از من است . » « 14 » نظير اين حديث از مولاى ما امام صادق ( ع ) نيز روايت شده است « 15 » .\r\n\r\n\r\n","description":"","footnote":"\r\n( 12 ) واقعه / 58 ، 59 و 73 : آيا از نطفه‌اى كه در رحم مىريزيد آگاهيد ؟ ، آيا شما آن را مىآفرينيد يا ما آفريننده‌ايم . . . ما آن را وسيلهء يادآورى و وسيلهء زندگى براى مسافران قرار داده‌ايم .\r\n( 13 ) نباء / 6 - 16 : آيا ما زمين را محلّ آرامش ( شما ) و كوهها را ميخهاى زمين قرار نداديم ؟ ، و شما را به صورت زوج آفريديم ، و خواب شما را مايهء آرامشتان قرار داديم ، و شب را براى شما ، و روز را وسيله‌اى براى زندگى و معاش ، و بر فراز شما هفت ( آسمان ) محكم بنا كرديم ، و چراغى روشن و گرمىبخش آفريديم ، و از ابرهاى باران‌زا آبى فراوان نازل كرديم ، تا به وسيلهء آن دانه و گياه بسيار برويانيم ، و باغهاى پردرخت .\r\n( 14 ) توحيد ، صدوق ، ص 298 .\r\n( 15 ) همان مأخذ ، ص 299 .\r\n","page_name":" 351 ","page_number":351},
  {"content":"\r\n\r\nاز امام رضا ( ع ) پرسش شد : دليل بر حادث بودن جهان چيست ؟ فرمود :\r\n« تو نبودى سپس موجود شدى ، و اين را دانسته‌اى كه تو خودت را به وجود نياورده‌اى ، و كسى مانند خودت تو را ايجاد نكرده است . » « 16 » از عارفى پرسيدند به چه چيزى خدا را شناخته‌اى ؟ گفت : به آنچه بر دلها وارد مىشود و نفس نمىتواند آنها را تكذيب كند .\r\nاز عرب بيابانى همين پرسش شد پاسخ داد : پشكل شتر نشانهء شتر ، و جاى پا نشانهء وجود رونده است آيا آسمان با اين ستارگان ، و زمين با اين راهها بر وجود آفريننده‌اى دانا و مهربان دلالت ندارند ؟\r\nسيّد بزرگوار علىّ بن موسى بن طاووس در وصيّتهاى خود به فرزندش مىگويد : من از اشخاص زيادى كه ديدار كرده‌ام دريافته ، و از بسيارى از علماى اسلام اين را شنيده‌ام كه اينان آنچه را خداوند و پيامبرش ( ص ) در زمينهء شناخت پروردگار و آفرينندهء جهان و مالك دنيا و آخرت براى مردم سهل و آسان كرده بودند ، سخت و دشوار ساخته‌اند ، زيرا كتب پيشين آسمانى و قرآن شريف را مىبينى كه پر از توجّه دادن مردم به ادلّهء شناخت پديدآورندهء مخلوقات ، و تغيير دهندهء متغيّرات و دگرگون كنندهء اوقات است ، و مىبينى كه علوم سرور ما خاتم پيامبران ( ص ) و علوم پيامبران پيشين ( ع ) دربارهء معرفت پروردگار مهربان و تكاليف آدميان بر همان منوال كتب الهى است كه بر آنها نازل شده است ، و دانشمندان مسلمان در صدر نخست اسلام تا اواخر دورانى كه امامان معصوم ( ع ) در ميان مردم حضور داشته‌اند نيز بر همين اساس رفتار كرده‌اند ، چه در نفس خود بىهيچ اشكالى اين را مىدانى كه بدن ، روح ، زندگى و عقل خويش و آنچه خارج از اختيار توست مانند آرزوها ، حالات و عمرت را خودت نيافريده‌اى ، و نيز پدر و مادرت و نياكانت آنها را خلق نكرده‌اند ، زيرا به يقين مىدانى كه آنان از انجام دادن چنين كارهايى ناتوانند ، و اگر آنها به ايجاد چنين\r\n\r\n\r\n","description":"","footnote":"\r\n( 16 ) همان مأخذ ، ص 304 .\r\n","page_name":" 352 ","page_number":352},
  {"content":"\r\n\r\nاعمال مهمّى قادر بودند ميان آنها و آرزوهايشان جدايى وجود نداشت ، و در جرگهء مردگان در نمىآمدند ، پس هيچ گريزى نيست جز اين كه به وجود خداوند يگانه‌اى اقرار كنيم كه از شائبه امكان و حدوث منزّه بوده ، و هموست كه به همهء اين موجودات خلعت وجود بخشيده است و آنچه مورد نياز مىباشد اين است كه معلوم شود خداوند متعال داراى چه صفاتى است ، و از آن جايى كه همهء عقلها و فهمهاى صحيح وجود صانع را بروشنى گواه مىدهند . تمامى جمعيّتهاى بشرى بر وجود پديدآورنده و آفرينندهء جهان هستى اتفاق نظر دارند و اختلافى كه وجود دارد ناشى از اختلاف طريقه‌ها در ماهيّت و حقيقت ذات و دربارهء صفات اوست .\r\nسيّد مىگويد : من دريافته‌ام كه خداوند متعال در كلّ وجود من حكمتهايى به كار برده كه خردمندان آنها را درك مىكنند ، چنان كه مرا از جوهر و عرض ، عقل روحانى ، نفس و روح ساخته است ، و اگر به زبان حال از جوهرى كه از اجزاى وجود من است بپرسم : آيا در آفرينش و پيدايش من دخالتى داشته است بر عجز و فقر خود گواهى خواهد داد ، و بىشكّ اگر او تا اين حدّ توانايى داشت در معرض حوادث و دگرگونيها قرار نمىگرفت ؛ از اين رو مىبينم وى اعتراف مىكند كه او در سازماندهى وجود من هيچ گونه نقشى نداشته است ، و چگونگى تركيبات آن ، و عدد يا وزن اجزاى اين تركيبات را نمىداند . و اگر به زبان حال از عرض پرسش كنم ، مىگويد : من از جوهر ناتوانترم ، چه من فرع بر آنم و به سبب احتياجى كه به آن دارم از او نيازمندترم . و اگر به زبان حال از عقل و روح و نفس خود بپرسم ، همگى مىگويند : تو مىدانى كه ما همه دستخوش ضعف و ناتوانى هستيم يكى از ما را فراموشى ، و ديگرى را مرگ و آن ديگر را خوارى و سستى فرا مىگيرد ، و همهء ما زير فرمان ديگرى قرار داريم كه او به هر گونه كه بخواهد ما را منقلب ساخته از نقص به كمال و از كمال به نقص مىرساند ، و بر حسب تغييرات و حوادث روزگار ما را متحوّل و دگرگون مىسازد . من چون به زبان حال اين امر را تحقيق كردم ، و جواهر و\r\n\r\n","description":"","footnote":"","page_name":" 353 ","page_number":353},
  {"content":"\r\n\r\nاعراض ، و عقول و ارواح و نفوس ديگر موجودات و اشكال را در اين مورد برابر يافتم برايم محقّق شد كه همگى ما را آفريننده و پديدآورنده‌اى است كه از عجز و فقر و تغيير و تبديلى كه در ما وجود دارد منزّه است ، و اگر ممكن بود در كمال او زوال يا نقصان عارض شود ، بىترديد او هم مانند ما نيازمند و محتاج ديگرى بود ، و چنان كه برايت بيان كردم كتاب خدا و ديگر كتب آسمانى كه به ما رسيده و سخنان پيامبر خدا ( ص ) و گفتار جدّت امير مؤمنان ( ع ) و بيانات عترت پاك آنها همه مشتمل بر دلائل شناخت خداوند متعال است كه اندكى از آنها براى ارباب خرد كافى ، و آنان را به راه راست دليل و رهنمون مىباشد ؛ بنابراين به كتاب نهج البلاغه و اسرارى كه در آن است ، و كتاب مفضّل بن عمر كه مولاى ما امام صادق ( ع ) دربارهء آثار خلقت پروردگار به او القا فرموده ، و كتاب الاهليجه و مسائل عبرت‌آميز آن مراجعه كن .\r\n\r\nفصل : تصديق وجود خداوند سبحان امرى فطرى است\r\n( 1 ) بسا گفته مىشود : تصديق به وجود بارى تعالى امرى فطرى است ، و به همين سبب ديده مىشود مردم در گرفتاريهاى هولناك و حالات دشوار بر حسب سرشت خود به خدا توكّل مىكنند ، و به طور ناخود آگاه به مسبّب الاسباب و آسان‌كنندهء دشواريها رو مىآورند ، گواه اين امر گفتار حق تعالى است كه فرموده است :  وَ لَئِنْ سَأَلْتَهُمْ مَنْ خَلَقَ السَّماواتِ وَ الْأَرْضَ لَيَقُولُنَّ اللَّهُ *  « 17 » ، و نيز :   قُلْ أَ رَأَيْتَكُمْ إِنْ أَتاكُمْ عَذابُ اللَّهِ أَوْ أَتَتْكُمُ السَّاعَةُ أَ غَيْرَ اللَّهِ تَدْعُونَ إِنْ كُنْتُمْ صادِقِينَ ، بَلْ إِيَّاهُ تَدْعُونَ فَيَكْشِفُ ما تَدْعُونَ إِلَيْهِ إِنْ شاءَ وَ تَنْسَوْنَ ما تُشْرِكُونَ   « 18 » .\r\n\r\n\r\n","description":"","footnote":"\r\n( 17 ) لقمان / 25 : هر گاه از آنها بپرسى چه كسى آسمانها و زمين را آفريده است مسلما مىگويند خدا .\r\n( 18 ) انعام / 40 و 41 : بگو آيا هيچ فكر كرده‌ايد اگر عذاب پروردگار به سراغ شما آيد يا رستاخيز برپا شود آيا غير خدا را ( براى حلّ مشكلات خود ) مىخوانيد ، اگر راست مىگوييد ؟\r\nبلكه تنها او را مىخوانيد و او اگر بخواهد مشكلى را كه به خاطر آن او را خوانده‌ايد بر طرف مىسازد ، و آنچه را شريك ( خدا ) قرار مىدهيد ( در آن روز ) فراموش مىكنيد .\r\n","page_name":" 354 ","page_number":354},
  {"content":"\r\n\r\nدر تفسير امام عسكرى ( ع ) است كه از امام صادق ( ع ) دربارهء خداوند پرسش شد ؛ امام ( ع ) به پرسش كننده فرمود : « اى بندهء خدا آيا هرگز سوار كشتى شده‌اى ؟ عرض كرد : آرى ، فرمود : آيا اتّفاق افتاده است كه كشتى تو شكسته شود ، و كشتى ديگرى كه تو را نجات دهد وجود نداشته ، و شناورى هم سودى نداشته باشد . عرض كرد : آرى ، فرمود : آيا در آن هنگام به چيزى كه قادر است تو را از آن مهلكه نجات دهد دل نبستى ؟ عرض كرد : آرى . امام صادق ( ع ) فرمود : آن چيز همان خداست ، پروردگارى كه قادر است بنده‌اش را نجات دهد به هنگامى كه هيچ نجات‌دهنده‌اى نيست ، و يارى كند در حالى كه هيچ فريادرسى نيست . » « 19 » گفته‌اند : در قول خداوند متعال كه فرموده است :  أَ لَسْتُ بِرَبِّكُمْ  « 20 » اشارهء ظريفى به اين موضوع است ، چه حقّ تعالى اقرار به ربوبيّت خود را از آنها خواسته و از وجود خود از آنها نپرسيده است ، و اين تذكارى است بر اين كه آنها در سرشت عقل و فطرت خود به هستى او اقرار داشته‌اند ، و نيز به همين سبب است كه خداوند همهء پيامبران را براى دعوت به يگانگى خود و گفتن لا إله الّا اللّه برانگيخته است ، و به آنها دستور داده نشده است كه مردم را به گفتن لنا إله ( ما را خدايى است ) دعوت كنند ، زيرا اقرار به هستى او در عقل و فطرت آنها سرشته و نهفته شده است .\r\nشيخ صدوق به سند صحيح از زراره از امام باقر ( ع ) روايت كرده و گفته است : از آن حضرت دربارهء قول خداوند متعال :  حُنَفاءَ لِلَّهِ غَيْرَ مُشْرِكِينَ بِهِ  « 21 » ، و از حنيفيّت پرسش كردم ؛ فرمود : « اين همان سرشت آدمى است كه خداوند انسانها را بر آن آفريده است ، و تبديلى در خلقت خداوند نيست . » و فرمود : « خداوند شناخت خود را در سرشت انسان قرار داده است . » همچنين از آن حضرت\r\n\r\n\r\n","description":"","footnote":"\r\n( 19 ) المعانى ، صدوق ، ص 4 .\r\n( 20 ) اعراف / 172 : آيا من پروردگار شما نيستم ؟\r\n( 21 ) حجّ / 31 : توحيد ، صدوق ، ص 343 ، صدر خبر در المحاسن ، ص 241 .\r\n","page_name":" 355 ","page_number":355},
  {"content":"\r\n\r\nپرسيدم :  وَ إِذْ أَخَذَ رَبُّكَ مِنْ بَنِي آدَمَ مِنْ ظُهُورِهِمْ ذُرِّيَّتَهُمْ  « 22 » امام ( ع ) فرمود :\r\n« خداوند ذريّهء آدم را تا روز قيامت از صلب او بيرون آورد ، و آنها مانند مورچه خارج شدند ، و خداوند خود را به آنها شناساند ، و خلقت مخلوقات خود را به آنها نماياند ، و اگر اين نبود احدى خدا را نشناخته بود . » و گفت : « پيامبر ( ص ) فرموده است : هر مولودى بر فطرت يعنى بر شناخت اين كه خداوند آفرينندهء اوست ، به دنيا مىآيد ، و اين به مقتضاى گفتار اوست كه فرموده است :  وَ لَئِنْ سَأَلْتَهُمْ مَنْ خَلَقَ السَّماواتِ وَ الْأَرْضَ لَيَقُولُنَّ اللَّهُ . *  » در روايات ديگرى به طور مستفيص آمده است : « فطرت همان توحيد است . » « 23 » و به سند خود از ابن عمر روايت كرده كه پيامبر ( ص ) فرموده است :\r\n« كودكانتان را به خاطر گريه‌اى كه مىكنند نزنيد ، زيرا گريهء آنها تا چهار ماه شهادت لا إله الا الله ، و چهار ماه صلوات بر پيامبر و آل او ( ص ) ، و چهار ماه دعاى بر پدر و مادر است . » « 24 » در كافى نيز نزديك به همين معنا روايت شده است .\r\nمىگويم : شايد سرّش اين باشد كه كودك در چهار ماه نخست جز خدا كه معرفت و توحيد خود را در سرشت او قرار داده است كسى را نمىشناسد ، و گريهء او تنها براى توسّل به خداوند و التجاى به اوست نه غير او ، و اين شهادت او بر يگانگى خداوند است ، در چهار ماه بعدى مادرش را از اين جهت كه وسيلهء تغذيهء او ، نه از حيث اين كه مادر اوست مىشناسد ، و به همين سبب غالبا از پستان ديگران نيز شير مىنوشد ، امّا در اين مدّت پس از خداوند جز كسى را كه واسطه ميان او و پروردگار است و به طور طبيعى مكلّف به تأمين روزى اوست نمىشناسد آن هم از حيث اين كه وسيله است نه چيز ديگر ، و همين خود معناى رسالت است ؛ بنابراين گريهء او در اين مدّت در واقع اقرار به رسالت مىباشد . در\r\n\r\n\r\n","description":"","footnote":"\r\n( 22 ) اعراف / 172 : و هنگامى كه پروردگارت از پشت و صلب فرزندان آدم ذريّه آنها را بر گرفت و آنها را گواه بر خويشتن ساخت .\r\n( 23 ) توحيد ، صدوق ، ص 341 ، باب « خداوند خلايق را بر فطرت توحيد آفريده است » .\r\n( 24 ) همان مأخذ ، ص 343 ؛ كافى ، ج 6 ، ص 53 .\r\n","page_name":" 356 ","page_number":356},
  {"content":"\r\n\r\nچهار ماه ديگر پدر و مادرش را مىشناسد و مىداند كه در تأمين روزى خود به آنها نيازمند است ، پس گريهء او در اين دوران در واقع دعا براى پدر و مادر و طلب سلامتى و بقاى آنهاست .\r\nدر حديث مشهور آمده است : « هر نوزادى بر فطرت خداپرستى به دنيا مىآيد ، و پدر و مادرش او را يهودى يا نصرانى و يا مجوسى مىكنند . » « 25 » از يكى از اهل معرفت و توحيد دليل اثبات صانع را پرسيدند ؛ پاسخ داد :\r\nروز ما را از چراغ بىنياز كرده است .\r\nگفتار غزّالى در اين باره به خواست خداوند در كتاب محبّت و انس از بخش منجيات به زودى خواهد آمد .\r\n\r\nفصل : خداوند يگانه است و انبازى ندارد\r\n( 1 ) او خداوندى است يگانه كه هيچ شريك و انبازى ندارد ، زيرا چنان كه خود فرموده است :  وَ ما كانَ مَعَهُ مِنْ إِلهٍ إِذاً لَذَهَبَ كُلُّ إِلهٍ بِما خَلَقَ وَ لَعَلا بَعْضُهُمْ عَلى بَعْضٍ سُبْحانَ اللَّهِ عَمَّا يَصِفُونَ  « 26 » ، يعنى اگر خداوند تعدّد داشت آفرينش هر يك از آنها با ديگرى متفاوت بود ، و هر كدام فرمانروايى مملكت خويش را داشت ، و قهرا مانند پادشاهان دنيا ميان آنها جنگ و ستيز اتّفاق مىافتاد .\r\nاز امام صادق ( ع ) پرسيدند : دليل بر يگانگى خدا چيست ؟ فرمود :\r\n« پيوستگى و انسجام تدبير ، و تماميّت خلقت چنان كه فرموده است :  لَوْ كانَ فِيهِما آلِهَةٌ إِلَّا اللَّهُ لَفَسَدَتا .  « 27 » مقصود امام ( ع ) اين است كه اگر خدا متعدّد بود ارتباط ميان موجودات وجود نداشت بلكه نظام جهان به هم مىريخت ، و آسمانها و زمين\r\n\r\n\r\n","description":"","footnote":"\r\n( 25 ) مسند ، ابو يعلى ؛ شعب الايمان ، بيهقى ؛ الكبير ، طبرانى ؛ جامع الصغير ، باب كاف ؛ توحيد ، صدوق ، ص 341 صدر حديث .\r\n( 26 ) مؤمنون / 91 : . . . و معبود ديگرى با او نبوده كه در اين صورت هر يك از خدايان مخلوقات خود را تدبير و اداره مىكردند ، و بعضى بر بعضى ديگر تفوّق مىجستند ، منزّه است خداوند از توصيفى كه آنها مىكنند .\r\n( 27 ) انبياء / 22 : و خبر در توحيد صدوق ، ص 254 است .\r\n","page_name":" 357 ","page_number":357},
  {"content":"\r\n\r\nتباه مىشد .\r\nامير مؤمنان ( ع ) در وصيّتهاى خويش به فرزندش امام حسن ( ع ) فرموده است : « و بدان اى پسرك من اگر براى خدا شريكى وجود داشت ، پيامبران او نيز به سوى تو مىآمدند ، و آثار سلطنت و قدرت او را مىديدى ، و افعال و صفات او را مىشناختى ، ليكن خداوند يكتا و يگانه است چنان كه خود خويشتن را بدين صفت توصيف كرده است ، در پادشاهى او هيچ كس را ياراى نزاع نيست ، و سلطنت او هرگز زايل نمىشود . » « 28 » شيخ صدوق « 29 » به سند خود از شريح بن هانى روايت كرده كه گفته است :\r\nيك تن عرب بيابانى در اثناى جنگ جمل در جلو امير مؤمنان ( ع ) برخاست و گفت : اى امير مؤمنان ! آيا مىگويى : خدا يكى است ؟ شريح گفت : در اين هنگام مردم بر او هجوم برده گفتند : اى اعرابى آيا نمىبينى امير مؤمنان ( ع ) فكرش گرفتار چه امورى است ؟ امير مؤمنان ( ع ) فرمود : « او را رها كنيد ، زيرا آنچه اين اعرابى مىخواهد همان است كه ما از اين قوم مىخواهيم ؛ سپس فرمود :\r\nاى اعرابى ! گفتن اين كه خدا يكى مىباشد بر چهار گونه است ، دو قسم آنها بر خداوند متعال روا نيست ، و دو قسم ديگر دربارهء خداوند ثابت است ؛ آن دو قسمى كه بر خدا روا نيست ، اين است كه گوينده بگويد او يكى است ، و مقصودش واحد عددى باشد ، و اين چيزى است كه جايز نيست ، زيرا آنچه دوّمى ندارد در زمرهء اعداد به شمار نمىآيد ، آيا نمىبينى آن كه معتقد باشد خداوند سوّمين اقنوم است كافر شده است . ديگر اين است كه گوينده بگويد : او يكى از مردم است ، و منظورش اين باشد كه او يكى از انواع اين جنس است ، و اين هرگز در مورد خداوند جايز نيست ، چه تشبيه است ، و خداوند برتر از اين است كه شبيه چيزى باشد ، امّا دو قسمى كه در خداوند ثابت است يكى اين است كه گفته شود :\r\nاو يگانه‌اى است كه در ميان اشيا هيچ مانندى ندارد ، همان طورى كه پروردگار\r\n\r\n\r\n","description":"","footnote":"\r\n( 28 ) نهج البلاغه ، نامهء 31 .\r\n( 29 ) توحيد ، صدوق ، ص 66 .\r\n","page_name":" 358 ","page_number":358},
  {"content":"\r\n\r\nما چنين است ، و ديگر اين كه بگويند : پروردگار ما وحدت ذاتى دارد ، به اين معنا كه او چه در وجود و چه در عقل و چه در وهم قسمت‌پذير نيست ، و پروردگار ما به همين گونه است . » دلائل سخن امير مؤمنان ( ع ) كه فرموده است : « خداوند در ميان اشيا مانندى ندارد » پيش از اين بيان كرديم و پس از اين نيز در تأكيد آن سخن خواهيم گفت ، و امّا گفتار آن حضرت كه « خداوند نه در وجود و نه در عقل و نه در وهم قسمت‌پذير نيست » دليل آن اين است كه اگر قابل انقسام باشد محتاج خواهد بود ، زيرا هر مركّبى قائم و متحقّق به وجود اجزاى خويش بوده و در تحقّق خود محتاج به آنهاست ، در حالى كه خداوند از همهء جهانيان بىنياز است ، و نيز اگر خداوند ذاتش داراى جزء بود ناگزير جزء او بر او تقدّم و اولويّت داشت و آن جزء به اين كه معبود و مورد پرستش باشد سزاوارتر بود . در حالى كه خداوند متعال منزّه از آن است .\r\n\r\nفصل : خداوند سبحان مانندى ندارد\r\n( 1 ) خداوند عزّ و جلّ يگانهء بىهمتايى است كه هيچ نظير و مانندى ندارد ، و ذات شريف بىنيازى است كه همه به دو نيازمندند و او را هيچ شبيه و وزيرى نيست ،  لَيْسَ كَمِثْلِهِ شَيْءٌ وَ هُوَ السَّمِيعُ الْبَصِيرُ  « 30 » ، زيرا برابرى در رتبه دليل نقصان كمال ، و كمك خواستن از غير مستلزم عجز و نشانهء زوال است ، و به همين سبب روشن مىشود كه او ديگر صفات كمال را نيز داراست ، بىآن كه از چيزى استفاده كند و يا وسيله‌اى به كار برد ، و يا خسته و درمانده شده باشد ، زيرا نقص و عجز و نياز شايستهء پروردگار متعال نيست . بنابراين او بدون گوش و ابزار آن شنوا ، و بدون چشم و مژه بيناست ، همچنان كه بدون اعضا فعّال ما يشاء ، و بدون زبان گوياست ، و چگونه ممكن است خداوند شنوا و بينا نباشد و حال آن كه\r\n\r\n\r\n","description":"","footnote":"\r\n( 30 ) شورى / 11 : . . . همانند او چيزى نيست و او شنوا و بيناست .\r\n","page_name":" 359 ","page_number":359},
  {"content":"\r\n\r\nشنوايى و بينايى كمال است و چطور امكان دارد كه مخلوق كاملتر از خالق و مصنوع شريفتر و جامعتر از صانع باشد ، و چگونه ممكن است اين تقسيم عادلانه باشد هر گاه نقص را متوجّه او كنيم و كمال را در مخلوق و مصنوع او بدانيم ، يا چگونه امكان‌پذير است استدلال ابراهيم ( ع ) در برابر پدرش ( عمويش . م ) كه به سبب نادانى و درماندگى بتان را مىپرستيد درست باشد كه به او گفت :  لِمَ تَعْبُدُ ما لا يَسْمَعُ وَ لا يُبْصِرُ وَ لا يُغْنِي عَنْكَ شَيْئاً  « 31 » و اگر سخن ابراهيم ( ع ) دربارهء معبودش را به او برگردانيم حجّت وى باطل و دليلش ساقط خواهد شد ، و قول حق تعالى كه :  وَ تِلْكَ حُجَّتُنا آتَيْناها إِبْراهِيمَ عَلى قَوْمِهِ  « 32 » صدق نخواهد كرد ، و خداوند متعال برتر و منزّه از اين است ، بلكه دورى به هر اندازه باشد مانع شنوايى او نبوده ، و تاريكى حايل بينايى او نيست ؛ هيچ شنيدنى هر چند پنهان باشد از علم او دور نيست ، و هيچ ديدنى هر چند ريز و خرد باشد از ديد او بر كنار نمىباشد ، او رازها و سخنان بيخ‌گوشى را مىشنود ، و آنچه را در اعماق خاك است مىبيند ، و حركت ذرّه را در امواج فضا مىداند ، و جنبش مورچه سياه را بر روى سنگ سخت در شب تاريك ، بلكه آنچه ريزتر و ناپيداتر از آن است مىداند ، و ذرّه‌اى از آنچه در آسمانها و زمين است از علم او پنهان نيست ،  يَعْلَمُ ما يَلِجُ فِي الْأَرْضِ وَ ما يَخْرُجُ مِنْها وَ ما يَنْزِلُ مِنَ السَّماءِ وَ ما يَعْرُجُ فِيها *  ، . . .  وَ يَعْلَمُ ما فِي الْبَرِّ وَ الْبَحْرِ ، وَ ما تَسْقُطُ مِنْ وَرَقَةٍ إِلَّا يَعْلَمُها  ، . . .  وَ ما تَخْرُجُ مِنْ ثَمَراتٍ مِنْ أَكْمامِها وَ ما تَحْمِلُ مِنْ أُنْثى وَ لا تَضَعُ إِلَّا بِعِلْمِهِ  ، . . .    يَعْلَمُ ما تَحْمِلُ كُلُّ أُنْثى وَ ما تَغِيضُ الْأَرْحامُ وَ ما تَزْدادُ وَ كُلُّ شَيْءٍ عِنْدَهُ بِمِقْدارٍ ، عالِمُ الْغَيْبِ وَ الشَّهادَةِ الْكَبِيرُ الْمُتَعالِ ، سَواءٌ مِنْكُمْ مَنْ أَسَرَّ الْقَوْلَ وَ مَنْ جَهَرَ بِهِ وَ مَنْ هُوَ مُسْتَخْفٍ بِاللَّيْلِ وَ سارِبٌ بِالنَّهارِ    « 33 » .\r\n\r\n\r\n","description":"","footnote":"\r\n( 31 ) مريم / 42 : . . . چرا چيزى را پرستش مىكنى كه نمىشنود و نمىبيند و هيچ مشكلى را از تو حلّ نمىكند .\r\n( 32 ) انعام / 83 : اينها دلايل ما بود كه به ابراهيم در برابر قومش داديم .\r\n( 33 ) حديد / 4 : آنچه را در زمين فرو مىرود مىداند ، و آنچه را از آن خارج مىشود ، و آنچه از آسمان نازل مىگردد ، و آنچه به آسمان بالا مىرود ، انعام / 59 : آنچه را در خشكى و درياست مىداند ، هيچ برگى ( از درختى ) نمىافتد مگر اين كه از آن آگاه است . فصلّت / 47 : هيچ ميوه‌اى از غلاف خود خارج نمىشود ، و هيچ مؤنّثى باردار نمىگردد و وضع حمل نمىكند مگر به علم و آگاهى او . رعد / 8 : ( خدا ) از جنينهايى كه هر انسان يا حيوان ماده‌اى حمل مىكند آگاه است ، و نيز از آنچه رحمها كم مىكنند ( پيش از موعد مقرّر مىزايند ) و هم از آنچه افزون مىكنند و هر چيز نزد او مقدار معيّنى دارد ، داناى غيب و شهود است و بزرگ و متعالى است ، آن كه پنهانى سخن بگويد و يا آشكارا نزد او برابر است ، و آن كه شبانگاه مخفيانه حركت مىكند يا در روشنايى روز .\r\n","page_name":" 360 ","page_number":360},
  {"content":"\r\n\r\nبر آنچه در دلها خطور مىكند ، و در انديشه‌ها مىگذرد آگاه است ، در كشور وجود و در جهان ملكوت چيزى جريان نمىيابد مگر اين كه چگونگى آن را مىداند ،  أَ لا يَعْلَمُ مَنْ خَلَقَ وَ هُوَ اللَّطِيفُ الْخَبِيرُ  « 34 » ، خداوند در اين آيه ارشاد فرموده است كه از طريق توجّه به خلق بر علم خالق متعال استدلال كنى ، زيرا شكّى نيست كه خلقت موجودات ظريف و صنع آراسته او به نظم و ترتيب ، هر چند در موجودى خرد و ريز ، گوياى علم خالق و صانع آنها به چگونگى اين آراستگى و نظمى است كه در آنها برقرار كرده است ، و آنچه خداوند در كتاب خود بيان فرموده كاملترين رهنمون و جامعترين تعريف است .\r\n\r\nفصل : خداوند سبحان متكلّم است\r\n( 1 ) خداوند متعال متكلّم است و با هر كس ، و با هر چه ، و به هر گونه كه بخواهد سخن مىگويد ، و آنچه را كه خواست او باشد انجام مىدهد ، بر هر چه بخواهد و هر چه باشد قادر است ؛ نسبت به موجودات به هر گونه كه بخواهد اراده مىكند ، و حوادث و وقايع را طبق مشيّت خود سامان مىدهد ، او آغاز كننده و بازگرداننده و به‌جا آورنده است هر چه را بخواهد ، هيچ كس نمىتواند حكم او را ردّ كند و يا قضاى او را به تأخير اندازد ، جز به توفيق او نمىتوان از گناه دورى جست ، و جز به اراده و كمك او نمىتوان بر طاعت وى دست يافت ، و هيچ كس را اراده‌اى نيست مگر اين كه خدا اراده كرده باشد . با هر چيزى همراه است امّا نه اين كه قرين آن باشد ، و غير هر چيزى است امّا نه اين كه جدا از آن\r\n\r\n\r\n","description":"","footnote":"\r\n( 34 ) ملك / 14 : آيا آن كسى كه موجودات را آفريده از آنها آگاه نيست ، در حالى كه او از دقايق امور باخبر ، و به همه چيز آگاه است .\r\n","page_name":" 361 ","page_number":361},
  {"content":"\r\n\r\nباشد ، ميان سه تن نجوايى ( سخن بيخ‌گوشى ) صورت نمىگيرد مگر اين كه او چهارمين آنهاست ، و ميان پنج تن جز اين كه او ششمين آنهاست ، و ميان كمتر و يا بيشتر از اينها جز اين كه او با آنهاست ، و هر جا باشيد با شماست .\r\nخداوند فرموده است :  وَ إِذا سَأَلَكَ عِبادِي عَنِّي فَإِنِّي قَرِيبٌ  « 35 » ،  وَ نَحْنُ أَقْرَبُ إِلَيْهِ مِنْ حَبْلِ الْوَرِيدِ  « 36 »  أَلا إِنَّهُمْ فِي مِرْيَةٍ مِنْ لِقاءِ رَبِّهِمْ أَلا إِنَّهُ بِكُلِّ شَيْءٍ مُحِيطٌ  « 37 »  فَأَيْنَما تُوَلُّوا فَثَمَّ وَجْهُ اللَّهِ .  « 38 » در حديث آمده است : « اگر شما ريسمانى به پايين‌ترين زمين سرازير كنيد ، آن بر خدا فرود خواهد آمد . » همراه بودن خداوند با بندگانش به سبب امتزاج و تداخل و حلول و اتّحاد و همسانى در وجود ، و يا در زمان و مكان و يا در اشاره و امثال اينها نيست ، خداوند از همهء اينها منزّه و برتر است . » شيخ صدوق « 39 » به سند صحيح از امام صادق ( ع ) روايت كرده است كه از آن حضرت دربارهء قول خداوند متعال :  الرَّحْمنُ عَلَى الْعَرْشِ اسْتَوى  « 40 » پرسيدند ؛ فرمود : « نسبت خداوند با اشيا برابر است ، هيچ چيزى از چيز ديگر به او نزديكتر نيست ، بعيد از او دور نيست ، و قريب به او نزديك نمىباشد ، و نسبت او به هر چيزى مساوى است . » و كافى نيز به سند خود همين را نقل كرده است .\r\nو نيز به سند خود « 41 » از امام هادى ( ع ) حديث كرده كه فرموده است :\r\n« همگى اشيا براى خداوند از نظر علم و قدرت و سلطنت و احاطه او بر آنها برابرند . »\r\n\r\n\r\n","description":"","footnote":"\r\n( 35 ) بقره / 186 : هنگامى كه بندگانم از تو درباره من مىپرسند بگو من نزديكم .\r\n( 36 ) ق / 16 : ما به او از رگ گردنش نزديكتريم .\r\n( 37 ) فصّلت / 54 : آگاه باشيد آنها از لقاى پروردگارشان در شكّ و ترديدند ، هان ! او به همه چيز احاطه دارد .\r\n( 38 ) بقره / 115 : به هر سو رو كنيد خدا آن‌جاست .\r\n( 39 ) توحيد ، صدوق ، ص 331 ؛ كافى ، كلينى ، ج 1 ، ص 128 .\r\n( 40 ) طه / 5 : او خداوندى است رحمان كه بر عرش مسلّط است .\r\n( 41 ) كافى ، ج 1 ، ص 126 ، شمارهء 4 ؛ نظير اين حديث از امام صادق ( ع ) نيز روايت شده است ( توحيد ، صدوق ، ص 122 ) .\r\n","page_name":" 362 ","page_number":362},
  {"content":"\r\n\r\nاز امير مؤمنان ( ع ) نقل شده كه فرموده است : « هيچ صفتى بر صفت ديگر او پيشى نگرفته است ، اوّل است پيش از آن كه آخر باشد ، و ظاهر است پيش از آن كه باطن باشد . » « 42 » همچنين امير مؤمنان ( ع ) فرموده است : « علم خداوند به درگذشتگان مانند علم او به بازماندگان است ، و علم او به آنچه در بالاترين آسمانهاست مانند علم اوست به آنچه در پايين‌ترين زمينهاست . » « 43 » از امام باقر ( ع ) نقل است كه « خداوند بود و هيچ چيزى جز او وجود نداشت ، و پيوسته به آنچه مىشود عالم است از اين رو علم او به هر چيزى پيش از آن كه وجود يابد ، مانند علم اوست به آن پس از به وجود آمدنش . » « 44 » از امام صادق روايت شده كه فرموده است : « خداوندى كه پروردگار ماست همواره علم ، شنوايى ، بينايى و قدرت جزء ذات او بوده در حالى كه معلوم ، مسموع ، مبصر و مقدورى وجود نداشته است ، و چون اشيا را پديد آورد علم او بر معلوم و سمع او بر مسموع و بصر او بر مبصر و قدرت او بر مقدور قرار گرفت . » « 45 » از امام رضا ( ع ) روايت است كه فرموده است : « خداوند داراى معناى ربوبيّت بود ، در آن هنگام كه مربوبى وجود نداشت . و داراى حقيقت الوهيّت بود ، در آن موقع كه پرستنده‌اى موجود نبود ، و داراى معناى عالم بود ، در آن زمان كه معلومى به وجود نيامده بود ، و داراى معناى خالق بود ، در آن هنگام كه مخلوقى وجود نيافته بود ، و داراى تأويل سمع بود ، در آن موقع كه مسموعى وجود نداشت . نه اين كه از آن زمان كه خلق كرده معناى خالقيّت را يافته ، و از آن هنگام كه موجودات را پديد آورده معناى آفريننده را پيدا كرده است ، چگونه چنين نباشد و حال آن كه مذ ( از ) به كمك او نمىآيد ، و قد ( به تحقيق ) به او\r\n\r\n\r\n","description":"","footnote":"\r\n( 42 ) نهج البلاغه ، آغاز خطبهء 64 .\r\n( 43 ) نهج البلاغه ، قطعه‌اى از خطبهء 161 .\r\n( 44 ) كافى ، كلينى ، ج 1 ، ص 107 ، به شمارهء 2 .\r\n( 45 ) همان مأخذ ، ص 107 ، به شمارهء 1 ؛ توحيد ، صدوق ص 129 .\r\n","page_name":" 363 ","page_number":363},
  {"content":"\r\n\r\nنزديك نمىشود ، و لعلّ ( شايد ) او را محبوب نمىكند . و متى ( وقتى كه ) براى او تعيين وقت نمىكند ، و حين ( هنگام ) شامل او نمىشود ، و مع ( با ) قرين او نمىگردد . » « 46 »\r\n\r\nفصل : خداوند سبحان داراى وحدت معنوى است\r\n( 1 ) خداوند داراى وحدت معنوى است ، و مركب از معانى متعدّد مختلف نيست ، به آنچه مىبيند مىشنود ، و به آنچه مىشنود مىبيند ، چنان كه امام باقر ( ع ) فرموده است . « 47 » به امام صادق ( ع ) عرض كردند : مردى است كه مدّعى دوستى شما اهل بيت است ، مىگويد : خداوند هميشه با گوش شنوا ، و با چشم بينا ، و با علم عليم ، و با قدرت قادر است ، امام ( ع ) خشمگين شد ، سپس فرمود : « هر كس اين را گفته ، چنانچه به آن معتقد بوده مشرك است ، و بر طريق ولايت ما نيست ، خداوند متعال ذاتى است دانا ، شنوا ، بينا و قادر . » « 48 » از امام رضا ( ع ) روايت است كه « هر كس اين سخن را بگويد ، و به آن معتقد باشد جز خداوند خدايان ديگرى نيز برگزيده است ، و بر ولايت ما نيست .\r\nسپس فرمود : خداوند همواره به ذات خود دانا ، توانا ، زنده ، قديم ، ازلى شنوا و بينا بوده است ؛ از آنچه مشركان و مشبّهه مىگويند منزّه و بسيار برتر است . » « 49 » و نيز از آن حضرت روايت شده است كه از آن بزرگوار پرسيدند : آيا خداوند متعال اشيا را به قدرت آفريده يا به غير قدرت ؟ فرمود : « روا نيست گفته شود كه خدا اشيا را به وسيلهء قدرت آفريده است ، زيرا اگر بگويى اشيا را به قدرت آفريده است ، چنين مىنمايد كه قدرت را چيزى غير از او دانسته ، و آن را\r\n\r\n\r\n","description":"","footnote":"\r\n( 46 ) عيون اخبار الرّضا ( ع ) ، ص 86 ، چاپ نجم الدّوله ، ص 152 ، چاپ حروفى ، حديث شمارهء 51 .\r\n( 47 ) توحيد ، صدوق ، ص 134 .\r\n( 48 ) همان مأخذ ، ص 133 .\r\n( 49 ) عيون اخبار الرّضا ( ع ) ، صدوق ، باب 11 ، به شمارهء 10 ؛ كتاب توحيد ، ص 130 .\r\n","page_name":" 364 ","page_number":364},
  {"content":"\r\n\r\nوسيله‌اى براى وى در خلق اشيا قرار داده‌اى و اين شرك است . » « 50 » از امير مؤمنان ( ع ) روايت شده كه فرموده است : « . . . كمال اخلاص نسبت به وى نفى صفات از اوست ، زيرا هر صفتى گواهى مىدهد كه غير از موصوف است ، و هر موصوفى شهادت مىدهد كه غير از صفت است ، بنابراين كسى كه خداوند را وصف مىكند ديگرى را قرين او ساخته ، و آن كه ديگرى را قرين او كند ، او را دو تا دانسته ، و آن كه او را دو تا بداند وى را تجزيه و تقسيم كرده ، و هر كه او را تقسيم كند نسبت به او شناخت ندارد و كسى كه نسبت به وى شناخت ندارد به او اشاره مىكند ، و آن كه به او اشاره كند ، وى را محدود و معيّن كرده ، و آن كه او را محدود كند وى را شمرده است ، و كسى كه بگويد در چيست ، او را ضمن چيزى قرار داده ، و آن كه بگويد بر چيست ، جاهايى را از او تهى دانسته است . » « 51 » كلمات امير مؤمنان ( ع ) در توصيف و تنزيه حقّ تعالى فراوان است ، و ما بخشى از آنها را در كتاب علم اليقين نقل كرده‌ايم .\r\n\r\nفصل : خداوند سبحان قديم است\r\n( 1 ) خداوند متعال قديم است يعنى همواره بوده و پيوسته خواهد بود ، زنده‌اىست جاويد كه نمىميرد ، و قيّومى است قائم به ذات خويش كه چيزى از او فوت نمىشود ، چرت و خواب او را فرا نمىگيرد ، نزاييده و زاده نشده و هيچ كس كفو و همتاى او نيست . خردها و انديشه‌ها به قلّهء شناخت او نمىرسند و چشمان سر و ديده‌هاى دل او را درك نمىكنند ؛ ذات مقدّس او از مكان و جهت و زمان و حركت منزّه ، و از اتّحاد و حلول و دگرگونى و نابودى مبرّ است ؛ وجودى است جاويد و سرمدى كه او را ضدّى نيست ، و حقّ محضى است كه فساد و بطلان به آستان او راه ندارد . آرى پروردگار ما چنين است ، زيرا آن كه\r\n\r\n\r\n","description":"","footnote":"\r\n( 50 ) عيون اخبار الرضا ، همان باب ، شمارهء 7 .\r\n( 51 ) نهج البلاغه ، خطبهء نخست .\r\n","page_name":" 365 ","page_number":365},
  {"content":"\r\n\r\nخلاف اينهاست يا ناقص است و يا عاجز و يا محتاج ، و خداوند از اين جمله منزّه و بسيار برتر است .\r\nاز پيامبر ( ص ) روايت شده كه فرموده است : « خداوند به هيچ چيزى شبيه نيست ، و هيچ چيزى به او شباهت ندارد ، و هر چه در وهم و خيال مىآيد او خلاف آن است . » « 52 » امام باقر ( ع ) فرموده است : « آيا جز اين است كه خداوند بدين سبب عالم و قادر ناميده شده كه دانش را به دانشمندان و قدرت را به قدرتمندان عطا كرده است ، و هر چه را شما در دقيقترين معانى آن به وسيلهء اوهام خود تميز دهيد ، آن مانند شما مخلوق و مصنوع است ، و به شما بازگشت دارد ؛ خداوند متعال بخشندهء حيات و زندگى و مقدّر كنندهء مرگ مىباشد ؛ شايد مورچه خيال مىكند كه خداوند نيز داراى دو شاخك است ، زيرا كمال مورچه به وجود اينهاست ، و تصوّر مىكند كه نبود اينها براى كسى كه فاقد آنهاست مايهء نقصان مىباشد . به گمان من حال خردمندان بشر در توصيفى كه از خداوند متعال مىكنند نيز به همين گونه است ، و در هر حال به او پناه مىبريم . »\r\n\r\nباب سوّم در عدل\r\n( 1 ) پروردگار متعال مرتكب فعل قبيح نمىشود ، زيرا به قبح آن دانا و به ترك آن تواناست ، و به ارتكاب آن نيازى ندارد . روشن است كه اگر خداوند فعل قبيح به جا آورد ، وثوق به نويد و تهديد او ، و اعتماد به انبيا و فرستادگانش از ميان مىرود و ساحت مقدّس او از چنين اعمالى منزّه و مبرّاست :  وَ ما رَبُّكَ بِظَلَّامٍ لِلْعَبِيدِ  « 53 »\r\n\r\n\r\n","description":"","footnote":"\r\n( 52 ) توحيد ، صدوق ، ص 63 ، از ابى عبد الله ( ع ) .\r\n( 53 ) فصّلت / 46 : و پروردگارت هرگز به بندگان ستم نمىكند .\r\n","page_name":" 366 ","page_number":366},
  {"content":"\r\n\r\n وَ لا يَرْضى لِعِبادِهِ الْكُفْرَ  « 2 »  وَ لَنْ يُخْلِفَ اللَّهُ وَعْدَهُ  « 3 » و هر عملى خداوند به جا مىآورد تمامى آن از روى حكمت و مصلحت است ، هر چند او از همهء جهانيان بىنياز مىباشد ، و چون پروردگار متعال منزّه از اعمال ستم و ارتكاب قبيح است ، لذا مسؤوليت آنچه دانش بندگان بدان نمىرسد ، و نسبت به آن نادانند از عهدهء آنها برداشته شده ، و تنها در امورى كه دانش آن را به آنان داده و آن امور را به آنها شناسانيده است آنان را مورد موأخذه و بازخواست قرار مىدهد ، چنان كه فرموده است :  وَ ما كُنَّا مُعَذِّبِينَ حَتَّى نَبْعَثَ رَسُولًا  « 4 »  لِئَلَّا يَكُونَ لِلنَّاسِ عَلَى اللَّهِ حُجَّةٌ بَعْدَ الرُّسُلِ  ، « 5 » تا نگويند :  لَوْ لا أَرْسَلْتَ إِلَيْنا رَسُولًا فَنَتَّبِعَ آياتِكَ *  « 6 » و نيز :  وَ ما كانَ اللَّهُ لِيُضِلَّ قَوْماً بَعْدَ إِذْ هَداهُمْ حَتَّى يُبَيِّنَ لَهُمْ ما يَتَّقُونَ  « 7 » امام صادق ( ع ) در توضيح اين آيه فرموده است : « . . . يعنى تا آنگاه كه مردم را آگاه كند چه چيزى او را خشنود و چه چيزى او را خشمگين مىسازد » ، و دربارهء قول خداوند :  فَأَلْهَمَها فُجُورَها وَ تَقْواها  « 8 » فرموده است : « تا براى انسان بيان كند چه امورى را بايد انجام دهد ، و چه كارهايى را بايد ترك كند . » در خصوص آيهء :  إِنَّا هَدَيْناهُ السَّبِيلَ إِمَّا شاكِراً وَ إِمَّا كَفُوراً  « 9 » فرموده است : « يعنى او را دانا كرديم به اين كه يا فرمانبردار است و يا سرپيچى مىكند » ، و در مورد آيهء :  وَ هَدَيْناهُ النَّجْدَيْنِ  فرموده است : « يعنى راه خوبى و بدى را به انسان ارائه داديم . » « 10 »\r\n\r\n\r\n","description":"","footnote":"\r\n( 2 ) زمر / 7 : . . . و هرگز كفر را براى بندگانش نمىپسندد .\r\n( 3 ) حجّ / 47 : . . . در حالى كه خداوند هرگز از وعدهء خود تخلّف نخواهد كرد .\r\n( 4 ) اسراء / 15 : . . . و ما هرگز ( شخص يا قومى را ) مجازات نخواهيم كرد مگر آن كه پيامبرى مبعوث كنيم ( تا وظائفشان را بيان كند ) .\r\n( 5 ) نساء / 165 : . . . تا براى مردم بعد از اين پيامبران بر خدا حجتى باقى نماند .\r\n( 6 ) طه / 134 : . . . چرا براى ما پيامبرى نفرستادى تا از آيات تو پيروى كنيم .\r\n( 7 ) توبه / 115 : چنان نبوده كه خداوند قومى را پس از هدايت ( و ايمان ) مجازات كند مگر اين كه آنچه را كه بايد از آن بپرهيزند براى آنان بيان كند .\r\n( 8 ) شمس / 8 : سپس فجور و تقوا را به او الهام كرده است .\r\n( 9 ) دهر / 3 : ما راه را به او نشان داديم خواه شاكر باشد ( و پذيرا گردد ) يا ناسپاسى كند .\r\n( 10 ) كافى ، كلينى ، ج 1 ، ص 163 ، به شمارهء 3 ، 4 و 5 ؛ توحيد ، صدوق ، ص 422 .\r\n","page_name":" 367 ","page_number":367},
  {"content":"\r\n\r\n\r\nفصل\r\n( 1 ) خداوند متعال به آفريدگانش مهربانتر از آن است كه آنان را به ارتكاب گناه مجبور ، و سپس آنها را به سبب آن عذاب كند ، چنان كه فرموده است :  ذلِكَ بِما قَدَّمَتْ أَيْدِيكُمْ وَ أَنَّ اللَّهَ لَيْسَ بِظَلَّامٍ لِلْعَبِيدِ *  « 11 » و نيز او نيرومندتر از آن است كه امرى را اراده كند و تحقّق نيابد ، چنان كه فرموده است :  وَ ما تَشاؤُنَ إِلَّا أَنْ يَشاءَ اللَّهُ *  « 12 » بنابراين چنان كه امام صادق ( ع ) فرموده است « 13 » : « نه جبر است و نه تعويض بلكه امرى ميان اين دو امر است ؛ و فرموده است : اين امر بدان مىماند كه شخصى را در حال ارتكاب گناه مشاهده ، و او را از آن نهى كنى ، و وى از آن دست باز ندارد ، تو او را رها مىكنى ، و او آن گناه را به‌جا مىآورد ، بىشكّ در آن هنگام كه سخنت را نپذيرفت ، و او را به حال خود رها كردى ، او را به ارتكاب گناه فرمان نداده‌اى . » امام رضا ( ع ) فرموده است : « خداوند متعال به اجبار اطاعت نمىشود ، و به غلبه نافرمانى نمىگردد . او بندگانش را در مملكت خود مهمل رها نكرده است .\r\nمالك هر چيزى است كه در ملك آنهاست ، و قادر به هر چيزى است كه در قدرت آنهاست ؛ اگر بندگان راه طاعت پويند خداوند راه آنان را سدّ نمىكند ، و مانع آنها نمىشود ، و اگر نافرمانى او را در پيش گيرند ، چنانچه بخواهد ميان آنان و گناه حايل مىشود ، و اگر حايل نشود و آن كار را انجام دهند ، او آنها را در آن گناه وارد نكرده است . » « 14 » امام باقر ( ع ) فرموده است : « در تورات نوشته شده است اى موسى ! من تو را\r\n\r\n\r\n","description":"","footnote":"\r\n( 11 ) آل عمران / 182 : اينها به خاطر چيزى است كه دستهاى شما از پيش فرستاده و خداوند به بندگان ستم نمىكند .\r\n( 12 ) انسان / 30 : و شما چيزى نمىخواهيد مگر اين كه خدا بخواهد .\r\n( 13 ) كافى ، كلينى ، ج ص 160 ، به شمارهء 13 .\r\n( 14 ) توحيد ، صدوق ، ص 270 .\r\n","page_name":" 368 ","page_number":368},
  {"content":"\r\n\r\nآفريدم و برگزيدم و نيرو دادم و به طاعت خود امر ، و از نافرمانى خود نهى كردم ، اگر مرا اطاعت كنى تو را بر طاعت خود يارى مىكنم ، و اگر نافرمانى من كنى تو را بر نافرمانى خود كمك نكرده‌ام ، در طاعتى كه به جا آورده‌اى مرا به تو منّت و در گناهى كه مرتكب شده‌اى مرا بر تو حجّت است . » « 15 » امام صادق ( ع ) فرموده است : « مردم در مسألهء قدر سه دسته‌اند :\r\nدسته‌اى گمان مىكنند خداوند مردم را به نافرمانى خود مجبور كرده است ، اينها بر خداوند ستم كرده و كافرند ، دستهء ديگر مىپندارند خداوند امور را به مردم واگذار كرده است ، اينان خدا را در سلطنت خود سست مىانگارند و كافرند .\r\nدستهء ديگر مىگويند : خداوند بندگانش را به آنچه توان آن را دارند مكلّف ساخته ، و در آنچه طاقت آن را ندارند تكليف خود را از آنها برداشته است ، هنگامى كه كار نيكى مىكنند حمد خدا را به جاى مىآورند ، و چون مرتكب كار بدى مىشوند آمرزش مىطلبند . اينان مسلمان كاملند . » « 16 » سخن گفتن دربارهء قدر از سوى شرع نهى شده ، چه آن سرّى از اسرار الهى است . امام صادق ( ع ) فرموده است : « در روز بازپسين هنگامى كه خداوند بندگانش را گرد مىآورد از آنها درباره آنچه با آنان پيمان بسته پرسش مىكند ، و از آنچه تكليف را در آنها از آنان برداشته نمىپرسد » « 17 » از آن حضرت دربارهء طلسم و تعويذ پرسيدند كه آيا چيزى از قدر الهى را دفع مىكند ، فرمود : « اين هم از قدر است . » « 18 »\r\n\r\nفصل\r\n( 1 ) خداوند سبحان دربارهء بندگانش جز آنچه را كه از هر چيز ديگرى براى\r\n\r\n\r\n","description":"","footnote":"\r\n( 15 ) امالى ، صدوق ، ص 185 ؛ اعتقادات ، صدوق ، باب نهم .\r\n( 16 ) توحيد ، صدوق ، ص 270\r\n( 17 ) اعتقادات ، صدوق ؛ توحيد ، صدوق ، ص 373 ؛ كنز الفوائد ، كراجكى ، ص 171 .\r\n( 18 ) قرب الاسناد ، حميرى ، ص 45 .\r\n","page_name":" 369 ","page_number":369},
  {"content":"\r\n\r\nآنها بهتر و مناسبتر است انجام نمىدهد ، چه او عزيز و حكيم ، و نسبت به بندگان لطيف و مهربان است . حقّ تعالى فرموده است :  يُرِيدُ اللَّهُ بِكُمُ الْيُسْرَ وَ لا يُرِيدُ بِكُمُ الْعُسْرَ  « 19 » در حديث قدسى آمده است : « از بندگان مؤمن من كسى است كه مىخواهد پاره‌اى عبادتها را انجام دهد ، ليكن من او را از آن باز مىدارم . تا خود بينى او را فرا نگيرد و ايمانش را تباه كند و نيز از بندگان مؤمن من كسى است كه ايمانش جز به فقر و نادارى اصلاح نمىشود ، و اگر او را دارا و توانگر كنم ، توانگرى ايمانش را تباه مىكند ، و هم از بندگان مؤمن من كسى است كه ايمانش جز به بيمارى اصلاح نمىشود ، و اگر تندرست باشد تندرستى ايمانش را تباه مىگرداند ، و نيز از بندگان مؤمن من كسى است كه ايمانش جز به تندرستى اصلاح نمىشود ، و اگر او را بيمار كنم بيمارى ايمانش را تباه مىسازد ، و من بندگانم را با آگاهى كه به دل و انديشهء آنها دارم اداره مىكنم ، زيرا چه من دانا و آگاهم . » « 20 » در آنچه خداوند به موسى ( ع ) وحى فرموده آمده است : « اى موسى ! مخلوقى نيافريده‌ام كه در نزد من از بنده مؤمن محبوبتر باشد ، با اين حال او را به چيزى كه برايش بهتر است گرفتار مىسازم ، و يا به خاطر آنچه برايش بهتر است عافيت مىدهم ، و من مىدانم كار بنده‌ام به چه چيزى اصلاح مىپذيرد ؛ پس بايد بر بلاى من شكيبا ، و نعمتهاى مرا شكرگزار ، و به قضاى من خشنود باشد تا اگر براى رضا من عمل كند ، و اوامرم را فرمانبردار باشد او را در زمرهء صدّيقان قرار دهم . » « 21 » بايد دانست كه خداوند بندگانش را به آنچه كمتر از توان آنها مىباشد مكلّف كرده است ، چنان كه فرموده است :  لا يُكَلِّفُ اللَّهُ نَفْساً إِلَّا وُسْعَها  ، « 22 » و وسع كمتر از طاقت است . آيا نمىبينيد خداوند انسان را در هر شبانه‌روز به پنج\r\n\r\n\r\n","description":"","footnote":"\r\n( 19 ) بقره / 185 : خداوند براى شما راحتى مىخواهد ، و براى شما سختى نمىخواهد .\r\n( 20 ) توحيد ، صدوق ، ص 409 .\r\n( 21 ) توحيد ، صدوق ، ص 416 .\r\n( 22 ) بقره / 286 : خداوند هيچ كس را جز به اندازهء توانايى او تكليف نمىكند .\r\n","page_name":" 370 ","page_number":370},
  {"content":"\r\n\r\nنماز ، و در هر دويست درهم به پرداخت پنج درهم زكات ، و در تمام عمر به گزاردن يك بار حجّ مكلّف ساخته است ، در حالى كه توان او بيش از اينهاست « 23 » ، و اين مطلب را امام صادق ( ع ) فرموده است .\r\n\r\nفصل\r\n( 1 ) بر خلاف آنچه يهود گمان « 24 » مىكند خداوند متعال از كار خلقت فارغ نشده و بىكار ننشسته است ، بلكه او در هر روزى به كارى مشغول است ، مىآفريند ، روزى مىرساند ، و هر چه بخواهد انجام مىدهد ،  يَمْحُوا اللَّهُ ما يَشاءُ وَ يُثْبِتُ وَ عِنْدَهُ أُمُّ الْكِتابِ  ، محو نمىكند مگر آنچه را كه موجود بوده و اثبات نمىكند مگر آنچه را كه وجود نداشته باشد ، و گرنه دعا ، دوا ، صدقه ، و جز اينها باطل و بيهوده خواهد بود ، و نيز بداى ناشى از پشيمانى براى خداوند وجود ندارد ، و او منزّه و برتر از اين است .\r\nامام صادق ( ع ) فرموده است : « خداوند هرگز پيامبرى را مبعوث نكرده است مگر اين كه بر عبوديّت او و بىهمتايى خود از وى اقرار گرفته است ؛ خداوند آنچه را بخواهد مؤخّر يا مقدّم مىدارد . » « 25 » و نيز فرموده است : « بداء « 26 » براى خداوند به سبب نادانى روى نمىدهد . » همچنين فرمود : « براى خداوند در چيزى بداء حاصل نشده مگر اين كه آن چيز پيش از بداء در علم او قرار داشته است . » « 27 » امام باقر ( ع ) فرموده است : « علم دو گونه است ، يك قسم آن نزد خداوند\r\n\r\n\r\n","description":"","footnote":"\r\n( 23 ) محاسن ، برقى ، ص 296\r\n( 24 ) مائده / 64 : و يهود گفتند دست خدا با زنجير بسته است ، دستهايشان بسته باد ، و به خاطر اين سخن از رحمت الهى دور باشند . بلكه هر دو دست ( قدرت ) او گشاده است .\r\n( 25 ) توحيد ، صدوق ، ص 344 ؛ كافى ، ج 1 ، ص 147 ، به شمارهء 3 .\r\n( 26 ) بداء يعنى ظهور امرى يارايى بعد از خفاء و اين اصطلاح كلامى است . - م .\r\n( 27 ) كافى ، ج 1 ، ص 148 ، به شمارهء 9 .\r\n","page_name":" 371 ","page_number":371},
  {"content":"\r\n\r\nاندوخته است ، هيچ يك از آفريدگان خود را بدان آگاه نمىكند . قسم ديگر علمى است كه آن را به فرشتگان و پيامبرانش آموخته است ؛ آنچه به فرشتگان و پيامبرانش تعليم كرده است در آينده واقع خواهد شد ، و خود و فرشتگان و پيامبرانش را تكذيب نخواهد كرد ، و قسم ديگر نزد خود او اندوخته است آنچه را بخواهد مقدّم و آنچه را بخواهد مؤخّر و آنچه را بخواهد ثابت مىدارد . » « 28 »\r\n\r\nباب چهارم در نبوّت\r\n( 1 ) چون ثابت شد ما را آفريننده و سازنده‌اى است كه برتر از ما و همهء چيزهايى است كه آفريده است ، و روا نيست مخلوقاتش او را مشاهده و لمس كنند ناگزير او را در ميان آفريدگانش سفيران و فرستادگانى است كه در بين بندگانش از او سخن مىگويند و ميان او و آفريدگانش واسطه‌اند . از يك سو گوش و از سوى ديگر زبانند ، از خداوند دستور مىگيرند و به مردم ابلاغ مىكنند ، از او مىآموزند و به مردم ياد مىدهند ؛ از سوى او مردم را به مصالح و منافعى كه دارند ارشاد ، و به آنچه مايهء بقاى آنها و ترك آن سبب فناى آنان است راهنمايى مىكنند . بنابراين ثابت مىشود آنانى كه از سوى خداوند حكيم و دانا امر به معروف و نهى از منكر مىكنند ، و اينان همان پيامبران و برگزيدگان او از ميان خلق مىباشند حكيمانى هستند كه از سرچشمهء فيض الهى حكمت آموخته ، و به آن برانگيخته شده‌اند ، و اگر چه در هيچ يك از حالات خود با مردم مشاركت ندارند ليكن در خلقت و تركيب با آنها انبازند تا بكلّى از مردم جدا نشوند ، و پاره‌اى مناسبتها ميان آنها برقرار باشد ، و سبب انس مردم با آنها گردد ؛ چنان كه خداوند متعال فرموده است :\r\n\r\n\r\n","description":"","footnote":"\r\n( 28 ) كافى ، ج 1 ، ص 147 ، به شمارهء 6 ؛ محاسن ، برقى ، ص 243 .\r\n","page_name":" 372 ","page_number":372},
  {"content":"\r\n\r\n وَ لَوْ جَعَلْناهُ مَلَكاً لَجَعَلْناهُ رَجُلًا وَ لَلَبَسْنا عَلَيْهِمْ ما يَلْبِسُونَ  « 1 » . اين پيامبران ناگزير بايد نشانه‌هايى از سوى خداوند سبحان به همراه داشته باشند كه دلالت كند بر اين كه آيين آنها از جانب پروردگار دانا و توانا و آمرزنده و انتقام گيرنده است ، تا مردم در برابر آنها فروتنى كنند ، و كسانى كه در مقابل آنها ايستادگى و مقاومت ورزند با مشاهده اين نشانه‌ها به پيشوايى و رهبرى آنها تن دردهند ، و اين نشانه‌ها همان معجزات است و بىترديد چنان كه مقتضاى عنايات الهى براى حفظ نظام جهان نازل كردن باران است ، و رحمت پروردگار نيز از اين كه براى بر طرف كردن نياز خلق پياپى از آسمان باران فرو فرستد عاجز نيست . به همين گونه نظام عالم نيازمند كسى است كه موجبات صلاح دنيا و آخرت مردم را به آنان بشناساند ، آرى كسى كه اعضاى حواس را بىسرپرست نگذاشته ، و براى آنها رئيس و فرماندهى قرار داده تا به وسيلهء آن صحيح تأييد ، و مشكوك يقينى و قطعى گردد ، و اين همان روح است ؛ چگونه ممكن است همهء خلايق را در حيرت و شكّ و گمراهى رها كند ، و براى آنها راهنمايى قرار ندهد ، كه آنان را از شكّ و سرگردانى بيرون آورد .\r\nخداوند فرموده است :  لَقَدْ أَرْسَلْنا رُسُلَنا بِالْبَيِّناتِ وَ أَنْزَلْنا مَعَهُمُ الْكِتابَ وَ الْمِيزانَ لِيَقُومَ النَّاسُ بِالْقِسْطِ  « 2 » ، و نيز :  هُوَ الَّذِي بَعَثَ فِي الْأُمِّيِّينَ رَسُولًا مِنْهُمْ يَتْلُوا عَلَيْهِمْ آياتِهِ وَ يُزَكِّيهِمْ وَ يُعَلِّمُهُمُ الْكِتابَ وَ الْحِكْمَةَ وَ إِنْ كانُوا مِنْ قَبْلُ لَفِي ضَلالٍ مُبِينٍ .  « 3 » .\r\n\r\nفصل : وجوب عصمت پيامبران\r\n( 1 ) واجب است پيامبر از هر چيزى كه موجب آلودگى و عيب و نقص اوست\r\n\r\n\r\n","description":"","footnote":"\r\n( 1 ) انعام / 9 : و اگر او را فرشته قرار مىداديم حتما او را به صورت انسانى درمىآورديم باز ( به پندار آنان ) كار را بر آنها مشتبه مىساختيم ، همان گونه كه آنها كار را بر ديگران مشتبه مىسازند .\r\n( 2 ) حديد / 25 : ما رسولان خود را با دلائل روشن فرستاديم ، و با آنها كتاب و ميزان نازل كرديم ، تا مردم عدالت را برپا كنند .\r\n( 3 ) جمعه / 3 : او كسى است كه در ميان جمعيّت درس نخوانده رسولى از خودشان برانگيخت تا آياتش را بر آنها بخواند و آنها را پاكيزه كند ، و كتاب و حكمت بياموزد هر چند پيش از آن در گمراهى آشكارى بودند .\r\n","page_name":" 373 ","page_number":373},
  {"content":"\r\n\r\nپاك ، و از تندخويى ، بدرفتارى ، زشتخويى ، حسد ، بخل ، پستى نسب ، عدم طهارت مولد ، زن بودن ، مخنّث بودن ، كورى ، فلج و امثال اينها دور و منزّه بوده ، و از گناهان كوچك و بزرگ معصوم باشد . پاكى پيامبران از اين معايب و نقايص براى اين است كه طبايع از آنها رميده نشود ، و مردم با ميل و رغبت از آنان اطاعت كنند ، و چگونه ممكن است پيامبر مرتكب گناه شود ، در حالى كه ريشهء گناهان منحصرا در چهار چيز است ، كه عبارتند از حرص ، حسد ، خشم و شهوت ، و براى پيامبر روا نيست بر دنيا حريص باشد ، چه دنيا زير نگين اوست ، و او خزانه‌دار مسلمان است ، و با اين حال به چه چيزى حرص ورزد . و نيز روا نيست پيامبر حسود باشد ، زيرا انسان به كسى حسد مىورزد كه برتر از او باشد ، و كسى برتر از پيامبر نيست و روا نيست براى چيزى از امور دنيا خشمگين شود ، مگر اين كه خشم او به خاطر رضاى خدا در اجراى حدود الهى و امثال آن باشد ، همچنين نبايد از شهوات پيروى كند ، و دنيا را بر آخرت ترجيح دهد ، زيرا خداوند آخرت را محبوب او ساخته همچنان كه دنيا را محبوب ما كرده است . او به آخرت به همان گونه مىنگرد كه ما به دنيا مىنگريم ، آيا هيچ ديده‌اى كسى رخسار زيبا را به خاطر چهرهء زشت رها ، و خوراك پاكيزه را براى استفاده از طعامى تلخ و ناگوار ترك كند ، و از جامهء نرم به خاطر جامهء زبر و خشن چشم پوشد ، و از نعمت هميشگى و جاويد آخرت به خاطر متاع گذرا و ناپايدار دنيا دست كشد ؛ هشام بن حكم از اصحاب ما در اثبات عصمت ائمّه ( ع ) همين سخنان را بيان كرده است « 4 » .\r\nيكى از دانشمندان گفته است : « خداشناس شجاع است و چرا شجاع نباشد ، در حالى كه او از مرگ پرهيز نمىكند ؟ و بخشنده است ، و چگونه بخشنده نباشد ، در صورتى كه او از محبّت باطل بر كنار است ، و نيز با گذشت است و چرا باگذشت نباشد ، و حال آن كه او بزرگتر از اين است كه لغزش بشرى او را\r\n\r\n\r\n","description":"","footnote":"\r\n( 4 ) عيون ، علل ، معانى ، و امالى ، صدوق ؛ بحار ، ج 7 ، ص 228 ، ( چاپ كمپانى ) .\r\n","page_name":" 374 ","page_number":374},
  {"content":"\r\n\r\nاز راه حقّ بيرون برد ، او كينه‌ها را از ياد مىبرد ، و چگونه چنين نباشد ، در حالى كه پيوسته به ذكر حقّ مشغول است . » بارى همان گونه كه در روايات اهل بيت ( ع ) مكرّر ذكر شده ، همهء آنچه در قرآن و حديث آمده كه حاكى از نسبت گناه به پيامبران و اوصياى آنها ( ع ) است بايد تأويل شود ، چه آنها به هنگامى كه مستغرق در طاعت خداوند بوده‌اند هر گاه احيانا بيش از حدّ ضرورت به بعضى از امور مباح پرداخته‌اند اين امر دربارهء آنها گناه شمرده شده است . و بايد نسبت به آنها كه درود خداوند بر همهء آنها باد به همين گونه معتقد بود .\r\nدر مصباح الشّريعة « 5 » از امام صادق ( ع ) نقل شده كه فرموده است :\r\n« خداوند خزاين لطف و كرم و رحمت خود را در اختيار پيامبرانش قرار داده ، و آنان را از علوم نهفتهء خود دانش آموخته . و از ميان همهء آفريدگان ، آنها را براى خود برگزيده است از اين رو ، اخلاق و احوال هيچ كس از آفريدگان شبيه اخلاق و احوال آنها نيست ، زيرا آنان را وسيله و واسطهء ميان خود و خلق خويش معيّن كرده ، و محبّت و طاعت آنها را سبب رضا ، و مخالفت و انكار آنان را موجب خشم خود قرار داده ، و به هر قومى دستور داده كه از كيش پيامبر خود پيروى كنند ، سپس از اين كه طاعت احدى را جز به سبب اطاعت و توقير و محبّت آنان ، و شناخت حرمت و منزلت آنها نزد خود بپذيرد خوددارى كرده است بنابر اين همهء پيامبران را بزرگ بشمار ، و آنها را در حدّ كسى غير از خودشان برابر مساز ، و با فكر و انديشهء خويش در حالات و مقامات و اخلاق آنها سخن مگوى مگر با بيانى كه از سوى خداوند و اجماع اهل بينش استحكام يافته و به دلائلى كه فضائل و درجات آنها را ثابت كند مستند باشد ، و كجا مىتوان به حقيقت پايگاه بلند آنها نزد خداوند رسيد و آن را شناخت . اگر گفتار و احوال آنها را با غير آنها مقايسه كنى بىترديد با آنها بدرفتارى كرده و عدم معرفت خود را نسبت به\r\n\r\n\r\n","description":"","footnote":"\r\n( 5 ) باب 68 ، ص 45 .\r\n","page_name":" 375 ","page_number":375},
  {"content":"\r\n\r\nآنها اثبات ، و خصوصيّت آنان را با خداوند انكار كرده‌اى ، و از درجه حقيقت ايمان و معرفت ساقط شده‌اى ، و از اين سخت بپرهيز . »\r\n\r\nفصل\r\n( 1 ) پيامبران از فرشتگان برترند ، و به همين سبب خداوند به فرشتگان فرمان داد كه به آدم ( ع ) سجده كنند ، فرموده است :  إِنَّ اللَّهَ اصْطَفى آدَمَ وَ نُوحاً وَ آلَ إِبْراهِيمَ وَ آلَ عِمْرانَ عَلَى الْعالَمِينَ  « 6 » پيامبر ما ( ص ) به على ( ع ) فرمود : « اى على خداوند متعال پيامبران مرسل را بر فرشتگان مقرّب برترى داده ، و مرا بر همهء پيامبران و فرستادگان خود فضيلت بخشيده است ، و پس از من اى على فضيلت از آن تو و امامان بعد از تو است . همانا فرشتگان خدمتگزاران ما و خادمان دوستان ما هستند . » « 7 » در حديث آمده است كه شمار پيامبران ( ع ) يكصد و بيست و چهار هزار ، و عدد اوصياى آنها نيز به همين تعداد است « 8 » زيرا هر پيامبرى وصييّى داشته ، كه به امر خداوند او را جانشين خود ساخته است . پيامبران همگى از سوى حقّ گسيل شده و حامل حقّ و راستى بوده‌اند ، چرا كه گفتار آنها گفتار خداوند ، و فرمان آنها فرمان خداوند ، و طاعت آنها طاعت خداوند ، و نافرمانى آنها نافرمانى خداوند است ، و آنان تنها از سوى خداوند و وحى او سخن مىگويند .\r\nبرجسته‌ترين پيامبران كه محور اديان الهى و داراى شرايع و اولو العزم مىباشند پنج تن هستند ، كه عبارتند از نوح ، ابراهيم ، موسى ، عيسى و پيامبر ما محمّد ( ص ) كه سرور و برتر و خاتم آنهاست . هيچ پيامبرى پس از او نيست ، و آيين او تبديل و تغيير نخواهد يافت ، چنان كه خداوند فرموده است :  وَ لكِنْ رَسُولَ اللَّهِ وَ خاتَمَ النَّبِيِّينَ  « 9 »\r\n\r\n\r\n","description":"","footnote":"\r\n( 6 ) آل عمران / 33 : خداوند آدم و نوح و آل ابراهيم و آل عمران را بر جهانيان برگزيد .\r\n( 7 ) عيون ، علل و كمال الدّين ، صدوق ، بحار ، ج 7 ، ص 353 ( چاپ كمپانى ) .\r\n( 8 ) خصال ، صدوق ، ج 2 ، ص 172 ؛ امالى ، صدوق ، ص 142 .\r\n( 9 ) احزاب / 40 : . . . ولى رسول خدا و آخرين پيامبران است .\r\n","page_name":" 376 ","page_number":376},
  {"content":"\r\n\r\nو نيز :  جاءَ بِالْحَقِّ وَ صَدَّقَ الْمُرْسَلِينَ  « 10 » و نيز : و انّ الّذين كذّبوا به  لَذائِقُوا الْعَذابِ الْأَلِيمِ  ، و نيز :  فَالَّذِينَ آمَنُوا بِهِ وَ عَزَّرُوهُ وَ نَصَرُوهُ وَ اتَّبَعُوا النُّورَ الَّذِي أُنْزِلَ مَعَهُ أُولئِكَ هُمُ الْمُفْلِحُونَ  خداوند متعال مخلوقى برتر از محمّد ( ص ) و ائمهء اوصياى او نيافريده است . آنان محبوبترين و گرامىترين خلق نزد اويند .\r\nهنگامى كه خداوند از پيامبران پيمان گرفت ، و آنان را بر خودشان گواه قرار داد ، و فرمود :  أَ لَسْتُ بِرَبِّكُمْ ، قالُوا بَلى  ، آنان نخستين كسانى بودند كه به ربوبيّت او اقرار كردند . خداوند پيامبر ما را ( ص ) در عالم ذرّ بر پيامبران مبعوث كرد ؛ چنان كه فرموده است :  هذا نَذِيرٌ مِنَ النُّذُرِ الْأُولى  « 11 » بنابراين پيامبران ديگر امّت اويند ، و خداوند به هر پيامبرى به اندازهء معرفتش نسبت به پيامبر ما ( ص ) و سبقتش در اقرار به نبوّت او تفضّل و بخشش كرده است ، و جز اين نيست كه پروردگار متعال همهء آنچه را خلق كرده به خاطر او و دودمان پاك او بوده است ، و اگر وجود آنها نبود ، خداوند آدم و حوّا و فرشتگان و هيچ چيز ديگر را نمىآفريد .\r\n\r\nفصل\r\n( 1 ) غزّالى در كتاب آداب معيشت و اخلاق پيامبران از بخش عادات مىگويد :\r\nبدان هر كس حالات پيامبر ما ( ص ) را مشاهده كرده و يا اخبار او را شنيده باشد ، اخبارى كه گوياى اخلاق ، اعمال ، احوال ، آداب ، عادات ، صفات و سياستهاى او نسبت به اصناف مردم ، و هدايتهاى او در ايجاد نظم و همبستگى اجتماعى و مطيع و رام ساختن آنان است و همچنين پاسخهاى شگرف آن حضرت را به سئوالات مشكل ، و تدابير جالب آن بزرگوار را در تأمين مصالح خلق ، و اشارات نيكو و پسنديده‌اش را در توضيح مسائل ملاحظه كند ، مسائلى كه فقيهان و دانشمندان در طول زندگى خود از درك دقايق آنها ناتوانند ، بلى هر كس اينها را ديده و يا شنيده باشد برايش شكّى باقى نمىماند\r\n\r\n\r\n","description":"","footnote":"\r\n( 10 ) صافّات / 37 : او حقّ را آورده و پيامبران پيشين را تصديق كرده است .\r\n( 11 ) نجم / 56 : اين ( پيامبر ) بيم دهنده‌اى از بيم دهندگان پيشين است .\r\n","page_name":" 377 ","page_number":377},
  {"content":"\r\n\r\nكه اين ويژگيها و برجستگيها در سايهء تلاش نيروى بشرى به دست نيامده و اين شايستگيها جز به كمك تأييدات آسمانى و نيروى الهى قابل تصوّر نيست ، و غير ممكن است همهء اينها در شخص دروغگو يا حيله‌گرى گرد آيد ، بلكه صفات و حالات آن حضرت شواهد قاطعى بر صداقت و قداست آن بزرگوار است ، تا آن حدّ كه چون عرب اصيل او را مىديد مىگفت : به خدا سوگند اين چهرهء دروغگويى نيست ، و به محض ديدن شمايل و سيماى ممتاز آن حضرت بر صدق او گواهى مىداد ، چه رسد به كسانى كه شاهد اخلاق و رفتار او بودند ، و همهء اعمال او را زير نظر داشتند . آرى همهء اين مواهب را خداوند به او داده بود ، در حالى كه از كسى دانشى نياموخته و كتابى را مطالعه نكرده ، و هرگز براى تحصيل علم به سفر نرفته بود ، و پيوسته ميان اعراب نادان به عنوان يتيمى ضعيف و مستضعف به سر مىبرد ، در اين صورت اگر وحى در ميان نبوده آن همه محاسن اخلاق و آداب نيكو و فى المثل فقه حكيمانه را قطع نظر از ديگر علوم از كجا به دست آورده است ، چه رسد به شناخت خداوند و فرشتگان و كتب و پيامبران او ، و ديگر ويژگيهاى پيامبرى ؟ و چگونه ممكن است بشر در داشتن اين كمالات مستقل و از خارج بىنياز باشد ؟ بىشكّ اگر جز همين امور ظاهرى چيز ديگرى آن حضرت در اختيار نداشت براى صدق مدّعاى او كافى بود ، در حالى كه معجزات و آياتى از او ظاهر شد كه هيچ انديشمندى نمىتواند در آنها شكّ كند ، مانند شكافته شدن ماه ، جارى شدن آب از ميان انگشتانش ، اطعام افراد بسيار با خوراك كم ، و معجزات بىشمار ديگر ، و از جملهء اين معجزات قرآن عزيز است كه تا پايان روزگار پايدار است ؛ همان قرآنى كه بليغان خلق و فصيحان عرب را به تحدّى و هماوردى فرا خواند ، و در ميان انبوه آنها فرياد برآورد كه اگر در حقّانيت آن شكّ دارند مانند آن يا ده سوره مثل آن و يا يك سوره نظير آن بياورند ، و به آنان گفت :  لَئِنِ اجْتَمَعَتِ الْإِنْسُ وَ الْجِنُّ عَلى أَنْ يَأْتُوا بِمِثْلِ هذَا الْقُرْآنِ لا يَأْتُونَ بِمِثْلِهِ وَ لَوْ كانَ بَعْضُهُمْ لِبَعْضٍ ظَهِيراً  « 12 » و اين\r\n\r\n\r\n","description":"","footnote":"\r\n( 12 ) اسراء / 88 : . . . هر چند يكديگر را ( در اين كار ) كمك كنند .\r\n","page_name":" 378 ","page_number":378},
  {"content":"\r\n\r\nرا براى به زانو درآوردن آنها گفت و آنان عاجز ماندند ، و از مقابله با آن منصرف گشتند ، تا آن جا كه خود را دستخوش هلاكت كرده ، و زنان و فرزندان خويش را در معرض اسارت قرار دادند ، ليكن نتوانستند با آن معارضه و يا بر فصاحت و شيوايى و زيبايى آن خدشه وارد كنند ، جز اين كه گفتند :  إِنْ هذا إِلَّا سِحْرٌ يُؤْثَرُ  « 13 » و :  سِحْرٌ مُسْتَمِرٌّ  « 14 » و امثال اينها . » مىگويم : قرآن غير از بلاغت مشتمل بر اقسام بسيارى از معجزات است ، و ما در كتاب خود به نام علم اليقين دربارهء اين اعجاز و ديگر معجزات قرآن به تفصيل سخن گفته‌ايم .\r\n\r\nفصل : قرآن كلام خداوند و وحى و كتاب اوست\r\n( 1 ) قرآن كلام خداوند و وحى و گفتار و كتاب اوست ،  لا يَأْتِيهِ الْباطِلُ مِنْ بَيْنِ يَدَيْهِ وَ لا مِنْ خَلْفِهِ تَنْزِيلٌ مِنْ حَكِيمٍ حَمِيدٍ  ، و آن مشتمل بر قصّه‌هاى حقّ و گفتار قاطع و فصل است ، و هزل و شوخى نيست ؛ خداوند متعال پديد آورنده و فرو فرستنده و مالك و نگهبان آن است ، همچنان كه قرآن نگهبان همهء كتابهاى آسمانى است . از آغاز تا انجام آن حقّ است ، به محكم ، متشابه ، خاص ، عام ، نويد ، تهديد ، ناسخ ، منسوخ و قصّه‌ها و اخبار آن ايمان داريم ، و معتقديم كه هيچ آفريده‌اى قادر نيست مانند آن را بياورد .\r\nهمهء آنچه را پيامبر ما ( ص ) آورده حقّ آشكار است كه شكّى در آن نيست ، و هر كس چيزى از آن را پس از اقرار به اين كه آن را پيامبر ( ص ) آورده است ، انكار كند ، بىگمان كافر شده است . از جملهء آنها داستان معراج است ، كه خداوند آن را در قرآن ذكر كرده و فرموده است :\r\n\r\n\r\n","description":"","footnote":"\r\n( 13 ) مدّثر / 24 : و سرانجام گفت : اين ( قرآن ) چيزى جز يك سحر جالب همچون سحرهاى پيشينيان نيست .\r\n( 14 ) قمر / 2 : اين سحرى است مستمرّ .\r\n","page_name":" 379 ","page_number":379},
  {"content":"\r\n\r\n  سُبْحانَ الَّذِي أَسْرى بِعَبْدِهِ لَيْلًا مِنَ الْمَسْجِدِ الْحَرامِ إِلَى الْمَسْجِدِ الْأَقْصَى الَّذِي بارَكْنا حَوْلَهُ   « 15 » و نيز :   ثُمَّ دَنا فَتَدَلَّى فَكانَ قابَ قَوْسَيْنِ أَوْ أَدْنى   « 16 » پيامبر ( ص ) پس از بازگشت از معراج از چيزهايى خبر داد كه از آنها صدق و واقعيت معراج آشكار شد . و رسالت پيامبر ما ( ص ) براى همهء جوامع بشرى است چنان كه خداوند متعال فرموده است :  وَ ما أَرْسَلْناكَ إِلَّا كَافَّةً لِلنَّاسِ بَشِيراً وَ نَذِيراً  « 17 » بلكه بر جنّ و انس مبعوث شده و آيهء :  أَجِيبُوا داعِيَ اللَّهِ وَ آمِنُوا بِهِ  « 18 » حكايت از زبان جنيّان است . بارى همان گونه كه پيامبر ما ( ص ) سرور پيامبران است اوصياى او نيز بهترين اوصيا ، و كتاب او برترين كتابها و نگهبان همهء آنها ، و آيين او نيكوترين آيينها و نسخ‌كننده همهء آنها و امّت او بهترين و ميانه‌روترين امّتهاست . چنان كه خداوند متعال فرموده است :  كُنْتُمْ خَيْرَ أُمَّةٍ أُخْرِجَتْ لِلنَّاسِ  « 19 »  وَ كَذلِكَ جَعَلْناكُمْ أُمَّةً وَسَطاً لِتَكُونُوا شُهَداءَ عَلَى النَّاسِ وَ يَكُونَ الرَّسُولُ عَلَيْكُمْ شَهِيداً  « 20 »\r\n\r\nباب پنجم در امامت\r\n( 1 ) آنچه دربارهء ضرورت بعثت پيامبران گفته شد عينا در مورد لزوم تعيين وصىّ و جانشين پس از آنها تا ظهور پيامبر ديگر نيز وارد است ، زيرا نياز به پيامبر و وصىّ او اختصاص به وقت معيّن و حالت خاصّ ندارد ، و باقى بودن كتاب\r\n\r\n\r\n","description":"","footnote":"\r\n( 15 ) إسراء / 1 : پاك و منزّه است خدايى كه بنده‌اش را در يك شب از مسجد الحرام به مسجد اقصى كه گرداگردش را پربركت ساختيم برد .\r\n( 16 ) نجم / 8 : سپس نزديكتر و نزديكتر شد . تا آن كه فاصله او به اندازهء دو كمان يا كمتر بود .\r\n( 17 ) سبأ / 28 : ما تو را جز براى همه مردم به پيامبرى نفرستاديم تا ( آنها را به پاداشهاى الهى ) بشارت دهى و ( از عذاب او ) بترسانى .\r\n( 18 ) احقاف / 30 : . . . دعوت كنندهء الهى را اجابت كنيد و به او ايمان آوريد .\r\n( 19 ) آل عمران / 110 : شما بهترين امّتى بوديد كه به سود انسانها آفريده شديد .\r\n( 20 ) بقره / 143 : و همچنين شما را امّتى ميانه قرار داديم تا گواه بر مردم باشيد ، و پيامبر هم گواه بر شما .\r\n","page_name":" 380 ","page_number":380},
  {"content":"\r\n\r\nو شرايع آنها بدون وجود سرپرست و داناى به آنها كافى نيست . آيا نمىنگرى كه فرقه‌هاى گوناگون اسلامى با همهء اختلافى كه دارند همگى مذاهب خود را به كتاب خدا استناد مىدهند ، و اين به سبب نادانى آنها به معانى قرآن و انحراف دلها و تشتّت خواستهاى آنهاست . از اين رو روشن است هر پيامبرى كه با كتابى از سوى خداوند فرستاده شده ناگزير بوده است وصىّ و جانشينى براى خود تعيين كند ، و اسرار نبوّت و كتابى را كه بر او نازل شده است به او بسپارد ، و مشكلات آن را براى او روشن سازد ، تا وصىّ او ، حجّت وى بر قومش باشد ، و امّت او نتواند با آرا و انديشه‌هاى خويش در آن تصرّف كند ، و دچار اختلاف و انحراف شود ، چنان كه خداوند متعال فرموده است :  هُوَ الَّذِي أَنْزَلَ عَلَيْكَ الْكِتابَ مِنْهُ آياتٌ مُحْكَماتٌ هُنَّ أُمُّ الْكِتابِ وَ أُخَرُ مُتَشابِهاتٌ فَأَمَّا الَّذِينَ فِي قُلُوبِهِمْ زَيْغٌ فَيَتَّبِعُونَ ما تَشابَهَ مِنْهُ ابْتِغاءَ الْفِتْنَةِ وَ ابْتِغاءَ تَأْوِيلِهِ وَ ما يَعْلَمُ تَأْوِيلَهُ إِلَّا اللَّهُ وَ الرَّاسِخُونَ فِي الْعِلْمِ  « 1 » . بنابراين پيامبر و وصىّ و كتاب او حجّت خداوند بر مردمند ،  لِيَهْلِكَ مَنْ هَلَكَ عَنْ بَيِّنَةٍ وَ يَحْيى مَنْ حَيَّ عَنْ بَيِّنَةٍ  ، به همين گونه ( در وصايت ) آدم باشيث ، نوح باسام ، ابراهيم با اسحاق ، موسى با يوشع ، عيسى با شمعون و پيامبر ما ( ص ) با على ( ع ) رفتار كرده است .\r\nو نيز وجود امام لطفى از سوى خداوند سبحان بر بندگانش مىباشد ، زيرا به يمن وجود اوست كه پراكندگى آنها بر طرف و رشته اتّحاد آنها محكم مىشود ، و ضعيف از قوى ، و نادار از دارا انتقام مىگيرد ، و نادان هشيار ، و غافل بيدار مىشود ، خداى متعال فرموده است :  وَ إِنْ مِنْ أُمَّةٍ إِلَّا خَلا فِيها نَذِيرٌ  « 2 » ، و نيز :  وَ لِكُلِّ قَوْمٍ هادٍ  « 3 » ، و نيز :  وَ يَوْمَ نَبْعَثُ فِي كُلِّ أُمَّةٍ شَهِيداً عَلَيْهِمْ مِنْ أَنْفُسِهِمْ \r\n\r\n\r\n","description":"","footnote":"\r\n( 1 ) آل عمران / 7 : او كسى است كه اين كتاب را بر تو نازل كرد . قسمتى از آن آيات محكم ( صريح و روشن ) است كه اساس اين كتاب مىباشد ، و قسمتى از آن متشابه است . آنها كه در قلوبشان انحراف است از متشابهات پيروى مىكنند تا فتنه‌انگيزى كنند ، و تفسير براى آن مىطلبند ، در حالى كه تفسير آنها را جز خدا و راسخان در علم نمىدانند .\r\n( 2 ) فاطر / 23 : و هر امّتى در گذشته انذار كننده‌اى داشته است .\r\n( 3 ) رعد / 7 : و براى هر قومى هدايت كننده‌اى است .\r\n","page_name":" 381 ","page_number":381},
  {"content":"\r\n\r\n وَ جِئْنا بِكَ شَهِيداً عَلى هؤُلاءِ  « 4 » .\r\nپيامبر ( ص ) فرموده است : « در هر نسلى از امّتم عادلانى از خاندانم پديد مىآيند كه تحريفات غاليان و تهمتهاى باطل‌گرايان و تأويلات جاهلان را از دين مىزدايند . » « 5 » پس هر گاه امام و پيشوايى وجود نداشته باشد بيشتر احكام دين عاطل مىماند و فايده‌اى كه از آنها مقصود است از ميان مىرود ، از اين رو پيامبر خدا ( ص ) يكى از افراد معصوم و عادل خاندانش را وصىّ خود قرار داد ؛ معصومى كه خداوند او را از هر پليدى پاك ، و از هر خطا منزّه داشته ، و به او حكمت و فصل الخطاب عطا كرده و علومى در هر باب كه امّت اسلام بدانها نياز دارد به او آموخته بود . پيامبر خدا ( ص ) هزار باب علم كه از هر باب آن هزار باب ديگر گشوده مىشود به او تعليم داد ، و طبق انتخاب و فرمان پروردگار وى را پس از مرگ خود جانشين خويش قرار داد ، تا پس از وى امّت گمراه نشود .\r\nسپس براى اين كه اين امر بر هيچ كس از مردم زمانش ، و صاحبنظران روزگاران پس از خويش پوشيده نماند بارها بر آن تصريح و تأكيد فرمود ، در اين باره حديث روز غدير مشهور ، و اخبار ديگر مربوط به آن در بسيارى از كتابها مذكور است . با وجود اين نصوص و تأكيدات تمسّك به اين كه بر خلافت ابو بكر اجماع صورت گرفته سخنى ياوه و همچون كار عنكبوت است كه :  اتَّخَذَتْ بَيْتاً وَ إِنَّ أَوْهَنَ الْبُيُوتِ لَبَيْتُ الْعَنْكَبُوتِ  « 6 » . و چگونه ممكن است اين امر درست باشد و حال آن كه خداوند فرموده است :\r\n\r\n\r\n","description":"","footnote":"\r\n( 4 ) نحل / 89 : و روزى كه در هر امّتى گواهى از خودشان بر آنها مبعوث مىكنيم ، و تو را گواه بر آنها قرار مىدهيم .\r\n( 5 ) قرب الاسناد حميرى از هارون بن مسلم از مسعدة بن صدقه ، المدخل بيهقى ، مشكاة المصابيح ، ص 36 ؛ عيون الاخبار ، ابن قتيبه دينورى ؛ كتاب العلم ، ص 5 با اندك اختلاف ؛ كافى ، كلينى ، ج 1 ، ص 32 ، از ابى عبد الله ( ع ) ؛ معانى ، صدوق ، ص 134 ، از پيامبر ( ص ) روايت كرده كه فرموده است : « اين علم را از هر تسلى عادلانى از آن حمل مىكنند . . . »\r\n( 6 ) عنكبوت / 41 : . . . كه خانه‌اى براى خود انتخاب كرده است ، و سست‌ترين خانه‌ها خانه عنكبوت است .\r\n","page_name":" 382 ","page_number":382},
  {"content":"\r\n\r\n وَ رَبُّكَ يَخْلُقُ ما يَشاءُ وَ يَخْتارُ ما كانَ لَهُمُ الْخِيَرَةُ سُبْحانَ اللَّهِ وَ تَعالى عَمَّا يُشْرِكُونَ  « 7 » ، و نيز :  وَ رَبُّكَ يَعْلَمُ ما تُكِنُّ صُدُورُهُمْ وَ ما يُعْلِنُونَ  « 8 » ، در نظر اهل بينش روشن است كه مردم حتّى در امور ساده و محدود جز از طريق غلبه يا تقليد اتّفاق نظر پيدا نمىكنند چه رسد به اين امر خطير و بزرگ ، آن هم با وجود اختلافات شديد ، چنان كه خداوند فرموده است :  وَ لا يَزالُونَ مُخْتَلِفِينَ  « 9 » . و اگر هم فرض شود كه آنها اتّفاق نظر پيدا كنند چگونه بر انتخاب فرد شايسته‌تر اطّلاع مىيابند در حالى كه براى آگاهى بر باطن اشخاص و ضماير آنها راهى در اختيار آنان نبوده است . موسى كليم ( ع ) با وجود مقام پيامبرى و گفتگو با خداوند براى ميقات پروردگارش هفتاد تن را از ميان ياران خود برگزيد و در انتخاب وى افسد بر اصلح فزونى يافت . همچنين در كنار پيامبر ما ( ص ) منافقانى وجود داشتند كه خداوند دربارهء آنها به پيامبر خطاب مىكند :  وَ مِمَّنْ حَوْلَكُمْ مِنَ الْأَعْرابِ مُنافِقُونَ وَ مِنْ أَهْلِ الْمَدِينَةِ مَرَدُوا عَلَى النِّفاقِ لا تَعْلَمُهُمْ نَحْنُ نَعْلَمُهُمْ  « 10 » ، در حالى كه پيامبر ( ص ) آنان را منافق به شمار نمىآورد ، در اين صورت چگونه براى آحاد مردم ميسّر است كه فرد اصلح و شايسته‌تر را بشناسند و تميز دهند ، و بسا ممكن است منافقى گمراه كننده را بىآن كه بر نفاق و مكر او آگاه باشند به زمامدارى برگزينند ، و بر اثر فساد ضمير او امّت فاسد و تباه گردد . از اين رو انتخاب تنها از آن كسى است كه آنچه را در سينه‌ها پنهان و در دلها نهفته است بداند ، و اين كسى جز خداى متعال نيست :  وَ ما كُنَّا لِنَهْتَدِيَ لَوْ لا أَنْ هَدانَا اللَّهُ  .\r\n\r\n\r\n","description":"","footnote":"\r\n( 7 ) قصص / 69 : و پروردگار تو هر چه را بخواهد مىآفريند ، و هر چه را بخواهد برمىگزيند ، آنها ( در برابر او ) اختيارى ندارند ، منزّه است خداوند و برتر است از شريكهايى كه براى او قرار مىدهند .\r\n( 8 ) قصص / 70 : پروردگار تو مىداند آنچه را كه سينه‌هاشان پنهان مىدارد و آنچه را كه آشكار مىكند .\r\n( 9 ) هود / 118 : . . . و آنها همواره در اختلافند .\r\n( 10 ) توبه / 101 : و از ميان اعراب باديه‌نشينى كه پيرامون شما هستند گروهى منافقند ، و از مردم مدينه نيز دسته‌اى سخت به نفاق پاىبندند كه آنها را نمىشناسى و ما آنان را مىشناسيم .\r\n","page_name":" 383 ","page_number":383},
  {"content":"\r\n\r\nاز امام سجّاد روايت شده كه فرموده است : « امام از ما جز معصوم نمىباشد و عصمت در ظاهر خلقت نمايان نيست تا شناخته شود ، از اين رو تعيين امام همواره از طريق نصّ مىباشد . » « 11 » امّا غيبت برخى از امامان در بعضى اوقات و عدم تمكّن آنها در اجراى احكام امرى است كه مربوط به امّت مىباشد ، و ناقض لطف حقّ تعالى نيست ، زيرا آنچه بر خداوند لازم است نصب امام براى مردم است ، تا آنها را از تفرقه و پراكندگى برهاند ، و اگر مردم به سبب عدم شايستگى و نداشتن آمادگى امكان عمل به امام ندهند ، و او را در كارش يارى نكنند حجّتى بر خداوند نيست ،  فَما كانَ اللَّهُ لِيَظْلِمَهُمْ وَ لكِنْ كانُوا أَنْفُسَهُمْ يَظْلِمُونَ *  « 12 » ، با اين كه در غيبت امام خيرات و حكمتهايى وجود دارد كه موجب چند برابر شدن ثواب اعمال شايستهء مؤمنانى است كه وجود امام را تصديق مىكنند ، و اين امر تعطيل اقامهء حدود و امثال آن را آسان و جبران مىكند .\r\n\r\nفصل : دلايل وجوب عصمت امام\r\n( 1 ) به هر حال واجب است امام از همهء مردم روزگار خود برتر و به خداوند نزديكتر باشد و همهء صفات نيك و خويهاى پسنديده‌اى كه ميان مردم پراكنده است در او جمع باشد ، مانند علم به كتاب خدا و سنّت پيامبرش ( ص ) . فقه در دين ، جهاد در راه خدا ، رغبت به ثوابهاى الهى ، و زهد و بىميلى نسبت به آنچه در دست مردم است ، و ديگر صفات خوب ، و نيز بايد از انحراف و لغزش و خطاى در گفتار و كردار معصوم ، و از اين كه به خواهش نفس حكم كند و يا به دنيا بگرود مصون و بدور باشد ، همان گونه كه دربارهء پيامبر اكرم ( ص ) ذكر كرديم . خلاصه آن كه همهء صفاتى كه وجود آنها در پيامبر ( ص ) شرط است به جز منصب پيامبرى در امام نيز شرط مىباشد . امام صادق ( ع ) فرموده است : « آنچه را\r\n\r\n\r\n","description":"","footnote":"\r\n( 11 ) معانى ، صدوق ، ص 132 .\r\n( 12 ) توبه / 70 : خداوند ستم به آنها نكرد ، بلكه خودشان بر خويشتن ستم مىكردند .\r\n","page_name":" 384 ","page_number":384},
  {"content":"\r\n\r\nپيامبر خدا دارا بوده است ما نيز مانند آن را دارا هستيم جز منصب پيامبرى و همسرها . » « 13 » و شناخت اين صفات پسنديده و خويهايى كه ذكر شد جز از طريق وحى بر پيامبر ( ص ) ممكن نيست ، زيرا آگاهى بر بواطن نفوس ممتنع است ، از اين رو خداوند دربارهء على ( ع ) آيهء كريمه :  إِنَّما وَلِيُّكُمُ اللَّهُ  « 14 » . . . و نيز آيه :  بَلِّغْ ما أُنْزِلَ إِلَيْكَ  . . . « 15 » و جز اينها را به پيامبر ما ( ص ) وحى فرموده ، و با نزول اين وحى ، بر پيامبر ( ص ) واجب شد كه بر كسى كه پس از مرگش جانشين او مىشود تصريح كند ، و آن حضرت واجب مذكور را هم از طريق قول انجام داد ، چنان كه فرمود : « هر كه را من سرور و مولاى اويم ، على سرور و مولاى اوست . » « 16 » و نيز : « اى گروه اصحاب من ! على بن ابى طالب در زندگىام و پس از مرگم وصىّ و جانشين من بر شماست ، او صدّيق اكبر و فاروق اعظم است كه حقّ را از باطل جدا مىكند . او همان باب الهى است كه بايد از آن وارد شد ، او راه خداوند و دليل بر اوست ، هر كس او را بشناسد مرا شناخته ، و هر كس حقّ او را انكار كند حق مرا انكار كرده ، و هر كه از او پيروى كند ، از من پيروى كرده است . » « 17 » از طريق عمل نيز آن را به انجام رسانيد ، چنان كه او را به فرماندهى سپاهيان خود گماشت ، و ديگران را زير نظر و پرچم او قرار داد ، و هرگز كسى را بر او فرمانده نساخت ، و با او مانند كسانى كه تحت فرماندهى عمرو بن عاص و اسامة بن زيد و جز اينها قرار گرفتند رفتار نكرد . اصحاب پيامبر ( ص ) دانسته بودند كه على ( ع ) فرماندهء سپاه پيامبر ( ص ) است ، بىآن‌كه كسى بر او فرمانروا باشد ، و چگونه ممكن است رسول اكرم ( ص ) راجع به چنين امر بزرگى\r\n\r\n\r\n","description":"","footnote":"\r\n( 13 ) من بر مأخذ اين حديث دست نيافتم .\r\n( 14 ) مائده / 55 : سرپرست و رهبر شما تنها خدا و پيامبر اوست ، و آنها كه ايمان آورده‌اند و نماز را برپا مىدارند و در حال ركوع زكات مىپردازند .\r\n( 15 ) مائده / 67 : اى پيامبر آنچه از طرف پروردگارت بر تو نازل شده است به طور كامل به مردم برسان و اگر نرسانى رسالت او را انجام نداده‌اى .\r\n( 16 ) معانى الاخبار ، صدوق ، ص 65 - 74 .\r\n( 17 ) بحار الانوار ، ج 9 ، چاپ كمپانى ، باب نصّ بر امير مؤمنان على ( ع ) .\r\n","page_name":" 385 ","page_number":385},
  {"content":"\r\n\r\nيعنى جانشينى خود وصيّت نكرده باشد در حالى كه عموم مردم را به امورى كه از آن بسيار ساده‌تر و اهميّتش خيلى كمتر بوده سفارش كرده ، و در عمل به آن تشويق و بر آنچه مربوط به شرايع و احكام بوده تأكيد فرموده است .\r\nامّا اختلاف صحابه پس از درگذشت پيامبر ( ص ) در امر خلافت به هيچ روى بر عدم صدور نصّ از سوى آن حضرت دلالت ندارد ، بلكه وقوع اين امر نتيجهء رياست‌طلبى و حسدورزى برخى از صحابه بوده است ، اينان مكر و حيله ورزيدند ، و امر را بر اكثر مردم مشتبه كردند ، و اين پس از آن بود كه پيامبر ( ص ) بارها به اين مطلب تصريح كرده و آنها بيانات آن حضرت را در هر بار شنيده بودند ، ليكن آنچه را دانسته بودند انكار ، و آنچه را شنيده بودند دگرگون كردند ، و حقّى را كه امير مؤمنان ( ع ) بر گردن آنها داشت منكر شدند ، و زمامدارى بر مردم را ادّعا كردند ، و بىآن كه در طريق علم گامى برداشته و يا در ميدان فضيلت سابقه‌اى داشته باشند ، به دروغ و بهتان خود را خليفهء پيامبر ( ص ) ناميدند ، و حتى با حيله و نيرنگ و به كمك حيله‌گران و كينه‌توزانى كه به زبان گفتند ايمان آورده‌ايم و دلهاى آنها ايمان نياورده بود به مقصود خود دست يافتند . گواه اين ادّعا سازش آنها براى بيعت در سقيفه است ، و تو چه دانى كه در سقيفه چه گذشت . اينان از تغسيل و تكفين و خاك‌سپارى پيامبر خدا ( ص ) و سوگوارى بر او روى گردانيدند ، و به تدارك وسايل زمامدارى خود پرداختند ، و كينه ديرينهء كسانى را كه از بيم شمشير امير مؤمنان ( ع ) اسلام آوردند ، و پدران و فرزندانشان به دست آن حضرت در ميدانهاى جنگ به قتل رسيده بودند . تحريك كردند ، و كارهاى زشت و ننگين ديگرى را مرتكب شدند ، و هر كس به همان اخبار سنيّان مراجعه و آنها را چنان كه بايد بررسى كند بر او آشكار خواهد شد كه بر خلافت ابو بكر اجماع تحقّق نيافته و نيز نصّى از سوى خداوند و پيامبرش ( ص ) بر آن نرسيده است ، زير آنانى كه در اسلام داراى سوابق درخشان بوده‌اند در جلسهء بيعت حاضر نبوده ، و در آنچه به دروغ آن را اجماع ناميده‌اند طبق آنچه مخالفان مورد وثوق و راويان آنها نيز\r\n\r\n","description":"","footnote":"","page_name":" 386 ","page_number":386},
  {"content":"\r\n\r\nاعتراف كرده‌اند بزرگان صحابه و مشاهير آنها كه تنها مىتوان به آنها اعتنا و اعتماد كرد شركت نداشته‌اند ، مانند علىّ بن ابى طالب صاحب اين حقّ و خاندانش ، عموى او عبّاس و فرزندانش ، سلمان ، ابوذّر ، مقداد ، عمّار ، حذيفه ، ابو بريده اسلمى ، ابىّ بن كعب ، خزيمة بن ثابت ذو الشّهادتين ، ابو الهيثم بن تيهّان ، سهل بن حنيف ، عثمان بن حنيف ، ابو ايّوب انصارى ، و گروهى كه از نظر مخالفان معتبرند مانند زبير كه به گمان آنها مژدهء بهشت به او داده شده است « 18 » ، اسامه كه در آن روز فرماندهى سپاهى را داشت كه آنان جزء آن بودند ؛ سعد بن عباده رئيس طايفهء انصار و فرزندش قيس ، خالد بن سعيد ، زيد بن ارقم ، سعد بن سعيد ، بنى حنيفه و جز آنها . از برخى از اينان كه نام برديم پس از گذشت مدّتى با بيم و تهديد بيعت گرفتند ، و بعضى هم در مخالفت خود پافشارى كردند ، و تا زنده بودند بيعت نكردند . ابن قتيبه « 19 » كه از دانشمندان سنّى است در كتاب خود هيجده تن از كسانى را كه ذكر كرديم نام برده و گفته است : اينان رافضى بوده‌اند ، و اين كه آنها با يكديگر مخالفت و نزاع داشته ، و برخى از آنها ريختن خون بعضى ديگر را حلال شمرده ، و دسته‌اى از آنها به وسيلهء دسته ديگر كشته شده‌اند گواه اين مطلب است ، و اخبار در اين مورد بسيار است ، و بر اهل بينش پوشيده نيست .\r\nغزّالى در كتاب خود به نام سرّ العالمين و كشف الدّارين « 20 » در مقالهء چهارم كه در آن به بررسى امر خلافت پرداخته است پس از بحثها و ذكر اختلافات مربوط به آن چنين مىگويد : « . . . ليكن حجّت و برهان نقاب از چهره برداشته ، و توده‌هاى انبوه مسلمان بر متن حديث خطبه روز غدير خمّ\r\n\r\n\r\n","description":"","footnote":"\r\n( 18 ) سنيّان همگى زبير را از عشره مبشّره به شمار آورده‌اند ( رياض النّضره ، محبّ الدّين طبرى ، ص 7 و ديگران ) .\r\n( 19 ) در همهء نسخه‌هاى اين كتاب كه در اختيار ماست اين نام به همين صورت آمده و شايد مراد ابن قتيبه دينورى باشد ، ليكن در كتاب الامامة و السياسة و المعارف اين سخنان ديده نشد .\r\n( 20 ) سرّ العالمين ، ص 15 ، چاپ تهران .\r\n","page_name":" 387 ","page_number":387},
  {"content":"\r\n\r\nاجماع كرده‌اند ؛ پيامبر ( ص ) در اين خطبه فرمود : « هر كسى كه من مولاى اويم على مولاى اوست » و در اين هنگام عمر گفت : اى ابو الحسن خوشا به حال تو كه مولا و سرور من و هر مرد و زن مؤمنى شدى ، اين سخن تسليم و رضاى آنها را به حكومت على ( ع ) بيان مىكند ، سپس هواى نفس و رياست‌طلبى و عشق به خلافت و فرمانروايى ، و ميل به شكستن قراردادها در ميان تنشها و اضطرابها و به اهتزاز در آمدن پرچمها و ازدحام سواران ، و رغبت به كشورگشايى و امر و نهى ، بر دل آنها غلبه يافت ، و در نتيجه نخستين اختلاف را پديد آوردند ، و كتاب خدا و وصيّت پيامبر ( ص ) را به دست فراموشى سپردند ،  فَنَبَذُوهُ وَراءَ ظُهُورِهِمْ وَ اشْتَرَوْا بِهِ ثَمَناً قَلِيلًا فَبِئْسَ ما يَشْتَرُونَ  « 21 » پيامبر ( ص ) به هنگام وفات فرمود : دوات و كاغذى برايم بياوريد تا مشكل كارتان را بر طرف كنم ، و كسى را كه پس از من سزاوار خلافت است معلوم سازم ، عمر گفت : آن مرد را رها كنيد كه هذيان مىگويد . » سپس غزّالى مىگويد « پس هر گاه تمسّك شما به تأويل نصوص باطل باشد ، و بخواهيد ناگزير به اجماع بازگرديد و به آن تمسّك جوييد بايد بدانيد كه آن نيز مردود و باطل است ، چه در حلقهء بيعت ، عبّاس و فرزندانش و على ( ع ) و همسرش حضور نداشته‌اند ، و اصحاب سقيفه در بيعت با سعد بن عباده خزرجى مخالفت كرده‌اند . محمّد بن ابى بكر به هنگامى كه پدرش در آستانهء مرگ بود بر او وارد شد ؛ ابو بكر به او گفت : اى فرزند عمويت عمر را نزد من بياور تا به او وصيّت كنم ، محمّد در پاسخ گفت : اى پدر تو بر حقّ بوده‌اى يا بر باطل ؟ ابو بكر گفت : بر حق ، محمّد گفت : اگر بر حقّ بوده‌اى خلافت را براى فرزندانت وصيّت كن « 22 » ، سپس از نزد او بيرون شد و پيش على ( ع ) رفت ، و آنچه واقع شد جريان يافت . و نيز گفتار ابو بكر بر فراز منبر\r\n\r\n\r\n","description":"","footnote":"\r\n( 21 ) آل عمران / 187 : . . . امّا آنها آن را پشت سر افكندند و به بهاى كمى مبادله كردند ، چه بد متاعى خريدند .\r\n( 22 ) اين داستان با سنّ محمّد سازگار نيست .\r\n","page_name":" 388 ","page_number":388},
  {"content":"\r\n\r\nپيامبر خدا ( ص ) كه مرا واگذاريد . واگذاريد ، چه در حالى كه على در ميان شماست من خوبترين شما نيستم يا آن را از روى شوخى گفته ، يا در آن جدّى بوده و يا قصد آزمايش داشته است ، اگر شوخى كرده خليفهء پيامبر ( ص ) از شوخى منزّه است ، و اگر از روى جدّ گفته است اين امر خلافت او را نقض مىكند ، و اگر براى آزمايش بوده است سزاوار صحابه نيست كه آزمايش شوند .\r\nپايان سخن غزالى .\r\nمىگويم : يكى از اصحاب ما كتابى با ترتيبى زيبا و روشى شيوا در شرح رحلت پيامبر خدا ( ص ) تصنيف كرده ، و نصوص متواترى را كه آن حضرت در وصاياى خود دربارهء خاندانش بيان فرموده ، و مشاجره و اختلافى را كه پس از وفات آن بزرگوار در زمينهء خلافت ميان صحابه روى داده ذكر كرده ، و آن را التهاب نيران الاحزان ناميده است ، و ما بخش مناسبى از آن را در كتاب خود به نام علم اليقين « 23 » نقل كرده‌ايم ، كه هر كس بخواهد به اين مطلب آگاهى يابد به آن مراجعه كند .\r\nسپس مىگويم : مطاعن و انحرافات خلفاى سه گانه بيشتر از آن است كه شمرده شود ، و مشهورتر از آن است كه پوشيده گردد . همين بس است كه آنها از پيوستن به سپاه اسامه با اين كه مقصود از آن را مىدانستند ، و پيامبر ( ص ) در اين باره تاكيد و متخلفان را لعن فرموده بود « 24 » سرپيچى كردند ؛ ديگر اين كه ابو بكر فاطمه ( ع ) را با اين كه ادّعا داشت پيامبر ( ص ) فدك را به او بخشيده است و على ( ع ) و امّ ايمن بر آن گواهى دادند . « 25 » از تصرّف در آن ممنوع داشت و آنها را تصديق نكرد ، در حالى كه زنان پيامبر ( ص ) را در ادّعاى حجره بدون\r\n\r\n\r\n","description":"","footnote":"\r\n( 23 ) علم اليقين ، ص 142 ، چاپ ملحق به عين اليقين .\r\n( 24 ) طبقات ، ابن سعد ، چاپ ليدن ، ج 2 ، بخش دوّم ، ص 136 ، و ج 4 ، بخش اوّل ، ص 46 ؛ تهذيب ، ابن عساكر ، ج 2 ، ص 139 ؛ كنز العمّال ، ج 5 ، ص 312 .\r\n( 25 ) شرح نهج البلاغه ، ابن ابى الحديد ، ج 4 ، ص 78 - 106 ، به نقل از كتاب سقيفه ابى بكر احمد بن عبد العزيز جوهرى .\r\n","page_name":" 389 ","page_number":389},
  {"content":"\r\n\r\nاين كه شاهد بياورند تأييد كرد . به همين سبب عمر بن عبد العزيز فدك را به فرزندان فاطمه ( ع ) برگردانيد . و فاطمه ( ع ) وصيّت فرمود كه ابو بكر بر جنازه‌اش نماز نگزارد و در نتيجه در شب به خاك سپرده شد « 26 » . ديگر سخن ابى بكر است كه گفته است : وى شيطانى دارد كه بر او چيره است « 27 » . و عمر در اين باره گفته است : بيعت با ابو بكر كارى نا انديشيده بود كه خداوند مسلمانان را از شرّ آن مصون داشت ، هر كس مانند آن را انجام دهد او را بكشيد « 28 » . ديگر اين كه ابو بكر هنگام مرگ در استحقاق خود براى امامت و پيشوايى شكّ كرد « 29 » . ديگر جهل او به احكام است به طورى كه دست چپ دزد را بريد « 30 » . و مردى را در آتش سوزانيد « 31 » . و معناى كلاله و ميراث جدّه را نمىدانست ، و در بسيارى از احكام سراسيمه شد . « 32 » ديگر اين كه خالد بن وليد را بر جنايتى كه مرتكب شد حدّ نزد و قصاص نكرد « 33 » ، و هنگامى كه امير مؤمنان ( ع ) از بيعت با او سر باز زد ، عمر را به در خانه آن حضرت فرستاد ، وى آتش برافروخت ، در حالى كه فاطمه ( ع ) و گروهى از بنى هاشم در آن بودند « 34 » ، و پشيمانى او بر اين كه در خانه فاطمه ( ع ) را گشوده است « 35 » .\r\nعمر به سنگسار كردن زن آبستن ، و زن ديوانه ، و زنى كه ششماهه\r\n\r\n\r\n","description":"","footnote":"\r\n( 26 ) حلية الاولياء ، ج 2 ، ص 43 ؛ اسد الغابه ، ج 5 ، ص 254 ؛ ارشاد السّارى ، قسطلانى ، ج 6 ، ص 362 .\r\n( 27 ) تاريخ الخلفاء ، سيوطى ، ص 71 ، به نقل از ابن سعد ؛ شرح تجريد ، قوشجى ، ص 406 ، چاپ تهران .\r\n( 28 ) سيرة ابن هشام ، ج 2 ، ص 657 ، چاپ تهران ، 1375 ؛ صحيح ، بخارى ، كتاب الحدود ، باب رجم الحبلى من الزّنا . كنز العمّال ، ج 3 ، ص 139 ، الصّواعق المحرقة ، ص 21 .\r\n( 29 ) الغدير ، ج 7 ، ص 171 ، به نقل از كتاب « الاموال » ابو عبيد ؛ تاريخ طبرى ، مروج الذّهب ؛ الامامة و السياسة ، العقد الفريد .\r\n( 30 ) سنن ، بيهقى ، ج 8 ، ص 273 .\r\n( 31 ) الامامة و السياسة ، ج 1 ، ص 18 ؛ مروج الذّهب ، ج 2 ، ص 308 .\r\n( 32 ) سنن ، دارمى ، ج 2 ، ص 352 ؛ صحيح ، بخارى ، باب ميراث الجدّ .\r\n( 33 ) به داستان مالك بن نويره مراجعه شود ؛ الاصابة ، ج 1 ، ص 314 ؛ اسد الغابه ، ج 4 ، ص 295 .\r\n( 34 ) الامامة و السّياسة ، ج 1 ، ص 12 ؛ شرح تجريد ، قوشجى ، ص 407 .\r\n( 35 ) مروج الذّهب ، ج 2 ، ص 309 .\r\n","page_name":" 390 ","page_number":390},
  {"content":"\r\n\r\nزايمان كرده بود فرمان داد « 36 » ، على ( ع ) با دليل و برهان او را از اين كار منع كرد ، و عمر گفت : اگر على نبود عمر هلاك شده بود ، و اين سخن را در وقايع ديگرى نيز تكرار كرد . و نيز عمر در اين كه پيامبر ( ص ) از دنيا رفته است شك كرد ، تا آنگاه كه ابو بكر آيهء :  إِنَّكَ مَيِّتٌ وَ إِنَّهُمْ مَيِّتُونَ  « 37 » را براى او خواند ، و عمر گفت : گويى اين آيه اصلا به گوش من نخورده است . و نيز گفتار عمر به اين كه همه مردم حتّى پردگيان حجله‌نشين از او فقيه‌ترند « 38 » ، و نيز عمر بسيارى از حدود و احكام الهى را كه در قرآن صريحا ذكر شده و همچنين سنّتهاى پيامبر خدا ( ص ) را كه از طريق نصوصى كه در صحاح خود آنها نيز ذكر گرديده و ثابت و قطعى است تغيير داد ، چنان كه در وضو به شستن پاها ، و دست كشيدن بر گوشها ، و مسح بر عمامه و كفش فرمان داد « 39 » ، و با غسل جنابت وضو را نيز واجب ساخت ، و از گفتن « حىّ على خير العمل » در اذان نهى ، و « الصّلاة خير من النّوم » را در اذان صبح بر آن زياد كرد « 40 » . و نيز سلام\r\n\r\n\r\n","description":"","footnote":"\r\n( 36 ) الدّر المنثور ، ج 1 ، ص 288 ؛ شرح نهج البلاغه ، ابن ابى الحديد ، ج 3 ، ص 151 ؛ الاختصاص ، ص 111 ؛ تذكره سبط بن جوزى ، ص 87 .\r\n( 37 ) كنز العمّال ، على متّقى ، ج 4 ، ص 53 ؛ تاريخ ذهبى ، ج 1 ، ص 317 ؛ طبقات ، ابن سعد ، ج 2 ، بخش دوم ، ص 53 .\r\n( 38 ) مجمع الزوائد ، ج 4 ، ص 283 ؛ الدّر المنثور ، ج 1 ، ص 133 ؛ تفسير ، ابن كثير ، ج 1 ، ص 467 ؛ شرح ابن ابى الحديد بر نهج البلاغه ، ج 1 ، ص 153 .\r\n( 39 ) الاستغاثه ، ابو القاسم احمد بن موسى ، متوفّاى سال 352 ، ص 30 و 31 . گفته نشود كه در اين موارد احاديثى از پيامبر ( ص ) وارد شده است ، چه اين احاديث كه اكثر آنها ضعيف بوده و با هم در تعارضند مخالف صريح آيات قرآن مىباشند ، و ما دستور داريم اين قبيل احاديث را به ديوار زده دور افكنيم .\r\n( 40 ) شرح تجريد ، قوشجى اشعرى ، ص 407 ، چاپ ايران ؛ الموطّأ ، ابن مالك ، باب « ما جاء فى النداء للصّلاة » . شرح زرقانى موطّأ كه در هنگامى كه به اين حديث مىرسد مىگويد ، دار قطنى آن را در سنن از طريق وكيع در كتابش از عمرى از نافع از ابن عمر از عمر نقل كرده است ، و نيز گفته است : آن را از سفيان از محمّد بن عجلان از نافع از ابن عمر از عمر روايت كرده و گفته است : وى به اذان‌گوى خود گفت : چون در اذان صبح به « حىّ على الفلاح » رسيدى بگو « الصلاة خير من النّوم ، الصّلاة خير من النّوم » .\r\n","page_name":" 391 ","page_number":391},
  {"content":"\r\n\r\nنماز را كه براى فراغ از آن است بر تشهّد اوّل مقدّم داشت « 41 » . و نيز مردم را وادار كرد نوافل و نماز ظهر را به جماعت برگزار كنند « 42 » . و بر جنازه چهار تكبير گويند « 43 » . و مقام ابراهيم ( ع ) را در خانهء كعبه به گونه‌اى كه در جاهليّت بود برگردانيد « 44 » . و نيز ماليّات خراج را كه اختصاص به زمين داشت بر غير از زمين نيز قرار داد « 45 » ، و نام كسانى را كه استحقاق نداشتند در ديوان عطايا ثبت و به آنها مقرّرى پرداخت كرد « 46 » . و صاع پيامبر ( ص ) را تغيير داد « 47 » ، و در ميراث به عول و تعصيب فرمان داد « 48 » . و حكم كرد دست دزد از بند ، و پا از بند ساق قطع شود ، و اين بر خلاف دستور پيامبر خدا ( ص ) بود كه فرمود كف دست و پاشنهء پا بايد باقى بماند « 49 » . و نيز اجازه داد در يك مجلس با گفتن سه بار پياپى طلقّت زن سه طلاقه شود « 50 » و نيز از فروش كنيز بچه‌دار هر چند بچه‌اش مرده باشد منع كرد و گفت : اين تدبيرى است كه من انديشيده‌ام . « 51 » همچنين ازدواج غير قرشى را با قرشى و عجم را با عرب ممنوع ساخت « 52 » . و از انجام دادن نكاح متعه و متعهء حجّ با اعتراف به اين كه آن دو در زمان پيامبر خدا ( ص ) انجام مىشده است جلوگيرى كرد « 53 » . و نيز خاندان پيامبر را از خمس ممنوع\r\n\r\n\r\n","description":"","footnote":"\r\n( 41 ) الاستغاثه ، ص 33 .\r\n( 42 ) شرح نهج البلاغه ، ابى الحديد ، ج 3 ، ص 178 .\r\n( 43 ) الغدير ، ج 6 ، ص 244 ، به نقل از سنن ، بيهقى ، ج 4 ، ص 37 ؛ فتح البارى ، ج 3 ، ص 157 ؛ ارشاد السّارى ، ج 2 ، ص 417 .\r\n( 44 ) تاريخ الخلفاء ، سيوطى ، ص 137 ، در باب اوليات الخليفه آن را ذكر كرده است .\r\n( 45 ) شرح نهج البلاغه ، ابن ابى الحديد ، ج 3 ، ص 178 .\r\n( 46 ) همان مأخذ ، ج 3 ، ص 153 ؛ تاريخ الخلفاء ، سيوطى ، ص 137 .\r\n( 47 ) روضه ، كافى ، ص 59 .\r\n( 48 ) تاريخ الخلفاء سيوطى ، ص 137 ؛ احكام القرآن ، جصّاص ، ج 2 ، ص 109 .\r\n( 49 ) الاستغاثه ، ص 47 .\r\n( 50 ) الدّر المنثور ، ج 1 ، ص 279 ؛ مسند ، احمد ، ج 1 ، ص 314 .\r\n( 51 ) تاريخ الخلفاء ، ص 137 ؛ الاستغاثه ، ص 51 و 52 .\r\n( 52 ) الاستغاثه ، ص 53 .\r\n( 53 ) شرح تجريد ، قوشجى ، ص 408 ؛ الدّر المنثور ، ج 3 ، ص 185 ؛ تفسير كبير ذيل آيهء :\r\n فَمَا اسْتَمْتَعْتُمْ بِهِ مِنْهُنَّ فَآتُوهُنَّ أُجُورَهُنَّ  ؛ مسند ، احمد ، ج 1 ، ص 50 .\r\n","page_name":" 392 ","page_number":392},
  {"content":"\r\n\r\nساخت « 54 » ، و نامهء فاطمه ( ع ) را پاره كرد « 55 » ، و خلافت را ميان شش تن شورا قرار داد تا يكى را براى اين كار انتخاب كنند ، و گواهى داد كه اينها از اهل بهشتند ، و پيامبر ( ص ) به هنگام مرگ از آنها خشنود بوده است ، امّا در همين حال دستور داد كه اگر با يكى از آنها كه انتخاب مىشود بيعت نكنند همه را گردن زنند « 56 » . عمر در دين بدعتهاى ديگر را نيز به وجود آورد .\r\nامّا عثمان كسانى را حكمران و زمامدار مردم كرد كه بيدينى و فسق آنان آشكار بود . و در نتيجه اينان حوادثى را كه در امور مسلمانان پديد آمد به وجود آوردند ، و نيز وى طلقا و رانده شدگان پيامبر خدا ( ص ) را به مدينه بازگردانيد ، و به كسان و خويشان خود اموال زيادى را كه به همهء مسلمانان تعلّق داشت اختصاص داد « 57 » ، و نيز ابن مسعود را كه از اصحاب پيامبر خدا ( ص ) بود آن قدر زد تا مرد « 58 » ، و قرآن او را سوزانيد « 59 » ، و عمّار ياسر را زير كتك گرفت تا دچار فتق شد ؛ « 60 » ، ابو ذرّ را تازيانه زد و به ربذه تبعيد كرد « 61 » ، حدّ را از وليد كه از نزديكانش بود « 62 » ، و قصاص را از ابن عمر ساقط كرد « 63 » ، و سرانجام صحابه دست از يارى او برداشتند تا كشته شد ، و امير مؤمنان ( ع ) او را نفرين فرمود « 64 » ، و جنازه‌اش تا سه روز به خاك سپرده نشد .\r\nاين اعمال و كارهاى زشت ديگرى كه اين سه تن انجام دادند موجب حصول\r\n\r\n\r\n","description":"","footnote":"\r\n( 54 ) كافى ، ج 8 ، ص 61 و 63 ؛ الاستغاثه ، ص 40 ؛ الدّر المنثور ، ج 3 ، ص 185 .\r\n( 55 ) الاختصاص ، مفيد ، ص 185 .\r\n( 56 ) الامامة و السّياسة قصّة الشّورى ، ص 23 ؛ شرح نهج البلاغه ، ابن ابى الحديد ، ج 3 ، ص 169 ؛ صواعق ، ص 102 .\r\n( 57 ) تاريخ الخلفاء سيوطى ، ص 157 .\r\n( 58 ) الغدير ، ج 9 ، ص 3 - 14 .\r\n( 59 ) شرح نهج البلاغه ، ابن ابى الحديد ، ج 1 ، ص 236 ؛ الاستغاثه ، ص 61 .\r\n( 60 ) الانساب ، بلاذرى ، ج 5 ، ص 48 ؛ مروج الذّهب ، ج 2 ، ص 351 .\r\n( 61 ) مروج الذّهب ، ج 2 ، ص 348 ؛ شرح نهج البلاغه ، ابن ابى الحديد ، ج 1 ، ص 240 .\r\n( 62 ) الانساب ، بلاذرى ، ج 5 ، ص 33 .\r\n( 63 ) الشّافى ، سيّد مرتضى ، ص 281 ؛ شرح نهج البلاغه ، ابن ابى الحديد ، ج 1 ، ص 242 .\r\n( 64 ) روضه ، كافى ، ص 67 .\r\n","page_name":" 393 ","page_number":393},
  {"content":"\r\n\r\nيقين به نفاق و شقاق آنهاست ، علاوه بر اين كه از طريق اهل بيت ( ع ) نصوص و تصريحاتى بر سبّ و لعن و كفر آنها وارد شده كه نزديك به حدّ تواتر است ؛ بويژه شكوه‌هايى كه امير مؤمنان ( ع ) ضمن خطبه‌ها و سخنان خود به طور صريح يا اشاره در اين موضوع بيان فرموده است .\r\nدر برابر اين اوضاع و احوال امير مؤمنان ( ع ) قرار داشت با آن همه فضايل بسيار ، و جنگ و جهاد سخت ، و تحمّل سختيهاى زياد در وقايع دوران حيات پيامبر ( ص ) و دلاوريها و شجاعتهاى بىمانند او در جنگهاى بدر ، احزاب ، خيبر ، حنين و جز آنها ، و نيروى فهم و آينده‌نگرى آن حضرت ، و اين كه پيوسته خدمت و ملازمت پيامبر خدا ( ص ) را داشت و از كودكى تا آنگاه كه پيامبر ( ص ) او را جانشين خود ساخت از تربيت او برخوردار بود ، و هم اين كه صحابه در بيشتر وقايع پس از آن كه دچار خطا و اشتباه مىشدند به او رجوع مىكردند ، و دانشمندان در همهء علوم به او استناد مىكنند ، و اين كه آن حضرت از همهء صحابه سخاوتمندتر ، زاهدتر ، عابدتر ، بردبارتر ، خوشخوىتر ، گشاده‌روتر بود ، و در ايمان بر همه سبقت داشت ، او از همه فصيحتر ، راستگوتر ، كم‌سخن‌تر و سخنش درست‌تر بود ؛ از همه دليرتر ، يقين او زيادتر ، عملش نيكوتر ، و رنج و مشقّت ، او در راه اسلام بيشتر ، و نسبش برتر ، و پايگاهش والاتر ، و در داورى از همه آگاهتر ، و رأى او از همه استوارتر ، و بيش از همه بر اقامه حدود الهى كوشا و راغب ، و كتاب خدا را حافظ و نگهبان بود .\r\nبارها از غيب خبر داد ، و مكرّر دعاى او به اجابت رسيد ، و معجزه‌ها از او به ظهور پيوست . به خويشاوندى و پيوند برادرى با پيامبر خدا ( ص ) اختصاص داشت ، و به وجوب محبّت و نصرت و برابرى با پيامبران ، و مواسات با رسول اكرم ( ص ) ممتاز بود . حديث طير ، منزلت ، غدير « 65 » ، كساء در آيه مباهله و\r\n\r\n\r\n","description":"","footnote":"\r\n( 65 ) خصائص ، نسائى ، چاپ نجف ، ص 19 ؛ التّمهيد ، باقلانى ؛ الغدير ، جلد 1 تا 3 ؛ صواعق ، ابن حجر .\r\n","page_name":" 394 ","page_number":394},
  {"content":"\r\n\r\nتطهير « 66 » و جز آنها نشان دهندهء ويژگيهاى اوست ، و عدم سابقهء كفر ، و كثرت فوايد وجودى ، و آراستگى آن حضرت به همهء كمالات نفسانى و بدنى و خارجى از اختصاصات آن بزرگوار است .\r\nبدان كه ابتلا و آزمون پيامبران و اوليا از سوى خداوند سنّت جارى حقّ تعالى در امّتهاى گذشته بوده و به همان نحو در اين امّت نيز پيوسته جريان داشته است ،  وَ لَنْ تَجِدَ لِسُنَّةِ اللَّهِ تَبْدِيلًا *  « 67 » ، و اين خود مايهء رفع شگفتى است از اين كه اكثريّت اين امّت از راه صواب منحرف شد ، و باطل در ظاهر بر حقّ چيرگى يافت . چه آدم ابو البشر ( ع ) تنها دو پسر داشت و يكى از آن دو كه بر باطل بود بر ديگرى كه بر حقّ بود غلبه كرد ، و امّت شيث و كسانى كه پس از او آمدند مغلوب بوده و در حال تقيّه به سر بردند ، تا آنگاه كه دوران پيامبرى نوح ( ع ) فرا رسيد . در اين دوران نيز نوح پيوسته مقهور و مورد عناد و دشمنى مخالفان بود ، تا آن زمان كه خداوند دشمنان را در طوفانى هولناك و فراگير غرق ساخت .\r\nصالح و هود و لوط ( ع ) نيز با امّتهاى خود دچار همين جريانها شدند ، و ابراهيم ( ع ) با نمرود ، موسى ( ع ) با فرعون و عيسى ( ع ) با يهود درگير شد ، و مردم در برابر هيچ يك از پيامبران ( ع ) جز پس از نزول آيات و قهر و عذاب رام و تسليم نشدند . براستى كدام امّت را سراغ داريد كه با سلامت و عافيت راه مستقيم را در پيش گرفته باشد ، تا انتظار داشته باشيم اين امّت نيز در اطاعت الهى و فرمانبردارى از ائمّه حقّ بر صراط مستقيم باشد . اينك اگر بخواهى گوش فرا دهى به آنچه گروهى از صحابه و تابعين مرتكب شده‌اند ، تا نمونه‌اى از اعمال زشت آنها را بدانى به حديث سليم بن قيس كه شيخ طبرسى آن را در كتاب احتجاج « 68 » خود آورده است . گوش فراده « سليم گفته است : منادى معاويه از سوى او ندا كرد\r\n\r\n\r\n","description":"","footnote":"\r\n( 66 ) تفسير كشّاف ، ذيل آيهء مباهله ، ج 1 ، ص 283 ؛ حافظ عسقلانى گفته است : آن را مسلم از طريق صفيّه دختر شيبه روايت كرده است حاكم از آن غفلت كرده و سپس آن را در مستدرك خود آورده است .\r\n( 67 ) احزاب / 62 : و براى سنّت الهى هيچ گونه تغييرى نخواهى يافت .\r\n( 68 ) ص 153 ، چاپ تهران و ص 159 ، چاپ نجف .\r\n","page_name":" 395 ","page_number":395},
  {"content":"\r\n\r\nكه ذمّهء من برى است از كسى كه حديثى در منقبت على و فضيلت خاندان او روايت كند . گرفتارى مردم كوفه به سبب كثرت وجود شيعيان در اين شهر از مردم نقاط ديگر بيشتر و سخت‌تر بود . معاويه زياد بن ابيه را به فرماندارى عراقين ( كوفه و بصره ) برگزيد ، او كه شيعيان را به خوبى مىشناخت به تعقيب آنها پرداخت ، و آنها را در هر جايى كه مىيافت به قتل مىرسانيد ، يا مرعوب مىساخت ، و يا دست و پاى آنها را قطع مىكرد ، و يا بر تنه‌هاى درخت خرما به دار مىزد ، و يا ميل در چشمانشان فرو مىبرد ، و يا آنها را تبعيد و از عراق بيرون مىكرد تا آن حدّ كه شخص معروفى در آن سرزمين باقى نماند .\r\nسپس در هر ناحيه و حتّى دهستان و مسجدى مردم به نقل روايات دروغ در فضيلت عثمان و معاويه از بالاى منابر پرداختند ، و به معلّمان مكتبخانه‌ها دستور دادند تا آنها را مانند قرآن به كودكان بياموزند ، و كودكان با اين شيوه پرورش يافته بزرگ شدند و اجتماع را تشكيل دادند . زاهدان و دينداران آنها كه معمولا اين قبيل اعمال را جايز نمىشمردند نيز هنگامى كه اين روايات ساختگى به دستشان مىافتاد آنها را مىپذيرفتند ، و آنها را بر حقّ و صحيح مىپنداشتند ، و اگر از بطلان آنها آگاه مىشدند و بر ساختگى بودن آنها يقين مىداشتند از قبول و نقل آنها سرباز مىزدند و به آنها معتقد نمىشدند و با مخالفان اين روايات دشمنى نمىكردند ، از اين رو در نزد مردم آن زمان حقّ ، باطل و باطل حقّ شد ، و راستى دروغ ، و دروغ راستى به حساب آمد . خلاصه پس از آن كه امر خلافت به دست امويان افتاد در فضايل پيشوايان خود به چيزهايى تشبّث جستند كه با توجّه به آنچه دربارهء اعمال زشت آنها روايت شده است اكثر آنها دلالت بر فضيلتى ندارد ، و از فحواى آنها آثار جعل و ساختگى و نفاق پيداست ، و پس از بررسى و پيگيرى روشن مىشود كه اين مجعولات در زمان امويان براى رسيدن به مال و مقام ساخته و پرداخته شده است . امير مؤمنان ( ع ) در يكى از گفتارهاى خود فرموده است : « در زمان پيامبر خدا ( ص ) به قدرى بر او دروغ بستند كه آن حضرت برخاست و خطبه‌اى ايراد كرد و فرمود : « اى مردم !\r\n\r\n","description":"","footnote":"","page_name":" 396 ","page_number":396},
  {"content":"\r\n\r\nافتراگويان بر من زياد شده‌اند ؛ هر كس عمدا بر من دروغ بندد جايگاه خود را در آتش بداند » ، امّا پس از او بر او افترا بستند . سپس امير مؤمنان ( ع ) بعد از سخنانى چند فرمود : « بعد از رسول خدا ( ص ) اين وضع ادامه يافت به طورى كه با جعل دروغ و افترا و بهتان ، به پيشوايان راه ضلالت و دعوت كنندگان به سوى آتش تقرّب مىجويند ، تا به آنها پست و مقام دهند ، و آنها را بر پشت مردم سوار كنند ، و به وسيلهء آنها از نعيم دنيا بهره‌مند شوند . براستى مردم همواره خواهان دنيا و سران و پادشاهانند جز كسى كه خداوند او را از اين كار مصون داشته است . » گروهى از سنّيان « 69 » روايت كرده‌اند كه معاويه به كسانى از صحابه كه مورد وثوق و اعتماد مردم بودند اموال كلان مىداد تا در فضيلت خلفاى سه گانه يا مذمّت امير مؤمنان ( ع ) حديث جعل كنند ، و آنها را در حضور مردم بر بالاى منبر از پيامبر خدا ( ص ) روايت كنند ، و يا آنچه را در فضيلت على ( ع ) وارد شده است از فضايل آنها به شمار آورند . ابن ابى الحديد حنفى معتزلى در شرح خود بر نهج البلاغه از ابى جعفر اسكافى روايت مىكند « 70 » كه معاويه صد هزار درهم به سمرة بن جندب داد تا روايت كند كه آيهء :  وَ مِنَ النَّاسِ مَنْ يُعْجِبُكَ قَوْلُهُ فِي الْحَياةِ الدُّنْيا  « 71 » در شأن على ( ع ) و آيه :  وَ مِنَ النَّاسِ مَنْ يَشْرِي نَفْسَهُ ابْتِغاءَ مَرْضاتِ اللَّهِ  « 72 » دربارهء ابن ملجم نازل شده است ، ليكن او صد هزار درهم را نپذيرفت ، معاويه به او دويست هزار درهم داد ، نيز نپذيرفت ، سرانجام به او سيصد هزار درهم داد ، و او آنها را قبول كرد .\r\nكشّى به سند معتبر « 73 » از امام باقر ( ع ) روايت كرده كه فرموده است : « پس\r\n\r\n\r\n","description":"","footnote":"\r\n( 69 ) شرح نهج البلاغه ، ابن ابى الحديد ، ج 1 ، ص 361 .\r\n( 70 ) همان مأخذ ، ج 1 ، ص 361 .\r\n( 71 ) بقره / 204 : و بعضى از مردم كسانى هستند كه گفتار آنها در زندگى دنيا مايه اعجاب تو مىشود .\r\n( 72 ) بقره / 207 : بعضى از مردم ( همچون على ( ع ) در ليلة المبيت به هنگام خفتن در جايگاه پيامبر ص ) جان خود را در برابر خشنودى خدا مىفروشند .\r\n( 73 ) رجال كشّى ص 8 .\r\n","page_name":" 397 ","page_number":397},
  {"content":"\r\n\r\nاز پيامبر خدا ( ص ) مردم مرتدّ شدند جز سه تن يعنى سلمان ، ابو ذرّ و مقداد ؛ راوى عرض كرد : پس عمّار چه ؟ فرمود : اندكى منحرف شد و سپس بازگشت .\r\nدر روايتى آمده است : سپس مردم به آن افراد پيوستند ، و نخستين كسى كه بازگشت كرد ابو ساسان انصارى ، عمّار ، ابو عمره و شتيره بود ، و اينها هفت نفر بودند ، و جز اينها كسى حقّ امير مؤمنان ( ع ) را نشناخت .\r\nمىگويم : آنچه از اخبارى كه نزديك به حدّ تواتر است استفاده مىشود اين است كه پس از پيامبر خدا ( ص ) مردم به دو دسته منقسم شدند . دسته‌اى اهل نيرنگ و تزوير و از سپاه ابليس بودند ، و اينان همانهايى هستند كه اركان اين گمراهى و انحراف را استحكام بخشيدند . دستهء ديگر نادان و ناآگاه و اهل تقليد بودند ، و امر بر آنها مشتبه شد ، و بدون هيچ بصيرت و بينشى از كسانى كه روى از حقّ گردانيده و كافر شده بودند جانبدارى ، و از شياطين بشر تقليد و پيروى كردند ؛ همان بشرهاى شيطانى كه در جاهليّت ميان خدا و چوب و سنگ تفاوتى نمىنهادند ، چه رسد ميان على ( ع ) و ابو بكر و عمر ، و آنها به همان نابخردى و كوردلى خود باقى بودند ، از اين رو شگفت نيست كه راه راست را رها كرده منحرف شدند .\r\nغزّالى مىگويد : هر گاه كسى كه پيشوايى امّت را عهده‌دار گرديده است از علم و ورع بىبهره باشد ، و انتقال آن به كس ديگر موجب برانگيخته شدن فتنه‌اى غير قابل تحمّل گردد بر صحّت انعقاد امامت او حكم مىكنيم ، چه ما ميان دو چيز محيّريم يكى آن كه با تعويض او فتنه‌اى پديد آيد كه تاب آن نيست ، و مسلمانان را دچار ضرر و زيانى سازد كه از خسارت نقصان شروط مذكور بيشتر است ؛ شروطى كه براى مزيد مصلحت برقرار شده است ، لذا به سبب دلباختگى به اين مزايا و شروط ، نمىتوان اصل مصلحت را از ميان برد ، و مانند كسى كه كاخى بسازد ، و شهرى را ويران كند عمل كرد ، و ميان اين كه حكم كنيم كه كشور از امام و پيشوا خالى ، و داوريهاى حاكم فاقد شرايط مذكور باطل باشد ، و اين محال است ، چه ما داوريهاى حكّام مردم غير مسلمان را در كشورهاى خودشان به سبب\r\n\r\n","description":"","footnote":"","page_name":" 398 ","page_number":398},
  {"content":"\r\n\r\nنيازى كه به وجود آنها دارند نافذ مىدانيم ، و در اين صورت چگونه ممكن است به صحّت امامتى كه مورد نياز و ضرورت مسلمانان است حكم نكنيم . » مىگويم : اين سخن در صورتى درست است كه مقصود از انعقاد امامت چنين مردى ، عدم وجوب تعرّض نسبت به او و كوتاه كردن دستش از اين مقام به سبب بيم از فتنه باشد ، چنان كه نسبت به پادشاهان زمان با همهء اين كه ستمگر و سركشند تعرّض و مقابله نمىشود ، و گرنه اعتقاد به صحّت امامت او در واقع و نفس الامر ، و اين كه او بر حقّ است ابدا صحيح نيست ، بلكه او از جملهء رهبرانى است كه به آتش دوزخ دعوت مىكنند ، و در روز قيامت در زمرهء مقبوحين ( زشترويان ) و از كسانى است كه پيامبر ( ص ) دربارهء آنها فرموده است :\r\n« خداوند اين دين را به وسيلهء مردان بدكار تقويت مىكند . » « 74 » اينان در آخرت بهره‌اى ندارند ، و خلفاى سه گانه پس از پيامبر ما ( ص ) از همين دسته بوده‌اند .\r\n\r\nفصل : شماره امامان و نصوص وارد درباره آنان\r\n( 1 ) احاديث متواترى از پيامبر ( ص ) در دست است كه حجّتهاى الهى بر خلق پس از آن حضرت ائمّهء دوازده گانه‌اند كه نخستين آنها امير مؤمنان على بن ابى طالب ( ع ) و پس از او به ترتيب امام حسن مجتبى ، حسين شهيد ، علىّ بن الحسين زين العابدين ، محمّد بن على الباقر ، جعفر بن محمّد الصّادق ، موسى بن جعفر الكاظم ، على بن موسى الرضا محمّد بن على الجواد ، على بن محمّد الهادى ، حسن بن على الزكىّ و سپس فرزند او قائم ( ع ) است ، كه نام و كنيهء پيامبر ( ص ) را دارد ، و امام زمان و خليفهء خداوند بر روى زمين در اين روزگار است . پيامبر ( ص ) فرموده است :\r\n« خداوند فهم و علم و حكمت مرا به دوازده تن از خاندانم عطا كرده و آنان را از سرشت من آفريده است ، واى بر كسانى كه پس از من نسبت به آنان تكبّر ورزند ، و دربارهء آنها پيوند مرا با خود ببرند ، آنها را چه مىشود ، خداوند شفاعت مرا\r\n\r\n\r\n","description":"","footnote":"\r\n( 74 ) مسند ، احمد ، ج 2 ، ص 309 ؛ مسند ، ابو عوانه ، ج 1 ، ص 46 .\r\n","page_name":" 399 ","page_number":399},
  {"content":"\r\n\r\nنصيب آنها نگرداند . » « 75 » و نيز فرموده است : « امامان پس از من دوازده نفرند ، اى على نخستين آنها تويى و آخر آنها قائم است كه خداوند خاور و باختر زمين را به دست او مىگشايد . » « 76 » امثال اين روايات در كتب عامّه بسيار است ، چه رسد به كتب خاصّه ، ائمّه ( ع ) هر كدام از جانشين خود به امامت با صراحت ياد كرده ، و نام و صفات و عصمت او را به اصحاب خود خبر داده‌اند . پاكى و صداقت تمامى اين ائمه در نزد همگى معتبرين و موثّقين اهل اسلام با همهء اختلاف و تعدّد فرق ، ثابت و محقّق است ، بر خلاف كسانى غير از آنها كه مراتب فضل و چگونگى حال آنها مورد اختلاف است ، و اين خود از روشنترين دلائل حجّيت و حقّانيّت ائمّه ( ع ) است . و هر كس آثار و معارف اهل بيت ( ع ) را مورد مطالعه قرار دهد در اين باره شكّى براى او باقى نمىماند .\r\nشيخ صدوق ابو جعفر محمّد بن على بن بابويه مىگويد : از آشكارترين براهين امامت آنها اين است كه خداوند نشانهء صدق نبوّت پيامبر ( ص ) را در ذكر سرگذشت پيامبران گذشته ، و آگاهى آن حضرت از تمام تورات و انجيل و زبور قرار داد ، بىآن كه ظاهرا نوشتن را از كسى آموخته ، يا نصرانى و يهوديى را ديدار كرده باشد ، و اين بزرگترين نشانهء رسالت آن بزرگوار بود . حسين بن على ( ع ) شهيد شد ، و علىّ بن الحسين ( ع ) را جانشين خود كرد ، در حالى كه سنّ او كمتر از بيست سال بود ، سپس او از مردم كناره گرفت ، و هيچ كس را ملاقات نمىكرد ، و جز خواصّى از اصحابش به ديدار او نايل نمىشدند ، و اوقاتش در عبادت مستغرق بود ، و به سبب دشواريهاى زمان و ستم امويان جز اندكى از علوم از او نقل و منتشر نشد . سپس فرزندش محمّد بن على ( ع ) كه شكافندهء علم بود و ملقّب به باقر شد ظاهر و جانشين او گرديد . آن حضرت بخش بزرگى از علوم\r\n\r\n\r\n","description":"","footnote":"\r\n( 75 ) اختصاص ، مفيد ، ص 208 ؛ كمال الدّين ، ص 164 ؛ عيون ، باب ششم .\r\n( 76 ) كمال الدّين ، صدوق ، ص 149 ، باب ما روى عن النبى ( ص ) فى النصّ على القائم ( ع ) ؛ اعلام الورى ص 361 ، چاپ سال 1338 ؛ غيبت نعمانى ، ص 57 .\r\n","page_name":" 400 ","page_number":400},
  {"content":"\r\n\r\nدين ، كتاب ، سنّت ، سيره و مغازى را بيان و ارائه كرد ، پس از او جعفر بن محمّد ( ع ) بيشتر از پيش از علوم پرده برداشت ، و هيچ نوع علمى باقى نماند مگر اين كه بسيارى از مطالب آن را بيان و مسائل تازه‌اى را در آن افاده فرمود ، و قرآن و سنّت را تفسير كرد ، و در مغازى و اخبار پيامبران ( ع ) روايات بسيارى از او نقل شده است ، بىآن كه او يا پدرش محمّد بن على يا على بن الحسين ( ع ) ديده شوند كه در نزديكى از محدّثان و فقيهان عامّه چيزى از آنها فرا مىگيرند ، و اين خود بيش از هر چيز دلالت دارد بر اين كه آنان علم را از پيامبر ( ص ) و از على ( ع ) و از ائمّه يكى پس از ديگرى فرا گرفته‌اند ، و كليّه ائمّه ( ع ) در علم بر همين شيوه بوده‌اند ، از آنها دربارهء حلال و حرام خدا پرسش مىشد پاسخهايى كه مىدادند همه با هم متّفق و مطابق بود ، بىآن كه آن را از كسى بياموزند ، بنابراين كدام دليل بر امامت آنها از اين گوياتر است ، آرى پيامبر ( ص ) آنان را به امامت منصوب كرد ، و علم خود و علوم پيامبران پيش از خود را به آنها سپرد . آيا بر حسب عادت و معمول كسى را ديده‌ايم كه نظير آنچه از محمّد بن على و جعفر بن محمّد ( ع ) به ظهور رسيد از او ظاهر شود بدون آن كه آنها را از كسى فرا گرفته باشد . ( پايان سخنان صدوق ) .\r\nنصوصى كه از پيامبر خدا ( ص ) در فضائل ائمّه ( ع ) بويژه در مناقب امير مؤمنان ( ع ) وارد شده است بىشمار و آن چنان مشهور است كه نيازى به ذكر آنها نيست . ابن عبّاس از پيامبر خدا ( ص ) روايت كرده كه فرموده است :\r\n« اگر بوستانها قلم ، و درياها مداد ، و جنّ حسابگر و انسانها نويسنده شوند نمىتوانند فضائل امير مؤمنان ( ع ) را شماره كنند . » « 77 » از يكى از اهل علم دربارهء فضايل علىّ بن ابى طالب ( ع ) پرسش شد . پاسخ داد : چه بگويم دربارهء مردى كه دشمنانش از روى حسد و عداوت فضايلش را كتمان كردند ، و دوستانش از بيم و تقيّه مناقبش را پوشيده داشتند . سپس از\r\n\r\n\r\n","description":"","footnote":"\r\n( 77 ) طرائف ، ابن طاووس ، ص 33 ؛ العلامة در كشف اليقين ؛ بحار ، ج 9 ، باب فضائله ( ع ) .\r\n","page_name":" 401 ","page_number":401},
  {"content":"\r\n\r\nاين ميان فضايل او ظاهر و همه جا را فرا گرفته است « 78 » .\r\nواجب است بدانيم كه ائمّه ( ع ) همان اولو الامرى هستند كه خداوند به اطاعت آنها دستور داده است ، آنان گواهان بر مردم ، و ابواب حقّ ، و راه او ، و دليل بر او ، و مخزن علم او ، و اركان توحيد اويند ، و از هر خطا و لغزشى معصومند ، آنان همانهايى هستند كه خداوند رجس يعنى شكّ را از آنها دور ساخته و از هر پليدى پاك و مطهرّشان كرده است . آنان داراى دلائل و معجزاتند ، و مانند ستارگان آسمان كه امان اهل آسمانند اينها امان اهل زمين مىباشند ، و در اين امّت مانند كشتى نوحند كه كسى كه بر آن سوار شد نجات يافت ، و آن كه تخلّف ورزيد غرق گرديد ، و نيز آنان بندگان خاصّ و مكرّم خدايند ،  لا يَسْبِقُونَهُ بِالْقَوْلِ وَ هُمْ بِأَمْرِهِ يَعْمَلُونَ  « 79 » دوستى آنان ايمان و دشمنى آنها كفر است امر آنها امر خدا و نهى آنها اوست ، طاعت آنها طاعت خداوند و نافرمانى آنها نافرمانى اوست ، دوست آنها دوست خدا و دشمن آنها دشمن خداست ، و بايد بدانيم كه زمين از حجّت خدا بر خلقش خالى نيست ، آن حجّت يا ظاهر و مشهود است و يا ترسان و ناشناس ، و گرنه زمين اهلش را فرو مىبرد ، و نيز هر كس بميرد ، و امام زمانش را نشناسد به مرگ جاهليّت مرده است ، و اين كه حجّت خداوند در زمين و جانشين او بر بندگانش در روزگار ما امام قائم منتظر محمّد بن حسن عسكرى ( ع ) است ، و او همان كسى است كه پيامبر ( ص ) از سوى خداوند و ائمّهء اهل بيت ( ع ) از نام و صفات و نسب او خبر داده‌اند ، و هموست كه زمين را پر از عدل و داد خواهد كرد ، پس از آن كه از جور و ستم پر شده باشد ، و هموست كه خداوند دينش را به وسيلهء او ظاهر مىكند ، تا بر همهء اديان غلبه دهد ، هر چند مشركان را خوش نيايد ، و هموست كه خداوند به دست او خاور و باختر زمين را مىگشايد ، و در سراسر\r\n\r\n\r\n","description":"","footnote":"\r\n( 78 ) طبق مشهور اين سخن از شافعى است ( الكنى و الالقاب محدّث قمّى )\r\n( 79 ) انبياء / 27 : به گفتار از او پيشى نمىگيرند ، و به فرمان او كار مىكنند .\r\n","page_name":" 402 ","page_number":402},
  {"content":"\r\n\r\nزمين نداى اذان سر داده مىشود ، و دين خدا در سر تا سر زمين مستقرّ مىگردد ؛ وى همان مهدى است كه پيامبر ( ص ) از او خبر داد . و فرموده است هنگامى كه ظهور كند عيسى بن مريم ( ع ) از آسمان فرود مىآيد ، و در پشت سر او نماز مىگزارد . هر كس امامت يكى از اين امامان را انكار كند به منزلهء آن است كه نبوّت همه پيامبران را منكر شده است . امام صادق ( ع ) فرموده است : « كسى كه منكر آخرين ما باشد مانند كسى است كه نخستين ما را انكار كرده است . » « 80 » از پيامبر ( ص ) روايت شده كه فرموده است : « هر كس امامت على ( ع ) را پس از من انكار كند نبوّت مرا انكار كرده ، و آن كه نبوّت مرا منكر شود ربوبيّت خداوند را انكار كرده است . » « 81 » و آن كه دربارهء آنها غلوّ و زياده‌روى كند به منزلهء كسى است كه نسبت به آنها كوتاهى و تقصير كرده بلكه از او نيز بدتر است . از ائمّه ( ع ) نقل شده كه فرموده‌اند : « دو كس در مورد ما نابود مىشوند ، يكى دوستى كه در محبّت زياده‌روى كند و دچار غلوّ گردد ، ديگرى دشمنى كه نسبت به ما كوتاهى ورزد . » « 82 »\r\n\r\nفصل\r\n( 1 ) از الطاف و تفضّلات خداوند - كه حمد و سپاس بىكران ويژهء اوست - بر ما اين است كه امامانى مشهود و ظاهر يكى پس از ديگرى در ميان ما قرار داد ، هر چند امامت اينان از نظر دشمنان ما مستور بود ، و اين امر تا سال 260 هجرى ادامه يافت . سپس بعد از غيبت آخرين امام ( ع ) تا نزديك سال 330 سفيرانى براى آن حضرت مقرّر فرمود ، شيعيان در اين مدّت نسبتا طولانى علوم ظاهرى و باطنى را هر يك به اندازهء شايستگى و رتبه و منزلت خويش با اطمينان\r\n\r\n\r\n","description":"","footnote":"\r\n( 80 ) اعتقادات ، صدوق ، باب 38 .\r\n( 81 ) معانى ، صدوق ، ص 372 ؛ كمال الدّين ، ص 228 ، غيبت نعمانى ، ص 62 ؛ كافى ، ج 1 ، ص 372 .\r\n( 82 ) بحار ، ج 7 ، چاپ كمپانى ، ص 244 .\r\n","page_name":" 403 ","page_number":403},
  {"content":"\r\n\r\nقلب و آسودگى خاطر از معدن آن به دست مىآوردند ، و خداوند آنان را از حيرت و سرگشتگى مصون داشت ، و پس از آن كه مدّت مذكور بسر رسيد ، شيعيان به اصولى كه از امامان خود اخذ كرده بودند ، و بيشتر مسائل مورد نياز مردم را شامل مىشد رجوع مىكردند ، و هيچ مسأله‌اى نبود مگر اين كه حكمى جزئى يا كلّى دربارهء آن در اين اصول ديده مىشد ، توفيق از خدا و سپاس ويژه اوست .\r\n\r\nفصل : دوستى دوستان خدا و دشمنى با دشمنان خدا واجب است\r\n( 1 ) دوستى دوستان خدا واجب است همچنين است دشمنى دشمنان خدا و بيزارى از آنان بويژه از رهبران آنها به خصوص از كسانى كه به خاندان پيامبر ( ص ) ستم ، و ميراث آنها را غصب كردند ، و سنّت پيامبر خود ( ص ) را تغيير دادند ، و از آنانى كه بيعت امام بر حقّ خود را شكستند ، و عايشه همسر پيامبر ( ص ) را از خانه بيرون آورده به جنگ با امير مؤمنان ( ع ) كشانيدند و شيعيان را كشتند ، و نيز از آن كسى كه نيكان را تبعيد و آواره ساخت ، و كسانى را كه پيامبر ( ص ) از مدينه رانده و لعن فرموده بود به مدينه بازگردانيد ، و به آنها جا و پناه داد ، و نيز اموال را از دسترس تهيدستان خارج كرد و ميان دولتمندان به گردش درآورد و نابخردان را استاندار و فرماندار كرد ، و هم از آن كسى كه انصار و مهاجرين و اهل فضل و سابقه و صلاح را كشت ، و از اهل شورا و ابو موسى اشعرى و آنانى كه در جرگهء او بوده و مصداق آيهء شريفهء :  الَّذِينَ ضَلَّ سَعْيُهُمْ فِي الْحَياةِ الدُّنْيا وَ هُمْ يَحْسَبُونَ أَنَّهُمْ يُحْسِنُونَ صُنْعاً  « 83 » مىباشند ، آنان به سبب دشمنى با امير مؤمنان ( ع ) به آيات خداوند و روز رستاخيز كافر شدند ، و خداوند را بدون اعتقاد به امامت او ملاقات كردند ،\r\n\r\n\r\n","description":"","footnote":"\r\n( 83 ) كهف / 104 : آنها كه تلاشهايشان در زندگى دنيا گم ( و نابود شده ) با اين حال گمان مىكنند كار نيك انجام مىدهند .\r\n","page_name":" 404 ","page_number":404},
  {"content":"\r\n\r\n فَحَبِطَتْ أَعْمالُهُمْ فَلا نُقِيمُ لَهُمْ يَوْمَ الْقِيامَةِ وَزْناً  « 84 » ، از اين رو آنان سگان دوزخند .\r\nهمچنين دوستى دوستان امير مؤمنان ( ع ) واجب است ، همانهايى كه در راه پيامبر خود ( ص ) گام برداشتند ، و چيزى را تغيير و تبديل ندادند ، مانند سلمان فارسى ، ابوذر غفارى ، مقداد بن اسود ، عمّار بن ياسر ، حذيفة بن يمان ، ابو الهيثم بن تيّهان ، سهل بن حنيف ، عبادة بن صامت ، ابو ايّوب انصارى ، خزيمة بن ثابت ذو الشّهادتين ، ابو سعيد خدرى و امثال آنها ، و نيز بايد پيروان و دوستان آنها و كسانى را كه از هدايت آنها بهره‌مند بوده و بر طريق آنها قدم بر مىدارند - كه خداوند از همهء آنان خشنود باد - دوست داشت . همهء آنچه ذكر شد از امام رضا ( ع ) روايت شده است « 85 » .\r\n\r\nباب ششم در معاد\r\n( 1 ) مرگ حقّ است  كُلُّ نَفْسٍ ذائِقَةُ الْمَوْتِ *  « 86 » ، جز اين كه انسان براى ابد و بقا آفريده شده است نه براى عدم و فنا ، بنابراين انسان با مرگ معدوم نمىشود ، بلكه ميان روح و كالبد او جدايى مىافتد ، و از سرايى به سراى ديگر منتقل مىشود . اين سخن مدلول حديث نبوى ( ص ) است « 87 » ، و خداوند فرموده است :  وَ لا تَقُولُوا لِمَنْ يُقْتَلُ فِي سَبِيلِ اللَّهِ أَمْواتٌ بَلْ أَحْياءٌ  « 88 » ، پيامبر ( ص ) در جنگ بدر\r\n\r\n\r\n","description":"","footnote":"\r\n( 84 ) كهف / 105 : . . . . به همين جهت اعمالشان حبط و نابود شد لذا روز قيامت ميزانى براى آنها برپا نخواهيم كرد .\r\n( 85 ) عيون اخبار الرّضا ( ع ) ، باب ما كتب الرّضا ( ع ) للمأمون من محض الاسلام ؛ خصال ، صدوق ، نظير آن را از امام صادق ( ع ) روايت كرده است ؛ بحار ، ج 7 ، ص 368 ( چاپ كمپانى ) .\r\n( 86 ) آل عمران / 185 : هر كسى مرگ را مىچشد .\r\n( 87 ) اعتقادات ، صدوق ، باب شانزدهم .\r\n( 88 ) بقره / 154 : و به آنها كه در راه خدا كشته مىشوند مرده مگوييد ، بلكه آنها زندگانند ولى شما نمىفهميد .\r\n","page_name":" 405 ","page_number":405},
  {"content":"\r\n\r\nكشتگان تيره‌بخت كفّار را كه در محلّى افتاده بودند صدا كرد و فرمود : اى فلان  قَدْ وَجَدْنا ما وَعَدَنا رَبُّنا حَقًّا ، فَهَلْ وَجَدْتُمْ ما وَعَدَ رَبُّكُمْ حَقًّا  « 4 » ، سپس فرمود : به خدايى كه جانم در دست اوست سوگند كه آنها اين گفتار را از شما شنواترند .\r\nجز اين كه توان دادن پاسخ ندارند « 5 » .\r\n\r\nفصل\r\n( 1 ) سؤال در قبر حقّ است ، امام صادق ( ع ) فرمود : « هر كس سه چيز را انكار كند از شيعيان ما نيست : معراج ، سؤال در قبر و شفاعت » « 6 » و تنها از كسانى كه ايمان خود را خالص كرده‌اند ، و آنها كه كافر محضند سؤال به عمل مىآيد و از باقى صرف نظر مىشود بدانها توجهى نمىشود . هر كس پاسخ درست دهد ، در قبرش به روح و ريحان مىرسد ، و در آخرت به بهشت نعيم در مىآيد ، امّا هنگامى كه از او سؤال مىشود دچار فشار قبر است ، و چقدر اندكند كسانى كه از فشار قبر آسوده‌اند . عذاب قبر بيشتر نتيجهء بدخلقى ، سخن‌چينى ، و بىمبالاتى نسبت به ادرار است . اين عذاب قبر كفّارهء باقيماندهء گناهان مؤمنان است ، چه پاره‌اى از گناهان آنها به سبب غم و غصّه و بيمارى و سختى جان كندن به هنگام مرگ بخشيده مىشود . اين گونه از اهل بيت ( ع ) روايت شده است « 7 » .\r\n\r\nفصل\r\n( 2 ) زنده شدن پس از مرگ حقّ است ، زيرا عدالت و حكمت خداوند اقتضا مىكند كه بندگان را نسبت به تكاليفى كه انجام داده‌اند پاداش دهد ، و به وعد و\r\n\r\n\r\n","description":"","footnote":"\r\n( 4 ) اعراف / 44 : . . . ما آنچه را پروردگارمان به ما وعده داده بود همه را حقّ يافتيم ، آيا شما همه آنچه را پروردگارتان به شما وعده داده بود حقّ يافتيد ؟\r\n( 5 ) سيره ، ابن هشام ، ج 2 ، ص 639 ؛ صحيح ، بخارى ، باب قتل ابو جهل ، ج 5 ، ص 97 .\r\n( 6 ) امالى ، صدوق ، ص 177 .\r\n( 7 ) كافى ، ج 2 ، ص 446 ؛ اعتقادات ، صدوق ، باب 16 .\r\n","page_name":" 406 ","page_number":406},
  {"content":"\r\n\r\nوعيد خود وفا فرمايد ، و ستمگر را به خاطر ستمديده مورد مؤاخذه و كيفر قرار دهد ، و نظاير اينها . خداوند سبحان مىفرمايد :  أَ فَحَسِبْتُمْ أَنَّما خَلَقْناكُمْ عَبَثاً وَ أَنَّكُمْ إِلَيْنا لا تُرْجَعُونَ  « 8 » و نيز :  إِنْ كُنْتُمْ فِي رَيْبٍ مِنَ الْبَعْثِ فَإِنَّا خَلَقْناكُمْ مِنْ تُرابٍ  . . . تا آن جا كه فرموده :  ذلِكَ بِأَنَّ اللَّهَ هُوَ الْحَقُّ وَ أَنَّهُ يُحْيِ الْمَوْتى وَ أَنَّهُ عَلى كُلِّ شَيْءٍ قَدِيرٌ  ،  وَ أَنَّ السَّاعَةَ آتِيَةٌ لا رَيْبَ فِيها وَ أَنَّ اللَّهَ يَبْعَثُ مَنْ فِي الْقُبُورِ  « 9 » و نيز :  وَ لَقَدْ خَلَقْنَا الْإِنْسانَ مِنْ سُلالَةٍ مِنْ طِينٍ  ، تا :   ثُمَّ إِنَّكُمْ بَعْدَ ذلِكَ لَمَيِّتُونَ ثُمَّ إِنَّكُمْ يَوْمَ الْقِيامَةِ تُبْعَثُونَ   « 10 » ، و نيز :  كَما بَدَأْنا أَوَّلَ خَلْقٍ نُعِيدُهُ وَعْداً عَلَيْنا إِنَّا كُنَّا فاعِلِينَ  « 11 » .\r\nپيامبر ( ص ) فرمود : « اى فرزندان عبد المطّلب پيشرو كاروان به كاروانيان دروغ نمىگويد ، سوگند به آن كه مرا به حق برانگيخته همان گونه كه مىخوابيد مىميريد ، و همان گونه كه بيدار مىشويد برانگيخته مىشويد ، و پس از مرگ سرايى جز بهشت يا دوزخ وجود ندارد . » « 12 »\r\n\r\nفصل\r\n( 1 ) صراط حقّ است ، و آن پلى است بر روى جهنّم كه به بهشت منتهى مىشود ، و گذرگاه همهء خلايق است . خداوند متعال مىفرمايد :\r\n\r\n\r\n","description":"","footnote":"\r\n( 8 ) مؤمنون / 115 : آيا گمان كرده‌ايد كه ما شما را بيهوده آفريده‌ايم و به سوى ما بازگشت نخواهيد كرد .\r\n( 9 ) حجّ / 5 - 7 : . . . اگر شما در رستاخيز شكّ داريد ( به اين نكته توجه كنيد كه ) ما شما را از خاك آفريديم . . . اين به خاطر آن است كه بدانيد خداوند حقّ است و مردگان را زنده مىكند و بر هر چيز تواناست .\r\n( 10 ) مؤمنون / 12 - 16 : ما انسان را از فشرده‌اى از گل آفريديم ، سپس آن را نطفه‌اى در قرارگاه مطمئن ( رحم ) قرار داديم . . . پس بعد از آن مىميريد ، سپس در روز قيامت برانگيخته مىشويد .\r\n( 11 ) انبياء / 104 : . . . همان گونه كه آفرينش را آغاز كرديم آن را باز مىگردانيم ، اين وعده‌اىست كه ما داده‌ايم و قطعا آن را انجام خواهيم داد .\r\n( 12 ) سيره ، حلبى ، ج 1 ، ص 272 ؛ كامل ، ابن اثير ، ج 2 ، ص 27 .\r\n","page_name":" 407 ","page_number":407},
  {"content":"\r\n\r\n وَ إِنْ مِنْكُمْ إِلَّا وارِدُها كانَ عَلى رَبِّكَ حَتْماً مَقْضِيًّا  « 13 » .\r\nاز امام صادق ( ع ) روايت شده است كه : « صراط از مو باريكتر و از شمشير تيزتر است . برخى از مردم مانند برق ، بعضى مانند تاخت آوردن اسب ، دسته‌اى بر سرين خود ، و گروهى قدم زنان از آن عبور مىكنند ، و برخى هم خود را به آن آويزان كرده از آن مىگذرند در حالى كه آتش قسمتى از بدن آنها را فرا گرفته ، و قسمتى از آن واگذاشته است . » « 14 » و نيز فرموده است : « صراط راه معرفت خداست ، و آن دو صراط است ، يكى در دنيا و ديگرى در آخرت ، امّا صراطى كه در دنياست عبارت از امامى است كه خداوند فرمانبردارى از او را بر مردم واجب كرده است ؛ هر كس در دنيا او را بدين صفت بشناسد ، و به هدايت او تمسّك جويد از صراطى كه در آخرت پل جهنّم است به آسانى عبور خواهد كرد ، و كسى كه در دنيا او را به امامت نشناسد گامهايش بر صراطى كه در آخرت است مىلغزد و به دوزخ مىافتد . » « 15 » معناى حديث اين است كه امام طريق معرفت خداوند ، و هدايت كننده مردم به راه اوست چه از راه گفتار و چه كردار ، از اين رو كسى كه امام خود را در دنيا بشناسد ، و به هدايت او تمسّك جويد ، و به سنّت او عمل كند ، و در صراط مستقيمى كه در دنيا امام در آن حركت مىكند گام بردارد ، يعنى روش او را در اعمال و اخلاق پيروى كند ، چنان كه خداوند از زبان پيامبر ما ( ص ) مىفرمايد :  وَ أَنَّ هذا صِراطِي مُسْتَقِيماً فَاتَّبِعُوهُ  « 16 » ، او بىشكّ رستگار است و از صراط آخرت عبور خواهد كرد ، امّا آن كه امام خود را نشناخته ، و به طريقهء او هدايت نيافته ، و مطابق آن عمل نكرده است انسان نابودى است كه قدمش بر صراط آخرت خواهد لغزيد .\r\n\r\n\r\n","description":"","footnote":"\r\n( 13 ) مريم / 71 : همه شما ( بدون استثنا ) وارد جهمّم مىشويد ، اين امرى است حتمى از پروردگارتان .\r\n( 14 ) امالى ، صدوق ، ص 107 .\r\n( 15 ) معانى الاخبار ، ص 32 ، به شمارهء 1 .\r\n( 16 ) انعام / 153 : و اين راه مستقيم من است از آن پيروى كنيد .\r\n","page_name":" 408 ","page_number":408},
  {"content":"\r\n\r\nدر حديث ديگرى از امام عسكرى ( ع ) روايت شده كه فرموده است : « صراط ( مستقيم ) در دنيا آن است كه مؤمن از غلوّ و زياده‌روى خوددارى ، و از تقصير و كوتاهى دورى كند ، و اعتدال ورزد ، و به هيچ روى به باطل گرايش پيدا نكند . » « 17 » اين روايت در معنا به حديث پيش نزديك بلكه در واقع يكى است ، زيرا روش استقامت و اعتدال كه به طرف افراط و تفريط گرايش نداشته باشد ، همان روش امام ( ع ) است .\r\nبر صراط گردنه‌ها و عقباتى است كه هر كدام به نام يكى از اوامر و نواهى ناميده شده است ، مانند نماز ، زكات ، رحم ، امانت ، ولايت امام و جز اينها ، هر كس در يكى از آنها كوتاهى كند در همان عقبه زندانى و حقوق الهى از او بازخواست مىشود ؛ اگر به سبب عمل نيكى كه از پيش فرستاده يا شمول رحمت الهى از اين عقبه رهايى يابد وارد عقبهء ديگرى مىشود ، و پيوسته از عقبه‌اى به عقبه ديگر منتقل و زندانى و مورد سؤال واقع مىگردد ، تا از همهء آنها به سلامت بيرون آيد ، و به سراى باقى انتقال يابد ، و در آن حياتى را آغاز كند ، كه هرگز در آن مرگى نيست ، و به سعادتى دست يابد كه ابدا بدبختى و شقاوتى در آن وجود ندارد و اگر از اين عقبات سالم جان به در نبرد ، از عقبه‌اى كه در آن جا گرفتار است پايش مىلغزد ، و در ميان آتش جهنّم فرو مىافتد . از آن حالت به خداوند پناه مىبريم .\r\n\r\nفصل\r\n( 1 ) ميزان و حساب حقّ است ، خداوند متعال فرموده است :  وَ الْوَزْنُ يَوْمَئِذٍ الْحَقُّ فَمَنْ ثَقُلَتْ مَوازِينُهُ فَأُولئِكَ هُمُ الْمُفْلِحُونَ  « 18 »\r\n\r\n\r\n","description":"","footnote":"\r\n( 17 ) معانى الاخبار ، ص 33 ، به شمارهء 4 .\r\n( 18 ) اعراف / 9 : و وزن كردن ( اعمال و سنجش ارزش آنها ) در آن روز حقّ است ، كسانى كه ميزانهاى ( عمل ) آنها سنگين است رستگارانند .\r\n","page_name":" 409 ","page_number":409},
  {"content":"\r\n\r\n وَ مَنْ خَفَّتْ مَوازِينُهُ فَأُولئِكَ الَّذِينَ خَسِرُوا أَنْفُسَهُمْ فِي جَهَنَّمَ خالِدُونَ  « 19 » و نيز :  وَ نَضَعُ الْمَوازِينَ الْقِسْطَ لِيَوْمِ الْقِيامَةِ فَلا تُظْلَمُ نَفْسٌ شَيْئاً وَ إِنْ كانَ مِثْقالَ حَبَّةٍ مِنْ خَرْدَلٍ أَتَيْنا بِها وَ كَفى بِنا حاسِبِينَ  « 20 » .\r\nامام صادق ( ع ) فرمود : « موازين قسط پيامبران و اوصياى آنهايند . » « 21 » مىگويم : توضيح مطلب اين است كه ميزان عبارت از معيارى است كه به وسيلهء آن اندازه و مقدار هر چيز را مشخّص مىكنند و بىشكّ بلندى منزلت و مقدار بندگان و قبول اعمال آنان در پيشگاه بارى تعالى به مقدار ايمان آنها به پيامبران و اوصياى آنان و دوستى و فرمانبردارى آنها در گفتار و كردار و رفتار خود و پيروى از آثار آنهاست . بنابراين اعمالى از انسان مقبول و برتر و در مقايسه سنگين است كه با اعمال پيامبران و اوصياى آنان ( ع ) موافق باشد ، و اخلاق و اقوالى خوب و نيكوست كه با اقوال و اخلاق آنها مطابق است ، و اعتقادات صحيح و حقّ آنهايى است كه از آنان اخذ شود ، و هر چه با اعتقادات آنها مخالفت دارد مردود و باطل است ، و آنچه به آنها نزديك است به قبول نزديك ، و آنچه از آنها دور است دور و غير مقبول مىباشد . بنابراين آنها بدين تعبير ترازوى اعمال و علوم بندگانند . امّا حساب عبارت از جمع تفاوتهاى مقادير و اعداد و تعيين مبلغ آنهاست ، و اين قدرت را خداوند داراست كه در يك لحظه حاصل حسنات و سيّئات خلايق را محاسبه و معلوم كند ، چه او  أَسْرَعُ الْحاسِبِينَ  است . و خداوند در اين كار جز اين نمىخواهد كه اين حقيقت را به آنها بشناساند ، تا فضل و بخشش خود را به هنگام عفو ، و عذاب و عقاب خويش را در اجراى عدالت آشكار كند ، از اين رو همه بندگان خود از نخستين\r\n\r\n\r\n","description":"","footnote":"\r\n( 19 ) مؤمنون / 103 : و آنها كه ترازوهاى عملشان سبك مىباشد كسانى هستند كه سرمايهء وجود خود را از دست داده در جهنّم جاودانه خواهند ماند .\r\n( 20 ) انبياء / 47 : ما ترازوهاى عدل را در روز قيامت برپا مىداريم ، لذا به هيچ كس كمترين ستمى نمىشود ، و اگر به مقدار سنگينى يك دانه خردل ( كار نيك و بدى باشد ) ما آن را حاضر مىكنيم ، و كافى است كه ما حساب كننده باشيم .\r\n( 21 ) معانى الاخبار ، ص 31 .\r\n","page_name":" 410 ","page_number":410},
  {"content":"\r\n\r\nتا آخرين آنها را مخاطب قرار مىدهد ، و خلاصه حساب هر يك را به آنها اعلام مىكند ، به طوريكه هر كدام تنها به خلاصه حساب خود آگاه مىشود ، و گمان مىكند فقط او مورد خطاب حق تعالى است . چه مخاطبه خداوند با يكى ، او را از مخاطبه با ديگرى باز نمىدارد . و او در طول مقدار يك ساعت از ساعات دنيا از حساب همهء خلايق فارغ مىشود ، و به هر انسانى نامه‌اى سرگشاده داده مىشود ، كه گوياى همهء اعمال اوست ، هيچ كار ريز و درشتى انجام نداده مگر اين كه در اين نامه ذكر شده و به شمار آمده است خداوند انسان را حسابگر نفس خويش و حاكم بر خود قرار مىدهد و به او گفته مىشود :  اقْرَأْ كِتابَكَ كَفى بِنَفْسِكَ الْيَوْمَ عَلَيْكَ حَسِيباً  « 22 » خداوند دهنهاى آنها را مهر مىكند ، و دستها و پاها و همه اعضاى آنها بر آنچه مرتكب شده‌اند گواهى مىدهند ، آنها به پوست بدن خود مىگويند : چرا بر ضدّ ما گواهى داديد ؟ پاسخ مىدهند :  أَنْطَقَنَا اللَّهُ الَّذِي أَنْطَقَ كُلَّ شَيْءٍ  « 23 » سپس نامه‌ها پراكنده و چشمها به سوى آنها خيره مىشود تا ببينند نامهء آنها در سمت راست آنها مىافتد يا در سمت چپ ، زيرا :  فَأَمَّا مَنْ أُوتِيَ كِتابَهُ بِيَمِينِهِ ، فَيَقُولُ هاؤُمُ اقْرَؤُا كِتابِيَهْ  ، . . .  وَ أَمَّا مَنْ أُوتِيَ كِتابَهُ بِشِمالِهِ فَيَقُولُ : يا لَيْتَنِي لَمْ أُوتَ كِتابِيَهْ  « 24 » ، سپس به ميزان نظر مىدوزند كه آيا به طرف سيئّات كج مىشود يا به طرف حسنات ، و آيا حسنات سنگين‌تر است يا سبكتر ، چه :     فَأَمَّا مَنْ ثَقُلَتْ مَوازِينُهُ فَهُوَ فِي عِيشَةٍ راضِيَةٍ ، وَ أَمَّا مَنْ خَفَّتْ مَوازِينُهُ فَأُمُّهُ هاوِيَةٌ     « 25 » . و ما از هاويه به خدا پناه مىبريم .\r\n\r\n\r\n","description":"","footnote":"\r\n( 22 ) اسراء / 14 : كتابت را بخوان ، كافى است كه امروز خود حسابگر خويش باشى .\r\n( 23 ) فصّلت / 21 : . . . همان خدايى كه هر موجودى را به نطق در آورده ما را گويا كرده است .\r\n( 24 ) حاقّه / 19 و 25 : امّا كسى كه نامهء اعمالش به دست راست اوست ( از فرط خوشحالى و مباهات ) فرياد مىزند ( اى اهل محشر ) نامهء مرا بگيريد و بخوانيد . . . امّا كسى كه نامهء اعمال او به دست چپش داده شده مىگويد : اى كاش هرگز نامهء اعمالم به من داده نمىشد .\r\n( 25 ) قارعه / 6 : . . . ( در آن روز ) كسى كه وزنه‌هاى اعمالش سنگين است در يك زندگى رضايتبخش خواهد بود ، و كسى كه وزنه‌هايش سبك است پناهگاهش هاويه ( دوزخ است ) .\r\n","page_name":" 411 ","page_number":411},
  {"content":"\r\n\r\n\r\nفصل\r\n( 1 ) همه آنچه در شرع پيرامون مراحل هولناك روز رستاخيز وارد شده راست و حقّ است و هيچ شكّى در آنها نيست ، اعمّ از طول مدّت و گرمى آن روز و عرق ريختن مردم و ازدحام آنها و خصومت بعضى با بعضى ديگر و بيزارى جستن گروهى از گروه ديگر ، و اين كه انسان از برادرش ، مادرش ، پدرش ، از همسر و فرزندانش مىگريزد ، و سوق دادن و كشانيدن گنهكاران به سوى جهنّم ، و احضار گواهان ، و سؤال و جز اينها به همان گونه كه خداوند در قرآن ، و ائمّهء هدى ( ع ) در اخبارى كه از آنها روايت شده است خبر داده‌اند . امام صادق ( ع ) فرموده است : « پيش از آن كه به حساب شما رسيدگى شود خود را مورد حسابرسى قرار دهيد ، زيرا قيامت داراى پنجاه موقف است ، و در هر موقفى ممكن است هزار سال معطّل ماند » ، سپس اين آيه را تلاوت فرمود :  فِي يَوْمٍ كانَ مِقْدارُهُ خَمْسِينَ أَلْفَ سَنَةٍ  « 26 » .\r\nاز امام زين العابدين ( ع ) روايت است كه « هر كس مظلمه‌اى نزد ديگرى دارد ، از حسنات ظالم به اندازهء حقّ مظلوم برداشت مىشود و بر حسنات مظلوم اضافه مىكنند ، و اگر ظالم را حسناتى نباشد از سيئات مظلوم مىگيرند و بر سيّئات ظالم اضافه مىكنند . » « 27 » از پيامبر خدا ( ص ) نقل شده كه فرموده است : « آيا مىدانيد مفلس و ورشكسته كيست ؟ عرض كردند : اى پيامبر خدا مفلس در نزد ما كسى است كه نه پولى داشته باشد و نه متاعى ؛ فرمود : از امّت من مفلس كسى است كه در روز قيامت با نماز و زكات و روزه كه انجام داده است وارد مىشود ، ليكن به يكى ناسزا گفته ، به ديگرى تهمت زده ، مال آن را خورده ، خون اين را ريخته ، و ديگرى\r\n\r\n\r\n","description":"","footnote":"\r\n( 26 ) معارج / 4 : . . . در آن روزى كه مقدارش پنجاه هزار سال است . حديث را كلينى در روضه ، ص 143 و ابن الشيخ در امالى خود ، ص 22 روايت كرده‌اند .\r\n( 27 ) روضه كلينى در حديثى طولانى ، ص 106 .\r\n","page_name":" 412 ","page_number":412},
  {"content":"\r\n\r\nرا زده است ، در اين هنگام از حسنات او به اين و آن داده مىشود ، و اگر حسناتش پيش از آن كه حقوق آنها داده شود تمام گردد ، از سيّئات آنها اخذ و بر اعمال بد او اضافه ، و سپس به دوزخ افكنده مىشود . » « 28 »\r\n\r\nفصل\r\n( 1 ) شفاعت و حوض حقّ است . پيامبر ( ص ) فرموده است : « كسى كه به حوض من ايمان ندارد ، خداوند او را بر حوض من وارد نخواهد كرد ، و آن كه به شفاعت من مؤمن نيست ، خداوند او را به شفاعت من نايل نخواهد ساخت . » سپس فرمود : « شفاعت من تنها براى اهل كبائر امّتم مىباشد ، و امّا نيكوكاران بر آنها باكى نيست . » « 29 » در روايت ديگرى است : « شفاعت من براى اهل كبائر امّتم مىباشد به استثناى شرك و ظلم . » « 30 » و نيز فرموده است : « از امّت من كسانى هستند كه جماعتى بيش از قبيله مضر به شفاعت آنها وارد بهشت مىشوند » « 31 » و گفته شده است : آن كه از همهء مؤمنان كمتر شفاعت مىكند مؤمنى است كه سى انسان را شفاعت كرده است . » « 32 » و نيز فرموده است : « حوض من به اندازهء ميان عدن و عمّان شام است . آب آن از شير سفيدتر ، و از عسل شيرين‌تر و قدحهاى آن به اندازهء ستارگان آسمان است ، هر كس يك بار از آن بنوشد پس از آن هرگز تشنه نخواهد شد . » « 33 »\r\n\r\n\r\n","description":"","footnote":"\r\n( 28 ) علم اليقين ، ص 205 ؛ مأخذ آن مسند ، احمد ، ج 2 ، ص 303\r\n( 29 ) العيون ، صدوق ، ص 136 ؛ امالى ، ص 5 .\r\n( 30 ) خصال ، ابواب السّبعه ، ج 2 ، ص 9 .\r\n( 31 ) مسند ، احمد ، ج 4 ، ص 212 ، از حديث حارث بن اقيس ؛ الاصابه ، تذكرهء اويس قرنى .\r\nدر اين جا « بيشتر از تميم » آمده است .\r\n( 32 ) طبرسى ذيل آيهء 48 از سورهء بقره مىگويد : در روايات اصحاب ما از پيامبر خدا ( ص ) نقل شده است « مؤمنى كه از همه كمتر شفاعت مىكند چهل تن از برادرانش را كه همه مستحقّ دخول در آتشند مورد شفاعت قرار مىدهد . »\r\n( 33 ) مسند ، احمد ، ج 2 ، ص 133 ؛ امالى ، ابن الشيخ ، ص 142 .\r\n","page_name":" 413 ","page_number":413},
  {"content":"\r\n\r\nدر خبر است كه « حاكم بر حوض در روز قيامت امير مؤمنان ( ع ) است ، دوستانش را از آن سيراب ، و دشمنانش را از آن دور مىكند . » « 34 »\r\n\r\nفصل\r\n( 1 ) بهشت و دوزخ حقّ است ، و اين دو آفريده شده و هم اكنون موجودند ، بلكه هيچ كس از دنيا نمىرود مگر آن كه جايگاه خود را در يكى از اين دو محلّ مىبيند . اين سخنان بنا به رواياتى است كه در اين باب از ائمّهء هدى رسيده است « 35 » بهشت سراى جاويد و سلامت است ، در آن پيرى و بيمارى نيست ، درد ، آفت ، عجز و ناتوانى ، همّ و غمّ ، نيازمندى و نادارى در آن وجود ندارد . سراى بىنيازى و سعادت ، و خانه اقامت و كرامت است . اهل بهشت در آن دچار رنج و خستگى نمىشوند ، و آنچه نفوس مايلند و چشمها از آن لذّت مىبرند در آن براى آنها موجود است ، و تا ابد در آن به سر خواهند برد « 36 » .\r\nلذّات بهشتيان متنوّع است . بعضى از آنها در زمرهء فرشتگان به تسبيح و تقديس خداوند متنعمّند ، و برخى به استفاده از انواع خوردنيها ، آشاميدنيها ، ميوه‌ها ، اريكه‌ها و حور العين و به خدمت گرفتن غلامانى جاودانى و نشستن بر فرشها و تكيه دادن بر بالشها ، و پوشيدن لباسهاى ديبا و حرير مشغولند ، و هر يك از آنها به آنچه راغب است و همّت او به آن تعلّق گرفته مشغول و از آن در التذاذ است ، بول و غايط نمىكنند ، بلكه تنها آروغ و عرقى در آنها پديد مىآيد كه مانند بوى مشك است ، حمد و تسبيح خداوند را بر آنها الهام مىكنند ، چنان كه به نفس الهام مىشود ، و پيوسته بر جمال و زيبايى آنها افزوده مىگردد ، همان گونه كه در دنيا پيوسته بر زشتى و پيرى آنها افزوده مىشد .\r\n\r\n\r\n","description":"","footnote":"\r\n( 34 ) اعتقادات ، صدوق ، ص 85 .\r\n( 35 ) امالى ، صدوق ، ص 276 ؛ توحيد ، ص 105 .\r\n( 36 ) امالى ، ص 175 ؛ فاطر / 35 ؛ زخرف / 71 .\r\n","page_name":" 414 ","page_number":414},
  {"content":"\r\n\r\nبهشت داراى هشت در است كه عرض هر درى برابر چهار صد سال راه است . « 37 » دوزخ سراى خوارى و جايگاه انتقامگيرى از كافران و گنهكاران است ، مدّت اقامت در آن سپرى نمىشود تا بميرند ، و در عذاب آنها تخفيفى داده نمىشود . در آن هيچ خنكى و آشاميدنى نمىچشند مگر آب جوشان و چرك وريم ، و اگر درخواست طعام كنند از درخت زقّوم كه در جهنّم مىرويد به آنها خورانيده مىشود ، و اگر استغاثه و زارى كنند  يُغاثُوا بِماءٍ كَالْمُهْلِ يَشْوِي الْوُجُوهَ بِئْسَ الشَّرابُ وَ ساءَتْ مُرْتَفَقاً  « 38 » ، از جايى دور فرياد مىكنند :  رَبَّنا أَخْرِجْنا مِنْها فَإِنْ عُدْنا فَإِنَّا ظالِمُونَ  ، احيانا از پاسخ دادن به آنها خوددارى و سپس به آنها گفته مىشود :  اخْسَؤُا فِيها وَ لا تُكَلِّمُونِ  « 39 »  وَ نادَوْا يا مالِكُ لِيَقْضِ عَلَيْنا رَبُّكَ قالَ إِنَّكُمْ ماكِثُونَ  « 40 »  لَها سَبْعَةُ أَبْوابٍ لِكُلِّ بابٍ مِنْهُمْ جُزْءٌ مَقْسُومٌ  « 41 » .\r\n\r\nفصل\r\n( 1 ) بهشت براى اهل ايمان است ، آنهايى كه مرتكب گناهان كبيره نشده ، يا از آن توبه كرده ، يا مورد شفاعت قرار گرفته ، و يا مشمول رحمت پروردگار واقع شده‌اند . و دوزخ براى مشركان و كافران و منكران است كه جاودانه در آن خواهند بود ، و مؤمنانى كه مرتكب گناهان كبيره شده و بدون توبه بميرند به آن وارد خواهند شد ليكن جاودان در آن به سر نخواهند برد ، زيرا به سبب ايمان خود مستحقّ ثواب مىباشند ، از اين رو پس از اتمام عذابى كه به سبب گناهان\r\n\r\n\r\n","description":"","footnote":"\r\n( 37 ) خصال ، صدوق ، ج 2 ، ص 39 ؛ حجر 44 .\r\n( 38 ) كهف / 29 : . . . و اگر تقاضاى آب كنند آبى براى آنها مىآورند همچون فلّز گداخته كه صورتها را بريان مىكند ، چه بد نوشيدنى است و چه بد محلّ اجتماعى .\r\n( 39 ) مؤمنون / 107 و 108 : پروردگارا ما را از آن بيرون كن ، اگر بار ديگر تكرار كرديم قطعا ستمگريم ( و مستحقّ عذاب ) ، مىگويد : دور شويد در دوزخ و با من سخن مگوييد .\r\n( 40 ) زخرف / 77 : آنها فرياد مىكشند اى مالك دوزخ آرزو داريم پروردگارت ما را بميراند ( تا آسوده شويم ) مىگويد : شما در اين جا ماندنى هستيد .\r\n( 41 ) حجر / 44 : . . . هفت در دارد ، و براى هر درى گروه معيّنى از آنها تقسيم شده‌اند .\r\n","page_name":" 415 ","page_number":415},
  {"content":"\r\n\r\nخود استحقاق آن را دارند ، بر اثر رحمت و شفاعتى كه شامل حال آنها مىشود از دوزخ رهايى مىيابند . و خداوند به هر كس كه در برابر انجام دادن عملى وعده ثواب و پاداش داده است بىترديد به وعدهء خود وفا مىكند ، و هرگز از وعدهء خود تخلّف نخواهد كرد ، و هر كس را بر ارتكاب عملى از كيفر آن بيم داده مخيّر است كه او را به مقتضاى عدلش عذاب كند ، و يا به فضل و كرمش از او درگذرد ، خداوند متعال فرموده است :  إِنَّ اللَّهَ لا يَغْفِرُ أَنْ يُشْرَكَ بِهِ وَ يَغْفِرُ ما دُونَ ذلِكَ لِمَنْ يَشاءُ *  « 42 » .\r\nدر خبر است كه « امير مؤمنان ( ع ) قسمت كنندهء بهشت و دوزخ است » ، « 43 » زيرا با دوستى و دشمنى آن حضرت است كه بهشتيان از دوزخيان جدا مىشوند ، و اين بدان خاطر است كه محبّت او ايمان و بغض او كفر است ، و چنان كه امام صادق ( ع ) فرموده است : بهشت براى مؤمنان و دوزخ براى كافران آفريده شده است « 44 » . خداوند پيروى آنان را بهره و نصيب ما فرمايد همچنان كه به جود و احسان خود محبّت آنها را روزى ما ساخته است .\r\n\r\nباب هفتم در سبب تدريج در ارشاد و ترتيب درجات اعتقاد\r\n( 1 ) غزّالى گفته است : « آنچه را در زمينهء عقيده بيان كرديم بايد به كودك در آغاز نوجوانىاش مقدّم بر هر چيز به او تلقين گردد ، تا آنها را ياد گيرد ، و سپس بتدريج كه بر عمر او افزوده مىشود معانى آنها بر او معلوم و روشن مىگردد .\r\nنخستين مرحله يادگيرى و حفظ آنها ، سپس فهميدن و پس از اينها مرحلهء اعتقاد\r\n\r\n\r\n","description":"","footnote":"\r\n( 42 ) نساء / 48 : خداوند هرگز شرك را نمىآمرزد ، و غير از آن را براى هر كس بخواهد ( و شايستگى داشته باشد ) مىبخشد .\r\n( 43 ) بصائر الدّرجات ، ج 8 ، باب 12 .\r\n( 44 ) علل الشّرايع ، صدوق ؛ بحار ، ج 9 ( چاپ كمپانى ) ، باب : انه ( ع ) قسيم الجنّه و النّار .\r\n","page_name":" 416 ","page_number":416},
  {"content":"\r\n\r\nو يقين و تصديق است ، و اينها از جملهء چيزهايى است كه در ذهن كودك بدون نياز به برهان جايگزين مىشود ، از فضل و كرم بارى تعالى است كه دل انسان را در آغاز نوجوانى براى ايمان منشرح و گشاده كرده بطورى كه بدون نياز به حجّت و برهان آن را مىپذيرد . و اين معنا را چگونه مىتوان منكر شد در حالى كه همهء اصول عقايد عوام تلقين و تعليم محض مىباشد . بلى اعتقادى كه از مجرّد تقليد حاصل مىشود در آغاز خالى از نوعى ضعف نيست به اين معنا كه اگر نقيض آن عقيده به او القا شود آن را مىپذيرد ، از اين رو ناگزير بايد عقايد را در دل كودك و عامى تقويت و تثبيت كرد تا در آنها رسوخ يابند و دستخوش تزلزل نشوند ، و طريق تقويت و اثبات آنها در كودك اين نيست كه به او فنّ جدل و كلام آموخته شود ، بلكه بايد به تلاوت قرآن و تفسير آن و خواندن احاديث و معانى آنها ، و اقامهء تكاليف عبادى بپردازد در نتيجه به سبب آنچه از ادلّه و براهين قرآن ، و شواهد و فوايد احاديث به گوش او ميرسد ، و انوارى كه از عبادات و اداى تكاليف الهى بر دل او مىتابد ، و تأثيراتى كه از ديدار و همنشينى صالحان و مشاهدهء سيما و هيأت و روش آنان در خضوع و تسليم نسبت به خدا و بيم از او در وى پديد مىآيد ، پيوسته ايمانش نيرومندتر و راسختر مىشود .\r\nبنابراين نخستين تلقين به منزلهء پاشيدن بذر اين اعتقادات در سينهء كودك است » ، اسباب مذكور در حكم آبيارى و پرورش اين بذر است تا رشد كند و نيرومند و برومند شود ، و شجرهء طيّبهء ريشه‌دارى گردد كه  أَصْلُها ثابِتٌ وَ فَرْعُها فِي السَّماءِ  « 1 » .\r\nو بايد گوش كودك را از شنيدن جدل و كلام بشدّت حراست كرد ، چه تزلزل و تشويشى كه از جدل در او پديد مىآيد بيش از آرامش حاصل از آن بوده ، و مفاسد آن بيشتر از مصالح آن مىباشد ، بلكه تقويت اعتقادات كودك از طريق جدل شبيه اين است كه درخت را با پتك آهنين بكوبند به اميد آن كه قوى شود و شاخ و برگ آن زياد گردد ، امّا بسا كه ريز ريز شود و تباه گردد ، و غالبا\r\n\r\n\r\n","description":"","footnote":"\r\n( 1 ) ابراهيم / 24 : . . . كه ريشهء آن ( در زمين ) ثابت و شاخهء آن در آسمان است .\r\n","page_name":" 417 ","page_number":417},
  {"content":"\r\n\r\nهمين طور است ، و تجربه و مشاهده تو را از توضيح بيشتر در اين باره بىنياز مىكند ، چه آنجا كه عيان است چه حاجت به بيان است . همچنين اگر عقيدهء عوامى را كه اهل صلاح و پرهيزگارى هستند با عقيدهء متكلّمان و مجادله‌گران مقايسه كنيم مىبينيم عقيدهء عامى در ثبات و استوارى همچون كوه قد برافراشته است ، و حادثه‌ها و صاعقه‌ها نمىتوانند او را به جنبش درآورند ، در حالى كه عقيدهء متكلّم كه پاسدار عقايد و معتقد به مسائل جدل است مانند رشته‌اىست كه به هوا فرستاده شده و باد گاهى آن را به اين سو و زمانى ديگر به آن سو مىبرد ، جز آن كس از متكلّمان كه دلايل اعتقادات خود را به تقليد فرا گرفته ، همچنان كه اصل اعتقادات را نيز به تقليد آموخته است ، و ميان تقليد در آموختن دليل ، و فرا گرفتن مدلول تفاوتى نيست ، امّا ياد گرفتن دليل چيزى ، و استقلال نظر چيز ديگرى است كه از آن بسيار دور است . بارى ، چون كودك با داشتن اين عقيده تربيت و بزرگ شود . اگر به كسب دنيا مشغول شود ، جز آن چيزى به رويش گشوده نمىشود ، ليكن به سبب داشتن عقايد حقّ از عذابهاى آخرت مصون مىماند ، زيرا شرع مردمان عامى را بيش از آن كه ظاهر اين عقايد را به طور قطعى تصديق و باور كنند مكلّف نكرده و هرگز آنها را به بحث و بررسى و استدلال موظف نساخته است ، و چنانچه او بخواهد از پويندگان راه آخرت باشد ، و توفيق نيز به او كمك كند كه به كار و عمل پردازد ، و پرهيزگارى پيشه كند ، و نفس خود را از هوسها باز دارد ، و به رياضت و مجاهده مشغول گردد ؛ محققا بر اثر مجاهده درهايى از هدايت به روى او باز ، و با تابش انوار الهى بر قلب او حقايق اين عقايد بر او مكشوف مىگردد ، و خداوند متعال اين را وعده فرموده است كه :  وَ الَّذِينَ جاهَدُوا فِينا لَنَهْدِيَنَّهُمْ سُبُلَنا  « 2 » اين هدايت گوهر نفيسى است كه غايت مقصود صدّيقان و مقرّبان است ، و بر حسب مراتب مجاهده و ميزان پاكيزگى باطن ، و وارستگى از هر چه غير خداست ، و بهره گرفتن از نور يقين ،\r\n\r\n\r\n","description":"","footnote":"\r\n( 2 ) عنكبوت / 69 : آنها كه در راه ما جهاد كنند قطعا هدايتشان خواهيم كرد ، و خدا با نيكوكاران است .\r\n","page_name":" 418 ","page_number":418},
  {"content":"\r\n\r\nداراى درجاتى است . همان گونه كه در دانستن اسرار طبّ و فقه و ديگر علوم ميان مردم درجات و تفاوتهايى موجود است ، زيرا اين اختلاف ناشى از اختلاف در اجتهاد و تفاوت سرشت مردم از حيث هوش و زيركى است ، و همان گونه كه درجات اين اختلاف منحصر و محدود نيست درجات هدايت نيز منحصر نمىباشد . »\r\n\r\nفصل : گفتار خواجه نصير الدّين طوسى\r\n( 1 ) مىگويم : از جمله كسانى كه با آنچه غزّالى دربارهء اكتفاى عوام به مجمل عقايد و تقليد آنها در شرايع نوشته همفكر و هم عقيده‌اند افضل المحقّقين خواجه نصير الدّين محمّد بن حسن طوسى است ، چه او در يكى از رساله‌هاى خود نوشته است : « بدان اى برادر عزيز ! كمترين چيزى كه اعتقاد آن بر مكلّف واجب است همان است كه قول : لا إله الّا اللّه محمّد رسول اللّه آن را بيان مىكند . سپس كسى كه رسالت پيامبر ( ص ) را تصديق مىكند بايد قول او را در چگونگى صفات بارى تعالى و روز بازپسين و تعيين امام معصوم نيز باور و تصديق كند ، و اينها امورى است كه قرآن بدون زيادتى و ذكر برهان بر آنها مشتمل است ، امّا در مورد آخرت بايد به بهشت و دوزخ و حساب و جز آنها اعتقاد پيدا كند ، و دربارهء صفات بارى تعالى معتقد شود كه او حىّ ، قادر ، عالم ، مريد ، كاره ، متكلم است و هيچ چيزى مانند او نيست ، و او شنوا و بيناست و بر مكلّف واجب نيست كه در حقيقت اين صفات ، و اين كه كلام و علم خدا و جز اينها حادثند يا قديم بحث و بررسى كند ، و هر گاه تا دم مرگ حقيقت اين مسائل به ذهن او خطور نكند مؤمن مرده است و بر او حرجى نيست . همچنين فرا گرفتن ادلّه‌اى كه متكلّمان آنها را در كتاب خود نوشته‌اند بر او واجب نمىباشد ، بلكه به مجرّد ايمان آنچه در تصديق حقّ به دل او خطور كند ، بىآن كه دليل و برهان آن را بداند ، برايش كافى است و مؤمن است ، و پيامبر خدا ( ص ) عربها را به بيش از اين مكلّف نساخت ، اسلام اعراب و بيشتر مردم نيز بر همين اعتقاد مجمل استمرار داشته است ، جز كسى كه در شهرى سكونت داشته و در آن مسائلى از\r\n\r\n","description":"","footnote":"","page_name":" 419 ","page_number":419},
  {"content":"\r\n\r\nقبيل حدوث و قدم قرآن و معناى استواء و نزول و جز آنها براى او بيان شده است كه اگر هم دلش آنها را نپذيرفته ، و بر عبادت و عمل خود باقى مانده بر او حرجى نيست ، و اگر پذيرفته است بر او واجب است كه در اعتقادات خود از اسلاف صالح پيروى كند ، و معتقد به حدوث قرآن باشد ، چنان كه آنها گفته‌اند :\r\nقرآن كلام خدا و مخلوق است ، و استواى بر عرش حقّ و ايمان به آن واجب است ، و پرسش از آن در صورت بىنيازى بدعت است ، و چگونگى استواء معلوم نيست ، و بايد به همهء آنچه شارع مقدّس آورده به طور مجمل ايمان آورد ، بىآن كه از حقيقت و كيفيّت آنها بحث كند ، و اگر نتواند معتقد شود ، و شكّ و اشكال بر دلش غلبه كند در صورت امكان شكّ و مشكل خود را با گفتارى كه نزديك به فهم باشد بر طرف كند ، هر چند اين گفتار از ديدگاه متكلّمان قوى و مورد پسند نباشد ، و همين مقدار براى او كافى است و نيازى به طرح دليل نيست ، چه طرح دليل مستلزم ذكر شبهه و پاسخ آن است ، و هر گاه شبهه ذكر شود بيم آن است كه بر خاطر نقش بندد ، و چون از ادراك پاسخ آن قاصر است آن را حقّ پندارد ، زيرا گاهى شبهه روشن ، و پاسخ آن دقيق است به طورى كه عقل او ياراى حمل آن را ندارد ، از اين رو پيشينيان ضعفاى عوام را از بحث و بررسى و از كلام و مجادله در مسائل دين منع مىكردند . امّا ائمّه و پيشوايان دينى در اعماق اين اشكالات غور مىكردند و منع عوام از بحث و مجادله به منزلهء منع كودكان است از اين كه به كرانهء دجله نزديك شوند از بيم آن كه مبادا در آب غرق شوند . اين كه به پيشوايان و دانشمندان رخصت اين كار داده شده براى اين است كه آنان در حكم كسانى هستند كه در شناورى ماهرند و بيم غرق آنها نيست ، جز اين كه در چنين مواردى ممكن است انسان مغرور گردد ، و پايش بلغزد ، چه هر ضعيفى در پيش خود گمان مىكند كه بر ادراك همهء حقايق توانايى دارد و از جمله اقويا و افراد صلاحيّتدار است . و بسا ناخودآگاه در دريايى از نادانيها وارد و در آن غرق گردد ، از اين رو درست اين است كه همهء مردم جز تعداد اندك و نادرى را كه روزگار در هر عصرى يكى دو تن از آنها\r\n\r\n","description":"","footnote":"","page_name":" 420 ","page_number":420},
  {"content":"\r\n\r\nرا بيشتر ارزانى نمىدارد منع كنند از اين كه در ايمان واجب و تصديق مجمل به آنچه خداوند نازل فرموده ، و پيامبر ( ص ) از آنها خبر داده است از روش پيشينيان صالح تجاوز كنند . پس هر كس در اين وادى فرو رود ، خويشتن را به كارى سخت و دشوار گرفتار كرده است ، چرا كه پيامبر خدا ( ص ) هنگامى كه اصحاب خود را ديد در اين باره بحث و گفتگو مىكنند ، چنان خشمگين شد كه گونه‌هايش سرخ گرديد ، و فرمود : « آيا به شما دستور داده شده است كه بدين گونه قسمتى از كتاب خدا را با قسمتى ديگر از آن تفسير كنيد ؟ بنگريد آنچه را خداوند به آن فرمان داده انجام دهيد ، و از آنچه نهى فرموده دست بكشيد » « 3 » . اين هشدارى است براى شناخت راه حقّ ، و ما اين موضوع را در كتاب خود به نام قواعد العقايد به طور كامل شرح داده‌ايم . ( پايان گفتار او ) .\r\nاز جمله سخنان ائمّهء اهل بيت ( ع ) در اين زمينه روايتى است از امام صادق ( ع ) كه ضمن آن فرموده است : از اصول دين و حقايق يقين و رضا و تسليم آنچه را پاكان و پرهيزگاران امّت بر آن اجماع كرده‌اند اختيار كن ، و در اختلافات مردم و آنچه مىگويند دخالت مكن تا امر بر تو دشوار شود . امّت برگزيدهء اسلام اجماع و اتّفاق دارد بر اين كه خداوند يكى است ، هيچ چيزى مانند او نيست ، در حكم خود عادل است ، آنچه را بخواهد انجام مىدهد ، به هر چه بخواهد حكم مىكند ؛ در هيچ كارى از كارهاى او نمىتوان به او گفت :\r\nچرا ؟ هيچ چيزى به وجود نيامده و به وجود نخواهد آمد مگر بر حسب اراده و مشيّت او ، او توانا بر هر چيزى است كه بخواهد ، در نويد و تهديد خود صادق است ، و قرآن كلام اوست ؛ خداوند پيش از هستى و مكان و زمان وجود داشته ، و ايجاد و فانى كردن هر چه غير اوست براى او يكسان است ، ايجاد آن بر علم او نمىافزايد ، و فانى كردن آن در فرمانروايى او نقصى پديد نمىآورد ، سلطنت او عزيز و استوار ، و ثريه و بزرگ و عظيم است . هر كس به تو چيزى بگويد كه اين\r\n\r\n\r\n","description":"","footnote":"\r\n( 3 ) - سنن ، ابن ماجه ، ج 1 ، ص 33 ، به شمارهء 85 ، با الفاظ ديگرى .\r\n","page_name":" 421 ","page_number":421},
  {"content":"\r\n\r\nاصول را نقض كند از او مپذير ، و درون خود را از غير اينها بپرداز ، تا بركات آن را به زودى مشاهده كنى ، و در جرگه فائزين و رستگاران درآيى . » « 4 »\r\n\r\nفصل : در نكوهش علم كلام و اندازه آن\r\n( 1 ) غزّالى مىگويد : اگر بگويى آيا علم جدل و كلام مانند علم نجوم و ستاره‌شناسى نكوهيده است ، يا آن كه دانشى مباح و يا مستحبّ مىباشد ، پاسخ اين است كه بدانى مردم در اين باره غلوّ و زياده‌روى كرده‌اند برخى گفته‌اند :\r\nجدل و كلام بدعت و حرام است ، و اگر بنده با داشتن همهء گناهان جز شرك ، خدا را ديدار كند براى او بهتر است تا با علم كلام ، خدا را ملاقات كند .\r\nدسته‌اى گفته‌اند : دانش جدل و كلام واجب است يا به طور كفايى و يا عينى ، و آن بهترين اعمال و برترين وسيلهء تقرّب به خداست ، زيرا آن مشتمل بر علم توحيد ، و حمايت از دين خداست . شافعى ، مالك ، احمد بن حنبل ، سفيان ثورى و همهء محدّثان پيشين به تحريم آن فتوا داده‌اند .\r\nشافعى گفته است : حكم من دربارهء اصحاب كلام اين است كه با چوب درخت خرما آنها را كتك زنند ، و در ميان عشاير و قبايل بگردانند ، و بگويند :\r\nاين كيفر كسى است كه كتاب ( قرآن ) و سنّت را ترك كند ، و به كلام بپردازد « 5 » .\r\nاحمد بن حنبل گفته است : متكلّم هرگز رستگار نمىشود ، و تقريبا كسى را نمىبينى كه رو به كلام آورده مگر اين كه در دل او دغل و فسادى پديد آمده است ، او در اين باره مبالغه مىكرد تا آن جا كه محاسبى را با همهء زهد و ورع او ، چون كتابى در ردّ بدعت‌گذاران تصنيف كرده بود ترك و با او قطع رابطه كرد ، و به او گفت : واى بر تو مگر نه اين است كه تو نخست بدعت آنها را نقل ، و سپس آن را ردّ مىكنى ، و با اين تأليف خود مردم را به مطالعهء بدعت و\r\n\r\n\r\n","description":"","footnote":"\r\n( 4 ) كشف المحجّه ، در پايان آن .\r\n( 5 ) العلم ، ابن عبد البرّ ؛ المختصر ، ص 156 ؛ قول احمد بن حنبل و مالك كه پس از آن ذكر شده نيز منقول از اين مأخذ است .\r\n","page_name":" 422 ","page_number":422},
  {"content":"\r\n\r\nتفكّر در شبهات وادار مىسازى ، و همين امر آنها را به اظهار نظر و بحث مىكشاند . و نيز گفته است : دانشمندان كلام زنديقند .\r\nمالك گفته است : آيا تصوّر مىكنى اگر كسى بر متكلّم وارد شود كه در جدل از او قوىتر باشد هر روز دينش را به خاطر او تجديد مىكند . مقصود او اين است كه اقوال مجادله‌گران با هم متفاوت است . از اين قبيل سخنان تند در اين باره از سوى آنها بسيار است ، و گفته‌اند : صحابه با اين كه از ديگران به حقايق داناتر ، و در ترتيب دادن الفاظ و بيان فصيحتر بودند تنها به خاطر شرورى كه از بحث و جدل ناشى مىشود از آن خاموشى گزيدند ؛ به همين سبب پيامبر ( ص ) فرموده است : ژرف انديشان و غلوّ كنندگان در سخن هلاك شدند ، و اين را سه بار تكرار فرمود « 6 » كه مراد از آنها كسانى است كه در بحث و بررسى زياد غور و تعمّق مىكنند .\r\nو نيز استدلال مىكنند به اين كه اگر جدل و كلام از دين بود ، پيامبر ( ص ) بيش از هر چيز درباره آن تاكيد مىكرد و دستور مىداد ، و طريقهء آن را به اصحاب خود مىآموخت ، و صاحبان اين دانش را مىستود ، چه آن حضرت حتّى استنجا را به آنها آموخت ، و آنان را بر محافظت از واجبات الهى تشويق كرد ، و مورد ستايش قرار داد ، ولى آنها را از بحث در قدر نهى و فرمود :\r\n« خوددارى كنيد . » « 7 » صحابه نيز به همين طريق رفتار كردند ، و آن روش را ادامه دادند . بنابراين ، تجاوز از حدّ استاد طغيان و ستم است ؛ آنها استاد مىباشند و ما پيروان و شاگردان آنها .\r\nمىگويم : ما پيش از اين در كتاب علم آن جا كه از آفات مناظره سخن گفته‌ايم رواياتى از اهل بيت ( ع ) در نكوهش مجادله و كلام ذكر كرده‌ايم .\r\nصدوق در كتاب اعتقادات خود مىگويد : جدل در امور دين منع شده است ، امير مؤمنان ( ع ) فرموده است : « كسى كه دين را با جدل طلب كند زنديق شده\r\n\r\n\r\n","description":"","footnote":"\r\n( 6 ) سنن ، ابو داوود ، ج 2 ، ص 506 .\r\n( 7 ) مجمع الزوايد ، طبرانى ، ج 7 ، ص 202 .\r\n","page_name":" 423 ","page_number":423},
  {"content":"\r\n\r\nاست . » امام صادق ( ع ) فرموده است : « اصحاب كلام هلاك مىشوند ، و آنهايى كه تسليم شده‌اند نجات مىيابند . آنها كه خود را تسليم مىكنند نجبايند . » سيّد بن طاووس گفته است : در نسخه‌اى از كتاب عبد الله بن حمّاد انصارى كه بر هارون بن موسى تلعكبرى خوانده شده است روايتى يافتم به اين شرح : از جميل بن درّاج نقل شده كه گفته است شنيدم ابى عبد الله ( ع ) مىفرمود :\r\n« متكلّمان اين امّت بدترين مردم اين امّتند . » غزّالى گفته است : « امّا دستهء ديگرى استدلال كرده‌اند كه اگر آنچه موجب منع كلام است واژه‌هاى جوهر و عرض و اين گونه اصطلاحات غريب است كه در دوران صحابه متداول نبوده كار سهل است ، چه هيچ دانشى نيست جز اين كه براى فهمانيدن معانى اصطلاحاتى در آن پديد آمده است مانند علم حديث ، تفسير و فقه ، و اگر واژه‌هاى نقص « 8 » ، كسر « 9 » ، تركيب « 10 » ، تعديه « 11 » و فساد وضع « 12 » بر صحابه عرضه شود آنها را درك نمىكنند ، چه احداث الفاظ به منظور اداى مقصودى صحيح مانند احداث ظرفى به شكل تازه است كه آن را در امر مباحى به كار برند .\r\nامّا اگر سبب منع از كلام امر معنوى است ، مقصود ما از اين دانش جز شناخت دلائل حدوث عالم و يگانگى خالق و صفات او همان گونه كه در شرع آمده است چيز ديگر نيست ، و چگونه ممكن است خدا را با دليل شناختن حرام باشد ؟ ! و اگر موجب منع از آن سر و صدا و تعصّب و كينه و دشمنى و چيزهايى\r\n\r\n\r\n","description":"","footnote":"\r\n( 8 ) اصطلاح فلسفى است . - م .\r\n( 9 ) اصطلاح اصولى است . - م .\r\n( 10 ) در اصطلاح محدّثان عبارت است از تركيب متن حديث به اسناد متن حديث ديگر ( كشّاف اصطلاحات الفنون ) . - م .\r\n( 11 ) تعديه عبارت است از نقل حكم از اصل به فرع ( تعريفات جرجانى ) . - م .\r\n( 12 ) فساد وضع در اصطلاح عبارت از اين است كه دليل معتبرى در مورد يك حكم بر خلاف قرآن يا اجماع وجود داشته باشد ( تعريفات جرجانى ) . - م .\r\n","page_name":" 424 ","page_number":424},
  {"content":"\r\n\r\nاست كه كلام به آن منجّر مىشود ، بىترديد اينها حرام و اجتناب از آنها واجب است به همان گونه كه كبر ، ريا و رياست‌طلبى از چيزهايى است كه علم حديث و فقه و تفسير به آن منجّر مىشود كه اينها حرام و اجتناب از آنها واجب است ، ليكن اين امر مانع فرا گرفتن اين دانش نيست ، و چگونه ممكن است ذكر دليل و درخواست و بحث آن ممنوع باشد در حالى كه خداوند متعال فرموده است :  قُلْ هاتُوا بُرْهانَكُمْ *  « 13 » ، و نيز :  لِيَهْلِكَ مَنْ هَلَكَ عَنْ بَيِّنَةٍ  « 14 » ، و نيز :  إِنْ عِنْدَكُمْ مِنْ سُلْطانٍ  « 15 » يعنى حجّت و برهان ، و نيز :  فَلِلَّهِ الْحُجَّةُ الْبالِغَةُ  « 16 » و نيز :  أَ لَمْ تَرَ إِلَى الَّذِي حَاجَّ إِبْراهِيمَ  . . . تا  فَبُهِتَ الَّذِي كَفَرَ  « 17 » . زيرا خداوند استدلال ابراهيم ( ع ) و مجادله‌اش را با خصم و محكوم ساختن او را مورد ستايش قرار داده و فرموده است :  تِلْكَ حُجَّتُنا آتَيْناها إِبْراهِيمَ عَلى قَوْمِهِ  « 18 » ، و نيز :  قالُوا يا نُوحُ قَدْ جادَلْتَنا فَأَكْثَرْتَ جِدالَنا  « 19 » ، و در داستان فرعون فرموده است :  وَ ما رَبُّ الْعالَمِينَ  ، تا . . .\r\n أَ وَ لَوْ جِئْتُكَ بِشَيْءٍ مُبِينٍ  « 20 » ، به طور خلاصه قرآن از آغاز تا پايان مشتمل بر احتجاج با كفّار است . امّا عمده‌ترين دليل متكلّمان در توحيد ، قول خداوند متعال مىباشد كه :  لَوْ كانَ فِيهِما آلِهَةٌ إِلَّا اللَّهُ لَفَسَدَتا  « 21 » ، و دربارهء قيامت :  قُلْ يُحْيِيهَا الَّذِي أَنْشَأَها أَوَّلَ مَرَّةٍ  « 22 » ، و دلائل بسيار ديگر ، و پيامبران پيوسته با منكران\r\n\r\n\r\n","description":"","footnote":"\r\n( 13 ) انبيا / 24 : بگو دليلتان را بياوريد .\r\n( 14 ) انفال / 42 : تا آنها كه هلاك مىشوند از روى اتمام حجّت باشد .\r\n( 15 ) يونس / 68 : شما هيچ گونه دليلى بر اين ادّعا نداريد .\r\n( 16 ) انعام / 149 : . . . براى خدا دليل قاطع است .\r\n( 17 ) بقره / 258 : آيا نديدى كسى كه با ابراهيم درباره پروردگارش محاجّه مىكرد ، تا . . . آن مرد كافر مبهوت و وامانده شد .\r\n( 18 ) انعام / 83 : اينها دلائل ما بود كه به ابراهيم در برابر قومش داديم .\r\n( 19 ) هود / 32 : گفتند اى نوح با ما جرّ و بحث كردى ، و زياد سخن گفتى .\r\n( 20 ) شعراء / 30 : ( فرعون گفت ) : و پروردگار جهانيان چيست ؟ تا . . . ( موسى گفت ) : حتّى اگر نشانه آشكارى براى تو بياورم ؟\r\n( 21 ) انبياء / 22 : اگر در آسمانها و زمين خدايانى جز اللّه بود تباه مىشدند .\r\n( 22 ) يس / 79 : بگو همان كسى آن را زنده مىكند كه نخستين بار آن را آفريد .\r\n","page_name":" 425 ","page_number":425},
  {"content":"\r\n\r\nاحتجاج و مجادله مىكرده‌اند . خداوند فرموده است :  وَ جادِلْهُمْ بِالَّتِي هِيَ أَحْسَنُ  « 23 » ، و صحابه نيز به هنگام ضرورت به احتجاج و مجادله مىپرداخته‌اند ليكن در زمان آنها اين ضرورت كمتر اتّفاق افتاده است . نخستين كسى كه بدعت‌گذاران را به مجادله دعوت كرد تا به حقّ باز آيند علىّ بن ابى طالب ( ع ) بود ، چه كه آن حضرت ابن عبّاس را به سوى خوارج گسيل داشت تا با آنها گفتگو كند . وى به آنان گفت : چه چيزى شما را به دشمنى با پيشوايتان وادار كرده است ؟ گفتند چون با جماعتى پيكار كرد ليكن برده و غنيمت نگرفت ، ابن عبّاس پاسخ داد : برده و غنائم در جنگ با كافران است ، آيا اگر عايشه در جنگ جمل اسير شده و در سهم يكى از شما قرار گرفته بود ، از او كه برابر نصّ كتاب خدا مادر شماست حلال مىشمرديد آنچه را از مملوك خود حلال مىشماريد ، گفتند : نه ، با اين مناظره دو هزار تن از آنها از نافرمانى بازگشتند . » « 24 » مىگويم : احتجاجات ائمّهء معصومين ( ع ) با كفّار و مخالفان فراوان و مشهور است ، كتابهاى كافى و احتجاج طبرسى و جز اينها مشتمل بر بخشى از آنهاست .\r\nغزّالى مىگويد : « بايد گفت توجّه صحابه به كلام اندك بوده نه بسيار ، كوتاه بوده نه طولانى ، به هنگام ضرورت بوده نه به صورت تصنيف و تدريس ، و هرگز آن را فنّ و پيشه قرار ندادند ، ليكن پاسخ داده شده است كه كمى توجّه آنها به كلام به سبب كمى احتياج بوده است ، زيرا در آن زمان بدعت ظاهر نشده بود ، و اين كه صحابه به طور كوتاه به اين امر پرداخته‌اند علّت آن كوتاهى اشكال بوده ، چه مقصود از آن خاموش كردن دشمن و وادار كردن او به اعتراف و روشن شدن حقّ است ، و اگر اشكال و لجاج خصم به درازا مىكشيده ، ناگزير الزام آنها نيز طولانى بوده است ، چه پس از شروع در مناظره مقدار اوقات درگيرى را نمىتوان اندازه‌گيرى كرد . امّا اين كه به تدريس و تصنيف نپرداخته‌اند بايد\r\n\r\n\r\n","description":"","footnote":"\r\n( 23 ) نحل / 125 : . . . و با آنها به طريقى كه نيكوتر است استدلال و مناظره كن .\r\n( 24 ) العلم ، ابن عبد البرّ ، المختصر ، ص 162 ؛ احتجاج ، طبرسى ، ص 100 ، چاپ نجف .\r\n","page_name":" 426 ","page_number":426},
  {"content":"\r\n\r\nدانست كه در فقه و تفسير و حديث نيز وضع به همين منوال بوده است ، و اگر در فقه تصنيف و وضع فروعى كه جز به طور نادر اتّفاق نمىافتد از باب ذخيره براى روز وقوع آنها و يا ورزيده كردن ذهن ، روا باشد ، براى ما نيز رواست كه طرق احتجاج و استدلال را براى روزى كه با پديد آمدن شبهه‌اى يا سر بر آوردن بدعت‌گذارى احتياج باشد آماده كنيم ، و يا اين كار را به منظور تقويت ذهن و يا ذخيره كردن دليل انجام دهيم تا در موقع نياز در دادن پاسخ فورى درنمانيم ، و اين مانند سلاح است كه آن را پيش از جنگ فراهم مىكنند تا در آن روز به كار برند . آنچه از سوى اين دو دسته يعنى مخالفان و موافقان علم كلام مىتوان گفت همين است كه ذكر شد .\r\n\r\nفصل\r\n( 1 ) اكنون اگر بگويى نظريّه و مختار تو چيست ؟ پاسخ من اين است كه بدانى نكوهش كلام و يا ستودن آن در همه احوال خطاست ، بلكه ناگزير بايد اين اطلاق را به شروطى مقيّد ساخت . امّا نخست بايد بدانى چيزى كه حرام است دو قسم است يك قسم حرمت آن ذاتى است مانند شراب و مردار ، و مقصود از ذاتى بودن حرمت اين است كه علّت تحريم آن صفتى است كه در ذات آن است مانند مستى در شراب و مرگ در مردار ، و چون از اين نوع حرام از ما بپرسند پاسخ اين است كه مطلقا حرام است ، و لازم نيست توجّه داشته باشيم كه مردار به هنگام اضطرار ، مباح و يا نوشيدن جرعه‌اى شراب در موقعى كه لقمه گلوگير شود ، و چيزى نيابد كه با آن لقمه را فرو برد جايز است . قسم ديگر اين است كه حرمتش ذاتى نيست و به سبب چيزى غير از خود آن است ، مانند بيع بر روى بيع برادر مسلمان در وقت خيار ، يا خريد و فروش به هنگام بانگ نماز جمعه ، يا خوردن گل كه حرمت آن به سبب ضرر آن است ، و اين دو نوع است ، يكى آن كه كم و زياد آن زيانبار مىباشد ، و اين مطلقا حرام است ، مانند زهر كه اندك و بسيار آن كشنده است ، نوع ديگر آن كه زيادش زيان مىرساند ، و اين\r\n\r\n","description":"","footnote":"","page_name":" 427 ","page_number":427},
  {"content":"\r\n\r\nبه طور مطلق مباح است مانند عسل كه زياد آن براى گرمى مزاج زيان‌آور است .\r\nو اين كه شراب را مطلقا حرام و عسل را به طور مطلق حلال مىگوييم به اعتبار اغلب احوال است ؛ بنابراين اگر چيزى باشد كه احوال در آن متساوى باشد ، سزاوارتر و درست‌تر اين است كه تفصيل دهيم و مشخّص كنيم . اكنون سخن را به علم كلام بازمىگردانيم و مىگوييم در آن هم سود است و هم زيان . به اعتبار سود آن در آن هنگام كه سودمند است به حكم مقتضاى حال يا حلال ، يا مستحبّ و يا واجب مىباشد ، و به اعتبار زيان آن به هنگام ضرر رسانى و در محلّ خود حرام است . امّا زيانهاى كلام عبارت است از برانگيختن شبهات ، تحريك عقايد و اخراج آنها از صورت جزم و قطع ، و اين حالت در همان ابتدا حاصل مىشود ، و اعادهء آنها به صورت نخست مورد شكّ و ترديد مىباشد ، و اشخاص از اين حيث متفاوتند . اين زيان كلام براى اعتقاد حقّ است ، و نيز زيانهاى ديگرى دارد كه عبارت از تأييد اعتقادات بدعت گذاران و تثبيت آنها در دل آنان است ، به گونه‌اى كه انگيزه‌هاى آنان را تقويت ، و حرص آنها را در پافشارى بر اعتقاد خود تشديد مىكند ، ليكن اين ضرر به سبب تعصّبى است كه از جدل پديد مىآيد . از اين رو اعتقاد بدعت‌گذار عامى را از راه لطف به زودى مىتوان زايل كرد ، مگر اين كه در شهرى بزرگ شده باشد كه جدل و تعصّب در آن ظاهر باشد ، كه در اين صورت اگر متقدّمان و متأخّران گرد آيند نخواهند توانست بدعت را از دل او دور كنند ، بلكه هوادارى و تعصّب و كينهء دشمنان مجادله‌گر و فرقه‌هاى مخالف چنان بر دلش استيلا مىيابد ، و او را از ادراك حقّ بازمىدارد كه اگر به او گفته شود : آيا مىخواهى خداوند پرده از جلو چشمانت بردارد ، و آشكارا به تو بنماياند كه حقّ با خصم توست ؟ او از بيم اين كه دشمنش بدين سبب خوشحال خواهد شد ، كراهت و ناخشنودى خود را نشان خواهد داد ، و اين دردى بزرگ است كه در شهرها ميان مردمان رايج شده ، و نوعى فساد است كه تعصّب مجادله‌گران آن را برانگيخته است . و اينها زيانهاى دانش كلام است . امّا سودهاى آن به گمان بعضى عبارت است از كشف حقايق و\r\n\r\n","description":"","footnote":"","page_name":" 428 ","page_number":428},
  {"content":"\r\n\r\nشناخت آنها آن چنان كه هستند ، ليكن بعيد است كه اين مطلوب شريف از كلام حاصل شود ، و شايد اشتباه و گمراهى در آن بيش از كشف و شناسايى باشد . اين سخن را اگر قشرى يا محدّثى بگويد چه بسا به دل خطور كند كه طبق آنچه گفته شده است : مردم دشمن چيزى هستند كه آن را نمىشناسند ، ليكن تو اين سخن را از كسى مىشنوى كه در كلام احاطهء تمام دارد ، و پس از تعمّق و ورزيدگى در آن ، و وصول به بالاترين درجات متكلّمان ، و غوررسى تمام علومى كه به كلام مربوط است ؛ اين فنّ را دشمن داشته ، و به حقيقت دانسته است كه راه شناخت حقايق از اين سمت مسدود است .\r\nالبتّه علم كلام از كشف و تعريف و روشن ساختن پاره‌اى امور خالى نيست ، ليكن اين امر به طور نادر و در امور روشنى است كه پيش از تعمّق در فنّ كلام تقريبا قابل فهم و دركند ، بلكه فايدهء كلام يك چيز بيش نيست ، و آن پاسدارى از عقيدهء عوام است كه ما آن را ذكر كرديم ، و حفظ آن از آسيبهاى بدعت‌گذاران از طريق انواع جدل مىباشد ، زيرا عامى ضعيف است ، و جدل بدعت‌گذاران هر چند فاسد و نادرست باشد او را از جا به در مىبرد ( و منحرف مىكند ) ، و فاسد چون با فاسد روبرو شود دفع مىگردد ، و تودهء مردم به اين عقايد پاى بندند ، زيرا اينها به خاطر صلاح دين و دنياى آنان در شرع وارد شده است . و عالمان مأمورند كه اعتقاد عوام را در برابر نيرنگهاى بدعت‌گذاران حفظ كنند ، همچنان كه پادشاهان موظّفند اموال آنها را از هجوم ستمگران و غاصبان محفوظ دارند .\r\nاكنون كه بر موارد سود و زيان فنّ كلام آگاه شدى بايد همچون پزشك حاذق باشى كه داروى خطرناك را جز بر موضع درد نمىنهد ، و آن را به هنگام نياز و به اندازهء احتياج به كار مىبرد . تفصيل اين سخن آن كه مردم عوام پيشه‌ور و صنعتگر دو دسته‌اند . دسته‌اى عقايد حقّه‌اى را كه ما ذكر كرديم دارا هستند ؛ اينها را بايد بر همين سلامت عقيده واگذاشت و ياد دادن كلام به آنها زيان محض مىباشد ، زيرا بسا در دل آنها شكّ برانگيزد ، و اعتقاد آنها را\r\n\r\n","description":"","footnote":"","page_name":" 429 ","page_number":429},
  {"content":"\r\n\r\nسست كند ، و پس از آن اصلاح حال آنها ممكن نباشد . دستهء ديگر عوامى هستند كه به بدعت معتقد و از جادّهء حق منحرفند ، اين دسته را بايد با لطف و نرمى ، نه با تعصّب و سختگيرى به سوى حقّ دعوت كرد ، و با سخنان لطيف كه نفس را قانع كند ، و در دل مؤثّر افتد ، و به روش ادلّهء قرآن و حديث نزديك ، و با فنون وعظ و تذكير آميخته باشد آنان را به راه آورد ، و اين شيوه از جدل و مناظره‌اى كه ساختهء متكلّمان و طبق شرايط آنان است سودمندتر مىباشد ، چه هنگامى كه عامى آنها را بشنود معتقد مىشود كه اين فنّى است كه متكلّم آموخته است تا بتدريج مردم را به سوى مذهب خويش برد ، و اگر در دادن پاسخ فرو ماند فرض خواهد كرد كه مناظره كنندگان مذهبش قادر به دادن پاسخ مىباشند . بنابراين جدل و كلام براى اين هر دو دسته حرام است ؛ همچنين براى كسى كه در دلش شكّ پديد آمده است ، زيرا واجب است با نرمى و مدارا و وعظ و ادلّهء قابل فهم ، و دور از ژرف نگريهاى كلامى و موشكافيهاى جدلى شكّ او را زايل كرد . كلام تنها در يك جا سودمند است ، و آن در صورتى است كه فرض شود شخصى عامى بر اثر شنيدن نوعى جدل به بدعتى معتقد شده است كه در اين جا بايد با نظير آن جدل با آن مقابله كرد ، تا آن شخص به اعتقاد حقّ بازگردد ، و اين دربارهء كسى است كه با مجادله چنان انس گرفته كه نمىتواند به اندرزها و هشدارهاى عاميانه بسنده كند ، و حالتى در او پديد آمده كه جز داروى جدل چيزى شفابخش او نيست ، كه در اين صورت جايز است جدل به او القا گردد .\r\nاين سخن كه گفتيم نسبت به شهرهايى است كه در آنها بدعت كم است و اختلاف مذهب وجود ندارد . از اين رو در اين گونه شهرها بايد بر اعتقادى كه ذكر كرديم بسنده ، و از ارائهء ادلّهء خوددارى كرد ، و منتظر وقوع شبهه شد تا چنانچه در آن واقع شود به اندازهء نياز دلائل گفته شود . و اگر در آن شهر بدعت شايع ، و بيم آن است كه كودكان بدان فريفته شوند اشكالى ندارد كه آنان را از جدل و كلام به اندازه‌اى كه در رسالهء قدسيّه ذكر كرده‌ايم ، بياموزند ، تا چنانچه مجادلات بدعت‌گذاران در آنها تأثير كرده باشد از آنان زدوده شود . و اين مقدار\r\n\r\n","description":"","footnote":"","page_name":" 430 ","page_number":430},
  {"content":"\r\n\r\nمجمل كه ذكر شد براى رعايت اختصار در اين كتاب بود .\r\nمىگويم : امّا روش ما در اين خصوص طبق آنچه در ابواب پنچگانه ميانى اين كتاب ذكر كرده‌ام غير از اين است ، و من اين موضوع را در رسالهء جداگانه‌اى به نگارش در آورده‌ام ، و آنچه را كه دانستن آنها بر همهء دانشجويان واجب است اعمّ از علم به اعمال ظاهرى و باطنى و اخلاق ستوده و نكوهيده بر آن اضافه كرده‌ام ، و آن را منهاج النّجاه ناميده‌ام اين رساله براى دانش‌طلبان به منزلهء اكسير است .\r\nغزّالى مىگويد : « اگر در انسان هوش و فراستى باشد ، كه به سبب آن امرى را زير سؤال برد ، و در نفس او شبهه‌اى پديد آيد بىشكّ علّتى مخوف در او پيدا شده ، و درد ظاهر گشته است ، از اين رو ناگزير بايد او را از آن درجه‌اى كه ذكر شد بالاتر برند ، و بدان مقدار كه در كتاب الاقتصاد فى الاعتقاد ذكر كرده‌ايم برسانند . اين كتاب به اندازهء پنجاه برگ است ، و مطالب آن از محدودهء قواعد عقايد بيرون نيست ، و به ديگر مباحث متكلّمان وارد نشده است . » مىگويم : طريقهء ما مطابق آنچه در كتاب علم اليقين آورده‌ام غير از اين است ، و اگر چه آن كتابى مبسوط و گسترده است ليكن در تنظيم مطالب آن از چارچوب آنچه در قرآن و احاديث معصومان ( ع ) آمده خارج نشده است ، جز اندكى كه براى شرح و توضيح آيات و روايات لازم و مورد نياز بوده است .\r\nغزّالى مىگويد : « اگر آن مقدار كه گفته شد او را قانع كند بايد دست از او بازداشت ، امّا چنانچه بدان شفا نيابد ، بيمارى او مزمن و سخت و واگير شده است . بنابراين پزشك بايد به اندازه‌اى كه مىتواند با او به نرمى رفتار كند ، و دربارهء او منتظر قضاى الهى باشد ، كه يا به تنبيهى غيبى حقّ بر او منكشف و معلوم شود ، و يا تا آنگاه كه مقدّر اوست در شكّ و شبهه باقى بماند .\r\nمطالبى كه در كتاب الاقتصاد فى الاعتقاد و كتبى از نوع آن آمده به اندازه‌اى است كه مىتوان به فوايد آن اميدوار بود . امّا آنچه بيرون از مطالب اين كتاب مىباشد دو قسم است : يك قسم دربارهء غير قواعد عقايد بحث\r\n\r\n","description":"","footnote":"","page_name":" 431 ","page_number":431},
  {"content":"\r\n\r\nمىكند ، مانند بحث از اعتمادات « 25 » و اكوان و ادراكات و بررسى اين كه آيا رؤيت را ضدّى است كه آن را منع و كورى مىنامند ، و اگر هست يكى است كه آن مانع از مشاهدهء همهء ديدنيهاست ، يا به عدد هر چه ديدنى و مشاهدهء آن ممكن است مانعى وجود دارد ، و امثال اين قبيل سخنان پوچ و گمراه كننده . قسم دوّم سخنان بيشترى است كه دربارهء اين ادلّه گفته شده و خارج از قواعد عقايد است و مشتمل بر پرسشها و پاسخهايى است كه بررسى آنها از سوى كسى كه به مقدار مذكور قانع نشده جز مايهء مزيد جهل و گمراهى نيست ، و بسا سخنى كه شرح و توضيح زياد بر پيچيدگى آن مىافزايد .\r\nاگر گفته شود بحث از احكام ادراكات و اعتمادات ذهن را تيز و قوى مىكند ، و ذهن وسيلهء فهم دين و مانند شمشير مىباشد كه وسيله و ابزار جهاد است ، از اين رو تقويت و تيز كردن آن اشكالى ندارد ، پاسخ اين است كه اين سخن مانند گفتار كسى است كه بگويد بازى شطرنج ذهن را تيز و فعّال مىكند ، لذا شطرنج بازى از دين است ، در حالى كه اين سخن هوس و برخاسته از هواى نفس است ، چرا كه ذهن را مىتوان با ممارست در علوم شرعى تيز و فعّال كرد ، و از آنها بيم مضرّتى نيست .\r\nاينك از آنچه گفته شد مقدار نكوهيده و ستوده از علم كلام معرّفى ، و حالتى كه انسان در آن نكوهيده و يا ستوده است ، و شخصى كه از آن سود مىبرد و يا نفعى از آن عايدش نمىشود مشخص شد .\r\n\r\nفصل\r\n( 1 ) اگر گفته شود : همان گونه كه اعتراف دارى فنّ كلام در دفع بدعت‌گذاران مورد نياز است و چون امروز بدعتها شايع ، و بلوا عامّ و نياز به آن محسوس است ، ناگزير فرا گرفتن آن در زمرهء واجبات كفايى و مانند علم قضا و ولايت و\r\n\r\n\r\n","description":"","footnote":"\r\n( 25 ) اعتماد چيزى را گويند كه اندفاع جوهرى سوى حيزى اقتضا كند ( احياء العلوم ، ترجمهء خوارزمى ، ج 1 ، ص 223 ) . - م .\r\n","page_name":" 432 ","page_number":432},
  {"content":"\r\n\r\nغير آن خواهد بود ، كه براى حفظ اموال و ديگر حقوق واجبند ، و چنانچه دانشمندان به انتشار و تدريس و بحث آن مشغول نشوند باقى نخواهد ماند ، و اگر بكلّى ترك شود كهنه و فراموش شده و از ميان خواهد رفت ، و براى حلّ شبهات بدعت‌گذاران مجرّد طبع بىآن كه آموزش ببيند كافى نيست ، از اين رو شايسته است كه تدريس كلام نيز از واجبات كفايى باشد ، بر خلاف زمان صحابه كه احتياج زيادى بدان وجود نداشت .\r\nپاسخ آن كه بدانى حقّ همين است و گريزى از آن نيست كه در هر شهرى بايد كسى باشد كه به دانستن اين دانش ممتاز ، و در دفع شبهاتى كه بدعت‌گذاران در آن شهر پديد مىآورند مستقلّ و آزاد باشد ، و اين امر با ادامهء آموزش لازم ميسّر خواهد بود ، ليكن درست نيست كه كلام را نيز مانند فقه و تفسير براى همه در قالب درس ارائه شود ، چه كلام بدان گونه كه گفته شد به منزلهء دارو و فقه همچون خوراك است ، و از زيان خوراك بيمى نيست ، ليكن بايد از مضرّات دارو با توجّه به انواع ضررهايى كه براى علم كلام ذكر كرديم ، بيم داشت . بنابراين استاد علم كلام بايد كسى را در اين علم متخصص گرداند كه در او سه خصلت زير وجود داشته باشد :\r\n1 - كسى كه خود را وقف فرا گرفتن دانش كند و بر آن حريص باشد ، چه اشتغال پيشه‌ور به پيشه‌اى كه دارد مانع اوست از اين كه بتواند دانش مذكور را به طور كامل فرا گيرد ، و اگر شبهاتى روى دهد از اذهان بزدايد .\r\n2 - بايد هوشمند و زيرك و سخنور باشد ، زيرا كودن نمىتواند آن را نيكو بفهمد ، و كندزبان قادر به استدلال نيست ، از اين رو در آموزش كلام اين بيم وجود دارد كه به او زيان برسد و اميد فايده‌اى در آن نيست .\r\n3 - بايد طبعا داراى صلاحيت و ديانت و تقوا باشد ، و شهوات بر او غلبه نداشته باشد ، زيرا فاسق با كمترين شبهه‌اى دين را از دست مىدهد ، و بند را از پاى اميال خود مىگشايد ، و سدّ ميان خود و لذّتها را از ميان برمىدارد ، و ديگر رغبتى به از ميان بردن شبهات ندارد ، بلكه آنها را مغتنم مىشمارد تا از\r\n\r\n","description":"","footnote":"","page_name":" 433 ","page_number":433},
  {"content":"\r\n\r\nزحمت تكاليف شرعى خود را برهاند . بنابراين تباهيهايى كه چنين دانشجويى به وجود مىآورد بيش از اصلاحاتى است كه ممكن است انجام دهد .\r\nچون با اين تقسيم‌بنديها آشنا شدى برايت روشن مىشود كه دليل پسنديده آن است كه از نوع دلائل قرآن و از كلمات لطيف باشد تا در دلها مؤثّر واقع شود ، و نفوس را قانع كند بىآن كه وارد تقسيمات و تدقيقاتى شود كه بيشتر مردم آنها را درك نمىكنند و اگر درك كنند معتقد مىشوند كه اين شعبده و فنّ است ، و دارنده‌اش آنها را فرا گرفته تا امور را بر مردم مشتبه كند ، و اگر كسى كه در اين هنر مانند اوست با وى روبرو شود در برابر او مقاومت خواهد كرد و روشن شد كه اسلاف صالح تنها به سبب زيانهايى كه در فرا گرفتن علم كلام است و ما آنها را شرح داديم از ورود در آن و دلسپردگى به آن منع كرده‌اند ، و گرنه آنچه از ابن عبّاس در مناظره با خوارج و از على ( ع ) در مناظره با قدريان و غير او نقل شده از سخنان روشن و تابناكى است كه مورد نياز و در همهء احوال و اوضاع ستوده و پسنديده است . بلى در ادوار و اعصار مختلف ميزان نياز به آن از حيث كثرت و قلّت متفاوت است ، و چه بسا كه به سبب همين امر حكم مربوط به آن نيز مختلف شود .\r\nبارى همهء اينها كه گفته شد به حكم عقيده‌اى است كه مردم به داشتن آن مكلّف مىباشند ، و بر اساس طريقه‌اى است كه براى دفاع و حفظ آن ضرورى است . امّا براى زدودن شبهات و كشف حقايق و شناخت ماهيّت اشيا و ادراك اسرارى كه ظاهر الفاظ اين عقيده بيانگر آنهاست راهى وجود ندارد جز مجاهده و سركوب كردن شهوات و رو آوردن به سوى خدا با تمام وجود ، و برخوردارى از انديشه‌اى كه برى از هر گونه مجادله‌اى باشد ، و اين رحمتى است كه از سوى حق تعالى بر كسى كه در معرض وزش نفحات آن قرار گرفته است به اندازهء بهره و تلاش او و قابليّت محلّ و پاكيزگى قلبش افاضه مىگردد ، و آن دريايى است كه نمىتوان به عمق آن پى برد ، و به كرانهء آن نمىتوان رسيد . »\r\n\r\n","description":"","footnote":"","page_name":" 434 ","page_number":434},
  {"content":"\r\n\r\n\r\nفصل\r\n( 1 ) غزّالى مىگويد : « اگر بگويى در اين گفتار اشاره است به اين كه علوم مذكور را ظواهر و اسرارى است كه بعضى از آنها روشن و آشكار و برخى پوشيده است كه سرانجام با مجاهده ، رياضت ، تلاش پيگير ، انديشهء پاك و درونى كه بجز مطلوب از هر نوع مشغوليّتهاى دنيوى خالى باشد روشن و آشكار مىگردد ، و اين سخن تقريبا مخالف شرع است ، زيرا در شرع ظاهر و باطن و نهان و آشكارى وجود ندارد بلكه در شرع همهء اينها يكى است ، پاسخ اين است كه بدانى انقسام آن علوم به خفّى و جلّى مورد انكار هيچ صاحب بصيرتى نيست ، و تنها كوته‌انديشانى كه در آغاز كودكى چيزى فرا گرفته و بر آن مانده و گامى فراتر نگذاشته و مقام علما و اوليا را احراز نكرده‌اند آن را انكار مىكنند ، در حالى كه ادلّهء شرعى گوياى آن است .\r\nپيامبر ( ص ) فرموده است : « قرآن ظاهر و باطن و حدّ و مطلعى دارد . » « 26 » و نيز فرموده است : « ما گروه پيامبران مأموريم با مردم به اندازهء خودشان سخن گوييم . » « 27 » و نيز فرموده است : « هر كس براى قومى سخنى بالاتر از فراخور عقل آنها گفته است ، آن سخن براى آنها فتنه‌اى بوده است . » « 28 » على ( ع ) در حالى كه به سينه‌اش اشاره كرد فرمود : « همانا در اين جا دانشهاى بسيارى است ؛ كاش براى آن حاملانى مىيافتم . » « 29 » خداوند متعال فرموده است :  وَ تِلْكَ الْأَمْثالُ نَضْرِبُها لِلنَّاسِ وَ ما يَعْقِلُها إِلَّا الْعالِمُونَ  « 30 » .\r\n\r\n\r\n","description":"","footnote":"\r\n( 26 ) بحار ، ج 19 ، باب ان للقرآن ظهرا و بطنا ، اين حديث را با الفاظ مختلف نقل كرده است .\r\n( 27 ) كافى ، كلينى ، ج 1 ، ص 23 ، به شمارهء 15 ؛ امالى ، صدوق ، ص 251 .\r\n( 28 ) مقدّمهء صحيح ، مسلم ، ص 9 .\r\n( 29 ) نهج البلاغه ، ص 147 .\r\n( 30 ) عنكبوت / 43 : اينها مثالهايى است كه ما براى مردم مىزنيم و جز عالمان آنها را درك نمىكنند .\r\n","page_name":" 435 ","page_number":435},
  {"content":"\r\n\r\nپيامبر ( ص ) فرموده است : « اگر آنچه را مىدانم مىدانستيد خنده‌تان كم و گريه‌تان بسيار بود . » « 31 » اى كاش مىدانستم كه اگر آنچه را پيامبر خدا ( ص ) مىدانسته سرّى نبوده كه به سبب نارسايى فهم مردم از درك آن يا به سبب ديگر از افشاى آن ممنوع بوده چرا آن را براى مردم بيان نكرده است ، و شكّى نيست كه اگر آن را بيان مىكرد ، مردم او را تصديق مىكردند . ابن عبّاس دربارهء قول خداوند متعال :\r\n اللَّهُ الَّذِي خَلَقَ سَبْعَ سَماواتٍ وَ مِنَ الْأَرْضِ مِثْلَهُنَّ يَتَنَزَّلُ الْأَمْرُ بَيْنَهُنَّ  « 32 » گفته است :\r\nاگر تفسير آن را بيان كنم سنگسارم مىكنيد ، و در روايت ديگر آمده :\r\nمىگوييد او كافر است .\r\nسهل شوشترى گفته است : عالم را سه نوع علم است : 1 - علم ظاهر كه آن را در اختيار اهل ظاهر مىگذارد ؛ 2 - علم باطن كه آن را جز به اهلش اظهار نمىكند ؛ 3 - علمى كه تنها ميان او و خداوند است و آن را براى هيچ كس ظاهر نمىسازد .\r\nيكى از عارفان گفته است : فاش كردن سرّ ربوبى كفر است . يكى ديگر از آنها گفته است : خداوند را سرّى است اگر آن را ظاهر كند نبوّت باطل مىشود ، و نبوّت را نيز سرّى است كه اگر فاش شود علم باطل مىگردد ، و عالمان ربّانى را نيز سرّى است كه اگر آن را ظاهر كنند احكام باطل مىشود . و اگر گويندهء مذكور مقصودش اين نباشد كه نبوّت دربارهء ضعفا به سبب نارسايى فهم آنها باطل مىشود ، گفتهء او درست نخواهد بود ، بلكه صحيح اين است كه سرّ ربوبيّت با نبوّت در تناقض نيست ، و انسان كامل كسى است كه انوار معرفت او نور ورع وى را خاموش نكند ، و ملاك ورع شريعت است .\r\nمىگويم : ما در باب دوّم از كتاب علم در آنجا كه علم آخرت شرح داده\r\n\r\n\r\n","description":"","footnote":"\r\n( 31 ) مسند ، احمد ، ج 2 ، ص 257 ، 312 و 432 .\r\n( 32 ) طلاق / 12 : خداوند كسى است كه هفت آسمان را آفريد و از زمين نيز همانند آن را ، فرمان او در ميان آنها پيوسته نازل مىشود .\r\n","page_name":" 436 ","page_number":436},
  {"content":"\r\n\r\nشده است در اين باره احاديثى از ائمّهء اهل بيت ( ع ) نقل كرده‌ايم .\r\n\r\nفصل : اختلاف ظاهر و باطن\r\n( 1 ) اگر بگويى : چون آيات و اخبارى كه ذكر شد مىتواند مورد تأويل قرار گيرد لازم است چگونگى اختلاف ميان ظاهر و باطن روشن گردد ، چرا كه اگر باطن با ظاهر تناقض داشته باشد ابطال شرع لازم مىآيد ، و اين مصداق قول كسى است كه گفته است : حقيقت خلاف شريعت است ، و اين سخن كفر است ، چه شريعت عبارت از ظاهر و حقيقت همان باطن است ، و اگر اين دو با هم تناقض و مخالفتى نداشته باشند يكى خواهند بود و انقسام موردى ندارد ، و ديگر براى شرع سرّى نيست تا آن را فاش نكنند بلكه پوشيده و آشكار يكى خواهد بود .\r\nپاسخ اين است كه بدانى اين پرسش امرى بزرگ و ناگوار را پيش مىآورد ، و به علم مكاشفه منجر مىشود ، و گفتگو از مورد بحث ما كه علم معامله و غرض ما در اين كتاب است خارج مىگردد ، چه اين عقايدى كه ذكر كرديم از اعمال قلوب است ، و ما مكلّفيم كه آنها را قلبا مورد قبول و تصديق قرار دهيم ، نه اين كه براى كشف حقايق آنها تلاش كنيم ، چرا كه همهء مردم مكلّف به اين امر نيستند ، و اگر اين عقايد از اعمال نبود ما آنها را در اين كتاب نمىآورديم ، و اگر از اعمال ظاهر قلب نه از اعمال باطن به شمار نمىآمد ما آن را در بخش نخست اين كتاب ذكر نمىكرديم ، و كشف حقيقى تنها صفت سرّ دل و باطن آن است ، ليكن چون سخن به اينجا رسيد كه تناقض ظاهر و باطن توهّم مىشود ، براى رفع آن ناگزير از سخنى كوتاهيم ، چه هر كس بگويد حقيقت مخالف شريعت يا باطن با ظاهر در تناقض است ، سخن او به كفر نزديكتر است تا به ايمان ، بلكه اسرارى كه درك آنها به مقرّبان اختصاص دارد ، و بيشتر مردم در دانستن اسرار مذكور با آنها مشاركت ندارند ، و مقرّبان از فاش كردن آنها امتناع مىكنند به پنج قسم منقسم مىشود :\r\n1 - اين كه چيزى ذاتا دقيق است ، و بيشتر فهمها از درك آن ناتوانند ، و\r\n\r\n","description":"","footnote":"","page_name":" 437 ","page_number":437},
  {"content":"\r\n\r\nفهم آن تنها به خواصّ اختصاص دارد ، و بر آنها لازم است كه آن را جز براى اهلش افشا نكنند ، چه به سبب نارسايى فهمشان براى آنها فتنه خواهد شد ، و راز روح كه پيامبر ( ص ) آن را مخفى داشت ، و از بيان آن خوددارى فرمود از همين قسم است ، زيرا ماهيّت روح از جمله چيزهايى است كه افكار از درك آن ناتوان ، و اوهام از تصوّر حقيقت آن قاصرند ، و نبايد گمان كرد كه راز روح بر پيامبر خدا ( ص ) مكشوف نبوده است ، زيرا كسى كه روح را نشناسد مانند آن است كه خود را نشناخته ، و آن كه خود را نشناخته است چگونه مىتواند پروردگارش را بشناسد ، و دور نيست كه اين راز بر برخى از اوليا و علما نيز مكشوف باشد ، و اينان اگر چه پيامبر نيستند ليكن به آداب شرع مؤدّب و آراسته‌اند ، و از آنچه شرع خاموشى گزيده خاموشى اختيار كرده‌اند ، همچنين در صفات حق تعالى نكات و اسرارى است كه اكثر مردم از درك آنها ناتوانند ، و پيامبر خدا ( ص ) از اين صفات جز آنچه را كه بر افكار و اذهان روشن است ذكر نكرده است مانند علم و قدرت و جز آنها تا مردم اين معانى را با توجّه به نوع مناسبتى كه با علم و قدرت آنها دارد درك كنند ، چه آنان داراى صفاتى هستند كه آنها را علم و قدرت مىنامند ، و مىتوانند با يك مقايسه علم و قدرت خداوند را بفهمند ، و اگر صفتى براى خداوند ذكر مىكرد كه از آن چيزى در خلق وجود نداشت تا الگو و نمونه آن باشد ، مردم نمىتوانستند آن صفت را درك كنند ، چنان كه اگر لذّت جماع را براى كودك يا عنيّن شرح دهند آن را نخواهند فهميد مگر اين كه آن را با لذّت طعامى كه خورده و چشيده است مقايسه كنند ، و با اين حال شناخت آنها نسبت به اين معنا حقيقى و واقعى نيست ، و اختلافى كه ميان علم و قدرت خداوند با علم و قدرت خلق وجود دارد خيلى بيشتر از اختلافى است كه ميان لذّت مباشرت و خوردن موجود است .\r\nخلاصه انسان تنها نفس و صفات خويش را كه در دسترس دارد ، و يا آنچه پيش از اين برايش وجود داشته است مىتواند درك كند ، و با مقايسه با خود قادر است صفت غير خود را بفهمد ، و پس از آن باور كند كه ميان آنها از حيث\r\n\r\n","description":"","footnote":"","page_name":" 438 ","page_number":438},
  {"content":"\r\n\r\nشرافت و كمال تفاوت است ، و بشر جز اين توانايى ندارد كه براى خداوند صفاتى را ثابت كند اعمّ از فعل و قدرت و علم و جز آنها كه در نفس او ثابتند ، ضمن تصديق به اين كه آنچه در خداوند مىباشد كاملتر و شريفتر است . به همين سبب سخنان بشر بيشتر پيرامون صفات نفس خويش است ، نه صفات جلالى كه به خداوند متعال اختصاص دارد . از اين رو پيامبر ( ص ) فرموده است :\r\nلا احصى ثناء عليك انت كما اثنيت على نفسك « 33 » و معناى آنچه فرموده اين نيست كه من از بيان آنچه فهميده‌ام ناتوانم بلكه آن اعتراف به قصور از ادراك حقيقت جلال اوست . به همين مناسبت برخى از اهل معرفت گفته‌اند : خدا را در حقيقت جز خدا نمىشناسد ، و يكى از آنها گفته است : سپاس ويژهء خداوندى است كه براى شناخت خويش راهى جز اظهار عجز از شناخت خود قرار نداده است .\r\nاكنون كه به اين جا رسيديم عنان سخن از آن باز مىكشيم و به مقصود خود بازمىگرديم ، و آن اين كه يكى از اقسام چيزهايى كه فهم از درك آن ناتوان مىباشد روح و بعضى از صفات بارى تعالى است ، و شايد اين حديث پيامبر ( ص ) به همين مطلب اشاره دارد كه فرموده است : خداوند را هفتاد حجاب از نور است كه اگر اين حجابها را از ميان بردارد انوار جلال و عظمتش هر كس را كه به او بنگرد مىسوزاند .\r\n2 - از اسرارى كه پيامبران و صدّيقان از ذكر آن خوددارى كرده‌اند چيزى است كه ذاتا قابل فهم است و عقل انسان از درك آن عاجز نيست ، جز اين كه گفتن آن براى بيشتر شنوندگان زيانبار است ليكن براى پيامبران و صدّيقان زيانى ندارد ، و سرّ قدر الهى كه عالمان را از فاش كردن آن منع كرده‌اند از اين قبيل است . و چه بسا كه بيان بعضى حقايق براى برخى مردم زيانبار باشد ، چنان كه نور خورشيد به چشم خفّاشان ، و بوى گل به جعل ضرر مىرساند .\r\nاگر كسى بگويد : چنانچه وقت قيامت بيان و تعيين شده بود كه پس از هزار\r\n\r\n\r\n","description":"","footnote":"\r\n( 33 ) من نمىتوانم حقّ ستايش تو را به جا آورم ، تو چنانى كه خود خويشتن را ستوده‌اى\r\n","page_name":" 439 ","page_number":439},
  {"content":"\r\n\r\nسال يا بيشتر يا كمتر است مطلبى روشن و قابل درك بود ، پاسخ اين است كه براى حفظ مصالح بندگان ، و از بيم رسيدن زيان به آنان وقت آن ذكر و تعيين نشده است ، و شايد هنگام وقوع آن دور و مدّت ايمنى طولانى باشد ، و مردم فرا رسيدن زمان عقوبت و مجازات را بعيد شمارند و در نتيجه اعتنا و توجّه آنها به آن كم گردد ، و يا فرا رسيدن قيامت در علم خداوند نزديك باشد كه در اين صورت چنانچه وقت آن گفته مىشد ترس بر آنها غلبه مىيافت ، و از كار و عمل روگردان مىشدند ، و دنيا ويران مىگشت . و اگر اين معنا موجّه و درست باشد مىتواند نمونهء اين قسم از اسرار به شمار آيد .\r\n3 - چيزى است كه اگر صريح گفته شود مفهوم گردد ، و در آن زيانى نيست ليكن به طور كنايه و بر سبيل استعاره و رمز ذكر مىشود تا در دل شنونده مؤثّرتر واقع شود ، و مصلحت او در اين است كه وقوع آن در نظرش بزرگ آيد ، چنان كه اگر گوينده‌اى بگويد : فلانى را ديدم كه بر گردن خوكها گردن بند دّر مىآويخت ، و اشارهء او بدين باشد كه علم و حكمت را ميان نااهلان پخش مىكرد ، شنونده جز ظاهر گفتهء او را درك نمىكند ، ليكن پژوهشگر دانا هر گاه بنگرد و بداند كه درّى به همراه آن انسان نبوده ، و در محلّ او خوك وجود نداشته است راز و باطن سخن او را درمىيابد . و مردم از اين حيث با هم متفاوتند . و بازگشت اين گونه سخن به اين است كه معناى مورد نظر به صورتى گفته شود كه متضمّن همان معنا يا نظير آن باشد ، و از اين جمله است قول پيامبر اكرم ( ص ) كه فرموده است : « مسجد از آب بينى خود را درهم مىكشد ، چنان كه پوست بدن از آتش . » « 34 » در حالى كه مىبينيم سطح مسجد خود را از آب بينى درهم نكشيده و از آن كم نشده است ، از اين رو معناى آن اين است كه روح مسجد و مقام معنوى آن نزد خداوند بزرگ است ، و انداختن آب بينى در مسجد اهانت و تحقيرى است نسبت به آن ، و تحقير ضدّ تعظيم و بزرگداشت آن است ، مانند تضادّ آتش با پوست بدن . همچنين فرموده است :\r\n\r\n\r\n","description":"","footnote":"\r\n( 34 ) المجازات النّبويه ، شريف رضىّ ، ص 133 .\r\n","page_name":" 440 ","page_number":440},
  {"content":"\r\n\r\n« آيا كسى كه پيش از امام سر ( از ركوع و سجود ) برمىدارد نمىترسد كه خداوند سرش را به سر الاغ مبدّل كند . » « 35 » تبديل سر انسان به سر الاغ از حيث صورت هرگز شدنى نيست ليكن از حيث معنا امكان‌پذير است ، زيرا حقيقت سر الاغ به رنگ و شكل آن نيست بلكه به سبب كودنى و حماقت آن است كه از ويژگيهاى اوست ، و مقصود همين است نه شكل آن كه قالب معناست ، و جمع ميان اقتدا به امام و تقدّم جستن بر او از منتهاى حماقت است چه اينها نقيض يكديگرند ، و اسرار اين ظواهر را تنها با دليل عقلى يا شرعى مىتوان شناخت .\r\nامّا دليل عقلى به هنگامى است كه حمل آن بر ظاهر غير ممكن باشد مانند قول پيامبر ( ص ) كه فرموده است « دل مؤمن ميان دو انگشت از انگشتان خداوند رحمان است » « 36 » ، چرا كه اگر سينه مؤمنان را جستجو كنيم در آنها انگشتى نمىيابيم ، پس معلوم مىشود كه آن كنايهء از قدرت است كه سرّ انگشت و روح نهفته در آن است ، و پيامبر براى بيان قدرت از تعبير انگشت استفاده فرموده است زيرا اين نوع تعبير در تفهيم قدرت كاملهء حقّ مؤثّرتر و در نفوس راسختر است . و از اين قبيل است قول حق تعالى كه :  إِنَّما قَوْلُنا لِشَيْءٍ إِذا أَرَدْناهُ أَنْ نَقُولَ لَهُ كُنْ فَيَكُونُ  « 37 » كه كنايه است از قدرت او ، زيرا گفتن « كن » اگر خطاب به چيزى پيش از وجود آن است امرى محال است ، چه معدوم خطاب را درك نمىكند مگر آنگاه كه موجود گردد ، و اگر اين خطاب پس از وجود آن است آن شئ از تكوين و ايجاد بىنياز است ، ليكن چون براى تفهيم كمال قدرت حق تعالى اين كنايه در نفوس مؤثّرتر و راسختر است بدين صورت گفته شده است .\r\nامّا دليل شرعى زمانى است كه حمل نصّ بر ظاهر آن ممكن باشد ليكن\r\n\r\n\r\n","description":"","footnote":"\r\n( 35 ) اين حديث مورد اتّفاق فرق اسلامى است ( مشكاة المصابيح ، ص 102 ) .\r\n( 36 ) عراقى گفته است : مسلم از حديث عمران را نقل كرده ، و در آن به جاى دل مؤمن دل عبد ذكر شده است .\r\n( 37 ) نحل / 40 : هنگامى كه چيزى را اراده مىكنيم فقط به آن مىگوييم موجود باش ، بىدرنگ موجود مىشود .\r\n","page_name":" 441 ","page_number":441},
  {"content":"\r\n\r\nروايت شده كه مراد غير از ظاهر آن است چنان كه در تفسير قول خداوند متعال :  أَنْزَلَ مِنَ السَّماءِ ماءً فَسالَتْ أَوْدِيَةٌ بِقَدَرِها  « 38 » روايت شده كه مراد از آب قرآن و مقصود از واديها ( درّه‌ها ) دلهاست كه بعضى از آنها بخش زيادى از آب و بعضى بخش كمى از آن در آنها سرازير مىشود و برخى بكلّى از آن بىنصيب مىمانند . و زبد ( كف ) روى آب مثال است براى كفر ، زيرا اگر چه كف بر روى آب ظاهر مىگردد و ته‌نشين نمىشود ليكن دوام و ثباتى ندارد ، و هدايت كه مايهء سود مردم است همچنان ثابت و پايدار مىماند . گروهى در اين باره به غور و تعمّق پرداخته ، و آنچه را كه در مورد آخرت ذكر شده از قبيل ميزان و صراط و جز اينها را تأويل ، و از ظاهر آنها صرف‌نظر كرده‌اند ، و اين بدعت است زيرا در اين مورد روايتى نقل شده ، و حمل آنها بر ظاهر محال نيست ، از اين رو اعتقاد بر ظاهر آنها واجب است .\r\nمىگويم : بنابر مذهب ما تأويل ميزان و صراط بدعت نيست ، زيرا همان گونه كه پيش از اين اشاره كرده‌ايم رواياتى در تأويل آنها از ائمّهء معصومين ( ع ) وارد شده است ، و ما در رسالهء جداگانه‌اى به طور كامل و مشروح اين مسائل را بيان و روشن كرده‌ايم .\r\n4 - اين كه انسان چيزى را به طور اجمالى درك كند ، سپس با ذوق و تحقيق ، مفصّل آن را بفهمد ، به طورى كه آن عقيده و حالت مداوم او گردد ، اين دو علم با يكديگر تفاوت دارند ، اوّلى به منزلهء پوست و دوّمى مغز ، و يا اوّلى ظاهر و ديگرى باطن است . و آن مانند اين است كه انسان در تاريكى يا از دور شخصى را به نظر آورد ، و نسبت به آن تا اندازه‌اى يقين حاصل كند ، و هنگامى كه او را از نزديك يا پس از بر طرف شدن تاريكى ببيند ميان اين دو ديدار احساس تفاوت كند ، ليكن رؤيت اخير او ضدّ اوّل نيست بلكه موجب تكميل آن است . در مورد علم و ايمان و تصديق نيز وضع به همين منوال است ،\r\n\r\n\r\n","description":"","footnote":"\r\n( 38 ) رعد / 17 : خداوند از آسمان آبى فرستاد ، از هر درّه و رودخانه‌اى به اندازهء آنها سيلابى جارى شد .\r\n","page_name":" 442 ","page_number":442},
  {"content":"\r\n\r\nچه انسان وجود عشق و بيمارى و مرگ را پيش از وقوع آنها باور مىكند ليكن يقين او به هنگام وقوع آنها كاملتر از يقين او پيش از تحقّق آنهاست .\r\nبه طور كلّى انسان در زمينهء شهوت و عشق و ديگر احوال خود سه حالت متفاوت يا سه ادراك مختلف دارد : اوّل تصديق به وجود آن پيش از وقوع ، دوّم حال وقوع ، سوّم پس از گذشتن آن ، چه باور آدمى نسبت به گرسنگى پس از زوال آن خلاف باورى است كه پيش از زوال آن داشته است ، همچنين برخى از علوم دين در قلمرو ذوق درمىآيند و كامل مىشوند ، مانند باطن در مقايسه با وضعى كه پيش از آن داشته است ، و نيز ميان علم بيمار دربارهء صحت ، و علم فرد تندرست نسبت به آن تفاوت وجود دارد . در اين چهار قسم كه ذكر شد مردم با يكديگر اختلاف دارند ، و در هيچ يك از اين اقسام باطن نقيض ظاهر نيست ، بلكه باطن متمّم و مكمّل ظاهر است چنان كه مغز كامل كنندهء پوست مىباشد .\r\n5 - چيزى به زبان مقال گفته شود كه روشنگر زبان حال باشد ، در اين جا كوته‌فهم به ظاهر اكتفا مىكند ، و آن را تنها نطق و بيان مىداند ، ليكن آن كه دانا به حقايق است راز درون آن را درك مىكند ، در مثل آمده است كه : ديوار به ميخ گفت : چرا مرا مىشكافى ؟ ميخ پاسخ داد : از آن كه مرا مىكوبد بپرس ، چه سنگى كه در پشت سر من است مرا رها نكرده است . و اين مثل بيانگر زبان حال با زبان مقال است ، و از اين گونه است قول خداوند متعال :  فَقالَ لَها وَ لِلْأَرْضِ ائْتِيا طَوْعاً أَوْ كَرْهاً قالَتا أَتَيْنا طائِعِينَ  « 39 » كوته‌انديش براى فهم اين آيه نيازمند آن است كه براى مخاطب اين خطاب حيات و عقل و فهم فرض كند ، و خطاب را صوت و حرف بداند كه زمين آن را شنيده و با صوت و حرف پاسخ داده و مىگويد : أتينا طائعين ، امّا صاحب بصيرت مىداند كه مراد نطق زبان نيست و مقصود زبان حال و خبر از اين است كه آنها بالضّروره مسخّر فرمان خداوند و مطيع و تسليم اويند . قول خداوند متعال كه فرموده است :  إِنْ مِنْ شَيْءٍ إِلَّا يُسَبِّحُ بِحَمْدِهِ \r\n\r\n\r\n","description":"","footnote":"\r\n( 39 ) فصّلت / 11 : . . . به آن و به زمين دستور داد به وجود آييد و شكل گيريد خواه از روى طاعت و خواه به اكراه ، آنها گفتند : ما از روى طاعت مىآييم .\r\n","page_name":" 443 ","page_number":443},
  {"content":"\r\n\r\nيعنى هيچ چيزى نيست مگر اين كه خداوند را تنزيه و ستايش مىكند نيز از اين قبيل است امّا انسان كم‌هوش خود را نيازمند آن مىبيند كه براى جماد حيات و عقل و نطق و صوت و حرف فرض كند ، تا زمين سبحان اللّه بگويد و تسبيح او تحقق يابد ليكن صاحب بينش مىداند كه مقصود گفتار زبانى نيست بلكه آسمانها و زمين به وجود خود او را تسبيح مىگويند ، و ذات پاك او را تقديس مىكنند و به يگانگى او گواهى مىدهند چنان كه گفته‌اند :\r\nو فى كل شى له آية * تدلّ على أنّه واحد « 40 » و نيز گفته مىشود : اين صنعت مستحكم گواهى مىدهد كه سازندهء آن از حسن انديشه و دانش كامل برخوردار است . سخن مذكور بدان معنا نيست كه به زبان شهادت مىدهد ، بلكه مراد گواهى ذات و حال آن است . همچنين هيچ چيزى نيست مگر اين كه در ذات خود محتاج است به موجدى كه به او هستى و بقا دهد ، و اوصاف او را دائمى كند ، و تكامل بخشد ، پس به حكم نيازى كه دارد بر تقديس آفرينندهء خويش گواهى مىدهد ، و گواهى او را ارباب بصيرت مىدانند ، نه آنهايى كه به ظواهر اكتفا مىكنند . و به همين سبب خداوند متعال فرموده است :  وَ لكِنْ لا تَفْقَهُونَ تَسْبِيحَهُمْ  « 41 » ، چه كوته‌بينان اصلا اين تسبيح را نمىفهمند ، و مقرّبان و راسخان در علم اگر چه درك مىكنند ليكن كنه و كمال آن را درنمىيابند ، زيرا هر چيزى گواهيهاى گوناگونى بر تنزيه و تقديس حقّ تعالى دارد ، و هر يك از آنان به اندازهء بهره و بينش خويش آنها را درك مىكند ، و سزاوار نيست اين گواهيها ضمن علم معامله گفته و شمرده شود ، و اين موضوع نيز از جملهء امورى است كه ظاهربينان و صاحبان بينش در علم و آگاهى به آن با هم تفاوت و اختلاف دارند ، و به وسيلهء آن جدايى باطن از ظاهر آشكار مىگردد .\r\nفرقه‌ها و ارباب مقالات در اين باب بعضى زياده‌روى و برخى طريق ميانه را اختيار كرده‌اند ، دسته‌اى در ردّ ظواهر تا آن جا پيش رفته‌اند كه همهء ظواهر\r\n\r\n\r\n","description":"","footnote":"\r\n( 40 ) و در هر چيزى براى او نشانه‌اىست كه دلالت مىكند بر اين كه او يگانه است\r\n( 41 ) اسراء / 44 : . . . و ليكن شما تسبيح آنها را نمىفهميد .\r\n","page_name":" 444 ","page_number":444},
  {"content":"\r\n\r\nآيات و روايات يا اكثر آنها را دگرگون كرده‌اند ، حتّى آيه :  تُكَلِّمُنا أَيْدِيهِمْ وَ تَشْهَدُ أَرْجُلُهُمْ  « 42 » ، و نيز :  وَ قالُوا لِجُلُودِهِمْ لِمَ شَهِدْتُمْ عَلَيْنا قالُوا أَنْطَقَنَا اللَّهُ الَّذِي أَنْطَقَ كُلَّ شَيْءٍ  « 43 » و همچنين سؤالات نكير و منكر و ميزان و حساب و گفتگوهاى دوزخيان با بهشتيان را در آن جا كه مىگويند :  أَفِيضُوا عَلَيْنا مِنَ الْماءِ أَوْ مِمَّا رَزَقَكُمُ اللَّهُ  « 44 » همه را بر غير ظاهر خود حمل كرده و گمان كرده‌اند كه همهء آنها زبان حال است ، و گروهى كه از جملهء آنها احمد بن حنبل است براى سدّ اين باب به قدرى غلوّ و بر ظواهر نصوص تكيه كرده‌اند كه تأويل آيه  « كُنْ فَيَكُونُ » *  « 45 » را اجازه نداده و مدّعى شده‌اند كه اين خطابى با حرف و صوت است كه در هر لحظه‌اى به عدد همهء آفريدگان از سوى خداوند متعال به وجود مىآيد ، تا آن جا كه از بعضى اصحاب احمد شنيدم كه مىگفت : وى مطلقا باب تأويل را جز در سه مورد مسدود كرده است ، كه عبارتند از قول پيامبر خدا ( ص ) : الحجر الاسود يمين اللّه فى الارض « 46 » و نيز : قلب المؤمن بين اصبعين من اصابع الرّحمن « 47 » و نيز : إنّى لاجد نفس الرّحمن من جانب اليمن « 48 » و ظاهربينان به بستن باب تأويل گرويدند . گمانم اين است كه احمد بن حنبل مىدانسته است كه استواء استقرار نيست و نزول غير از انتقال است ، ليكن او از تأويل اين آيات منع كرد . تا راه تأويل را بكلّى مسدود ، و مصلحت مردم را رعايت كند ، زيرا اگر باب تأويل گشوده شود شكاف گسترش مىيابد ، و از ضبط و كنترل خارج\r\n\r\n\r\n","description":"","footnote":"\r\n( 42 ) يس / 65 : . . . دستهايشان با ما سخن مىگويند ، و پاهايشان بر كارهايى كه انجام داده‌اند شهادت مىدهند .\r\n( 43 ) فصّلت / 21 : آنها به پوستهاى تن خود مىگويند : چرا بر ضدّ ما گواهى داديد ؟ آنها جواب مىدهند : همان خدايى كه هر موجودى را به نطق درآورده ما را گويا ساخت\r\n( 44 ) اعراف / 50 : . . . مقدارى آب يا از آنچه خدا به شما روزى داده به ما ببخشيد .\r\n( 45 ) يس / 82 : . . . ( به او مىگويد ) موجود باش ، آن نيز بىدرنگ موجود مىشود .\r\n( 46 ) جامع الصّغير ، باب الحاء ، به نقل از تاريخ خطيب ، مستدرك ، حاكم ، ج 1 ، ص 457 ، به طور مفصّلتر .\r\n( 47 ) پيش از اين مأخذ آن ذكر شده است .\r\n( 48 ) المغنى ، احمد ، از حديث ابو هريره .\r\n","page_name":" 445 ","page_number":445},
  {"content":"\r\n\r\nمىگردد ، و از حدّ اعتدال خارج مىشود و براى اعتدال نيز ضابطه‌اى وجود ندارد ، در حالى كه براى اين منع باكى نيست ، و روش پيشينيان گواه آن است ، زيرا آنها مىگفته‌اند : نصوص را به همان گونه كه وارد شده برقرار بداريد ، حتّى هنگامى كه از مالك دربارهء استواء پرسيدند ، پاسخ داد : استواء معلوم و كيفيّت آن مجهول ، و ايمان به آن واجب ، و پرسش دربارهء آن بدعت است .\r\nگروهى نيز راه ميانه را برگزيدند ، و تأويل را در آنچه مربوط به صفات بارى تعالى است روا دانسته ، و هر چه را متعلق به آخرت است بر ظواهر خود باقى گذاشته ، تأويل آنها را منع كردند ، و اينان طايفهء اشاعره‌اند ، و معتزله از اين حدّ فراتر رفتند ، و از صفات بارى تعالى رؤيت و سميع و بصير بودن او و همچنين معراج پيامبر خدا ( ص ) را تأويل كردند ، و مدّعى شدند كه معراج جسمانى نبوده است ، و نيز عذاب قبر ، ميزان ، صراط و بخشى از احكام آخرت را مورد تأويل قرار دادند ، ليكن به حشر اجساد و بهشت اعتراف و اقرار كردند كه بهشت مشتمل بر خوردنيها و نوشيدنيها و زناشويى و لذّتهاى محسوس است ، و دوزخ مشتمل بر جسمى محسوس و سوزنده است كه پوست را مىسوزاند و پيه را مىگدازد .\r\nو فلاسفه از حدّ معتزله جلوتر رفتند ، و همهء آنچه را درباره آخرت وارد شده تأويل كردند ، عذابها و لذّتهاى آن را آلام و لذّات عقلى و روحانى دانستند ، و حشر اجساد را منكر شدند ، و گفتند : نفوس باقى مىمانند ، در حالى كه يا معذّبند و يا متنعّم ، و عذاب و نعيم آنها به گونه‌اى نيست كه با حسّ درك شود ، و اينها همان دسته‌اى هستند كه در تأويل اسراف و زياده‌روى كرده‌اند .\r\nامّا حدّ ميانه بين افراط فلاسفه و تفريط و جمود حنابله به قدرى دقيق و پوشيده است كه جز اهل توفيق كه امور را در پرتو نور الهى درك مىكنند - نه از طريق سماع - از آن آگاه نمىشوند . اينان چون اسرار امور آن چنان كه هست بر آنها منكشف شود به شنيده‌ها و الفاظ وارده نظر مىكنند ، هر چه موافق با چيزى باشد كه آن را به نور يقين مشاهده كرده‌اند تأييد و آنچه را خلاف آن است تأويل مىكنند . و كسى كه شناخت خود را نسبت به اين امور تنها از طريق\r\n\r\n","description":"","footnote":"","page_name":" 446 ","page_number":446},
  {"content":"\r\n\r\nسمع به دست آورده قدم او در اين راه ثابت ، و موضع او معيّن و پابرجا نيست ، و كسى كه بخواهد تنها به سمع بسنده كند سزاوارتر براى او تأسّى به احمد بن حنبل است .\r\nبارى بيان حدّ ميانه در اين امور و پرده برداشتن از چگونگى آن مربوط به علم مكاشفه است و سخن در آن باره به درازا مىكشد ، و ما در صدد آن نيستيم ، بلكه غرض ما آن است كه موارد مخالفت و موافقت باطن را با ظاهر بيان كنيم ، و اين مقصود ضمن اقسام پنجگانه‌اى كه ذكر شد برآورده شده است .\r\n\r\nفصل : انكشاف اسرار به اندازه قدرت ايمان است\r\n( 1 ) مىگويم : اين اسرار در دل انسان به اندازهء نيروى ايمان و يقين او ظاهر و منكشف مىشود ، و اين نيرو نيز به اندازه دانش اوست ، دانشى كه حيات قلب بسته به آن مىباشد ، و عبارت از نورى است كه به سبب بالا رفتن حجاب ميان انسان و خداوند در دل او حاصل مىشود ، كه :  اللَّهُ وَلِيُّ الَّذِينَ آمَنُوا يُخْرِجُهُمْ مِنَ الظُّلُماتِ إِلَى النُّورِ  « 49 » و نيز :  أَ وَ مَنْ كانَ مَيْتاً فَأَحْيَيْناهُ وَ جَعَلْنا لَهُ نُوراً يَمْشِي بِهِ فِي النَّاسِ كَمَنْ مَثَلُهُ فِي الظُّلُماتِ لَيْسَ بِخارِجٍ مِنْها  « 50 » . و چنان كه فرموده‌اند علم به درس خواندن زياد نيست ، بلكه نورى است كه خداوند آن را در دل هر كس كه بخواهد مىاندازد ، تا او را هدايت كند ، و اين نور مانند انوار ديگر قابل قوّت و ضعف و شدّت و نقص است ، كه :  وَ إِذا تُلِيَتْ عَلَيْهِمْ آياتُهُ زادَتْهُمْ إِيماناً  « 51 » ، و نيز :  وَ قُلْ رَبِّ زِدْنِي عِلْماً  « 52 » .\r\nايمان داراى درجات و مراتب و منازلى است ، يك مرتبه آن ايمانى است كه\r\n\r\n\r\n","description":"","footnote":"\r\n( 49 ) بقره / 257 : خداوند ولىّ و سرپرست كسانى است كه ايمان آورده‌اند ، آنها را از ظلمتها به سوى نور بيرون مىبرد .\r\n( 50 ) انعام / 122 : آيا كسى كه مرده بود سپس او را زنده كرديم و نورى براى او قرار داديم كه با آن در ميان مردم راه برود همانند كسى است كه در ظلمتها باشد و از آن خارج نگردد .\r\n( 51 ) انفال / 2 : . . . و هنگامى كه آيات او بر آنها خوانده مىشود ايمانشان افزون مىگردد .\r\n( 52 ) طه / 114 : . . . و بگو پروردگارا دانش مرا افزون كن .\r\n","page_name":" 447 ","page_number":447},
  {"content":"\r\n\r\nبه حدّ اعلاى خود رسيده و كامل شده است ، مرتبهء ديگر آن ايمانى است كه ناقص است و نقصان آن آشكار مىباشد ، مرتبهء ديگر آن ايمانى است كه راجح است و رجحان آن فزونى دارد ، و اين قول امام صادق ( ع ) است « 53 » . و هر چه حجاب بيشتر برداشته شود بر نور افزوده مىگردد ، و ايمان قوّت و تكامل پيدا مىكند ، تا آنگاه كه نور گسترش يابد و سينهء انسان را منشرح و گشاده سازد ، در اين هنگام از حقايق اشيا آگاهى مىيابد ، و آنچه از نظر او غايب است بر او تجلّى مىكند ، و هر چيزى را در محلّ و موضع خود مىيابد ، و صدق گفتار پيامبران ( ع ) در همهء آنچه به اجمال و تفصيل از آن خبر داده‌اند ، به اندازهء نورى كه بر او تابيده و به مقدار انشراح صدرى كه پيدا كرده است بر او آشكار مىگردد ، و در دلش انگيزه و شوق عمل به آنچه در آن مأمور است ، و دورى جستن از آنچه از آن ممنوع است برانگيخته مىشود ، و در نتيجه انوار اخلاق فاضله و ملكات حميده بر نور معرفتش افزوده مىگردد :  نُورُهُمْ يَسْعى بَيْنَ أَيْدِيهِمْ وَ بِأَيْمانِهِمْ  « 54 » ، . . .  نُورٌ عَلى نُورٍ  . و هر عبادتى كه به صورت صحيح خود ادا شود در دل پاكيزگى و صفايى به وجود مىآورد ، و آن را براى تابش انوار غيبى و انشراح صدر و حصول معرفت و يقين آماده مىگرداند ، سپس همين نور و معرفت و يقين او را به عبادت و اخلاص ديگرى كه موجب نورى ديگر و انشراح صدرى كاملتر و معرفت و يقينى قوىتر است وامىدارد ، و وضع او تا آن جا كه خدا بخواهد به همين گونه ادامه پيدا مىكند . او مانند كسى است كه با همراه داشتن چراغى در تاريكى روان است ، هر قطعه‌اى از راه كه برايش روشن مىشود و آن را طىّ مىكند سبب مىشود كه قطعهء ديگرى از راه روشن گردد ، و به همين گونه تمامى راه را بپيمايد . در حديث نبوى ( ص ) است : « هر كس بداند و به آنچه مىداند عمل كند ، خداوند دانشى را كه نمىداند به او ارزانى\r\n\r\n\r\n","description":"","footnote":"\r\n( 53 ) كافى ، ج 2 ، ص 38 ، به شمارهء 7 ، در حديثى طولانى از عالم ( ع ) .\r\n( 54 ) تحريم / 8 : . . . اين در حالى است كه نور آنها از پيشاپيش و از سوى راستشان در حركت است .\r\n","page_name":" 448 ","page_number":448},
  {"content":"\r\n\r\nمىدارد . » « 55 » از سخنان امير مؤمنان ( ع ) است : « ايمان در قلب به صورت نقطه سپيدى ظاهر مىشود ، هر گاه بنده كارهاى شايسته انجام دهد اين نقطه افزايش و گسترش مىيابد به طورى كه سپيدى سراسر قلب او را فرا مىگيرد ، و نفاق به صورت نقطهء سياهى در قلب پيدا مىشود ، و چون هتك محرّمات الهى كند سياهى قلب او گسترش مىيابد تا بر تمامى قلب او مستولى شود ، و معناى ختم كه در قرآن آمده همين است ، و آيه :  كَلَّا بَلْ رانَ عَلى قُلُوبِهِمْ ما كانُوا يَكْسِبُونَ  « 56 » را تلاوت فرمود . » غزّالى مىگويد : « عمل كردن به دستورهاى الهى در تقويت و توسعهء مبانى اعتقادات مؤثّر است ، همان گونه كه آبيارى درختان در رشد و نموّ آنها تأثير فراوان دارد ، و به همين جهت خداوند متعال فرموده است :  فَزادَهُمْ إِيماناً  « 57 » ، و نيز :  زادَتْهُمْ إِيماناً *  « 58 » ، و نيز :  لِيَزْدادُوا إِيماناً مَعَ إِيمانِهِمْ  « 59 » ، و در پاره‌اى روايات آمده كه پيامبر ( ص ) فرموده است : ألإيمان يزيد و ينقص « 60 » زياد شدن ايمان به سبب تأثير طاعات در دل است ، و اين توفيق را تنها كسى مىتواند به دست آورد كه در اوقاتى كه مشغول عبادت است براى تحصيل حضور قلب از هر چه غير اوست جدا شده ، و همچنين در غير اين اوقات مراقب احوال نفس خويش باشد ، و تفاوت اطمينان و آرامش بر عقايد ايمانى را در اين حالات ادراك كند .\r\nحتّى كسى كه به معناى رحمت نسبت به يتيم معتقد است هر گاه به مقتضاى اعتقادش عمل كند ، و دست نوازش بر سر يتيم كشد ، و به او لطف ورزد ، به سبب\r\n\r\n\r\n","description":"","footnote":"\r\n( 55 ) حيلة الاولياء ، ابى نعيم ، چنان كه پيش از اين ذكر شده است .\r\n( 56 ) مطففّين / 13 : چنين نيست كه آنها مىپندارند ، بلكه اعمالشان چون زنگارى بر دلهايشان نشسته است ، خبر را مفيد در اختصاص ، ص 243 ، از ابى عبد الله ( ع ) ذكر كرده است ؛ بحار الانوار ، ج 15 ( چاپ كمپانى ) ، باب آثار الذنوب .\r\n( 57 ) آل عمران / 173 : . . . اما آنها ايمانشان زيادتر شد .\r\n( 58 ) انفال / 3 : . . . ايمانشان افزون مىگردد .\r\n( 59 ) فتح / 4 : . . . تا ايمانى بر ايمانشان افزوده شود .\r\n( 60 ) صحيح ، بخارى ، ج 1 ، ص 18 ، باب « زيادة الايمان و نقصانه » .\r\n","page_name":" 449 ","page_number":449},
  {"content":"\r\n\r\nاين عمل ترحّم بيشتر و شديدترى را در درون خود احساس مىكند ، همچنين كسى كه به فروتنى معتقد است هر گاه طبق اعتقادش عمل كند ، و دست ديگرى را ببوسد و يا در برابرش به خاك افتد در موقع خدمت در دل خويش احساس تواضع خواهد كرد ، به همين گونه است همهء صفات قلب كه در قالب اعمال اعضا و جوارح از آن صادر ، و سپس آثار و نتايج آن اعمال به او باز مىگردد ، و موجب تقويت و مزيد آن صفات مىشود . ما در بخش منجيات و مهلكات آن جا كه دربارهء سبب تعلّق باطن به ظاهر و اعمال به عقايد و قلوب بحث مىكنيم در اين باره سخن خواهيم گفت .\r\nمىگوييم : غزّالى در بيان تفاوت ايمان و اسلام و معانى و مراتب آنها ، و اختلاف مردم در اين باره و احكامى كه بر آنها مترتّب است و جز اينها ، سخنانى مشروح دارد كه با توجّه به آنچه ما مورد تحقيق قرار داده ، و در فصل ديگرى به طور فشرده ، و به روشى غير از روش او ذكر كرده‌ايم فايده‌اى در نقل آنها نيست . و توفيق از خداوند است .\r\n\r\nفصل\r\n( 1 ) درجات اوّليهء ايمان عبارت از تصديقاتى است كه مشوب به شكوك و شبهات بر حسب اختلاف مراتب آنهاست ، و ممكن است به شرك نيز آميخته باشد :  وَ ما يُؤْمِنُ أَكْثَرُهُمْ بِاللَّهِ إِلَّا وَ هُمْ مُشْرِكُونَ  « 61 » ، و از اين ايمان غالبا به اسلام تعبير مىشود :  قالَتِ الْأَعْرابُ آمَنَّا قُلْ لَمْ تُؤْمِنُوا وَ لكِنْ قُولُوا أَسْلَمْنا وَ لَمَّا يَدْخُلِ الْإِيمانُ فِي قُلُوبِكُمْ  « 62 » .\r\nاز امام صادق ( ع ) روايت است : « ايمان يك درجه از اسلام بالاتر است . » « 63 » ايمان با اسلام در ظاهر مشاركت دارد ، و اسلام با ايمان در باطن شركت\r\n\r\n\r\n","description":"","footnote":"\r\n( 61 ) يوسف / 106 : اكثر آنها كه مدّعى ايمان به خدا هستند مشركند .\r\n( 62 ) حجرات / 14 : عربهاى بيابان‌نشين گفتند : ايمان آورده‌ايم ، بگو شما ايمان نياورده‌ايد ليكن بگوييد اسلام آورده‌ايم و هنوز ايمان وارد دلهاى شما نشده است .\r\n( 63 ) كافى ، ج 2 ، باب فضل الايمان على الاسلام .\r\n","page_name":" 450 ","page_number":450},
  {"content":"\r\n\r\nندارد هر چند در قول و صفت يكى هستند .\r\nدرجات متوسّط ايمان عبارت از تصديقاتى است كه مشوب به شكّ و شبهه نيست :  الَّذِينَ آمَنُوا بِاللَّهِ وَ رَسُولِهِ ثُمَّ لَمْ يَرْتابُوا  « 64 » ، و ايمان به خصوص بيشتر بر همين درجه از ايمان اطلاق مىشود :  إِنَّمَا الْمُؤْمِنُونَ الَّذِينَ إِذا ذُكِرَ اللَّهُ وَجِلَتْ قُلُوبُهُمْ وَ إِذا تُلِيَتْ عَلَيْهِمْ آياتُهُ زادَتْهُمْ إِيماناً وَ عَلى رَبِّهِمْ يَتَوَكَّلُونَ  « 65 » .\r\nدرجات بالاى آن علاوه بر اين كه مشوب به شكّ و شبهه نيست توأم با كشف و شهود و ذوق و عيان و محبّت كامل به خداوند و شوق تّام نسبت به ساحت مقدّس اوست :  يُحِبُّهُمْ وَ يُحِبُّونَهُ أَذِلَّةٍ عَلَى الْمُؤْمِنِينَ أَعِزَّةٍ عَلَى الْكافِرِينَ  . . .\r\n وَ لا يَخافُونَ  ( في اللّه )  لَوْمَةَ لائِمٍ ذلِكَ فَضْلُ اللَّهِ يُؤْتِيهِ مَنْ يَشاءُ  « 66 » ، از اين مرتبهء ايمان گاهى به احسان تعبير شده و در حديث است كه « احسان آن است كه خدا را به گونه‌اى عبادت كنى كه گويا او را مىبينى » « 67 » و گاهى آن را ايقان خوانده‌اند كه فرموده :  وَ بِالْآخِرَةِ هُمْ يُوقِنُونَ  « 68 » . خداوند متعال در آيهء :  لَيْسَ عَلَى الَّذِينَ آمَنُوا وَ عَمِلُوا الصَّالِحاتِ جُناحٌ فِيما طَعِمُوا إِذا مَا اتَّقَوْا وَ آمَنُوا وَ عَمِلُوا الصَّالِحاتِ ثُمَّ اتَّقَوْا وَ آمَنُوا ثُمَّ اتَّقَوْا وَ أَحْسَنُوا وَ اللَّهُ يُحِبُّ الْمُحْسِنِينَ  « 69 » ، به اين\r\n\r\n\r\n","description":"","footnote":"\r\n( 64 ) حجرات / 15 : . . . آنان كه به خداوند و پيامبرش ايمان آورده‌اند . سپس شكّ و ترديدى به خود راه نداده‌اند .\r\n( 65 ) انفال / 2 : مؤمنان همان كسانى هستند كه هر وقت نام خدا برده مىشود دلهاشان ترسان مىشود ، و هنگامى كه آيات او بر آنها خوانده مىشود ايمانشان افزون مىگردد ، و تنها بر پروردگارشان توكّل دارند .\r\n( 66 ) مائدة / 54 : ( خداوند در آينده جمعيّتى را مىآورد كه ) آنها را دوست مىدارد ، و آنها ( نيز ) او را دوست دارند ، در برابر مؤمنان فروتن و در برابر كافران نيرومندند . . . و در راه خدا از ملامت سرزنش كنندگان هراسى ندارند ، اين بخشش خداوند است كه به هر كس بخواهد مىدهد .\r\n( 67 ) مسند ، احمد ، ج 1 ، ص 27 .\r\n( 68 ) بقره / 4 : و آنان به رستاخيز يقين دارند .\r\n( 69 ) مائدة / 93 : بر كسانى كه ايمان آورده‌اند ، و عمل صالح انجام داده‌اند گناهى در آنچه خورده‌اند نيست ( و نسبت به نوشيدن شراب پيش از نزول حكم تحريم مجازات نمىشوند ) مشروط بر اين كه تقوا پيشه كنند و ايمان آورند ، و عمل صالح انجام دهند ، سپس تقوا پيشه كنند و ايمان آورند .\r\nپس از آن تقوا پيشه سازند و نيكى كنند ، و خداوند نيكوكاران را دوست مىدارد .\r\n","page_name":" 451 ","page_number":451},
  {"content":"\r\n\r\nهر سه مرتبه اشاره كرده و اضداد آنها را كه مراتب كفر است در آيهء :  إِنَّ الَّذِينَ آمَنُوا ثُمَّ كَفَرُوا ثُمَّ آمَنُوا ثُمَّ كَفَرُوا ثُمَّ ازْدادُوا كُفْراً لَمْ يَكُنِ اللَّهُ لِيَغْفِرَ لَهُمْ وَ لا لِيَهْدِيَهُمْ سَبِيلًا  « 70 » بيان فرموده است ؛ بنابراين نسبت احسان و يقين به ايمان مانند نسبت دادن ايمان است به اسلام ، امام صادق ( ع ) فرموده است : « ايمان از اسلام برتر ، و يقين از ايمان بالاتر است و هيچ چيزى از يقين گرامىتر نيست . » « 71 » يقين را سه مرتبه است كه عبارتند از : علم اليقين ، عين اليقين و حقّ اليقين :    كَلَّا لَوْ تَعْلَمُونَ عِلْمَ الْيَقِينِ ، لَتَرَوُنَّ الْجَحِيمَ ، ثُمَّ لَتَرَوُنَّها عَيْنَ الْيَقِينِ    « 72 »  إِنَّ هذا لَهُوَ حَقُّ الْيَقِينِ  . « 73 » تفاوت ميان اين مراتب سه گانه را مىتوان با مثال مشخّص كرد ، مثلا حصول علم اليقين نسبت به وجود آتش عبارت است از مشاهدهء ديدنيها در پرتو نور آن ، و عين اليقين ديدن جرم آن ، و حقّ اليقين سوختن در آن و تبديل به آتش شدن است . و بالاتر از اين مرتبه‌اى نيست ، و اين مرتبه قابل افزايش نمىباشد چنان كه على ( ع ) فرموده است : « اگر پرده برداشته شود بر يقين من افزوده نمىشود . » اين پايان گفتار كتاب « قواعد عقايد » از كتاب المحجّة البيضاء فى تهذيب الاحياء است ، و پس از آن كتاب « اسرار طهارت و مسائل مهمّ آن » مىآيد . و الحمد للّه اوّلا و آخرا و ظاهرا و باطنا .\r\n\r\n\r\n","description":"","footnote":"\r\n( 70 ) نساء / 137 : آنها كه ايمان آوردند سپس كافر شدند ، باز هم ايمان آوردند و دگر بار كافر شدند ، سپس بر كفر خود افزودند هرگز خداوند آنها را نخواهد بخشيد و آنها را به راه راست هدايت نخواهد كرد .\r\n( 71 ) كافى ، كلينى ، ج 1 ، ص 51 ، به شمارهء 1 .\r\n( 72 ) تكاثر / 5 و 6 و 7 : چنان نيست كه شما مىپنداريد اگر شما علم اليقين به آخرت مىداشتيد ( به سراغ اين موهومات و تفاخرها نمىرفتيد ) ، شما قطعا جهنّم را خواهيد ديد ، سپس ( با ورود در آن ) آن را به عين اليقين مشاهده خواهيد كرد .\r\n( 73 ) واقعه / 95 : اين همان حقّ و يقين است .\r\n","page_name":" 452 ","page_number":452},
  {"content":"\r\n\r\n\r\nكتاب اسرار طهارت و مسائل مهمّ آن\r\n( 1 ) اين سوّمين كتاب از بخش عبادات المحجّة البيضاء فى تهذيب الاحياء است بسم اللّه الرحمن الرحيم سپاس ويژهء خداوندى است كه از راه لطف بندگانش را به رعايت پاكيزگى موظّف كرده ، و براى تزكيهء درون آنها انوار و الطاف خود را بر دلهاى آنها افاضه فرموده ، و براى تطهير ظواهر آنها آب را كه به دقّت و لطافت موصوف است فراهم ساخته است . و درود بر محمّد مصطفى ( ص ) كه نور هدايت او اطراف و اكناف جهان را فرا گرفته است . و بر خاندان پاك او باد ؛ درودى كه بركات آن ، ما را از هول و هراس قيامت نگه دارد ، و همچون سپرى ميان ما و هر گونه بلا و آفت باشد .\r\nامّا بعد . پيامبر ( ص ) فرموده است : « دين بر پايهء نظافت بنا شده است » « 1 » و نيز « كليد نماز پاكى است » « 2 »\r\n\r\n\r\n","description":"","footnote":"\r\n( 1 ) عراقى گفته است : من اين حديث را بدين گونه نديده‌ام . در كتاب ضعفاء نوشتهء ابن حبّان از حديث عايشه آمده است : تنظفوا فان الاسلام نظيف ، و طبرانى در اوسط به سند كاملا ضعيف از حديث ابن مسعود نقل مىكند ، كه « النّظافة تدعوا الى الايمان .\r\n( 2 ) ترمذى ، ج 2 ، ص 15 ؛ مسند ، احمد ، ج 1 ، ص 123 .\r\n","page_name":" 453 ","page_number":453},
  {"content":"\r\n\r\nخداوند متعال فرموده است :  رِجالٌ يُحِبُّونَ أَنْ يَتَطَهَّرُوا وَ اللَّهُ يُحِبُّ الْمُطَّهِّرِينَ  « 3 » ، و پيامبر ( ص ) فرموده است : « پاكيزگى نصف ايمان است » « 4 » و خداوند فرموده است :  ما يُرِيدُ اللَّهُ لِيَجْعَلَ عَلَيْكُمْ مِنْ حَرَجٍ وَ لكِنْ يُرِيدُ لِيُطَهِّرَكُمْ  « 5 » .\r\nاهل بينش از اين آيات و روايات مىفهمند كه مهمّترين امور پاكيزه كردن باطن است ، زيرا بعيد به نظر مىرسد كه مقصود پيامبر اكرم ( ص ) در اين كه فرموده است : پاكيزگى نصف ايمان است ، آن باشد كه ظاهر را با ريختن آب پاك و آباد سازند ، و باطن را همچنان پر از كثافتها و پليديها باقى و ويران بگذارند ، و چه دور است اين توجيه .\r\nطهارت را چهار مرتبه است : اوّل - پاك كردن ظاهر از احداث و پليديها و فضولات ؛ دوّم - حفظ اعضا و جوارح از جرائم و گناهان ؛ سوّم - پاك كردن دل از اخلاق زشت و خويهاى نكوهيده ؛ چهارم - پاكيزه كردن باطن از هر چه غير خداست ، و اين طهارت پيامبران و صدّيقان است .\r\nطهارت در هر مرتبه‌اى نيمى از عمل مقرّر در آن مرتبه است ، چه هدف نهايى از اصلاح باطن اين است كه جلال و عظمت بارى تعالى بر انسان ظاهر و منكشف شود ، و حقيقت معرفت الهى زمانى در دل قرار مىگيرد كه از هر چه غير خداست دورى اختيار كند ، از اين رو خداوند فرموده است :  قُلِ اللَّهُ ثُمَّ ذَرْهُمْ  ، « 6 » چون خدا با غير خدا در يك دل جمع نمىشود :  ما جَعَلَ اللَّهُ لِرَجُلٍ مِنْ قَلْبَيْنِ فِي جَوْفِهِ  « 7 » .\r\n\r\n\r\n","description":"","footnote":"\r\n( 3 ) توبه / 108 : . . . مردانى هستند كه دوست دارند پاكيزه باشند ، و خداوند پاكيزگان را دوست مىدارد .\r\n( 4 ) مسند ، احمد ، ج 4 ، ص 260 ، و ج 5 ، ص 342 ؛ صحيح ، مسلم ، ج 1 ، ص 140 ؛ سنن ، دارمى ، ج 1 ، ص 167 .\r\n( 5 ) مائده / 6 : . . . خداوند نمىخواهد مشكلى براى شما ايجاد كند ، و ليكن مىخواهد شما را پاك سازد .\r\n( 6 ) انعام / 91 : بگو خدا . . . سپس آنها را در گفتگوهاى لجاجت‌آميزشان رها كن .\r\n( 7 ) احزاب / 4 : خداوند براى هيچ كس دو قلب در درون وجودش نيافريده است .\r\n","page_name":" 454 ","page_number":454},
  {"content":"\r\n\r\nامّا مقصود غايى در عمل دل اين است كه آن را به وسيلهء اخلاق پسنديده و اعتقادات مشروع اصلاح و آباد گردانند ، و دل هرگز به اين صفات آراسته نمىشود مگر آنگاه كه از اخلاق زشت و عقايد فاسدى كه ضدّ آنهاست پاك گردد ، پس پاك كردن دل يكى از دو نيمه كار و نيمهء اوّل شرط نيمهء دوّم مىباشد ، و اين كه طهارت نصف ايمان شمرده شده به همين معناست . همچنين پاكى اعضا از گناهان يكى از دو نيمه است و آباد كردن آنها به طاعات نيمهء دوّم است . اينها مقامات ايمان است ، و هر مقامى را مرتبه‌اىست ، و بنده هرگز به مرتبهء بالاتر نمىرسد مگر آن كه از طبقهء پايين‌تر گذشته باشد ، و كسى كه از پيراستن دل از صفات نكوهيده و آبادانى آن به خويهاى پسنديده فراغت نيافته نمىتواند به پاكيزه كردن باطن از اخلاق زشت و آراستن آن به خصلتهاى ستوده دست يابد همچنين كسى كه كار طهارت جوارح را از مناهى و آراستن آنها را به طاعات به پايان نرسانيده است نمىتواند آن مقام را به دست آورد . و هر اندازه مطلوب گرانقدرتر و شريفتر باشد رسيدن بدان سخت‌تر و راه آن دشوارتر و ناهموارتر خواهد بود ، و هرگز گمان مكن كه با آرزو بتوان بدين امر دست يافت ، و با سستى و كاهلى بتوان بدان رسيد .\r\nآرى كسى كه چشم بصيرتش كور است و تفاوت اين مراتب را درنيافته از درجات طهارت جز مرتبهء ابتدايى آن را كه در مقايسه با آنچه مطلوب است به منزلهء پوست نسبت به مغز مىباشد ، درك نكرده ، و پيوسته در آن دقّت و زياده روى مىكند ، و اوقات خود را در استنجا و شستن جامه و پاكيزه داشتن ظاهر ، و دست يافتن به آب زياد و جارى صرف مىكند . و چنين فردى به حكم وسوسه و نقصان عقل گمان مىكند كه طهارت مطلوب و شريف همين است و بس ، و نمىداند كه پيشينيان تمام همّت و انديشهء خود را در پاكيزه كردن دل مصروف مىداشتند ، و كار پاكيزگى ظاهر را آسان مىگرفتند ، تا آن جا كه دست را از چربيها و خوردنيها نمىشستند ، و آن را به كف پاهايشان مىماليدند ، و اشنان را\r\n\r\n","description":"","footnote":"","page_name":" 455 ","page_number":455},
  {"content":"\r\n\r\nاز بدعتهاى تازه مىشمردند « 8 » به همين گونه در پاكيزگى ظاهر سهل‌انگارى مىكردند .\r\nاينك نوبت به كسانى رسيده است كه خودآرايى را نظافت مىنامند ، و مىگويند : اين اساس دين است ، و مانند زن آرايشگر كه عروس را مىآرايد بيشتر اوقات خويش را صرف آرايش خود مىكنند ، در حالى كه باطن آنها خراب و پر از پليدى كبر ، خودپسندى ، نادانى ، ريا و نفاق است و اينها را زشت نمىشمارند ، و شگفتى ندارند . و اگر كسى در استنجا از سنگ اكتفا كند ، و يا با پاى برهنه راه رود ، يا بر زمين مسجد يا بورياى آن بدون سجّاده نماز گزارد ، يا بدون پاپوش چرم بر فرش گام نهد ، يا از ظرف سالخورده‌اى و يا شخص راحت طلبى وضو گيرد قيامت برپا مىكنند ، و كار او را سخت زشت مىشمارند ، و او را كثيف و پليد مىخوانند ، و از جرگهء خويش بيرون مىكنند ، و از اين كه با او معاشرت كنند و همخوراك شوند سرباز مىزنند ؛ اينان تواضع در لباس پوشيدن را كه از ايمان است كثافت ، و خودآرايى را نظافت ناميده‌اند . ببين چگونه منكر معروف و معروف منكر شده است ، و چطور آثار دين كهنه و مندرس گشته ، همان گونه كه تحقيق و علم آن متروك گرديده است .\r\n\r\nفصل\r\n( 1 ) اگر بگويى اين عادات و رسومى كه صوفيان در هيأت و طرز نظافت خود پديد آورده‌اند از امور زشت و ممنوع است مىگويم حاشا اگر پاسخ اين سخن را به تأخير اندازم و به تفصيل دربارهء آنها صحبت نكنم ، و حتّى مىگويم اين تكلّف و كوشش در نظافت ظاهر از قبيل آماده كردن ظروف و آلات و استعمال پاپوش و پارچه‌اى كه براى دفع غبار بر سر و كتف مىاندازند و جز اينها اگر منحصرا\r\n\r\n\r\n","description":"","footnote":"\r\n( 8 ) پيشينيانى كه بايد به آنها تأسّى جست پيامبر خدا ( ص ) و ائمّهء هدى ( ع ) مىباشند ، با پاى برهنه راه رفتن و دست چرب و آلوده را پس از صرف طعام به جاى شستن به كف پا ماليدن با سيره و احاديث آنها كه از جمله تأكيد بر شستن دست پيش از صرف غذا و پس از آن است ، به هيچ روى سازگار نيست . - م\r\n","page_name":" 456 ","page_number":456},
  {"content":"\r\n\r\nذات آنها مورد نظر باشد همه مباحند ، ليكن حالات و نيّاتى با آنها همراه مىشود كه گاهى معروف و زمان ديگر منكرند ، امّا اين كه در ذات خود مباحند روشن است ، چه مالك آنها در مال و بدن و لباس خود حقّ تصرّف دارد ، و مادام كه در آنها تضييع و اسراف نكند مىتواند هر كارى را كه بخواهد با آنها انجام دهد . امّا اين كه ممكن است اين كارها زشت و منكر شود به دو سبب است ، يكى آن كه اين امر را اصل دين قرار دهد ، و قول پيامبر ( ص ) را كه فرموده است : بنى الدّين على النظافة را بر آن تفسير كند ، و كسى را كه مانند پيشينيان در اين امر سهل‌انگارى ورزد محكوم شمارد . ديگر آن كه مقصود او آرايش ظاهر براى خلق و جلب توجّه بيشتر آنها نسبت به خود باشد ، و اين همان رياست كه حرام است ؛ لذا به هر يك از اين دو سبب ، مباح مذكور بدل به منكر مىگردد . امّا اين كه بدل به معروف مىشود زمانى است كه مقصود او خير باشد نه خودآرايى و خودنمايى ، و كسى را كه به اين عمل پشت پا زده محكوم نشمارد ، و نماز را در اوّل وقت به سبب پرداختن به اين كار به تأخير نيندازد ، و از عملى كه برتر از اين كار است يا اكتساب دانش و جز آن باز نماند ، و چون كار او با يكى از اين امور همراه نباشد عملش مباح بوده و مىتواند نسبت به آن قصد قربت كند ، ليكن اين امر تنها براى افراد بيكار ميسّر است ؛ همانهايى كه اگر اوقات خود را در اين كارها صرف نكنند يا مىخوابند و يا به گفتن سخنان بيهوده و پوچ مشغول مىشوند . بنابراين سرگرم شدن آنان بدين كارها سزاوارتر است ، چه اشتغال به طهارت ياد خدا و ذكر عبادت را تازه مىگرداند ، و اگر كار آنها به منكر و اسرافى نيانجامد بر آن ايرادى نيست . ليكن براى اهل علم و عمل سزاوار نيست اوقات خود را جز به قدر حاجت در آن صرف كنند ، و زياده بر آن نسبت به آنان زشت و ضايع كردن عمر است ؛ عمرى كه گرانبهاترين و گرامىترين گوهرها براى كسانى است كه مىتوانند از آن بهره‌بردارى كنند ، و از اين سخن نبايد در شگفت شد ، چه حسنات ابرار ( نيكان ) سيّئات مقرّبان است ، و افرا بيكاره نبايد نظافت را ترك ، و صوفيان را نكوهش كنند . و مدّعى شوند كه\r\n\r\n","description":"","footnote":"","page_name":" 457 ","page_number":457},
  {"content":"\r\n\r\nبه صحابه تشبّه جسته‌اند ، زيرا تشبّه به ايشان اين است كه اگر نظافت را ترك كنند به عملى كه مهمّتر از آن است مشغول شوند ، از اين رو من روا نمىدانم كسى كه اهل علم و عمل است براى اجتناب از پوشيدن لباسى كه گازرشسته به توهّم اين كه در شستن كوتاهى كرده است . وقت خود را در شستن لباسهايش صرف كند ، چرا كه در عصر نخست اسلامى مسلمانان در پوستينهاى دبّاغى شده نماز مىگزاردند ، و در طهارت و نجاست ميان پوست دباغى شده و جامهء شسته فرق بسيار است ، و آنان از نجاستى احتراز مىكردند كه آن را به چشم مىديدند ، و براى برداشت احتمالات دور دقّت نظر به خرج نمىدادند ، بلكه آنان در دقايق ريا و ظلم تأمّل و انديشه مىكردند ، و همهء ذهن و فكر خود را براى استنباط اين دقايق به كار مىبردند ، نه در نجاستهاى محتمل . و اگر عالم كسى از عوام را بيابد كه به خاطر احتياط شستن جامه‌اش را به او واگذارد بهتر است ، چه اين كار در مقايسه با سهل‌انگارى افضل است ، و عامى نيز از آن سود خواهد برد ، زيرا عامى نفس امّاره را به عملى مباح مشغول مىكند ، و در آن حال صدور گناه از او ممتنع خواهد شد ، و نفس اگر سرگرم كارى نباشد صاحبش را به كارى سرگرم خواهد كرد ، و اگر قصد عامى در اين كار تقرّب به عالم باشد اين از بهترين موارد تقرّب به خدا خواهد بود ، چه وقت عالم ارزشمندتر از آن است كه در اين گونه كارها صرف شود ، و بدين طريق وقت او محفوظ مىماند ، و باارزش‌ترين وقت عامى هنگامى است كه بدين كار مشغول گردد ، و بدين ترتيب به هر دو طرف خير عايد مىشود . با اين مثالى كه ذكر شد مىتوان نظاير اين اعمال و فضيلت يكى را بر ديگرى و سبب تقدّم آن را دريافت . بىشكّ دقّت در حفظ حساب لحظه‌هاى عمر و صرف آن در آنچه بهتر است از تدقيق در محاسبهء اموال دنيا و آنچه مربوط به آن است مهمّتر و ضرورىتر مىباشد .\r\nاينك هر گاه با اين مقدّمه آشنا شدى و برايت روشن شده كه طهارت را چهار مرتبه است بايد بدانى كه ما در اين كتاب تنها از مرتبهء چهارم آن كه نظافت ظاهر است سخن مىگوييم ، زيرا قصد ما در نيمهء نخست اين كتاب جز بيان\r\n\r\n","description":"","footnote":"","page_name":" 458 ","page_number":458},
  {"content":"\r\n\r\nظواهر نيست . از اين رو مىگوييم طهارت ظاهر سه قسم است : طهارت از خبث ، طهارت از حدث و طهارت از فضولات بدن يعنى چيزهايى كه با چيدن ، ستردن ، نوره كشيدن و ختنه كردن زدوده مىشود .\r\n\r\nقسم اوّل : در طهارت از خبث\r\n( 1 ) در اين قسم پيرامون آنچه زايل مىشود ، و آنچه به دو زايل مىكنند ، و نحوهء زايل كردن سخن گفته مىشود . اوّل - آنچه بايد از بدن زايل شود عبارت از نجاسات است .\r\nمىگويم : اكنون ما آنچه را كه غزّالى بنا بر مذاهب اهل سنّت و اصحاب رأى فتوا داده ، و در اين جا ذكر كرده جز چيزهايى كه نقل آنها اشكالى ندارد ترك مىكنيم ، و بر طريقهء اهل بيت ( ع ) و پيروان آنها گفتگو مىكنيم ، و از خداوند توفيق مىخواهيم . اينك مىگوييم :\r\nنجاساتى كه زدودن آنها از لباس و بدن براى نماز و طواف ، و ازالهء آنها از مساجد و مصاحف و جلد و لفاف آنها و نيز از ضريحهاى مقدّس و جامه و آنچه بر آنها مىاندازند ، همچنين از خوردنيها و آشاميدنيها و ظروف مخصوص آنها و يا منحصر به آنها واجب مىباشد عبارت است از :\r\n1 و 2 - خون و منى ذيروح كه خون جهنده داشته باشد ؛ امّا خونى كه پس از ذبح حيوان و خروج خون او به طور معمول در بدن او باقى مىماند هم پاك و هم حلال است .\r\n3 و 4 - بول و غايط حيوانى كه خوردن گوشت او حرام است خواه اصالة و يا به سبب خوردن نجاسات و يا وطى انسان با او ، و يا آشاميدن شير خوك به حدّى كه گوشت در بدن او روييده شده باشد . بجز پرندگان حرام گوشت كه در آن شديدا اختلاف است ، چه امام صادق ( ع ) فرموده است : « از بول و غايط هر حيوانى كه پرواز مىكند پرهيز لازم نيست . » « 9 »\r\n\r\n\r\n","description":"","footnote":"\r\n( 9 ) كافى ، كلينى ، ج 3 ، ص 58 ، به شمارهء 9 ؛ تهذيب ، شيخ طوسى ، ج 1 ، ص 75 .\r\n","page_name":" 459 ","page_number":459},
  {"content":"\r\n\r\n5 - ميته يعنى مردهء جانداران بجز مردهء حشرات از قبيل پشه و ساس .\r\n6 - هر مايع مست كننده اعمّ از شراب و غير آن بنا بر مشهور و اقوى .\r\n7 - فقّاع ( آب جو ) هر چند مست نكند ، زيرا شراب به آن گفته مىشود ، و بعضى آب انگور را هر چند بر اثر آفتاب به جوش آيد ، پيش از آن كه دو ثلث آن از ميان برود به شراب ملحق كرده‌اند ، ليكن اين مطلب ثابت نشده است .\r\n8 و 9 - سگ و خوك غير آبى ، و قول ابن ادريس كه نجاست را در مورد آنها تعميم داده ضعيف مىباشد .\r\n10 - كافر هر چند به شهادتين ( شهادت به يگانگى خدا و رسالت پيامبر ( ص ) اقرار كند ، مانند خوارج ، نواصب ، مجسّمه و غلاة بنا بر مشهور .\r\nگروهى از فقيهان به استناد اخبار صحيحى كه در اين باره وارد شده به طهارت نيم خورده اهل كتاب ( يهود ، نصارا و مجوس ) رأى داده‌اند ، ليكن بعضى آن اخبار را حمل بر تقيّه كرده‌اند . شيخ ابو جعفر ( طوسى ) به نجاست مجبّره ، سيد مرتضى به نجاست مخالفان ، ابن جنيد به نجاست مذى « 10 » و شير كنيز ، شيخ مفيد به نجاست عرق جنب از حرام و عرق شتر نجاست خوار و نجاست موش و مارمولك ، ابو الصّلاح به نجاست روباه و خرگوش ، سلّار به نجاست مسوخات حكم كرده‌اند ؛ ليكن همهء اينها احكامى شاذّ و نادر است .\r\nو هر چيزى جز آنچه ذكر شد مادام كه در حال رطوبت با نجاست تماس نداشته پاك است هر چند از فضولات بدن باشد مانند عرق ، آب دهان ، آب بينى ، قى ، چرك ، ودي و وذي « 11 » و جز اينها باشد ؛ همچنين خون و منى غير ذيروح كه خون جهنده ندارد مانند پشه و شپش ، و نيز بول و غايط حيواناتى كه خوردن گوشت آنها حلال است پاك ، و از قاطر و الاغ و ديگر چهارپايان مكروه مىباشد ، و نيز مدفوع مرغ ، پس ماندهء غذاى مردارخوار ، پس‌ماندهء\r\n\r\n\r\n","description":"","footnote":"\r\n( 10 ) مذى آبى است كه در وقت ملاعبه از مرد خارج مىشود ( فرهنگ نفيسى ) . - م .\r\n( 11 ) ودي آب غليظ سفيدى است كه پس از بول خارج مىشود ، وذي آبى است كه پس از انزال منى بيرون مىآيد ( فرهنگ نفيسى ) . - م .\r\n","page_name":" 460 ","page_number":460},
  {"content":"\r\n\r\nغذاى كسى كه از نجاست پروا نمىكند پاك است ، و نيز آنچه نجاستش مورد اختلاف است و حشرات ، آهن ، خون باقيمانده در مذبوح ، قى ، چرك ، مذى در صورتى كه از روى شهوت خارج نشده باشد ، ودى ، و گل و لاى جادّه‌ها پس از گذشتن سه روز از قطع باران ، پاك مىباشند . و در نماز آنچه تطهير آن ممكن نيست ، و آنچه به تنهايى نمىتوان در آن نماز گزارد ، و خون كمتر از يك درهم ، و خون قروح و جروح كم يا زياد كه به اطراف سرايت نكند هر چند باندپيچى نشده معاف است . و در وجوب ازالهء همهء اينها علم به نجاست شرط است ، زيرا امام صادق ( ع ) فرموده است : « هر چيزى پاك است تا آنگاه كه يقين به نجاست آن حاصل شود . » « 12 » احوط تطهير چيزى است كه مظنون به نجاست است ، و از اخبار برمىآيد كه به پاشيدن آب بر روى آن مىتوان اكتفا كرد . و اگر در برخورد چيزى با نجاست شكّ شود ، و يا چيزى با آنچه مكروه است برخورد كند ، مستحب است بر آن آب پاشيده شود ، همچنين اگر چيزى با بدن سگ در حالى كه خشك باشد ، و نيز با بول شتر و گوسفند برخورد كند ، نيز پاشيدن آب بر روى آن استحباب دارد ، و در بول قاطر و الاغ و چهارپايان احوط ازالهء آن است . و اگر موضع ملاقات شئى را با نجاست نداند واجب است همهء آنچه را مشتبه است تطهير كند ، هر چند جزء به جزء آن محكوم به نجاست نيست .\r\nدوّم - آنچه پليديها به وسيلهء آنها زايل مىشود يا آب است يا چيزى غير از آن ، و آب به طور كلّى پاك كننده است ، خداوند متعال مىفرمايد :  وَ أَنْزَلْنا مِنَ السَّماءِ ماءً طَهُوراً  « 13 » ، و نيز :  وَ يُنَزِّلُ عَلَيْكُمْ مِنَ السَّماءِ ماءً لِيُطَهِّرَكُمْ بِهِ  « 14 » و در حديث مستفيض نبوى است : « خداوند آب را پاك كننده آفريد ، هيچ چيزى\r\n\r\n\r\n","description":"","footnote":"\r\n( 12 ) المقنع ، صدوق ؛ مستدرك ، نورى ، ج 1 ، ص 164 .\r\n( 13 ) فرقان / 48 : و از آسمان آبى پاك كننده نازل كرديم .\r\n( 14 ) انفال / 11 : . . . و آبى از آسمان بر شما فرو فرستاد تا با آن شما را پاك ( و پليدى شيطان را از شما دور ) سازد .\r\n","page_name":" 461 ","page_number":461},
  {"content":"\r\n\r\nآن را نجس نمىكند ، مگر آن كه رنگ يا طعم و يا بوى آن تغيير كرده باشد . » « 15 » ، در خبر صحيح از امام صادق ( ع ) آمده است : هر زمان آب بر بوى مردار غلبه كرد با آن وضو بگير و از آن بياشام ، و هر گاه آب تغيير كرد و طعم آن دگرگون شد از آن وضو مگير و مياشام . » « 16 » همچنين از آن حضرت روايت است : « آب طاهر است و طهارت داده نمىشود . » « 17 » ، از بسيارى از احاديث ائمّه ( ع ) و مدارك معتبر و اجماع مسلمانان برمىآيد كه ازالهء نجاست با آب قليل جايز است ، زيرا آب از حالت پاكى و پاك‌كنندگى بيرون نمىرود مگر اين كه نجاست بر آن غلبه كند ، و يكى از اوصاف سه گانهء آن را تغيير دهد ، ليكن اكثر اصحاب ما و گروهى از عامّه معتقدند كه اگر آب كمتر از يك كرّ يا دو قله « 18 » باشد به مجرّد تماس با نجاست نجس مىشود ، و حديثى را در اين مورد روايت مىكنند ، امّا اصحاب ما از امام صادق ( ع ) نقل كرده‌اند كه فرموده است :\r\n« هر گاه آب به اندازهء يك كرّ برسد هيچ چيزى آن را نجس نمىكند . » « 19 » ، سنّيان از پيامبر ( ص ) نقل كرده‌اند : « اگر آب به اندازهء دو قلّه برسد نجس نمىشود . » « 20 » ، اين در عمل احوط است .\r\nغزّالى گفته است : « اين مذهب شافعى است » و من دوست داشتم كه او از مذهب مالك پيروى مىكرد كه مىگويد آب هر چند كم باشد نجس نمىشود مگر اين كه اوصاف آن تغيير كند ، زيرا آب همواره مورد نياز ، و اشتراط دو قلّه باعث وسواس ، و تهيّهء آن براى مردم موجب مشقّت است ، و به جان خودم سوگند\r\n\r\n\r\n","description":"","footnote":"\r\n( 15 ) المعتبر ، محقّق ، ابواب الطّهارة ، در اوّل السّرائر ابن ادريس به طور مرسل و گفته است :\r\nروايت اين قول از پيامبر اكرم ( ص ) مورد اتفاق است .\r\n( 16 ) كافى ، كلينى ، ج 3 ، ص 4 ، به شمارهء 3 .\r\n( 17 ) نخستين حديث فروع كافى .\r\n( 18 ) قلّه مقدار 300 صاع آب ، و هر دو قله معادل يك كرّ است .\r\n( 19 ) كافى ، ج 3 ، ص 2 ، به شمارهء 1 و 2 .\r\n( 20 ) اين حديث را شافعى ، ابن خزيمه ، ابن حبّان ، حاكم ، دار قطنى ، بيهقى و ابن ماجه نقل كرده‌اند ( نيل الاوطار ، ج 1 ، ص 41 ) .\r\n","page_name":" 462 ","page_number":462},
  {"content":"\r\n\r\nكه اين امر سبب رنج و زحمت فراوان است ، و كسى از اين امر آگاه مىباشد كه آن را آزموده و در آن دقّت كرده باشد . آنچه در آن شكّ ندارم اين است كه اگر آنچه گفته شد شرط بوده ، حفظ طهارت در دو شهر مكّه و مدينه از هر جاى ديگر دشوارتر بوده است ، زيرا آب جارى يا راكد زيادى در اين دو شهر وجود ندارد ، و نقل نشده است كه از نخستين دوران پيامبر خدا ( ص ) تا آخرين عصر صحابه در آن جا پيشامدى در مورد طهارت اتّفاق افتاده و يا پرسشى دربارهء حفظ آب از نجاسات به عمل آمده باشد ، در حالى كه ظروف آب مردم آن جا به وسيلهء كودكان و كنيزكان و كسانى كه از نجاسات پرهيز نمىكنند پيوسته دست به دست مىشود . سپس غزّالى بر اين گفتار خود دلايلى آورده و گفته است : توجّه به اين كه امور مذكور از مسائل مورد ابتلاى شديد مردم بوده اين اعتقاد را تقويت مىكند كه آنها در نجاست و طهارت آب به تعبير اوصاف سه گانهء آن نظر داشته و به گفتار پيامبر خدا ( ص ) استناد كرده‌اند كه فرموده است : « آب پاك آفريده شده و هيچ چيزى آن را نجس نمىكند ، مگر اين كه رنگ يا طعم يا بوى آن تغيير كرده باشد . » در اين جا بايد به اين حقيقت توجّه داشت كه طبيعت مايعات بر اين است كه هر چه در آنها بيفتد آن را به صفت خود درمىآورد ، و مغلوب خود مىگرداند ، چنان كه اگر سگى در نمكزار افتد نمك مىشود و به طهارت آن حكم مىكنند ، زيرا نمك شده و صفت سگى وى زايل گرديده است .\r\nهمچنين اگر اندكى سركه در آب يا شير بيفتد و كم باشد صفت خود را از دست مىدهد ، و به صورت و طبيعت آب درمىآيد ، مگر اين كه زياد باشد ، و بر آب غلبه كند كه در اين صورت غلبه آن را با تغييرى كه در طعم يا رنگ يا بوى آن پديد مىآيد مىتوان دانست ، و اين امر معيار است ، و شرع در آبى كه مىتواند نجاست را زايل كند به همين معيار اشاره كرده ، از اين رو سزاوار است بر همين اصل تكيه و رفع عسر و حرج شود ، و معناى طهوريّت آب بر اين اساس روشن گردد ، كه هرگاه بر غير خود غالب شود آن را پاك مىگرداند ، چنان كه در بيش از دو قلّه ( يك كرّ ) و در غساله و آب جارى نيز حكم همين است .\r\n\r\n","description":"","footnote":"","page_name":" 463 ","page_number":463},
  {"content":"\r\n\r\nغزّالى مىگويد : و امّا گفتار پيامبر خدا ( ص ) كه فرموده است « آب پليدى برنمىدارد » مبهم است ، زيرا اگر يكى از اوصاف سه گانه‌اش تغيير كند نجس مىشود . و اگر گفته شود : مقصود آبى است كه حالتش تغيير نكرده است در پاسخ مىتوان گفت : كه آب غالبا به نجاسات معمولى تغيير حالت نمىدهد . به علاوه ، اين سخن در نجاست آبى كه كمتر از دو قلّه ( يك كرّ ) باشد نوعى تمسّك به مفهوم است ، و مفهوم را با دلايلى كمتر از آنچه ذكر شد مىتوان ترك كرد . و ظاهر گفتار پيامبر خدا ( ص ) كه « آب پليدى برنمىدارد » گوياى نفى پليدى و بدين معناست كه آب پليدى را منتفى و بر آن غلبه مىكند ، و آن را به صفت خود درمىآورد ، چنان كه مىگويند : المملحة لا تحمل كلبا و لا غيره يعنى نمكزار بر سگ و غير آن غالب مىشود و آنها را نمك مىگرداند . و اين بدان سبب است كه مردم گاهى در آبهاى قليل استنجا مىكردند ، و ظرفهاى نجس را در آن فرو مىبردند ، و در اين ترديد داشتند كه آيا با اين كارها آب به طور مؤثّر تغيير حالت داده است يا نه ؟ به اين جهت پيامبر ( ص ) روشن فرمود كه اگر به اندازهء دو قلّه باشد با اين نجاسات متغيّر نمىشود . و اگر گفته شود : پيامبر ( ص ) فرموده است « آب پليدى برنمىدارد » ، در حالى كه اگر پليدى زياد باشد آب متغيّر مىشود . پاسخ اين است كه مطلب را باژگونه فهميده‌اى چه اگر نجاست بسيار شود به طورى كه محسوس باشد در حكم آبى خواهد بود كه حامل نجاست است ، لذا بنابر هر دو مذهب ( شافعى و مالك ) بايد آن را به نجاست معمولى تخصيص داد .\r\nمىگويم : آنچه از احاديث ما دانسته مىشود اين است كه آب مستعمل در طهارت از حدث و شرب در حال اختيار بويژه آب مستعمل در طهارت ناگزير بايد اختصاصات زيادترى داشته باشد ، و اقلّ آنها اين است كه اگر آب قليل ( كمتر از يك كرّ ) باشد نبايد به هيچ وجه با نجاست تماس حاصل كرده باشد .\r\nاز اين رو جايز است آنچه بر نجس شدن آب قليل بدون تغيير حالات سه گانهء آن دلالت دارد بر منع از استعمال آن در اين دو مورد حمل كنيم نه در استعمالات\r\n\r\n","description":"","footnote":"","page_name":" 464 ","page_number":464},
  {"content":"\r\n\r\nديگر ، البتّه در حال اختيار « 21 » . و آنچه مؤيّد اين نظريّه است اين است كه بيشتر اين روايات در مورد طهارت آب مستعمل در حدث و شرب وارد شده است . و ما دربارهء اين مسأله و احكام آب چاه در كتاب معتصم الشّيعه فى احكام الشّريعة به تفصيل سخن گفته‌ايم ، و كسى كه خواهان آگاهى از آنها است مىتواند بدان مراجعه كند .\r\nامّا غير از آب چيزهاى ديگرى به شرح زير نيز مطهّر و پاك كننده‌اند :\r\n1 - آنچه با آن استنجا مىشود به شرط اين كه پاك ، خشك ، زايل كننده و تميز كننده باشد .\r\n2 - زمين پاك كننده ته كفش ، و نعلين و كف پاست ، و روايات فراوانى در اين باره وارد است . از جمله امام صادق ( ع ) فرموده است : « قسمتى از زمين قسمت ديگر آن را پاك مىكند » « 22 » زيرا نجاست در زمين دگرگونى و استحاله مىيابد ، و با راه رفتنهاى پياپى و نقل و انتقالها نابوده شد و از ميان مىرود .\r\n3 - استحاله يعنى از حالتى به حالت ديگر درآمدن و اين پاك كننده عين نجاسات است ، مانند مدفوع و مردار كه خاك يا كرم يا خاكستر يا دود يا زغال شود ، و مانند سگ كه در نمكزار افتد و نمك گردد .\r\n4 - انقلاب مانند اين كه شراب سركه شود ، خواه اين تبديل خود به خود و يا به وسايلى صورت گيرد ، و چه اين كه عامل تبديل چيزى باشد كه در آن باقى مىماند ، و يا در آن مستهلك مىشود ، و در آن جا كه عامل تبديل باقى است در مطهّر بودن آن اختلاف است ، همچنين شراب را با وسايل به سركه تبديل كردن كراهت دارد . و در حكم انقلاب است انتقال خون انسان به بدن پشّه و حشرات ديگر .\r\n5 - اسلام بدن كافر را چنانچه مسلمان گردد پاك مىكند هر چند به طريق\r\n\r\n\r\n","description":"","footnote":"\r\n( 21 ) فتواى مشهور فقها اين است كه آب قليل ( كمتر از يك كرّ ) به محض تماس با نجاست نجس مىشود و در اين صورت نه پاك است و نه پاك كننده . - م .\r\n( 22 ) كافى ، كلينى ، ج 3 ، ص 38 و 39 ، به سند مختلف .\r\n","page_name":" 465 ","page_number":465},
  {"content":"\r\n\r\nتبعيّت و الحاق باشد مانند كافرى كه به دست مسلمان اسير شود .\r\n6 - آفتاب زمين ، بوريا ، حصير را بنابر مشهور از بول با خشكانيدن آن پاك مىكند . گفته شده است كه تنها مىتوان بر روى آنها نماز خواند . و اگر در حال رطوبت با چيزى تماس حاصل كنند آن چيز نجس مىشود ، و اين قول خالى از قوّت نيست ، و گفته شده است هر مايعى را كه به وسيلهء بول نجس شده باشد و نيز هر چه را كه جابجا كردن ممكن نيست مانند اشجار و ابنيه اينها را نيز همچون زمين و بوريا و حصير دانسته‌اند .\r\nسوّم - در كيفيّت ازاله و بر طرف كردن نجاسات است ، و آن بدين صورت است كه اگر بر نجاست چيزى حكم شود ليكن جرم محسوس نجاست در آن نباشد كافى است كه آب به همه اجزاى آن جريان داده شود . و اگر عين نجاست در آن موجود باشد بايد بر طرف گردد ، و باقى ماندن بوى آن نسبت به چيزهايى كه داراى بوى پخش شونده‌اند و بر طرف كردن آن ممكن نيست ، پس از چند بار مالاندن و فشردن اشكالى ندارد . همچنين در به جا ماندن رنگ كه به شئى متنجس چسبيده است و با ساييدن و شستن بر طرف نمىشود اشكالى ندارد . دربارهء خون حيض كه اثر آن با شستن زايل نشود در حديث آمده است كه آن را با گل ارمنى رنگ كنند « 23 » لباس و بدن اگر به سبب بول نجس شده و بخواهند با آب قليل بشويند بايد دو بار شستشو دهند « 24 » ، و بسا منى را در اين حكم به بول ملحق كرده‌اند ، زيرا داراى قوام و غلظت مىباشد و تعدّد در شستن آن سزاوارتر است . برخى نجاسات ديگر را نيز در شمار اين دو قرار داده‌اند ، و بعضى در همهء آنها يك بار شستن را به گونه‌اى كه عين نجاست را زايل كند كافى دانسته‌اند . امّا در مورد طهارت از بول كودك در اكتفا به ريختن آب بر آن خلافى نيست .\r\nسيّد مرتضى و گروهى از فقيهان براى ازالهء نجاست ، ورود آب را بر متنجّس\r\n\r\n\r\n","description":"","footnote":"\r\n( 23 ) كافى ، ج 3 ، ص 110 .\r\n( 24 ) همان مأخذ ، ص 55 .\r\n","page_name":" 466 ","page_number":466},
  {"content":"\r\n\r\nشرط دانسته‌اند ، و اگر اين كار به عكس انجام شود بنابراين كه آب قليل با ملاقات نجاست نجس مىشود ، آب نجس شده و طهارت محلّ صورت نگرفته است ، و شهيد اين قول را باطل شمرده ، زيرا امتزاج آب با نجاست در هر دو صورت تحقّق مىيابد ، و ورود آب بر آن مانع صدق تلاقى آن با نجاست نيست ، از اين رو وى در هر دو حال قائل به نجاست آب و طهارت محلّ شده است . امّا حقّ اين است كسى كه قائل است به اين كه آب قليل به مجرّد ملاقات با نجاست نجس مىشود ناچار است يكى از دو امر را بپذيرد ، يا اقوال وارد را تخصيص دهد به آب قليلى كه با عين نجاست ملاقات كرده نه با متنجّس يعنى چيزى كه نجاست آن به غير تطهير شرعى زايل مىشود ، و يا ازالهء نجاست با آب قليل را مطلقا جايز نداند ، و دوّمى خلاف اجماع بلكه از ضروريّات دين است بنابراين اوّلى جايز و محقّق است ، و آنچه مؤيّد آن مىباشد اين است كه از ادلّهء وارد در اين باب چيزى بيش از اين استفاده نمىشود . بنابراين واجب است در هر نجاستى متنجّس دو بار شسته شود تا دربار اوّل عين نجاست بر طرف گردد ، و در اين بار غساله و محلّ طهارت به نجاست باقى هستند ، و با شستن بار دوّم هر دو پاك مىشوند ، و فرقى ميان ورود آب بر نجاست و عكس آن نيست ، و در اين باره شواهدى از اخبار در دست است . حتى مىگوييم : براى نجس شدن غير از آب به سبب تماس با متنجّس نيز هيچ دليلى وجود ندارد ، و چنان كه از بررسى اخبار روشن مىشود ، ادلّه موجود تنها گوياى اين است كه اشيا بر اثر تماس با عين نجاسات نجس مىشوند ، حتى بسا از بعضى اخبار حكم به طهارت اشيايى كه با متنجّس ملاقات مىكنند استفاده مىشود ، و با تمسّك به اين اخبار ريشهء وسواس از روى زمين كلا بركنده مىشود . جز آن كه اين فتوا از نظر مردم امر بزرگى است مگر براى مردمى كه خداوند آنان را هدايت فرموده است ، زيرا وسواسيهايى كه بيشتر اهل تقليدند صدور چنين فتوايى را بزرگ و غير منتظره مىشمارند ، و نعمت خدا را كفران و در برابر وسعت رحمت او ناسپاسى مىكنند . در حديث آمده است : « خوارج به سبب نادانى بر خويشتن سخت گرفتند ،\r\n\r\n","description":"","footnote":"","page_name":" 467 ","page_number":467},
  {"content":"\r\n\r\nو دين از آنچه آنها عمل مىكردند بخشنده‌تر و با گذشت‌تر است . » « 25 » بنابر مشهور ازالهء نجاست با مايعاتى غير از آب جايز نيست ، بر خلاف آن كه شيخ مفيد و سيّد مرتضى تطهير با آب مضاف را جايز دانسته‌اند و سيّد مرتضى تطهير اجسام صاف را با كشيدن دست بر روى آن به گونه‌اى كه عين نجاست زايل شود مجاز شمرده زيرا علّت كه عين نجاست بوده بر طرف شده است ، و با توجّه به بعضى اخبار مىتوان بدين فتوا اطمينان كرد . امّا در مورد طهارت باطن اعضا شكّ نيست كه با زوال عين نجاست از ظاهر پاك مىشوند ، به همين گونه است اعضاى حيوانات بجز اعضاى انسان چنانچه نجس شوند .\r\nمستحبّ است براى اطمينان در ازالهء نجاست چيزى كه نجس شده دو يا سه بار شسته شود ، و اگر متنجّس جامه‌اى است كه در آن نماز مىخواند خود او آن را بشويد ، و نيز مستحبّ است لباسى كه از بول كودك شيرخوار نجس شده فشرده شود ، و خون كمتر از يك درهم در هنگام نماز از لباس زايل گردد ، و رنگ آن با گل ارمنى و امثال آن زدوده شود ، و كسى كه خون قروح و جروح بر جامهء اوست روزى يك بار آن را بشويد ، و ديگر مكروهات در نماز را بر طرف كند .\r\nغزّالى مىگويد : « شايسته است انسان با توجّه به لزوم ازالهء نجاسات ، تطهير دل را از نجاستها و پليديهاى اخلاقى لازم بشمارد ، چه هنگامى كه به او دستور داده شده از ظاهر بدن كه پوست است و جامه‌اش كه از هر چيز از ذات يعنى قلب او دور تر است پليديها را بزدايد لازم مىآيد بكوشد قلب خود را با آب توبه ، و پشيمانى بر كوتاهيهايى كه كرده ، و تصميم بر عدم بازگشت به گذشته تطهير كند ، و بدين طريق باطن خود را كه نظرگاه معبود است از پليديها پاكيزه سازد . »\r\n\r\n\r\n","description":"","footnote":"\r\n( 25 ) تهذيب ، شيخ طوسى ، ج 1 ، ص 241 ؛ الفقيه ، صدوق ، ص 70 ، به شمارهء 39 .\r\n","page_name":" 468 ","page_number":468},
  {"content":"\r\n\r\n\r\nقسم دوّم : در طهارت از حدث\r\n( 1 ) و آن عبارت است از وضو ، غسل و تيمم مطلب اوّل در وضو و اسباب وجوب آن ، و آنها عبارتند از : بول ، غايط ، ريح ، خواب ، هر چه عقل را زايل كند ، استحاضهء قليله و نيز غير قليله بنابر مشهور ، حيض و نفاس ، مسّ ميّت بعد از آن كه بدنش سرد شده و پيش از آن كه او را غسل داده باشند و در اين باره سخن خواهيم گفت . همهء اينها در هنگامى كه انسان بخواهد واجبى را كه بر اوست و مشروط به طهارت است انجام دهد وضو را واجب مىسازد ، و در غير اين موارد وضو مستحبّ است . ما نخست آداب قضاى حاجت و كيفيّت استنجا و آداب و سنن آن را ذكر ، و پس از آن فضيلت مسواك كردن و آداب آن كه از مقدّمات وضوست ، و سپس چگونگى وضو و آداب و فضيلت آن را بيان مىكنيم .\r\n\r\nآداب قضاى حاجت\r\n( 2 ) سزاوار است كسى كه در بيابان قصد قضاى حاجت دارد خود را از چشم بينندگان دور كند ، و اگر بتواند خود را با چيزى بپوشاند ، و پيش از آن كه به محلّ نشيمن برسد عورتش را مكشوف نكند ، و براى آن كه بوى عفونت به دماغ او نرسد سرش را بپوشاند بلكه بر بالاى عمامه‌اش روسرى اندازد . چنان كه امام صادق ( ع ) به اين نحو رفتار مىكرد « 26 » تا اقرارى باشد به اين كه نفس او از عيوب خالى نيست ، ديگر اين كه به هنگام ورود به بيت الخلاء پاى چپ را مقدّم بدارد و بگويد : « بسم الله اعوذ بالله من الرجس النجس الخبيث المخبث الشيطان الرجيم » و هنگام كشف عورت بسم الله بگويد ، تا شيطان بر او نظر نكند چنان كه در حديث آمده است « 27 » همچنين نبايد در جويها ، راهها ، محلّ ريزش ميوه‌ها ،\r\n\r\n\r\n","description":"","footnote":"\r\n( 26 ) تهذيب ، ج 1 ، ص 8 ؛ الفقيه ، ص 7 ، به شماره 2 .\r\n( 27 ) الفقيه ، ص 7 ، به شمارهء 4 و 5 ؛ كافى ، ج 3 ، ص 16 .\r\n","page_name":" 469 ","page_number":469},
  {"content":"\r\n\r\nمنزلگاهها ، بر در خانه‌ها ، بر روى گورها قضاى حاجت كند ، و نيز در اين حال نبايد رو به قبله يا پشت به آن داشته باشد ، بويژه در بيابان ، از امام رضا ( ع ) روايت شده كه فرموده است : هر كس رو به قبله بول كند سپس در همين حال متذكّر شود ، و به خاطر بزرگداشت قبله از آن منحرف گردد ، پيش از آن كه از جاى خود برخيزد خداوند او را مىآمرزد « 28 » و نيز روبروى خورشيد و ماه فرج خود را قرار ندهد ، و روبروى باد ، و در زمين سخت و در حالى كه ايستاده است بول نكند ، همچنين از پشت بام و مكان مرتفع بول خود را در هوا رها نسازد ، و بر سنگ و در آب بويژه آب راكد اين كار را انجام ندهد . و در حال قضاى حاجت نخورد و نياشامد و مسواك نكند و سخن جز به ضرورت نگويد ، امّا ذكر خداوند در اين حال مانعى ندارد ، چه موسى ( ع ) عرض كرد : پروردگارا ! من در احوالى قرار مىگيرم كه تو را برتر از آن مىدانم كه در آن احوال به ياد تو باشم ، خداوند فرمود : اى موسى ! در همهء احوال به ياد من باش « 29 » . و نيز انگشترى كه بر نگين آن نام خدا نقش شده و كتابى كه آيات قرآن در آن نوشته شده باشد به همراه خود به بيت الخلاء نبرد ، و اگر در حالى كه انگشتر منقّش به نام خدا به همراه دارد وارد بيت الخلاء شود به هنگام استنجا آن را به انگشت دست راستش منتقل كند . و در هنگام دفع بگويد : « الحمد الله الذى اطعمنى طيبا فى عافية و اخرجه منى خبيثا فى عافية » و در حديث نبوى است : با هر فرد فرشته‌اى است كه ( در هنگام قضاى حاجت ) گردن او را مىگرداند تا به مدفوع خود نظر كند .\r\nسپس فرشته به او مىگويد : اى فرزند آدم اين روزى توست بنگر آن را از كجا به دست آورده‌اى و به چيزى دگرگون شده است . در اين موقع شايسته است بنده بگويد : پروردگارا حلال را روزى من كن ، و مرا از حرام دور فرما « 30 » .\r\n\r\n\r\n","description":"","footnote":"\r\n( 28 ) الفقيه ، ص 8 ، به شمارهء 8 .\r\n( 29 ) توحيد ، ص 174 ، و در عيون و فقيه نيز آمده است .\r\n( 30 ) علل الشرايع صدوق ، ج 1 ، باب 184 ؛ از امير مؤمنان ( ع ) .\r\n","page_name":" 470 ","page_number":470},
  {"content":"\r\n\r\nيكى از دانشمندان « 31 » ما گفته است : « با قضاى حاجت نقص و نياز خود و كثافاتى را كه حامل آنى و در درون خوددارى به ياد آور . تو پيوسته ظاهر خويش را به خاطر مردم زينت مىدهى ، در حالى كه خداوند بر نجاست باطن و زبونى حالت آگاه است ، پس براى خارج كردن پليديهاى باطن و صفات فاسدى كه در ژرفاى وجود توست بىهيچ قيد و شرطى دست به كار شو ، تا با خروج آنها نفس تو آرامش يابد ، و دلت از چرك و زنگار آنها آسوده ، و از بار سنگين آنها سبك گردد ، تا بتوانى براى قيام به اداى خدمت و راز و نياز با خدا شايستگى پيدا كنى . آنچه را از تو ظاهر مىشود مپوشان ، چه ناگزير آنچه پوشيده است بر خلاف ميل تو نمايان خواهد شد ، زيرا طبيعت آدمى آنچه را در آن نهفته است دير يا زود ظاهر مىكند و در آن هنگام تو به سبب آنچه از مردم پوشيده داشته‌اى مفتضح و رسوا خواهى شد ، چنان كه خداوند با هر حيله‌گر و فريبكارى همين كار را مىكند . امام صادق ( ع ) فرموده است : مستراح بدين سبب به اين نام ناميده شده است كه مايهء استراحت و خلاصى نفوس از بار سنگين نجاسات و محلّ خالى شدن كثافات و پليديها است ، مؤمن در اين هنگام عبرت مىگيرد از اين كه متاع ناب دنيا چنين سرانجامى دارد ، از اين رو با دورى گرفتن از دنيا و ترك آن آسودگى مىيابد ، و جان و قلب خود را از سرگرم شدن به آن فارغ مىسازد ، و به همان گونه كه از نجاست و كثافت دورى مىگزيند از گردآورى و تحصيل زخارف دنيا روى مىگرداند ، و مىانديشد كه چگونه نفس او در يك حالت مكرّم و محترم ، و در حالت ديگر خوار و زبون است ، و مىداند كه تمسّك به قناعت و پرهيزگارى موجب راحتى او در هر دو جهان است ، و آسايش در سبك و آسان شمردن كار دنيا و خلاصى از تمتّعات آن ، و دورى جستن از نجاست مال حرام و شبهه‌ناك مىباشد . وى در نتيجه اين شناخت باب كبر و خودبينى را بر روى خويش مىبندد ، و از گناهان گريزان مىشود ، و\r\n\r\n\r\n","description":"","footnote":"\r\n( 31 ) مقصود شهيد دوّم است كه آن را در كتاب خود به نام اسرار الصّلوة ، ص 182 ؛ چاپ ملحق به كشف الفوائد ذكر كرده است .\r\n","page_name":" 471 ","page_number":471},
  {"content":"\r\n\r\nبراى به دست آوردن فرجام نيك و تقرّب به خدا ، و فروتنى ، پشيمانى و شرم را پيشه خود مىسازد ، و در انجام دادن اوامر الهى و پرهيز از نواهى او مىكوشد ، و نفس خويش را در محدوده خوف از خدا و صبر و شكيبايى و خوددارى از متابعت شهوات زندانى مىكند تا آنگاه كه در سراى جاويد در سايهء امن الهى قرار گيرد ، و طعم خشنودى او را بچشد ، زيرا آنچه درخور اعتماد و دلگرمى است همين است و هر چه غير از اين است فانى و ناچيز است . » « 32 »\r\n\r\nدر چگونگى استنجا و آداب آن\r\n( 1 ) هنگامى كه از قضاى حاجت فراغت حاصل كند ، بايد با سر سنگ يا تكّه پارچه يا كلوخ و امثال اينها كه پاك و خشك باشند نشيمنگاهش را پاك كند ، و استنجا با استخوان و سرگين حيوانات و خوردنيها و هر چيز محترم حرام است . و اگر با سه عدد از آنچه ذكر شد محلّ پاكيزه نشود بايد پنج يا هفت عدد از آنها را به كار برد تا پاك شود و مستحبّ است كه عدد مذكور فرد باشد نه زوج ، همچنين پاكيزه كردن محلّ واجب است . در حديث آمده است « كسى كه با سنگ استنجا كند عدد سنگها را فرد قرار دهد » « 33 » و اين در صورتى است كه بخواهد با سنگ استنجا به عمل آورد ، ليكن بهتر اين است كه با آب استنجا كند . در حديث نبوى ( ص ) آمده است : « آب اطراف نشيمنگاه را پاك و بواسير را دور مىكند . » « 34 » كاملترين استنجا آن است كه هم با سنگ و هم با آب صورت گيرد ، روايت شده است هنگامى كه آيه :\r\n\r\n\r\n","description":"","footnote":"\r\n( 32 ) پايان كلام شهيد در كتاب اسرار الصّلوة و از آن جا كه خبر امام صادق ( ع ) را نقل كرده تا پايان گفتار او منقول از مصباح الشّريعه باب نهم آن است .\r\n( 33 ) بزّاز و طبرانى در اوسط از ابى هريره از پيامبر ( ص ) ؛ مجمع الزّوائد ، ج 1 ، ص 211 ؛ تهذيب ، شيخ طوسى ، ج 1 ، ص 13 ؛ استبصار ، چاپ نجف ، ج 1 ، ص 52 .\r\n( 34 ) تهذيب ، ج 1 ، ص 13 ؛ كافى ، ج 3 ، ص 12 به شماره 12 .\r\n","page_name":" 472 ","page_number":472},
  {"content":"\r\n\r\n فِيهِ رِجالٌ يُحِبُّونَ أَنْ يَتَطَهَّرُوا وَ اللَّهُ يُحِبُّ الْمُطَّهِّرِينَ  « 35 » نازل شد پيامبر خدا ( ص ) به مردم قبا فرمود : « اين طهارتى كه خداوند شما را بدان ستود ، كدام است ؟ عرض كردند : ما آب و سنگ را هر دو به كار مىبريم . » « 36 » در كتاب من لا يحضره الفقيه « 37 » آمده است كه مردم با سنگ استنجا مىكردند ، يكى از انصار خوراكى خورد كه بر اثر آن شكمش روان شد لذا با آب استنجا كرد ، در اين هنگام خداوند آيه :  إِنَّ اللَّهَ يُحِبُّ التَّوَّابِينَ وَ يُحِبُّ الْمُتَطَهِّرِينَ  « 38 » را نازل فرمود ، پيامبر ( ص ) او را فرا خواند ليكن آن مرد ترسيد كه مبادا چيزى كه او را رنجيده كند درباره‌اش نازل شده باشد ، چون وارد شد پيامبر ( ص ) به او فرمود : « آيا امروز هيچ كارى انجام داده‌اى ؟ » پاسخ داد : آرى اى پيامبر خدا ! طعامى خوردم كه شكمم را روان كرد ، بدين سبب با آب استنجا كردم ، پيامبر ( ص ) به او فرمود : « مژده باد تو را كه خداوند متعال دربارهء تو آيهء :  إِنَّ اللَّهَ يُحِبُّ التَّوَّابِينَ وَ يُحِبُّ الْمُتَطَهِّرِينَ  را نازل فرموده است . » سزاوار است براى استنجا با آب از محلّ قضاى حاجت به جاى ديگرى منتقل شود ، و آب را با دست راست بر محلّ مورد استنجا بريزد ، و با دست چپ آن را ماليده و شستشو دهد . تا حدّى كه كف دست اثرى از نجاست احساس نكند ، و خاطرش مطمئن گردد ، امّا پيگيرى و شستشوى باطن محلّ لازم نيست ، چه اين عمل منشاء وسواس است ، و بايد بداند كه آب به هر جايى از بدن نرسد آن محلّ باطن شمرده مىشود ، و حكم نجاست نسبت به فضولات بدن مادام كه ظاهر نگرديده ثابت نشده است ، و آنچه از بدن ظاهر و حكم نجاست دربارهء آن ثابت است طريق تطهير آن رسانيدن آب به آن است تا نجاست را از آن\r\n\r\n\r\n","description":"","footnote":"\r\n( 35 ) توبه / 108 : در آن ( مسجد قبا ) مردانى هستند كه دوست مىدارند پاكيزه باشند ، و خداوند پاكيزگان را دوست مىدارد .\r\n( 36 ) مجمع الزوائد ، ج 1 ، ص 212 ؛ نيل الاوطار ، ج 1 ، ص 125 ؛ كه از بزّاز ، ترمذى ، ابو داوود و ابن ماجه نقل كرده‌اند .\r\n( 37 ) ص 8 ، به شمارهء 21 .\r\n( 38 ) بقره / 222 : خداوند توبه كنندگان و پاكيزگان را دوست مىدارد .\r\n","page_name":" 473 ","page_number":473},
  {"content":"\r\n\r\nزايل كند ، و موردى براى وسواس نيست . و بايد در اوّلين بار كه براى استنجا آب بر دست خود مىريزد بگويد : الحمد لله الذى جعل الماء طهورا و لم يجعله نجسا و نيز در موقع استنجا بگويد : اللهم حصن فرجى و أعفّه و استر عورتى و حرمنى على النار ، و پس از فراغ بگو بگويد : الحمد لله الذى اماط عنى الاذى و هنّأني طعامي و شرابي و عافاني البلوى « 39 » در استنجا بايد نخست نشيمنگاه و پس از آن مخرج ادرار را بشويد ، و با تنحنح ( اح اح كردن ) و سه بار كشيدن دست از نشيمنگاه تا آخر ذكر از بول استبرا كند ، سپس ذكر را بشويد و لمس آن با دست راست مكروه است .\r\nغزّالى مىگويد : « استبرا زياد فكر نكند تا به وسواس دچار شود و كار بر او مشكل گردد ، و رطوبتى را كه بر آن حسّ مىكند باقيماندهء آب شستشو بداند ، و اگر از اين جهت احساس ناراحتى مىكند آب بر آن بريزد تا مطمئن شود ، و با ايجاد وسوسهء شيطان بر او چيره نگردد ، و در خبر است كه پيامبر ( ص ) همين كار را مىكرد يعنى آب بر آن مىپاشيد ، و فرموده است « آن كه از همه فقيه‌تر است استبرايش از همه خفيف‌تر است » ، و وسوسه در استبرا نشانهء نادانى و ضعف فقاهت مىباشد . » مىگويم : در كتاب من لا يحضره الفقيه است : حنان بن سدير به ابى عبد اللّه ( ع ) عرض كرد : بسا من بول مىكنم و به آب دسترسى ندارم ، و اين براى من سخت است . امام ( ع ) فرمود : « هر گاه بول و سپس استبرا كردى از آب دهنت بر ذكرت بمال پس از آن اگر چيزى يافتى بگو اين از آن آب دهن است . » « 40 » و شايد منظور ماليدن بر غير محلّ نجاست ذكر باشد .\r\n\r\n\r\n","description":"","footnote":"\r\n( 39 ) من لا يحضره الفيه ، ص 8 ، به شماره 19 ؛ كافى ، ج 3 ، ص 16 ؛ تهذيب ج 1 ، ص 100 .\r\n( 40 ) الفقيه ، ص 16 ، به شماره 12 ؛ كافى ، ج 3 ، ص 20 ؛ شايد سؤال كننده از رطوبتى پرسيده كه بسا انسان پس از بول كردن به فاصله كوتاهى در لباس يا بدن خود مىيابد ، كه ممكن است از عرق بدن و يا از مخرج بول بيرون آمده باشد و اين موجب وسواس است از اين رو امام ( ع ) چاره‌اى شرعى به او مىآموزد تا از اين وسواس رهايى يابد .\r\n","page_name":" 474 ","page_number":474},
  {"content":"\r\n\r\nدر خبر صحيح آمده است كه امام صادق ( ع ) دربارهء مردى كه بول مىكند فرمود : « استبرا كند سپس اگر چيزى از او خارج شود و تا ساقش برسد باك نداشته باشد . » « 41 » در خبر حسن از امام باقر ( ع ) روايت شده است درباره مردى كه بول كرد و آب به همراه نداشت فرمود : « استبرا كند اگر پس از آن چيزى از او خارج شود از بول نيست بلكه از رگهاى پشت است . » « 42 » بنا به رأى همه علماى شيعه و بر اساس احاديثى كه از اهل بيت ( ع ) وارد شده است هيچ چيزى جز آب مخرج بول را پاك نمىكند .\r\nبارى هنگامى كه از بيت الخلاء خارج مىشود پاى راست را مقدّم بدارد ، و در حالى كه دست بر شكم خود مىكشد بگويد : الحمد لله الذى اخرج عنى اذاه و ابقى فى جسدى قوّته فيالها من نعمة لا يقدرون القادرون قدرها .\r\nغزّالى مىگويد : « در حديث سلمان آمده است : پيامبر خدا ( ص ) همه چيز را حتّى قضاى حاجت را به ما آموخت ، و به ما دستور داد كه با استخوان و سرگين استنجا نكنيم ، و ما را نهى فرمود كه روبروى قبله بول و غايط كنيم « 43 » .\r\nمردى از باديه‌نشينان به يكى از صحابه كه با او مخاصمه مىكرد گفت : گمان مىكنم تو غايط كردن را خوب بلد نباشى ، پاسخ داد : آرى به جان پدرت قسم من در اين كار سخت ماهرم ، دور مىروم ، كلوخ آماده مىسازم ، رو به گياه خوشبوى « درمنه » و پشت بر باد مىكنم ، مانند آهو بر روى سينه پاها مىنشينم و سرين را بالا مىدارم .\r\nاجازه داده شده است كه انسان در حالى كه خود را بپوشاند در نزديكى رفيقش بول كند . اين كار را پيامبر خدا ( ص ) در نهايت رعايت حيا انجام داده است تا براى مردم رخصت باشد .\r\n\r\n\r\n","description":"","footnote":"\r\n( 41 ) تهذيب ، ج 1 ، ص 9 ؛ استبصار ، ج 1 ، ص 94 .\r\n( 42 ) كافى ، ج 3 ، ص 19 ، به شماره 1 .\r\n( 43 ) مسند ، احمد ، ج 5 ، ص 437 .\r\n","page_name":" 475 ","page_number":475},
  {"content":"\r\n\r\n\r\nفصل : در فضيلت مسواك كردن و آداب آن\r\n( 1 ) هنگامى كه از استنجا فارغ شد دست به كار وضو شود . گفته‌اند : هرگز ديده نشده كه پيامبر خدا ( ص ) از بيت الخلاء بيرون آيد و وضو نگيرد ؛ آن حضرت كار وضو گرفتن را با مسواك كردن آغاز مىكرد .\r\nاز پيامبر ( ص ) روايت شده است : « دهانتان راه قرآن است ؛ آن را با مسواك خوشبو كنيد » « 44 » ، از اين رو سزاوار است به هنگام مسواك كردن نيّت خود را پاكيزه كردن دهان براى قرائت سورهء فاتحه و ذكر خدا در نماز قرار دهند .\r\nو نيز فرموده است : « نمازى كه پس از مسواك كردن گزارده شود برتر از هفتاد و پنج نماز بدون مسواك كردن است . » « 45 » و نيز : « اگر بر امّتم دشوار نبود دستور مىدادم به هنگام وضو گرفتن براى هر نماز مسواك كنند . » « 46 » و نيز : « چرا شما را مىبينم كه با دندانهاى زرد بر من وارد مىشويد ؟\r\nمسواك كنيد . » « 47 » پيامبر ( ص ) همه شب مكرّر مسواك مىكرد . « 48 » و نيز فرموده است : « جبرئيل ( ع ) پيوسته مرا به مسواك كردن سفارش مىكرد تا آن حدّ كه ترسيدم ادامهء آن دندانهايم را از ميان ببرد و يا فرو ريزند . » « 49 » و نيز : « مسواك كردن جزئى از وضو است . » « 50 »\r\n\r\n\r\n","description":"","footnote":"\r\n( 44 ) محاسن ، برقى ، ص 558 ؛ ابن ماجه ، به نقل از علىّ بن ابى طالب ( ع ) ، به شمارهء 291 .\r\n( 45 ) حليه الاولياء ، ابو نعيم ، در كتاب السّواك ، از ابن عمر ؛ المغنى ؛ بحار ، مجلسى ، ج 16 ، باب السّواك ، از اعلام الدّين ديلمى .\r\n( 46 ) كافى ، ج 3 ، ص 22 ؛ سنن ، ابن ماجه ، به شمارهء 287 .\r\n( 47 ) كافى ، ج 6 ، ص 496 .\r\n( 48 ) سنن ، ابن ماجه ، ج 1 ، ص 106 ؛ سنن ، ابى داوود ، ج 1 ، ص 14 .\r\n( 49 ) كافى ، ج 3 ، ص 23 ، و ج 6 ، ص 495 .\r\n( 50 ) بحار ، ج 16 ، باب السّواك ، از كتاب الامامة و التبصره .\r\n","page_name":" 476 ","page_number":476},
  {"content":"\r\n\r\nو نيز : « براى هر چيزى پاك كننده‌اى است ، و پاك كنندهء دهان مسواك كردن است . » « 51 » و نيز روايت شده است : « اگر مردم فوايدى را كه در مسواك است بدانند آن را شبها در رختخواب خود به همراه مىبرند . » « 52 » امام باقر و امام صادق ( ع ) فرموده‌اند : « دو ركعت نماز با مسواك برتر از هفتاد ركعت بدون مسواك كردن است . » « 53 » امام باقر ( ع ) دربارهء مسواك كردن فرموده است : « آن را در هر سه روز فرو مگذار هر چند مسواك را يك بار در دهان بگردانى . » « 54 » امام صادق ( ع ) فرموده است : در مسواك كردن دوازده خصلت است :\r\n« سنّت است ، پاك كنندهء دهان ، روشنى بخش چشمان ، سپيد كنندهء دندان ، خشنود كنندهء رحمان ، بر طرف كنندهء پوسيدگى و تباهى دندانها و سفيد كنندهء آنها ، محكم كنندهء لثه‌ها ، اشتها برانگيز غذا ، از ميان برنده بلغم ، افزون كنندهء حافظه ، زياد كنندهء حسنات و مايهء خوشحالى فرشتگان است . » « 55 » كيفيّت مسواك كردن اين است كه با چوب اراك يا چوب ديگرى كه از شاخهء درختان بوده و خشن و زايل كننده زردى دندانها باشد به عرض انجام شود .\r\nدر حديث نبوى ( ص ) است : « با عدد فرد سرمه بكشيد ، و مسواك را در جهت عرضى حركت دهيد . » « 56 » وقت مسواك كردن به هنگام گزاردن هر نماز و هر وضو است هر چند با آن وضو نماز گزارده نشود ، و در موقع تغيير يافتن بوى دهان به سبب خواب ، يا طول خاموشى و امساك ، يا خوردن چيزى بد بو مستحبّ است .\r\n\r\n\r\n","description":"","footnote":"\r\n( 51 ) علل ، صدوق ، ج 1 ، باب 227 ؛ الفقيه ، ص 13 ، به شمارهء 9 .\r\n( 52 ) الفقيه ، ص 13 ، به شمارهء 16 .\r\n( 53 ) كافى ، ج 3 ، ص 22 ، به شمارهء 1 ؛ الفقيه ، ص 13 ، به شمارهء 11 .\r\n( 54 ) كافى ، ج 3 ، ص 23 ، به شمارهء 4 ؛ الفقيه ، ص 13 ، به شمارهء 12 .\r\n( 55 ) الفقيه ، ص 13 ، به شمارهء 18 ؛ محاسن ، ص 562 ؛ كافى ، ج 6 ، ص 495 ، به شمارهء 6 .\r\n( 56 ) الفقيه ، ص 13 ، به شمارهء 13 .\r\n","page_name":" 477 ","page_number":477},
  {"content":"\r\n\r\nاز امام صادق ( ع ) روايت است : « چون در شب ( براى عبادت ) برخيزى مسواك كن ، زيرا فرشته‌اى به نزد تو مىآيد و دهنش را بر دهانت مىگذارد ، و هر حرفى را كه تلاوت مىكنى به آسمان بالا برده مىشود ، پس بايد دهنت خوشبو باشد . » « 57 » چنان كه از اخبار برمىآيد جايز است به هنگام نبودن مسواك يا تنگى وقت با انگشت سبّابه يا شست مسواك كرد .\r\nنيز از امام صادق ( ع ) نقل شده كه فرموده است : « همان گونه كه آلودگيهايى را كه بر اثر طعام و خوراك به وجود آمده از دندانهايت بر طرف مىكنى ، پليدى گناهانت را با زارى و خشوع و شب‌زنده‌دارى و استغفار سحرگاهى بزداى ، و درون و برونت را براى خداوند از همهء تيرگيهاى ملاهى و مناهى پاك و خالص گردان ، زيرا پيامبر خدا ( ص ) مسواك را براى بيداران و هشياران مثل قرار داده است ، چه مسواك يك رستنى پاكيزه و لطيف و شاخهء درختى شيرين و مبارك است ، و دندانها نيز آفريدهء خداست كه آنها را در دهان وسيلهء جويدن و ميل به طعام و اصلاح معده قرار داده است . اين دندانها گوهرهايى صاف و زلالند كه بر اثر جويدن طعام آلوده مىشوند ، و به همين سبب بوى دهان دگرگون مىشود و باعث ايجاد تباهى در دماغ مىگردد ، بنابراين مؤمن زيرك چون با چوبى نرم و لطيف مسواك كند ، و آن را بر گوهرهاى صاف دهانش بكشد تباهى و دگرگونى را از آنها زايل مىكند ، و آنها به حالت اصلى خود باز مىگردند . به همين گونه خداوند دل را پاك و پاكيزه آفريده ، و غذاى آن را ياد خدا و تفكّر و احساس هيبت و تعظيم نسبت به او قرار داده است ، و هنگامى كه قلب صاف و زلال بر اثر غفلت دچار تيرگى و كدورت شود بايد آن را به وسيلهء توبه صيقلى دهند ، و به آب انابت و تضرّع پاكيزه‌اش گردانند ، تا به حالت نخست و صفاى اصلى خود باز گردد ، چه خداوند متعال فرموده است :  إِنَّ اللَّهَ يُحِبُّ التَّوَّابِينَ وَ يُحِبُّ الْمُتَطَهِّرِينَ  . پيامبر ( ص ) فرموده است : « مسواك كردن\r\n\r\n\r\n","description":"","footnote":"\r\n( 57 ) كافى ، كلينى ، ج 3 ، ص 23 ؛ محاسن ، برقى ، ص 559 .\r\n","page_name":" 478 ","page_number":478},
  {"content":"\r\n\r\nظاهر دندانها را به شما سفارش مىكنم » و مقصود آن حضرت همين معناست كه بيان شد . و كسى كه تفكّر خود را در راه كسب عبرت و استخراج نظير اين گونه مثلها در اصول و فروع قرار دهد خداوند چشمه‌هاى حكمت را در دل او مىگشايد ، و فضل و بخشش خود را بر او افزون مىفرمايد ، چه خداوند اجر نيكوكاران را ضايع نمىگرداند « 58 » .\r\n\r\nدر چگونگى وضو و آداب و سنّتهاى آن\r\n( 1 ) هنگامى كه فرد از مسواك كردن فراغت يافت ، براى گرفتن وضو روبروى قبله بنشيند و بگويد :  بِسْمِ اللَّهِ الرَّحْمنِ الرَّحِيمِ  ، چرا كه پيامبر ( ص ) فرموده است :\r\n« كسى كه در هنگام وضو بسم الله نگويد انگار وضو نگرفته است . » « 59 » و اين بدين معناست كه وضو كامل نيست .\r\nو نيز از آن حضرت روايت شده كه فرموده است : « كسى كه وضو بگيرد و بسم الله بگويد تمام بدن خود را طهارت داده است ، و اين وضو كفّارهء گناهان او تا وضوى ديگر است ، و كسى كه بسمّ اللّه نگويد از بدنش تنها آنچه را آب به آن رسيده طهارت داده است . » از امام صادق ( ع ) نقل شده كه فرموده است : « كسى كه براى وضوى خود بسم الله بگويد مانند اين است كه غسل كرده باشد و اين دو روايت در من لا يحضره الفقيه آمده است . » « 60 » و هنگامى كه نظرش بر آب مىافتد بگويد : الحمد لله الّذى جعل الماء طهورا و لم يجعله نجسا سپس دستهايش را تا مچ پيش از آن كه داخل در ظرف آب كند - اگر از ظرف آب برمىدارد - بشويد ، و چنانچه پس از خواب يا بول وضو مىگيرد دستها را به نحوى كه ذكر شد يك بار ، و اگر پس از غايط است دو بار\r\n\r\n\r\n","description":"","footnote":"\r\n( 58 ) مصباح الشّريعه ، باب هشتم .\r\n( 59 ) مستدرك ، حاكم ، ج 1 ، ص 146 ، از ابى هريره .\r\n( 60 ) ص 12 ، به شمارهء 17 و 18 ، دار قطنى نيز آنها را از حديث ابى هريره روايت كرده است .\r\n","page_name":" 479 ","page_number":479},
  {"content":"\r\n\r\nشستشو كند ، و بگويد : بسم اللّه و بالله اللهم اجعلنى من التّوابين و اجعلنى من المتطهّرين و با ذكر اين بسم الله مىتوان از گفتن آن در آغاز اكتفا كرد .\r\nسپس با سه كف آب سه بار مضمضه كند ، و بگويد : اللهم لقّنى حجّتى يوم ألقاك و اطلق لسانى بذكراك ، پس از آن به همين نحو استنشاق كند ، و بگويد : اللّهم لا تحرمنى ريح الجنة و اجعلنى ممن يشمّ ريحها و روحها و طيبها .\r\nغزّالى مىگويد : « سپس آب بينى را بيفشاند و بگويد : « اللّهم انّى اعوذ بك من روائح النار و من سوء الدّار » ، زيرا استنشاق رساندن آب به داخل بينى است و با بيرون ريختن آن بينى تميز مىشود .\r\nسپس با دست راست يك مشت آب برگيرد و نيّت كند كه براى تقرّب به خدا وضو مىگيرد و آن را به صورت بزند و بشويد خواه تابستان باشد و يا زمستان ، زيرا اگر در هنگام وضو گرفتن به حال چرت زدن باشد اين شستن او را از آن حال بيرون مىآورد و بيدار مىشود ، و اگر سرما در او اثر كرده باشد به هوش مىآيد و آن را احساس نمىكند ، و اين مطلب از امام صادق ( ع ) روايت شده است « 61 » . و بايد ريختن آب را از بالاترين حدّ صورت آغاز كند و بگويد :\r\nاللهم بيّض وجهى يوم تسودّ الوجوه و لا تسوّد وجهى يوم تبيضّ الوجوه و آب را با دست به همهء صورت برساند و به ميان موهاى صورتش جريان دهد و چشمانش را بگشايد و حدّ صورت كه بايد شسته شود از نظر طول و عرض مقدارى است كه در ميان دو انگشت شست و وسطى كه باز شوند قرار مىگيرد . سپس با دست چپ يك مشت آب برگيرد و دست راست را با آن بشويد ، و از مرفق آغاز كند ، و مرد آب را بر ظاهر ساق دست و زن بر باطن آن بريزد ، و دست بر آن كشد ، و آب را از ميان موها و پوشيدگيهاى دست عبور دهد ، و انگشترش را به حركت درآورد ، تا آب در زير آن جريان يابد ، و بگويد : اللهم اعطنى كتابى بيمينى و الخلد فى الجنان بيسارى و حاسبنى حسابا يسيرا . سپس با دست راست\r\n\r\n\r\n","description":"","footnote":"\r\n( 61 ) علل الشّرايع ، ج 1 ، باب 193 ؛ تهذيب ، ج 1 ، ص 102 . و پيامبر از زدن آب به صورت نهى ، و فرموده است : « آب را بپاشيد » ؛ تهذيب ، ج 1 ، ص 102 .\r\n","page_name":" 480 ","page_number":480},
  {"content":"\r\n\r\nمشت ديگرى آب برگيرد ، و مانند دست راست دست چپ را بشويد و بگويد :\r\nاللهم لا تعطنى كتابى به شمالى و لا تجعلها مغلولة الى عنقى و اعوذ بك من مقطعات النيران ، سپس با رطوبتى كه بر دست راست اوست پوست جلو سر يا مويى را كه در اين محلّ روييده و از حدّ خود خارج نشده مسح كند ، و مقدارى از سر كه بايد مسح شود مىتواند به مقدار سه انگشت بسته يا بيشتر باشد ، و در اين حال بگويد : اللهم غشنى رحمتك و بركاتك ، و پس از آن با همين رطوبت باقيمانده در دست خود ظاهر پاى راست را از سر انگشتان تا كعب پا - يعنى مفصل ساق و قدم او - با تمام كف دست مسح كند ، سپس با رطوبت دست چپ به همين گونه مسح پاى چپ را انجام دهد ، و در اين حال بگويد : اللهم ثبتني على الصراط يوم تزل فيه الاقدام و اجعل سعيي فيما يرضيك عنّي ، و چون از وضو فارغ شود بگويد :  الْحَمْدُ لِلَّهِ رَبِّ الْعالَمِينَ  .\r\nواجبات وضو عبارت است از نيّت ، شستن صورت و دو دست از مرفق تا نوك انگشتان ، مسح مقدارى از جلو سر و ظاهر دو پا از سر انگشتان تا كعبين ، ترتيب و موالات . بهتر اين است كه اعضاى وضو را يك بار بشوييم و به يك مشت يا دو مشت آب بسنده شود ، و در آن حال انگشتان كشيده باشد ، و آنچه دربارهء وضو وارد شده كه آن دو تا دو تا شستن است ، و يا دو بار شستن اسباغ و كامل كردن وضوست احاديثى مجمل و مورد تأويلند . در الفقيه « 62 » آمده كه امام صادق ( ع ) فرموده است : « به خدا سوگند وضوى پيامبر خدا ( ص ) جز يك بار شستن نبود ، و پيامبر ( ص ) يك بار اعضاى وضو را مىشست ، و مىفرمود : اين وضويى است كه خداوند نماز را جز با اين وضو نمىپذيرد . » و در همين كتاب از پيامبر ( ص ) روايت است : « آب وضو يك مدّ « 63 » و آب غسل يك صاع است ، و پس از من اقوامى خواهند آمد كه اين مقدار را كم مىشمارند ، آنان بر خلاف سنّت من رفتار مىكنند ، و آن كه بر سنّت من ثابت\r\n\r\n\r\n","description":"","footnote":"\r\n( 62 ) ص 10 ، به شمارهء 3 .\r\n( 63 ) مدّ پيمانه‌اىست به وزن 18 ليتر ، و صاع برابر چهار مدّ است . - م .\r\n","page_name":" 481 ","page_number":481},
  {"content":"\r\n\r\nبماند در بهشت برين همراه من خواهد بود » « 64 » مؤلّف اخبارى را كه مشتمل بر دو بار شستن اعضاى وضوست مدح كرده « 65 » و سند آنها را منقطع شمرده و دلالت آنها را صريح ندانسته ، و يك بار شستن را تأييد كرده است ، به دليل اين كه روايت شده « وضو حدّى از حدود الهى است تا دانسته شود چه كسى خدا را فرمانبردارى و چه كس او را نافرمانى مىكند ، و چيزى مؤمن را نجس نمىكند . و استعمال آب در وضو مانند روغن‌مالى براى او كافى است . » خداوند متعال فرموده است :   وَ مَنْ يَتَعَدَّ حُدُودَ اللَّهِ فَقَدْ ظَلَمَ نَفْسَهُ   . « 66 » امام صادق ( ع ) فرموده است : « كسى كه در وضوى خويش از حدّ بگذرد مانند كسى است كه وضويش را بشكند . » « 67 » مرحوم ثقة الاسلام محمّد بن يعقوب كلينى نيز همين رأى را اختيار كرده « 68 » ، و ممكن است حديث دوبار شستن اعضاى وضو را بر دو مشت آب برگرفتن حمل كنيم ، چنان كه حديث وارد از امام باقر ( ع ) گوياى آن است ، زيرا از آن حضرت پرسش شده كه يك مشت آب براى شستن صورت و يك مشت براى دست كافى است ؟ امام ( ع ) پاسخ داده است : « آرى هر گاه مشت را به خوبى پركنى ، دو مشت آب همهء عضو را فرا مىگيرد . » « 69 » در وضو كمك گرفتن ، و در آن آبى را به كار بردن كه آفتاب آن را گرم كرده ، و يا رنگ و بويش دگرگون شده ، و باقيماندهء آبى كه به پاكى آن اطمينان نيست و آبى كه در غسل جنابت به كار رفته مكروه است .\r\n\r\n\r\n","description":"","footnote":"\r\n( 64 ) الفقيه ، ص 10 ، به شمارهء 2 .\r\n( 65 ) الفقيه ، ص 10 ، به شمارهء 4 .\r\n( 66 ) طلاق / 2 : و كسى كه از حدود الهى تجاوز كند به خويشتن ستم كرده است . الفقيه ، ص 10 ، به شمارهء 5 و 6 ؛ كافى ، ج 3 ، ص 21 ، به شمارهء 2 .\r\n( 67 ) الفقيه ، ص 10 ، به شمارهء 6 . از سيّد داماد نقل شده كه عبارت « كناقضه » را « كناقصه » يعنى ناقص به جا آورنده خوانده است .\r\n( 68 ) كافى ، ج 3 ، ص 27 ، به دنبال حديث نهم .\r\n( 69 ) تهذيب ، ج 1 ، ص 102 .\r\n","page_name":" 482 ","page_number":482},
  {"content":"\r\n\r\nغزّالى مىگويد : « زمانى كه فرد از وضو فراغت يافت و عزم بر نماز كرد ، بايد به ياد آورد كه او ظاهر خود را كه در معرض ديد مردم است پاكيزه ساخته ، و سزاوار است شرم كند از اين كه بدون طهارت دادن دل كه مورد نظر پروردگار است به مناجات و راز و نياز گفتن با او رو آورد ، و به يقين بداند كه طهارت دل تنها به وسيلهء توبه و تهى كردن آن از اخلاق نكوهيده است . آن كه بر طهارت ظاهر بسنده كند مانند كسى است كه پادشاهى را به خانه‌اش دعوت كند و در حالى كه خانه‌اش پر از كثافات است به گچكارى در بيرون خانه بپردازد ، چقدر سزاوار است كه چنين شخصى مورد خشم پادشاه و در معرض نابودى قرار گيرد .\r\nپايان گفتار غزّالى .\r\nما به زودى در اين باب سخنان ديگرى از علماى خود نقل خواهيم كرد .\r\n\r\nبيان فضيلت وضو\r\n( 1 ) از پيامبر ( ص ) روايت است : « كسى كه وضو گيرد و آن را كامل به جا آورد ، و با آن دو ركعت نماز گزارد كه در آن از دنيا با خود سخن نگويد ، از گناهان خويش مانند روزى كه از مادر زاييده شده است بيرون مىآيد » و در الفاظ ديگرى آمده كه « . . . در آن دو ركعت سهو نكند گناهان گذشته‌اش آمرزيده مىشود » « 70 » .\r\nو نيز آن حضرت فرموده است : « آيا خبر ندهم شما را از چيزى كه خداوند به آن خطاهاى شما را مىآمرزد ، و مرتبهء شما را بالا مىبرد ؟ و آن در ناگواريها وضو را كامل به جا آوردن ، و در راه مساجد گام برداشتن ، و بعد از هر نماز در انتظار نماز ديگر بودن است ، و اين رباط شماست . » « 71 »\r\n\r\n\r\n","description":"","footnote":"\r\n( 70 ) مسند ، احمد ، ج 4 ، ص 117 و 112 ؛ فى الزّهد و الرّقائق ، ابن مبارك ؛ لبّ الالباب ، راوندى ؛ مستدرك الوسائل ج 1 ، ص 52 .\r\n( 71 ) امالى ، صدوق ، ص 194 با تغيير جزئى ؛ دعائم الاسلام با همين الفاظ ؛ مستدرك الوسائل ، ج 1 ، ص 51 . ( رباط به معناى مرزدارى و نيز مواظبت در كار است . لسان العرب . - م . )\r\n","page_name":" 483 ","page_number":483},
  {"content":"\r\n\r\nو نيز : « وضوى پس از وضو بسيار پسنديده است ، كسى كه وضويش را بدون اين كه محدث شود تجديد كند ، خداوند توبه‌اش را بدون استغفار تجديد مىكند . » « 72 » و نيز : « كسى كه در حال طهارت وضو بگيرد خداوند ده حسنه براى او مىنويسد . » « 73 » و از امام صادق ( ع ) روايت است : « وضو بر بالاى وضو ده حسنه است . » « 74 » از امام كاظم ( ع ) نقل شده است : « كسى كه براى نماز مغرب وضو مىگيرد ، وضويش كفّاره گناهان گذشته آن روز اوست بجز گناهان كبيره ، و آن كه براى نماز صبح وضو مىگيرد وضويش كفّاره گناهان گذشته آن شب اوست بجز كبائر . » « 75 » روايت شده است كه « تجديد وضو براى گزاردن نماز عشا گناه گفتن « لا و اللّه » و « بلى و اللّه » را محو مىكند » « 76 » .\r\n\r\nغسل\r\n( 1 ) اسباب وجوب غسل عبارت است از : خروج منى ، دخول حشفه ، حيض ، نفاس ، استحاضهء غير قليله ، مسّ ميّت پس از سرد شدن و پيش از غسل آن . غسل براى هر كدام از اينها بر كسى كه بخواهد واجبى را كه بر اوست و شرط آن طهارت است انجام دهد واجب مىباشد . و غسلهاى ديگر مستحبّ است .\r\nكيفيّت به جا آوردن غسل اين است كه اگر بتواند نخست با بول كردن استبراى از منى كند ، و در غير اين صورت چنانچه از او انزال منى شده استبراى از\r\n\r\n\r\n","description":"","footnote":"\r\n( 72 ) الفقيه ، ص 10 ، به شمارهء 8 .\r\n( 73 ) سنن ، ابن ماجه ، به شمارهء 512 ؛ سنن ، ابو داوود ، ج 1 ، ص 15 .\r\n( 74 ) كافى ، كلينى ، ج 3 ، ص 72 ، به شمارهء 10 .\r\n( 75 ) كافى ، ج 3 ، ص 72 ، به شمارهء 9 .\r\n( 76 ) ثواب الاعمال ، صدوق ، ص 17 .\r\n","page_name":" 484 ","page_number":484},
  {"content":"\r\n\r\nبول را طبق آنچه پيش از اين گفته شد انجام دهد . سپس ظرف آب را در سمت راست خود قرار دهد . و هر گونه نجاست را از بدن خود بر طرف كند ، و دستهايش را پيش از آن كه داخل ظرف كند سه بار تا مچ بشويد ، و شستن آنها تا مرفق افضل است . سپس بسم الله بگويد ، و مضمضه و استنشاق كند ، و دعاهاى آنها را بخواند . پس از آن نيّت كند كه براى تقرّب به خداوند غسل مىكند .\r\nسپس سه بار آب بر سر خود بريزد ، و دست بر سر و روى خود بكشد ، و با انگشت آب را به ظاهر گوشهايش برساند ، و به محلّ رويش موها آب را جريان دهد . پس از آن نيمهء راست بدن و بعد نيمهء چپ آن را به همين گونه غسل دهد ، و در رسانيدن آب به همهء نقاط بدن و رفع موانع كوشش كند .\r\nامام صادق ( ع ) فرموده است : « كسى كه به عمد در غسل جنابت مويى را ترك كند در آتش است . » « 77 » به هنگام شستن اعضا فرد بهتر است بگويد : اللهم طهّر قلبى و تقبّل سعيى و اجعل ما عندك خير الى اللهم اجعلنى من التوّابين و اجعلنى من المتطهّرين ، و با يك صاع آب غسل خود را كامل به جا آورد . اگر يك بار تمام بدن را به زير آب فرو برد كافى است و ترتيب و دست كشيدن به بدن ساقط است .\r\nكمك گرفتن در غسل ، و انجام دادن آن با آبى كه آفتاب آن را گرم كرده ، و نيز با آبى كه رنگ و بوى آن تغيير يافته و با آب راكد و مستعمل مكروه است ، از امام رضا ( ع ) روايت است كه : « هر كس با آبى كه با آن غسل كرده‌اند غسل كند ، چنانچه گرفتار جذام شود جز خويشتن را ملامت نكند . » « 78 » و علما اتّفاق نظر دارند كه در غسل موالات شرط نيست ، و آنچه در آن واجب مىباشد عبارت است از : نيّت ، فرا گرفتن آب غسل همهء بدن را ، مقدّم داشتن شستن سر بر بدن ، و احوط مقدّم داشتن طرف راست است بر چپ .\r\nگروهى از علماى ما در غير غسل جنابت ، وضو را پيش از غسل يا پس از آن واجب دانسته‌اند ، و برخى از آنها مقدّم داشتن وضو را واجب شمرده ، و در اين\r\n\r\n\r\n","description":"","footnote":"\r\n( 77 ) امالى ، صدوق ، ص 290 ؛ تهذيب ، شيخ ، ج 1 ، ص 38 .\r\n( 78 ) كافى ، كلينى ، ج 6 ، ص 503 ، به شمارهء 38 .\r\n","page_name":" 485 ","page_number":485},
  {"content":"\r\n\r\nباره به روايت ابن ابى عمير استناد كرده‌اند كه او از مردى از ابى عبد الله ( ع ) نقل كرده كه فرموده است : « هر غسلى پيش از آن وضوست جز غسل جنابت . » « 79 » سيّد مرتضى و گروهى ديگر وضوى پيش از غسل را واجب ندانسته‌اند و صحيح همين است ، چرا كه اخبار صحيح فراوانى است كه به جهات معتبر بسيارى بر خبر مذكور رجحان دارند . بويژه اين كه ائمّه ( ع ) دستور داده‌اند كه در هنگامى كه روايات با هم اختلاف دارند و ثاقت و فقاهت راويان و جنبه‌هاى ديگر آنان ، و مخالفت روايت با فتواى اهل سنّت و جز اينها ملاحظه و رعايت شود .\r\nاز جملهء آن اخبار روايتى است كه شيخ طوسى به سند صحيح آن را در تهذيب « 80 » از محمّد بن مسلم از ابى عبد الله ( ع ) نقل كرده كه فرموده است :\r\n« غسل از وضو كفايت مىكند ، و كدام وضو از غسل پاكيزه كننده‌تر است . » و نيز حديثى است كه در همان كتاب « 81 » به سند صحيح از حكم بن حكيم از ابى عبد الله ( ع ) روايت شده كه گفته است : از آن حضرت دربارهء غسل جنابت پرسيدم . . . تا آن جا كه مىگويد به ايشان عرض كردم : مردم مىگويند : مانند وضوى نماز پيش از غسل بايد وضو گرفت ، امام ( ع ) خنديد و فرمود : « كدام وضو از غسل پاكيزه كننده‌تر و كاملتر است . » و نيز در همان كتاب « 82 » به سند موثّق از عمّار ساباطى از ابى عبد الله ( ع ) روايت شده كه گفته است : از آن حضرت سؤال شد كه هر گاه مردى غسل جنابت يا غسل روز جمعه يا عيد را به جا آورد آيا بر او لازم است كه پيش از غسل يا پس از آن وضو بگيرد ؟ فرمود : « خير نه پيش از آن و نه بعد از آن و غسل او را كافى است . و تكليف زن نيز همين است ، چه هر گاه از حيض يا غير آن غسل كند ، وضويى بر او نيست چه پيش از آن و چه پس از آن و غسل او را\r\n\r\n\r\n","description":"","footnote":"\r\n( 79 ) كافى ، ج 3 ، ص 45 ، به شمارهء 13 .\r\n( 80 ) همان مأخذ ، ج 1 ، ص 39 .\r\n( 81 ) همان مأخذ ، ج 1 ، ص 39 .\r\n( 82 ) همان مأخذ ، ج 1 ، ص 39 .\r\n","page_name":" 486 ","page_number":486},
  {"content":"\r\n\r\nكفايت مىكند . » « 83 » در نامه‌اى كه محمّد بن عبد الرّحمان به امام هادى ( ع ) مىنويسد از وضو براى نماز در غسل روز جمعه مىپرسد ، امام ( ع ) به او پاسخ مىدهد : « در غسل روز جمعه و غسلهاى ديگر وضو براى نماز لازم نيست . » « 84 » در روايت مرسله حمّاد بن عثمان آمده است : از امام صادق ( ع ) دربارهء مردى پرسش شد كه براى روز جمعه يا غير از آن غسل مىكند آيا اين غسل او را از وضو بىنياز مىكند ؟ امام ( ع ) فرمود : « كدام وضو پاكيزه‌كننده‌تر از غسل است . » « 85 » در كتاب تهذيب روايات چندى از ائمّهء معصومين ( ع ) نقل شده كه « وضوى پس از غسل بدعت است » و در برخى از اين روايات آمده است كه « وضوى پيش از غسل و بعد از آن بدعت است » . « 86 » و نيز اخبار صحيح فراوانى كه مشعر بر وجوب غسل به هنگام مشاهدهء يكى از خونهاى سه گانه ( حيض ، استحاضه و نفاس ) در دست است مؤيّد اين مطلب است ، زيرا با آن كه اين اخبار در مقام بيان حكمند در آنها به هيچ روى اشاره نشده است كه علاوه بر غسل وضو نيز بايد گرفت ، و هر كس از اين روايات آگاهى يابد امر برايش روشن خواهد شد .\r\n\r\nتيمّم\r\n( 1 ) اسباب وجوب تيمّم عينا همان مواردى است كه موجب وجوب وضو و غسل مىشود ، و اين وجوب متوجّه كسى است كه نتواند آن دو را انجام دهد . اين امر ممكن است به سبب يكى از علل زير باشد :\r\n\r\n\r\n","description":"","footnote":"\r\n( 83 ) كافى ، ج 1 ، ص 39 .\r\n( 84 ) تهذيب ، ج 1 ، ص 39 ؛ استبصار ، ج 1 ، ص 126 .\r\n( 85 ) همان مأخذ ، همان صفحات .\r\n( 86 ) همان مأخذ ، همان صفحات .\r\n","page_name":" 487 ","page_number":487},
  {"content":"\r\n\r\n1 - نبودن آب پس از جستجوى لازم .\r\n2 - وجود مانع در راه رسيدن به آب مانند وجود حيوان درنده يا مانعى باز دارنده .\r\n3 - احتياج شديد به آب موجود به سبب تشنگى خود او يا رفيقش .\r\n4 - اين كه آب موجود ملك غير باشد ، و او جز به بهايى ظالمانه حاضر به فروش آن نشود .\r\n5 - دچار بيمارى يا زخمى است كه از رسيدن آب به بدنش بيم دارد .\r\nدر همهء اين موارد بايد صبر كند تا وقت اداى فريضه فرا رسد ، در آن هنگام بايد زمينى را كه روى آن خاك پاك نرم خالص غبار برانگيز باشد اختيار كند .\r\nنخست انگشترش را از انگشت خود جدا سازد ، سپس در حالى كه انگشتانش را باز كرده ، و در دل مىگذراند كه براى تقرّب به خدا تيمّم مىكند با گفتن بسم الله دو كف دستها را بر زمين مىزند ، و آنها را بر پيشانى و هر دو طرف پيشانى خود مىكشد ، و احوط اين است كه ابروها را جزء پيشانى به حساب آورد و بر آنها دست كشد ؛ سپس براى بار دوّم دو كف دست را بر زمين مىزند ، و با باطن دست چپ ظاهر دست راست را از مچ تا سر انگشتان و بالعكس مسح مىكند . و بنابر قول اصحّ اگر در مسح پيشانى و دو دست به يك ضربه اكتفا كند به شرط باقى بودن اثر خاك بر دستها او را كافى است . بعضى از علماى ما مسح تمامى صورت و دو دست را تا مرفق جايز دانسته و به رواياتى كه در اين باره از اهل بيت ( ع ) رسيده است استناد كرده‌اند ؛ عمل به اين رأى مانعى ندارد جز اين كه ترك آن احوط است ، زيرا احتمال دارد صدور اين روايات براى تقيّه بوده باشد .\r\nامّا آنچه در تيمّم واجب مىباشد عبارت است از نيّت ، زدن دستها بر زمين ، مسحهاى سه گانه ، ترتيب ، موالات ، پاك بودن خاك ، پاك بودن محلّهاى مسح در صورت امكان .\r\nاينها احكام اقسام سه گانهء طهارت ( وضو ، غسل و تيمّم ) و آداب آنها بود كه ذكر شد ، و هر كس سالك راه آخرت باشد ناگزير است آنها را فرا گيرد و\r\n\r\n","description":"","footnote":"","page_name":" 488 ","page_number":488},
  {"content":"\r\n\r\nبه كار بندد . مسائلى كه غير از اينهاست تنها در حالات فوق العاده مورد نياز مىباشد ، كه بايد دربارهء آنها به كتب فقه مراجعه شود . اين مطلب را غزّالى پس از بيان مسائلى نظير آنچه ما بيان كرده‌ايم ذكر كرده است .\r\n\r\nفصل : اسرار طهارت\r\n( 1 ) يكى از دانشمندان « 87 » ما مىگويد : « بايد انسان به ياد آورد كه تكليف او به شستن اعضاى ظاهر بدن و پاكيزه كردن آنها به خاطر توجّه مردم به او ، و نيز به سبب اين است كه اعضاى مذكور متصّدى امور دنيوى و آلوده به كدورتهاى پست مادّى است ، بنابراين پاكيزه كردن و طهارت دادن دلى كه به مقتضاى حديث : فانه لا ينظر الى صوركم و لكن ينظر الى قلوبكم « 88 » محلّ نظر و توجّه حقّ تعالى است ضرورىتر و سزاوارتر مىباشد ، بويژه آن كه دل ، مهتر اعضا و جوارح است ، و انسان در امورى كه وى را از خداوند دور مىكند آن را به كار مىگيرد . بلكه اين هشدارى است آشكار و بيانى روشن در اين باره ، و انسان بايد بداند كه از موارد تطهير اعضا در موقع اشتغال به عبادت خداوند ، اقبال به او و روى گردانيدن از دنيا با تمامى قلب و حواسّ است تا او بتواند سعادت اخروى را به دست آورد ، چرا كه دنيا و آخرت در حكم دو هوو و همشويند و نزديك شدن به يكى سبب دورى از ديگرى است . از اين رو در موقع اشتغال به عبادت و پرداختن به كار آخرت ، فرمان طهارت از دنيا داده شده و در وضو به شستن صورت دستور داده‌اند زيرا انسان با صورت خود چهرهء دل را به خداوند متوجّه و به او اقبال مىكند ، و بيشتر حواسّ ظاهرى كه بزرگترين اسباب برانگيختن انسان به خواستهاى دنيوى است در صورت است . بدين سبب دستور داده شده كه صورت را بشويند تا در حالى كه خالى از اين آلودگيها باشد به خداوند توجّه كند ، و\r\n\r\n\r\n","description":"","footnote":"\r\n( 87 ) مقصودش شهيد دوّم است كه اين مطالب را در كتاب اسرار الصّلوة ، ص 180 ، چاپ ملحق به كشف الفوائد گفته است .\r\n( 88 ) چه او به چهره‌هايتان نظر نمىكند ، بلكه به دلهايتان مىنگرد .\r\n","page_name":" 489 ","page_number":489},
  {"content":"\r\n\r\nبتواند از اين مرتبه فراتر رود ، و به تطهير آنچه در مقايسه با ديگر اعضا ركن اعظم است رو آورد . سپس به شستن دستها دستور داده شده است زيرا بيشتر امور دنياى پست و شهوات و هوسهاى طبيعى به وسيلهء آنها انجام مىگردد . پس از آن سر مسح مىشود ، چه نيروى تفكّرى كه انسان به وسيلهء آن در صدد رسيدن به مقاصد طبيعى خويش است و حواسّ را بر مىانگيزاند تا به كارهاى دنيوى رو آورد ، و از اقبال به امور عالى اخروى مانع مىشود ، در سر واقع است . سپس پاها را مسح مىكند ، زيرا به وسيلهء آنهاست كه مقاصد خود را دنبال مىكند ، و به گونه‌اى كه نسبت به باقى اعضا گفته شده است در راه رفع نيازهاى خود مىكوشد . پس از اين وضويش تمام و به او اجازه داده شده كه به عبادت بپردازد ، و به سوى آن رو آورد ، و اين سعادت را درك كند .\r\nدر غسل دستور داده شده كه همه بدن شستشو شود ، زيرا پست‌ترين و وابسته‌ترين حالات انسان به قواى شهوانى حالت جماع است و آن موقعى است كه غسل واجب مىشود ، و در اين حالت سراسر بدن انسان دخالت دارد . از اين رو پيامبر خدا ( ص ) فرموده است : « زير هر مويى جنابتى است » « 89 » و چون همهء بدنش از مرتبهء عالى انسانى به دور افتاده و در لذّات دنيوى فرو رفته شستن تمام بدن از مهمترين اعمال شرعى گرديده است ؛ اين كار بدان سبب صورت مىگيرد كه انسان براى قرار گرفتن در جهتى شريف و دخول در عبادتى عالى و متين شايستگى يابد ، و از نيروهاى حيوانى و لذّات دنيوى دور گردد . و چون بهرهء دل از لذّت درك اين مقام نسبت به اعضاى ديگر بيشتر و نصيب آن كاملتر است ، از نظر خردمند آگاه پاكيزه كردن آن از صفات نكوهيده و گرايشهايى كه مانع از رسيدن به اين فضيلتها مىگردد ، از تطهير اعضاى ظاهرى ضرورىتر و سزاوارتر است .\r\nدر تيمّم دستور داده شده كه در صورت تعذّر شستن آنها با آب پاك با خاك مسح شوند ، تا اين اعضاى مهمتر بدن راه فروتنى در پيش گيرند ، و اثر\r\n\r\n\r\n","description":"","footnote":"\r\n( 89 ) سنن ، ابو داوود ، ج 1 ، ص 57 .\r\n","page_name":" 490 ","page_number":490},
  {"content":"\r\n\r\nخاك پست را به خود بپذيرند . همچنين به نظر مىرسد كه اگر نتوان دل را از صفات نكوهيده پاك و به خويهاى پسنديده آراست بايد براى سركوب و تحقير آن او را به قيام وادار و با تازيانهء خفّت و ذلّت او را به حركت درآورد . شايد مولاى رحيم و سرور كريم به او نظر افكند ، و چون او را شكسته‌حال و فروتن بيند پرتوى از انوار درخشان خود را متوجّه او فرمايد ، چه او مطابق آنچه در اخبار آمده در نزد دلهاى شكسته است .\r\nاينك آنچه انسان را به رو آوردن به سوى خدا و جبران غفلتها و سهل‌انگاريهاى گذشته وامىدارد براى وى روشن شده است ، و از جملهء اين قبيل اسرار كه در اخبار وارد شده گفتار امام صادق ( ع ) مىباشد كه فرموده است :\r\n« هر گاه ارادهء طهارت و وضو كردى با آب آن چنان ديدار كن كه گويا با رحمت خدا ديدار كرده‌اى ، زيرا خداوند متعال آب را كليد قرب و مناجات خويش قرار داده ، و آن را رهنماى بساط خدمت خود معيّن كرده است . » « 90 » همچنان كه رحمت حق تعالى گناهان بندگان را مىشويد ، آب نيز به تنهايى نجاسات ظاهرى را پاك مىكند چنان كه خداوند متعال فرموده است :  وَ هُوَ الَّذِي أَرْسَلَ الرِّياحَ بُشْراً بَيْنَ يَدَيْ رَحْمَتِهِ وَ أَنْزَلْنا مِنَ السَّماءِ ماءً طَهُوراً  « 91 » و نيز :  وَ جَعَلْنا مِنَ الْماءِ كُلَّ شَيْءٍ حَيٍّ  « 92 » ، پس همان گونه كه خداوند همهء نعمتهاى دنيا را به وسيلهء آب زنده ساخته « 93 » ، همچنين بر پايهء فضل و رحمت خود حيات دلها را در\r\n\r\n\r\n","description":"","footnote":"\r\n( 90 ) مصباح الشّريعه ، باب دهم . ( بسيارى از علما در صحّت انتساب اين كتاب به امام صادق ( ع ) ترديد كرده‌اند ، از جمله علّامهء بزرگ مرحوم حاج سيد شهابّ الدّين نجفى مرعشى در مقدمه خود بر احقاق الحق اين كتاب را ساختهء دست صوفيان دانسته است . - م . ) .\r\n( 91 ) فرقان / 48 : او كسى است كه بادها را فرستاد تا پيشاپيش بر رحمت او بشارت دهند ، و از آسمان آبى پاك كننده نازل كرديم .\r\n( 92 ) انبياء / 30 : هر چيز زنده‌اى را از آب قرار داديم .\r\n( 93 ) ذكر آيهء اخير در اين جا مناسبت ندارد ، زيرا معناى آن اين است كه ماهر جاندارى را از آب آفريديم ، و نظير آيه‌اى است كه در آن فرموده است : « و خداوند هر جنبنده‌اى را از آب آفريده است » و ظاهر اين است كه مراد از آب نطفه است . و زمانى اين آيه مىتواند در اين جا مثال واقع شود كه « حيّا » به نصب خوانده شود تا مفعول دوّم جعلنا باشد .\r\n","page_name":" 491 ","page_number":491},
  {"content":"\r\n\r\nاداى طاعات قرار داده است . بنابراين در صفا و زلالى آب و پاكى و بركت و لطف امتزاج آن با هر چيز ، و وجود آن در اشياى ديگر بينديش ، و آن را در طهارت دادن اعضايى كه خداوند تو را به تطهير آنها مكلّف ساخته به كار ببر ، و آداب و سنن آنها را به جا بياور ، زيرا در هر يك از اين آداب فوايد بسيارى وجود دارد كه اگر با احترام آن را به كار بندى چشمه‌هاى فوايد آن به زودى به سوى تو جارى خواهد شد . سپس با خلق خدا مانند امتزاج آب با اشيا كه حقّ هر چيزى را چنان كه بايد ادا مىكند ، و در حقيقت او دگرگونى پديد نمىآيد ، رفتار و معاشرت كن ، و گفتار پيامبر خدا ( ص ) را سرمشق قرار ده كه فرموده است : « مؤمن خالص مانند آب است . » « 94 » و بايد صفا و خلوص تو با خداوند در جمع طاعاتى كه به جا مىآورى مانند صفا و پاكيزگى آبى باشد كه خداوند از آسمان نازل مىكند و آن را طهور ( بسيار پاك كننده ) ناميده است ، بنابراين در آن هنگام كه اعضاى بدن خود را با آب پاك مىگردانى دلت را با آب تقوا و يقين شستشو كن « 95 » .\r\nدر علل ابن شاذان از امام رضا ( ع ) « 96 » روايت است : « همانا به وضو دستور داده شده تا بنده به هنگامى كه در پيشگاه خداوند جبّار براى راز و نياز با او به پا مىخيزد ، و امر او را اطاعت مىكند پاك ، و از هر آلودگى و پليدى پاكيزه باشد ، علاوه بر آن وضو سبب از ميان رفتن كسالت ، و بر طرف شدن چرت و خواب و موجب صفاى دل براى قيام در پيشگاه خداوند بزرگ است . و اين كه وضو بر صورت و دستها و سر و پاها واجب شده براى اين است كه بنده هنگامى كه در برابر خداوند مىايستد اعمال او به وسيلهء اعضا و جوارحى كه وضو در آنها واجب شده است نمايان مىشود ، زيرا با صورت خود به سجده و خضوع\r\n\r\n\r\n","description":"","footnote":"\r\n( 94 ) مصباح الشريعة ، باب دهم .\r\n( 95 ) از حديث منقول از امام صادق ( ع ) كه فرموده است : « هر گاه ارادهء طهارت و وضو كردى . . . » تا اين جا نقل از مصباح الشّريعه ، باب دهم است .\r\n( 96 ) عيون اخبار الرّضا ( ع ) ، باب 34 .\r\n","page_name":" 492 ","page_number":492},
  {"content":"\r\n\r\nمىپردازد ، و با دستهايش خواهش و عرض بيم و اميد و انقطاع از غير مىكند ، و با سرش در ركوع و سجود ، خود را برابر او قرار مىدهد ، و به وسيلهء پاهايش برمىخيزد و مىنشيند ؛ امّا اين كه در جنابت غسل واجب شده و در قضاى حاجت چنين امرى نشده به سبب اين است كه جنابت از نفس انسان برمىخيزد ، و چيزى است كه از همه جسد او خارج مىشود ، در حالى كه قضاى حاجت برخاسته از درون جان انسان نيست ، بلكه غذايى است كه از درى داخل و از در ديگر خارج مىشود . » « 97 » مىگويم : در روايت ديگرى از آن حضرت آمده است : « علّت تخفيف در بول و غايط اين است كه آنها نسبت به جنابت بيشتر و دوام آنها زيادتر است از اين رو به سبب كثرت و مشقّت و آمدن غير ارادى و بدون شهوت آنها خداوند در آنها به وضوى تنها راضى است امّا جنابت جز با لذّت بردن انسان صورت نمىگيرد ، و اگر چنين نبود آن را ناخوش مىداشتند . » « 98 » غزّالى از آوردن امثال اين اسرار در اين مقام محروم مانده از اين رو جز اندكى از اين قبيل مطالب را ذكر نكرده با آن كه اين بخش را كتاب اسرار الطّهارة ناميده است ، و اين سببى جز اين ندارد كه وى در آن هنگام از توفيق متابعت اهل بيت ( ع ) برخوردار نبوده است . و ما به حمد و توفيقات او آنچه را او خواسته است بيان داشتيم ، هر چند به طور كامل حقّ مطلب را ادا نكرديم .\r\n\r\nقسم سوّم : زدودن فضلات ظاهر بدن\r\n( 1 ) غزّالى مىگويد : فضلات ظاهر بدن دو نوع است : چركها ، اجزاء نوع اوّل : چركها و رطوباتى است كه از بدن ترشح مىكند و اينها هشت نوعند :\r\n1 - چرك و شپش كه در موى سر پديد مىآيد و مستحبّ است كه با\r\n\r\n\r\n","description":"","footnote":"\r\n( 97 ) پايان گفتار شهيد دوّم .\r\n( 98 ) عيون اخبار الرّضا ( ع ) ، باب 33 .\r\n","page_name":" 493 ","page_number":493},
  {"content":"\r\n\r\nشستن و شانه زدن و روغن ماليدن سر تنظيف و چركها زدوده شود . پيامبر خدا ( ص ) يك روز در ميان بر موهايش روغن مىماليد و آنها را شانه مىزد ، و به ديگران همين را سفارش مىكرد ، و مىفرمود : « يك روز در ميان روغن بماليد . » « 99 » و فرموده است : « هر كه داراى موى سر است بايد آن را گرامى بدارد . » « 100 » يعنى از چركها پاك نگه دارد . مردى به خدمت پيامبر ( ص ) رسيد كه موى سر و محاسنش در هم و ژوليده بود ؛ پيامبر ( ص ) فرمود : « اين مرد را روغن نبود كه با آن موى سرش را بنشاند » سپس فرمود : « يكى از شما وارد مىشود كه گويى شيطان است . » « 101 » مىگويم : آنچه از احاديث اهل بيت ( ع ) استفاده مىشود اين است كه چيدن مو و تراشيدن آن بهتر از بلند بودن و نگه داشتن آن است ، و موى پيامبر خدا ( ص ) هرگز به فرق سرش نرسيد مگر در سالى كه از زيارت خانهء خدا ممنوع شد .\r\nدر كافى « 102 » از عمرو بن ثابت از ابى عبد الله ( ع ) روايت كرده و گفته است :\r\nبه آن حضرت عرض كردم آنها روايت مىكنند كه فرق سر از سنّت است ؟\r\nفرمود : « از سنّت است . » عرض كردم : و ادّعا مىكنند پيامبر ( ص ) فرق موى سر داشت ، فرمود : « پيامبر ( ص ) فرق نداشت ، و پيامبران ( ع ) مو نگه نمىداشتند . » در روايت ديگرى است كه : « پيامبر خدا ( ص ) هر گاه مويش را بلند نگه مىداشت تا حدّ نرمهء گوشش بود » . « 103 » و نيز كافى به سند خود از اسحاق بن عمّار از ابى عبد الله ( ع ) روايت\r\n\r\n\r\n","description":"","footnote":"\r\n( 99 ) مكارم الاخلاق ، ص 51 . ابو الصّلاح گفته است : براى حديث « إدّهنوا غبّا » سندى نيافتم در سنن نسايى ، ج 8 ص 132 از قتاده از حسن روايت است كه پيامبر ( ص ) از شانه زدن سر جز يك روز در ميان نهى فرمود ، سنن ، ابى داوود ، ج 2 ، ص 394 ، همين را نقل كرده است ، و در كافى ، ج 6 ، ص 395 از امام صادق ( ع ) روايت كرده است كه « مرد نبايد هر روز روغن بمالد » .\r\n( 100 ) سنن ، ابى داوود ، ج 2 ، ص 395 .\r\n( 101 ) تيسير الوصول ، ج 2 ، ص 145 از حديث جابر با الفاظ ديگرى و ص 138 از عطاء بن يسار و گفته : مالك آن را نقل كرده است .\r\n( 102 ) همان مأخذ ، ج 6 ، ص 486 ، به شمارهء 4 .\r\n( 103 ) همان مأخذ ، ج 6 ، ص 485 ، به شمارهء 3 .\r\n","page_name":" 494 ","page_number":494},
  {"content":"\r\n\r\nمىكند كه گفته است : آن حضرت به من فرمود : « موهايت را از ته بزن تا كثافت و جانور و آلودگى آن كم و گردنت كشيده به نظر آيد و چشمانت روشن گردد . » ، و در روايت ديگرى است « . . و بدنت آسودگى يابد . » « 104 » به سند صحيح از ابو الحسن موسى بن جعفر ( ع ) روايت شده : « سه چيز است كه هر كس ( فوايد ) آنها را بداند تركشان نمىكند : چيدن مو ، بالا كشيدن جامه و ازدواج با كنيزكان . » « 105 » به امام صادق ( ع ) عرض شد : مردم مىگويند تراشيدن سر مثله است ، امام ( ع ) فرمود : « براى ما عمره و براى دشمنان ما مثله است . » « 106 » و به سند خود از آن حضرت روايت كرده كه پيامبر ( ص ) فرموده است :\r\n« كسى كه مو مىگذارد بايد خوب از آن نگهدارى كند ، و گرنه آن را بتراشد . » « 107 » در الفقيه آمده كه امام صادق ( ع ) فرموده است : « كسى كه مو بگذارد و آنها را مرتّب نكند ، خداوند در روز رستاخيز با ارّه‌اى از آتش موهايش را مرتّب خواهد كرد . » « 108 » پيامبر ( ص ) به مردى فرمود : « سرت را بتراش كه بر زيبايى تو خواهد افزود . » « 109 » غزّالى مىگويد :\r\n2 - چركهايى است كه در سوراخ گوش گرد مىآيد ، اگر در ظاهر گوش باشد با دست كشيدن زايل مىشود ، و اگر در ته سوراخ باشد بايد به هنگام بيرون آمدن از گرمابه آنها را به آهستگى بيرون آورد ، زيرا بسا زياد شدن آنها\r\n\r\n\r\n","description":"","footnote":"\r\n( 104 ) همان مأخذ ، ج 6 ، ص 484 ، به شمارهء 1 .\r\n( 105 ) الفقيه ، صدوق ، ص 31 ، به شمارهء 113 .\r\n( 106 ) كافى ، ج 6 ، ص 484 ، به شمارهء 4 .\r\n( 107 ) كافى ، ج 6 ، ص 485 ، به شمارهء 2 .\r\n( 108 ) همان مأخذ ، ص 31 ، به شمارهء 116 ( بدون روز رستاخيز ) ؛ مستدرك ، نورى ، ج 1 ، ص 58 و 59 از جعفريّات و دعائم الاسلام .\r\n( 109 ) الفقيه ، ص 29 ، به شمارهء 76 .\r\n","page_name":" 495 ","page_number":495},
  {"content":"\r\n\r\nبه شنوايى زيان رساند .\r\n3 - رطوبات بسته و چسبيده‌اى را كه در اطراف داخل بينى گرد مىآيد ، استنشاق يعنى آب را به داخل بينى كشانيدن بر طرف مىكند .\r\n4 - آن جرم و زردى را كه بر روى دندانها و اطراف زبان مىنشيند ، مسواك و مضمضه مىزدايد .\r\n5 - چرك و شپش كه اگر مراقبت لازم به عمل نيايد در محاسن پديد مىآيد ، و مستحبّ است آنها را با شستشو و شانه زدن بر طرف كرد . در اخبار آمده است كه هرگز شانه در سفر و حضر « 110 » از پيامبر خدا ( ص ) جدا نمىشده ، و اين سنّت عرب است .\r\nدر خبرى شگفت آمده كه آن حضرت ( ص ) محاسن خود را در روز دو بار شانه مىزد « 111 » ، و محاسن او انبوه بود « 112 » ، و محاسن على ( ع ) پهن و ميان دو كتفش را گرفته بود « 113 » .\r\nدر خبرى شگفت‌انگيزتر آمده كه عايشه گفته است : گروهى به در خانه پيامبر ( ص ) گرد آمدند ؛ ديدم پيامبر ( ص ) در خم آب مىنگرد ، و موى سر و محاسن خود را مرتّب مىكند ، گفتم : اى پيامبر خدا تو اين كار را مىكنى ؟\r\nفرمود : « آرى ، خداوند دوست دارد ، بنده‌اش به هنگامى كه بر برادرانش وارد مىشود خود را براى آنان آرايش دهد . » « 114 » بسا نادان كه اين كار را با اخلاق ديگران قياس و گمان كند كه اين صفت ناشى از حبّ آرايش براى ديگران است و به اين سبب فرشتگان را به دربانان تشبيه كند ، امّا ابدا اين گونه نيست ، زيرا پيامبر خدا ( ص ) به دعوت مردم مأمور ، و يكى از وظايف او اين بود كه عظمت\r\n\r\n\r\n","description":"","footnote":"\r\n( 110 ) مستدرك الوسائل ، ج 2 ، ص 42 ؛ مكارم الاخلاق ، ص 34 .\r\n( 111 ) مكارم الاخلاق ، ص 34 ؛ الاوسط طبرانى با سندى ضعيف .\r\n( 112 ) معانى الاخبار ، ص 80 در خبر هند بن ابى هاله .\r\n( 113 ) بحار ، ج 9 ، ص 7 و 8 ، چاپ كمپانى .\r\n( 114 ) مكارم الاخلاق ، ص 63 ؛ عراقى گفته است : ابن عدى آن را روايت كرده و گفته است :\r\nحديث ناپسندى است .\r\n","page_name":" 496 ","page_number":496},
  {"content":"\r\n\r\nخود را در دلهاى آنها جا دهد ، و صورتش را در چشمان آنها نيكو جلوه دهد ، تا مبادا آنان او را حقير بدانند ، و در چشمانشان كوچك به شمار آيد ، در نتيجه باعث نفرت آنان از او شود ، و براى منافقان وسيله‌اى جهت رماندن آنها از او گردد . و اين امر بر هر دانشمندى كه عهده‌دار دعوت مردم به سوى خداست واجب مىباشد ، يعنى لازم است ظاهرا و به گونه‌اى باشد كه موجب نفرت مردم از او نشود ، بىترديد در اين گونه امور ملاك نيّت است ، چه اين كارها ذاتا اعمال مباحى هستند كه قصد و نيّت خصوصيّات آنها را تعيين مىكند ، و آرايش اگر بدين نيّت باشد محبوب شارع است ، و ژوليدگى محاسن براى اظهار زهد ، و نشان دادن بىتوجّهى به نفس از ديدگاه شرع ممنوع است ، ولى همين امر به سبب پرداختن به كارى كه در نظر شرع از آن مهمّتر است محبوب مىباشد . اينها احوالى است درونى ميان انسان و خدا ، و در اين ميدان حسابرس بصير است و نيرنگ و تزوير در او به هيچ وجه راه ندارد .\r\nو بسيارند نادانهايى كه اين كارها را انجام مىدهند ، و منظورشان جلب توجّه مردم به سوى خويش مىباشد ، در حالى كه او را بر خود و ديگران مشتبه ، و گمان مىكنند كه قصدشان خير است ، از اين رو مشاهده مىشود گروهى از علما لباسهاى فاخر مىپوشند و ادّعا مىكنند كه در اين كار قصدشان به خاك مالاندن دماغ بدعتگران و مخالفان و تقرّب جستن به درگاه خداوند است ، امّا اين كار در آن روز معلوم خواهد شد كه پرده از اسرار برداشته شود ، و مردگان از گورها برانگيخته شوند ، و آنچه در سينه‌هاست تحقّق يابد ، و در آن روز سره از ناسره جدا خواهد شد . و ما از رسوايى آن روز بزرگ به خداوند پناه مىبريم .\r\nمىگويم : در تشويق به شانه كردن ، اخبار بسيارى از اهل بيت ( ع ) وارد ، و در كتابهاى كافى و الفقيه و جز اينها نقل شده است :\r\nدر كافى « 115 » به سند خود از ابى الحسن موسى بن جعفر ( ع ) روايت\r\n\r\n\r\n","description":"","footnote":"\r\n( 115 ) همان مأخذ ، ج 6 ، ص 489 ، به شمارهء 7 ؛ الفقيه ، ص 29 ، به شمارهء 106 .\r\n","page_name":" 497 ","page_number":497},
  {"content":"\r\n\r\nاست كه دربارهء قول خداوند :  خُذُوا زِينَتَكُمْ عِنْدَ كُلِّ مَسْجِدٍ  « 116 » فرموده است :\r\n« از جملهء اينهاست شانه كردن براى هر نمازى . » و نيز از آن حضرت روايت شده است : « شانه كردن و با را از ميان مىبرد ، و امام صادق ( ع ) شانه‌اى در مسجد داشت كه به هنگام فراغ در نماز با آن شانه مىكرد . » « 117 » و نيز فرموده است : « با عاج شانه كنيد كه آن و با را بر طرف مىكند . » « 118 » و نيز : « هنگامى كه سر و محاسنت را شانه كردى آن را بر سينه‌ات بكش ، زيرا اين كار غم و و با را از ميان مىبرد . » « 119 » از امام صادق ( ع ) نقل است : « جامهء پاكيزه دشمن را زبون مىكند ، و ماليدن روغن فقر را از ميان مىبرد ، و شانه زدن سر و با را بر طرف مىكند . » پرسيدند و با چيست ؟ فرمود : « تب است ، و شانه زدن محاسن دندانها را محكم مىكند . » « 120 » در روايت ديگرى « ونا » « 121 » با نون ذكر شده كه به معناى ضعف است .\r\nاز آن حضرت ( ع ) دربارهء روغندان و شانه كه از استخوان فيل ساخته شود پرسيدند ، فرمود : « باكى نيست . » « 122 » و شايسته است به هنگام شانه زدن بگويد : اللّهم سرّح عنى الهموم و الغموم و وحشة الصدور و وسوسة الشيطان چنان كه از امام صادق ( ع ) روايت شده است . « 123 » و چون از آن فارغ شد بگويد : سبحان من زيّن الرجال باللّحى و النساء بالذوائب .\r\n\r\n\r\n","description":"","footnote":"\r\n( 116 ) اعراف / 31 : . . . زينت خود را به هنگام رفتن به مسجد با خود برداريد .\r\n( 117 ) همان مأخذ ، ج 6 ، ص 488 ، به شماره 2 .\r\n( 118 ) الفقيه ، ص 31 ، به شمارهء 110 ؛ كافى ، ج 6 ، ص 489 ، به شمارهء 3 .\r\n( 119 ) كافى ، ج 6 ، ص 489 ، به شمارهء 7 .\r\n( 120 ) همان مأخذ ، ج 6 ، ص 388 ، به شمارهء 1 .\r\n( 121 ) الفقيه ، ص 31 ، به شمارهء 112 ؛ مرآت العقول ، مجلسى ، ج 4 ، ص 112 ؛ برقى به جاى و با « ونا » روايت كرده كه به معناى ضعف است .\r\n( 122 ) كافى ، ج 6 ، ص 489 ، به شمارهء 11 .\r\n( 123 ) مكارم الاخلاق ، ص 79 .\r\n","page_name":" 498 ","page_number":498},
  {"content":"\r\n\r\nدربارهء تشويق بر خضاب كردن نيز اخبار بسيارى از اهل بيت ( ع ) وارد شده است . در كتاب من لا يحضره الفقيه آمده است : حسن بن جهم بر ابى الحسن امام موسى بن جعفر ( ع ) وارد شد ، در حالى كه آن حضرت با رنگ سياه خضاب كرده بود ، به او فرمود : « خضاب كردن را پاداشى است و با خضاب و آمادگى خداوند بر عفّت زنان مىافزايد ، و زنان عفّت را به سبب آن كه شوهرانشان آمادگى را ترك كردند رها ساختند . » ؛ وى عرض كرد : به ما رسيده كه حنا انسان را مسن‌تر نشان مىدهد . فرمود : « كدام چيز پيرى را مىافزايد ؟ انسان روز بروز پيرتر مىشود . » محمّد بن مسلم از ابى جعفر امام باقر ( ع ) دربارهء خضاب كردن پرسيد ، امام فرمود : « پيامبر خدا ( ص ) خضاب مىكرد ، و اين موى اوست كه نزد ماست . » روايت شده است كه در سر و محاسن پيامبر ( ص ) هفده موى سپيد بود .\r\nو نيز روايت است كه پيامبر ( ص ) و حسين بن على ( ع ) و ابو جعفر محمّد بن على ( ع ) با وسمه خضاب مىكردند . و على بن الحسين ( ع ) با حنا و وسمه خضاب مىفرمود .\r\nامام صادق ( ع ) فرموده است : « خضاب با رنگ سياه مايهء انس زنان و ترس دشمنان است . » و نيز دربارهء قول خداوند متعال :  وَ أَعِدُّوا لَهُمْ مَا اسْتَطَعْتُمْ مِنْ قُوَّةٍ  « 124 » فرمود : از جملهء آنها خضاب كردن با رنگ سياه است . مردى بر پيامبر خدا ( ص ) وارد شد كه محاسنش را زرد كرده بود ، به او فرمود : « چه خوب است اين » سپس بعد از مدّتى بر آن حضرت وارد شد در حالى كه ريشش را با حنا قرمز كرده بود ، پيامبر ( ص ) تبسّمى كرد و فرمود : « اين از آن بهتر است » پس از مدّت ديگر دوباره نزد پيامبر ( ص ) آمد ، و ريشش را رنگ سياه زده بود ، پيامبر ( ص ) خنديد ، و به او فرمود : « اين از هر دو بهتر است . »\r\n\r\n\r\n","description":"","footnote":"\r\n( 124 ) انفال / 60 : براى ( مقابله ) با آنها هر چه مىتوانيد نيرو آماده كنيد .\r\n","page_name":" 499 ","page_number":499},
  {"content":"\r\n\r\nگفته‌اند : ائمّه ( ع ) با وسمه خضاب مىكردند ، و خضاب با رنگ زرد خضاب ايمان ، و با حنا ( قرمز ) رنگ اسلام ، و با رنگ سياه خضاب اسلام و ايمان و نور است .\r\nپيامبر خدا ( ص ) به على ( ع ) فرمود : « يك درهم براى خضاب خرج كردن بهتر از هزار درهم است كه در غير آن در راه خدا خرج شود . و در آن چهارده خصلت است : بادى را كه در گوشهاست دفع مىكند ؛ چشم را جلا مىدهد ؛ بيخ بينى را نرم مىكند ؛ دهن را خوشبو مىسازد ؛ لثه‌ها را محكم مىگرداند ؛ بيمارى و ضعف را از ميان مىبرد ؛ وسوسه‌هاى شيطان را كم مىكند ؛ فرشتگان بدان خوشحال ، مؤمنان شاد و كافران به سبب آن خشمگين مىشوند ؛ خضاب زينت و آرايش است ؛ بوى خوش است ؛ نكير و منكر از آن شرم مىكنند ، و در قبر مايه برائت و خلاصى است . » « 125 » بيشتر اين اخبار با اسناد معتبر در كتاب كافى نيز روايت شده است « 126 » .\r\nدر كتاب مذكور به سند صحيح از عمر بن يزيد روايت شده كه گفته است ابو عبد اللّه ( ع ) فرمود : « زنهار كه محاسنت از خضاب خالى باشد ، چه اين فقر و بيچارگى است . » « 127 » و به سند خود از حنص اعور نقل مىكند كه گفته است : از ابا عبد الله ( ع ) دربارهء خضاب ريش و سر پرسيدم كه آيا آن سنّت است ، فرمود : « آرى » عرض كردم : امير مؤمنان ( ع ) خضاب نمىكرد ، فرمود : « آنچه مانع آن حضرت شده بود گفتار پيامبر خدا بود كه : اين ( محاسن ) را از آن خون ( سر ) خضاب خواهى كرد . » « 128 » مىگويم : غزّالى دربارهء منع از خضاب بويژه به رنگ سياه مبالغه\r\n\r\n\r\n","description":"","footnote":"\r\n( 125 ) همهء اين اخبار در الفقيه است ، ص 28 و 29 به شمارهء 63 تا 69 .\r\n( 126 ) همان مأخذ ، ج 6 ، ص 480 تا 484 .\r\n( 127 ) كافى ، ج 6 ، ص 482 ، به شمارهء 11 .\r\n( 128 ) كافى ، ج 6 ، ص 481 ، به شمارهء 5 .\r\n","page_name":" 500 ","page_number":500},
  {"content":"\r\n\r\nبسيار كرده كه نبايد به سخنان او توجّه كرد ، زيرا اهل خانه به آنچه در خانه است داناترند .\r\n6 - چرك بندهاى پشت انگشتان كه بايد زدوده شود ، و عرب اينها را زياد نمىشست زيرا پس از خوراك عادت به شستن دست نداشت در نتيجه چرك در آنها جمع مىشد ، و پيامبر ( ص ) به شستن آنها دستور داد .\r\n7 - چرك سر انگشتان و زير ناخنها كه پيامبر ( ص ) به زدودن و تنظيف آنها امر كرده است ، زيرا اعراب به ناخن‌گير دسترسى نداشتند و در هر موقع چرك زير ناخنهاى آنان را فرا گرفته بود ، پيامبر ( ص ) براى چيدن ناخنها و ستردن موهاى زير بازو و موهاى زهار در هر چهل روز يك بار تعيين وقت كرد ، و ليكن فرمود همواره زير ناخنها را پاك كنند .\r\nدر اخبار آمده است : زمانى در نزول وحى تأخير شد . چون جبرئيل ( ع ) بر پيامبر ( ص ) فرود آمد به آن حضرت عرض كرد : چگونه وحى بر شما فرود آيد و حال آن كه بندهاى انگشتان را نمىشوييد ، و زير ناخنهايتان را پاك نمىكنيد و زردى دندانهايتان را با مسواك نمىزداييد ، امّت خود را دستور ده تا آنها را به جا آورد . » « 129 » مىگويم : اين خبر از طريق خاصّه نيز در كتاب كافى « 130 » از امام صادق ( ع ) روايت شده كه فرموده است : در نزول وحى بر پيامبر ( ص ) تأخير شد ، به او عرض كردند ، وحى از تو بازداشته شده است ، فرمود : « چگونه بازداشته نشود و حال آن كه ناخنهايتان را نمىچينيد ، و زير ناخنهايتان را پاك نمىكنيد . » 8 - چركى كه بر اثر ريزش عرق و گرد و غبار راه در تمام بدن به وجود مىآيد و گرمابه آن را زايل مىكند » « 131 » .\r\nمىگويم : اكنون چگونگى ورود به گرمابه و سنّتها و آداب آن را طبق\r\n\r\n\r\n","description":"","footnote":"\r\n( 129 ) مسند ، احمد ، ج 1 ، ص 243 ، با الفاظ ديگر .\r\n( 130 ) همان مأخذ ، ج 6 ، ص 497 ، به شمارهء 17 .\r\n( 131 ) بقيّهء گفتار غزّالى است .\r\n","page_name":" 501 ","page_number":501},
  {"content":"\r\n\r\nطريقهء اهل بيت ( ع ) شرح مىدهيم .\r\n\r\nچگونگى ورود به گرمابه و آداب آن\r\n( 1 ) در كافى به سند صحيح از امام صادق ( ع ) روايت شده ، و الفقيه نيز آن را نقل كرده كه امام ( ع ) گفته است : « پيامبر خدا ( ص ) فرموده : هر كس به خدا و روز بازپسين ايمان دارد بىلنگ وارد حمّام نشود . » « 1 » در الفقيه آمده است كه يحيى بن سعيد اهوازى از احمد بن محمّد بن ابى نصر از محمّد بن حمران روايت كرده كه امام صادق ( ع ) فرموده است : هر گاه وارد گرمابه شدى به هنگام لخت شدن بگو : اللهم انزع عنى ربقة النفاق و ثبّتنى على الايمان ، و چون به قسمت مقدّم آن رسيدى بگو : اللهم انّى اعوذبك من شرّ نفسى و أستعيذبك من اذاه ، و چون به قسمت مؤخّر آن وارد شدى بگو : اللهم اذهب عنّى الرّجس النجس و طهّر جسدى و قلبى ، و مقدارى از آب گرم برگير و بر سر و پاهايت بريز ، و اگر ممكن باشد جرعه‌اى از آن بنوش ، زيرا مثانه را پاك مىكند . « 2 » و در قسمت دوّم گرمابه ساعتى درنگ كن ، و چون وارد قسمت سوّم\r\n\r\n\r\n","description":"","footnote":"\r\n( 1 ) كافى ، ج 6 ، ص 497 ، به شمارهء 3 ؛ الفقيه ، ص 25 ، به شمارهء 1 .\r\n( 2 ) آنچه از بررسى اخبار روشن مىشود اين است كه در روزگار آنها هر گرمابه از چهار قسمت تشكيل مىشده است . قسمت اوّل كه هوايش سرد و خشك بوده محلّ لخت شدن و رختكن حمام بوده ، قسمت دوّم كه سرد و مرطوب بوده در آن خزانهء آب سرد قرار داشته ، قسمت سوّم داراى هوايى گرم و مرطوب و جايگاه خزانهء آب گرم بوده ، و قسمت چهارم كه گرم و خشك بوده محلّ خشك كردن بدن و مالش دادن مشتريان بوده است ( به الرّسالة الذهبيّة - طبّ الرضا ( ع ) ، ص 94 و مستدرك نورى ج 1 ، ص 54 مراجعه شود ) . در قسمت سوّم كه خزانه آب گرم قرار داشته چاه يا حوضى موجود بوده كه تنها غساله‌ها يا آبهاى شستشو در آن سرازير مىشده است . و كسانى كه به حمّام مىرفته‌اند از اين كه در درون خزينه‌هاى آب گرم يا سرد وارد شوند و سر به زير آب فرو برند ممنوع بوده‌اند .\r\nدر پيرامون خزانه‌ها مكانها و سكّوهايى وجود داشته كه شستشو كننده روى آنها مىايستاده ، و با ظرف ، آب از خزانه برمىداشته و بر روى خود مىريخته و غساله‌ها در چاه فرو مىرفته است ، در برخى از گرمابه‌ها پيرامون خزانه‌ها حوضهاى كوچكى وجود داشته كه به وسيلهء لوله‌هاى مخصوص آب از خزانه وارد حوضها مىشده ، و هر شستشو كننده به اندازه نياز خود از آب برمىداشته و استفاده مىكرده است . منظور شيخ صدوق از قسمتهاى حمّام بخشهايى است كه مراجعه كننده پس از لخت شدن وارد آنها مىشده و مقصود او از آبى كه نوشيدن جرعه‌اى از آن پاك كننده مثانه است برگرفتن كفى از آب خزانه يا حوض مخصوصى است كه ورود در آن ممنوع است نه آب حوضهايى كه مردم در آنها شستشو مىكنند چنان كه در روزگار ما در بعضى از شهرها معمول است ، و ظاهرا مكروه بودن غسل در اين گونه حوضها و سر فرو بردن در زير آب آنهاست چه رسد به آشاميدن آب آنها ، چنان كه خبرى را كه كلينى در كافى ، ج 6 ، ص 503 از امام ابى الحسن الرّضا ( ع ) روايت كرده مؤيّد آن است ، آن حضرت فرموده است : « هر كس در آبى كه در آن شستشو كرده‌اند خود را بشويد چنانچه دچار جذام شود تنها خودش را سرزنش كند . »\r\n","page_name":" 502 ","page_number":502},
  {"content":"\r\n\r\nشدى بگو : نعوذ بالله من النّار و نسأله الجنة و اين را تكرار كن تا از خزانهء آب گرم خارج شوى ، و زنهار از اين كه در گرمابه آب سرد يا فقاع بنوشى « 3 » زيرا معده‌ات را تباه مىكند ، و آب سرد بر تو ريخته نشود ، چه بدنت را ضعيف و سست مىكند ، و زمانى كه از گرمابه بيرون مىآيى آب سرد بر پاهايت بريز ، زيرا اين عمل درد را از بدنت بيرون مىكشد ، و چون خواستى لباسهايت را بپوشى بگو :\r\nاللّهم ألبسنى التقوى و جنّبنى الرّدى ، چون اين كارها را انجام دهى از هر دردى ايمن شوى ، و خواندن قرآن در حمّام چنانچه لنگ بر تن داشته باشى و حمّام صدا را منعكس نكند مانعى ندارد « 4 » .\r\nمحمّد بن مسلم از ابى جعفر امام باقر ( ع ) پرسيده است : آيا امير مؤمنان ( ع ) خواندن قرآن را در حمّام نهى كرده است ؟ امام ( ع ) به او پاسخ داده است : « خير تنها آن حضرت از اين كه انسان لخت باشد و قرآن بخواند نهى فرموده است امّا اگر لنگ بر تن داشته باشد مانعى ندارد . » « 5 » علىّ بن يقطين به امام موسى بن جعفر ( ع ) عرض كرد : مىتوانم در حمّام قرآن بخوانم و نكاح كنم ؟ امام ( ع ) فرمود : « اشكالى ندارد » « 6 » شيخ صدوق مىگويد : همچنين نهى وارد در خصوص سلام كردن در حمّام منحصر به كسى است كه لنگ بر خود نبسته باشد « 7 » .\r\nو نيز آن حضرت فرمود : « . . . واجب است بر مرد كه چشمانش را فرو\r\n\r\n\r\n","description":"","footnote":"\r\n( 3 ) فقاع اگر چه حرام است ، ليكن آن حضرت بر حرمت نوشيدن آن در حمّام تاكيد فرموده است .\r\n( 4 ) الفقيه ، ص 27 ، به شمارهء 12 .\r\n( 5 ) الفقيه ، ص 26 ، به شمارهء 13 و 14 ؛ كافى ، ج 6 ، ص 502 ، به شماره‌هاى 32 و 31 .\r\n( 6 ) الفقيه ، ص 26 ، به شمارهء 13 و 14 ؛ كافى ، ج 6 ، ص 502 ، به شماره‌هاى 32 و 31 .\r\n( 7 ) الفقيه ، ص 27 ، ذيل خبر 36 .\r\n","page_name":" 503 ","page_number":503},
  {"content":"\r\n\r\nگيرد ، و عورتش را از اين كه به آن نگاه كنند مستور بدارد . » « 8 » از امام صادق ( ع ) دربارهء قول خداوند متعال پرسيدند كه فرموده است :  قُلْ لِلْمُؤْمِنِينَ يَغُضُّوا مِنْ أَبْصارِهِمْ وَ يَحْفَظُوا فُرُوجَهُمْ ذلِكَ أَزْكى لَهُمْ  « 9 » ، امام ( ع ) فرمود : « هر چه در كتاب خدا در حفظ فرج ذكر شده محافظت آن از زناست جز در اين جا كه مراد حفظ آن از ديد مردم است . » و نيز از امام صادق ( ع ) روايت شده كه فرموده است : « تنها نظر كردن بر عورت مسلمان مكروه مىباشد ، امّا نظر كردن بر عورت ذمّى يا غير مسلمان مانند مشاهده عورت الاغ است . » « 10 » امام صادق ( ع ) فرموده است : « ران جزو عورت نيست . » « 11 » پايان گفتار صدوق .\r\nسزاوارتر اين است كه از ناف تا زانو را بپوشند ، چنان كه ابو جعفر امام باقر ( ع ) در هنگامى كه ديگرى چيزى بر بدن او مىماليد به وى فرمود :\r\n« بيرون شو » و با دست خويش از ناف به پايين را ماليد ، و سپس فرمود : « به همين نحو رفتار كن . » اين را كافى روايت كرده است « 12 » و آن به خاطر اين است كه مواضع مذكور به منزلهء حريم عورت است ، و حتّى برخى قائل به وجوب ستر آنها شده‌اند .\r\nصدوق مىگويد : امير مؤمنان ( ع ) فرموده است : « گرمابه نيكو خانه‌اى است ؛ آتش را به ياد مىآورد ، و چركها را بر طرف مىكند . » « 13 »\r\n\r\n\r\n","description":"","footnote":"\r\n( 8 ) الفقيه ، ص 26 ، به شمارهء 18 ، از ابى الحسن موسى ( ع ) .\r\n( 9 ) نور / 31 : به مؤمنان بگو چشمان خود را فرو گيرند ، و فروج خود را حفظ كنند ، اين براى آنها پاكيزه‌تر است . و خبر در الفقيه ص 26 ، به شمارهء 19 است .\r\n( 10 ) كافى ، ج 6 ، ص 501 ، به شمارهء 27 ؛ الفقيه ، ص 26 ، به شمارهء 20 ؛ علامه مجلسى در مرآة گفته است : از كلينى و صدوق دانسته مىشود كه آنها قائل به مدلول خبر بوده‌اند ، و از سخن شهيد و گروهى از فقيهان استنباط مىشود كه در حرمت آن خلافى نيست .\r\n( 11 ) الفقيه ، ص 27 ، به شمارهء 38 .\r\n( 12 ) همان مأخذ 501 ، به شمارهء 22 .\r\n( 13 ) الفقيه ، ص 26 ، به شماره‌هاى 21 ، 22 و 23 .\r\n","page_name":" 504 ","page_number":504},
  {"content":"\r\n\r\nو نيز آن حضرت فرموده است : « گرمابه بدخانه‌اى است ؛ پرده‌ها را پاره مىكند ، و شرم را از ميان مىبرد . » « 14 » امام صادق ( ع ) فرموده است : « بدخانه‌اى است گرمابه ، پرده‌ها را پاره ، و عورت را آشكار مىكند ، و نيز گرمابهء خوب خانه‌اى است زيرا سوزش آتش را به ياد مىآورد . » « 15 » مىگويم : غزّالى از جملهء آدابى كه براى حمّام ذكر كرده اين است كه « انسان با احساس گرمى آن گرمى و سوزش آتش آخرت را به ياد آورد ، و خود را ساعتى در فضاى گرم حمّام زندانى انگارد ، و آن را با محيط سوزان جهنّم مقايسه كند ، چه آن از هر خانه‌اى به جهنّم شبيه‌تر است ، جايى كه زير آن آتش شعله‌ور است ، و بر بالاى آن تاريكى چيره است ، و از آن به خداوند پناه مىبريم ، بلكه خردمند كسى است كه حتّى يك لحظه از ياد آخرت غافل نباشد ، كه آن جاى بازگشت و قرارگاه اوست ، پس به هر چيزى بنگرد چه آب و چه آتش و جز آنها بايد در آن براى او پند و عبرتى باشد ، و انسان بر حسب همّت و به مقتضاى مصلحت خود به اشيا مىنگرد ، مثلا اگر بزّاز و بافنده و بنّا و درودگرى وارد خانه‌اى آباد و مفروش شوند ، چنانچه احوال آنها را بررسى كنيم مىبينيم بزّاز به فرشهاى خانه مىنگرد ، و به بهاى آنها مىانديشد ، و جولاهى در جامه‌ها خيره مىشود و بافت آنها را مورد دقّت قرار مىدهد ، و نجّار به سقف مىنگرد ، و به كيفيّت ساخت و تركيب آن فكر مىكند ، « 16 » و بنّا به ديوارها توجّه مىكند و استحكام و استقامت آنها را مورد ملاحظه قرار مىدهد . سالك راه آخرت نيز به همين گونه است ؛ به هر چيزى كه بنگرد براى او پند و موعظه‌اى را در باب آخرت در خود دارد ، و حتّى به هر چيزى كه نظر مىافكند خداوند راهى در آن به روى او مىگشايد تا از آن پند و عبرت اندوزد . اگر به سياهى بنگرد تيرگى و ظلمت گور را به ياد مىآورد ، و اگر چشمش بر مار افتد ، افعيهاى جهنّم را از خاطر مىگذراند ،\r\n\r\n\r\n","description":"","footnote":"\r\n( 14 ) الفقيه ، ص 26 ، به شماره‌هاى 21 ، 22 و 23 .\r\n( 15 ) الفقيه ، ص 26 ، به شماره‌هاى 21 ، 22 و 23 .\r\n( 16 ) منظور نويسنده سقفهايى است كه در زمان او آنها را به اشكال هندسى منقّش و آراسته مىكردند ، و هنوز برخى از آنها در روزگار ما باقى است .\r\n","page_name":" 505 ","page_number":505},
  {"content":"\r\n\r\nو اگر بر چهرهء زشتى نظر افكند منكر و نكير و مأموران دوزخ را ياد مىكند ، و اگر آواز هولناكى به گوشش برسد نفخهء صور در ذهن او تداعى مىشود ، و اگر چيز خوبى به چشمش بخورد نعمتهاى بهشت را به ياد مىآورد ، و اگر در بازار يا خانه واژهء « آرى » يا « نه » را بشنود به ياد روزى مىافتد كه پس از پايان حساب به او پاسخ ردّ يا قبول خواهند داد . چقدر سزاوار است كه اين حالت بر قلب صاحبدلان غلبه داشته باشد ، زيرا آنچه او را از اين حالت منصرف مىكند امور و مقاصد دنيوى است ، و اگر او از جملهء كسانى نباشد كه دلشان قفل و ديده بصيرتشان كور شده است چنانچه مدّت اقامت خود را در دنيا با مدّت توقّف خود در آخرت مقايسه كند ، عمر خود را در دنيا بسيار حقير و ناچيز خواهد ديد » پايان گفتار غزّالى .\r\nدر الفقيه آمده است : يكى از آداب حمّام اين است كه انسان فرزندش را به همراه خود به گرمابه نبرد تا مبادا نظرش بر عورت او افتد .\r\nپيامبر ( ص ) فرموده است : « هر كس به خدا و روز بازپسين ايمان دارد زنش را به گرمابه نفرستد » . همچنين فرموده است : « هر كس از زنش اطاعت كند ، خداوند او را به صورت در آتش مىاندازد . » ؛ پرسيدند : اين اطاعت چيست ؟ فرمود : « اين كه زنش از او بخواهد به تعزيه و عروسى و حمّام رود ، و جامهء نازك بپوشد و شوهرش به او پاسخ مثبت دهد . » امام صادق ( ع ) فرموده است : « در گرمابه تكيه مده ، چه اين كار پيه كليه‌ها را آب مىكند ، و در آن موها را شانه مزن كه مو سست مىشود ، و سر را با گل مشوى زيرا چهره را زشت مىكند ، و در حديث ديگر است كه غيرت را از ميان مىبرد ، و سفال را بر بدن خود نمال كه ايجاد برص مىكند ، و لنگ را به صورت خود مكش كه آبرو را مىبرد - روايت شده منظور گل مصر و سفال شام است - و مسواك كردن در گرمابه موجب وباى دندانهاست ، و با غساله آب حمام وضو و غسل جايز نيست . » ابو الحسن موسى بن جعفر ( ع ) فرموده است : « ناشتا وارد حمام نشويد مگر\r\n\r\n","description":"","footnote":"","page_name":" 506 ","page_number":506},
  {"content":"\r\n\r\nآن كه چيزى خورده باشيد . » و نيز فرموده است : « يك روز در ميان به حمّام رفتن موجب فربهى است ، و همه روز استحمام كردن گوشت كليه‌ها را آب مىكند . » « 17 » امام صادق ( ع ) وارد حمّام شد ؛ صاحب حمّام عرض كرد : گرمابه را برايت خلوت كنم ؟ امام ( ع ) فرمود : « نه مؤمن كم خرج است . » « 18 » آن حضرت فرموده است : « شستن سر با خطمى فقر را از ميان مىبرد ، و روزى را زياد مىكند . » « 19 » و نيز : « شستن سر با خطمى در هر جمعه موجب ايمنى از برص و ديوانگى است . » امير مؤمنان ( ع ) فرموده است : « شستن سر با خطمى چركها را از ميان مىبرد ، و بدن را از كثافات پاك مىسازد » .\r\nروايت است پيامبر خدا ( ص ) اندوهگين بود ، جبرئيل به او عرض كرد :\r\nسر خود را با سدر بشويد ، و آن سدرى بود كه از سدرة المنتهى آورده شده بود « 20 » .\r\nابو الحسن موسى بن جعفر ( ع ) فرموده است : « شستن سر با سدر مايهء رسيدن روزى مىشود . » امام صادق ( ع ) فرموده است : « سرتان را با برگ سدر بشوييد ، زيرا همهء فرشتگان مقرّب و پيامبران مرسل آن را تقديس كرده‌اند ، و هر كس سر خود را با برگ سدر بشويد خداوند وسوسهء شيطان را تا هفتاد روز از او دور مىكند ، و كسى كه خداوند در هفتاد روز وسوسهء شيطان را از او دور كرده گناه نمىكند ، و كسى كه گناه نكند وارد بهشت مىشود . » امام حسن بن على بن ابى طالب ( ع ) از گرمابه بيرون آمد ، مردى به او\r\n\r\n\r\n","description":"","footnote":"\r\n( 17 ) تمامى اين اخبار در الفقيه است ( ص 26 و 27 ) .\r\n( 18 ) كافى ، ج 6 ، ص 503 ، به شمارهء 37 .\r\n( 19 ) الفقيه ، ص 29 ، به شمارهء 79 ؛ كافى ، ج 6 ، ص 504 ، به شمارهء 1 ، و دو خبر بعد به شمارهء 2 و 3 مىباشند .\r\n( 20 ) الفقيه ، ص 29 ، شمارهء 80 و دو خبر بعد به شمارهء 82 و 83 .\r\n","page_name":" 507 ","page_number":507},
  {"content":"\r\n\r\nعرض كرد : استحمام تو گوارا باد ؛ امام ( ع ) فرمود : « اى نادان ، حرف طلب ( است . . . ) در اين جا مناسبت ندارد » ، گفت : حمّام تو گوارا باد ، فرمود : « هر گاه حمّام گوارا باشد ، راحتى بدن از حمّام به چيست ؟ عرض كرد : آب گرمت گوارا باد ، امام فرمود : « واى بر تو آيا نمىدانى حميم ( آب گرم ) به معناى عرق بدن است » عرض كردم : پس چه بگويم ؟ فرمود : بگو : « طاب ما طهر منك و طهر ما طاب منك » « 21 » .\r\nامام صادق ( ع ) فرموده است : هر گاه در هنگامى كه از گرمابه بيرون مىآيى برادر مسلمانت به تو بگويد : طاب حمامك ( حمام گوارايت باد ) بگو : انعم الله بالك ( خداوند خوشحالت كناد ) « 22 » .\r\nمىگويم : دربارهء غسل جمعه و آداب آن ضمن مباحث نماز جمعه سخن خواهيم گفت ، چنان كه غزّالى همين كار را كرده است .\r\nغزّالى مىگويد :\r\nنوع دوّم : اجزايى است كه از بدن زايل مىشود ، و آنها هشت چيز است :\r\n1 - موى سر - تراشيدن موى سر براى كسى كه منظورش حفظ نظافت و پاكيزگى است مانعى ندارد ؛ همچنين گذاشتن موها براى كسى كه آنها را روغن زند و شانه كند بىاشكال است ، مگر آن كه بخواهد موها را به شيوهء راهزنان و آدمكشان بر گرداگرد سر ، و يا تكّه تكّه باقى بگذارد ، و يا به رسم اشراف گيسو براى خود قرار دهد كه اگر شريف نباشد نيرنگ به كار برده است . » مىگويم : ما پيش از اين ذكر كرديم كه تراشيدن سر از گذاشتن مو بهتر و بيشتر مايهء زيبايى است . امّا موها را بر گرداگرد سر باقى گذاشتن و به شكلى كه آن را زلف مىگويند در آوردن كراهت دارد كه اين مسأله از اهل بيت ( ع ) نيز روايت شده است .\r\n\r\n\r\n","description":"","footnote":"\r\n( 21 ) كافى ، ج 6 ، ص 500 ، به شمارهء 21 ، يعنى : گوارا باد آنچه از تو پاك شده ، و پاك باد آنچه گواراى تو شده است .\r\n( 22 ) الفقيه ، ص 30 ، به شمارهء 86 .\r\n","page_name":" 508 ","page_number":508},
  {"content":"\r\n\r\nدر كافى روايت شده كه امام صادق ( ع ) گفته است : « امير مؤمنان ( ع ) فرموده سر كودكان را به شكلى كه آن را قزع مىگويند نتراشيد ، و قزع اين است كه قسمتى از سر را بتراشند و قسمتى را باقى بگذارند . » « 23 » از امام صادق ( ع ) نقل كرده‌اند كه آن حضرت تراشيدن سر كودكان را به گونه‌اى كه آن را قزع مىگويند مكروه مىداشت » ، و فرمود : « قزع آن است كه در وسط سر كودك دسته‌اى مو كه كاكل گفته مىشود بگذارند و بقيّه سر را بتراشند . » « 24 » از آن حضرت روايت است كه فرمود : كودكى را كه كاكل داشت نزد پيامبر ( ص ) آوردند تا برايش دعا كند ، آن حضرت از دعا براى او خوددارى كرد ، و دستور فرمود سرش را بتراشند . « 25 » 2 - كندن يا قيچى كردن موهاى بينى مستحبّ است . در كافى و الفقيه از امام صادق ( ع ) روايت شده كه فرموده است : « گرفتن موى بينى چهره را زيبا مىكند » « 26 » ، و چنان كه در روايت آمده قيچى كردن آنها بهتر از كندن آنهاست « 27 » . غزّالى از موى بينى سخنى نگفته و به جاى آن زيادتى ناف را ذكر كرده و گفته است اين زيادتى در آغاز تولّد بريده مىشود ، و او به همين مقدار بسنده كرده است . همچنين زيادتى ريش را به خاطر مصلحتى كه تصوّر كرده در قسمت هشتم اين بحث آورده كه از نظر ما اين مصلحت ساقط است ، و لذا ما آن را در محلّ خود ذكر كرديم ، روشن است كه آنچه ما كرده‌ايم شايسته‌تر است .\r\n3 - موى شارب - در اين باره پيامبر ( ص ) فرموده است : قصّوا الشّوارب « 28 » ، و در الفاظ ديگرى است : جزّوا الشّوارب « 29 » و در عبارت ديگرى آمده : حفّوا الشّوارب ،\r\n\r\n\r\n","description":"","footnote":"\r\n( 23 ) همان مأخذ ، ج 6 ، ص 40 ، به شمارهء 1 .\r\n( 24 ) همان مأخذ ، ج 6 ، ص 40 ، به شمارهء 2 .\r\n( 25 ) همان مأخذ ، ج 6 ، ص 40 .\r\n( 26 ) كافى ، ج 6 ، ص 488 ، به شمارهء 1 ؛ الفقيه ، ص 29 ، به شمارهء 78 .\r\n( 27 ) كافى ، ج 6 ، ص 492 ، باب « جزّ الشيب و نتفه » ؛ سنن نسائى ، ج 8 ، ص 148 .\r\n( 28 ) مسند ، احمد ، ج 2 ، ص 229 ، از ابى هريره ، يعنى شاربها را قيچى كنيد .\r\n( 29 ) صحيح ، مسلم ، ج 1 ، ص 153 ، از ابى هريره ؛ مسند ، احمد ، ج 2 ، ص 365 . يعنى شاربها را بچينيد .\r\n","page_name":" 509 ","page_number":509},
  {"content":"\r\n\r\nو اعفوا اللّحى « 30 » يعنى شارب را كنار لب قرار دهيد ، و حفاف به معناى پيرامون است . خداوند فرموده است :  وَ تَرَى الْمَلائِكَةَ حَافِّينَ مِنْ حَوْلِ الْعَرْشِ  « 31 » و در الفاظ ديگرى فرموده است : أحفوا الشّوارب « 32 » و اين دلالت بر قطع آنها از ته دارد ، و عبارت حفوا مشعر بر قطع آنها در كمتر از اين حدّ است . خداوند متعال فرموده است : ان يسألكموها فيحفكم تبخلوا « 33 » ، . . . يعنى بر شما اصرار ورزد . امّا تراشيدن شارب خواسته نشده ، و چنان كه از برخى صحابه نقل كرده‌اند احفاء نزديك به تراشيدن است . يكى از تابعين مردى را ديد كه شاربش را از ته زده است ، به او گفت : مرا به ياد اصحاب پيامبر خدا ( ص ) انداختى . و در گذاشتن سبيل كه آن دو طرف موى لب است باكى نيست ، و بعضى از صحابه سبيل داشتند ، زيرا آن دهان را نمىپوشاند ، و چربى خوراك در آن باقى نمىماند چون طعام با آن برخورد نمىكند ، و معناى اعفوا اللحى اين است كه ريشها را انبوه كنيد . در خبر آمده است كه « يهود شارب را مىگذاشتند و ريش را قيچى مىكردند پس شما با آنها مخالفت كنيد . » « 34 » و برخى از عالمان تراشيدن شارب را مكروه و بدعت دانسته‌اند .\r\nمىگويم : از طريق خاصّه ( شيعه ) حديثى است كه در الفقيه « 35 » از پيامبر ( ص ) نقل شده كه آن حضرت فرموده است : « مجوس ريش خود را با قيچى و شارب را انبوه مىكردند ، و ما شارب را قيچى و ريش را انبوه مىكنيم ، و اين مطابق فطرت است . » و نيز فرموده است : « شاربها در حدّ لبهايتان و ريشهايتان انبوه باشد ، و خود\r\n\r\n\r\n","description":"","footnote":"\r\n( 30 ) سنن ، نسائى ، ج 8 ، ص 129 ؛ مسند احمد ، ج 1 ، ص 52 ، يعنى شاربها در حد لبهايتان و ريشهايتان انبوه باشد .\r\n( 31 ) زمر / 75 : ( در آن روز ) فرشتگان را مىبينى كه بر گرد عرش خدا حلقه زده‌اند .\r\n( 32 ) صحيح ، مسلم ، ج 1 ، ص 153 ؛ نسائى ، ج 1 ، ص 16 ، از ابن عمر .\r\n( 33 ) محمّد / 37 : هر گاه اموال شما را مطالبه كند و حتى اصرار ورزد بخل مىورزيد .\r\n( 34 ) مسند ، احمد ، ج 2 ، ص 356 ؛ دعائم الاسلام ، قاضى نعمان ؛ مستدرك ، نورى ، ج 1 ، ص 59 .\r\n( 35 ) همان مأخذ ، ص 31 ، به شمارهء 119 .\r\n","page_name":" 510 ","page_number":510},
  {"content":"\r\n\r\nرا همانند يهود نكنيد . » « 36 » كافى از امام صادق ( ع ) روايت كرده كه : « پيامبر ( ص ) فرموده است :\r\nهيچ كس از شما شارب خود را بلند نكند ، چه شيطان آن را مخفيگاهى براى خود قرار مىدهد و در آن پنهان مىشود . » « 37 » از امام باقر ( ع ) روايت است كه : « هر كس ناخنها و شاربش را در هر جمعه كوتاه كند ، و در آن هنگام بگويد : بسم الله و بالله و على سنّة محمد رسول الله و آل محمد صلوات الله عليهم هر خرده‌اى از ناخن و موى او كه بر زمين بيفتد خداوند ثواب آزاد كردن بنده‌اى را براى او مىنويسد ، و هرگز به بيمارى جز بيماريى كه از آن مىميرد دچار نخواهد شد . » « 38 » امام صادق ( ع ) فرموده است : « گرفتن شارب از جمعه‌اى تا جمعهء ديگر موجب ايمنى از جذام است . » « 39 » عبد الله بن ابى يعفور به امام صادق ( ع ) عرض كرد : فدايت شوم ، گفته مىشود هيچ چيزى مانند تعقيبات نماز از طلوع فجر تا برآمدن آفتاب روزى را زياد نمىكند ؛ امام ( ع ) فرمود : « آرى ، ليكن من چيزى را به تو خبر دهم كه بهتر از آن است و آن گرفتن شارب و كوتاه كردن ناخنها در روز جمعه است . » « 40 » در كافى « 41 » از عبد الله بن عثمان نقل شده است كه او ابا عبد الله ( ع ) را ديد\r\n\r\n\r\n","description":"","footnote":"\r\n( 36 ) الفقيه ، ص 31 ، به شمارهء 118 .\r\n( 37 ) همان مأخذ ، ج 6 ، ص 487 ، به شمارهء 11 .\r\n( 38 ) الفقيه ، ص 30 ، به شمارهء 91 ؛ كافى ، ج 3 ، ص 417 ، از ابى عبد الله ( ع ) ؛ علّامهء مجلسى گفته است : شايد تخلّف روايت و عدم تحقق آن در پاره‌اى موارد به سبب اخلال در شرايط و قصور در نيّت باشد ، و يا مقصود اين است كه آن كار ذاتا داراى فلان نتايج و آثار است ليكن ممكن است به سبب بعضى گناهان كه بنده مرتكب مىشود و مجازات او لازم مىگردد آثار مذكور از آن سلب شود ، چنان كه اگر پزشك بگويد : فلفل گرمىآور است ، و كسى آن را بخورد و با ضدّش گرمى آن را از ميان ببرد ، و در نتيجه آثار آن در او ظاهر نشود نبايد پزشك را تكذيب كند و دروغگو بشمارد .\r\n( 39 ) كافى ، ج 3 ، ص 418 ، به شمارهء 7 ؛ الفقيه ، ص 30 ، به شمارهء 93 .\r\n( 40 ) الفقيه ، ص 30 ، به شمارهء 98 .\r\n( 41 ) كافى ، ج 6 ، ص 487 ، به شمارهء 9 و 6 .\r\n","page_name":" 511 ","page_number":511},
  {"content":"\r\n\r\nكه شاربش را بقدرى كوتاه كرده كه چيزى از مو بر پوست باقى نمانده است .\r\nو نيز در كافى از ابى عبد الله ( ع ) روايت شده كه پيامبر ( ص ) فرموده است :\r\n« از سنّت است كه شارب تا حدّ لب كوتاه شود . » « 42 » 4 - زيادتى ريش - در الفقيه آمده است كه پيامبر خدا ( ص ) به مردى كه ريش بلندى داشت نگريست و فرمود : « اين را چه مىشد اگر محاسنش را مرتّب مىكرد ؟ » چون سخن آن حضرت به گوش آن مرد رسيد ، ريشش را به گونه‌اى كه نه كوتاه بود و نه بلند اصلاح كرد سپس بر پيامبر ( ص ) وارد شد هنگامى كه آن حضرت او را ديد فرمود : « به همين نحو عمل كنيد . » « 43 » امام صادق ( ع ) فرموده است : « از ريش آنچه از يك قبضه زيادتر است در آتش است . » « 44 » محمّد بن مسلم گفته است : ابو جعفر امام باقر ( ع ) را ديدم در حالى كه حجّام محاسن او را اصلاح مىكرد ، امام ( ع ) به او فرمود : « آن را مدّور كن . » « 45 » امام صادق ( ع ) فرموده است : « يك قبضه از ريشت را نگه دار و زيادى آن را قيچى كن . » « 46 » پيامبر ( ص ) فرموده است : « موى سفيد در جلوى سر ميمنت ، و در دو طرف پيشانى سخاوت ، و در گيسوها شجاعت ، و در پشت سر شوم است . » « 47 » امام صادق ( ع ) فرموده است : نخستين كسى كه مويش سفيد شد ابراهيم خليل ( ع ) بود ، او هنگامى كه محاسنش را اصلاح مىكرد ، دسته‌اى موى سپيد در محاسن خود ديد به جبرئيل گفت : اين چيست ؟ پاسخ داد : اين وقار است .\r\nابراهيم ( ع ) عرض كرد : پروردگارا وقار مرا زياد كن « 48 » .\r\nپيامبر ( ص ) فرموده است : « كسى كه در اسلام موى خود را سپيد كند ، سپيدى موى او در روز بازپسين نورى براى او خواهد بود . » « 49 » و نيز فرموده است : « موى سپيد نور است آن را نكنيد . » « 50 »\r\n\r\n\r\n","description":"","footnote":"\r\n( 42 ) كافى ، ج 6 ، ص 487 ، به شمارهء 9 و 6 .\r\n( 43 ) - همهء اخبار مذكور در الفقيه است ، ص 31 ، به شمارهء 118 تا 125 و بعضى از آنها در كافى ، ج 6 ، ص 486 تا 488 مىباشد .\r\n( 44 ) - همهء اخبار مذكور در الفقيه است ، ص 31 ، به شمارهء 118 تا 125 و بعضى از آنها در كافى ، ج 6 ، ص 486 تا 488 مىباشد .\r\n( 45 ) - همهء اخبار مذكور در الفقيه است ، ص 31 ، به شمارهء 118 تا 125 و بعضى از آنها در كافى ، ج 6 ، ص 486 تا 488 مىباشد .\r\n( 46 ) - همهء اخبار مذكور در الفقيه است ، ص 31 ، به شمارهء 118 تا 125 و بعضى از آنها در كافى ، ج 6 ، ص 486 تا 488 مىباشد .\r\n( 47 ) - همهء اخبار مذكور در الفقيه است ، ص 31 ، به شمارهء 118 تا 125 و بعضى از آنها در كافى ، ج 6 ، ص 486 تا 488 مىباشد .\r\n( 48 ) - همهء اخبار مذكور در الفقيه است ، ص 31 ، به شمارهء 118 تا 125 و بعضى از آنها در كافى ، ج 6 ، ص 486 تا 488 مىباشد .\r\n( 49 ) - همهء اخبار مذكور در الفقيه است ، ص 31 ، به شمارهء 118 تا 125 و بعضى از آنها در كافى ، ج 6 ، ص 486 تا 488 مىباشد .\r\n( 50 ) - همهء اخبار مذكور در الفقيه است ، ص 31 ، به شمارهء 118 تا 125 و بعضى از آنها در كافى ، ج 6 ، ص 486 تا 488 مىباشد .\r\n","page_name":" 512 ","page_number":512},
  {"content":"\r\n\r\nعلى ( ع ) فرموده است : « قيچى كردن موى سپيد اشكالى ندارد ، كندن آن مكروه است . » « 51 » نهى از كندن موى سپيد نهى كراهيّت است نه نهى تحريم ، چه امام صادق ( ع ) مىفرمايد « 52 » : « قيچى كردن و كندن موى سياه و سفيد اشكالى ندارد ، و قيچى كردن آن نزد من از كندن آن محبوبتر است . » بايد دانست كه احاديث معصومين ( ع ) در حال واحد با هم مختلف نيست ، و اختلاف آنها بر حسب اختلاف احوال مىباشد ، زيرا الهام كنندهء اين اخبار خداوند متعال است « 53 » .\r\nمىگويم : امّا در مورد تراشيدن ريش بعضى قائل به حرمت آن شده‌اند ، و غزّالى در اين كتاب متعرّض اين مطلب نشده و از اصحاب ما كسانى كه مورد وثوق مىباشند سخنى در اين باره نگفته‌اند ، شايد حرمت آن به اين دليل است كه مخالف سنّت و قهرا بدعت است و نيز خلاف قول پيامبر اكرم ( ص ) مىباشد كه فرموده است : « ريش بگذاريد . » و نيز به دليل قول خداوند متعال است كه در حكايت از شيطان ملعون فرموده است :  وَ لَآمُرَنَّهُمْ فَلَيُغَيِّرُنَّ خَلْقَ اللَّهِ  « 54 » زيرا ازالهء موهاى ديگر جز ريش همه از سوى شارع اجازه داده شده است ، و نيز به دليل آنچه در كافى از حبابهء والبيّه روايت شده كه گفته است : امير مؤمنان ( ع ) را در شرطة الخميس ديدم در حالى كه تازيانه‌اى كه داراى دو رشته بود به همراه داشت ، و با آن فروشندگان مارماهى و ماهيهاى بىفلس را مىزد و به آنها خطاب مىكرد : اى فروشندگان مسوخات بنى اسرائيل و لشكر بنى مروان ؛ فرات بن احنف برخاست و عرض كرد : اى امير مؤمنان ! لشكريان بنى مروان كدامند ، فرمود : « گروهى هستند كه ريشها را تراشيدند و سبيلها را تاب دادند و در نتيجه مسخ شدند . » « 55 » اين حديثى طولانى است كه ما به مقدارى كه مورد نياز بود از آن اخذ و در اين جا ذكر كرديم .\r\n\r\n\r\n","description":"","footnote":"\r\n( 51 ) - همهء اخبار مذكور در الفقيه است ، ص 31 ، به شمارهء 118 تا 125 و بعضى از آنها در كافى ، ج 6 ، ص 486 تا 488 مىباشد .\r\n( 52 ) - همهء اخبار مذكور در الفقيه است ، ص 31 ، به شمارهء 118 تا 125 و بعضى از آنها در كافى ، ج 6 ، ص 486 تا 488 مىباشد .\r\n( 53 ) از سخنان شيخ صدوق است ( الفقيه ، ص 31 ، به شمارهء 125 ) .\r\n( 54 ) نساء / 119 : . . . و به آنها دستور مىدهم كه آفرينش خدايى را تغيير دهند .\r\n( 55 ) همان مأخذ ، ج 1 ، ص 346 ؛ كمال الدّين ، صدوق ، ص 294 ، از حديث حبابهء والبيّه .\r\n","page_name":" 513 ","page_number":513},
  {"content":"\r\n\r\nغزّالى مىگويد : امّا كندن موهاى ريش در آغاز برآمدن براى تشبّه جستن به جوانهاى ساده زنخ از كارهاى زشت و منكرات بزرگ است زيرا ريش ، زينت مردان است ، و خداوند را فرشتگانى است كه سوگند آنها اين است كه : قسم به آن كه بنى آدم را به محاسن زينت داد . و آن جزئى است كه خلقت مردان بدان كامل و موجب تميز آنان از زنان است ، و يكى از تأويلات شگرف آيه   يَزِيدُ فِي الْخَلْقِ ما يَشاءُ   « 56 » اين است كه گفته‌اند : مقصود از آن ريش است .\r\nياران احنف بن قيس مىگفتند : دوست داريم محاسنى براى احنف بخريم هر چند به بهاى بيست هزار دينار باشد . شريح قاضى مىگفت : دوست داشتم مرا محاسنى به بهاى ده هزار دينار مىبود . و چگونه ممكن است محاسن ناپسند باشد و حال آن كه مايهء احترام مرد و باعث اين است كه مردم به ديدهء علم و وقار به او نظر كنند ، و او را در مجالس برترى دهند ، و روى خود را به او متوجّه سازند ، و در جماعت او را مقدّم بدارند ، و آبروى او محفوظ باشد ، زيرا كسى كه به ديگرى دشنام مىدهد اگر او داراى ريش باشد دشنام خود را به طور كنايه متوجّه ريش او مىكند . گفته شده است بهشتيان ساده زنخند جز هارون برادر موسى ( ع ) كه به داشتن ريشى تا ناف خود اختصاص و بدان فضيلت دارد .\r\n5 و 6 - موهاى زير بغل و زهار و ديگر موهاى بدن - ازالهء اين موها با تراشيدن يا نوره مستحبّ است ، امّا كندن آنها موجب درد و عذاب است ، و مقصود از ستردن آنها نظافت و حفظ پاكيزگى و جلوگيرى از گرد آمدن چرك و كثافت در لابلاى آنهاست ، و اين به طريق آسانتر ميسّر است .\r\nدر الفقيه آمده است پيامبر ( ص ) فرمود : « هيچ يك از شما نبايد موى زير بغلش را بلند بگذارد ، چه شيطان آن را سپرى براى خود قرار مىدهد و در آن پنهان مىشود . » « 57 »\r\n\r\n\r\n","description":"","footnote":"\r\n( 56 ) فاطر / 1 : . . . او هر چه بخواهد در آفرينش مىافزايد .\r\n( 57 ) همان مأخذ ، ص 28 ، به شمارهء 50 .\r\n","page_name":" 514 ","page_number":514},
  {"content":"\r\n\r\nو نيز فرموده است : « هر كس به خدا و روز بازپسين ايمان دارد نبايد بيش از چهل روز موى زهارش را واگذارد ، و براى زنى كه به خداوند و آخرت معتقد است جايز نيست بيش از بيست روز آن را ترك كند . » « 58 » امير مؤمنان ( ع ) فرموده است : دوست دارم مؤمن در هر پانزده روز يك بار نوره بمالد . » « 59 » امام صادق ( ع ) فرموده است : « در هر پانزده روز يك بار نوره كشيدن سنّت است ، و اگر بيست روز بگذرد و توان تهيهء آن را نداشته باشى با اعتماد به خداوند آن را قرض كن » . « 60 » امام صادق ( ع ) در حمّام زير بغلش را نوره مىكشيد و مىفرمود : « كندن موى زير بغل شانه را ضعيف و سست ، و بينايى را كم مىكند . » « 61 » و نيز فرموده است : « تراشيدن آن بهتر از كندن ، و زدودن آن با نوره بهتر از تراشيدن آن است . » « 62 » على ( ع ) فرموده است : « كندن موى زير بغل بوى گند را از ميان مىبرد ، و آن پاك كننده و يكى از سنّتهايى است كه پيامبر پاك بدان دستور داده است ، درود خدا بر او و خاندانش باد . » « 63 » و نيز فرموده است : « نوره پاك كننده است . » « 64 » امام صادق ( ع ) فرموده است : كسى كه بخواهد نوره بمالد مقدارى از نوره برگيرد و آن را نزديك بينى خود قرار دهد و بگويد : اللهم ارحم سليمان بن داود كما امر بالنورة فانه لا تحرقه ان شاء الله تعالى . « 65 » روايت شده است « آن كه بنشيند در حالى كه نوره كشيده است بيم فتق نسبت به او مىرود » « 66 » ، و شخص جنب اگر نوره كشد باكى نيست ، زيرا نوره بر پاكيزگىاش مىافزايد . » « 67 »\r\n\r\n\r\n","description":"","footnote":"\r\n( 58 ) - الفقيه ، باب غسل يوم الجمعه ، شماره 43\r\n( 59 ) - الفقيه ، باب غسل يوم الجمعه ، شماره 44 .\r\n( 60 ) - الفقيه ، باب غسل يوم الجمعه ، شماره 45 .\r\n( 61 ) - الفقيه ، باب غسل يوم الجمعه ، شماره 47 .\r\n( 62 ) - الفقيه ، باب غسل يوم الجمعه ، شماره 48 .\r\n( 63 ) - الفقيه ، باب غسل يوم الجمعه ، شماره 49 .\r\n( 64 ) - الفقيه ، باب غسل يوم الجمعه ، شماره 39 .\r\n( 65 ) - الفقيه ، باب غسل يوم الجمعه ، شماره 41 .\r\n( 66 ) - الفقيه ، باب غسل يوم الجمعه ، شماره 42 .\r\n( 67 ) - الفقيه ، باب غسل يوم الجمعه ، شماره 50 .\r\n","page_name":" 515 ","page_number":515},
  {"content":"\r\n\r\nاز امام صادق ( ع ) روايت شده كه : « امير مؤمنان ( ع ) فرموده است : شايسته است در روز چهارشنبه از نوره كشيدن پرهيز شود ، زيرا آن روز نحس مستمرّ است ، و نوره كشيدن در ديگر روزها مانعى ندارد . » « 68 » روايت شده است : « نوره كشيدن در روز جمعه موجب برص است . » « 69 » ريّان بن صلت از كسى كه به او خبر داده و او از امام موسى بن جعفر ( ع ) روايت كرده كه فرموده است : « اگر كسى در روز جمعه نوره كشد و دچار برص شود نبايد كسى جز خودش را سرزنش كند . » « 70 » مىگويم : در كافى از برقى مرفوعا از ابى عبد الله ( ع ) روايت شده كه گفته است : به آن حضرت عرض شد : برخى از مردم گمان مىكنند نوره كشيدن در روز جمعه مكروه است ؛ فرمود : « چنين نيست كدام پاك كننده از نوره كشيدن در روز جمعه پاك كننده‌تر است . » « 71 » و نيز در كافى است كه امام صادق ( ع ) فرموده است : « يك بار نوره كشيدن در تابستان بهتر از ده بار در زمستان است . » « 72 » نيز آن حضرت فرموده است كه : « پيامبر خدا ( ص ) در هر جمعه زهار و زير رانها را نوره مىكشيد . » « 73 » سدير روايت كرده است از علىّ بن الحسين ( ع ) شنيده كه مىفرموده است :\r\n« هر كس به هنگامى كه نوره مىكشد بگويد : اللهم طيّب ما طهر منى ، و طهر ما طاب منى ، و ابدلنى شعرا طاهرا لا يعصيك ، اللهم انى تطهرت ابتغاء سنّة المرسلين و ابتغاء رضوانك و مغفرتك فحرّم شعرى و بشرى على النار و طهر خلقى ، و طيب خلقى ، و زك عملى ، و اجعلنى ممن يلقاك على الحنيفيّة السمحة ملّة ابراهيم خليلك و دين محمد ( ص ) حبيبك و رسولك ، عاملا بشرائعك ، تابعا لسنّة نبيّك ، آخذا به متأدبا بحسن تأديبك و تأديب رسولك ( ص ) و تاديب اوليائك الذين غذوتهم بادبك و زرعت الحكمة فى صدورهم و جعلتهم معادن لعلمك\r\n\r\n\r\n","description":"","footnote":"\r\n( 68 ) - الفقيه ، باب غسل يوم الجمعه ، شماره ، 51 .\r\n( 69 ) - الفقيه ، باب غسل يوم الجمعه ، شماره ، 52\r\n( 70 ) - الفقيه ، باب غسل يوم الجمعه ، شماره 53 .\r\n( 71 ) - كافى ، ج 6 ، ص 505 ، باب النّوره ، 507 ، باب الابط ، و ص 509 ، باب الحنّاء بعد النّوره .\r\n( 72 ) - كافى ، ج 6 ، ص 505 ، باب النّوره ، 507 ، باب الابط ، و ص 509 ، باب الحنّاء بعد النّوره .\r\n( 73 ) - كافى ، ج 6 ، ص 505 ، باب النّوره ، 507 ، باب الابط ، و ص 509 ، باب الحنّاء بعد النّوره .\r\n","page_name":" 516 ","page_number":516},
  {"content":"\r\n\r\nلعلمك صلواتك عليهم [ 1 
  ] . خداوند او را در دنيا از پليديها و گناهها پاك مىكند ، و موهايى بر بدن او مىروياند كه او را معصيت نكنند ، و به هر مويى كه در بدن اوست فرشته‌اى مىآفريند كه از سوى او خداوند را تا روز بازپسين تسبيح و تنزيه مىكنند ، و همانا تسبيح هر يك از آنها معادل هزار تسبيح مردم روى زمين است . » « 74 » حكم بن عتيبه گفته است : ابا جعفر امام باقر ( ع ) را ديدم كه حنا بر گرفته و روى ناخنهايش گذاشته است ، به من فرمود : « اى حكم ! در اين باره چه مىگويى ؟ » عرض كردم : در مورد كارى كه شما آن را به جا مىآورى چه مىتوانم بگويم ، امّا در ميان ما اين كار را جوانها انجام مىدهند ، فرمود : « اى حكم ! هنگامى كه نوره به ناخنها مىرسد رنگ آنها را تغيير مىدهد به طورى كه شبيه ناخن مردگان مىشوند ، از اين رو بايد آنها را با حنا دگرگون كرد . » « 75 » احمد بن عبدوس گفته است : ابو جعفر امام باقر ( ع ) را ديدم كه از گرمابه بيرون آمده و از سر تا پا بر اثر حنا مانند گل سرخ بود « 76 » .\r\nدر الفقيه آمده كه پيامبر ( ص ) فرموده است : « هر كس نوره كشد و با حنا خضاب كند ، خداوند او را از سه آفت جذام ، برص و خوره تا كشيدن نوره مجدّد ايمن مىدارد . » « 77 » امام صادق ( ع ) فرموده است : « حنا ماليدن پس از نوره كشيدن مايهء ايمنى\r\n\r\n\r\n","description":"","footnote":"\r\n[ 1 
  ] پروردگارا آنچه را از من پاك شده پاكيزه فرما ، و آنچه از من پاكيزه شده پاك گردان ، و مويى پاك در بدنم جانشين كن كه تو را معصيت نكند . پروردگارا من به خاطر پيروى از سنّت پيامبران و طلب خشنودى و آمرزش تو خود را پاكيزه كردم ، پس آتش دوزخ را بر مو و پوست من حرام فرما ، و وجودم را پاك و اخلاقم را نيكو و كردارم را پاكيزه گردان ، و مرا از آنانى قرار ده كه تو را با آيين حنيف سهلى كه دين ابراهيم خليل ، و كيش محمد ( ص ) حبيب و فرستاده‌ات مىباشد ديدار مىكنند ، از آنانى كه احكام تو را به كار مىبندند ، و از سنت پيامبرت پيروى مىكنند ، به او تمسّك جسته‌اند و به حسن آداب تو و پيامبر ( ص ) و دوستانت تربيت يافته‌اند ، آنانى كه ادب و تربيت را به آنها خورانيده‌اى ، و حكمت را در سينه‌هاى آنها كشته‌اى ، و آنها را معدن علم خود قرار داده‌اى ، درود تو بر آنان باد .\r\n( 74 ) - كافى ، ج 6 ، ص 505 ، باب النّوره ، 507 ، باب الابط ، و ص 509 ، باب الحنّاء بعد النّوره .\r\n( 75 ) - كافى ، ج 6 ، ص 505 ، باب النّوره ، 507 ، باب الابط ، و ص 509 ، باب الحنّاء بعد النّوره .\r\n( 76 ) - كافى ، ج 6 ، ص 505 ، باب النّوره ، 507 ، باب الابط ، و ص 509 ، باب الحنّاء بعد النّوره .\r\n( 77 ) الفقيه ، باب غسل الجمعة ، ص 25 ، به شماره 56\r\n","page_name":" 517 ","page_number":517},
  {"content":"\r\n\r\nاز جذام و برص است . » « 78 » روايت شده « هر كس پس از نوره كشيدن از سر تا پايش را حنا بمالد خداوند نادارى را از او بر طرف مىكند . » « 79 » پيامبر ( ص ) فرموده است : « با حنا خضاب كنيد ، زيرا نور چشم را زياد مىكند ، مو را مىروياند ، بو را خوش مىكند و زنان را آرامش مىدهد . » « 80 » امام صادق ( ع ) فرموده است : « حنا بوى گند عرق را از ميان مىبرد ، آبرو را زياد مىكند ، دهن را خوشبو مىسازد ، و به فرزند زيبايى مىبخشد . » « 81 » امير مؤمنان ( ع ) فرموده است : « خضاب كردن شيوهء محمّد ( ص ) و از سنّتهاى اوست « 82 » .\r\nامام صادق ( ع ) فرموده است : « هر نوع خضاب كردن بلا مانع است . » « 83 » اشكالى ندارد كه انسان در حمّام با سويق ، آرد ، نخاله و آردى كه با روغن سرخ شده باشد بدنش را مالش دهد ، و در آنچه به بدن سود مىرساند اسرافى نيست ، بلكه اسراف در چيزى است كه موجب اتلاف مال و زيان بدن باشد .\r\n7 - ناخنها - كوتاه كردن ناخنها مستحبّ است زيرا بلند شدن آنها صورت زشتى دارد ، و مايهء گرد آمدن كثافت در زير آنهاست ، كافى از ابو حمزه و او از ابو جعفر امام باقر ( ع ) روايت كرده كه آن حضرت فرموده است : « چيدن ناخن به سبب اين است كه آنها خوابگاه شيطان و باعث سهو و نسيانند . » « 84 » حذيفة بن منصور از ابى عبد الله ( ع ) روايت كرده كه آن حضرت فرموده است : « مخفىترين راههاى سلطه شيطان بر فرزند آدم اين است كه زير ناخنهاى او جا مىگيرد . » « 85 » حسن بن راشد روايت كرده كه پيامبر ( ص ) فرموده است : « چيدن ناخنها مانع بزرگترين دردها مىشود ، و روزى را زياد مىكند . » « 86 » محمّد بن طلحه نقل كرده كه ابى عبد الله ( ع ) فرموده است : « چيدن ناخن ،\r\n\r\n\r\n","description":"","footnote":"\r\n( 78 ) الفقيه ، باب غسل الجمعة ، ص 25 ، به شماره 57\r\n( 79 ) الفقيه ، باب غسل الجمعة ، ص 25 ، به شماره 58\r\n( 80 ) الفقيه ، باب غسل الجمعة ، ص 25 ، به شماره 59\r\n( 81 ) الفقيه ، باب غسل الجمعة ، ص 25 ، به شماره 60\r\n( 82 ) الفقيه ، باب غسل الجمعة ، ص 25 ، به شماره 61\r\n( 83 ) الفقيه ، باب غسل الجمعة ، ص 25 ، به شماره 62\r\n( 84 ) كافى ، ج 6 ، باب تقليم الاظفار ، ص 490 شماره 6 .\r\n( 85 ) كافى ، ج 6 ، باب تقليم الاظفار ، ص 490 شماره 7 .\r\n( 86 ) كافى ، ج 6 ، باب تقليم الاظفار ، ص 490 شماره 1 .\r\n","page_name":" 518 ","page_number":518},
  {"content":"\r\n\r\nكوتاه كردن شارب ، شستن سر با خطمى در هر جمعه نادارى را از ميان مىبرد و روزى را زياد مىكند . » « 87 » ابى بصير گفته است : به ابى عبد الله ( ع ) عرض كردم : چه ثوابى براى كسى است كه در هر جمعه شاربش را كوتاه كند ، و ناخنهايش را بچيند ، فرمود : « تا جمعهء ديگر پيوسته پاكيزه خواهد بود . » « 88 » هشام بن سالم از ابى عبد الله ( ع ) روايت كرده كه آن حضرت فرموده است :\r\n« چيدن ناخنها در روز جمعه سبب ايمنى از ديوانگى ، جذام ، برص و كورى است ، و چنانچه نيازى به چيدن آنها نباشد اندكى آنها را بساى . » « 89 » در الفقيه ضمن حديث ديگرى آمده است : « اگر نيازى نباشد چاقو يا مقراض را بر آنها بكش . » « 90 » فرموده است : « و چيدن ناخنها در روز پنجشنبه چشم درد را بر طرف مىكند . » « 91 » ابو جعفر امام باقر ( ع ) فرموده است : « هر كس در هر پنجشنبه ناخن بگيرد فرزندانش دچار چشم درد نخواهند شد . » « 92 » در كافى از ابو جعفر امام باقر ( ع ) روايت شده كه فرموده است : « هر كس در هر پنجشنبه به چيدن ناخنهايش بپردازد به درد چشم دچار نخواهد شد . » « 93 » در الفقيه آمده كه امام صادق ( ع ) فرموده است : « كسى كه هر روز جمعه ناخنهايش را بچيند سر انگشتانش بىريخت نخواهد شد . » « 94 » و فرموده است : « كسى كه ناخنهايش را در روز پنجشنبه بچيند ، و يكى از آنها را براى روز جمعه باقى بگذارد خداوند نادارى را از او بر طرف مىكند . » « 95 » پيامبر خدا ( ص ) فرموده است : « كسى كه ناخنهايش را در روز شنبه و پنجشنبه بچيند ، و شاربش را كوتاه كند از درد دندان و درد چشم ايمن خواهد شد . » « 96 »\r\n\r\n\r\n","description":"","footnote":"\r\n( 87 ) - كافى ، ج 6 ، باب تقليم الاظفار ، ص 490 ، شماره 10 .\r\n( 88 ) - كافى ، ج 6 ، باب تقليم الاظفار ، ص 490 ، شماره 8 .\r\n( 89 ) - الفقيه ، باب غسل الجمعه ، ص 25 ، به شمارهء 89 .\r\n( 90 ) - الفقيه ، باب غسل الجمعه ، ص 25 ، شمارهء 90 .\r\n( 91 ) - الفقيه ، باب غسل الجمعه ، ص 25 ، شمارهء 98 .\r\n( 92 ) - الفقيه ، باب غسل الجمعه ، ص 25 ، شمارهء 99 .\r\n( 93 ) - همان مأخذ ، ج 6 ، ص 491 ، به شمارهء 14 .\r\n( 94 ) - الفقيه ، باب غسل الجمعه شماره 96 .\r\n( 95 ) - الفقيه ، باب غسل الجمعه شماره 97 .\r\n( 96 ) - الفقيه ، باب غسل الجمعه شماره 100 .\r\n","page_name":" 519 ","page_number":519},
  {"content":"\r\n\r\nموسى بن بكر به امام صادق ( ع ) عرض كرد : ياران ما مىگويند كوتاه كردن شارب و چيدن ناخن بايد در روز جمعه انجام گيرد ؛ امام ( ع ) فرمود : « سبحان الله آنها را بگير خواه در روز جمعه و خواه در ديگر روزها ، و فرمود : هر زمان كه ناخنها بلند شدند ، آنها را قيچى كن . » « 97 » پيامبر خدا ( ص ) به مردها فرمود : « ناخنهايتان را بچينيد . » ، و به زنان فرمود : « آنها را واگذاريد كه برايتان زينت بيشترى است . » « 98 » امام صادق ( ع ) فرمود : « هر گاه ناخن و مو را بچينيد آنها را دفن كنيد كه اين سنّت است . » « 99 » روايت شده كه : « دفن مو ، ناخن و خون از سنّت است . » « 100 » مىگويم : ما دعايى را كه در هنگام چيدن ناخن و كوتاه كردن شارب وارد شده نقل كرديم امّا ترتيب عمل بنا به روايتى كه در كتاب كافى و من لا يحضره الفقيه « 101 » آمده اين است كه در گرفتن ناخنها از انگشت كوچك دست چپ شروع ، و به انگشت كوچك دست راست ختم كنيد ، عكس اين و غير از اينها نيز روايت شده است .\r\nغزّالى مىگويد : من در كتابها نديده‌ام كه خبرى دربارهء ترتيب گرفتن ناخن روايت شده باشد ، ليكن شنيده‌ام روايت شده كه پيامبر خدا ( ص ) دست راست را از انگشت سبّابه شروع و به انگشت شست ختم مىكرد ، و دست چپ را از انگشت كوچك شروع و به انگشت شست پايان مىداد « 102 » .\r\nمن هنگامى كه در اين خبر تأمّل كردم آنچه دليل صحّت روايت است به ذهنم رسيد ، چه امثال اين معانى در ابتداى امر روشن نمىشود مگر آن كه فروغى از انوار نبوّت بر خاطر بتابد . امّا دانشمند با بصيرت منتهاى همّتش اين است كه\r\n\r\n\r\n","description":"","footnote":"\r\n( 97 ) - الفقيه ، باب غسل الجمعه شماره 102 .\r\n( 98 ) - الفقيه ، باب غسل الجمعه شماره 103 .\r\n( 99 ) الفقيه ، باب غسل الجمعه ، شماره 104 .\r\n( 100 ) الفقيه ، باب غسل الجمعه ، شماره 105 .\r\n( 101 ) كافى ، ج 6 ، ص 492 ، به شمارهء 16 ؛ الفقيه ، باب غسل الجمعه ، به شمارهء 92 .\r\n( 102 ) عراقى گفته است : من براى اين حديث هيچ اصل و مأخذى نيافتم ، و ابو عبد الله مازرى در ردّ بر غزّالى اين حديث را انكار و او را سرزنش كرده است .\r\n","page_name":" 520 ","page_number":520},
  {"content":"\r\n\r\nمشكل را بر عقل عرضه مىكند و حلّ آن را از او مىخواهد ، و آنچه در اين باره بر من آشكار شد - و علم نزد خداست - اين كه انسان ناگزير از چيدن ناخنهاى دست و پاست ، و دست از پا شريفتر است لذا در گرفتن ناخن از دست شروع مىشود ، و چون دست راست اشرف از چپ است از آن آغاز مىكند ، و سپس در دست راست پنج انگشت است كه شريفترين آنها سبّابه است ، زيرا از ميان انگشتان تنها انگشت سبّابه است كه در گفتن شهادتين مورد استفاده قرار مىگيرد و به وسيلهء آن اشاره مىشود ، و سزاوار است پس از انگشت سبّابه به آنچه در سمت راست آن است ابتدا شود ، چه در شرع مستحبّ است كه در طهارت و غير آن گردش عمل از راست باشد ، و اگر پشت دست را بر زمين نهى انگشت شست سمت راست ، و اگر كف دست را بر زمين قرار دهى انگشت وسطى در سمت راست خواهد بود ، و دست را اگر بر طبع خود رها كنى كف دست به سمت زمين مايل مىشود ، زيرا جهت حركت دست راست به سوى دست چپ ، و ادامهء اين حركت پشت دست را رو به بالا قرار مىدهد ، و آنچه مقتضاى طبع مىباشد سزاوارتر است . سپس چون كف دستها را بر هم نهى انگشتان به صورت حلقه‌اى دايره‌وار درمىآيد ، و ترتيب دوران در اين دايره مقتضى حركت از سمت راست سبّابه و بازگشت به آن است ، و در دست چپ از انگشت كوچك آغاز و به انگشت شست ختم مىشود و انگشت شست دست راست باقى مىماند ، و اين كه ما فرض كرديم كه هر دو كف دست بر هم نهاده شود به گونه‌اى كه انگشتان مانند افراد در حلقه باشند براى اين است كه ترتيب آنها روشن شود ، و اين فرض سزاوارتر است از نهادن كف بر پشت كف زيرا اين عمل بر مقتضاى طبع نيست .\r\nامّا در مورد انگشتان پا بايد گفت اگر روايتى در اين باره وارد نشده باشد به نظر من بهتر اين است كه از انگشت كوچك پاى راست شروع و به انگشت كوچك پاى چپ ختم شود چنان كه در تخليل است « 103 » زيرا آنچه ما در\r\n\r\n\r\n","description":"","footnote":"\r\n( 103 ) اشاره است به آنچه بر اساس مذهبش دربارهء شستن پاها در وضو گفته است .\r\n","page_name":" 521 ","page_number":521},
  {"content":"\r\n\r\nمورد ترتيب در دستها ذكر كرديم در اين جا درست نيست چه در ميان انگشتان پا سبّابه وجود ندارد ، و همهء انگشتان در حكم يك صف بر روى زمين ثابت قرار مىگيرند ، از اين رو بايد از سمت راست شروع كرد ، و فرض اين كه كف پا را بر كف پا نهادن و در آمدن انگشتان به صورت حلقه‌اى دايره‌وار دور از طبع است در حالى كه در دستها چنين نيست .\r\nمىگويم : بر حسب طريقهء ما ( تشيّع ) در ترتيب چيدن ناخنهاى دست همين توجيه نسبت به روايت دوّم كه غزّالى آن را نقل كرده درست است ، چه طريقه ما به مطالبى كه غزّالى پيرامون اين حديث نقل كرده است نظر نمىكند ، و به آنچه پيامبر بزرگوار ( ص ) در نظر داشته بسنده كرده ، و دستها را به حال خود واگذاشته است . امّا راز ترتيبى كه در روايت نخست است شايد اين باشد ، كه در يكايك انگشتها پس از نخستين آنها ضمن حفظ ترتيب و به حال خود گذاشتن دستها تيامن يعنى شروع از راست رعايت شود .\r\nغزّالى مىگويد : اين دقايق و اسرار ترتيب ، در پرتو انوار نبوّت در يك لحظه منكشف مىشود ، و تنها رنج و تعب ماست كه به درازا مىكشد ، سپس اگر آن را بىمقدّمه از ما بپرسند بسا به ذهن ما خطور نكند ، و چنانچه عمل پيامبر خدا ( ص ) و ترتيبى را كه در آن رعايت مىكرده است براى ما ذكر كنند ممكن است در سايهء كمك آن حضرت به شهادت حكم و آگاهى بر معناى آن ، مقصود استنباط شود ، و نبايد گمان كرد كه افعال او در همهء حركات از وزن و قانون و ترتيب بيرون بوده است ، چه در همهء افعال اختيارى كه فاعل در ميان دو قسم يا چند قسم مخيّر است به حكم اتفاق بر يكى از آنها اقدام نمىكند ، بلكه به آنچه مقتضى اقدام و تقدّم است دست مىزند ، زيرا كارى را ناانديشيده و بر حسب عادت انجام دادن - چنان كه اتفاق مىافتد - خوى چهارپايان است ، و ضبط و رعايت حركات ضمن سنجش معانى آنها خوى اولياى خداوند است ، و هر قدر اعمال و حركات انسان و خطورات قلبى او به ضبط و قاعده نزديكتر ، و از اهمال و ناموزونى و بيهودگى دور تر باشد ، قرب او به مرتبهء پيامبران و اولياى\r\n\r\n","description":"","footnote":"","page_name":" 522 ","page_number":522},
  {"content":"\r\n\r\nخداوند بيشتر ، و تقرّب او به درگاه بارى تعالى آشكارتر است ، زيرا آن كه به پيامبر ( ص ) نزديك است با توجّه به قرب آن حضرت نزد پروردگار لامحاله چنين شخصى به خدا نزديك است ، چه قريب قريب در مقايسه با غير ، قريب است . ما به خداوند پناه مىبريم از اين كه زمام حركات و سكنات ما به سبب هواى نفس به دست شيطان باشد . اينك از نظم حركات آن حضرت در سرمه به چشم كشيدن او عبرت گير ، زيرا چشم راست را سه بار و چشم چپ را دوبار سرمه مىكشيد « 104 » ، و از چشم راست شروع مىكرد ، و اين به سبب شرافت آن بود ، و تفاوتى كه ميان دو چشم قائل مىشد براى اين بود كه مجموع سرمه كشيدنها به عدد فرد ختم شود ، و عدد فرد بر زوج برترى دارد ، زيرا خداوند فرد و يگانه است و عدد فرد را دوست مىدارد ، و نبايد فعل عبد از مناسبت با صفتى از اوصاف پروردگار خالى باشد ، از اين رو در استنجاى با سنگ نيز عدد فرد مستحب است . و اين كه پيامبر ( ص ) در مجموع به عدد سه با آن كه فرد است اكتفا نفرموده براى اين است كه در اين صورت لازم بود چشم چپ يك بار سرمه كشيده شود ، در حالى كه غالبا سرمه با يك بار كشيدن بيخ پلكها را فرا نمىگيرد ، و اين كه چشم راست را بر چپ زيادتى مىداده از اين نظر بوده كه جمع آنها در عدد فرد مستلزم زيادتى است و چشم راست افضل و به اين زيادتى سزاوارتر است « 105 » .\r\n\r\n\r\n","description":"","footnote":"\r\n( 104 ) مجمع الزوائد ، ج 5 ، ص 95 ؛ كافى ، ج 6 ، ص 495 ، شمارهء 12 « پيامبر خدا ( ص ) پيش از آن كه بخوابد چهار بار چشم راست و سه بار چشم چپ را سرمه مىكشيد .\r\n( 105 ) شگفتا از ابو حامد غزّالى كه امثال اين سخنان را كه هيچ گونه سودى در آنها نيست به زبان آورده است ، و براى مؤمن شايسته نيست كه عمر خود را در شنيدن اين گونه ياوه‌سراييها تباه سازد ، زيرا خبر وارد در اين خصوص اين است كه پيامبر ( ص ) چشم راست خود را سه بار و چشم چپش را دو بار سرمه مىكشيد ، و اين را طبرانى در الكبير و الاوسط ، و بزّاز در مسند خود از عقبه بن على روايت كرده‌اند ، و اين راوى ضعيف است ، به علاوه اين خبر با روايتى كه كلينى آن را نقل و ما آن را پيش از اين ذكر كرده‌ايم ، و نيز با خبرى كه احمد در مسند خود ، ج 1 ، ص 354 به سند حسن از ابن عبّاس روايت كرده است معارض است ، و خبر مذكور اين است كه آن حضرت بر هر يك از چشمانش سه بار سرمه مىكشيد ، با اين همه بر فرض صحّت خبر شايد تفاوتى را كه آن حضرت در سرمه كشيدن ميان دو چشم قائل مىشده به سبب قوّت و ضعف آنها بوده نه آنچه را غزّالى به هم بافته و عرضه كرده است .\r\n","page_name":" 523 ","page_number":523},
  {"content":"\r\n\r\nاگر گفته شود چرا در چشم چپ به عدد زوج اكتفا فرموده پاسخ اين است كه ضرورت ايجاب مىكند ، زيرا چنانچه هر كدام را به عدد فرد سرمه مىكشيد مجموع آن دو زوج مىبود ، و آشكار است كه فرد به اضافهء فرد زوج است ، و رعايت فرد بودن عدد در مجموع فعل كه به منزله عمل واحدى است پسنديده‌تر از رعايت آن در هر يك از دو جزو فعل مىباشد ، با اين حال مىتوان هر يك از چشمها را سه بار سرمه كشيد .\r\nاگر ما بخواهيم نكته‌هايى را كه آن حضرت در حركات و اعمال خود رعايت مىفرمود پيگيرى و بررسى كنيم سخن به درازا مىكشد ، از اين رو بايد ناشنيده را با شنيده قياس كرد . و بايد دانست كه عالم نمىتواند وارث پيامبر ( ص ) باشد مگر آن كه بر همهء معانى و مقاصد شريعت آگاهى داشته باشد ، تا آن حدّ كه ميان او و پيامبر خدا ( ص ) جز يك درجه كه آن مرتبهء نبوّت است فاصله نباشد ، و اين همان درجه‌اى است كه ميان ارث برنده و ارث گذارنده وجود دارد ، زيرا ارث گذارنده كسى است كه مال را به دست آورده و در تحصيل آن مستقلّ و بر تصرّف در آن مقتدر بوده است ، و ارث برنده كسى است كه مال را كسب نكرده و بر آن قدرت نداشته ليكن به او منتقل شده و پس از حصول بر آن تسلّط يافته است . بارى اين معانى با آن كه ساده به نظر مىآيند ليكن چون با اسرار و اعمال آنها در نظر گرفته شوند در ابتدا جز پيامبران خدا ( ص ) پس از آنها عالمانى كه وارث پيامبران و خوشه‌چين خرمن دانش آنهايند كسى قادر به درك آنها نيست .\r\n8 - پوست حشفه - پيامبر ( ص ) فرموده است : « ختنه در مردان سنّت و در زنان بزرگوارى است » و اين را عامّه و خاصّه « 106 » روايت و از امام صادق ( ع ) نيز نقل كرده‌اند .\r\nدر الفقيه آمده است كه غياث بن ابراهيم از جعفر بن محمّد ( ع ) از پدرش\r\n\r\n\r\n","description":"","footnote":"\r\n( 106 ) مسند ، احمد ، ج 5 ، ص 75 ؛ كافى ، ج 6 ، ص 37 ، شمارهء 4 .\r\n","page_name":" 524 ","page_number":524},
  {"content":"\r\n\r\nاز علىّ ( ع ) روايت كرده كه فرموده است : « اشكالى ندارد كه زن ختنه شود امّا مرد ناگزير از آن است . » « 107 » در روايت صحيح آمده كه امام صادق ( ع ) فرموده است : « ختنهء پسران از سنّت است و ختنهء دختران از سنّت نيست . » « 108 » در روايت ديگرى است : « ختنهء زنان بزرگوارى است ، و از سنّت نبوده و چيز واجبى نيست ، و چه چيزى بالاتر از بزرگوارى است . » « 109 » غزّالى مىگويد : عادت يهود اين است كه كودك را در روز هفتم ولادت ختنه مىكنند ، ولى اگر بگوييم اين كار تا زمانى كه كودك دندان درآورد به تأخير بيفتد ، محبوبتر و از خطر دور تر است .\r\nمىگويم : سزاوارتر آن است كه ختنهء كودك در روز هفتم ولادت صورت گيرد . در كتابهاى كافى و الفقيه به سند صحيح روايت است كه عبد الله بن جعفر حميرى به امام ابى محمّد حسن بن على ( ع ) چنين نوشت كه از امام باقر و صادق ( ع ) روايت شده كه فرزندانتان را در روز هفتم ختنه كنيد تا پاك شوند ، زيرا زمين از بول ختنه ناشدگان نزد خدا ناله مىكند ، اينك فدايت شوم در شهر ما حجامتگرى كه ماهر باشد و بتواند كودك هفت روزه را به خوبى ختنه كند وجود ندارد ، امّا حجامتگر يهودى در نزد ما موجود است ، آيا جايز است حجامتگر يهودى كودكان مسلمانان را ختنه كند يا نه ؟ امام ( ع ) در پاسخ نوشت « روز هفتم سنّت است با سنّتها مخالفت نكنيد ان شاء الله . » كافى به سند خود از امام صادق ( ع ) روايت مىكند كه پيامبر ( ص ) فرموده است : « فرزندانتان را روز هفتم ختنه كنيد ، چه آن پاكتر و خوبتر است و رويش گوشت را سريعتر مىكند ، و زمين از بول ختنه‌شدگان چهل روز در نجاست به سر مىبرد . » « 110 » و در اين باره اخبار ديگرى نيز وارد شده است .\r\n\r\n\r\n","description":"","footnote":"\r\n( 107 ) همان مأخذ ، ص 438 ، شمارهء 14 .\r\n( 108 ) كافى ، ج 6 ، ص 37 ، شمارهء 2 .\r\n( 109 ) كافى ، ج 6 ، ص 37 ، شمارهء 3 .\r\n( 110 ) كافى ، ج 6 ، ص 35 ، شمارهء 2 .\r\n","page_name":" 525 ","page_number":525},
  {"content":"\r\n\r\nو نيز كافى به سند صحيح از على بن يقطين نقل مىكند كه گفته است : از ابو الحسن امام موسى بن جعفر ( ع ) درباره ختنهء كودك هفت روزه پرسيدم كه آن سنّت است و يا تأخير در آن . از اين دو كدام افضل است ؟ فرمود : « در هفتمين روز سنّت است و اگر تأخير شود اشكالى ندارد . » « 111 » و نيز به سند خود از امام صادق روايت مىكند كه امير مؤمنان ( ع ) فرموده است : « هنگامى كه مرد مسلمان مىشود بايد ختنه گردد هر چند عمرش به هشتاد سال رسيده باشد . » « 112 » در الفقيه مرازم بن حكيم از ابى عبد الله ( ع ) روايت كرده كه فرمود هنگامى كه كودك ختنه شد بگويند : اللّهم ان هذه سنّتك و سنّة نبيّك صلواتك عليه و آله و اتّباع منا لك و لنبيك بمشيتك و بارادتك و قضائك لامر أردته و قضاء حتمته و امر انفذته فأذقته حرّ الحديد فى ختانه و حجامته لامر انت أعرف به منّى اللهم فطّهره من الذّنوب و زد فى عمره و ادفع الافات من بدنه و الاوجاع عن جسمه و زده من الغنى و ادفع عنه الفقر فانك تعلم و لا نعلم « 113 » .\r\nابو عبد الله امام صادق ( ع ) فرموده است : « هر مردى كه اين دعا را در موقع ختنه كردن فرزندش نخوانده است آن را پيش از آن كه به حدّ بلوغ برسد بر او بخواند اين دعا او را از سوزش حربهء آهنين قتل و غير آن ايمن خواهد داشت . » « 114 » غزّالى مىگويد : و بايد در ختنهء زن زياده‌روى نكند . پيامبر ( ص ) به امّ عطيّه كه ختنه‌گر بود فرمود : « اندك ببر و در آن زياده‌روى مكن ، چه ترك آن\r\n\r\n\r\n","description":"","footnote":"\r\n( 111 ) كافى ، ج 6 ، ص 36 ، شمارهء 7 و 10 .\r\n( 112 ) كافى ، ج 6 ، ص 36 ، شمارهء 7 و 10 .\r\n( 113 ) همان مأخذ ، ص 438 ، شمارهء 16 . پروردگارا اين سنّت تو و سنّت پيامبر توست كه درود تو بر او و خاندانش باد ؛ و متابعتى است از ما نسبت به تو و پيامبرت ، بنابر مشيّت و اراده و فرمان تو نسبت به امرى كه اراده كرده‌اى ، و حكمى كه آن را قطعى ساخته‌اى ، و امرى كه به اجرا درآورده‌اى .\r\nو به خاطر چيزى كه تو از ما به آن داناترى سوزش آهن را در ختنه و حجامت به او چشانيده‌اى .\r\nپروردگارا او را از گناهان پاك ساز ، و بر عمرش بيفزاى ، و آفات را از بدنش دور فرما ، و دردها را از تنش بر طرف كن ، غنا و بىنيازى او را زياد ، و فقر و نادارى را از او بر طرف فرما ، چه تو دانايى و ما نادان .\r\n( 114 ) الفقيه ، ص 438 ، شمارهء 20 .\r\n","page_name":" 526 ","page_number":526},
  {"content":"\r\n\r\nچهره را تازگى مىبخشد و محبّت شوهر را به بار مىآورد . » « 115 » ، يعنى طراوت رخسار را زياد و مباشرت را نيكو مىگرداند .\r\nمىگويم : در كافى و كتابهاى ديگر ما اين حديث بدين صورت است كه « هر گاه ختنه كنى زياده‌روى و تعدّى مكن ، چه ميانه‌روى در آن رنگ چهره را پاكيزه‌تر ، و مباشرت با او را نيكوتر مىكند . » « 116 » در روايت ديگرى است كه آن حضرت به امّ حبيب كه دختران را ختنه مىكرد فرمود : « اى امّ حبيب ! كارى را كه پيش از اين انجام مىدادى امروز هم انجام مىدهى ؟ » عرض كرد : آرى اى پيامبر خدا مگر آن كه حرام باشد و مرا از آن نهى كنى ، فرمود : « نه بلكه حلال است ؛ نزديك من بيا تا به تو ياد دهم » ، پس نزديك آن حضرت رفت ، پيامبر ( ص ) فرمود : « اى امّ حبيب ! هنگامى كه اين عمل را انجام مىدهى در بريدن زياده‌روى مكن يعنى از ته مبر و اندكى از آن قطع كن كه اين چهره را تر و تازه مىكند ، و بر محبّت شوهر مىافزايد . » « 117 » غزّالى مىگويد : به جز الت و شيوايى الفاظ آن حضرت در كنايه بنگر ، و به تابش انوار رسالت كه از مصالح آخرت است و آخرت مهمّتر مقصد نبوّت است توجّه كن كه مصلحتهاى دنيا را نيز بر او مكشوف ساخته ، و با اين كه او امّى و درس نخوانده بود حتّى چنين موضوع كم‌ارزشى كه اگر از آن غفلت شود بيم آن است كه موجب ضرر و زيان گردد از نظر او پوشيده نمانده است . منزّه است خداوندى كه او را براى جهانيان رحمت قرار داده است تا در سايهء بعثت او مصالح دنيا و دين آنها را جمع و تأمين فرمايد .\r\nغزّالى مىگويد : اينها مطالبى بود كه بر آن شديم آنها را پيرامون انواع آرايش و نظافت ذكر كنيم . و از سه حديث ، دوازده سنّت در تن حاصل مىشود كه پنج تاى آنها در سر است و آنها عبارتند از : فرق موى سر ، مضمضه ،\r\n\r\n\r\n","description":"","footnote":"\r\n( 115 ) سنن ، ابى داوود ، ج 2 ، ص 657 .\r\n( 116 ) همان مأخذ ، ج 6 ، ص 38 ، شمارهء 5 .\r\n( 117 ) كافى ، ج 6 ، ص 38 ، شمارهء 6 .\r\n","page_name":" 527 ","page_number":527},
  {"content":"\r\n\r\nاستنشاق ، مسواك و كوتاه كردن شارب ؛ سه تا در دست و پاست كه آنها چيدن ناخن ، شستن بندهاى انگشتان و پاك كردن سر آنهاست ، و چهار تا در اندام است كه عبارت از ستردن موى زير بغل ، زدودن موى زهار ، ختنه ، و استنجاى با آب است . و دربارهء همهء اينها احاديث وارد شده است .\r\nمىگويم : در الفقيه آمده است كه : حنيفيّت ده سنّت است كه پنج تاى آنها در سر و پنج تاى ديگر در تن است ، « 118 » سپس شيخ صدوق آنچه را غزّالى ذكر كرده بجز شستن بندهاى انگشتان و نظافت سر آنها ، بقيّه را ذكر كرده است .\r\nغزّالى مىگويد : و فرق سر گذاشتن براى كسى است كه موى سرش بلند باشد ، و او اگر فرق سر نگذارد خداوند در روز قيامت با ارّه‌اى از آتش فرق سر براى او خواهد گذاشت .\r\nدر النّهاية آمده است كه در بدن ده سنّت است و استحداد را كه به معناى ستردن موى زهار با تيغ است از جملهء آنها شمرده و حديث ديگرى نيز ذكر كرده و آن اين كه پيامبر ( ص ) فرموده است : مهلت دهيد تا موهاى ژوليدهء شانه و موهاى عورت سترده شود .\r\nغزّالى مىگويد : چون در اين كتاب غرض ما بيان طهارت ظاهر است نه باطن به آنچه ذكر شد بسنده مىكنيم ، و بايد دانست كه ناپاكيهاى باطن و آلودگيهايى كه واجب است از درون انسان زدوده شود بيش از آن است كه بتوان آنها را شماره كرد ، و ما به خواست خداوند آنها را در بخش مهلكات به تفصيل ذكر خواهيم كرد ، و راههاى ازاله و تطهير دل را از آنها شرح خواهيم داد . در اين جا كتاب « اسرار طهارت و مسائل مهمّ آن » از كتاب المحجّة البيضاء فى تهذيب الاحياء پايان مىيابد و پس از آن كتاب « اسرار نماز و مسائل مهمّ آن » ذكر مىشود . و ستايش ويژه خداوند است در آغاز و پايان و آشكار و نهان .\r\n\r\n\r\n","description":"","footnote":"\r\n( 118 ) همان مأخذ ، ص 13 ، شمارهء 10 .\r\n","page_name":" 528 ","page_number":528},
  {"content":"\r\n\r\n\r\nكتاب اسرار نماز و مسائل مهمّ آن\r\n( 1 ) اين چهارمين كتاب از بخش عبادات المحجّة البيضاء فى تهذيب الاحياء مىباشد بسم الله الرحمن الرحيم ستايش ويژهء خداوندى است كه بندگانش را مشمول الطاف خويش گردانيده ، و دلهاى آنان را به انوار دين و تكاليف آن معمور ساخته است ، با آن كه در كبريايى و جلال يگانه و بىمانند است بر خلاف پادشاهان خلق را به سؤال و دعا ترغيب كرده و فرموده است : هيچ دعا كننده‌اى هست تا او را اجابت كنم ؟ و هيچ آمرزشخواهى هست كه او را بيامرزم ؟ و نيز بر خلاف شاهان ابواب رحمت را گشاده و پرده‌ها را از ميان برداشته ، و به بندگان رخصت داده كه در جماعت و خلوت به هر حالى كه باشند با او مناجات و راز و نياز كنند ، و به اين هم اكتفا نفرموده آنان را با لطف و مدارا به اين امر فراخوانده است . بر خلاف پادشاهان كه جز با تقديم هديّه و پيشكش اجازه خلوت به كسى نمىدهند . پس منزّه است او كه چقدر پايگاهش بلند ، سلطنتش نيرومند ، لطفش كامل و احسانش فراگير است . و درود بر پيامبر برگزيده و دوست پسنديده‌اش محمّد ( ص ) و خاندان و اصحاب او باد كه كليدهاى هدايت و\r\n\r\n","description":"","footnote":"","page_name":" 529 ","page_number":529},
  {"content":"\r\n\r\nچراغهاى روشنىبخش در ظلمات گمراهى و حيرتند .\r\nامّا بعد . همانا نماز ستون دين ، و دستاويز يقين ، و برترين وسيلهء تقرّب و نخستين و بالاترين طاعت است ، و ما در فنّ فقه ، اصول و فروع و مسائل و احكام آن را به طور كامل بررسى و بيان داشته‌ايم ، و اكنون در اين كتاب تنها به آنچه طالبان از اعمال ظاهرى و اسرار باطنى آن از دانستن آنها ناگزيرند بسنده مىكنيم ، و دقايق معانى پوشيده آن را در زمينهء خشوع و اخلاص و نيّت كه معمولا ذكر آنها در فقه معهود نيست مكشوف مىداريم ، و اين كتاب را به شرح زير در هفت باب تنظيم كرده‌ايم :\r\nباب اوّل : در فضيلت نمازها و متعلّقات آنها باب دوّم : در بيان اعمال ظاهرى نماز باب سوّم : در شرح اعمال باطنى نماز باب چهارم : در امامت و پيشوايى باب پنجم : در نماز جمعه و آداب آن باب ششم : در مسائل متفرّقهء مورد نياز باب هفتم : در ديگر نمازها\r\n\r\nباب اوّل در فضيلت نماز ، سجود ، جماعت ، اذان و جز اينها\r\n( 1 ) مىگويم : اكثر رواياتى را كه غزّالى در اين باب آورده است ، اصحاب ما نيز از طريق خاصه با تفاوت مختصرى در الفاظ از اهل بيت ( ع ) روايت كرده‌اند ، و ما آنها را طبق آنچه اصحاب ما روايت كرده‌اند به اضافهء اندكى از روايات عامّه را كه در آنها مزيد فايده‌اىست در اين جا نقل مىكنيم ، و آنچه را اصحاب ما روايت نكرده‌اند ليكن فايدهء قابل توجّهى در آن است نيز ذكر خواهيم كرد . و تحقيقاتى را كه غزّالى به عمل آورده و افادات او را كلّا هر كدام در محلّ خود با\r\n\r\n","description":"","footnote":"","page_name":" 530 ","page_number":530},
  {"content":"\r\n\r\nذكر نسبت آن به او مذكور خواهيم داشت ، و به خواست خدا در هر باب همين كار را خواهيم كرد ، و بيشتر آنچه را از اهل بيت ( ع ) روايت مىكنيم منقول از كتابهاى كافى و من لا يحضره الفقيه است ، زيرا همهء آنچه در اين دو كتاب روايت شده است طبق آنچه گرد آورندگان آنها در آغاز هر يك از آنها گواهى كرده‌اند صحّت انتساب آنها به ائمّه ( ع ) تأييد شده است .\r\n\r\nفضيلت اذان\r\n( 1 ) در الفقيه از پيامبر ( ص ) روايت شده كه فرموده است : « هر كس در يكى از شهرهاى مسلمانان يك سال اذان بگويد بهشت بر او واجب مىشود . » « 1 » از امام باقر ( ع ) روايت است كه : « خداوند مؤذن را به اندازه‌اى كه چشمش مىبيند ، و صدايش در آسمان مىپيچد مىآمرزد ، هر خشك و ترى كه آوازه وى را مىشنود او را تصديق مىكند ، و از ثواب هر كسى كه با او در مسجدش نماز مىگزارد سهمى نصيب او مىشود ، و به شمار هر كسى كه به بانگ او نماز مىخواند حسنه‌اى براى اوست . » « 2 » و نيز فرموده است : « هر كس هفت سال براى رضاى خدا اذان بگويد روز قيامت در حالى وارد خواهد شد كه هيچ گناهى بر او نيست . » « 3 » روايت شده است كه « فرشتگان هنگامى كه اذان مردم زمين را مىشنوند مىگويند : اين آواز امّت محمد ( ص ) به وحدانيّت خداوند است ، از اين رو براى امّت او تا آنگاه كه مردم از آن نماز فارغ شوند استغفار مىكنند . » « 4 » و نيز روايت شده است « كه هر كس نماز را با اذان و اقامه بخواند دو صف از فرشتگان در پشت سرش نماز مىگزارند ، و كسى كه نماز را با اقامه تنها بخواند يك صفّ از فرشتگان در پشت سرش نماز مىخوانند ، و اندازهء صف به قدر ميان مشرق و مغرب است . » « 5 »\r\n\r\n\r\n","description":"","footnote":"\r\n( 1 ) الفقيه ، ص 76 ، باب الاذان و الاقامه ، ص 77 شماره 20 .\r\n( 2 ) الفقيه ، ص 76 ، باب الاذان و الاقامه ، ص 77 شماره 21 .\r\n( 3 ) الفقيه ، ص 76 ، باب الاذان و الاقامه ، ص 77 شماره 22 .\r\n( 4 ) الفقيه ، ص 76 ، باب الاذان و الاقامه ، ص 77 شماره 23 .\r\n( 5 ) همان مأخذ ، همان باب ، شماره 26 .\r\n","page_name":" 531 ","page_number":531},
  {"content":"\r\n\r\nدر روايت عبّاس بن هلال از امام ابى الحسن الرّضا ( ع ) آمده كه فرموده است : « كسى كه با اذان و اقامه نماز گزارد دو صف از فرشتگان در پشت سرش نماز مىگزارند ، و اگر تنها اقامه بخواند يك فرشته در سمت راست و يكى در جانب چپ او نماز خواهند گذاشت ، سپس فرمود : دو صف را مغتنم بشماريد . » « 6 » در روايت ابن ابى ليلا از على ( ع ) آمده كه فرموده است : « كسى كه با اذان و اقامه نماز گزارد دو صف از فرشتگان كه آخر دو طرف صفها ناپيداست در پشت سرش نماز مىگزارند ، و كسى كه تنها با اقامه نماز بخواند يك فرشته در پشت سرش نماز مىگزارد . » « 7 » حارث بن مغيره نصرى از ابى عبد الله ( ع ) روايت كرده كه آن حضرت فرموده است : « كسى كه بشنود مؤذن مىگويد : اشهد ان لا إله الا الله و اشهد ان محمدا رسول الله و او در حال تصديق شهادتين و طلب ثواب بگويد : و انا اشهد ان لا إله الا الله و ان محمدا رسول الله اكتفى بهما عن كل من ابى و جحد و اعين بهما من اقر و شهد ، به عدد منكران و تكذيب كنندگان ، و به شمار اقرار كنندگان و تصديق كنندگان پاداش خواهد داشت . » « 8 » ابو جعفر امام باقر ( ع ) به محمّد بن مسلم فرموده است : « اى پسر مسلم ! ياد خدا را در هيچ حالى ترك مكن ، و اگر شنيدى مؤذن اذان مىگويد و تو در بيت الخلائى خدا را ياد كن و همان را كه مؤذن مىگويد بگو » . « 9 » مىگويم : در يكى از اخبار كه از نظر سند حسن است آمده كه در اين حال اگر حىّ على الصّلاة و حىّ على الفلاح را بشنود لا حول و لا قوّة إلّا باللّه بگويد « و هر كه از دل آن را بگويد وارد بهشت خواهد شد . »\r\n\r\nفضيلت نماز واجب\r\n( 1 ) خداوند متعال فرموده است :  إِنَّ الصَّلاةَ كانَتْ عَلَى الْمُؤْمِنِينَ كِتاباً مَوْقُوتاً  « 10 » .\r\n\r\n\r\n","description":"","footnote":"\r\n( 6 ) همان مأخذ ، همان باب ، شماره 27 .\r\n( 7 ) همان مأخذ ، همان باب ، شماره 28 .\r\n( 8 ) همان مأخذ ، همان باب ، شماره 31 .\r\n( 9 ) همان مأخذ ، همان باب ، شماره 32 .\r\n( 10 ) نساء / 103 : همانا نماز براى اهل ايمان وظيفهء ثابت و معيّنى است .\r\n","page_name":" 532 ","page_number":532},
  {"content":"\r\n\r\nدر الفقيه آمده كه پيامبر ( ص ) فرموده است : « هيچ نمازى نيست مگر اين كه چون وقت آن فرا مىرسد فرشته‌اى در پيش روى مردمان ندا مىكند : اى مردم ! برخيزيد به سوى آتشى كه بر پشت خود افروخته‌ايد ، تا آن را با نمازتان خاموش كنيد . » « 11 » پيامبر خدا ( ص ) وارد مسجد شد ، و گروهى از اصحاب آن حضرت در آن حضور داشتند ، فرمود : « آيا مىدانيد پروردگارتان چه فرموده است :\r\nعرض كردند : خدا و پيامبرش داناتر است ، فرمود : « پروردگارتان مىگويد : هر كس اين نمازهاى پنجگانه واجب را در وقت خود به جا آورد و بر اداى آنها مراقبت كند ، روز بازپسين مرا ديدار خواهد كرد در حالى كه او را نزد من عهدى است كه به سبب آن او را وارد بهشت مىسازم . و كسى كه نمازهاى پنجگانه را در اوقات خود به جا نياورده ، و بر اداى آنها مراقبت نكرده امر او با من است اگر خواستم او را عذاب مىكنم و اگر خواستم مىآمرزم . » « 12 » امام صادق ( ع ) فرموده است : « نخستين چيزى كه بنده بدان مورد محاسبه قرار مىگيرد نماز است ؛ اگر نمازش قبول شود اعمال ديگرش نيز پذيرفته مىشود ، و اگر ردّ شود اعمال ديگرش نيز ردّ خواهد شد . » « 13 » و نيز فرموده است : « نماز واجب بهتر از بيست حجّ است ، و هر حجّ بهتر از اتاقى پر از طلاست كه آن را تا آخر صدقه دهند . » « 14 » معاوية بن وهب از پيامبر ( ص ) پرسيد : كدام عمل است كه بندگان را بيشتر به خداوند نزديك مىكند ، و محبوبترين اعمال آنها نزد اوست ؛ فرمود : « بعد از شناخت خداوند چيزى را برتر از همين نماز نمىدانم ، آيا نمىبينى بندهء شايسته خداوند عيسى بن مريم ( ع ) گفته است :  وَ أَوْصانِي بِالصَّلاةِ  « 15 » .\r\nامام ابو الحسن الرّضا ( ع ) فرموده است : « نماز مايهء تقرّب هر پرهيزگار است . » « 16 »\r\n\r\n\r\n","description":"","footnote":"\r\n( 11 ) الفقيه ، ص 55 ، باب فضل الصّلاة ، شماره 3 .\r\n( 12 ) الفقيه ، ص 55 ، باب فضل الصّلاة ، شماره 4 .\r\n( 13 ) الفقيه ، ص 55 ، باب فضل الصّلاة ، شماره 5 .\r\n( 14 ) الفقيه ، ص 55 ، باب فضل الصّلاة ، شماره 9 .\r\n( 15 ) الفقيه ، ص 55 ، باب فضل الصّلاة ، شماره 13 .\r\n( 16 ) الفقيه ، ص 55 ، باب فضل الصّلاة ، شماره 16 .\r\n","page_name":" 533 ","page_number":533},
  {"content":"\r\n\r\nپيامبر خدا ( ص ) فرموده است : « نماز مانند عمود خيمه است ، اگر عمود ثابت و استوار باشد ريسمانها و ميخها و چادر خيمه نيز ثابت و برقرار خواهند بود ، و اگر عمود شكسته شود ريسمانها و ميخها و چادر سودى ندارند . » « 17 » و نيز فرموده است : « نماز در ميان شما مانند نهرى است كه بر در خانهء يكى از شما جريان داشته باشد ، و او شبانه‌روزى پنج بار خود را در آن بشويد ، با پنج بار شستشو چركى بر او به جاى نمىماند ، با گزاردن نمازهاى پنجگانه نيز گناهى بر او باقى نيست . » « 18 » امام صادق ( ع ) فرموده است : « اگر خداوند از كسى يك نماز بپذيرد او را عذاب نمىكند ، و اگر از كسى يك كار نيك را پذيرفت ديگر او را مورد عذاب قرار نمىدهد . » « 19 » و نيز فرموده است : « پيامبر خدا ( ص ) مىفرمود : كسى كه در انتظار فرا رسيدن وقت نماز واجب به سر برد ، و آن را در آغاز وقت آن به جا آورد ، و ركوع و سجود و خشوع آن را كامل گرداند ، سپس خداوند را به عظمت ياد و او را حمد و ستايش كند تا وقت نماز ديگر فرا رسد ، و ميان اين دو سخن بيهوده‌اى نگويد خداوند پاداش حجّ و عمره كننده را براى او مىنويسد ، و او از اهل عليّين خواهد بود . » « 20 » مىگويم : در خبر صحيح از امام باقر ( ع ) نقل شده است كه : پيامبر خدا ( ص ) فرموده است : ميان مسلمان تا كافر شدن او جز اين فاصله‌اى نيست كه نماز واجب را بعمد ترك كند ، و يا آن را سبك شمرد و به جا نياورد . » « 21 » در روايت ديگرى است : كسى كه نمازى را بعمد ترك كند كافر شده است . » « 22 » غزّالى مىگويد : يعنى به جايى رسيده كه نزديك است از دايرهء ايمان بيرون رود ، و پيوند آن گسسته و ستون آن ساقط گردد ، چنان كه به كسى كه نزديك\r\n\r\n\r\n","description":"","footnote":"\r\n( 17 ) الفقيه ، ص 55 ، باب فضل الصّلاة ، شماره 18 .\r\n( 18 ) الفقيه ، ص 55 ، باب فضل الصّلاة ، شماره 19 .\r\n( 19 ) الفقيه ، ص 55 ، باب فضل الصّلاة ، شماره 20 .\r\n( 20 ) الفقيه ، ص 56 ، باب فضل الصّلاة ، شمارهء 21 .\r\n( 21 ) محاسن ، برقى ، ص 80 ؛ عقاب الاعمال ، صدوق ، ص 223 .\r\n( 22 ) اوسط ، طبرانى ؛ الجامع الصغير ، باب ميم .\r\n","page_name":" 534 ","page_number":534},
  {"content":"\r\n\r\nشهر رسيده مىگويند وارد آن شده است .\r\n\r\nدر فضيلت كامل به جا آوردن اركان\r\n( 1 ) در الفقيه آمده كه پيامبر خدا ( ص ) فرموده است : « نماز ترازوست هر كس تمام دهد تمام گيرد . » « 23 » مقصود اين است كه ركوعش مانند سجودش باشد و به يك اندازه در آنها درنگ كند ، كسى كه نماز را به همين گونه كامل ادا كند به همين گونه اجر خود را كامل دريافت خواهد كرد .\r\nامام صادق ( ع ) فرموده است : « هر گاه بنده نماز را در وقت خود به جا آورد ، و در انجام اين امر دقت داشته باشد ، نمازش سپيد و پاكيزه به آسمان بالا مىرود ، و به او مىگويد : مرا نگه داشتى ، خدا تو را نگه دارد ، و اگر نماز را در وقت خود به جا نياورد ، و در انجام آن دقت نداشته باشد ، نمازش سياه و تاريك از آسمان برمىگردد ، و مىگويد : مرا ضايع كردى خداوند تو را ضايع كند . » « 24 » مىگويم : در خبر حسن از امام باقر ( ع ) روايت شده كه فرموده است :\r\n« هنگامى كه پيامبر خدا ( ص ) در مسجد نشسته بود ناگهان مردى وارد شد و به نماز ايستاد ، ليكن ركوع و سجود را كامل به جا نياورد ، پيامبر ( ص ) فرمود :\r\nمانند كلاغ منقار بر زمين زد ، اگر اين مرد بميرد و نمازش به همين گونه باشد بر غير دين من مرده است . » « 25 » اين حديث را كافى و تهذيب هر دو روايت كرده‌اند .\r\nاز پيامبر ( ص ) روايت شده كه فرموده است : « دو نفر از امّتم به نماز بر مىخيزند ، و ركوع و سجود را مانند هم به جا مىآورند ، امّا تفاوت ميان نماز\r\n\r\n\r\n","description":"","footnote":"\r\n( 23 ) همان مأخذ ، ص 55 ، شمارهء 1 ، كافى ، ج 3 ، ص 266 ، شمارهء 13 ؛ شعب الايمان ، بيهقى ؛ الجامع الصغير ، باب صاد .\r\n( 24 ) كافى ، ج 3 ، ص 268 ، شمارهء 4 .\r\n( 25 ) همان مأخذ ، شمارهء 6 تهذيب ، ج 1 ، ص 204 .\r\n","page_name":" 535 ","page_number":535},
  {"content":"\r\n\r\nآنها از زمين تا آسمان است . » « 26 » و اين سخن اشاره به مرتبهء خشوع آنهاست .\r\nدر خبر صحيح از امام صادق ( ع ) روايت شده است كه فرمود : « به خدا سوگند ممكن است پنجاه سال بر انسان بگذرد و خداوند يك نماز از او نپذيرد ، و چه چيزى سخت‌تر از اين است . سوگند به خدا كه شما از همسايگان و ياران خويش كسى را مىشناسيد كه اگر براى يكى از شما نماز بگزارد به سبب سبك شمردنش آن را نمىپذيريد ، و خداوند جز خوب را قبول نمىكند ، و چگونه ممكن است چيزى را كه خفيف شمرده شده است بپذيرد . » « 27 » و نيز در حديث صحيح نقل شده كه فرموده است : « هر گاه بنده براى نماز به پاخيزد و نمازش را سبك ادا كند ، خداوند به فرشتگان مىفرمايد : آيا به بندهء من نمىنگريد كه گويا برآوردن حاجتهايش را به دست ديگرى غير از من مىبيند ، آيا نمىداند كه برآوردن حوايج او به دست من است . » « 28 » اين دو حديث در تهذيب روايت شده است .\r\n\r\nفضيلت نماز جماعت\r\n( 1 ) در الفقيه « 29 » آمده است : « خداوند در آيهء :  وَ أَقِيمُوا الصَّلاةَ وَ آتُوا الزَّكاةَ وَ ارْكَعُوا مَعَ الرَّاكِعِينَ  « 30 » همان گونه كه امر به نماز كرده به برپايى آن به صورت جماعت دستور داده است . و خداوند در فاصلهء جمعه تا جمعه سى و پنج نماز بر مردم فرض و مقرّر كرده ، كه يكى از آنها را در جماعت واجب فرموده و آن نماز جمعه است ، امّا جماعت در نمازهاى ديگر واجب نيست ولى مستحبّ است ، و هر كس بدون علّت از اين سنّت و از جماعت مسلمانان روى گرداند نمازى براى\r\n\r\n\r\n","description":"","footnote":"\r\n( 26 ) عراقى گفته است : مانند اين را ابن محبر در عقل از حديث ابو ايّوب انصارى روايت كرده و حديثى ساختگى است ، مسند حارث بن ابى اسامه از ابن محبر .\r\n( 27 ) تهذيب ، ج 1 ، ص 204 .\r\n( 28 ) تهذيب ، ج 1 ، ص 204 .\r\n( 29 ) الفقيه ، ص 102 ، شمارهء 1 .\r\n( 30 ) بقره / 43 : و نماز را به پا داريد و زكات را بپردازيد و همراه ركوع كنندگان ركوع كنيد ( نماز را با جماعت بگزاريد ) .\r\n","page_name":" 536 ","page_number":536},
  {"content":"\r\n\r\nاو نيست ، و كسى كه سه جمعه پياپى بدون داشتن عذرى نماز جمعه را ترك كند منافق است . و نماز انسان در جماعت بر بيست و پنج نماز فرادا برترى دارد . » مىگويم : اينها همه در احاديث صحيح و غير آن از مولاى ما امام صادق ( ع ) روايت شده است .\r\nدر خبر صحيح از امام صادق ( ع ) روايت شده كه پيامبر خدا ( ص ) فرموده است : « كسى كه بدون علّت در مسجد با مسلمانان نماز نمىگزارد نمازى براى او نيست . » « 31 » و نيز پيامبر خدا ( ص ) فرموده است : « كسى كه نمازش را در خانه‌اش مىخواند ، و از جماعت ما روى گردانيده آنچه در پشت سر او گفته شود غيبت نيست ، و آن كه از جماعت مسلمانان اعراض كند غيبت او بر مسلمانان واجب ، و ميان آنان عدالتش ساقط ، و دورى از او واجب است ، و هر گاه از او نزد پيشواى مسلمانان شكايت كنند بيم دادن و ترسانيدن او بر رهبر مسلمانان واجب مىباشد تا در جماعت مسلمانان حاضر شود ، و گرنه بايد خانه‌اش را بسوزاند . » « 32 » شيخ شهيد از پيامبر خدا ( ص ) روايت كرده كه فرموده است : « اگر از كسى كه در جماعت حاضر نمىشود از تو بپرسند بگو او را نمىشناسم . » « 33 » او از امام صادق نقل كرده كه فرموده است : « نماز در پشت سر عالم برابر هزار ركعت و در پشت سر غير عرب معادل بيست و پنج ركعت است . » « 34 » وى گفته است در الفقيه آمده كه محمّد بن مسلم از ابى جعفر امام باقر ( ع ) روايت كرده كه آن حضرت فرموده است : « از همسايگان مسجد هر كدام در نماز حاضر نشود نمازى برايش نيست مگر آن كه بيمار يا گرفتار باشد . » « 35 »\r\n\r\n\r\n","description":"","footnote":"\r\n( 31 ) علل الشّرايع ، ج 2 ، باب 18 ؛ كافى ، ج 3 ، ص 372 ، شمارهء 6 نظير آن را .\r\n( 32 ) شهيد آن را در مستحبّات ذكر كرده است ؛ بحار ، ج 18 ، ص 612 .\r\n( 33 ) مستحبّات مستدرك الوسائل ، ج 1 ، ص 489 .\r\n( 34 ) مستحبات بحار ، ج 18 ، ص 611 ، و تمام حديث اين است « نماز پشت سر عالم برابر هزار ركعت ، پشت سر قرشى صد ركعت پشت سر عرب پنجاه ركعت و پشت سر غير عرب معادل بيست و پنج ركعت است . »\r\n( 35 ) الفقيه ، ص 103 ، شمارهء 2 .\r\n","page_name":" 537 ","page_number":537},
  {"content":"\r\n\r\nپيامبر خدا ( ص ) به دسته‌اى از مردم فرمود : « به مسجد حاضر شويد و گرنه خانه‌هايتان را مىسوزانم . » « 36 » و نيز فرموده است : « هر كس نمازهاى پنجگانه را به جماعت بخواند گمان همهء خوبيها را نسبت به او داشته باشيد . » « 37 » و فرموده است : « دو نفر جماعت است . » « 38 » حسن صيقل از ابى عبد الله امام صادق ( ع ) از كمترين تعداد جماعت پرسش كرد ، امام ( ع ) فرمود : « يك مرد و زن ، و اگر كسى در مسجد حاضر نباشد ، مؤمن به تنهايى جماعت است ، زيرا زمانى كه اذان و اقامه گفت دو صف از فرشتگان در پشت سر او به نماز مىايستند ، و چنانچه تنها اقامه گفت يك صف از فرشتگان به او اقتدا مىكنند ، و پيامبر خدا ( ص ) فرموده است : مؤمن به تنهايى حجّت ، و به تنهايى جماعت است . » « 39 » پيامبر خدا ( ص ) يك روز چون نماز بامداد را خواند روى به اصحاب خود فرمود ، و از حال كسانى كه نام آنها را برد پرسش كرد كه « آيا به نماز حاضر شده‌اند يا نه ؟ » گفتند : اى پيامبر خدا ! نه ، فرمود : « آنها در مسافرتند . » ، عرض كردند : نه ، فرمود : « آگاه باشيد كه هيچ نمازى بر منافقان از اين نماز و نماز خفتن سنگين‌تر نيست ، و اگر آنها فضيلتى را كه در اين دو نماز است مىدانستند هر چند روى چهار دست و پا حركت كرده حاضر مىشدند . » « 40 » امام صادق ( ع ) فرموده است : هر كس نماز بامداد و خفتن را به جماعت گزارد او در امان خداست ، و كسى كه به او ستم كند به خداوند ستم كرده ، و هر كس او را تحقير كند خدا را تحقير كرده است . و هر گاه باران ببارد يا هوا سرد باشد جايز است كه انسان نمازش را در خانه‌اش بخواند و در مسجد حاضر نشود ، چه پيامبر ( ص ) فرموده است : « هنگامى كه كفشها تر شود ، نماز در خانه‌هاست . » « 41 »\r\n\r\n\r\n","description":"","footnote":"\r\n( 36 ) الفقيه ، ص 103 ، شمارهء 3 .\r\n( 37 ) الفقيه ، ص 103 ، شمارهء 4 .\r\n( 38 ) الفقيه ، ص 103 ، شمارهء 5 .\r\n( 39 ) الفقيه ، ص 103 ، شمارهء 7 .\r\n( 40 ) الفقيه ، ص 103 ، شمارهء 8\r\n( 41 ) الفقيه ، ص 103 ، شمارهء 9\r\n","page_name":" 538 ","page_number":538},
  {"content":"\r\n\r\nمىگويم : حضور در نماز جماعت اهل سنّت مستحبّ مؤكّد است ، ليكن به قرائت آنها اعتنا نكند بلكه حمد و سوره را هر چند به صورت حديث نفس براى خودش بخواند « 42 » .\r\nدر خبر صحيح از امام صادق ( ع ) روايت شده كه فرموده است : « هر كس با آنها ( اهل سنّت ) در صف اوّل نماز گزارد ، مانند آن است كه در پشت سر پيامبر خدا ( ص ) در صف اوّل نماز گزارده است . » « 43 » و نيز در خبر صحيح از آن حضرت نقل شده است : « هر گاه با آنها داخل در ( نماز ) شوى هر چند به آنها اقتدا نكنى براى تو همان ثواب است كه با كسى باشى كه به او اقتدا مىكنى . » « 44 » و نيز در روايت صحيح آمده كه فرموده است : « هر بنده‌اى كه نماز خود را در وقت بخواند و پس از فراغ از آن بر آنها وارد شود و در حالى كه با وضوست با آنها نماز گزارد ، خداوند بيست و پنج درجه براى او مىنويسد . » « 45 » غزّالى مىگويد : « پيامبر ( ص ) فرموده است : « هر كس چهل روز نمازهايش را به جماعت بخواند ، و تكبيرة الاحرام از او فوت نشود براى او دو بيزارى نوشته مىشود يكى از نفاق و ديگرى از آتش . » « 46 » ابن عبّاس گفته است : هر كس آواز مؤذن را بشنود و دعوت او را اجابت نكند ، خيرى را نخواسته و خيرى براى او خواسته نشده است . گفته مىشود : چون روز قيامت فرا رسد گروهى كه صورتشان مانند ستاره درخشان است گرد مىآيند ، فرشتگان به آنان مىگويند اعمال شما چه بوده است ؟ پاسخ مىدهند :\r\n\r\n\r\n","description":"","footnote":"\r\n( 42 ) تهذيب ، ج 1 ، ص 162 ؛ كافى ، ج 3 ، ص 315 ، شمارهء 16 .\r\n( 43 ) الهداية ، صدوق ، باب التقيه ، ص 10 .\r\n( 44 ) تهذيب ، ج 1 ، ص 329 ؛ الفقيه ، ص 105 ، شمارهء 39 .\r\n( 45 ) الفقيه ، ص 110 ، شمارهء 125 .\r\n( 46 ) سنن ترمذى ، ج 2 ، ص 40 و گفته است : كسى را نمىشناسم كه سند آن را تا پيامبر ( ص ) ذكر كرده باشد جز مسلم بن قتيبه كه آن را از طعمة بن حبيب بن ابى حبيب بجلى از انس بن مالك روايت كرده است . مىگويم : شهيد آن را در ذكرى نقل كرده است .\r\n","page_name":" 539 ","page_number":539},
  {"content":"\r\n\r\nما هنگامى كه اذان را مىشنيديم براى گرفتن وضو برمىخاستيم ، و هيچ چيزى ما را از اين بازنمىداشت ، سپس گروه ديگرى كه چهره‌هاشان مانند ماه تابان است گرد مىآيند ، اينان پس از پرسش پاسخ مىدهند كه ما پيش از وقت اذان وضو مىگرفتيم ، پس از آنها گروه ديگرى كه رخسارشان مانند خورشيد مىدرخشد گرد مىآيند ، اينان مىگويند ما اذان را در مسجد مىشنيديم .\r\nحاتم اصمّ گفته است : جماعت از من فوت شد تنها بخارى به من تسليت گفت ، و اگر فرزندى از من مرده بود بيش از ده هزار نفر به من تسليت مىگفتند ، زيرا مصيبت دين نزد مردم سبكتر از مصيبت دنياست .\r\nروايت شده است كه اسلاف صالح هر گاه تكبيرة الاحرام نماز جماعت از آنها فوت مىشد سه روز به يكديگر تعزيت مىگفتند ، و اگر نماز جماعت بكلّى از آنها فوت مىگرديد هفت روز به هم تسليت مىگفتند . آنها در اين باره سعى فراوان داشتند تا آن كه بعضى از آنها جنازهء مرده را به در خانه كسى كه در جماعت حاضر نمىشد حمل مىكردند ، و اين اشاره بود به اين كه مرده كسى است كه از حضور در جماعت سرباز زند .\r\nمىگويم : بنگر چگونه كسانى جانشين آنها شده‌اند كه  أَضاعُوا الصَّلاةَ وَ اتَّبَعُوا الشَّهَواتِ  « 47 » تا آن جا كه كار ما به اين وضع انجاميده است .\r\n\r\nفضيلت سجود و ذكر آن\r\n( 1 ) در الفقيه آمده كه امام صادق فرموده است : « بنده در حال سجده از هر موقع ديگر به خداوند نزديكتر است . حقّ تعالى فرموده است :  وَ اسْجُدْ وَ اقْتَرِبْ  . » « 48 » و نيز فرموده است : « هنگامى كه بنده سجده‌اش را طولانى كند ، شيطان فرياد مىزند : اى واى ، اين اطاعت كرد و من نافرمانى كردم ، اين سجده كرد و\r\n\r\n\r\n","description":"","footnote":"\r\n( 47 ) مريم / 59 : . . . نماز را ضايع گذاردند و شهوات را پيروى كردند .\r\n( 48 ) علق / 19 : و سجده گزار و تقرّب بجوى ؛ ص 55 شمارهء 7 .\r\n","page_name":" 540 ","page_number":540},
  {"content":"\r\n\r\nمن خوددارى كردم . » « 49 » كافى به سند صحيح از امام صادق ( ع ) نقل مىكند كه فرموده است :\r\n« پيامبر ( ص ) در حالى كه مشغول اصلاح يكى از حجراتش بود مردى بر او گذشت و عرض كرد : اى رسول خدا ! اجازه بده من اين كار را انجام بدهم ؛ فرمود : انجام بده . چون آن مرد از كار فارغ شد پيامبر ( ص ) به او فرمود حاجت تو چيست ؟ عرض كرد : بهشت ، پيامبر ( ص ) سرش را پايين انداخت ، و پس از آن به او فرمود : آرى ، و چون آن مرد خواست بازگردد به او فرمود : اى بندهء خدا ! ما را به طول سجدهء خود كمك كن . » « 50 » غزّالى مىگويد : روايت شده كه مردى به پيامبر خدا ( ص ) عرض كرد : خدا را بخوان كه مرا از اهل شفاعت تو قرار دهد ، و در بهشت همنشينى با تو را روزىام گرداند ، فرمود : « مرا به كثرت سجود كمك كن . » « 51 » پيامبر ( ص ) فرموده است : « بنده به چيزى برتر از سجود تضرّع‌آميز به خدا تقرّب نمىيابد . » « 52 » و نيز فرموده است : هيچ مسلمانى نيست كه براى خدا سجده كند مگر آن كه خداوند به سبب آن يك درجه او را بالا برده و گناهى را از او ساقط مىكند . » « 53 » خداوند فرموده است :  سِيماهُمْ فِي وُجُوهِهِمْ مِنْ أَثَرِ السُّجُودِ  « 54 » گفته‌اند : مراد از سيما آن قسمت از صورت آنان است كه به هنگام سجده بر زمين مىچسبد ، و گفته شده كه آن نور خشوع است كه از باطنشان بر ظاهرشان مىتابد ، و اين درست‌تر است ، و نيز گفته شده : سپيدى پيشانى است كه بر اثر وضو در روز قيامت بر چهره‌هاى آنها نمايان مىباشد .\r\n\r\n\r\n","description":"","footnote":"\r\n( 49 ) الفقيه ، ص 56 ، شمارهء 17 ؛ كافى ، ج 3 ، ص 264 ، شمارهء 2 .\r\n( 50 ) همان مأخذ ، ج 3 ، ص 266 ، شمارهء 8 .\r\n( 51 ) الكبير طبرانى ، صحيح مسلم و ابو داوود ؛ الترغيب و الترهيب ، ج 1 ، ص 249 .\r\n( 52 ) ابن المبارك ، از حمزة بن حبيب به طور مرسل ؛ الجامع الصغير ، باب ميم .\r\n( 53 ) مسند ، احمد ، ج 5 ، ص 276 ، از حديث ثوبان غلام پيامبر خدا ( ص ) .\r\n( 54 ) فتح / 29 : نشانهء آنها در صورتشان از اثر سجده نمايان است .\r\n","page_name":" 541 ","page_number":541},
  {"content":"\r\n\r\nمىگويم : در الفقيه آمده است ، « امام ابو الحسن موسى بن جعفر ( ع ) پس از گزاردن نماز به سجده مىرفت و سر برنمىداشت تا آنگاه كه آفتاب بالا مىآمد . » « 55 » عبد الرّحمان بن حجّاج از ابى عبد الله ( ع ) روايت كرده كه فرموده است :\r\n« هر كس در برابر نعمتى كه خدا به او داده است سجدهء شكر به جا آورد در حالى كه با وضو باشد خداوند ده نماز براى او ثبت ، و ده گناه بزرگ از او محو مىكند . » « 56 » در كافى از ابى عبد الله ( ع ) نقل شده است : « پيامبر خدا ( ص ) در سفرى سوار بر ناقهء خود حركت مىكرد ، كه ناگهان از ناقه فرود آمد ، و پنج سجده به جا آورد ، چون سوار شد ، عرض كردند اى پيامبر خدا ! ما مشاهده كرديم شما كارى را انجام داديد كه پيش از اين انجام نداده بوديد ؛ فرمود : آرى جبرئيل به ديدار من آمد ، و از سوى خداوند بشارتهايى به من داد ، من سجده شكر براى خدا به جا آوردم ، براى هر بشارتى سجده‌اى . » « 57 » و نيز در كافى است كه ابى عبد الله ( ع ) فرموده است : « هر گاه يكى از شما نعمت خدا را به ياد آورد بايد گونه‌اش را بر خاك نهد ، و اگر به سبب موقعيّت نتواند از مركب فرود آيد گونهء خود را بر كوههء زين بگذارد ، و اگر اين را هم نتواند بر كف دست قرار دهد ، سپس خدا را بر نعمتى كه به او ارزانى فرموده شكر و سپاس گويد . » « 58 » كافى به سند خود از هشام بن احمر نقل مىكند كه گفته است : به همراه ابى الحسن امام موسى بن جعفر ( ع ) در ناحيه‌اى از اطراف مدينه حركت مىكردم ناگهان ديدم امام ( ع ) از مركب خود فرود آمد و سر به سجده گذاشت و سجده‌اش طولانى شد ، سپس سر بلند كرد و سوار مركبش شد ، به او عرض كردم : فدايت شوم سجود را طولانى به جا آوردى ، فرمود : « يكى از نعمتهايى كه خداوند به من ارزانى داشته به يادم آمد ؛ دوست داشتم پروردگارم را\r\n\r\n\r\n","description":"","footnote":"\r\n( 55 ) همان مأخذ ، ص 91 ، شماره 5 .\r\n( 56 ) الفقيه ، ص 91 ، شماره 6 .\r\n( 57 ) كافى ، ج 2 ، ص 98 ، به شمارهء 24 .\r\n( 58 ) كافى ، ج 2 ، ص 98 ، به شمارهء 25 .\r\n","page_name":" 542 ","page_number":542},
  {"content":"\r\n\r\nبدان شكر گويم . » « 59 » در الفقيه آمده كه اسحاق بن عمّار از ابى عبد الله ( ع ) روايت كرده كه فرموده است : « موسى بن عمران ( ع ) هنگامى كه نمازش را تمام مىكرد از جايش دور نمىشد مگر پس از آن كه گونه راست و چپش را بر زمين مىنهاد . » « 60 » ابو جعفر امام باقر ( ع ) فرموده است : « خداوند به موسى بن عمران ( ع ) وحى فرمود : آيا مىدانى به چه سبب تو را از ميان خلق به كلام خويش برگزيدم ؛ موسى ( ع ) عرض كرد : نه اى پروردگار من ، فرمود : اى موسى ، من ظاهر و باطن بندگانم را بررسى كردم ، در ميان آنها كسى نيافتم كه بيش از تو نفس خويش را براى من خوار كند ، اى موسى تو هنگامى كه نماز مىگزارى گونه‌هاى خود را بر خاك مىنهى . » « 61 » امام صادق ( ع ) فرموده است : « هنگامى كه بنده سر به سجده مىگذارد ، و مىگويد : يا ربّ يا ربّ تا نفسش قطع گردد ، پروردگار متعال مىگويد :\r\nلبّيك حاجتت چيست ؟ » « 62 » علىّ بن الحسين ( ع ) در سجود خود عرض مىكرد : « پروردگارا اگر تو را نافرمانى كردم ، ليكن تو را در آنچه محبوبترين چيزها نزد توست و آن ايمان به توست اطاعت كردم ، و اين منّتى است از تو بر من نه منّتى از من بر تو ، و نافرمانى تو را در آنچه مبغوضترين چيزها نزد توست ترك كردم ، و آن اين كه كسى را شريك تو بخوانم ، و اين منّتى است از تو بر من ، نه منّتى از من بر تو ، و نافرمانى من در برخى چيزها از باب ستيزه‌جويى و دشمنى با تو ، و سرپيچى از عبوديّت و بندگى تو ، و انكار ربوبيّت تو نبوده است ، بلكه پس از آن كه حجّت تو بر من تمام و امر تو به من ابلاغ شده بود از هوسهاى نفس پيروى كردم و شيطان مرا به گناه و لغزش كشانيد ، اينك اگر مرا عذاب كنى به كيفر گناهان من است ، و بر من ستم نكرده‌اى ، و اگر بيامرزى و بر من رحم كنى به سبب دهش و بخشش\r\n\r\n\r\n","description":"","footnote":"\r\n( 59 ) كافى ، ج 2 ، ص 98 ، به شمارهء 27 .\r\n( 60 ) الفقيه ، ص 91 ، شمارهء 8 .\r\n( 61 ) الفقيه ، ص 91 ، شمارهء 9 .\r\n( 62 ) الفقيه ، ص 91 ، شمارهء 10 .\r\n","page_name":" 543 ","page_number":543},
  {"content":"\r\n\r\nتو است ، اى مهربانترين مهربانان . » « 63 » كافى ضمن حديث صحيح از امام صادق ( ع ) نقل كرده كه فرموده است :\r\n« در دعاى خود بگو : يا رب الارباب و يا ملك الملوك و يا سيد السادات و يا جبّار الجبابرة و يا إله الالهة صل على محمد و آل محمد و افعل بى كذا و كذا ، سپس بگو : انّى عبدك ، ناصيتى فى قبضتك ، پس از آن براى هر چه مىخواهى دعا و آن را مسألت كن ، چه او بخشنده‌اى است كه هيچ چيزى براى او بزرگ نيست . » « 64 » در روايت ديگرى است : در سجده براى دنيا و آخرت خود دعا كن ، چه او پروردگار دنيا و آخرت است . » « 65 » محمّد بن سليمان از پدرش از امام كاظم ( ع ) نقل كرده كه گفته است : در خدمت آن حضرت به سوى يكى از املاك او بيرون رفتم ، آن بزرگوار براى اداى نماز ظهر به پا خاست ، چون از آن فارغ شد سر به سجده گذاشت و شنيدم با آوازى سوزناك در حالى كه گريه گلويش را گرفته بود مىگفت : رب عصيتك بلسانى و لو شئت و عزتك لا خرستنى ، و عصيتك ببصرى و لو شئت و عزتك لا كمهتنى ، و عصيتك بسمعى و لو شئت و عزتك لا صممتنى ، و عصيتك بيدى و لو شئت و عزتك لكنعتنى ، و عصيتك برجلي و لو شئت و عزتك لجذمتنى ، و عصيتك بفرجى و لو شئت و عزتك لعقمتنى ، و عصيتك بجميع جوارحى التى انعمت بها علىّ و ليس هذا جزاوك منى . گفته است سپس شمردم هزار بار گفت :\r\nالعفو ، العفو ، پس از آن گونهء راست را بر زمين گذاشت و شنيدم كه با آوازى حزن‌انگيز مىگفت : با گناه خود به سوى تو بازگشتم ، بد كردم ، و به خودم ستم كردم ، مرا بيامرز كه كسى غير از تو گناهان را نمىآمرزد ، اى آقاى من ، و اين را سه بار تكرار فرمود ، سپس گونهء چپ را بر زمين چسبانيد و شنيدم مىگفت :\r\nببخشاى كسى را كه بدى و گناه كرده ، و زارى و اعتراف مىكند ، و اين را سه بار تكرار كرد ، سپس سر از سجده برداشت . « 66 »\r\n\r\n\r\n","description":"","footnote":"\r\n( 63 ) الفقيه ، ص 91 ، شمارهء 11 .\r\n( 64 ) كافى ، ج 3 ، ص 323 ، شمارهء 7 .\r\n( 65 ) كافى ، ج 3 ، ص 323 ، شمارهء 6 .\r\n( 66 ) كافى ، ج 3 ، ص 326 ، شمارهء 19 .\r\n","page_name":" 544 ","page_number":544},
  {"content":"\r\n\r\nدر الفقيه « 67 » آمده : « سزاوار است كسى كه سجدهء شكر به جا مىآورد بازوهايش را بر زمين گذارد ، و سينه‌اش را به زمين بچسباند . » در روايت ابو الحسن اسدى است كه امام صادق ( ع ) فرموده است : « سجده‌اى را كه نمازگزار پس از نماز واجب به جا مىآورد براى اين است كه خداوند را به سبب اين كه بر او منّت گذاشته تا اداى واجب كند شكر گويد ، و كمترين چيزى كه در اين سجده كفايت مىكند اين است كه سه بار شكرا لله بگويد . » « 68 » احمد بن ابى عبد الله از پدرش از محمّد بن ابى عمير از حريز از مرازم از ابى عبد الله ( ع ) روايت كرده كه فرموده است : « سجدهء شكر بر هر مسلمانى واجب است ، نمازهايت را به آن كامل ، و پروردگارت را بدان خشنود مىگردانى ، و فرشتگان را از خود به شگفت مىآورى ، هنگامى كه بنده نماز گزارد و پس از آن سجدهء شكر به جا آورد خداوند حجاب ميان آن بنده و فرشتگان را برمىدارد ، و مىگويد : اى فرشتگان من به بنده‌ام بنگريد ، واجب مرا ادا كرده ، و ميثاق مرا انجام داده ، سپس بر نعمتى كه به او ارزانى داشته‌ام برايم سجده شكر به جا آورده است . اى فرشتگان من ! چه چيزى براى او نزد من است ؟ فرشتگان مىگويند : اى پروردگار ما رحمت تو ، سپس خداوند مىگويد :\r\nپس از آن چه ؟ فرشتگان مىگويند : پروردگارا بهشت تو ؛ خداوند مىگويد :\r\nپس از آن چه ؟ فرشتگان مىگويند : پروردگارا مشكلات او را بر طرف كن ؛ خداوند مىگويد : ديگر چه ؟ فرشتگان همهء خير و خوبيها را براى او درخواست مىكنند ، خداوند مىگويد : اى فرشتگان ديگر چه ؟ فرشتگان مىگويند :\r\nپروردگارا ديگر نمىدانيم ؛ پس خداوند مىگويد : همان گونه كه مرا شكر كرده او را شكر مىكنم ، و با فضل و بخشش خود به او رو مىآورم ، و خود را به او مىنمايانم . » « 69 »\r\n\r\n\r\n","description":"","footnote":"\r\n( 67 ) همان مأخذ ، ص 91 ، شمارهء 12 .\r\n( 68 ) الفقيه ، ص 91 ، شمارهء 13 .\r\n( 69 ) الفقيه ، ص 91 ، شمارهء 14 .\r\n","page_name":" 545 ","page_number":545},
  {"content":"\r\n\r\n\r\nفضيلت خشوع و معناى آن\r\n( 1 ) خداوند متعال فرموده است :  الَّذِينَ هُمْ فِي صَلاتِهِمْ خاشِعُونَ  « 70 » و نيز :   فَوَيْلٌ لِلْمُصَلِّينَ ، الَّذِينَ هُمْ عَنْ صَلاتِهِمْ ساهُونَ   « 71 » خداوند اينان را با اين كه نماز گزارند به سبب غفلت و عدم توجّه نكوهش كرده نه اين كه آنان نماز را فراموش كرده و ترك كرده باشند .\r\nغزّالى مىگويد : خداوند متعال فرموده است :  وَ أَقِمِ الصَّلاةَ لِذِكْرِي  « 72 » و نيز :\r\n وَ لا تَكُنْ مِنَ الْغافِلِينَ  « 73 » و نيز :  لا تَقْرَبُوا الصَّلاةَ وَ أَنْتُمْ سُكارى حَتَّى تَعْلَمُوا ما تَقُولُونَ  « 74 » و در تفسير سكارى گفته‌اند : از بسيارى انديشه‌ها در سكر و مستى باشند ، و به قولى ديگر : از بسيارى محبّت دنيا ، و اگر هم فرض شود مراد ظاهر اين واژه است در اين صورت نيز هشدارى است بر مستى دنيا زيرا علّت را بيان كرده و فرموده است :  حَتَّى تَعْلَمُوا ما تَقُولُونَ  ، و چه بسيار نمازگزارانى كه شراب ناخورده نمىدانند در نماز خود چه مىگويند .\r\nپيامبر ( ص ) فرموده است : « هر كس دو ركعت نماز گزارد كه در آن از دنيا با خود سخن نگويد گناهان پيشين او آمرزيده مىشود . » « 75 » و نيز فرموده است : « همانا نماز اظهار بيچارگى ، فروتنى ، زارى ، درماندگى و پشيمانى است ، و دست گدايى دراز مىكنى و مىگويى : بارالها ، بارالها ، و هر كس اين كار را نكند نمازش ناقص است . » « 76 »\r\n\r\n\r\n","description":"","footnote":"\r\n( 70 ) مؤمنون / 3 : آنها كه در نمازشان خشوع دارند .\r\n( 71 ) ماعون / 4 و 5 : پس واى بر نمازگزارانى كه نماز خود را به دست فراموشى مىسپارند .\r\n( 72 ) طه / 14 : . . . و نماز را براى ياد من به پادار .\r\n( 73 ) اعراف / 205 : . . . و از غافلان مباش .\r\n( 74 ) نساء / 43 : . . . در حالى كه مست هستيد به نماز نزديك نشويد تا بدانيد چه مىگوييد .\r\n( 75 ) مسند ، احمد ، چنان كه پيش از اين ذكر شد .\r\n( 76 ) مسند ، احمد ، ج 4 ، ص 176 ؛ سنن ، ترمذى ، ج 2 ، ص 175 ؛ نسائى ، ابن خزيمه ، الترغيب ، ج 1 ، ص 348 و 349 .\r\n","page_name":" 546 ","page_number":546},
  {"content":"\r\n\r\nدر كتب آسمانى پيشين از قول خداوند روايت شده كه فرموده است : « من نماز هر نمازگزارى را نمىپذيرم ، تنها نماز كسى را مىپذيرم كه در برابر عظمت من فروتنى كند ، و بر من تكبّر نورزد ، و براى رضاى من مستمند گرسنه را سير كند . » پيامبر ( ص ) فرموده است : « همانا وجوب نماز و امر به حجّ و طواف و برگزارى مناسك براى اقامهء ذكر خداست » « 77 » و چنانچه عظمت و هيبت كسى كه او را به زبان ياد مىكنى در دل تو نباشد ذكر او چه ارزشى دارد .\r\nو نيز فرموده است : « چون نمازگزارى نماز وداع كننده گزار » « 78 » يعنى با خود و هواى نفس و عمر خويش وداع كننده و به سوى مولاى خود رهسپار شونده باش ، چنان كه خداوند فرموده است :  يا أَيُّهَا الْإِنْسانُ إِنَّكَ كادِحٌ إِلى رَبِّكَ كَدْحاً فَمُلاقِيهِ  « 79 » و نيز فرموده است :  وَ اتَّقُوا اللَّهَ وَ اعْلَمُوا أَنَّكُمْ مُلاقُوهُ .  » « 80 » مىگويم : از طريق خاصّه از امام صادق ( ع ) روايت است : « چون نماز واجب را در وقت خود ادا كنى آن را به گونه‌اى وداع كننده كه مىترسى ديگر به آن بازنگردى به جاى آور . » « 81 » و مانند اين حديث به طريق حسن از پيامبر ( ص ) نيز روايت شده است .\r\nغزّالى مىگويد : پيامبر ( ص ) فرموده است : « هر كس نمازش او را از فحشا و منكر بازندارد ، چيزى جز دورى از خدا عايد او نيست . » ، « 82 » و نماز راز و نياز\r\n\r\n\r\n","description":"","footnote":"\r\n( 77 ) سنن ، ابو داوود و ترمذى ، به گونه ديگر به نقل از عايشه بدون ذكر نماز و ترمذى گفته است اين روايتى حسن و صحيح است ( المغنى ) .\r\n( 78 ) سنن ، ابن ماجه ، از حديث ابو ايّوب ؛ مستدرك ، حاكم ؛ المغنى .\r\n( 79 ) انشقاق / 7 : اى انسان ! تو با تلاش و رنج به سوى پروردگارت مىروى و او را ديدار خواهى كرد .\r\n( 80 ) بقره / 223 : و از خدا بپرهيزيد ، و بدانيد او را ملاقات خواهيد كرد .\r\n( 81 ) امالى ، صدوق ، ص 155 ؛ خصال ، از امير مؤمنان ( ع ) ، ج 2 ، ص 165 ؛ دعائم الاسلام ، از رسول اكرم ( ص ) ؛ مستدرك الوسائل .\r\n( 82 ) ابن جرير از حسن ، ابن ابى حاتم و ابن مردويه از ابن عبّاس نقل كرده‌اند ؛ الدّر المنثور ، ج 5 ، ص 146 ؛ تفسير علىّ بن ابراهيم .\r\n","page_name":" 547 ","page_number":547},
  {"content":"\r\n\r\nبا خداست ، و اين با غفلت چگونه امكان‌پذير است .\r\nگفته شده : اى فرزند آدم اگر بخواهى بىاجازه بر مولاى خود وارد شوى مىتوانى ؛ پرسيدند اين چگونه ممكن است پاسخ داده شد : وضويى كامل به جاى آور ، و به محراب خويش داخل شو ، در اين صورت تو بىاجازه بر مولاى خود وارد شده و بدون استفاده از مترجم به گفتگوى با او پرداخته‌اى .\r\nاز عايشه روايت شده كه گفته است : پيامبر خدا ( ص ) با ما و ما با او سخن مىگفتيم ؛ چون هنگام نماز فرا مىرسيد پيامبر خدا ( ص ) به سبب توجّه به عظمت حق تعالى چنان بود كه گويى ما را نشناخته و ما او را نمىشناسيم « 83 » .\r\nپيامبر ( ص ) فرموده است : « خداوند به نمازى كه نمازگزار دلش را با بدنش حاضر نمىكند ، نظر نمىفرمايد » . « 84 » ابراهيم خليل ( ع ) چون به نماز مىايستاد صداى تپيدن دل او از فاصلهء دو ميلى شنيده مىشد .\r\nعلىّ بن ابى طالب ( ع ) چون وقت نماز فرا مىرسيد بدنش مىلرزيد و رنگ چهره‌اش دگرگون مىشد . به او گفته مىشد : اى امير مؤمنان ! تو را چه شده است ؟ مىفرمود : « وقت اداى امانتى فرا رسيده است كه خداوند آن را بر آسمانها و زمين و كوهها عرضه كرد ، و آنها از تحمّل آن سرباز زدند و ترسيدند . » « 85 » از علىّ بن الحسين ( ع ) روايت شده است به هنگامى كه وضو مىگرفت رنگ چهره‌اش زرد مىشد ؛ اهل خانه‌اش به او مىگفتند : اين چه حالتى است كه در هنگام وضو به تو دست مىدهد ؛ مىفرمود : « آيا مىدانيد مىخواهم در پيش روى چه كسى بايستم ؟ » « 86 » مىگويم : و از طريق خاصّه عدّة الداعى « 87 » روايت كرده است كه آه\r\n\r\n\r\n","description":"","footnote":"\r\n( 83 ) عدّة الداعى ، آخر فصل اوّل از باب چهارم ، ص 109 .\r\n( 84 ) لبّ الالباب ، راوندى ؛ مستدرك الوسائل ، ج 1 ، ص 266 .\r\n( 85 ) الثريل ، ابن شهر آشوب ، از تفسير قشيرى ؛ بحار ، ج 18 ، باب آداب الصلاة ؛ زهد النّبى ( ص ) ، جعفر بن احمد قمىّ ؛ مستدرك ، ج 1 ، ص 266 .\r\n( 86 ) علل الشّرايع ، ص 88 ، از ابان بن تغلب .\r\n( 87 ) باب چهارم كتاب ، ص 108 .\r\n","page_name":" 548 ","page_number":548},
  {"content":"\r\n\r\nابراهيم ( ع ) از يك ميلى شنيده مىشد ، و خداوند او را ستوده و فرموده است :  إِنَّ إِبْراهِيمَ لَحَلِيمٌ أَوَّاهٌ مُنِيبٌ  ، « 88 » و در آن هنگام كه به نماز مىايستاد از او آوازى به گوش مىرسيد مانند آواز ديگ در موقعى كه به جوش آيد « 89 » ، و همين صدا از سينهء مبارك پيامبر گرامى ما ( ص ) نيز شنيده مىشد . همچنين امير مؤمنان ( ع ) هنگامى كه وضو مىگرفت از ترس خداوند چهره‌اش دگرگون مىشد ، و فاطمه ( ع ) به نماز كه مىايستاد از خوف خدا نفسش به شماره مىافتاد .\r\nامام حسن ( ع ) چون از وضويش فراغت مىيافت رنگ رخسارش تغيير مىكرد ، چون اين موضوع را به او متذكر مىشدند مىفرمود : بر كسى كه اراده كرده بر صاحب عرش عظيم وارد شود حقّ است كه رنگ چهره‌اش تغيير كند . شبيه اين كلام را از امام زين العابدين ( ع ) نيز روايت كرده‌اند .\r\nدر تهذيب از ابو حمزهء ثمالى روايت شده كه گفته است : علىّ بن الحسين ( ع ) را ديدم كه نماز مىخواند ، و ردايش از دوشش افتاد ، آن حضرت آن را برنگردانيد تا آن هنگام كه از نماز فارغ شد ، مىگويد : سبب اين را از او پرسيدم ، فرمود :\r\n« واى بر تو ، آيا مىدانى من در پيش روى كى بودم ؟ ، هيچ نمازى از بنده پذيرفته نيست ، مگر نمازى كه در آن دل به سوى خدا متوجّه باشد . » ، عرض كردم : فدايت شوم ما نابوديم ، فرمود : « هرگز ، خداوند نمازتان را با نوافل كامل مىكند . » « 90 » در خبر صحيح از امام صادق ( ع ) نقل شده كه فرموده است : « علىّ بن الحسين ( ع ) چون براى نماز برمىخاست رنگ چهره‌اش دگرگون مىشد ، و زمانى كه به سجده مىرفت سر برنمىداشت مگر آنگاه كه عرق از او سرازير مىشد . » « 91 » و نيز آن حضرت فرموده است كه : « پدرم مىگفت : هنگامى كه علىّ بن الحسين ( ع ) به نماز مىايستاد مانند ساقهء درخت بىحركت بود مگر چيزهايى از\r\n\r\n\r\n","description":"","footnote":"\r\n( 88 ) هود / 75 : همانا ابراهيم بردبار و دلسوز و بازگشت كننده ( به سوى خدا ) بود .\r\n( 89 ) در حديث است كه : انه يصلى و لجوفه ازيز كازيز المرجل من البكاء\r\n( 90 ) همان مأخذ ، ج 1 ، ص 233 ؛ علل ، صدوق ، ص 88 .\r\n( 91 ) كافى ، ج 3 ، ص 300 ، شمارهء 5 .\r\n","page_name":" 549 ","page_number":549},
  {"content":"\r\n\r\nاو را كه باد به حركت در مىآورد . » « 92 » و نيز از امام صادق ( ع ) روايت است : « از امام علىّ بن الحسين ( ع ) دربارهء حالتى پرسيدند كه در نماز به او دست مىداد به طورى كه مدهوش بر زمين مىافتاد ، و چون به هوش مىآمد و آن حال را به او مىگفتند ، مىفرمود : پيوسته اين آيه را در دل تكرار مىكردم تا اين كه آن را از گوينده‌اى شنيدم كه تن من توان ديدار قدرت او را نداشت . » « 93 » گفته شده كه : زبان امام ( ع ) در آن حال مانند درخت طور بود در آن هنگام كه گفت : إنّى أنا اللّه .\r\nو نيز از امام صادق ( ع ) روايت است : « كسى كه در دلش بيم و اميد جمع شود ، بهشت بر او واجب مىشود . چون نماز را به جا آوردى از ته دل رو به سوى خدا كن ، زيرا هيچ بندهء مؤمنى در نماز و دعايش از ته دل رو به سوى خداوند نمىكند . مگر آن كه خداوند با توجّه دادن دلهاى مؤمنان به او رو به سوى او مىكند ، و با ايجاد دوستى ميان وى و آنان او را براى رسيدن به بهشت يارى و پشتيبانى مىفرمايد . » « 94 » و نيز به سند حسن از آن حضرت روايت است كه « هنگامى كه وارد نماز شدى لازم است بر تو خشوع و فروتنى كنى و توجّه خود را به نماز خويش معطوف دارى ، چرا كه خداوند متعال فرموده است :  الَّذِينَ هُمْ فِي صَلاتِهِمْ خاشِعُونَ .  » « 95 » در تفسير قول حقّ تعالى كه :  يا يَحْيى خُذِ الْكِتابَ بِقُوَّةٍ  « 96 » گفته‌اند يعنى با جدّيت و تلاش ، و مراد از آن فارغ بودن از همهء اشتغالات و افكار به هنگام تلاوت آن است .\r\nاز امام رضا ( ع ) روايت شده كه امير مؤمنان ( ع ) مىفرمود : « خوشا به\r\n\r\n\r\n","description":"","footnote":"\r\n( 92 ) كافى ، ج 3 ، ص 300 ، شمارهء 4 .\r\n( 93 ) بحار ، ج 18 ، ص 197 ؛ فلاح السّائل ، سيّد بن طاووس ، و چنان كه در اين كتاب آمده ظاهرا مراد آيهء « مالك يوم الدين » است و كلينى نيز اين را روايت كرده است .\r\n( 94 ) امالى ، مفيد ، به گونه‌اى مفصّلتر ؛ مستدرك ، ج 1 ، ص 265 .\r\n( 95 ) كافى ، ج 3 ، ص 300 ، شمارهء 3 ؛ آيه در مؤمنون / 3 : آنانى كه در نماز خود خاشعند .\r\n( 96 ) مريم / 12 : اى يحيى كتاب ( خدا ) را با قوّت بگير .\r\n","page_name":" 550 ","page_number":550},
  {"content":"\r\n\r\nحال كسى كه عبادت و دعا را خالص براى خدا به جا آورد ، و دلش به آنچه چشمانش مىبيند مشغول نشود ، و به سبب آنچه گوشهايش مىشنود ذكر خدا را فراموش نكند ، و به خاطر چيزى كه به ديگران داده شده دلتنگ نگردد . » « 97 » غزّالى مىگويد : از ابن عبّاس روايت شده كه داوود ( ع ) گفته است :\r\nخداوندا ! چه كسى در خانه تو سكنا مىكند ؟ و نماز چه كسى را مىپذيرى ؟\r\nخداوند به او وحى فرمود كه اى داوود ! در خانه من كسى سكنا مىكند ، و نماز را از كسى مىپذيرم كه در برابر عظمت من فروتنى كند ، و روز خود را به ذكر من بگذراند ، و به خاطر من از هوسها دست كشد ، گرسنه را سير كند ، و به غريب جا دهد و بر مصيبت‌زده مهربانى كند ، نور چنين كسى در آسمان مانند خورشيد مىتابد . هر گاه مرا بخواند اجابتش كنم ، و اگر چيزى خواهد به او عطا كنم ، وى را در تيرگيهاى جهل علم ، و در غفلت ذكر ، و در ظلمت نور بخشم ، و او در ميان مردم مانند فردوس در بهشت است كه نهرهايش خشك نمىشود ، و ميوه‌هايش دگرگون نمىگردد « 98 » .\r\nنقل شده كه حاتم اصمّ را از نمازش پرسيدند ؛ گفت : چون هنگام نماز فرا رسد وضو را كامل مىگيرم ، و به مكانى كه نماز مىگزارم حاضر مىشوم ، و در آن جا مىنشينم تا اعضايم آرام گيرد سپس براى نماز برمىخيزم ، كعبه را ميان دو ابرويم ، صراط را در زير گامهايم ، بهشت را در جانب راست ، دوزخ را در سمت چپ ، و فرشتهء مرگ را در پشت سر خود مىانگارم ، و مىپندارم كه اين آخرين نماز من است ؛ پس از آن در ميان خوف و رجا مىايستم ، و با خشوع تكبيرة الاحرام مىگويم و قرآن را به ترتيل ( هموار و نيكو ) مىخوانم ، و با خضوع به ركوع مىروم ، و با فروتنى سجده را به جا مىآورم ؛ بر سرين چپ مىنشينم ، و پشت پاى چپ را مىگسترانم ، و پاى راست را بر روى انگشت شست قرار مىدهم ، و اخلاص را با آنها همراه مىسازم ، سپس نميدانم از من\r\n\r\n\r\n","description":"","footnote":"\r\n( 97 ) كافى ، كلينى ، ج 2 ، ص 16 ، شمارهء 3 .\r\n( 98 ) محاسن ، برقى ، ص 15 ، آن را از امام صادق ( ع ) نقل كرده است بدون ذكر داوود ( ع ) .\r\n","page_name":" 551 ","page_number":551},
  {"content":"\r\n\r\nپذيرفته مىشود يا نه .\r\nابن عبّاس گفته است : دو ركعت نماز به اختصار با تفكّر بهتر از عبادت شبى است كه دل از آن غافل باشد .\r\nمىگويم : خشوع در نماز دو قسم است ، يكى خشوع دل است ، و آن اين است كه انسان افكارش را براى اين مقصد مجتمع سازد ، و از غير آن روى گرداند به گونه‌اى كه در دل او جز معبود چيز ديگر وجود نداشته باشد . امام صادق ( ع ) فرموده است : « اين كه از مؤمنان خواسته شده است در دنيا زهد ورزند براى اين است كه دلهاى آنها براى آخرت فارغ باشد . » « 99 » ديگر خشوع جوارح است و آن عبارت از اين است كه چشمان را پايين اندازد ، و دل را به سوى نماز متوجّه سازد ، و به هيچ چيز ديگر توجّه نكند ، و خود را با چيزى مشغول و سرگرم نسازد « 100 » . خلاصه آن كه جز براى نماز حركتى در او پديد نيايد ، و دست به انجام هيچ يك از مكروهات نزند .\r\nدر كافى به سند صحيح از زراره از ابى جعفر امام باقر ( ع ) روايت كرده كه فرموده است : « چون به نماز مىايستى بر تو لازم است كه همهء حواس خود را متوجّه آن سازى ، زيرا از نماز تو تنها آنچه در آن حضور قلب داشته‌اى قبول و حساب مىشود . در نماز با دست و سر و ريش خود بازى مكن ، با خود سخن مگو ، دهن درّه مكن و خميازه مكش ، و دستها را روى هم مگذار « 101 » ، چه اين عمل مجوس است ؛ و نقاب بر چهره مينداز ، در سجود و جلوس پاها را به هم مچسبان و مانند شتر ميان دو پا را باز بگذار ، بر دو زانو و انگشتان پا منشين ، بازوهايت را بر زمين پهن مكن ، انگشتانت را به صدا درنياور ، زيرا همهء اينها نقصان در نماز است . همچنين با كسالت و خواب‌آلودگى و سنگينى نماز را به\r\n\r\n\r\n","description":"","footnote":"\r\n( 99 ) كافى ، ج 2 ، ص 16 ، شمارهء 5 .\r\n( 100 ) خصال ، صدوق ، ج 2 ، ص 165 .\r\n( 101 ) مراد تكفير است كه اهل سنّت انجام مىدهند ، و آن نهادن كف دست راست بر روى دست چپ مىباشد ، كه به فتواى مراجع شيعه موجب بطلان نماز است . - م .\r\n","page_name":" 552 ","page_number":552},
  {"content":"\r\n\r\nجا مياور ، چه اينها از صفات اهل نفاق مىباشد ، و خداوند مؤمنان را از اين كه در حال سكر و بيهوشى به نماز ايستند نهى كرده است و مقصود از آن سكر خواب است ، و به منافقان فرموده است :  وَ إِذا قامُوا إِلَى الصَّلاةِ قامُوا كُسالى يُراؤُنَ النَّاسَ وَ لا يَذْكُرُونَ اللَّهَ إِلَّا قَلِيلًا .  « 102 » در خبر صحيح از امام باقر ( ع ) روايت است : « زنهار از اين كه روى قدمهايت بنشينى ، تا دچار اذيّت شوى و بر زمين نشسته نباشى ، و قسمتى از بدنت بر قسمت ديگر نشسته باشد و نتوانى بر تشهّد و دعا صبر كنى . » در خبر صحيح از امام صادق ( ع ) روايت است كه : حبس كننده بول و غايط را نمازى نيست . » « 103 » و او به منزلهء كسى است كه بول و غايط در جامه‌اش باشد .\r\nغزّالى اين روايت را از پيامبر ( ص ) نقل كرده ، و صاحب نعلين تنگ را بر آنها افزوده ، و نيز امور زير را در نماز جايز ندانسته است :\r\n1 - صفن ، يعنى بلند كردن يكى از دو پا ؛ 2 - صفد ، يعنى دو پا را كنار هم قرار دادن ؛ 3 - اختصار ، يعنى دستها را بر تهيگاه گذاشتن ؛ 4 - صلب ، يعنى دست بر تهيگاه نهادن و بازوها را در حال قيام از يكديگر دور داشتن ؛ 5 - سدل ، يعنى دستها را در حال ركوع و سجود در جامه داخل كردن ؛ 6 - كفّ ، يعنى بافتن موى سر براى مردان ؛ 7 - تطبيق ، يعنى قرار دادن يكى از دو كف دست بر ديگرى و داخل كردن آنها ميان رانها در حال ركوع .\r\n8 - نفخ ، يعنى دميدن بر محلّ سجده .\r\nاصحاب ما ( علماى شيعه ) موارد زير را بر آنچه ذكر شد افزوده‌اند .\r\n\r\n\r\n","description":"","footnote":"\r\n( 102 ) كافى ، ج 3 ، ص 299 ؛ نساء / 142 : و هنگامى كه به نماز برمىخيزند از روى كسالت مىايستند ، در برابر مردم ريا مىكنند ، و خدا را جز اندكى ياد نمىكنند .\r\n( 103 ) المجالس ، صدوق ، ص 248 ؛ المعانى ، ص 237 .\r\n","page_name":" 553 ","page_number":553},
  {"content":"\r\n\r\n1 - به چيزى نظر دوختن ؛ 2 - آب بينى انداختن ؛ 3 - اخلاط سينه را بيرون دادن ؛ 4 - آب دهن بيرون ريختن ؛ 5 - لبخند زدن ، امّا قهقهه يعنى خندهء صدادار موجب بطلان نماز است ؛ 6 - كف زدن جز به هنگام ضرورت ؛ 7 - تكيه كردن بر دستها يا بر يكى از آنها در وقت برخاستن ؛ 8 - تبازخ در ركوع ، و آن پشت را به طرف بالا منحنى كردن و سينه به جلو دادن است ؛ 9 - تدبيخ در ركوع ، و آن پشت را به طرف بالا منحنى كردن و سر را پايين آوردن است .\r\nو خشوع دل مستلزم خشوع جوارح است ، از اين رو هنگامى كه پيامبر ( ص ) نمازگزارى را ديد كه ضمن نماز بازى مىكند فرمود : « اگر دل اين شخص خشوع داشت اعضايش خاشع بود . » « 104 » و عكس اين درست نيست ، چه دل اصل و محور اعمال آدمى است .\r\n\r\nفضيلت مسجد و محلّ نماز\r\n( 1 ) خداوند متعال فرموده است :  إِنَّما يَعْمُرُ مَساجِدَ اللَّهِ مَنْ آمَنَ بِاللَّهِ وَ الْيَوْمِ الْآخِرِ  « 105 » در الفقيه آمده كه ابو حمزهء ثمالى از ابى جعفر امام باقر ( ع ) روايت كرده است : « كسى كه نماز واجبى را در مسجد الحرام به جا آورد خداوند همهء نمازهاى او را از زمانى كه نماز بر او واجب شده ، و همهء نمازهايى را كه تا زمان مردن به جا مىآورد مىپذيرد . » « 106 »\r\n\r\n\r\n","description":"","footnote":"\r\n( 104 ) الجعفريّات ، ص 36 .\r\n( 105 ) توبه / 18 : همانا مساجد الهى را كسى آباد مىكند كه به خدا و روز بازپسين ايمان آورده باشد .\r\n( 106 ) الفقيه ، باب فضل المساجد ، شمارهء 2 .\r\n","page_name":" 554 ","page_number":554},
  {"content":"\r\n\r\nپيامبر خدا ( ص ) فرموده است : « نماز در مسجد من برابر هزار نماز در جاى ديگر است جز مسجد الحرام ، چه نماز در مسجد الحرام برابر هزار نماز در مسجد من است . » « 107 » امام باقر ( ع ) به ابو حمزهء ثمالى فرمود : « مساجد چهار گانه عبارتند از مسجد الحرام ، مسجد رسول الله ( ص ) مسجد بيت المقدس و مسجد كوفه ، اى ابا حمزه ! يك نماز واجب در آنها گزاردن معادل يك حجّ ، و يك نافله در آنها برابر يك عمره است . » « 108 » على ( ع ) فرموده است : « يك نماز در بيت المقدس برابر هزار نماز ، و يك نماز در مسجد اعظم ( جامع ) برابر صد نماز ، و يك نماز در مسجد محلّه معادل بيست و پنج نماز ، و نماز در مسجد بازار برابر دوازده نماز ، و نماز انسان در خانه‌اش همان يك نماز است . » « 109 » امام باقر ( ع ) فرموده است : « كسى كه مسجدى هر چند به اندازهء آشيانهء مرغ قطا ( سنگخواره ) ساختمان كند ، خداوند خانه‌اى در بهشت براى او بنا خواهد كرد . » « 110 » ابو عبيده حذّاء گفته است : من در حالى كه ميان مكّه و مدينه براى بناى مسجد سنگها را روى هم قرار مىدادم امام باقر ( ع ) از كنار من عبور كرد ؛ عرض كردم : اين هم از آن است ؟ فرمود : « آرى . » « 111 » امير مؤمنان ( ع ) مىفرمود : « هر كس به مسجد رفت و آمد كند به يكى از هشت چيز مىرسد : 1 - برادرى كه در طريق حق از او بهره‌مند شود 2 - دانشى نو و كمياب 3 - نشانه‌اى محكم 4 - رحمتى مورد انتظار 5 - كلمه‌اى كه او را از هلاكت برهاند 6 - شنيدن كلمه‌اى كه او را به راه هدايت دلالت كند 7 و 8 - ترك گناهى به سبب ترس يا شرم از خدا . » « 112 » امام صادق ( ع ) فرموده است : « هر كس به قصد مسجد گام بردارد بر هيچ خشك\r\n\r\n\r\n","description":"","footnote":"\r\n( 107 ) الفقيه ، باب فضل المساجد ، شمارهء 3 .\r\n( 108 ) همان مأخذ ، شمارهء 5 .\r\n( 109 ) همان مأخذ ، شمارهء 26 .\r\n( 110 ) همان مأخذ ، شمارهء 27 .\r\n( 111 ) همان مأخذ ، شمارهء 28 .\r\n( 112 ) همان مأخذ ، شمارهء 35 .\r\n","page_name":" 555 ","page_number":555},
  {"content":"\r\n\r\nو ترى قدم نمىگذارد مگر آن كه تا هفتمين زمين خدا را براى او تسبيح مىكند . » « 113 » و نيز فرموده است : « هر كس از انداختن اخلاط سر و سينه در مسجد خوددارى و آنها را در جوف خود نگه دارد ، مبتلا به هيچ بيمارى لاعلاجى نخواهد شد . » « 114 » پيامبر ( ص ) فرموده است : « هر كس در روز پنجشنبه مسجد را جارو كند و خاك و خاشاكى را كه بر چشم مىنشيند از آن بيرون برد خداوند او را مىآمرزد . » « 115 » و نيز فرموده است : « هر كس در مسجد چراغى بيفروزد تا زمانى كه روشنى آن در مسجد باقى است پيوسته فرشتگان و حاملان عرش براى او طلب آمرزش مىكنند . » « 116 » روايت است : « در تورات نوشته شده : مسجدها خانه‌هاى من در زمينند . خوشا به حال بنده‌اى كه در خانه‌اش طهارت گيرد سپس مرا در خانه‌ام زيارت كند ، آگاه باشيد كه احترام زيارت كننده بر زيارت شونده واجب است ، هان كسانى كه در تاريكيها به سوى مسجدها گام برمىدارند نور درخشان روز قيامت را به آنان مژده دهيد . » « 117 » و نيز روايت شده است : « خانه‌هايى كه شب در آنها نماز گزارده مىشود نور آنها اهل آسمان را روشنى مىدهند ، همان گونه كه ستارگان اهل زمين را روشنى مىبخشند . » « 118 » كسى كه مىخواهد وارد مسجد شود با آرامش و وقار داخل آن شود ، زيرا مساجد خانه‌هاى خدا و محبوبترين قطعه‌هاى زمين در نزد اويند ، و آن كه زودتر از همه به مسجد وارد و ديرتر از همه از آن خارج مىشود از ديگران در نزد خداوند محبوبتر است .\r\nكسى كه مىخواهد داخل مسجد شود بايد پاى راست را مقدّم بر پاى چپ در مسجد بگذارد ، و بگويد : بسم الله و بالله السلام عليك ايها النبى و رحمة الله و بركاته اللهم صل على محمد و آل محمد و افتح لنا ابواب رحمتك و اجعلنا من\r\n\r\n\r\n","description":"","footnote":"\r\n( 113 ) همان مأخذ ، شمارهء 25 .\r\n( 114 ) همان مأخذ ، شمارهء 23 .\r\n( 115 ) همان مأخذ ، شمارهء 24 .\r\n( 116 ) همان مأخذ ، شمارهء 39 .\r\n( 117 ) همان مأخذ ، شمارهء 44 .\r\n( 118 ) الفقيه ، باب فضل المساجد ، شمارهء 45 ، 47 .\r\n","page_name":" 556 ","page_number":556},
  {"content":"\r\n\r\nعمار مساجدك جل ثناء وجهك . و هنگامى كه بخواهد از مسجد خارج شود بايد پاى چپ را جلوتر از پاى راست بيرون نهد ، و بگويد : اللهم صل على محمد و آل محمد و افتح لنا باب فضلك « 119 » همه رواياتى كه ذكر شد نقل از كتاب الفقيه است .\r\nدر حديث صحيح از ابن سنان از امام صادق ( ع ) آمده كه گفته است شنيدم آن حضرت مىفرمود : « در زمان رسول خدا ( ص ) گروهى بودند كه بعضى اوقات در گزاردن نماز در مسجد تأخير مىكردند ؛ پيامبر خدا ( ص ) فرمود :\r\nنزديك است به كسانى كه در مسجد نماز مىخوانند دستور دهيم هيزم بر در خانهء آنها گرد آورند و آنها را مشتعل سازند تا خانه‌هاى آنها بسوزد . » « 120 » و نيز امام صادق ( ع ) از على ( ع ) نقل كرده كه فرموده است : « همسايگان مسجد اگر بيكار و سالم باشند و براى گزاردن نمازهاى واجب در مسجد حاضر نشوند نماز آنها كامل نيست . » « 121 » از پيامبر ( ص ) روايت شده است : « چون يكى از شما وارد مسجد شود ، پيش از آن كه بنشيند دو ركعت نماز بگزارد ، و به دنبال آن خدا را بخواند و به پيامبر ( ص ) صلوات بفرستد سپس دعا كند و آنگاه حاجت خود را از خدا بخواهد . » « 122 » و نيز از آن حضرت روايت است : « نشستن در مسجد به انتظار نماز مادام كه دچار حدث نشود عبادت است ؛ عرض كردند : اى پيامبر خدا حدث چيست ؟\r\nفرمود : غيبت كردن است . » « 123 » غزّالى مىگويد : پيامبر ( ص ) فرموده است : « فرشتگان براى هر يك از شما مادام كه در جايگاه نماز خود باقى هستيد دعا مىكنند و مىگويند : خداوندا او\r\n\r\n\r\n","description":"","footnote":"\r\n( 119 ) الفقيه ، باب فضل المساجد ، شمارهء 48 .\r\n( 120 ) تهذيب ، شيخ طوسى ، ج 1 ، ص 252 .\r\n( 121 ) همان مأخذ ، ج 1 ، ص 327 .\r\n( 122 ) صحيح ، بخارى ( صدر حديث ) ، ج 1 ، ص 114 ؛ صحيح ، مسلم ، ج 2 ، ص 155 ؛ ترمذى ، ج 2 ، ص 112 ، و جز آنها و همگى از ابو قتاده ؛ بحار ، ج 18 ، باب صلاة التحية و الدعاء عند الخروج الى الصلاة ، ص 141 .\r\n( 123 ) امالى ، صدوق ؛ بحار ، ج 18 ، ص 136 .\r\n","page_name":" 557 ","page_number":557},
  {"content":"\r\n\r\nرا بيامرز ، خداوندا بر او رحم فرما » ، و اين دعا تا هنگامى است كه حدث از او سر نزده و از مسجد بيرون نرفته باشد . « 124 » و نيز فرموده است : « كسى كه با مسجد انس گيرد خداوند با او انس مىگيرد . » « 125 » و نيز : « هر گاه مشاهده كنيد كسى به مسجد خو گرفته به ايمان او گواهى دهيد . » « 126 » و نيز : « در آخر الزّمان مردمى از امّتم به مساجد مىآيند و حلقه‌وار مىنشينند ، ذكر آنها دنيا و محبّت دنياست ، با آنها ننشينيد كه خدا به آنها نيازى ندارد . » « 127 » علىّ بن ابى طالب ( ع ) فرموده است : هنگامى كه بنده مىميرد مصلّاى او در زمين و مسير بالا رفتن عمل او به آسمان بر او مىگريند ؛ سپس اين آيه را خواند :  فَما بَكَتْ عَلَيْهِمُ السَّماءُ وَ الْأَرْضُ وَ ما كانُوا مُنْظَرِينَ  « 128 » ابن عبّاس گفته است : زمين چهل روز بر او مىگريد . » « 129 » گفته شده : زمين در روز قيامت بر نماز او شهادت مىدهد . و گفته‌اند : هر گروهى كه در منزلى فرود آيند ، آن منزل يا بر ايشان دعا مىكند و يا لعنت مىفرستد .\r\n\r\n\r\n","description":"","footnote":"\r\n( 124 ) مصابيح ، بغوى ، ج 1 ، ص 48 ؛ سنن ، نسائى ، ج 2 ، ص 55 .\r\n( 125 ) الاوسط ، طبرانى و در سند آن ابن لهيعه است كه وى توثيق نشده است چنان كه در مجمع الزوائد ، ج 2 ، ص 123 آمده است .\r\n( 126 ) ترمذى ، ج 11 ، ص 237 ؛ مسند ، احمد ، ج 3 ، ص 76 .\r\n( 127 ) الكبير ، طبرانى ، در سلسله راويان آن بزيع ابو الخليل است كه نسبت جعل حديث به وى داده شده است ؛ مجمع الزوائد ، ج 2 ، ص 24 .\r\n( 128 ) ابن المبارك ، عبد بن حميد ، ابن ابى الدّنيا ، ابن منذر از طريق مسيّب بن رافع ، الدّر المنثور ، ج 6 ، ص 31 ؛ دخان / 23 : نه آسمان بر آنها گريست و نه زمين و نه به آنها مهلتى داده شد .\r\n( 129 ) حاكم و ابن ابى الدنيا ، الدّر المنثور ، ج 6 ، ص 31 .\r\n","page_name":" 558 ","page_number":558},
  {"content":"\r\n\r\n\r\nباب دوّم در چگونگى اعمال ظاهرى نماز\r\n( 1 ) مىگويم : ما اين اعمال را بر طبق طريقهء اهل بيت ( ع ) ذكر مىكنيم ، و مىگوييم : هنگامى كه نمازگزار از طهارت و بر طرف كردن نجاست از بدن و لباس و محل سجده و حتى از همهء مكان نماز خود فارغ شد ، و همچنين كار پوشانيدن عورت و نيز پوشانيدن از ناف تا زانو را به چيزى كه پوشيدن آن در نماز جايز است به انجام رسانيد - يعنى به چيزى كه ابريشم خالص و پوست مرده و پوست حيوان حرام‌گوشت و از مو و كرك آنها جز آنچه استثنا شده است نباشد - بايد با وقار و خشوع رو به قبله اعمّ از خود قبله يا در جهت آن بايستد ، در حالى كه دستها را بر رانها برابر دو زانو قرار دهد ، و ميان دو پاى خود را به اندازهء سه انگشت گشوده تا يك وجب باز كند ، و همهء انگشتان پاهايش رو به قبله باشد ، شانه‌هايش را فرو هشته ، و پشتش را راست نگه دارد ، و به محلّ سجده‌اش نظر دوزد ، و جز بر جايگاه نمازش ديده نيفكند ، و چشمان را متوجّه آسمان نكند ؛ اگر نمازگزار ديگرى در جلو او نيست نزديك ديوار بايستد ، يا در پيش روى خود چيزى قرار دهد ، و يا خطّى بر زمين كشد تا از نظر كسانى كه از جلوى روى او مىگذرند جدا و مستور ، و ميدان ديد او محدود باشد ، و بدين وسيله از پراكندگى حواس جلوگيرى به عمل آيد . امام صادق ( ع ) فرموده است : چيزى نماز را قطع نمىكند ، نه سگ ، نه الاغ و نه زن و ليكن در جلو خود چيزى را حايل قرار دهيد . « 1 » بارى هنگامى كه نمازگزار به پا خاست ، و رو به قبله كرد و آمادهء اقامهء نماز شد بايد نيّت كند ، به اين صورت كه در دل قصد كند به اين كه مثلا نماز ظهر را\r\n\r\n\r\n","description":"","footnote":"\r\n( 1 ) كافى ، ج 3 ، ص 297 ؛ تهذيب ، ج 1 ، ص 228 .\r\n","page_name":" 559 ","page_number":559},
  {"content":"\r\n\r\nبراى خدا به جا مىآورد ، تا از نماز قضا چنانچه اداى آن را قصد كند و همچنين نماز واجب از نافله و ظهر از عصر و جز اينها جدا و مشخصّ گردد ، و نيّت با يكى از تكبيرات هفتگانهء افتتاحيّه همزمان باشد و آن را تكبيرة الاحرام قرار دهد ، و با گفتن هر يك از تكبيرها دستها را بلند كند ، چه اين عمل مايهء زينت نماز و بندگى است و براى امام تأكيد شده است . در هنگامى كه دستها را بلند مىكند كفها را مقابل قبله قرار دهد ، و انگشتان را بجز انگشت شست به همديگر بچسباند ، و كفهاى دست را از گوشها بالاتر نبرد ، و تكبير را در آغاز بلند كردن دستها بگويد ، و با انتهاى بلند كردن دستها تكبير را به پايان برساند ، و در همهء تكبيرهاى نماز به همين گونه رفتار كند . همزهء اسم جلاله ( الله ) و اكبر همزهء قطع بدون مدّ مىباشند ، و هاى جلاله را به طور خفيف بدون اشباع مضموم كند ، و ميان لام و هاء بيش از حدّ معمول مدّ ندهد ، و راى اكبر را مجزوم كند ، و نبايد مضموم گردد . نمازگزار با گفتن تكبيرهاى هفتگانه ادعيّهء آنها را بخواند ، و به هنگام گفتن تكبير سوّم بگويد : « اللهم انت الملك الحق لا إله الا انت سبحانك انّى ظلمت نفسى فاغفرلى ذنبى انه لا يغفر الذنوب الا انت ، و پس از تكبير پنجم بگويد : « لبّيك و سعديك « 2 » و الخير فى يديك و الشرّ ليس اليك ، المهدىّ من هديت لا ملجأ منك الا اليك سبحانك و حنانيك تباركت و تعاليت سبحانك رب البيت ، » در برخى از روايات پس از جملهء « و المهدى من هديت » آمده است « منك و بك و لك و اليك » و پس از تكبير هفتم بگويد :  « وَجَّهْتُ وَجْهِيَ لِلَّذِي فَطَرَ السَّماواتِ وَ الْأَرْضَ  عالم الغيب و الشهادة حنيفا مسلما  وَ ما أَنَا مِنَ الْمُشْرِكِينَ  ،   إِنَّ صَلاتِي وَ نُسُكِي وَ مَحْيايَ وَ مَماتِي لِلَّهِ رَبِّ الْعالَمِينَ ، لا شَرِيكَ لَهُ وَ بِذلِكَ أُمِرْتُ   و انا من المسلمين » و در بعضى از اخبار به جاى « عالم الغيب\r\n\r\n\r\n","description":"","footnote":"\r\n( 2 ) « لبيك و سعديك » يعنى پياپى به فرمانبردارى تو برمىخيزم ، و براى امتثال اوامرت از تو يارى مىجويم ، « و الشر ليس اليك » يعنى بدى به تو نسبت داده نمىشود ، و از تو سر نمىزند ، حنان به تخفيف نون به معناى مهربانى و با تشديد به معناى مهربان است ، و « سبحانك و حنانيك » يعنى تو را از آنچه سزاوارت نيست پاك مىدانم و رحمت پياپى تو را درخواست مىكنم .\r\n","page_name":" 560 ","page_number":560},
  {"content":"\r\n\r\nو الشهادة » « على دين محمّد ( ص ) و منهاج على ذكر شده است . سپس نماز گزار آهسته مىگويد : « اعوذ بالله السميع العليم من الشيطان الرجيم » ، پس از آن سورهء حمد را به نحوى كه نقل آن به تواتر رسيده مىخواند در حالى كه بايد حروف آن را از مخارج آنها ادا و مواضع وقف را مراعات كند ، و آن را با ترتيل ( آهنگ خوب ) و رعايت موالات در اجزاى آن طبق معمول عرف بخواند ، و از بسم اللّه شروع كند ، زيرا آن جزئى از سوره است و در نماز صبح و مغرب و عشاء و جمعه حمد را بلند ، و در غير آنها جز بسم اللّه را آهسته قرائت كند ، و به اندازهء يك نفس زدن سكوت اختيار ، و سپس سوره‌اى از قرآن را با بسمله آن به همان گونه كه ذكر شد تلاوت كند ، و سزاوار است كه در نماز ظهر و عشاء سورهء اعلى و شمس ، و در عصر و مغرب سورهء فتح و تكاثر ، و در صبح سورهء نباء و يا دهر را بخواند ، و در ظهر جمعه سورهء جمعه و منافقون و در شب و صبح جمعه نيز سوره جمعه و صبح پنجشنبه و دوشنبه سورهء دهر را قرائت كند . در بعضى از روايات خواندن سورهء قدر در ركعت اوّل و توحيد در ركعت دوّم همهء نمازهاى واجب سفارش ، و در برخى عكس اين ذكر شده است . پس از قرائت حمد و سوره مانند پيش اندكى سكوت مىكند ؛ سپس دستها را به همان گونه كه در تكبيرات هفتگانه گفته شد بالا مىبرد ، و در همين حال كه ايستاده است تكبير مىگويد ، سپس به ركوع مىرود ، و در موقع ركوع بايد نخست دست راست را بر زانوى راست و سپس دست چپ را بر زانوى چپ بگذارد ، و زانوها را در كف گيرد ، و آنها را در ميان انگشتان باز خويش قرار دهد ، و به سمت پشت برگرداند . نمازگزار بايد در حال ركوع پشتش صاف و هموار باشد ، به طورى كه اگر قطره‌اى آب يا روغن بر روى آن ريخته شود در جاى خود باقى بماند ، گردن را بكشد ، و چشمانش را پايين اندازد ، و يا به ميان دو قدم خود نگاه كند ، و بگويد : « اللهم لك ركعت و لك اسلمت و بك آمنت و عليك توكلت و انت ربى خشع لك سمعى و بصرى و شعرى و بشرى و لحمى و دمى و مخى و عصبى و عظامى و ما اقلّته\r\n\r\n","description":"","footnote":"","page_name":" 561 ","page_number":561},
  {"content":"\r\n\r\nقدماى « 3 » غير مستنكف و لا مستكبر و لا مستحسر » سپس بگويد : « سبحان ربى العظيم و بحمده » ، و اين را يك يا سه يا پنج و يا هفت بار و يا تا آن حدّ كه سينه‌اش يارى دهد تكرار كند . تسبيحات امام صادق ( ع ) را در ركوع و سجود تا نود تسبيح شمرده‌اند . سپس بايستد و در حالى كه دستها را بالا مىبرد بگويد :\r\n« سمع الله لمن حمده » پس از آن بگويد : « و الحمد لله رب العالمين اهل الكبرياء و العظمة و الجود و الجبروت » سپس در حالى كه ايستاده است به همان گونه كه ذكر شد تكبير بگويد ، و با خضوع و خشوع سر به سجده آورد ؛ در اين هنگام نخست دو كف دست و پس از آن زانوها را بر زمين بگذارد ، و دستهايش مانند دو بال و كفهايش باز ، و انگشتانش به هم چسبيده باشد ، و آنها را مقابل شانه‌ها و صورت خود قرار دهد ، و به زانوهايش نچسباند ، و آنها را به صورت خود نزديك نكند ، و در ركوع و سجود عضوى از اعضاى بدن خود را بالاى عضو ديگر قرار ندهد . بر زمين و هر چه از آن روييده مىشود جز آنچه بر حسب عادت خوردنى و پوشيدنى و يا معدنى است سجده كند ، زيرا دنياپرستان طوق بندگى خوردنيها و پوشيدنيها را به گردن دارند ، و اين كلام از امام صادق ( ع ) روايت شده است « 4 » .\r\nو نيز فرموده است : « اگر سجده بر زمين كنى نزد من محبوبتر است ، زيرا\r\n\r\n\r\n","description":"","footnote":"\r\n( 3 ) « أقلّته قد ماي » يعنى آنچه قدمهاى من برمىدارند ، استنكاف در فارسى به معناى ننگ داشتن ، و استحسار به حامى مهمله و سين به معناى رنج و خستگى است و مقصود از آن اين است كه من در ركوع خود احساس رنج و خستگى و سختى نمىكنم بلكه در آن لذّت و استراحت مىيابم . و سبحان ربى العظيم و بحمده ، يعنى پروردگار بزرگ خود را از هر چه در خور شأن او نيست تنزيه مىكنم ، و او را به توفيقى كه به من داده تا وى را تنزيه و پرستش كنم مىستايم ، گويى نمازگزار هنگامى كه تنزيه پروردگار را به خود نسبت مىدهد بيم آن دارد كه مبادا از اين كه خود را منشاء اين كار بزرگ شمرده خودستايى كرده باشد ، لذا با گفتن « و بحمده » يعنى با ستايش او كه به من شايستگى تنزيه و عبادت خود را داده او را ستايش مىكنم . سبحان مانند غفران مصدر و به معناى تنزيه است ، و چون مفعول مطلق است منصوب شده و عامل آن سماعا محذوف است ، و او در « و بحمده » حاليّه است و برخى از نحويها آن را عاطفه قرار داده ، و از قبيل عطف جمله اسميّه بر فعليّه دانسته‌اند ( اين قول شيخ بهائى در مفتاح الفلاح است ) .\r\n( 4 ) الفقيه ، ص 73 ، شمارهء 1 ، علل ، ج 2 ، باب 42 ، تهذيب ، ج 1 ، ص 202 .\r\n","page_name":" 562 ","page_number":562},
  {"content":"\r\n\r\nپيامبر خدا ( ص ) دوست مىداشت پيشانىاش را بر خاك قرار دهد ، و من آنچه را رسول خدا ( ص ) دوست مىداشته است دوست دارم . » « 5 » و نيز فرموده است : « و اگر دستهايت را به زمين برسانى افضل است . » « 6 » بهترين سجده‌گاهها تربت حسينى ( ع ) است ، زيرا آن زمينهاى هفتگانه را روشن مىسازد ، و حجابها را از ميان برمىدارد ، و همين امر از ديگر ائمّه ( ع ) نيز روايت شده است « 7 » . در موقعى كه فرد نمازگزار پيشانى را بر خاك مىنهد بايد دو كف دست و دو زانو و دو ابهام پا را نيز بر زمين بگذارد ، و بينى را هشتمين عضو خود قرار داده آن را نيز بر خاك نهد ، و در حالى كه به طرف خود مىنگرد بگويد : « اللهم لك سجدت و بك آمنت و لك اسلمت و عليك توكلت و انت ربى سجد وجهى للذى خلقه و شق سمعه و بصره الحمد لله رب العالمين تبارك الله احسن الخالقين » ، سپس مىگويد : « سبحان ربى الاعلى و بحمده » و اين را يك يا سه يا پنج و يا هفت بار و يا هر قدر در توانش باشد تكرار كند ، پس از آن سر بردارد ، و در حالى كه متورّك يعنى بر ران چپ نشسته و پشت پاى راست را بر كف پاى چپ نهاده است پس از تكبير بگويد : « استغفر الله ربى و اتوب اليه » سپس بخواند : « اللهم اغفر لى و ارحمنى و اجرنى و ادفع عنى انى لما انزلت الى من خير فقير تبارك الله رب العالمين » پس از آن تكبير بگويد ، و سجدهء دوّم را مانند سجدهء اول به جا آورد ؛ سپس نمازگزار سر برمىدارد ، و به همان گونه كه گفته شد مىنشيند ، و اندكى درنگ مىكند ؛ اين را جلسه استراحت مىگويند . پس از آن برمىخيزد ، و در هنگام برخاستن بر كفهاى دست تكيه كرده زانوها را پيش از آنها بلند مىكند ، و در همين حال مىگويد :\r\n« بحولك اللهم و قوتك اقوم و اقعد » ، و اگر مىخواهد بگويد : « و اركع و اسجد » و هنگامى كه راست ايستاد بسم اللّه و حمد و سوره بخواند ، و بهتر است در همهء\r\n\r\n\r\n","description":"","footnote":"\r\n( 5 ) تهذيب ، ج 1 ، ص 224 .\r\n( 6 ) همان مأخذ ، ج 1 ، ص 157 .\r\n( 7 ) الفقيه ، ص 72 ، شمارهء 2 ؛ احتجاج ، طبرسى ، ص 274 ؛ مصباح المتهجّد ، ص 511 .\r\n","page_name":" 563 ","page_number":563},
  {"content":"\r\n\r\nنمازهاى واجب سورهء توحيد را قرائت كند ، سپس به اندازهء يك نفس زدن سكوت كند ، و بعد از آن تكبير گفته دستها را مقابل صورت خود بلند كند و ذكر قنوت بخواند ، و در اين حال بايد كف دستها به طرف آسمان ، و انگشتان جز شست به يكديگر چسبيده ، و نگاهش به دستهايش باشد و نخست كلمات فرج را بخواند « 8 » و بعد از آن هر چه بخواهد دعا كند ، و بهترين دعاها ادعيه‌اى ست كه از معصومين ( ع ) روايت شده است ، و ذكر قنوت را بلند بگويد ، و آن را طولانى كند ، چرا كه در حديث آمده است : « كسى كه در دنيا قنوتش طولانىتر است آسايش او در روز قيامت بيشتر است . » « 9 » سپس دستها را ضمن گفتن تكبير بلند كند و به ركوع رود ، و طبق آنچه گذشت دو سجده به جا آورد ، پس از آن براى اداى تشهّد در حالى كه زانوهايش را به زمين چسبانده و ميان آنها كمى باز باشد به حال تورّك بنشيند ، و نگاهش بر دامنش باشد ، و بگويد : بسم الله و بالله و خير الاسماء لله اشهد ان لا إله الا الله وحده لا شريك له و اشهد ان محمدا عبده و رسوله ارسله بالحق بشيرا و نذيرا بين يدى الساعة ، و اشهد ان ربى نعم الرب و ان محمدا نعم الرسول ، اللهم صل على محمد و آل محمد و تقبل شفاعته فى امته و ارفع درجته ، سپس چنانچه نماز غير دو ركعتى است الحمد الله مىگويد و با گفتن آنچه در قيام براى ركعت دوّم گفته بود جهت اداى ركعت سوّم بر مىخيزد ، و چون راست ايستاد سورهء حمد و يا تسبيحات اربعه را مىخواند ، و اگر تسبيحات را سه بار بخواند و استغفار را بر آنها بيفزايد بهتر است ؛ سپس ضمن گفتن تكبيرات و اذكارى كه بيان شد به ركوع و سجود مىرود ، و پس از آن چنانچه نمازش چهار ركعتى است مانند پيش ركعت چهارم را به جا مىآورد ، و سپس تشهّد دوّم را مانند تشهّد اول مىخواند ، و آنچه را در روايت مشهور ابى بصير از امام صادق ( ع ) نقل شده است تا آخر سلامهاى مستحبّى بر\r\n\r\n\r\n","description":"","footnote":"\r\n( 8 ) كلمات فرج عبارت است از : لا إله الا الله الحليم الكريم لا إله الا الله العلى العظيم . . . تا آخر . - م .\r\n( 9 ) امالى ، صدوق ، ص 304 .\r\n","page_name":" 564 ","page_number":564},
  {"content":"\r\n\r\nآن مىافزايد « 10 » ، و بعد با گوشهء چشم به سمت راست خود اشاره مىكند و مىگويد : السلام عليكم و رحمة الله و بركاته ، و ضمن گفتن اين سلام خروج از نماز را نيّت مىكند ، و در آن پيامبران و امامان و فرشتگان نگهبان را مخاطب خود مىشمرد . و اين صورت نماز كسى است كه بخواهد آن را فرادا به جا آورد .\r\nسپس تعقيبات نماز را آغاز مىكند ، و بايد در حال تورّك و رو به قبله و در جايگاه نماز خود بوده ، و همچنان با طهارت باشد ، و از هر چه نماز را باطل مىكند ، و يا از ثواب آن مىكاهد دورى كند ، روايت است كه : « هر چه به نماز زيان مىرساند به تعقيب نيز ضرر وارد مىكند » و تعقيب از نماز نافله افضل ، و « در به دست آوردن روزى از سفر كردن به شهرها مؤثّرتر است » « 11 » ، اذكارى كه در تعقيبات نماز از اهل بيت ( ع ) وارد شده بسيار است ، و برخى از آنها در كتاب ترتيب الاوراد از اين كتاب خواهد آمد ، و افضل اين اذكار تسبيح حضرت زهرا ( ع ) است كه مطابق آنچه از امام صادق ( ع ) روايت شده فضيلت آن از هزار ركعت نماز در روز بيشتر است « 12 » .\r\nچون از تعقيبات نماز فارغ شد ، دو سجدهء شكر به جا آورد ، و هر قدر مىتواند آنها را طولانى كند ، در اين سجده‌ها بازوهايش را بر زمين بگستراند ، و سينه و شكمش را به آن بچسباند ، و پيشانى و گونه‌هايش را بر خاك نهد ، و با نهادن گونه‌ها بر خاك جدا بودن اين دو سجده از هم تحقّق مىيابد ، و در آنها با خواندن ادعيهء مأثور كه پاره‌اى از آنها پيش از اين ذكر شده است دعا كند .\r\n\r\nتمييز واجب و مستحب و تفاوت بعضى از مستحبّات با يكديگر\r\n( 1 ) مىگويم : همهء آنچه ذكر كرديم سنّتها و هيأتها و آدابى است كه سزاوار است جوينده راه آخرت تمام آنها را رعايت كند ، ليكن آنچه از آنها واجب\r\n\r\n\r\n","description":"","footnote":"\r\n( 10 ) تهذيب ، ج 1 ، ص 162 .\r\n( 11 ) مفتاح الفلاح ، ص 9 ؛ كافى ، ج 3 ، ص 342 ؛ تهذيب ، ج 1 ، ص 164 .\r\n( 12 ) كافى ، ج 3 ، ص 343 ، شمارهء 14 و 15 .\r\n","page_name":" 565 ","page_number":565},
  {"content":"\r\n\r\nمىباشد عبارت است از قيام ، نيّت ، تكبيرة الاحرام ، قرائت حمد به نحوى كه به تواتر رسيده و جهر يا اخفاى آن ، خم شدن در ركوع تا آن حدّ كه كف دستها به زانوها برسد ، ذكر ركوع با حالت طمأنينه ، بلند كردن سر از ركوع به آرامى ، به جا آوردن دو سجده به نحوى كه اعضاى هفتگانه به زمين برسد ؛ ذكر سجده‌ها با حالت طمأنينه ، بلند كردن سر از هر سجده و نشستن در بين آن دو با طمأنينه ، ذكر شهادتين در محلّ خود با صلوات بر پيامبر و آل او ( ع ) ، گفتن سلام نماز با توجّه به اختلافى كه در آن وجود دارد ، و با ذكر سلام ، نمازگزار از نماز خارج مىشود ، همچنان كه با گفتن تكبيرة الاحرام به آن وارد شده بود . طهارت ( وضو ، غسل ، تيمّم ) كليد نماز مىباشد ، و در وجوب يا استحباب قرائت سوره بعد از حمد و خواندن قنوت و همچنين وجوب يا استحباب جهر به بسم اللّه در مواضع اخفاى آن اختلاف است .\r\nبجز آنچه ذكر شد بقيّه آنها سنّتها و هيأتها و آداب اين سنّتها و نيز آداب نمازهاى واجب است ، و آنها همگى از نظر فضيلت و اهميّت درجات متفاوتى دارند كه مهمّترين آنها نيّت است ، و افضل اركان نماز سجود ، پس از آن ركوع و سپس قيام است ، و اين چهار عمل ، اركان نمازند ، و ترك آنها به عمد يا سهو موجب بطلان نماز است ، طهارت نيز از شروطى است كه در رديف اركان مذكور مىباشد . امام صادق ( ع ) فرموده است : « نماز سه جزء است : يك جزء طهارت ، ديگرى ركوع و جزء سوّم سجود است . » « 13 » پس از آنها نشستن براى تشهّد و ميان دو سجده است ، سپس بالا بردن دستها در تكبيرها مىباشد ، و پس از آنها شؤون و آداب ديگر نماز است كه از لحاظ فضيلت هر كدام تابع جزء متبوع خود مىباشند ، و از اين آداب و شؤون هر كدام بيشتر نمايانگر خشوع و تذلّل نمازگزار باشد آن افضل خواهد بود . بالاترين اذكار نمازگزار تكبيرة الاحرام است كه از اركان نماز مىباشد . پس از آن سورهء فاتحه و بعد\r\n\r\n\r\n","description":"","footnote":"\r\n( 13 ) كافى ، ج 3 ، ص 273 : شمارهء 8 .\r\n","page_name":" 566 ","page_number":566},
  {"content":"\r\n\r\nتشهّد ، پس از آنها ذكر ركوع و سجود و سپس سلام و پس از آنها تكبيرات مستحبّ و بعد قنوت ، و پس از آن گفتن اعوذ بالله . . . و پس از آن دعاى افتتاح اخير و بعد از آن دو دعاى اوّل نماز و سپس ديگر اذكار است ، و اين تفاوت و تفضيل مناسب با طريقهء شيعه است كه ما آن را از فحواى احاديث و اخبار دريافته و دانسته‌ايم ، و هيچ يك از دانشمندان مذهب تشيّع را نيافته‌ايم كه در اين باره چيزى گفته باشد « 14 » .\r\nغزّالى پس از تعيين واجبات و مستحبّات نماز و فضيلت بعضى از مستحبّات بر بعضى ديگر طبق طريقه عامّه مىگويد : اگر بگويى جدا كردن واجبات از مستحبّات امرى معقول و قابل درك است ، زيرا با فوت واجب نماز باطل ، و عقوبت متوجّه مىشود در حالى كه مستحبّ چنين نيست ، امّا جدا كردن مستحبّات از يكديگر كه بر سبيل استحباب به آنها دستور داده شده و در عمل به آنها اميد ثواب است و در ترك آنها عقابى نيست چه معنايى دارد ؟\r\nاينك بدان كه اشتراك آنها در ثواب و عقاب و يا استحباب ، تفاوت آنها را بر طرف نمىكند ، و من با آوردن مثالى آن را براى تو روشن مىسازم ، و آن اين كه آدمى انسان و موجودى كامل نيست مگر به سبب معناى باطنى و اعضاى ظاهرى خود ، و معناى باطنى او حيات و روح است ، و ظاهر اندام اعضاى اوست ، برخى از اين اعضا به گونه‌اى است كه اگر يكى از آنها نابود شود انسان نابود مىگردد و زندگى او از دست مىرود مانند قلب ، كبد ، مغز و برخى ديگر با عدم آن حيات انسان معدوم نمىشود ليكن مقاصد زندگى او از ميان مىرود مانند چشم ، دست ، پا ، زبان ، و بعضى از آنها به نحوى است كه با فقدان آنها نه حيات و زندگى از دست مىرود و نه مقاصد آن بلكه بر اثر عدم آن زيبايى انسان از ميان مىرود مانند ابروها ، محاسن ، مژگانها و رنگ رو ، و پاره‌اى از آنها\r\n\r\n\r\n","description":"","footnote":"\r\n( 14 ) در هامش برخى از نسخه‌ها از سوى شارح چنين ذكر شده است : غزّالى و نيز از اصحاب ما كسى دربارهء برترى بعضى از واجبات بر بعضى ديگر و تفاوت درجه آنها سخنى نگفته است ، و اين از ويژگيهاى كتاب حاضر است .\r\n","page_name":" 567 ","page_number":567},
  {"content":"\r\n\r\nفقدانش باعث از ميان رفتن زيبايى به طور كلّى نيست بلكه آنچه مايهء كمال زيبايى است از دست مىرود مانند كمانى ابرو ، سياهى موى محاسن ، تناسب اندام و آميختگى سرخ و سپيدى رخسار ، و اينها درجات متفاوت اعضاى بدن است ؛ عبادت نيز به همين گونه است و صورتى كه شرع آن را تصوير كرده ، و ما را به اداى آن مكلّف ساخته است ، روح و حيات باطنى آن خشوع ، نيّت ، حضور قلب و اخلاص است كه ما اينها را به زودى شرح خواهيم داد چرا كه ما اكنون در مقام بيان اجزاى ظاهرى آنيم . بنابراين ركوع ، سجود ، قيام و ديگر اركان نماز به منزلهء قلب ، سر و كبد است ، و با معدوم شدن يكى از آنها نماز باطل مىشود ، و مستحبّاتى كه ما آنها را ذكر كرديم از قبيل بالا بردن دستها ، دعاى استفتاح و جز آنها به منزلهء دستها ، چشمها و پاهاست كه با نبودن آنها نماز باطل نمىشود ، چنان كه با عدم اعضاى مذكور حيات انسان از ميان نمىرود ليكن به سبب فقدان هر يك از آنها انسان زشت و ناپسند و منفور مىگردد . به همين گونه اگر كسى نماز را به حدّاقل صورت خود به جا آورد و بدان اكتفا كند مانند اين است كه كسى بنده زندهء دست و پا بريده‌اى را به پادشاهى اهدا كند ، و امّا هيأتها امورى جدا از سنّتها مىباشند و به منزلهء اسباب زيبايى ابروها ، محاسن و مژگان و رنگ چهره‌اند . امّا لطايف آداب اين سنّتها در حكم مكمّلات اين زيباييها مىباشند مانند كمانى بودن ابروها و مدوّر بودن محاسن و جز اينها . و نماز مايهء قرب تو و تحفه‌اىست كه به وسيلهء آن به درگاه ملك الملوك تقرّب مىجويى ، و مانند كنيزكى است كه طالبان قرب به سلاطين به پيشگاه آنها هديّه مىكنند ، و اين تحفهء تو بر خداوند عرضه مىشود ، و در روز رستاخيز به تو بازمىگردد ، و تو داراى اين اختيارى كه صورت آن را زيبا و يا زشت گردانى ؛ اگر چهرهء آن را زيبا كنى سود آن به تو بازمىگردد ، و اگر آن را زشت گردانى كارى به زيان خود كرده‌اى . و سزاوار نيست كه بهرهء تو از تحصيل و تمرين فقه اين باشد كه واجب را از مستحبّ بازشناسى ، ليكن از صفات سنّت چيزى عايد تو نباشد جز اين كه بدانى ترك آن جايز است و آن را ترك كنى ، و اين مانند گفتار پزشك\r\n\r\n","description":"","footnote":"","page_name":" 568 ","page_number":568},
  {"content":"\r\n\r\nاست كه بگويد : درآوردن چشمان وجود انسان را باطل نمىكند ليكن اگر كسى چنين بنده‌اى را به اميد قبول تقديم پادشاه كند نبايد انتظار صدق اميد خود را داشته باشد ، زيرا درآوردن چشمانش شايستگى هديّه بودن را از او گرفته است . از اين رو بايد مراتب سنن و هيأتها و آداب را دانست ، چه هر نمازى كه ركوع و سجود آن كامل ادا نشود سخت‌ترين دشمن نمازگزار خواهد شد و به او مىگويد : خدا تو را ضايع گرداند چنان كه مرا ضايع گردانيدى . بنابراين اخبارى را كه در لزوم كامل گردانيدن اركان نماز ذكر كرديم بايد مطالعه كرد تا اهميّت امر آشكار گردد .\r\n\r\nباب سوّم شرايط باطنى اعمال قلب\r\n( 1 ) غزّالى مىگويد : در اين باب رابطهء نماز را با خشوع و حضور قلب بيان كرده ، پس از آن معانى باطنى و حدود و اسباب و علاج آنها را ذكر مىكنيم ، و سپس آنچه را در هر ركن نماز بايد به جا آورد ، و مىتوان آن را توشهء آخرت كرد شرح خواهيم داد .\r\n\r\nخشوع و حضور قلب\r\n( 2 ) بدان ادلّهء خشوع و حضور قلب بسيار است ، از جملهء آنها قول خداوند متعال است كه :  أَقِمِ الصَّلاةَ لِذِكْرِي  و فعل امر ظاهرا براى وجوب است ، و غفلت ضدّ ذكر مىباشد ، لذا كسى كه در همهء نمازش غافل و بىتوجّه است چگونه ممكن است نماز را براى ذكر و ياد او به پا داشته باشد . و قول او كه :  وَ لا تَكُنْ مِنَ الْغافِلِينَ  نهى و ظاهر آن دلالت بر تحريم دارد ، و آيهء :  حَتَّى تَعْلَمُوا ما تَقُولُونَ  بيانگر علّت نهى شرابخواران و مستان از ورود در نماز است ، و همين علّت در انسان غافلى كه غرق در مقاصد و وسوسه‌هاى خود و افكار دنيوى\r\n\r\n","description":"","footnote":"","page_name":" 569 ","page_number":569},
  {"content":"\r\n\r\nمىباشد نيز ثابت است . و پيامبر خدا ( ص ) در گفتار خود : « انما الصلاة تمسكن و تواضع « 1 » » نماز را با الف و لام و واژهء « انما » كه افاده تحقيق و حصر مىكند ذكر فرموده است ، و فقيهان از سخن آن حضرت كه فرموده است : « انما الشفعة فيما لم يقسّم » « 2 » حصر و اثبات و نفى را دريافته‌اند . و نيز از جملهء اين ادلّهء قول آن حضرت است كه « كسى كه نمازش او را از فحشا و منكر باز ندارد نماز او جز دورى از خداوند چيزى عايد او نمىسازد » « 3 » ، و روشن است كه نماز غافل مانع فحشا و منكر نيست . و نيز فرموده است : « چه بسيار نمازگزارى كه بهره او از نمازش جز رنج و تعب نيست » « 4 » و مقصود آن حضرت نمازگزارى است كه غافل و بىتوجّه است ، و نيز فرموده است : « بنده را از نمازش جز آنچه را كه فهميده بهره‌اى نيست . » « 5 » حقيقت اين است همان گونه كه در اخبار آمده نمازگزار در حال نماز با خدا راز و نياز مىكند ، و سخنى كه با غفلت گفته شود بىترديد راز و نياز نيست ، توضيح آن كه اگر فى المثل زكات در حال غفلت ادا شود ، صرف اداى آن مخالفت با شهوت و تحمل آن بر نفس گران است ؛ همچنين روزه نيروهاى آدمى را مقهور مىكند ، و هوسها را كه ابزار دشمن خدا شيطان است درهم مىشكند ، از اين رو بعيد نيست كه در صورت غفلت نيز مقصود شارع از آنها به دست آمده باشد . به همين گونه است حجّ كه اعمال آن سخت و طاقت‌فرساست ، و مجاهداتى دارد كه مستلزم تحمّل درد و رنج است خواه انسان حضور قلب داشته باشد يا نداشته باشد . ليكن در نماز چيزى جز ذكر ، قرائت ، ركوع ، سجود ، برخاستن و نشستن وجود ندارد .\r\n\r\n\r\n","description":"","footnote":"\r\n( 1 ) جز اين است كه نماز اظهار ذلّت و فروتنى است ، و اين حديث پيش از اين ذكر شده است .\r\n( 2 ) همانا شفعه در چيزى است كه تقسيم نشده است .\r\n( 3 ) اين حديث پيش از اين آورده شده است .\r\n( 4 ) ابن ماجه ، احمد بن حنبل ، طبرانى و بيهقى آن را با الفاظ مختلف نقل كرده‌اند ؛ الجامع الصغير باب الرّاء آن را بدين صورت روايت كرده است « چه بسيار نمازگزارى كه بهره‌اش از قيام در شب جز بيدار خوابى نيست » .\r\n( 5 ) مستدرك ، نورى ، ج 1 ، ص 264 ، به نقل از كتاب غواليى اللئالى .\r\n","page_name":" 570 ","page_number":570},
  {"content":"\r\n\r\nامّا ذكر گفتگو و راز و نياز با خداست و مقصود از آن يا خطاب و مناجات است ، و يا اداى حروف و اصوات تا زبان در عمل آزمايش شود همچنان كه در روزه معده و شهوت آزمايش مىشوند ، و بدن در سختيهاى حجّ ، و قلب در مشقّت پرداخت زكات و كم شدن مال كه معشوق مردم است مورد امتحان قرار مىگيرند ، و بىشكّ قسم اخير باطل است ، چه حركت دادن زبان به بيهوده‌گويى براى عاقل خيلى آسانتر است در حالى كه در آن از حيث اين كه عمل است آزمايشى نيست ؛ بنابراين مقصود حروف است به اعتبار اين كه آنها نطق و گويش را تشكيل مىدهند ، و آنها زمانى نطق و گويش به شمار مىآيند كه آنچه را در ضمير آدمى است بيان كنند . و زمانى مىتوانند بيانگر آنچه در ضمير است باشند كه حضور قلب وجود داشته باشد ، و اگر دل در گفتن  اهْدِنَا الصِّراطَ الْمُسْتَقِيمَ  غافل باشد چگونه مىتوان آن را سئوال و درخواست دانست ، و چنانچه در آن قصد تضرّع و دعا نداشته باشد حركت دادن زبان در حال غفلت براى او چه زحمتى دارد بويژه پس از آن كه به آن عادت كرده باشد .\r\nاينها كه گفته شد در مورد اذكار بود ، حتّى مىگويم : اگر كسى سوگند ياد كند كه من شكر فلانى را به جا خواهم آورد ، و او را خواهم ستود و از او حاجتى خواهم خواست ، و سپس آنچه را كه بر آنها سوگند خورده در خواب بر زبان او جارى شود ، ذمّهء او از اين سوگند فارغ نشده است .\r\nهمچنين اگر آنچه را كه بر آن سوگند خورده است در تاريكى بر زبان جارى كند ، و آن مرد حاضر باشد ليكن او نداند كه وى حاضر است و او را نبيند از عهدهء سوگند بيرون نيامده است ، چه تا زمانى كه او در قلبش حضور نيافته سخنان وى خطاب به او نيست و گفتگوى با وى به حساب نمىآيد . و اگر آن كلمات را در روز روشن به زبان آورد و آن مرد نيز حاضر باشد ليكن وى به سبب فرو رفتن در افكار و خيالات از حضور او غافل بوده و در موقع گفتن آن كلمات قصد خطاب به او را نداشته باشد در اين صورت نيز به سوگند خود وفا نكرده است . بىشكّ غرض از قرائت و ذكر ، حمد و ثناى خداوند و دعا و\r\n\r\n","description":"","footnote":"","page_name":" 571 ","page_number":571},
  {"content":"\r\n\r\nتضرّع به درگاه اوست كه در اين هنگام مخاطب وى مىباشد ، و در حالى كه قلب او به حجاب غفلت محجوب است ، نه او را به چشم مىبيند و نه به دل مشاهده مىكند بلكه او بكلّى از مخاطب خود غافل ، و تنها زبان او به حكم عادت در جنبش است ، و اين حالت بكلّى از مقصود شارع بدور است ، چه او نماز را براى زدودن زنگار دلها و تجديد ذكر پروردگار و تحكيم ريشه‌هاى ايمان در قلوب قرار داده است . اينها حكم قرائت و ذكر بود ، و به طور خلاصه اين ويژگى را در نطق و متمايز بودن آن را از اين حيث از فعل نمىتوان انكار كرد .\r\nامّا ركوع و سجود ؛ بىترديد غرض از آنها تعظيم حقّ تعالى و بزرگداشت اوست ، و اگر روا باشد كه انسان در حالى كه از خدا غافل است با انجام دادن عملى او را تعظيم كند رواست بتى را كه در پيش روى او نهاده شده و او از آن غافل است ، يا ديوارى را كه جلو روى است و او از آن بىخبر است به همين گونه مورد تعظيم قرار دهد ، و اگر ركوع و سجود در چنين حالى تعظيم حقّ تعالى نباشد ناگزير چيزى جز حركت دادن پشت و سر نيست ، و در اين كار مشقّتى وجود ندارد تا انسان به سبب آن مورد آزمون قرار گيرد ، و ستون دين شمرده شود ، و حدّ فاصل ميان كفر و اسلام باشد ، و بر حجّ و ديگر عبادات تقدّم يابد ، و با ترك آن بخصوص قتل واجب گردد . من گمان ندارم اين همه عظمتى كه به نماز داده شده به خاطر اعمال ظاهرى آن باشد مگر آن كه مقصود از آن را مناجات با خدا بدانيم كه در اين صورت بر روزه و زكات و حجّ و جز آنها بلكه بر قربانيها و هر آنچه با آن به خدا تقرّب مىجويند ، و بر انفاق مال كه به سبب آن با نفس مجاهده مىكنند برترى دارد . خداوند در اين باره فرموده است :  لَنْ يَنالَ اللَّهَ لُحُومُها وَ لا دِماؤُها وَ لكِنْ يَنالُهُ التَّقْوى مِنْكُمْ  « 5 » ، يعنى صفتى كه بر دل چيره شده تا او را بر امتثال اوامر الهى وادار كند مطلوب اوست . بنابراين وضع در نماز و ادبى كه بايد در افعال آن مراعات شود چگونه خواهد بود ، و اين از\r\n\r\n\r\n","description":"","footnote":"\r\n( 5 ) حجّ / 37 : هرگز گوشتها و خونهاى آنها به خدا نمىرسد ، آنچه به او مىرسد تقوا و پرهيزگارى شماست .\r\n","page_name":" 572 ","page_number":572},
  {"content":"\r\n\r\nحيث معنا بر اشتراط حضور قلب در نماز دلالت دارد .\r\n\r\nفصل\r\n( 1 ) اگر گفته شود : چنانچه حضور قلب شرط صحّت نماز دانسته شود ، و با فقدان آن به بطلان نماز حكم گردد با اجماع فقيهان مخالفت شده است ، چه آنها حضور قلب را جز به هنگام گفتن تكبيرة الاحرام شرط ندانسته‌اند ، پاسخ اين است كه همان گونه كه پيش از اين در كتاب علم گفته شد فقيهان در باطن تصرّف نمىكنند ، و بر آنچه در دلها و در طريق آخرت است نظر ندارند بلكه ظواهر احكام دنيا را بر ظاهر اعمال جوارح حمل مىكنند ، و ظواهر اعمال از نظر حاكم براى سقوط قتل يا تعزير كافى است ، امّا حضور قلب در نماز چيزى است كه در آخرت سود مىرساند از اين رو از حدود فقه خارج است علاوه بر اين كه ادّعاى اجماع در عدم اشتراط حضور قلب در نماز درست نيست ، چه از پيشينيان نقل شده كه گفته‌اند : كسى كه خشوع نداشته باشد نمازش باطل است ، و ديگرى گفته است : هر نمازى كه در آن حضور قلب نباشد عقوبتش سريعتر است ، و به طور مسند از پيامبر ( ص ) روايت شده است : « بنده نماز مىگزارد در حالى كه يك ششم و يا يك دهم آن براى او نوشته نمىشود ، و تنها از نمازش آنچه را از آن فهميده برايش ثبت مىگردد . » « 6 » اين سخن اگر از ديگرى نقل شده بود آن را به صورت مذهبى درمىآوردند ، بنابراين چگونه مىتوان از تمسّك به آن خوددارى كرد .\r\nعبد الرحمان بن زيد گفته است : علما اجماع كرده‌اند بر اين كه بنده را از نمازش جز آنچه از آن را درك كرده بهره‌اى نيست ، و او در اين باره ادّعاى اجماع كرده است ، و آنچه از اين نوع سخنان از فقيهان پارسا و عالمان راه آخرت نقل شده از حدّ شماره بيرون است .\r\n\r\n\r\n","description":"","footnote":"\r\n( 6 ) غوالى اللئالى ، ابن ابى جمهور احسائى .\r\n","page_name":" 573 ","page_number":573},
  {"content":"\r\n\r\nمىگويم : مضمون حديثى كه از پيامبر خدا ( ص ) در اين مورد نقل شده از ائمّهء معصومين ( ع ) به الفاظ متعدّد روايت گرديده است و ما پيش از اين به برخى از آنها اشاره كرده‌ايم .\r\nغزّالى مىگويد : حقّ اين است كه در اين مورد به ادلّهء شرعى مراجعه كنيم ، و آيات و اخبار نمايانگر وجود اين شرط است جز اين كه در تكاليف ظاهرى فتوا بايد در حدّى باشد كه همهء مردم بتوانند آن را انجام دهند ، و ممكن نيست بر همه مردم شرط كرد كه در همهء نمازهاى خود حضور قلب داشته باشند ، چه اين امرى است كه جميع بشر جز شمار اندكى از آن ناتوانند ، بنابراين چون نمىتوان آن را شرطى فراگير قرار داد ناگزير حضور قلب را تا آن حد كه به‌توان اين نام را بدان اطلاق كرد هر چند در يك لحظه تحقّق يابد شرط قرار داده‌اند ، و سزاوارترين لحظه را براى آن زمان گفتن تكبيرة الاحرام دانسته‌اند از اين رو در اجراى اين تكليف به همين مقدار بسنده كرده‌ايم ، با اين همه اميدواريم حال كسى كه در همهء نمازش غافل و بىتوجّه است مانند حال كسى نباشد كه نماز را بكلّى ترك كرده است زيرا او به ظاهر نسبت به انجام دادن عمل اقدام كرده ، و هر چند در يك لحظه دل را براى آن حاضر ساخته است ، و چگونه چنين نباشد در حالى كه آن كس كه از روى فراموشى بىوضو نماز خوانده اگر چه نمازش در پيشگاه خداوند باطل است ليكن به اندازهء عملى كه انجام داده و به قدر قصور و عذرش پاداشى به او داده مىشود ، و با وجود اين اميدوارى بيم آن است كه حال چنين كسى بدتر از حال شخصى باشد كه بكلّى نماز را ترك مىكند ، و چگونه چنين نباشد ، زيرا آن كه به خدمت حاضر شده ولى محضر پروردگار را سبك مىشمرد و غفلت‌زده و تحقيرآميز سخن مىگويد حالش بدتر از حال كسى است كه از خدمت روى مىگرداند . از اين رو هر گاه موجبات بيم و اميد تعارض پيدا كند و كار دشوار و خطرناك گردد مىتوانى راه احتياط را در پيش‌گيرى و يا طريق سهل‌انگارى را اختيار كنى . با اين حال نمىتوان با فقيهان كه به صحّت نماز در حال غفلت فتوا داده‌اند مخالفت كرد ، زيرا چنان كه پيش از اين بيان شد\r\n\r\n","description":"","footnote":"","page_name":" 574 ","page_number":574},
  {"content":"\r\n\r\nاين از ضرورتهاى فتواست ، امّا كسى كه اسرار نماز را دريافته مىداند كه غفلت ضدّ آن است و ما در كتاب قواعد العقايد در باب تفاوت علم باطن و ظاهر گفته‌ايم كه نارسايى و ناتوانى مردم از درك حقايق يكى از اسبابى است كه مانع است از اين كه هر چه از اسرار شرع مكشوف و معلوم مىشود گفته شود ، بنابر اين بايد به همين مقدار از بحث بسنده كنيم ، چه مريد خواهان راه آخرت را همين اندازهء كافى است و با مجادله‌گر فتنه‌جو در اين جا قصد بحث و گفتگو نداريم .\r\nخلاصهء سخن اين كه حضور قلب به منزلهء روح نماز است ، و كمترين رمق باقيمانده از آن همان حضور قلبى است كه به هنگام گفتن تكبيرة الاحرام بايد وجود داشته ، و نقصان آن موجب هلاكت مىباشد ، و به اندازه‌اى كه افزايش پيدا مىكند روح در اجزاى نماز گسترش مىيابد . و چه بسيار زندهء بىحركت كه به مرده نزديكتر است ، و نماز كسى كه در سرتاسر آن جز در حال گفتن تكبيرة الاحرام غافل است مانند زنده‌اىست كه فاقد حركت باشد .\r\n\r\nمعانى باطنى كه نماز به آنها كامل مىشود\r\n( 1 ) بدان كه تعبيرهاى بسيارى از اين معانى شده است ليكن مىتوان آنها را در شش عنوان گردآورد كه عبارتند از حضور قلب ، تفهّم ، تعظيم ، هيبت ، اميد و شرم . ما اكنون چگونگى و اسباب و طريق تحصيل آنها را شرح مىدهيم : تعريف آنها :\r\nاوّل - حضور قلب : مقصود از آن اين است كه دل از غير آنچه به آن مشغول و زبانش بدان گوياست فارغ بوده و علم او با فعل و قولش قرين باشد ، و انديشه‌اش در غير اين دو جريان نداشته باشد ، و هرگاه انديشه‌اش از غير آنچه به آن مشغول است منصرف شد ، و ذكر آنچه در آن است در دلش ثابت گرديد ، و از هيچ چيز آن غافل نشد حضور قلب پيدا كرده است .\r\nدوّم - تفهّم : و آن عبارت از فهميدن معناى سخن و امرى غير از حضور قلب است ، زيرا بسا دل با لفظ هماهنگ بوده و با معناى آن حضور نداشته باشد .\r\nمنظور ما از تفهّم اين است كه دل معناى الفاظ را بداند ، و اين از مواردى است كه\r\n\r\n","description":"","footnote":"","page_name":" 575 ","page_number":575},
  {"content":"\r\n\r\nافراد مختلف با يكديگر تفاوت دارند ، زيرا آنان در فهم معانى قرآن و تسبيحات با يكديگر مشاركت ندارند ، چه بسيار معانى لطيفى كه ممكن است نمازگزار در ميان نماز درك كند در حالى كه هرگز پيش از آن اين معانى به دل او خطور نكرده است . از اين رو نماز انسان را از فحشا و منكر باز مىدارد زيرا در آن امورى را درك مىكند كه او را بناچار از ارتكاب فحشا و منكر ممنوع مىسازد .\r\nسوّم - تعظيم : اين امرى غير از حضور قلب و فهم است ، زيرا ممكن است انسان به هنگامى كه ديگرى را طرف خطاب خويش قرار مىدهد حضور قلب داشته باشد ، و معناى سخن را بفهمد ، ليكن او را بزرگ نشمارد و تعظيم نكند ، بنابراين بزرگداشت مخاطب امرى زياده بر آن دو مىباشد .\r\nچهارم - هيبت : و آن امرى اضافه بر تعظيم و عبارت از بيمى است كه برخاسته از بزرگداشت مخاطب است زيرا در جايى كه ترس نيست هيبت وجود ندارد ، و بيم از كژدم ، و بدخويى بنده و امثال آنها كه در مرتبه‌اى پست قرار دارند نيز هيبت شمرده نمىشوند ، امّا ترس از پادشاه بزرگ را هيبت مىگويند .\r\nلذا هيبت بيمى است كه منشاء آن عظمت و جلال است .\r\nپنجم - اميد : شكّ نيست كه اميد زياده بر چهار خصلتى است كه ذكر شد .\r\nچه بسيارند پادشاهان بزرگى كه داراى هيبت و شكوه بوده و قدرت آنها مايهء خوف و بيم است ليكن مردم اميد خير و خوبى از آنها ندارند ، از اين رو بنده بايد با نمازى كه به درگاه پروردگار مىگزارد به پاداشهاى او اميدوار بوده ، و در برابر گناه و تقصير خود از كيفر او بيمناك باشد .\r\nششم - شرم : و آن اضافه و غير از خصلتهايى است كه شرح داده شد ، زيرا آن برخاسته از احساس تقصير و توهّم گناه است ، و در جايى كه تصوّر تقصير و ارتكاب گناه نمىرود ، تعظيم و بيم و اميد بدون شرم و حيا قابل تصوّر است .\r\n\r\nاسباب معانى ششگانهء مذكور\r\n( 1 ) 1 - بدان كه سبب حضور قلب اراده است ، زيرا دلت تابع عزم و تصميم\r\n\r\n","description":"","footnote":"","page_name":" 576 ","page_number":576},
  {"content":"\r\n\r\nتوست و جز در جايى كه قصد مىكنى حضور نمىيابد ، و هر زمان امرى تو را به خود مشغول كند ، دل چه بخواهد و چه نخواهد حاضر مىشود ، زيرا آن به همين گونه آفريده شده و بدان مجبور است . و دل اگر در نماز حاضر نشود به سبب آن نيست كه بيكار نشسته بلكه در يكى از امور دنيا كه نمازگزار آن را وجههء همّت خود قرار داده حضور پيدا كرده است . از اين رو براى تحصيل حضور قلب راه و درمانى جز اين نيست كه نمازگزار همهء همّت و اراده‌اش را متوجّه نماز خود كند ، و زمانى عزم و ارادهء او متوجّه آن مىشود كه بداند وصول به هدف مطلوب منوط به اين عمل است ، و هدف مطلوب عبارت از ايمان و تصديق به اين است كه آخرت بهتر و پايدارتر از دنياست ، و نماز وسيلهء رسيدن به آن است . و چون علم به حقارت دنيا و پستى آن بر اين حقيقت افزوده گردد از مجموع اين دو حضور قلب در نماز حاصل مىشود . به همين علّت هنگامى كه با انگيزه‌اى نظير آن در پيش روى يكى از بزرگان حضور مىيابى قلب خود را حاضر و آماده مىبينى با اين كه او قادر نيست زيانى را از تو دفع كند و يا سودى به تو برساند ، پس اگر به هنگام راز و نياز با شاه شاهان كه ملك و ملكوت و هر نوع سود و زيان در دست اوست حضور قلب ندارى ، بايد يقين كنى كه علّت آن تنها ضعف ايمان است از اين رو لازم است بىدرنگ در تقويت ايمان خود بكوشى ، و طريق اين كار در جاى ديگر به تفصيل بيان خواهد شد .\r\n2 - سبب تفهّم پس از حضور قلب مداومت در تفكّر و مشغول كردن ذهن به فهم معانى الفاظ است ، و راه حصول اين مقصود همان است كه در حضور قلب گفته شد به اضافه توجّه به ذكر و سعى در دفع خطورات مشغول كننده ، و دفع اين خواطر تنها به قطع موادّ آنها ميسّر است ، يعنى دست كشيدن از اسبابى كه موجب بروز و جلب اين خواطر است ، و تا اين موادّ قطع ، و ريشه‌ها بركنده نشود خطورات ذهنى از آنها منصرف نخواهد شد ، چه هر كس چيزى را دوست بدارد از آن زياد ياد مىكند ، و بىاختيار دل او بدان مشغول مىشود . از اين رو مى بينيم آن كه غير از خدا را دوست مىدارد ، نمازى فارغ از خطورات ندارد .\r\n\r\n","description":"","footnote":"","page_name":" 577 ","page_number":577},
  {"content":"\r\n\r\n3 - سبب تعظيم و اين حالتى است قلبى كه از دو شناخت پديد مىآيد : يكى شناختن جلال و عظمت پروردگار كه آن از اصول ايمان شمرده مىشود ، زيرا كسى كه معتقد به عظمت او نيست تن به تعظيم او نمىدهد ؛ ديگرى شناختن حقارت نفس خويش و پستى آن است ، و اين كه بداند او بنده‌اى مقهور و مملوك است ، تا با شناخت اين دو امر حالت زارى و فروتنى و خشوع براى خدا در او پديد آيد ، و اين را تعظيم گويند . و تا معرفت حقارت نفس با معرفت جلال پروردگار همراه نشود حالت تعظيم و خشوع حاصل نخواهد شد ، چه كسى كه از غير بىنياز ، و بر نفس خويش ايمن باشد ممكن است عظمت غير خود را بشناسد ، ليكن حالت خشوع و تعظيم در برابر او نخواهد داشت ، زيرا نيمى از معرفت را كه عبارت از شناخت حقارت نفس و احتياج ذاتى اوست فاقد است .\r\n4 - هيبت و خوف حالتى است نفسانى كه ناشى از شناخت قدرت و قهر و غلبهء خداوند ، و نفوذ مشيّت او در وى توأم با بىمبالاتى و عدم اهتمام در اجراى تكاليف است . او مىداند اگر خداوند خلق اوّلين و آخرين را هلاك گرداند ذرّه‌اى نقصان در پادشاهى او راه نمىيابد ؛ علاوه بر اين از اين نكته نيز آگاه است كه بر پيامبران و اولياى خدا چه مصيبتها و بلاهاى گوناگونى گذشته با اين كه قدرت بر دفع آنها به حدّ كمال در آنان وجود داشته است ، و اين خلاف چيزى است كه از شاهان روى زمين ديده مىشود . خلاصه هر قدر بر دانش انسان نسبت به پروردگار متعال افزوده شود خوف و خشيت او افزايش مىيابد ، و ما اسباب پيدايش خوف را در بخش منجيات بيان خواهيم كرد .\r\n5 - اميد يا رجا سبب آن معرفت به لطف و كرم حق تعالى و انعام عام و لطايف صنع او است ، و اين كه در وعدهء خود كه بهشت را پاداش نماز قرار داده صادق است ، و چون به لطف او معرفت ، و به وعدهء او يقين حاصل شود ناچار از مجموع آنها اميد پديد مىآيد .\r\n6 - شرم يا حيا سبب آن احساس كوتاهى در عبادت و شناختن عجز از اداى حقّ بارى تعالى است ، و دو چيز مايهء تقويت اين خصلت است ، يكى شناخت\r\n\r\n","description":"","footnote":"","page_name":" 578 ","page_number":578},
  {"content":"\r\n\r\nعيوب نفس و آفات و قلّت اخلاص و خبث باطن و گرايش آن در بهره‌گيرى از متاع و لذّات عاجل دنيوى است ، دوّم علم به آنچه جلال و عظمت حق تعالى مقتضى آن است ، و اين كه او بر اسرار و خطورات دل هر چند باريك و پوشيده باشد آگاه است ، و اگر اين شناخت به طور يقينى در كسى حاصل شود ناگزير در او حالتى به وجود مىآيد كه شرم و حيا گفته مىشود .\r\nاينها اسباب تحصيل اين صفات است ، و هر چيزى را بخواهيم به دست آوريم بايد اسباب آن را فراهم كنيم ، و شناخت سبب مايهء شناخت چاره است ، اما آنچه اساس همهء اين اسباب مىباشد ايمان و يقين به معارفى است كه ذكر كرديم ، و معناى يقين چنان كه آن را در كتاب علم شرح داده‌ايم زدودن شكّ از دل و استيلاى اين شناخت بر قلب است و به اندازهء يقين قلب خاشع مىشود ، از اين رو عايشه گفته است : « پيامبر ( ص ) با ما سخن مىگفت و ما نيز با او سخن مىگفتيم ، چون وقت نماز فرا مىرسيد گويى ما را نشناخته و ما او را نشناخته‌ايم . » « 7 » روايت شده است : « خداوند به موسى ( ع ) وحى فرمود : اى موسى چون مرا ياد كنى بايد اعضايت به لرزه درآيد و هنگام ياد من فروتن و مطمئن باشى ، و زبانت را پيرو دلت كنى ، و چون در پيشگاه من به پاخيزى مانند بنده‌اى ذليل بايستى و با زبان راست و دل ترسان با من راز و نياز كنى . » « 8 » همچنين نقل شده است كه خدا به آن حضرت وحى فرمود : « به گنهكاران امّت خود بگو : مرا ياد نكنند ، زيرا من بر خود واجب كرده‌ام كه هر كس مرا ياد كند او را ياد كنم ، و چون با غفلت مرا ياد كنند من با لعنت آنها را ياد كنم . » « 9 » اين روايت دربارهء گنهكار غير غافل است ، پس اگر غفلت با معصيت جمع شود وضع چگونه خواهد بود ! با توجّه به اختلاف وجود معانى مذكور در دلها مردم به اقسام مختلف منقسم مىشوند ، دسته‌اى نماز را به پايان مىبرند در حالى كه لحظه‌اى حضور قلب\r\n\r\n\r\n","description":"","footnote":"\r\n( 7 ) پيش از اين ذكر شده است .\r\n( 8 ) هيچ سندى براى اين دو روايت نيافتم .\r\n( 9 ) هيچ سندى براى اين دو روايت نيافتم .\r\n","page_name":" 579 ","page_number":579},
  {"content":"\r\n\r\nندارند ؛ دسته‌اى ديگر در سرتاسر نماز خود قلبشان ذرّه‌اى غايب نيست بلكه چنان در عبادت مستغرق مىشوند كه اگر جريانى در پيش روى آنها واقع شود آن را احساس نمىكنند ؛ از اين رو هنگامى كه ستونى در مسجد فرو ريخت و مردم به تماشاى آن گرد آمده بودند بعضى كه در مسجد ( مشغول نماز ) بودند آن را حسّ نكردند . همچنين برخى مدّتها در نماز جماعت حاضر مىشدند ليكن هرگز افرادى را كه در چپ و راست آنها قرار داشتند نشناختند ، و صداى تپش قلب ابراهيم خليل ( ع ) در نماز از دو ميلى شنيده مىشد ، و كسانى بودند كه در نماز رخسارشان زرد مىشد ، و بدنشان به لرزه درمىآمد ، و اينها هيچ كدام مستبعد نيست ، چه چند برابر اين حالات در امور دنيا و ترس از پادشاهان با همه ضعف و عجز اين شاهان و پستى بهره‌اى كه از آنها حاصل مىگردد در مردم مشاهده مىشود به طورى كه اگر كسى بر پادشاهى يا وزيرى وارد شود ، و با او دربارهء مطلبى سخن بگويد ، چون از نزد او بازگردد اگر از او بپرسند چه كسانى پيرامون شاه يا وزير حضور داشته‌اند و يا لباس شاه چگونه بود قادر به دادن پاسخ نخواهد بود ، زيرا تمام فكرش متوجّه شخص شاه بوده و توجّهى به جامه و يا اطرافيان او نداشته است .  وَ لِكُلٍّ دَرَجاتٌ مِمَّا عَمِلُوا *  « 10 » از اين رو بهرهء هر كسى از نمازش به اندازهء ترس و خشوع و تعظيم اوست ، زيرا دل محلّ نظر پروردگار است نه ظاهر حركات . يكى از اصحاب گفته است : مردم در روز بازپسين بر وضع آنها در نماز از حيث طمأنينه و آرامى و احساس آسودگى و لذّت محشور مىشوند ، و راست گفته است ، چه انسان بر صورتى كه مرده است برانگيخته مىشود ، و بر صورتى كه با آن زندگى كرده است مىميرد ، و در آن حال قلب او معتبر است نه شخص او ، زيرا در سراى آخرت صورت انسانها در قالب صفات دلها ساخته و ظاهر مىشود ، و تنها كسى كه داراى قلب سليم است در پيشگاه خدا رستگار خواهد شد .\r\n\r\n\r\n","description":"","footnote":"\r\n( 10 ) انعام / 132 : و براى هر يك ( از اين دو دسته ) از آنچه عمل كردند درجاتى است .\r\n","page_name":" 580 ","page_number":580},
  {"content":"\r\n\r\n\r\nدارويى كه براى حضور قلب سودمند است\r\n( 1 ) بدان مؤمن ناگزير است خداوند را تعظيم و در برابر او فروتنى كند ، و از او ترسان و به او اميدوار و از تقصيرهاى خود شرمگين باشد ، و پس از ايمان به او بايد از اين احوال تهى نباشد ، اگر چه قوّت آنها همواره به اندازهء قوّت يقين اوست . و جدايى او از اين حالات در نماز نمىتواند جز پريشانى فكر و تفرقهء خاطر و حاضر نبودن دل براى راز و نياز با پروردگار و غفلت از نماز سببى داشته باشد . و آنچه انسان را از نماز غافل مىكند خطورات پستى است كه در دل وجود پيدا مىكند ، و انسان را به خود مشغول مىسازد ؛ داروى حضور قلب دفع اين خاطره‌هاست ، و چون هيچ چيزى را بدون بر طرف كردن سبب آن نمىتوان رفع كرد ، لذا بايد سبب اين خطورات را شناخت ، و سبب بروز آنها در دل از دو قسم بيرون نيست يا چيزى است خارج از ذات او ، و يا امرى است باطنى و در ذات او :\r\n1 - اگر سبب آنها امرى بيرون از ذات او باشد ناچار چيزى است كه به گوش او مىرسد ، و يا در جلو چشم ديده مىشود و اينها انديشهء آدمى را مىربايد تا آن حدّ كه فكرش به دنبال آن مىافتد ، و در آن تصرّف مىكند ، سپس از آن فكر به فكر ديگرى كشيده مىشود ، و همچنان تسلسل حاصل مىشود . و ديدن ، سبب انديشيدن است و بعضى انديشه‌ها باعث پيدايش انديشه‌هاى ديگر مىشود . و كسى كه مرتبه‌اش بالا و همّتش و الا باشد آنچه بر حواس او مىگذرد وى را مشغول نمىكند ، ليكن انديشهء ضعيف به سبب ديدن و شنيدن پريشان مىشود از اين رو درمان آن قطع اسباب مذكور است به اين صورت كه چشمان را بر هم نهد ، و يا در جايى تاريك نماز گزارد ، و چيزى را در پيش روى خود باقى نگذارد تا نظر او را جلب كند ، و روبروى ديوار و نزديك آن نماز گزارد تا چشم‌اندازش وسيع نباشد ، و از گزاردن نماز در جايى كه مشرف بر خيابانهاست ، و جاهايى كه با نقش و نگارهاى رنگين و\r\n\r\n","description":"","footnote":"","page_name":" 581 ","page_number":581},
  {"content":"\r\n\r\nفرشهاى رنگارنگ تزيين شده است دورى جويد ، به همين سبب متعبّدان در اتاق كوچك و تاريكى كه به اندازهء سجود آنها وسعت داشت عبادت مىكردند تا فكر آنها جمعتر باشد ، امّا آنها كه از قوّت نفس برخوردار بودند در مساجد حاضر مىشدند و چشمها را به موضع سجده مىدوختند و از آن تجاوز نمىكردند ، و كمال نماز را در اين مىدانستند كه آن كه را در راست و چپ آنهاست نشناسند .\r\nمىگويم : شهيد دوّم گفته است « 11 » : بايد چشمان را به اندازه‌اى فرو بندد كه بتواند نگاهى را كه وظيفهء نمازگزار است انجام دهد ، و آن نظر كردن به موضع سجده و ديگر چيزهايى است كه شرعا مشخّص است ، و اگر با باز بودن چشمها نتواند به موضع سجده‌اش نگاه كند فرو بستن چشمها سزاوارتر است ، زيرا فوت يكى از تكاليف نماز يا اوصاف آن بر اثر پريشانى خاطر ، از اين وظيفه و اخلالى كه در آن پديد مىآيد مهمّتر است . ( پايان سخن او ) . مىتوان گفت :\r\nفروهشتن چشمها كه از خشوع جوارح محسوب و امرى مستحبّ است نمازگزار را از فرو بستن چشمان بىنياز مىكند ، و احتياجى نيست كه وظيفهء نظر كردن به موضع سجده را كه سنّت است ترك كند ، مگر اين كه نگاه به موضع سجده و بين قدمها و امثال آن وى را به تأمل و دل مشغولى وادارد ، كه در اين صورت قول شهيد درست خواهد بود .\r\nغزّالى مىگويد :\r\n2 - اگر سبب بروز خطورات قلبى امرى درونى باشد آن دشوارتر از قسم اوّل است چه كسى كه افكارش در مجارى امور دنيا پراكنده باشد نمىتواند انديشه‌اش را در يك جهت متمركز كند بلكه فكر او پيوسته از اين سو به آن سو در پرواز است و فروهشتن چشمها او را كافى نيست ، زيرا آنچه از پيش در دل او جا گرفته براى مشغول كردن او بس است . چارهء چنين كسى اين است كه نفس را\r\n\r\n\r\n","description":"","footnote":"\r\n( 11 ) اسرار الصلاة ، ص 117 .\r\n","page_name":" 582 ","page_number":582},
  {"content":"\r\n\r\nبه زور بر فهم آنچه در نماز مىخواند وادار كند ، و او را از غير آن منصرف گرداند ، و آنچه مىتواند او را در اين راه كمك كند آن است كه پيش از گفتن تكبيرة الاحرام خود را آمادهء اين كار كند . بدين ترتيب كه نفس را به ياد آخرت اندازد و موقعيّت خويش را در راز و نياز گفتن با حق تعالى و اهميّت حضور در پيشگاه او و هول مرگ را به ياد خود آورد ، و دل را پيش از گفتن تكبير واجب از امورى كه او را مشغول مىكند فارغ سازد ، و چيزى باقى نگذارد كه خاطرش بدان متوجّه گردد . پيامبر ( ص ) به عثمان بن ابى شيبه فرمود : « من فراموش كردم به تو بگويم تا ديگى را كه در خانه است بپوشانى زيرا نبايد در خانه چيزى باشد كه مردم را از نمازشان به خود مشغول كند . » « 12 » اين راهى براى آرام كردن افكار است ، ليكن اگر با اين داروى تسكين دهنده افكار او از هيجان باز نايستد راه نجات او منحصر به دارويى است كه بتواند ريشه‌هاى درد را از عروق او بيرون كشد ، و آن دارو اين است كه در امورى كه فكر او را به خود مشغول داشته و مانع حضور قلب اوست بنگرد ، و شكّ نيست كه اين امور به يكى از مقاصد مهمّ او برگشت دارد و آنچه مايهء اهميّت آن مقصود شده شهوات اوست ؛ لذا بايد نفس خويش را با جدا شدن از اين شهوات و ترك اين علايق مجازات كند ، چه هر چيزى او را از نماز بازمىدارد دشمن دين اوست ، و دشمن او لشكر ابليس است و بديهى است نگه داشتن آن زيانبارتر از بيرون كردن آن خواهد بود لذا خلاصى او موكول به اين است كه آن را از خويشتن دور كند .\r\nچنان كه روايت شده است پيامبر ( ص ) لباس نقشدارى را كه ابو جهم براى او آورده بود پوشيد و با آن نماز گزارد ، پس از نماز آن را بيرون آورد ، و فرمود :\r\n« اين را نزد ابو جهم بريد كه آن مرا در نماز مشغول داشت و لباس بىنقش از\r\n\r\n\r\n","description":"","footnote":"\r\n( 12 ) عراقى گفته است : اين حديث را ابو داوود از حديث عثمان الحجى كه همان عثمان بن طلحه است نقل كرده ، چنان كه در مسند احمد نيز آمده است اين كه مصنّف گفته است پيامبر ( ص ) اين را به عثمان بن شيبه فرموده اشتباه است .\r\n","page_name":" 583 ","page_number":583},
  {"content":"\r\n\r\nابو جهم برايم بياوريد . » همچنين آمده است كه آن حضرت دستور داد بند كفشش را عوض كنند ؛ در نماز نظر آن حضرت بر آن بند كفش كه نو بود افتاد ، دستور داد آن را جدا كنند و همان بند كهنه را بر آن بگذارند « 13 » .\r\nو نيز نقل شده است كه آن حضرت نعلينى به پاى كرد كه از خوبى آن خوشش آمد ، سجده‌اى به جاى آورد و فرمود : « در برابر پروردگارم فروتنى كردم باشد كه بر من خشم نگيرد . » سپس آن را از پاى بيرون آورد ، و به نخستين سائلى كه با وى ديدار كرد داد ، و به على ( ع ) فرمود تا نعلينى از پوست گاو كه پيراسته و بىمو بود براى او خريد و آن را پوشيد . « 14 » و نيز در دست انگشترى از زر داشت - و اين پيش از حكم حرمت طلا براى مردان بود - در آن هنگام كه آن حضرت بالاى منبر بود آن را بينداخت و فرمود : « اين مرا مشغول داشته ، نگاهى به اين و نگاهى به شما . » « 15 » مىگويم : نسبت دادن اين گونه روايات به پيامبر اكرم ( ص ) در خور جلالت قدر آن حضرت نيست . و اينها شبيه رواياتى است كه سنيّان طبق عادت خود جعل مىكنند تا اعمال مشابه رهبران خود را از طعن مخالفان محفوظ بدارند ، و خدا داناست .\r\nغزّالى مىگويد : گفته‌اند : يكى از اصحاب در بستان خود كه داراى درختانى بود نماز مىگزارد . در اين ميان پرنده‌اى بر روى درخت پريد و راهى براى خروج خود مىجست ، او از اين خوشش آمد ، و مدّتى با نگاه خود او را تعقيب مىكرد ، در نتيجه نفهميد چند ركعت نماز به جا آورده است ، وى به نشانهء پشيمانى از عمل خود و جبران آنچه از او فوت شده آن بستان را صدقه داد .\r\nآرى آنان بدين گونه ريشهء افكار مزاحم را قطع ، و كفّارهء نقصان نماز را پرداخت مىكردند ، و داروى قطعى كه مىتواند مادهء بيمارى را از ميان ببرد همين است و جز آن دارويى ندارد . زيرا آنچه را كه ما دربارهء نرمش و مداراى با\r\n\r\n\r\n","description":"","footnote":"\r\n( 13 ) صحيح ، مسلم ، ج 2 ، ص 78 ؛ سنن ، نسائى ، ج 2 ، ص 72 ؛ سنن ، ابن ماجه ، شمارهء 3550 .\r\n( 14 ) شرف الفقراء ، ابن حقيق ، با سندى ضعيف ( المغنى ) .\r\n( 15 ) سنن ، نسائى ، ج 8 ، ص 195 ، از ابن عبّاس .\r\n","page_name":" 584 ","page_number":584},
  {"content":"\r\n\r\nنفس و وادار كردن آن به فهم اذكار بيان كرديم تنها در برابر شهوتهاى ضعيف و افكارى كه فقط حواشى دل را مشغول مىكند قادر است سودمند واقع شود ، امّا در برابر شهوتهاى سركش و عصيانگر نرمش و مداراى شخص سودى ندارد بلكه پيوسته با يكديگر در كشمكش خواهند بود تا آنگاه كه بر او چيره شود و همهء نمازش را در ستيز با او به سر برد . اين نمازگزار مانند كسى است كه در زير درختى قرار گيرد و بخواهد افكار خود را مجتمع و صافى كند ليكن آواز گنجشكها از بالاى درخت افكار او را پريشان مىكنند ، و او پيوسته با چوبى كه در دست دارد آنها را پرواز داده به تفكّرات خود ادامه مىدهد ، و گنجشكها بر مىگردند و او نيز با چوبدستى خود آنها را مىپراند و اين عمل او و گنجشكها مرتبا تكرار مىشود ، به او گفته مىشود : اين كار تو و گنجشكها كار شتر آبكش است كه پايانى ندارد ، و اگر مىخواهى از اين وضع رهايى يا بى درخت را از بيخ قطع كن . بىشكّ درخت شهوت نيز به همين گونه است ، چون بلند شود و شاخه برآورد افكار و انديشه‌ها مانند گنجشكها كه به سوى درختها و مگسها كه به سوى پليديها رو مىآورند به آن مىگرايند ، و دفع آنها به طول مىانجامد ، زيرا مگس را هر قدر بپرانند باز برمىگردد و خطورات قلبى و شهوات انسانى نيز بسيارند و كمتر كسى است كه از آنها خالى باشد . امّا اصل و بنياد آنها يكى است و آن دوستى دنياست كه منشاء همهء گناهان و اساس هر نقصان و سرچشمه همهء تباهيهاست ، و هر كس محبّت دنيا در دلش جا گرفته باشد چنانچه به چيزى از آن دست يابد و نخواهد از آن براى آخرت خود توشه‌اى و در اين راه از آن كمكى برگيرد نبايد اميد آن را داشته باشد كه در نماز خود لذّت مناجات را درك كند ، زيرا كسى كه به دنيا شادمان است به خدا و مناجات با او شاد نخواهد شد ، چه تلاش و همّت آدمى همواره مصروف چيزى است كه چشم او را روشن و دل او را خوشحال كند ، و اگر شادى دل و روشنى چشمش به امور دنيوى است ناگزير همّت و تلاش او متوجّه همان خواهد بود ، ليكن با اين همه نبايد دست از مجاهده بردارد بلكه بكوشد دل را از توجّه به\r\n\r\n","description":"","footnote":"","page_name":" 585 ","page_number":585},
  {"content":"\r\n\r\nافكار و خيالات منصرف و به نماز بازگرداند ، و علل و اسباب بازدارنده و مشغول كننده را هر چه بيشتر تقليل دهد . درمان اين درد همين است و به سبب تلخى آن اكثر طبايع از آن رميده‌اند ، و در نتيجه مرض در آنها مزمن شده و درد بىدرمان گشته است تا آن حدّ كه بزرگان كوشيده‌اند دو ركعت نماز به جا آورند كه در آن پيرامون دنيا حديث نفس نكنند ، و از عهده برنيامده‌اند ، در اين صورت به امثال ما چه اميدى مىتوان داشت ، و كاش نيمى يا ثلثى از نماز ما از وسوسه‌ها مصون بماند تا در زمرهء كسانى باشيم كه :  خَلَطُوا عَمَلًا صالِحاً وَ آخَرَ سَيِّئاً  « 16 » . خلاصه آن كه مقاصد دنيوى و اهداف اخروى در دل مانند آبى است كه در قدحى ريخته شود كه پر از سركه است ، ناچار به اندازهء آبى كه در قدح ريخته مىشود سركه از آن خارج مىگردد و با هم جمع نمىشوند .\r\n\r\nآنچه شايسته است در هر ركن و شرطى از اعمال نماز در دل حاضر شود\r\n( 1 ) بايد بگوييم اگر از خواستاران آخرتى بر تو لازم است از تذكّراتى كه دربارهء شرايط نماز و اركان آن داده شد غفلت نكنى ، امّا مقدّمات و شرايط نماز عبارت از اذان ، طهارت ، پوشاندن عورت ، برابر قبله بودن ، راست ايستادن و نيّت است .\r\nمىگوييم : سزاوار بود وقت و مكان و توجّه به تكبيرات افتتاحيّه نماز را نيز ذكر مىكرد ، و ما به خواست خداوند آنها را به تفصيل بيان خواهيم داشت .\r\nغزّالى مىگويد : هنگامى كه نداى مؤذن را شنيدى هراس خود را از شنيدن نداى روز بازپسين به ياد آور ، و ظاهر و باطنت را براى اجابت و شتاب در آن آماده كن ، زيرا شتاب كنندگان در اجابت اين ندا همان كسانى هستند كه در روز قيامت به لطف مورد ندا و خطاب قرار مىگيرند . پس اين صدا را بر دلت عرضه كن اگر آن را پر از شادى و خوشحالى ، و سرشار از رغبت به مبادرت و سبقت يافتى بدان در روز داورى نداى مژده و رستگارى به تو داده خواهد شد ، از\r\n\r\n\r\n","description":"","footnote":"\r\n( 16 ) توبه / 102 : . . . اعمال خوب و بدى را به هم آميختند .\r\n","page_name":" 586 ","page_number":586},
  {"content":"\r\n\r\nاين رو پيامبر ( ص ) فرمود : « ارحنا يا بلال » « 17 » يعنى با صداى اذان ما را آسوده كن ، زيرا روشنى چشم و خوشحالى آن حضرت در آن بود .\r\nمىگويم : يكى از دانشمندان ما « 18 » گفته است : از فصول اذان و واژه‌هاى آن پند بگير كه چگونه با نام خداوند آغاز شده و با نام او پايان يافته است ، و بفهم كه اوست اوّل و آخر و ظاهر و باطن ؛ و هنگام شنيدن تكبير قلب خود را براى بزرگداشت حق تعالى و خوار شمردن دنيا و آنچه در آن است آماده ساز ، تا در تكبيرى كه مىگويى دروغگو نباشى ، و با شنيدن صداى تهليل ضمير خود را از هر معبودى جز خداوند بزداى ، و پيامبر ( ص ) را حاضر بدان و در پيشگاه او ادب را نگه‌دار ، و مخلصانه به پيامبرى او گواهى ده ، و بر آن حضرت و خاندانش درود بفرست ؛ خويشتن را به حركت درآور ، و به هنگام دعايى كه براى شروع در نماز و آنچه موجب رستگارى و بهترين و برترين اعمال است مىخوانى حوصله و توان خود را به كار بر ، و پس از آن با گفتن تكبير و تعظيم خداوند پيمان خود را با او تازه كن ، و دعايت را همچنان كه با نام او آغاز كردى با نام او پايان ده ، و اصل خود را از او ، و برگشت خود را به سوى او ، و موجوديّت خود را به لطف او بدان ، و اعتماد خود را بر قوّت و قدرت او قرار ده كه : لا حول و لا قوة الا بالله العلى العظيم .\r\n\r\nفصل : دانستن وقت و حضور قلب در آن\r\n( 1 ) مىگويم : امّا دربارهء وقت نماز يكى از دانشمندان ما « 19 » - كه رحمت خدا بر همهء آنان باد - گفته است : به هنگام درآمدن آن به ياد آور كه آن ميعادگاهى است كه خداوند قرار داده است تا به خدمت او قيام كنى ، و شايستگى حضور در پيشگاه او را به دست آورى و به توفيق طاعت او نايل شوى . و بايد به هنگام\r\n\r\n\r\n","description":"","footnote":"\r\n( 17 ) عراقى گفته است : اين حديث را دار قطنى در العلل از بلال ، و ابى داوود نظير آن را به سند صحيح از يكى از صحابه كه نام او را نبرده نقل كرده است .\r\n( 18 ) اسرار الصلاة ، شهيد دوّم ، ص 186 .\r\n( 19 ) اسرار الصلاة ، شهيد دوّم ، ص 185 .\r\n","page_name":" 587 ","page_number":587},
  {"content":"\r\n\r\nدخول وقت نماز در دلت شادى و بر چهره‌ات خوشحالى ظاهر شود ، زيرا آن سبب تقرّب توبه خداوند و وسيله‌اى براى رستگارى توست . بنابراين با گرفتن طهارت و حفظ نظافت و پوشيدن لباس شايسته خود را براى راز و نياز گفتن با خدا آماده كن ، چنان كه اگر بخواهى بر يكى از شاهان دنيا وارد شوى خود را براى آن مهيّا ، و او را با وقار و آرامش و بيم و اميد ديدار مىكنى . و نيز بايد عظمت و جلال حق تعالى و نقصان قدر و كمال خود را در اين موقع به ياد آورى .\r\nاز يكى از همسران پيامبر ( ص ) روايت كرده‌اند كه گفته است : ما با پيامبر خدا ( ص ) گفتگو مىكرديم امّا چون وقت نماز فرا مىرسيد آن حضرت براى خدا چنان از همه چيز روى مىگردانيد كه گويى ما را نمىشناخته و ما نيز او را نمىشناخته‌ايم . على ( ع ) چون وقت نماز مىشد به خود مىپيچيد و مىلرزيد ؛ به او مىگفتند : اى امير مؤمنان ! تو را چه شده است ؟ مىفرمود : وقت اداى امانتى رسيده است كه خداوند آن را بر آسمانها و زمين و كوهها عرضه كرد ، و آنها از تحمّل آن ابا كردند و از آن بيمناك شدند . و نيز علىّ بن الحسين ( ع ) هنگامى كه براى وضو گرفتن آماده مىشد رخسارش زرد مىگشت ، و جز اينها اخبار ديگرى در دست است .\r\n\r\nفصل : طهارت\r\n( 1 ) غزّالى مىگويد : امّا طهارت چون آن را در جايگاه خود كه ظرف دور تر نماز ، و در لباست كه غلاف نزديكتر ، و پس از آن در پوست تنت كه قشر نزديك توست به جا آوردى ، از طهارت مغز و ذات خود كه همان دل است غافل مباش ، و با آب توبه و پشيمانى از گناهان گذشته آن را بشوى ، و عزم خود را بر ترك آنها در آينده جزم كن ، و باطنت را كه نظرگاه معبود توست طهارت ده .\r\nمىگويم : ما در كتاب اسرار طهارت سخنانى از امام صادق ( ع ) و برخى از دانشمندان خودمان در اين باره نقل كرده‌ايم كه بايد بدان جا مراجعه شود .\r\n\r\n","description":"","footnote":"","page_name":" 588 ","page_number":588},
  {"content":"\r\n\r\n\r\nفصل : پوشيدن عورت\r\n( 1 ) غزّالى مىگويد : امّا ستر عورت بايد بدانى كه معناى آن پوشيدن زشتيهاى بدن از ديد مردم است ، زيرا آنچه مورد نظر خلق مىباشد ظاهر تن است ، ليكن دربارهء زشتيهاى باطن و اسرار فضيحت‌بار درونى خود كه جز پروردگارت كسى ديگر از آنها آگاه نيست چه مىانديشى ؟ آن رسواييها را به خاطر بياور ، و از نفس خويش بخواه كه آنها را پوشيده بدارد ، ليكن محقّق بدان كه هيچ چيزى از ديد پروردگارت پوشيده نيست ، و تنها پشيمانى و حيا و ترس مىتواند كفّارهء گناهانت باشد . و فايدهء به خاطر آوردن آنها اين است كه لشكريان ترس و حيا از كمينگاههاى خود برانگيخته مىشوند ، و بدين سبب نفس تو زبون مىشود ، و دلت فروتنى پيدا مىكند ، و در برابر خداوند مانند بنده‌اى گنهكار ، بدكردار و گريزان كه پشيمان شده و به سوى مولاى خود بازگشته و از شرم و ترس سر به زير انداخته است مىايستى .\r\nمىگويم : در مصباح الشّريعه آمده كه امام صادق ( ع ) فرموده است : زينت بخش‌ترين لباس براى مؤمنان جامهء تقوى و مرفّه‌ترين آن ايمان است ؛ خداوند فرموده است :  وَ لِباسُ التَّقْوى ذلِكَ خَيْرٌ  . امّا لباس ظاهر نعمتى است از سوى خداوند كه فرزندان آدم به وسيلهء آن عورت خود را مىپوشانند ، و هم كرامتى است كه خداوند بندگانش را از ذريّهء آدم بدان گرامى داشته ، و اين كرامت را به غير آنها نبخشيده است ، و اين براى مؤمنان وسيله‌اىست كه بتوانند آنچه را خداوند بر آنها واجب فرموده است انجام دهند . و بهترين لباس آن است كه تو را از خداوند متعال روگردان نكند بلكه تو را به اداى شكر و ذكر و طاعت او نزديك سازد ، و به خودپسندى و خودبرتربينى و خودنمايى و مباهات وادار نكند ، زيرا اينها آفات دين و موجب سنگدلى و قساوتند . هنگامى كه لباس بر تن مىكنى به ياد بياور كه خداوند به رحمت خود گناهانت را پوشيده است ، و همان گونه كه بر ظاهر و اندامت لباس مىپوشانى بر باطنت نيز جامه راستى\r\n\r\n","description":"","footnote":"","page_name":" 589 ","page_number":589},
  {"content":"\r\n\r\nبپوشان ؛ بايد درونت در لباس ترس از خدا و برونت در جامه طاعت او باشد . از فضل خداوند عبرت بگير كه براى پوشش عورت ظاهر انسان لباس و اسباب آن را آفريده و براى ستر معايب باطن آدمى از گناهان و خويهاى بد ، راه توبه و انابه را باز كرده است . بنابراين هيچ كس را به داشتن عيبى كه خداوند بزرگتر از آن را براى تو پوشانيده است رسوا مگردان ، و به عيبهاى خويشتن بپرداز ، و از پرداختن به حال و كار چيزى كه به تو مربوط نيست روگردان باش ، و بپرهيز از اين كه عمر خود را به نظر در اعمال ديگران تباه كنى ، و ديگران با سرمايهء تو كار كنند ، در حالى كه خويشتن را هلاك سازى ، چه فراموشى گناهان از بزرگترين عقوبتهاى الهى در دنيا و قوىترين اسباب عذاب در آخرت است . انسان تا زمانى كه به طاعت خداوند مشغول ، و به عيبهاى خويش آگاه باشد و آنچه به دين او آسيب مىرساند رها كند از آفات بر كنار ، و در بحر رحمت الهى غوطه‌ور ، و از گوهرهاى حكمت و بيان برخوردار مىباشد ، امّا اگر گناهان خود را فراموش كند ، و به عيوب خويشتن نادان ، و بر قوّت و قدرت خود تكيه داشته باشد هرگز رستگار نخواهد شد « 20 » .\r\n\r\nفصل : مكان نمازگزار\r\n( 1 ) مىگويم : و امّا دربارهء مكان نماز يكى از دانشمندان « 21 » ما گفته است : در اين مورد به ياد بياور كه تو در پيش روى پادشاه پادشاهان قرار مىگيرى ، و بر آنى كه با او راز و نياز ، و به درگاه او زارى و تضرّع كنى ، و خشنودى او را بخواهى ، و نظر رحمت او را به سوى خود جلب كنى ، لذا بايد بنگرى تا آن جا كه ممكن است مكانى را كه شايستهء اين كار باشد مانند مساجد شريفه و مشاهد مقدّسه انتخاب كنى ، زيرا خداوند متعال اين اماكن را محلّ اجابت دعا و قبول طاعات و شمول رحمت و معدن رضا و آمرزش بندگان قرار داده است\r\n\r\n\r\n","description":"","footnote":"\r\n( 20 ) تا اين جا از مصباح الشريعة باب هفتم نقل شده است .\r\n( 21 ) اسرار الصلاة ، شهيد دوّم ، ص 184 .\r\n","page_name":" 590 ","page_number":590},
  {"content":"\r\n\r\nهمان گونه كه پادشاهان دربار خود را وسيله‌اى براى رسيدن به اين گونه مقاصد قرار مىدهند ؛ از اين رو بايد با آرامش و وقار به اين اماكن درآيى ، و دقت كن كه در حال خشوع و فروتنى باشى ، و از خداوند بخواهى كه تو را از بندگان مخلص خويش قرار دهد ، و به گذشتگان با اخلاص ملحق سازد . چنان خدا را در نظر داشته باش كه گويى هم‌اكنون از صراط مىگذرى ، و حالتى ميان بيم و اميد و قبول و ردّ عمل خود داشته باش تا در اين هنگام دلت خاشع و درونت متواضع باشد و شايستگى داشته باشى كه رحمت الهى بر تو فرو ريزد و دست عطوفت به سوى تو دراز شود و مورد عنايت حق تعالى واقع شوى . امام صادق ( ع ) فرموده است : « چون به در مسجد رسى بدان ارادهء ورود بر پادشاهى بزرگ دارى كه جز پاكان قدم بر بساط او نمىنهند ، و جز صدّيقان اجازهء همنشينى او را ندارند . و از اين كه بر بساط خدمت او قدم مىنهى همان گونه بيمناك باش كه از هيبت پادشاهان بيمناك مىشوى ، چه اگر غفلت ورزى خود را درگير خطر بزرگى ساخته‌اى . و بدان كه او بر هر چه بخواهد تواناست چنانچه بخواهد با تو به عدل خود رفتار و يا با فضل و كرم نسبت به تو عمل مىكند ، اگر به فضل و رحمتش تو را مورد عنايت قرار دهد طاعت كم تو را مىپذيرد ، و بر آن پاداشهاى فراوان مىدهد . و چنانچه به عدل با تو رفتار و بر طبق استحقاقى كه دارد از تو مطالبهء صدق و اخلاص كند تو را از خودش محجوب ساخته و طاعات تو را هر قدر هم زياد باشد ردّ كرده و نخواهد پذيرفت ، و او هر چه را بخواهد انجام مىدهد . در پيشگاه او به ناتوانى و تقصير و فقر خود اعتراف كن ، چه تو براى اداى وظيفهء بندگى و انس به او رو آورده‌اى ، همچنين اسرار نهان خود را به عرض او برسان ، و بدان كه اسرار درون و برون هيچ يك از آفريدگان بر او پوشيده نيست ، و مانند مستمندترين بندگان او باش ، و دل خويش را از هر چيزى كه آن را مشغول و ترا از پروردگارت دور كند تهى ساز ، زيرا او جز افراد پاكيزه‌تر و با نيّت پاكتر را نمىپذيرد ، و بينديش كه نامت از كدام ديوان ( سعداء يا اشقياء ) بيرون خواهد آمد ، اگر از شيرينى مناجات با او چشيدى\r\n\r\n","description":"","footnote":"","page_name":" 591 ","page_number":591},
  {"content":"\r\n\r\nو از لذّت مكالمه با او بهره‌مند شدى ، و از جام رحمت و كرامت او نوشيدى بدان اين نشانهء حسن توجّه او و اجابت دعاهاى توست و شايستگى يافته‌اى كه به خدمت او كمربندى پس داخل مسجد شو كه به تو اذن و امان داده شده است و گرنه مانند بيچاره‌اى كه راه چاره‌اش قطع شده ، و اميدش به يأس گرائيده و روزگارش به سر آمده است بر جاى خود توقّف كن . در اين هنگام اگر خداوند بداند كه دلت در التجاى به او صادق است با نظر رأفت و رحمت و عطوفت به تو خواهد نگريست ، و تو را به آنچه دوست مىدارد و بدان خشنود است موفّق خواهد ساخت ، چه او كريم و بخشنده است ، و بخشش را نسبت به بندگان بيچارهء خود كه براى جلب خشنودى او بر در خانه‌اش حلقه مىزنند دوست مىدارد ، چنان كه فرموده است :  أَمَّنْ يُجِيبُ الْمُضْطَرَّ إِذا دَعاهُ  « 22 » .\r\n\r\nفصل : رو به قبله بودن\r\n( 1 ) غزّالى مىگويد : و امّا استقبال عبارت از اين است كه ظاهر صورت خود را از ديگر جهات بگردانى و به جهتى كه خانهء خدا در آن واقع است متوجّه گردانى ، آيا گمان مىكنى منصرف كردن دل از ديگر امور و توجّه آن به فرمان خداوند از تو خواسته نشده است ؟ هيهات كه جز آن مطلوبى نيست ، چه اين ظواهر براى تحريكات باطن و ضبط جوارح و آرام كردن آنهاست تا در جهتى ثابت قرار گيرند ، و بر دل ستم نكنند ، زيرا هر گاه جوارح در حركات خود به جهات ديگر متمايل شوند دل را به تبعيّت خود واداشته و از توجّه به قبله باز مىدارند ، از اين رو بايد جهت دلت با جهت بدنت همراه باشد . و بدان همان گونه كه صورت متوجّه خانهء خدا نمىشود مگر گاهى كه آن را از جهت ديگر به سوى قبله برگردانى دل نيز زمانى به سوى خداوند متوجّه مىشود كه آن را از غير خدا تهى سازى . پيامبر ( ص ) فرموده است : « چون بنده به نماز ايستد و\r\n\r\n\r\n","description":"","footnote":"\r\n( 22 ) نمل / 62 : يا كسى كه دعاى مضطرّ را اجابت مىكند . . . اين خبر در باب دوازدهم مصباح الشريعة است .\r\n","page_name":" 592 ","page_number":592},
  {"content":"\r\n\r\nميل و روى دل او با خدا باشد مانند روزى كه از مادر زاده شده باز خواهد گشت . » « 23 » مىگويم : در اين باره از پيامبر خدا ( ص ) روايت شده كه فرموده است : « آيا كسى كه در نماز رويش را از قبله برمىگرداند بيم ندارد كه خداوند صورتش را به صورت الاغ مبدّل گرداند . » « 24 » گفته شده اين نهى است از آن كه در حال نماز به چيزى غير از خداوند و عظمت او توّجه شود ، زيرا كسى كه در آن حال به طرف راست يا چپ خود متوجّه مىشود از خداوند متعال روگردان و از مطالعهء انوار كبريايى او غافل گشته است ، و غفلت چنين كسى ممكن است ادامه يابد ، و در نتيجه روى دلش از حيث ضعف تعقّل امور معنوى و عدم فهم علوم الهى مانند روى دل الاغ گردد . امام صادق ( ع ) فرموده است : هنگامى كه رو به قبله ايستادى از دنيا و آنچه در آن است ، و از مردم و آنچه بدان مشغولند فارغ و نوميد باش ، و دلت را از هر چيزى كه تو را از خداوند باز دارد تهى ساز ، و با چشم دل به عظمت خداوند بنگر ، و حضور خود را در برابر خداوند به يادآور ، در آن روز كه تبلوا كلّ نفس ما أسلفت و ردّوا الى اللّه مولا هم الحقّ « 25 » و بر پاى خوف و رجا بايست .\r\n\r\nفصل : اعتدال\r\n( 1 ) غزّالى مىگويد : امّا اعتدال عبارت از ايستادن تن و دل در برابر خداوند متعال است ، پس بايد سر كه برترين اعضاى بدن است ساكن و فرو افكنده و خاضع باشد ، و فرو افكندن سر هشدارى است بر اين كه لازم است دل نيز متواضع و فروتن و پاك از رياست‌خواهى و برتربينى باشد ، و در اين جا بايد خطر و اهميّت موقف خود را در برابر خداوند به هنگام هول مطّلع « 26 » كه مورد\r\n\r\n\r\n","description":"","footnote":"\r\n( 23 ) اسرار الصّلاة ، شهيد دوّم .\r\n( 24 ) اسرار الصّلاة ، شهيد دوّم .\r\n( 25 ) يونس / 30 : ( در آن جا ) هر كس عملى را كه پيش از اين انجام داده مىآزمايد و همگى به سوى خداوند كه مولا و سرپرست حقيقى آنهاست باز مىگردند .\r\n( 26 ) مطّلع به فتح لام ، جزرى گفته است به معناى مكان اطّلاع از جاى بلند است .\r\n","page_name":" 593 ","page_number":593},
  {"content":"\r\n\r\nسئوال و بازخواست او قرار مىگيرى به يادآورى ، و بدانى كه هم اكنون نيز در برابر خداوند متعال ايستاده‌اى و او از دل تو آگاه است . پس اگر از شناخت كنه جلال او ناتوانى دست كم در برابر او چنان بايست كه در برابر يكى از پادشاهان زمان مىايستى ، يا حتى فرض كن كه در طول نماز خود مردى شايسته از خاندانت يا از كسانى كه دوست دارى تو را به صلاح و تقوا بشناسند با دقّت و مراقبت به تو مىنگرد ، چه در اين صورت از بيم آن كه مبادا اين شخص درماندهء بينوا به تو نسبت كمى خشوع دهد ، اندام تو آرام و اعضايت خاشع و همهء اجزاى بدنت بىحركت خواهد بود ، و هرگاه با ملاحظهء بنده‌اى بيچاره در خود احساس ضبط نفس و رودربايستى كنى نفس خويش را مورد سرزنش قرار ده و به او بگو : تو ادعّا مىكنى كه خدا را مىشناسى و او را دوست مىدارى ؛ آيا از گستاخى خود نسبت به او شرم نمىكنى كه بنده‌اى از بندگان او را تا اين حدّ توقير و تعظيم مىكنى ، و از آنان مىترسى ليكن از او بيمى ندارى در حالى كه او سزاوارتر است به اين كه از او بيمناك باشى . از اين رو هنگامى كه از پيامبر ( ص ) مىپرسند : شرم از خداوند چگونه است ؟ فرمود : « همان گونه كه از مرد پارساى خاندانت شرم مىكنى . » « 27 »\r\n\r\nفصل : توجه به خداوند\r\n( 1 ) مىگويم : امّا دربارهء توجّه ، يكى از دانشمندان ما « 28 » گفته است : هنگامى كه تكبيرات را آغاز مىكنى عظمت خداوند سبحان را به ياد بياور ، و در برابر قدرت كبريايى او خود را كوچك ، و عبادتت را ناچيز بدان ، و كوشش خود را در انجام وظايف خدمت و به كمال رسانيدن حقيقت عبادت زبون و اندك بشمار ، و در آن هنگام كه مىگويى : اللهم انت الملك الحق ، در عظمت ملك و\r\n\r\n\r\n","description":"","footnote":"\r\n( 27 ) عراقى گفته است : خرائطى آن را در مكارم الاخلاق از حديث ابى هريره نقل كرده است ؛ شعب الايمان بيهقى از حديث سعيد بن زيد به طور مرسل .\r\n( 28 ) اسرار الصّلاة ، شهيد دوّم .\r\n","page_name":" 594 ","page_number":594},
  {"content":"\r\n\r\nمملكت خداوند ، و قدرت مطلق و استيلاى او بر همهء عوالم وجود بينديش ، سپس به ذلّت و شكستگى خود بنگر و به گناهانت اعتراف كن ، و چون مىگويى :\r\nعملت سوءا و ظلمت نفسى فاغفرلى انّه لا يغفر الذنوب الا انت ، استغفار كن و از خداوند آمرزش بخواه ، و به خاطر بياور كه او تو را به انجام دادن اين خدمت فرا خوانده است . تو خود را در پيش روى او حاضر بدان ، كه او به تو نزديك است ، دعاى دعا كننده را اجابت مىكند ، و آواز او را مىشنود ، و به هنگام گفتن :\r\nلبيك و سعديك و الخير فى يديك ، در نظر آور كه همهء خوبيهاى دنيا و آخرت تنها به دست اوست . و با گفتن : و الشّر ليس اليك ، و المهدىّ من هديت ، او را از همهء اعمال بد و افعال زشت منزّه بدان و هدايت خالص و ارشاد را جايگزين آنها كن . و با گفتن : عبدك و ابن عبديك ، منك و بك و لك و اليك به بندگى او ، و اين كه قوام وجود و آغاز و فرجام تو از اوست اعتراف كن ، به اين معنا كه وجود اين عبد از تو ، و قوام و هستى او به تو ، و مملوك براى تو و بازگشت او به سوى توست ، و اوست كه آفرينش آفريدگان را آغاز و سپس آنها را به سوى خود باز مىگرداند ، و اين براى او آسانتر مىباشد ، و براى او مثل اعلا يعنى توصيف برتر است . پس ذهن خويش را براى درك اين حقايق آماده ساز ، و از اين مرتبه نيز گامى فراتر بگذار تا آن جا كه روزنه‌اى براى فهم اسرار و دقايق به روى تو گشوده شود ، و از جهان بالاتر كسب فيض كنى .\r\n\r\nفصل : نيّت و اخلاص در آن\r\n( 1 ) غزّالى مىگويد : امّا نيّت ، و آن عبارت است از عزم بر امتثال امر خداوند در گزاردن نماز و اتمام آن و خوددارى از آنچه آن را نقض و باطل كند ، و اين كه تمام آن را خالصانه براى رضاى خدا و به اميد ثواب و بيم از عذاب و طلب تقرّب به او به جا مىآورد ، و به خاطر اين كه با همهء بىادبيها و كثرت گناهان به تو اجازه داده كه با او راز و نياز كنى طوق منّت او را بر گردن خود احساس كن ، و ارزش مناجات با او را بزرگ بشمار ، و بنگر كه با چه كسى و چگونه و به چه\r\n\r\n","description":"","footnote":"","page_name":" 595 ","page_number":595},
  {"content":"\r\n\r\nچيزى مناجات مىكنى ؟ در اين صورت از شرمندگى عرق بر جبين تو خواهد نشست و زانوهايت از هيبت او سست و رنگ رخسارت از بيم او زرد خواهد شد .\r\nمىگويم : از امام صادق ( ع ) روايت شده كه فرموده است : « اخلاص در همهء اعمال معنايى است كه كليد آن قبول است » « 29 » و كمترين حدّ اخلاص آن است كه بنده همهء توان خود را در راه بندگى به كار برد ، و در برابر خداوند به اعمال خود ارجى ننهد ، در اين صورت است كه خداوند پاداش عمل او را بر خود واجب ساخته است ، چه اگر خداوند بخواهد وفاى به حقّ بندگى را از او مطالبه كند وى از آن عاجز و ناتوان خواهد ماند ، و پست‌ترين مقام دارنده اخلاص براى خدا اين است كه در دنيا از همهء گناهان حفظ مىشود ، و در آخرت از آتش دوزخ نجات يافته و به بهشت دست مىيابد . آن حضرت فرموده است :\r\n« دارندهء نيّت راست داراى قلب سليم است ، زيرا سلامت دل از وسوسه‌هاى ناروا نيّت را در همهء امور براى خدا خالص مىگرداند ، خداوند متعال فرموده است :   يَوْمَ لا يَنْفَعُ مالٌ وَ لا بَنُونَ إِلَّا مَنْ أَتَى اللَّهَ بِقَلْبٍ سَلِيمٍ   « 30 » خلاصه ، نيّت به اندازهء صفاى معرفت در دل ظاهر مىشود ، و بر حسب اختلاف اوقات از حيث قوّت و ضعف مختلف است ، آن كه نيّتش خالص است نفس او و هوسهاى آن تحت سيطره تعظيم خداوند و حياى از او مقهور مىباشد .\r\n\r\nفصل : تكبير\r\n( 1 ) مىگويم : امّا تكبير معنايش اين است كه خداوند بزرگتر از هر چيز است ، و يا بزرگتر از آن است كه توصيف شود ، و يا بزرگتر از آن است كه به حواسّ درك شود ، و يا بزرگتر از آن است كه با مردم مقايسه گردد .\r\n\r\n\r\n","description":"","footnote":"\r\n( 29 ) محدّث نورى آن را از مصباح الشريعة نقل كرده است ؛ مستدرك ، ج 1 ، ص 10 ، اسرار الصّلاة ، شهيد دوّم .\r\n( 30 ) مصباح الشريعة ، باب چهارم ؛ شعراء / 89 : در آن روزى كه مال و فرزندان سودى نمىبخشد ، مگر كسى كه با قلب سليم به پيشگاه خدا آيد .\r\n","page_name":" 596 ","page_number":596},
  {"content":"\r\n\r\nغزّالى مىگويد : هنگامى كه تكبير را بر زبان جارى مىكنى ، بايد دلت آن را تكذيب نكند ، و اگر در دلت چيزى از خداوند بزرگتر باشد پروردگار گواهى خواهد داد كه تو دروغگويى هر چند اين سخنت راست مىباشد ، چنان كه خداوند بر دروغ منافقان گواهى داد كه مىگفتند : محمّد ( ص ) پيامبر خداست . ( زيرا اعتقاد به پيامبرى آن حضرت نداشتند ) و اگر هوسهايت بيش از اوامر خداوند بر تو چيره باشند و بيش از آن كه از اوامر الهى پيروى كنى فرمانبردار آنها باشى بىشكّ هوسهايت را به خدايى گرفته‌اى و بزرگ داشته‌اى ، و گفتن اللّه أكبر از سوى تو مجرّد حركت زبان است و دل با آن همراه نيست ، در چنين حالتى اگر توبه و استغفار و خوش‌گمانى به كرم و بخشش پروردگار در ميان نباشد خطرى بس بزرگ موجود است .\r\nمىگويم : در مصباح الشريعة « 31 » آمده كه امام صادق ( ع ) فرموده است :\r\nهنگامى كه تكبير گفتى همهء آنچه را كه ميان زمين و آسمانهاست در برابر كبريايى خداوند كوچك بشمار ، چه خداوند متعال هنگامى كه به دل بنده‌اش نظر و مشاهده كند كه او در حالى تكبير مىگويد كه در قلبش شايبه‌اى نسبت به حقيقت تكبيرش وجود دارد به وى خطاب مىكند : اى دروغگو مرا فريب مىدهى ؟ به عزّت و جلالم سوگند تو را از شيرينى ذكر خود محروم مىگردانم ، و از قرب خويش و مسرّت به مناجاتم محجوب مىسازم .\r\nاكنون به هنگام نماز دلت را بيازماى ، اگر شيرينى ياد او را در آن مىيابى و سرور و فرح در جان خود احساس مىكنى و دلت را به سبب مناجات با او شادمان مىبينى ، و از راز و نياز گفتن با او لذّت مىبرى بدان خداوند تو را در تكبيرى كه گفته‌اى و او را بزرگ داشته‌اى تصديق كرده است ، و گرنه از اين كه لذّت مناجات خود را از تو سلب و تو را از شيرينى عبادت محروم ساخته است بدان كه اين دليل است بر اين كه خداوند تكبيرت را تكذيب كرده و تو را از درگاه خود رانده است .\r\n\r\n\r\n","description":"","footnote":"\r\n( 31 ) همان مأخذ ، باب سيزدهم .\r\n","page_name":" 597 ","page_number":597},
  {"content":"\r\n\r\n\r\nفصل : دعاى استفتاح\r\n( 1 ) غزّالى مىگويد : امّا دعاى استفتاح نخستين كلمات آن اين است كه بگويى :\r\nوجّهت وجهى للذى فطر السماوات و الارض حنيفا مسلما ، مراد از وجه چهرهء ظاهر نيست ، چه تو صورت خود را در اين حال متوجّه قبله كرده‌اى و خداوند سبحان منزّه است از اين كه در جهات محدود باشد تا تو صورت خود را به سمت او كنى ، بلكه مقصود روى دل است كه متوجّه آفريننده آسمانها و زمين مىشود ، و بايد بنگرى آيا دلت متوجّه آرزوها و مقاصدت در خانه و بازار و در پى خواستها و شهوات توست يا متوجّه آفرينندهء زمين و آسمانهاست . بپرهيز از اين كه مناجات خود را با كذب و دروغ‌پردازى آغاز كنى ، و دل رو به سوى خدا نمىكند مگر آنگاه كه از هر چه غير خداست روى بگرداند . پس اگر نمىتوانى هميشه دل به سوى خدا داشته باشى بكوش كه در حال نماز دلت را متوجّه او كنى تا در آن حال راست گفتار به شمار آيى . هنگامى كه مىگويى :\r\nحنيفا مسلما بايد به خاطر آورى مسلمان كسى است كه مسلمانان از دست و زبانش ايمن باشند ، و اگر چنين نباشى در اين ادّعا نيز دروغگويى ، و بايد بكوشى كه در آينده يك چنين مسلمانى باشى و از گذشته پشيمان بوده و بر آن افسوس خورى . هنگامى كه مىگويى : و ما انا من المشركين شرك خفىّ را به ياد آور ، زيرا قول خداوند متعال كه فرموده است :  فَمَنْ كانَ يَرْجُوا لِقاءَ رَبِّهِ فَلْيَعْمَلْ عَمَلًا صالِحاً وَ لا يُشْرِكْ بِعِبادَةِ رَبِّهِ أَحَداً  « 32 » در مورد كسى نازل شده است كه قصد او در عبادت پروردگار هم جلب رضاى او و هم تحصيل ستايش مردم است ، و از اين نوع شرك بپرهيز و از اين كه خود را از جرگهء مشركان خارج مىكنى بىآن كه از اين شرك جدا و از آن بيزار باشى در دل احساس شرمندگى كن ، زيرا واژهء شرك هم بر اندك آن اطلاق مىشود و هم بر بسيار\r\n\r\n\r\n","description":"","footnote":"\r\n( 32 ) كهف / 110 : . . . پس هر كس اميد لقاى پروردگارش را دارد بايد عمل صالح انجام دهد ، و كسى را در عبادت پروردگارش شريك نكند .\r\n","page_name":" 598 ","page_number":598},
  {"content":"\r\n\r\nمىگويى : محياى و مماتى لله بدان كه اين زبان حال بنده‌اى است كه نسبت به خودش غايب و در خدمت به مولايش حاضر باشد ؛ اگر اين سخن را كسى گويد كه خشنودى و خشم و قيام و قعود و رغبت او در زندگى و بيم او از مرگ براى مقاصد دنيا باشد هرگز اين گفتار مناسب حال نيست . در آن موقع كه مىگويى : اعوذ بالله من الشيطان الرجيم بايد بدانى كه شيطان دشمن توست و اينك در كمين است كه دل تو را از توجّه به خدا به سوى ديگر بگرداند ، زيرا نسبت به مناجات تو با خدا و سجود تو در برابر او حسد مىورزد ، با آن كه او به سبب ترك يك سجده كه توفيق آن را نيافت لعن و از درگاه الهى رانده شد . و نيز بايد استعاذه و پناه بردن تو از شيطان به خدا همراه با ترك چيزهايى باشد كه محبوب شيطان است و آنها را به آنچه محبوب خداوند است تبديل كنى ، و اين امر منحصر به گفتن نباشد ، چه اگر كسى در معرض حملهء درّنده‌اى كه مىخواهد او را به درد ، يا دشمنى كه مىخواهد او را بكشد قرار گيرد ، و در اين حال بگويد : من از شرّ تو به اين دژ محكم پناه مىبرم ، و از جاى خود تكان نخورد ، اين گفتار سودى به حال او ندارد ، بلكه تنها تغيير جا مىتواند او را از آن وضع برهاند . به همين گونه است حال كسى كه از هوسهاى خود كه دلخواه شيطان و در نظر پروردگار ناپسند هستند پيروى مىكند كه صرف گفتار براى او فايده‌اى ندارد ، بلكه بايد گفتارش با عزم بر پناه بردن از شرّ شيطان به دژ محكم الهى همراه باشد ، و دژ محكم خداوند لا إله الا الله است ، چنان كه پيامبر ما ( ص ) خبر داده كه خداوند فرموده است : لا إله الا الله حصنى « 33 » . و پناه برندهء به دژ الهى كسى است كه براى او معبودى جز خداوند نباشد امّا كسى كه هواى نفس خود را به خدايى گرفته در حوزهء شيطان است نه در دژ رحمان . و بدان كه از جملهء نيرنگهاى شيطان اين است كه تو را در نماز به فكر آخرت و انجام دادن اعمال خير مىاندازد تا تو را مشغول كند و از فهم آنچه مىخوانى باز دارد ، و بايد بدانى كه هر چه تو را از درك معانى قرائت باز دارد وسوسهء شيطان است ،\r\n\r\n\r\n","description":"","footnote":"\r\n( 33 ) عيون اخبار الرّضا ، ص 275 ، حديث معروف به سلسلة الذّهب .\r\n","page_name":" 599 ","page_number":599},
  {"content":"\r\n\r\nزيرا مقصود از قرائت حركت دادن زبان نيست بلكه منظور فهم معانى است . در مورد قرائت مردم سه دسته‌اند . دسته‌اى زبان را به جنبش درمىآورند و دلشان غافل است ؛ دستهء ديگر زبان خود را به حركت درمىآورند و دلشان از زبانشان پيروى مىكند ، در نتيجه آواى دل را مىشنوند و آن را درك مىكنند به همان گونه كه از ديگران مىشنوند ، و اين مرتبهء اصحاب يمين است ؛ دستهء سوّم كسانى هستند كه در اخذ معانى نخست دلشان سبقت مىگيرد ، سپس زبان به خدمت دل شتافته آن معانى را ترجمه مىكند ، و ميان اين كه زبان ترجمان دل يا معلّم آن باشد تفاوت بسيار است ؛ مقرّبان حقّ كسانى هستند كه زبانشان ترجمان و پيرو دل آنهاست ، و دلشان تابع زبانشان نيست .\r\n\r\nشرح معانى نماز\r\n( 1 ) هنگامى كه بسم اللّه الرّحمان الرّحيم مىگويى براى شروع قرائت كلام خداوند ، به آن قصد تبرّك كن ، بدان معناى آن اين است كه همهء كارها به خداوند وابسته است ، و در اين جا مراد از اسم مسمّاست ، و چون همهء امور به دست خداست ناگزير همهء ستايش ويژه اوست . « الحمد لله » معنايش اين است كه شكر و سپاس خاصّ خداوندى است كه همهء نعمتها از اوست . هر كس نعمتى را از غير خدا بداند ، و يا ديگرى را بدون اين كه در نظر گيرد كه او مسخّر فرمان الهى است مورد شكر و سپاس قرار دهد در بسم الله گفتن او و حمد و سپاس وى نسبت به خداوند به اندازهء توجّه او به غير خدا نارسايى و نقصان است . چون :\r\n« الرّحمان الرّحيم » بگويى الطاف گوناگون الهى را در نظر آور تا رحمت او بر تو آشكار شود ، و اميد در دل تو زنده گردد . سپس با گفتن « مالك يوم الدّين » در دل خود احساس تعظيم و بيم كن ، امّا تعظيم نسبت به او به سبب آن كه مملكت وجود تنها از آن اوست ، و بيم به جهت هول و هراس روز جزا و حساب و اين كه مالك آن روز تنها خداست . سپس با گفتن : « اياك نعبد » اخلاص خود را تازه گردان ، و با ذكر : « اياك نستعين » اظهار ناتوانى و نيازمندى و بيزارى\r\n\r\n","description":"","footnote":"","page_name":" 600 ","page_number":600},
  {"content":"\r\n\r\nخود را از هر قوّه و قدرت بجز قدرت او تجديد كن ، و به حقيقت بدان كه طاعت تو جز به كمك او صورت نگرفته و منّت از آن اوست كه تو را بدان توفيق بخشيده ، و به عبادت خود گمارده ، و به تو شايستگى داده كه با او راز و نياز كنى ، و اگر تو را از اين توفيق محروم مىكرد از جملهء رانده شدگان و در زمرهء شيطان ملعون بودى . سپس هنگامى كه از استعاذه و گفتن بسم الله و حمد و اظهار نياز به مطلق كمك حقّ تعالى فراغت يافتى درخواست خود را معيّن ، و مهمّترين حاجات خود را اظهار كن و بگو : اهدنا الصراط المستقيم راه و صراطى كه ما را به جوار تو سوق دهد ، و ما را به سر منزل رضاى تو برساند . اين سخن خود را شرح و تفصيل بده و تأييد و استشهاد كن به آنانى كه خداوند نعمت هدايت را به آنها ارزانى فرموده است مانند پيامبران و صدّيقان و شهيدان و صالحان ، نه كسانى كه بر آنها غضب فرموده است مانند كافران و منحرفان اعمّ از يهود و نصارا و صابيان . چون سورهء فاتحه را بدين گونه قرائت كردى رواست در زمرهء كسانى قرار گيرى كه مطابق آنچه پيامبر ( ص ) خبر داده خداوند دربارهء آنها فرموده است :\r\n« نماز را ميان خود و بنده‌ام دو نيم كردم ، نيمى براى خودم و نيمى براى بنده‌ام ؛ بنده مىگويد : الحمد لله رب العالمين ، خداوند مىگويد : بنده‌ام مرا ستود و بر من ثنا گفت ، و اين معناى قول نمازگزار است كه مىگويد : سمع الله لمن حمده . . . تا آخر حديث » « 34 » . اينك اگر از نمازهايت بهره‌اى نبرده باشى جز اين كه خداوند با همهء جلال و عظمت خود تو را ياد مىكند همين غنيمت تو را\r\n\r\n\r\n","description":"","footnote":"\r\n( 34 ) صحيح ، مسلم ، ج 2 ، ص 9 ، از ابى هريره در حديثى گفته است : من از پيامبر خدا ( ص ) شنيدم مىفرمود : خداوند متعال فرموده است نماز را ميان خود و بنده‌ام دو قسمت كردم و براى بنده‌ام رواست آنچه بخواهد درخواست كند ، هنگامى كه بنده مىگويد :  الْحَمْدُ لِلَّهِ رَبِّ الْعالَمِينَ  خداوند مىگويد : بنده‌ام مرا ستود ، و چون بگويد : الرّحمان الرّحيم خداوند مىگويد : بنده‌ام بر من ثنا گفت ، و موقعى كه بگويد :  مالِكِ يَوْمِ الدِّينِ  خداوند مىفرمايد : بنده‌ام مرا بزرگ داشت ، و چون بگويد :\r\n إِيَّاكَ نَعْبُدُ وَ إِيَّاكَ نَسْتَعِينُ  خداوند مىفرمايد اين ميان من و بنده من است ، و براى بنده‌ام رواست آنچه بخواهد درخواست كند ، و چون بگويد :   اهْدِنَا الصِّراطَ الْمُسْتَقِيمَ ، صِراطَ الَّذِينَ أَنْعَمْتَ عَلَيْهِمْ غَيْرِ الْمَغْضُوبِ عَلَيْهِمْ وَ لَا الضَّالِّينَ   خداوند مىفرمايد : اين از آن بنده من و براى او رواست كه هر چه بخواهد درخواست كند ( سنن نسائى ، ج 2 ، ص 136 )\r\n","page_name":" 601 ","page_number":601},
  {"content":"\r\n\r\nبس خواهد بود ، چه رسد به ثوابها و بخششهاى حق تعالى كه اميد آنها را دارى .\r\nهمچنين بايد سوره‌اى را كه در نماز مىخوانى به همان گونه كه در بخش تلاوت قرآن اين كتاب شرح داده خواهد شد معناى آن را بفهمى ، و از اوامر ، نواهى ، وعد ، وعيد ، مواعظ ، اخبار پيامبران و ذكر منّتها و احسانهاى او غافل نباشى . براى هر يك از اين امور كه ذكر شد حقّى است . حقّ وعد رجا و اميدوارى ، حقّ وعيد خوف ، حقّ امر و نهى عزم بر رعايت آنها ، حقّ موعظه پندپذيرى و حقّ اخبار پيامبران عبرت گرفتن است . درك اين حقوق و معانى بر حسب درجات فهم است ، و فهم به وفور دانش و صفاى دل بستگى دارد ، و اين درجات غير قابل شمارش است . نماز كليد دلهاست و اسرار كلمات به سبب آن منكشف مىشود و اين حقّ قرائت و نيز حقّ اذكار و تسبيحات است . سپس نمازگزار بايد نحوهء قرائت را رعايت كند ، و آن را با آهنگ خوب بخواند ، و با سرعت و عجله قرائت نكند ، زيرا خواندن آيات به آرامى ، تأمّل و تدبّر در آنها را بيشتر ممكن مىسازد ، و بايد آهنگ صداى خود را به هنگام خواندن آيات رحمت و عذاب وعد و وعيد ، حمد و تعظيم ، تقديس و تسبيح و تمجيد متنوع گرداند . برخى از بزرگان دين چون به آياتى مانند :  مَا اتَّخَذَ اللَّهُ مِنْ وَلَدٍ وَ ما كانَ مَعَهُ مِنْ إِلهٍ  مىرسيدند لحن صداى خود را پايين مىآوردند همچون كسى كه از اين كه خدا را به هر چيزى ياد كند ، شرمگين باشد . در روز قيامت به قارى قرآن گفته مىشود : بخوان و بالا برو ، و با آهنگ خوش و شمرده بخوان چنان كه در دنيا مىخواندى « 35 » .\r\nمىگويم : نظير اين نقل از طريق خاصّه ( شيعه ) از اهل بيت ( ع ) نيز روايت شده است ، و ما در بخش « تلاوت قرآن » گفتارى را كه از امام صادق ( ع ) در اين مورد نقل شده است به خواست خدا ذكر خواهيم كرد .\r\n\r\n\r\n","description":"","footnote":"\r\n( 35 ) سنن ، نسائى ، ج 1 ، ص 338 ؛ سنن ، ترمذى ، ج 11 ، ص 36 ؛ ثواب الاعمال ، صدوق ، ص 124 .\r\n","page_name":" 602 ","page_number":602},
  {"content":"\r\n\r\n\r\nفصل\r\n( 1 ) امّا ادامه دادن قيام هشدارى است بر اين كه دل بايد بر صفت واحدى در برابر خداوند حضور داشته و منحصرا متوجّه او باشد ، پيامبر ( ص ) فرموده است :\r\n« خداوند رو به سوى نمازگزار دارد مادام كه نمازگزار توجّه خود را به چيز ديگر معطوف نكرده است . » « 36 » همان گونه كه واجب است نمازگزار سر و چشم را از توجّه به جهات ديگر باز دارد همچنين واجب است دل و درون خود را از التفات به هر چه غير از نماز است حفظ كند ، و اگر دل متوجّه چيزى غير از نماز شود آن را به اين كه خداوند بر او آگاه است متذكّر سازد . بىشكّ زشتى اهانتى كه مناجات كننده به هنگام غفلت بر مناجات شونده روا مىدارد به خود او باز مىگردد . بايد خشوع را ملازم و همنشين دل كنى ، زيرا رهايى از التفات ظاهر و باطن به غير ، ثمرهء خشوع است ، و هر گاه باطن خاشع شود ظاهر نيز خاشع و فروتن خواهد شد . پيامبر ( ص ) دربارهء نمازگزارى كه با محاسن خويش بازى مىكرد فرمود : « امّا اين شخص اگر دلش خاشع مىبود اعضايش نيز خاشع بود . » « 37 » چرا كه رعيّت محكوم حكم حاكم است ، به اين جهت در دعا آمده : اللهم اصلح الراعى و الرّعية « 38 » و دل راعى ( سرپرست ) و جوارح رعيّت است .\r\nهمهء آنچه را كه گفتيم مقتضى طبع آدمى در برابر افراد با عظمت روزگار مىباشد و چگونه ممكن است طبع كسى كه پادشاه پادشاهان را مىشناسد اقتضاى اين خشوع و فروتنى در برابر او را نداشته باشد . آن كه در پيش روى غير خدا آرام و خاشع ، و در پيشگاه حق تعالى اعضايش مضطرب و ناآرام باشد اين حالت نشانهء ضعف معرفت او نسبت به عظمت و جلال حقّ تعالى و ناآگاهى از\r\n\r\n\r\n","description":"","footnote":"\r\n( 36 ) سنن ، ابى داوود ، ج 1 ، ص 209 ؛ نسائى و دارمى نيز آن را نقل كرده‌اند ؛ مشكاة المصابيح ، ج 1 ، ص 91 .\r\n( 37 ) مأخذ آن پيش از اين ذكر شده است .\r\n( 38 ) در كتب حديث هر دو طايفه ( شيعه و سنّى ) مدركى براى آن نيافتم .\r\n","page_name":" 603 ","page_number":603},
  {"content":"\r\n\r\nسرّ و ضمير خويش ، و كوتاهى او در انديشيدن در قول حقّ متعال است كه فرموده است :   الَّذِي يَراكَ حِينَ تَقُومُ ، وَ تَقَلُّبَكَ فِي السَّاجِدِينَ   « 39 » .\r\n\r\nفصل\r\n( 1 ) امّا ركوع و سجود ، سزاوار است ذكر كبريايى خداوند را در آنها تازه كنى ، و با بلند كردن دستهاى خود از عذاب خداوند به عفو و بخشش او پناه برى ، و از سنّت پيامبر او ( ص ) پيروى كنى ، و با ركوع خويش ذلّت و فروتنى خويش را در برابر او از سرگيرى ، و در نرم گردانيدن دل و تجديد خشوع خود بكوشى ، و عظمت و بلندى مقام پروردگار و پستى و فرومايگى خويش را احساس كنى ، و براى تثبيت اين معانى در دل از زبانت كمك بخواهى ؛ پس پروردگارت را تسبيح گوى و او را منزّه بدان ، و به عظمت او گواهى ده ، چه او از هر عظيمى عظيم‌تر است ، و آن را مكررا بر دل خويش وارد كن تا تثبيت شود .\r\nسپس در حالى كه اميدوار باشى كه خداوند بر ذلّت تو رحم مىكند ، با گفتن :\r\nسمع الله لمن حمده سر از ركوع بردار و اميد را در دل خود ايجاد كن ، زيرا معناى آن ذكر اين است كه خداوند دعاى شكرگزار را اجابت مىكند . پس شكر را كه موجب مزيد نعمت است به دنبال ذكر مذكور بياور و بگو :  الْحَمْدُ لِلَّهِ رَبِّ الْعالَمِينَ  .\r\nمىگويم : سپس بر خشوع و تذلّل خود بيفزاى و بگو : اهل الكبرياء و العظمة و الجود و الجبروت .\r\nدر الفقيه « 40 » از امير مؤمنان ( ع ) روايت شده است كه از آن حضرت دربارهء معناى كشيدن گردن در ركوع پرسيدند فرمود : « تأويل آن اين است كه به تو ايمان دارم هر چند گردنم زده شود . »\r\n\r\n\r\n","description":"","footnote":"\r\n( 39 ) شعراء / 218 و 219 : همان كسى كه تو را به هنگامى كه ( براى عبادت ) برمىخيزى مىبيند ، و حركت تو را در ميان سجده كنندگان مشاهده مىكند .\r\n( 40 ) ص 85 ، به شمارهء 25 .\r\n","page_name":" 604 ","page_number":604},
  {"content":"\r\n\r\nدر مصباح الشريعة « 41 » از امام صادق ( ع ) نقل شده كه فرموده است :\r\n« بنده كه از روى حقيقت براى حقّ تعالى ركوع مىكند خداوند او را به نور جلال و شكوه خود زينت مىبخشد ، و در سايهء كبريايى خويش قرار مىدهد ، و جامه برگزيدگانش را بر او مىپوشاند ؛ ركوع در مرتبهء اوّل و سجود در مرتبهء دوّم قرار دارد ؛ كسى كه اوّلى را به معناى خود به جا آورد شايستگى دوّمى را پيدا مىكند ، ركوع ادب و سجود تقرّب است ، كسى كه ادب را نيكو به جا نياورد شايستگى قرب حقّ تعالى را ندارد . پس با دل خويش خاضعانه براى پروردگارت ركوع كن ، و در برابر قدرت او خوار و ترسان باش ، و مانند كسى كه بيمناك و اندوهگين است از اين كه مبادا فايده‌اى را كه عايد ركوع‌كنندگان مىشود از دست بدهد در مقابل خداوند افتاده و فروتن باش ؛ حكايت شده كه ربيع بن خثيم تمام شب را بيدار و در يك ركعت به صبح مىرسانيد ، چون بامداد مىشد نفسى عميق مىكشيد و مىگفت : اى واى مخلصين پيشى گرفتند و ما محروم مانديم .\r\nركوع خود را با هموار كردن پشت خود كامل به جا بياور ، و كوشش خود را در قيام به خدمت پروردگار بىآن كه كمكى از جانب او شود ناچيز بدان ، و با قلب خويش از وسوسه‌ها و فريبها و نيرنگهاى شيطان گريزان باش ، زيرا خداوند متعال بندگان را به اندازهء فروتنى كه نسبت به او دارند ترقّى مىدهد ، و به قدر آگاهى كه بر نهان و اسرارشان دارد آنان را به اصول تواضع و خضوع و خشوع هدايت مىكند .\r\nغزّالى مىگويد : سپس سر به سجده بگذار ، كه آن عالىترين درجات فروتنى است ، و عزيزترين اعضاى خود را كه صورت است بر خوارترين اشيا كه خاك است بنه ، اگر بتوانى ميان پيشانى و خاك حايلى قرار مده تا سجده‌ات بر زمين باشد ، چه اين به فروتنى نزديكتر ، و بيشتر گوياى ذلّت تو در برابر خالق متعال است ، و چون خويشتن را در مقام ذلّت درآوردى ، بدان كه نفس خويش را در جايگاه مناسب خودش قرار داده‌اى و فرع را به اصلش باز گردانيده‌اى ، زيرا\r\n\r\n\r\n","description":"","footnote":"\r\n( 41 ) باب پانزدهم .\r\n","page_name":" 605 ","page_number":605},
  {"content":"\r\n\r\nتو از خاك آفريده شده‌اى و به آن باز گردانيده مىشوى . در اين حال ياد عظمت حقّ تعالى در دل تازه كن و بگو : سبحان ربى الاعلى و با تكرار اين ذكر بر آن تأكيد كن ، چه يك بار گفتن اثرش ضعيف است . در آن هنگام كه دلت نرم و درونت پاك شد بايد اميدت به رحمت پروردگار قوّت گيرد ، زيرا رحمت او ضعف و ذلّت را شامل مىشود نه تكبّر و سرمستى را . سپس در حالى كه تكبير بگويى و حاجت خود را بخواهى و از گناهانت آمرزش بطلبى سر از سجده بردار ، پس از آن با تكرار سجده اظهار فروتنى كن و به همان گونه كه ذكر شد به سجدهء دوّم باز گرد .\r\nمىگويم : در الفقيه « 42 » از امير مؤمنان روايت شده كه از آن حضرت پرسيدند معناى سجدهء اوّل چيست ؟ فرمود : « تأويلش اين است كه بار خدايا تو ما را از آن آفريدى » يعنى از زمين ، و تأويل سربرداشتن اين است كه : « تو ما را از آن بيرون مىآورى » و سجده دوّم به معناى اين است كه « ما را به آن باز مىگردانى » و سربرداشتن دوّم بدين معناست كه « بار ديگر ما را از آن بيرون مىآورى . » در مصباح الشّريعة « 43 » از امام صادق ( ع ) روايت شده است كه فرمود : « به خدا سوگند كسى كه حقيقة سجده كند هر چند در عمر خود يك بار باشد زيان نكرده است ، و كسى كه در چنين حالى با پروردگارش خلوت ، و مانند كسى كه خود را مىفريبد رفتار كند ، و از آنچه خداوند براى سجده كنندگان از مؤانست با خود در اين دنيا ، و آسايش در آخرت آماده كرده است غافل و بىخبر باشد رستگار نمىشود . كسى كه در سجود تقرّبش را به خدا نيكو كند هرگز از او دور نخواهد شد ، و آن كه نسبت به خدا سوء ادب روا دارد ، و در حال سجودش حرمت خداوند را ضايع كرده دل به غير او داشته باشد ، هرگز به خداوند تقرّب نخواهد يافت . بنابراين خداوند را متواضعانه سجده كن همچون ذليلى كه بداند او از خاكى كه در زير پا لگدكوب گشته آفريده شده ، و از نطفه‌اى كه هر كسى\r\n\r\n\r\n","description":"","footnote":"\r\n( 42 ) همان مأخذ ، ص 86 ، به شمارهء 32 .\r\n( 43 ) باب شانزدهم .\r\n","page_name":" 606 ","page_number":606},
  {"content":"\r\n\r\nآن را پليد و ناپاك مىشمارد پديد آمده ، و در حالى كه وجود نداشته موجود شده است . خداوند سجود را قرار داده تا بشر با دل و درون و روح خود به او تقرّب جويد ، پس هر كس به او تقرّب يافت از غير او دورى گزيد ، آيا نمىبينى كه در ظاهر حال نيز سجود واقع نمىشود مگر آن كه نمازگزار خود را از همهء اشيا دور ، و از هر چشمى كه او را ببيند محجوب بدارد . امر باطن را نيز خداوند به همين گونه خواسته و اراده فرموده است ، كسى كه در نماز دلش به چيزى غير از خدا وابسته باشد به همان چيز نزديك ، و از حقيقت آنچه خداوند در نماز از او خواسته است دور مىباشد . خداوند متعال فرموده است :  ما جَعَلَ اللَّهُ لِرَجُلٍ مِنْ قَلْبَيْنِ فِي جَوْفِهِ  ، پيامبر خدا ( ص ) فرموده است : كه خداوند مىفرمايد ، چون بر دل بنده نظر افكنم و بدانم كه آن دوستدار اخلاص براى اطاعت من و خواهان خشنودى من است اصلاح حال او و تدبير امور او را متكفل مىشوم و به او نزديك مىگردم ، و كسى كه در نمازش خود را به غير من مشغول كند او از جملهء كسانى است كه خود را ريشخند كرده و نام او در ديوان زيانكاران ثبت مىشود .\r\n\r\nفصل : معناى تشهد و گفتار مرحوم شهيد\r\n( 1 ) يكى از دانشمندان « 44 » ما مىگويد : هنگامى كه پس از آن اعمال دقيق و اسرار عميقى كه مشتمل بر خطرهاى بزرگ و بيم و هراسهاى عظيم است براى تشهّد نشستى ، احساس ترس و شرم كن از اين كه اعمالى را كه به جا آورده‌اى مبادا به گونه‌اى كه بايد انجام شود واقع نشده و اداى وظيفه نگرديده و شرايط آنها به عمل نيامده باشد ، و در نتيجه عبادات تو در ديوان پذيرفته‌شدگان به ثبت نرسيده ، و دست تو از فوايد آنها خالى مانده باشد و شايد كه خداوند به رحمت خود آنها را برايت تدارك ببيند ، و به فضل و كرم خويش عمل ناقص تو را بپذيرد . اينك به مبدأ امر و اساس دين بازگرد ، و اگر چيزى جز اين در دست ندارى به كلمه توحيد و دژ مستحكم الهى تمسّك جوى ؛ دژى كه هر كس وارد\r\n\r\n\r\n","description":"","footnote":"\r\n( 44 ) مقصودش شهيد دوّم در كتاب اسرار الصلاة است .\r\n","page_name":" 607 ","page_number":607},
  {"content":"\r\n\r\nآن شود در امن و امان است ؛ به وحدانيّت او گواهى ده ، و رسول كريم و پيامبر عظيم را به خاطر آور ، و به عبوديّت و رسالت او شهادت بده و بر او و خاندانش درود بفرست ، و با اعادهء شهادتين پيمان خود را با خداوند تجديد ، و با عرضهء آنها مراتب بندگى را رعايت كن ، زيرا شهادتين نخستين وسيله و اساس برتريها و جمع ميان همهء فضيلتهاست ، و در اين حال اگر درود خود را بر پيامبر ( ص ) و خاندان او از روى حقيقت فرستاده باشى منتظر باش پيامبر خدا ( ص ) صلوات تو را با ده صلوات اجابت كند ، كه اگر ثواب يكى از آنها به تو برسد براى هميشه رستگار شده‌اى .\r\nامام صادق ( ع ) فرموده است : تشهّد ستايش خداست ، همچنان كه به زبان ادّعاى بندگى او را دارى در نهان نيز بندهء او بوده ، و در عمل نسبت به او خاضع و فروتن باش . راستگويى را با صفاى درستى نهان خود پيوند ده زيرا او تو را بنده آفريده ، و به تو دستور داده كه با دل و اعضاى خويش او را پرستش كنى ، و بندگى خود را نسبت به او با ربوبيّت او نسبت به تو متحقّق سازى و بدانى كه زمام امور خلايق به دست اوست . و هيچ كس را نفس برآوردنى و چشم به‌همزدنى نيست مگر به قدرت و مشيّت او ؛ آنان عاجزند از اين كه بتوانند در مملكتش بى اجازه و ارادهء او كمترين كارى را انجام دهند . خداوند متعال فرموده است :  وَ رَبُّكَ يَخْلُقُ ما يَشاءُ وَ يَخْتارُ ما كانَ لَهُمُ الْخِيَرَةُ سُبْحانَ اللَّهِ وَ تَعالى عَمَّا يُشْرِكُونَ  « 45 » پس با زبان و ادّعا خدا را بنده‌اى ذاكر باش ، و صدق زبانت را با صفاى نهانت پيوند ده زيرا او تو را آفريده و گرامىتر و برتر از آن است كه در برابر او كسى را مشيّت و اراده‌اى باشد . بندگى را در رضا به حكمتهاى او و در فرمانبردارى نسبت به اداى اوامر او به كار گير ، او به تو دستور داده كه بر پيامبرش محمد ( ص ) درود فرستى ، پس صلوات خود را به صلوات او ، و طاعت پيامبر ( ص ) را به طاعت او ، و گواهى خويش را به گواهى او متّصل گردان ، و بنگر كه اگر هم\r\n\r\n\r\n","description":"","footnote":"\r\n( 45 ) قصص / 68 : پروردگار تو هر چه را بخواهد مىآفريند ، و ( هر كس را صلاح بداند ) بر مىگزيند ، براى آنها اختيارى نيست ، ذات پاك الهى منزّه و برتر از آن است كه به او شرك مىآورند .\r\n","page_name":" 608 ","page_number":608},
  {"content":"\r\n\r\nواجب الهى را نسبت به آنچه امر و يا نهى كرده به جا مىآورى و سنّتها و آداب را رعايت مىكنى و پايگاه بلند او را در نزد خداوند مىدانى ، با اين حال مبادا از بركات شناخت حرمت او غافل باشى ، و در نتيجه از ثواب صلوات تو بر او ، و استغفار او براى تو و از شفاعت آن حضرت محروم شوى . « 46 »\r\n\r\nفصل\r\n( 1 ) يكى از دانشمندان ما گفته است : چون از تشهّد فراغت يافتى خويشتن را در پيشگاه خاتم پيامبران و فرشتگان مقرّب حاضر كن و بگو : السلام عليك ايها النبى و رحمة الله و بركاته تا آخرين سلام مستحبّ ؛ سپس پيامبر ( ص ) و ديگر پيامبران و امامان ( ع ) و فرشتگان مقرّب نگهبانى كه اعمال تو را مىشمارند و ثبت مىكنند به خاطر بياور و بگو : السلام عليكم و رحمة الله و بركاته . مبادا در اداى اين سلام زبانت را به صيغهء مخاطب بگشايى بىآن كه مخاطب تو در ذهنت حضور داشته باشد كه در اين صورت در زمرهء بيهوده‌كاران و ملعبه‌گران خواهى بود ، و چگونه ممكن است خطاب كسى كه مخاطب را قصد نكرده است شنيده شود مگر آن كه فضل الهى و رحمت عام و رأفت كامل او شامل حال شود و اين سلام از آنچه واجب است مجزى به حساب آيد ، هر چند از درجات قبول دور ، و از رسيدن به اوج قرب فروتر است . و چنانچه امام جماعتى باشى در سلام خود علاوه بر آنهايى كه در نيّت گرفته‌اى و ذكر شد جماعت خود را نيز قصد كن ، و آنها نيز بايد پاسخ سلام تو را در نيّت بگيرند ، و سپس با سلام دوّم همان را كه تو قصد كرده‌اى نيّت كنند ، و هرگاه آنچه را ذكر شده به جا آوريد وظيفهء سلام را انجام داده و استحقاق مزيد اكرام را از سوى حق تعالى به دست آورده‌ايد . واژهء سلام در اصل ميان تحيّت خاصّ و اسم مقدّس بارى تعالى مشترك است . روشن است كه در اين جا مراد معناى نخست است ، و بنابر معناى دوّم به اذن خداوند متعال از باب تفأل به سلامت و امان از عذاب روز قيامت براى كسى كه حدود\r\n\r\n\r\n","description":"","footnote":"\r\n( 46 ) مصباح الشريعة ، باب هفدهم .\r\n","page_name":" 609 ","page_number":609},
  {"content":"\r\n\r\nالهى را رعايت كند بر مردم نيز بر سبيل استعاره اطلاق مىشود .\r\nامام صادق ( ع ) فرموده است : « معناى سلام در دنبالهء هر نماز امان است » ، يعنى هر كس امر خداوند و سنّت پيامبر او ( ص ) را از روى خضوع و خشوع به جا آورد براى او امان از بلاهاى دنيا و خلاصى از عذاب آخرت است . سلام يكى از نامهاى خداوند است كه آن را ميان بندگانش به وديعت نهاده تا معناى آن را در معامله‌ها و امانتداريها و داوريها و صدق مصاحبتها و مجالستها و حسن معاشرتهاى خود به كار برند ، و اگر بخواهى سلام را در محلّ خود به كارگيرى و حقّ آن را ادا كنى از خدا بترس و دين و عقل و قلب خود را از ظلمت معاصى سالم نگه دار ؛ همچنين حافظان و نگهبانان خود را بر اثر بدرفتارى با آنها دلتنگ و ملول و بيمناك مگردان به همين گونه دوست و سپس دشمن خود را ، چه كسى كه نزديكانش از او در سلامت نيستند ، به طريق اولى افراد بيگانه از او در سلامت و ايمنى نخواهند بود ، و آن كه سلام را در مواضع خود به كار نمىبرد براى او هيچ سلام و اسلام و تسليمى نخواهد بود ، و در گفتن سلام هر چند آن را ميان مردم افشا كند و رواج دهد دروغگوست « 47 » .\r\n\r\nفصل : دعاى پس از نماز\r\n( 1 ) غزّالى مىگويد : سپس در پايان نماز يعنى پس از تشهّد با تواضع و خشوع و تضرّع و زارى و اميد صادقانه به اجابت ، با ادعيه مأثور دعا كن ، و در دعاى خود پدر و مادر خويش و ديگر مؤمنان را شريك گردان ، و به هنگام سلام گفتن قصدت اين باشد كه بر فرشتگان و حاضران سلام مىكنى ، و نماز را با همين نيّت به پايان برسان ، و در دل شكرگزار حقّ تعالى باش كه توفيق اتمام اين طاعت را به تو عطا فرمود ، و تصوّر كن كه تو با اين نماز وداع مىكنى ، چه بسا براى اداى نماز ديگر زنده نمانى ، پيامبر ( ص ) فرموده است : نماز وداع كننده\r\n\r\n\r\n","description":"","footnote":"\r\n( 47 ) مصباح الشريعة ، باب هيجدهم .\r\n","page_name":" 610 ","page_number":610},
  {"content":"\r\n\r\nبگزار ، سپس بيم و شرم از كوتاهى در نماز را در دل جاى ده و بترس از اين كه نمازت مقبول درگاه الهى واقع نشود ، و به سبب گناهى ظاهر يا باطن مبغوض خداوند باشى و نمازت به سوى تو باز گردانيده شود ، با اين حال اميد داشته باش كه خداوند به فضل و كرم خود آن را بپذيرد .\r\nاين شرح چگونگى نماز خاشعان است ، آنانى كه بر خواندن نماز مداومت و بدان توجه كامل دارند ، و به اندازهء توانايى خود در اجراى وظايف عبوديّت ، با خداوند راز و نياز مىكنند . انسان بايد خويشتن را بر اين نماز عرضه كند ، به قدرى كه از آن براى او ميسّر شده است شاد بوده و به اندازه‌اى كه از آن محروم مانده است ، اندوهگين باشد ، و در مداومت و حفظ اين حالت بكوشد .\r\nامّا نماز غافلان خطرناك است مگر آن كه خداوند رحمت خود را شامل آن گرداند ، و رحمت حق تعالى وسيع و فضل او عميم است ، از او مىخواهيم كه ما را مشمول رحمت و مغفرت خود قرار دهد ، زيرا ما هيچ وسيله‌اى نداريم جز اين كه به عجز خود در اداى طاعت او اعتراف كنيم . بدان كه زدودن نماز از آفات و خالص گردانيدن آن براى رضاى خدا و اداى آن با رعايت شروط باطنى كه ذكر كرديم اعمّ از خشوع و تعظيم و حيا سببى است براى تابش انوار الهى در دل ، و اين انوار كليد علوم مكاشفه‌اند ؛ مكاشفهء اولياى خدا كه نسبت به ملكوت آسمانها و زمين و اسرار ربوبى از موهبت كشف برخوردارند ، تنها در نماز بويژه در سجود است زيرا بنده به سبب سجود تقرّب مىيابد ؛ از اين رو خداوند فرموده است : و اسجد و اقترب . و مكاشفهء هر نمازگزارى به اندازهء صفاى دل او از تيرگيهاى دنياست ، اين مكاشفه از حيث قوّت و ضعف ، كمى و بسيارى و روشنى و پوشيدگى مختلف است تا آن جا كه گاهى براى برخى از اولياى خدا عين چيزى منكشف ، و براى بعضى به صورت آن كشف مىشود چنان كه براى برخى دنيا به صورت مردارى و شيطان به صورت سگى نمايان شده در حالى كه شيطان در كنار مردار زانو زده و مردم را به سوى آن مىخواند . همچنين مكاشفه از حيث آن كه در چه چيزى است متفاوت است ، چه براى بعضى صفات خداوند و\r\n\r\n","description":"","footnote":"","page_name":" 611 ","page_number":611},
  {"content":"\r\n\r\nجلال او ، و براى برخى ديگر افعال او ، و براى دسته‌اى دقايق علوم معامله منكشف مىشود و تعيين اين معانى در هر موقع اسبابى پنهانى دارد كه از حدّ خارج است . چيزى كه با كشف بيشتر مناسبت دارد همّت است زيرا همّت اگر صرف چيز معيّنى شود كشف در آن چيز سزاوارتر خواهد بود . و چون اين امور را تنها در آيينه‌هاى صيقلى شده مىتوان ديد ، و آيينه‌ها همه زنگار گرفته‌اند ، هدايت از دلها رخت بربسته است ، و اين به سبب آن نيست كه منعم در اعطاى هدايت بخل ورزيده باشد بلكه به سبب آن است كه زنگار بر صفحهء دلها متراكم شده و راه هدايت را مسدود كرده است ؛ از اين رو زبانها به انكار امثال اين مطالب مىپردازند ، چه انكار غير حاضر مقتضاى طبيعت آدمى است ، فى المثل اگر جنين عقل مىداشت امكان وجود انسان را در پهنهء فضا انكار مىكرد ، و اگر كودك داراى قوهء تميز مىبود چه بسا آنچه را خردمندان از ملكوت آسمانها و زمين ادراك مىكنند منكر مىشد . به همين گونه انسان در هر مرحله‌اى كه هست تقريبا مرحلهء پس از آن را انكار مىكند ، و كسى كه مرتبهء ولايت را منكر شود ، بر او لازم مىآيد كه مرتبهء نبوّت را نيز انكار كند ؛ خلايق جوراجور آفريده شده‌اند لذا نبايد هر كسى آنچه را برتر از درجهء اوست انكار كند ؛ آرى چون درك اين مراتب را از طريق مجادله و بحثهاى مشوّش طلبيدند ، نه از راه تصفيه دل از غير خدا ، به آن نرسيدند و در نتيجه به انكار آن پرداختند .\r\nبارى كسى كه اهل مكاشفه نيست دست كم بايد به غيب ايمان آورد ، و آن را تصديق كند تا مطلب به تجربهء براى او روشن شود . در خبر آمده است : « چون بنده به نماز ايستد حقّ تعالى حجاب ميان خود و بنده‌اش را برمىدارد . و با او روبرو مىشود ، و فرشتگان از بالاى شانهء او تا آسمان مىايستند ، و در نماز به او اقتدا مىكنند ، و بر دعاى او آمين مىگويند ، و بر نمازگزار از پهنهء آسمان تا فرق سرش خوبى نثار مىشود ، و نداكننده‌اى ندا مىدهد كه اگر نمازگزار مىدانست با چه كسى راز و نياز مىكند به چيز ديگر نمىپرداخت . درهاى آسمان بر روى نمازگزاران گشوده مىشود ، و خداوند به سبب صدق نمازگزار\r\n\r\n","description":"","footnote":"","page_name":" 612 ","page_number":612},
  {"content":"\r\n\r\nبر فرشتگان مباهات مىكند . » « 48 » گشوده شدن درهاى آسمان و مواجهه حق تعالى با نمازگزار كنايه از كشفى است كه ما آن را ذكر كرديم . در تورات نوشته شده است : اى پسر آدم ! عاجز نيستى از اين كه در پيشگاه من به نماز و گريه بايستى ؛ من خداوندى هستم كه به دل تو نزديكم ، و در غيب نور مرا ديده‌اى . گفته‌اند : ما عقيده داريم كه اين رقّت و گريه و خشوعى كه نمازگزار در دل خود مىيابد بر اثر نزديكى حقّ به دل اوست ، و هرگاه اين نزديكى قرب مكانى نباشد معنايى برايش نيست مگر آن كه قرب به هدايت و رحمت و برداشتن حجاب دانسته شود . گفته‌اند : هنگامى كه بنده دو ركعت نماز مىگزارد ده صف از فرشتگان كه هر صف شامل ده هزار فرشته است به شگفتى در مىآيند ، و خداوند به سبب اين بنده به صد هزار فرشته مباهات مىفرمايد ، و چون بنده در نماز خود ميان قيام و قعود و ركوع و سجود جمع كرده است لذا اين چهار مقام ميان چهل هزار فرشته تقسيم شده است ، آنها كه در حال قيامند تا روز قيامت ركوع نخواهند كرد ، و آنها كه در حال سجده‌اند تا روز بازپسين سر از سجده برنخواهند داشت ، و حال ركوع كنندگان و نشستگان نيز به همين منوال است ، زيرا آنچه از مراتب تقرّب و درجه به فرشتگان اعطا شده همواره ملازم آنهاست و پيوسته بر همان حال خواهند بود ، و مرتبهء قرب و درجهء آنها كم يا زياد نخواهد شد ؛ از اين رو گفته‌اند :  وَ ما مِنَّا إِلَّا لَهُ مَقامٌ مَعْلُومٌ  « 49 » . انسان در ترقّى از درجه‌اى به درجه ديگر با فرشتگان تفاوت دارد ، چه انسان پيوسته به خدا تقرّب مىجويد و بر مراتب قرب او افزوده مىشود ، ليكن باب افزايش بر روى فرشتگان بسته است ، و هر كدام از آنها داراى رتبه و عبادتى است كه بدان مشغول بوده از آن تجاوز نمىكند ، و به عبادت ديگرى به غير از آنچه براى آنها معيّن شده نمىپردازند ، و از آن هم سست نمىشوند ، چنان كه در قرآن آمده\r\n\r\n\r\n","description":"","footnote":"\r\n( 48 ) عراقى گفته است : من اين حديث را در هيچ مأخذى نيافتم .\r\n( 49 ) صافّات / 164 : هر يك از ما مقام معلومى داريم .\r\n","page_name":" 613 ","page_number":613},
  {"content":"\r\n\r\nاست : ف   لا يَسْتَحْسِرُونَ ، يُسَبِّحُونَ اللَّيْلَ وَ النَّهارَ لا يَفْتُرُونَ .   « 50 » كليد مزيد درجات براى انسان نماز است همان گونه كه حقّ تعالى فرموده است :    قَدْ أَفْلَحَ الْمُؤْمِنُونَ ، الَّذِينَ هُمْ فِي صَلاتِهِمْ خاشِعُونَ    ، خداوند رستگاران را پس از ايمان به نمازى كه مقرون به خشوع باشد ستوده و ذكر اوصاف آنها را نيز به نماز ختم كرده و در پايان فرموده است :  وَ الَّذِينَ هُمْ عَلى صَلَواتِهِمْ يُحافِظُونَ  سپس در بيان ثمرات اين صفات فرموده است :   أُولئِكَ هُمُ الْوارِثُونَ ، الَّذِينَ يَرِثُونَ الْفِرْدَوْسَ هُمْ فِيها خالِدُونَ   « 51 » بنابراين خداوند مؤمنان را نخست به فلاح و رستگارى منسوب ، و در پايان آنان را به وارثان فردوس توصيف كرده است . من معتقد نيستم كه انسان با سرعت در قرائت و غفلت قلب درجهء او به اين مرتبه برسد ، از اين رو خداوند دربارهء اضداد مؤمنان ( مجرمان ) فرموده است :   ما سَلَكَكُمْ فِي سَقَرَ قالُوا لَمْ نَكُ مِنَ الْمُصَلِّينَ   « 52 » نمازگزاران همانهايى هستند كه وارثان فردوس برين ، و نظاره‌گران نور خدايند ، و دلهاى آنها بهره‌ور از قرب اوست .\r\nاز خداوند مسألت مىكنيم كه ما را در زمرهء آنها قرار دهد ، و از عقوبت كسى كه گفتارش زيبا و كردارش زشت است در پناه خود نگه بدارد . چه او كريم ، منّان و قديم الاحسان است .\r\n\r\nداستانها و خبرهايى دربارهء نماز خاشعان\r\n( 1 ) بدان خشوع ثمرهء ايمان و نتيجهء يقينى است كه به عظمت و جلال حقّ تعالى در دل حاصل مىشود . كسى كه اين يقين نصيب او شده در نماز و در غير نماز و در خلوت و حتّى در بيت الخلاء به هنگام قضاى حاجت دلش خاشع است ، زيرا آنچه موجب پيدايش خشوع مىباشد اين است كه بنده بداند خداوند در همه حال\r\n\r\n\r\n","description":"","footnote":"\r\n( 50 ) انبياء / 19 و 20 : . . . هرگز خسته نمىشوند ، شب و روز تسبيح مىگويند و سستى پيدا نمىكنند .\r\n( 51 ) مؤمنون / 9 تا 11 : آنها كه بر نمازهايشان مواظبت مىكنند ، آنها وارثانند ، كسانى كه بهشت برين را ارث مىبرند ، آنها در آن جاودان خواهند ماند .\r\n( 52 ) المدّثر / 42 : چه چيز شما را به دوزخ روانه كرد ، مىگويند ما از نمازگزاران نبوديم .\r\n","page_name":" 614 ","page_number":614},
  {"content":"\r\n\r\nبر او آگاهى دارد ، و جلال و عظمت او را بشناسد ، و به تقصير خود در برابر او معترف باشد . اين شناختها سبب پيدايش خشوعند و اختصاص به نماز ندارند ، به همين سبب نقل شده است كه يكى از بزرگان به سبب شرم و خشوع نسبت به حقّ تعالى چهل سال سر به آسمان بلند نكرد ، و ربيع بن خثيم از شدّت چشم فرو بستن و سر به زير انداختن بعضى پنداشتند كه او نابيناست . ابن مسعود هرگاه به او نظر مىافكند مىگفت :  وَ بَشِّرِ الْمُخْبِتِينَ  « 53 » هان به خدا سوگند اگر پيامبر ( ص ) تو را مىديد شاد مىشد ، و در روايت ديگرى است : تو را به دوستى مىگرفت . ربيع يك روز به همراه ابن مسعود به بازار آهنگران رفت ؛ چون نظرش به كوره‌هاى آهنگران افتاد كه آنها را مىدميدند ، و به آتش كه زبانه مىكشيد صيحه‌اى زد و بيهوش به زمين افتاد ، ابن مسعود تا فرا رسيدن وقت نماز بر بالاى سرش نشست ليكن به هوش نيامد ، ناچار او را بر پشت خود گرفت و به منزلش برد . او تا فرا رسيدن ساعتى كه در آن مدهوش شده بود در حال بيهوشى به سر برد ، و در نتيجه پنج نماز از او قضا شد ، ابن مسعود پيوسته بر بالاى سر او بود و مىگفت : به خدا سوگند اين معناى خوف است . ربيع مىگفت : هرگاه در نمازى داخل شدم همهء انديشه‌ام آن بود كه چه مىگويم و در پاسخ من چه خواهند گفت . نقل كرده‌اند يكى از بزرگان در مسجد جامع بصره نماز مىخواند ، در اين هنگام قسمتى از مسجد فرود آمد ، و بر اثر آن مردم اجتماع كردند . امّا او آن را احساس نكرد مگر زمانى كه نماز را به پايان رسانيد .\r\nدر عضوى از اعضاى يكى از خاشعان خوره پيدا شد ، لازم گرديد آن عضو قطع شود ، امّا وى مانع از آن مىشد . گفتند : در نماز هر چه بر سر او آورند در نيابد ، لذا هنگامى كه در نماز بود آن را قطع كردند .\r\nمىگويم : نظير اين قضيّه به مولاى ما امير مؤمنان ( ع ) نيز نسبت داده شده است كه پيكان تير در پاى آن حضرت فرو رفته بود ، و بيرون آوردن آن ممكن\r\n\r\n\r\n","description":"","footnote":"\r\n( 53 ) حج / 34 : متواضعان را مژده ده .\r\n","page_name":" 615 ","page_number":615},
  {"content":"\r\n\r\nنمىشد ؛ فاطمه ( ع ) فرمود : آن را در حال نماز از پايش بيرون آوريد ، زيرا در آن حال آنچه را بر او مىگذرد احساس نمىكند ؛ لذا آن تير را به هنگامى كه مشغول نماز بود از پايش بيرون كشيدند .\r\nغزّالى مىگويد : برخى از بزرگان گفته‌اند : نماز از امور آخرت است ، چون وارد نماز شوى از دنيا بيرون رفته‌اى . ابو الدّرداء مىگفت : از فقه مرد اين است كه پيش از دخول در نماز حاجت خود را از خداوند بخواهد تا به هنگامى كه داخل نماز مىشود دلش فارغ باشد ، و بعضى از آنان از بيم وسوسه نماز را سبك مىخواندند و تخفيف مىدادند . نقل شده است كه عمّار بن ياسر نمازى را سبك خواند ، به او گفته شد : اى ابو اليقظان نماز را سبك گزاردى . پاسخ داد : آيا هيچ ديديد كه از حدود آن چيزى بكاهم ، گفتند : نه ، گفت : من بر وسوسهء شيطان پيشى گرفتم ، زيرا پيامبر خدا ( ص ) فرموده است : « گاهى بنده‌اى نماز مىگزارد ، و براى او جز نصف يا ثلث يا ربع يا خمس يا سدس و يا عشر آن نوشته نمىشود . همچنين مىفرمود : « از نماز بنده تنها آن مقدارى را كه تعقّل كرده برايش نوشته مىشود . » « 54 » بدان گاهى قسمتى از نماز قبول و محسوب مىشود و قسمت ديگر ثبت نمىگردد ، چنان كه اخبار بدان دلالت دارد ، هر چند فقيه مىگويد : صحّت نماز قابل تجزيه نيست . ليكن آن معناى ديگرى دارد كه ما آن را ذكر كرده‌ايم ، و احاديث نيز مؤيّد اين مطلب است ، زيرا روايت شده است كه نوافل نقصان فرايض را جبران مىكند « 55 » .\r\nدر خبر آمده كه عيسى ( ع ) گفته است : خداوند مىفرمايد : « بندهء من با اداى فرايض از من نجات مىيابد ، و با به جا آوردن نوافل به من تقرّب پيدا مىكند . » پيامبر ( ص ) گفته است : « خداوند فرموده است : بنده‌ام از من نجات نمىيابد مگر با اداى آنچه بر او واجب كرده‌ام . » يكى از بزرگان گفته است : بنده\r\n\r\n\r\n","description":"","footnote":"\r\n( 54 ) غوالى اللئالى ، چنان كه پيش از اين گذشت ؛ سنن ، ابى داوود ، ج 1 ، ص 184 ، با كمى اختلاف .\r\n( 55 ) مسند ، احمد ، ج 4 ، ص 65 و 130 ؛ سنن ، نسائى ، ج 1 ، ص 232 .\r\n","page_name":" 616 ","page_number":616},
  {"content":"\r\n\r\nسجده‌اى به جا مىآورد مىپندارد كه به وسيلهء آن نزد خداوند تقرّب يافته است ، در حالى كه اگر گناهانش را در همين سجده بر مردم شهرش قسمت كنند همگى هلاك مىشوند ؛ گفته شد : اين چگونه است ؟ گفت : او در همان حالى كه خدا را سجده مىكند دلش در گرو هواى نفس خويش و نظاره‌گر باطلى است كه بر او چيره گشته است .\r\nآنچه گفته شد صفات خاشعان است ، و اين حكايات و اخبار به اضافهء آنچه پيشتر ذكر شد دليل است بر آن كه اصل در نماز خشوع و حضور قلب است . و با وجود غفلت مجرّد حركات نماز در قيامت سودش اندك است .\r\n\r\n","description":"","footnote":"","page_name":" 617 ","page_number":617},
  {"content":"\r\n . \r\n\r\n","description":"","footnote":"","page_name":" 618 ","page_number":618}
  ]