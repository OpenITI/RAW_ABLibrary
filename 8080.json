[
  {"content":"\r\n\r\nهفتادمين سال تاسيس دانشگاه تهران - 1383\r\n70 گنج از سال گنجينهء\r\nدانشگاه تهران\r\nتاريخ هرودت\r\nجلد اول\r\n47\r\n\r\n","description":"","footnote":"","page_name":" شناسنامه 1 ","page_number":1},
  {"content":"\r\n . \r\n","description":"","footnote":"","page_name":" شناسنامه 2 ","page_number":2},
  {"content":"\r\n\r\nپيشگفتار ناشر\r\nگرچه دانشگاه تهران ، هفتاد سال پيش پديد آمد ، اما يك دهه و اندى پس از آن بود كه انتشارات دانشگاه تهران در سال 1325 خورشيدى از آن رويش باشكوه ، جوانه زد و بر شاخسارش شكوفه هاى خرد و انديشه شكفتند و در همان سال نيز به بار نشستند . ديرى ديگر ، هنگامى كه دانشگاه تهران درختى تناور شد ، گشن و پر شاخسار ، بر سرتاسر ايرانزمين سايه گستراند . انتشارات نيز هم گام با آن رشد شتاب آلود ، پيشروى به عمق و درون را آغاز كرد تا بتواند از فرهنگ و دانش ره توشه ها به مشتاقان ارمغان كند .\r\nاينك ، كه بيش از نيم سده از عمر انتشارات دانشگاه تهران ، به مثابهء نخستين ناشر دانشگاهى ايران ، مى گذرد ، مفتخريم اعلام داريم كه در طول اين سالها بسيارى از متون پارسى را به همت استادان فرهيخته اى كه از استوانه هاى علم و فرهنگ و ادب اين سرزمين كهن بوده اند ، از دهليزهاى تار تاريخ بيرون كشيديم ، به زيور چاپ آراستيم و به خواهندگان عرضه كرديم . همچنين مى توانيم ادعا كنيم و بر اين ادعا پاى بفشريم كه اين انتشارات دانشگاه تهران بود كه سرآغازگر آشنايى مردم ميهنمان با آقار فرهنگى ، متون و نيز نوشتار هاى دانش جهانى شد ،\r\n\r\n","description":"","footnote":"","page_name":" شناسنامه 3 ","page_number":3},
  {"content":"\r\n\r\nو در سلسلهء انتشارات دانشگاه تهران است كه مى توان تاريخ تطور علوم جديد را در سرزمين مان و در نيم قرن گذشته جستجو كرد . تا آن جا كه امروز ، شمار عناوين كتاب هاى چاپ نخست انتشارات دانشگاه تهران ، فزون از دو هزار و هفتصد عنوان است .\r\nاينك به فرخندگى هفتادمين سال پديدارى دانشگاه تهران ، اين اثر را كه برگزيده اى از گنجينه هاى انتشارات دانشگاه تهران است به پاس گراميداشت اين سال ، به همهء خواهندگان ، به ويژه آنان كه اين شكوه ماندگارى ، برآمدى بر تلاش سترگ آنان بود ، ارمغان مى كنيم .\r\nباشد تا انتشار هفتاد گنج از گنجينه هاى انتشارات دانشگاه تهران رهاورد پربار اين سال باشد .\r\nدكتر محمد شكرچى زاده\r\nسرپرست مؤسسه انتشارات و چاپ دانشگاه تهران\r\n\r\n","description":"","footnote":"","page_name":" شناسنامه 4 ","page_number":4},
  {"content":"\r\n\r\nتاريخ هرودت\r\nجلد اول\r\nكلى يو\r\n( clio )\r\nترجمه\r\nبا مقدمه و توضيحات و حواشى از\r\nدكتر هادى هدايتى\r\n\r\n","description":"","footnote":"","page_name":" شناسنامه 5 ","page_number":5},
  {"content":"\r\n\r\nانتشارات دانشگاه تهران\r\nشمارهء 451\r\nشماره مسلسل 4898\r\nهرودوت ، 485 ؟ - 425 ؟ ق . م Herodotus\r\nتاريخ هرودت / ترجمه با مقدمه و توضيحات و حواشى از هادى هدايتى - تهران : دانشگاه تهران ، 1383 .\r\n6 ج . در 5 مجلد - ( انتشارات دانشگاه تهران ؛ 451 ، 539 ، 614 ، 713 ، 811 )\r\n( دوره ) ISBN 964 - 03 - 9376 - 2\r\n24000 ريال : ( ج . 1 ) ISBN 964 - 03 - 4898 - 8\r\nعنوان اصلى : The Histories of Herodot .\r\nكتاب حاضر با عنوان \" تواريخ \" نيز منتشر شده است .\r\nچاپ قبلى : دانشگاه تهران ، 1336 - 1341 .\r\nفهرستنويسى بر اساس اطلاعات فيپا .\r\nمندرجات : جم 1 . كلى يو . - - ج . 2 . اوترپ . - - 3 . تالى . - - ج . 4 . ملپومن . - - ج . 5 ، 6 . تريسپكور ، اراتو . چاپ دوم .\r\n1 . تاريخ باستان . 2 . ايران تاريخ هخامنشيان ، 558 - 330 ق . م . الف . هدايتى ، هادى ، 1302 - ، مترجم ب . دانشگاه تهران . مؤسسه انتشارات و چاپ . ج . عنوان . د . عنوان : تواريخ .\r\n2 ت 4 ه‍ / 58 D\r\n[ 014 / 955 
  ] 930\r\n1383\r\nكتابخانه ملى ايران 36564 - 83 م\r\nشابك 2 - 9376 - 03 - 964 ( دورهء شش جلدى ) ISBN 964 - 03 - 9376 - 2 ( 6 vol . set )\r\nشابك 8 - 4898 - 03 - 964 ( جلد اول ) ISBN 964 - 03 - 4898 - 8 ( vol . 1 )\r\nعنوان : تاريخ هرودت ( جلد اول ) كلى يو\r\nتأليف : هرودت\r\nترجمهء : دكتر هادى هدايتى\r\nناشر : مؤسسهء انتشارات و چاپ دانشگاه تهران\r\nشمارگان : 1000 نسخه\r\nتاريخ انتشار : پاييز 1383 ( چاپ دوم ) ، ( چاپ 1336 )\r\nچاپ و صحافى : مؤسسهء انتشارات و چاپ دانشگاه تهران\r\nمسئوليت صحت مطالب كتاب با مترجم است .\r\n\" كليه حقوق براى دانشگاه تهران محفوظ است \"\r\nبها : 24000 ريال\r\nپست الكترونيك : Press @ ut . ac . ir - آدرس سايت : Press . ut . ac . ir\r\n\r\n","description":"","footnote":"","page_name":" شناسنامه 6 ","page_number":6},
  {"content":"\r\n\r\n\r\n[ جلد اول 
  ]\r\n\r\nفهرست مطالب\r\nموضوع صفحه\r\nديباچه الف\r\nمقدمه 1\r\nتوضيحى دربارهء اسامى خاص 30\r\nتوضيح دربارهء واحد مقياس‌هائى كه هردوت در كتاب خود به كار برده 33\r\nمقدمه هردوت  ( Prooimion )  37\r\nتوضيح خارج از متن دربارهء مقدمهء هردوت 38\r\nكلىيو 40\r\nيونانيان و اهالى ليدى - تاريخ كرزوس 45\r\nتوضيح خارج از متن دربارهء تاريخ كرزوس 46\r\nليدى - تاريخ كرزوس 66\r\nتأسيس امپراتورى پارس - تاريخ كوروش 149\r\nتوضيح خارج از متن دربارهء تاريخ كوروش 150\r\nمادها و پارس‌ها 191\r\nاقوام يونى ، درى ، ائولى 223\r\nاقوام ماساژت 276\r\nفهرست اسامى اشخاص و اماكن 289\r\nغلطنامه 304\r\n\r\n","description":"","footnote":"","page_name":" شناسنامه 7 ","page_number":7},
  {"content":"\r\n . \r\n","description":"","footnote":"","page_name":" شناسنامه 8 ","page_number":8},
  {"content":"\r\n\r\nبسم اللّه الرّحمن الرّحيم\r\n\r\nديباچه\r\nهنگاميكه اينجانب به ترجمهء متن تاريخ هردوت مبادرت كردم از اين كتاب فقط دو نسخه در اختيار داشتم كه با استفاده از هردو نسخه و مقابلهء آنها باهم ترجمه اين متن كهن را شروع كردم . يكى از اين دو نسخه متن فرانسه تاريخ هردوت است كه در اواخر قرن نوزدهم توسط هانرى برگن  ( H . Berguin )  در فرانسه ترجمه و منتشر شده است و ديگرى نسخه‌ايست كه اخيرا در سال 1936 توسط لوگران  ( Ph . E . Legrand )  از متن اصلى به فرانسه ترجمه و بوسيلهء مؤسسه  ( Belles Lettses )  منتشر شده است .\r\nولى هنگاميكه قسمت‌هاى نخستين جلد اول اين كتاب در دست ترجمه بود و حتى مقدمهء آن نيز چاپ شده بود نسخهء ديگرى از تاريخ هردوت كه در 1889 توسط اميل پسونو  ( Emile Pessonneaux )  در فرانسه ترجمه و منتشر شده بود بدست اينجانب رسيد كه آن هم براى ترجمهء بقيهء متن مورد استفاده قرار گرفت .\r\nيادداشت‌ها و توضيحاتى كه در ذيل صفحات نقل شده قسمتى از نسخهء ترجمهء لوگران گرفته شده و قسمت ديگر را نگارنده خود براى استفادهء خوانندگان از منابع و مآخذ و مدارك مختلف جمع‌آورى كرده است و چون در آغاز كار قصد نداشتم غير از توضيحات نسخهء لوگران چيزى بر آن بيفزايم و از طرفى بعدا آن توضيحات را كافى نيافتم و خود قسمت‌هاى زيادى بر آن اضافه كردم ، متأسفانه فرصت از دست رفت و نتوانستم يادداشت‌ها و توضيحات نسخهء لوگران را با علامت ستاره يا وسيله مشخص - كنندهء ديگرى از توضيحات و يادداشت‌هاى خود مشخص كنم .\r\nاميد است در ترجمهء مجلدات بعدى اين كتاب رعايت اين نكته بشود و توضيحاتى كه از ذيل نسخ مورد استفاده ترجمه مىشود از توضيحاتى كه بسليقهء شخصى براى استفادهء خوانندگان جمع‌آورى و تهيه كرده‌ام مشخص و مجزا شوند .\r\n\r\n","description":"","footnote":"","page_name":" ديباچه 1 ","page_number":9},
  {"content":"\r\n\r\nنكتهء ديگر آنكه از اواسط كتاب كم‌كم بر تعداد يادداشت‌ها و توضيحات افزوده شده و علت اين امر آنست كه بنسبتى كه چاپ كتاب پيش ميرفت نگارنده در تكميل اين توضيحات و يادداشت‌ها اهتمام بيشترى ميورزيدم . اميد است اگر قسمتى از ترجمهء جلد اول تاريخ هردوت از اين حيث مختصر نقصى دارد در چاپ‌هاى بعد جبران شود و ضمنا در مجلدات بعدى توضيحات و يادداشت‌هاى بيشترى براى معرفى بلاد و شهرها و اماكن و اشخاص و رجالى كه در تاريخ هردوت از آنها نام برده شده بخوانندگان عرضه شود . قسمت‌هائى كه تحت عنوان « توضيح خارج از متن » براى تفسير متن هردوت و معرفى منابع آن تهيه شده از مآخذ مختلف است ليكن قسمت اصلى آن از نسخهء لوگران اخذ شده و اطلاعات و مطالب ديگرى كه نگارنده از منابع مختلف كسب كرده‌ام بر آن افزوده‌ام .\r\nترديدى نيست كه ترجمهء تاريخ هردوت كه قديم‌ترين و مهم‌ترين تاريخ در جهان محسوب مىشود بخصوص براى ما ايرانيان كه قسمت‌هاى مهمى از تاريخ پرافتخار اجداد خود را بكمك نوشته‌هاى هردوت آموخته‌ايم امرى است بسيار ضرورى و اساسى و مايهء تأسف و تعجب است كه تا اين زمان اين نقصيهء بزرگ در عالم علم و فرهنگ ما وجود داشت و يكى از بزرگترين و كهن‌ترين اسناد تاريخ جهان به زبان فارسى ترجمه نشده بود . آثار هردوت و ديگر مورخين يونان باستان بدون ترديد يكى از مهم‌ترين منابع تاريخ پرافتخار نياكان ما است و بايد تصديق كرد كه اگر آثار اين مورخين كهن براى ما باقى نمانده بود امروز بسيارى از حقايق تاريخ ايران باستان بر ما مجهول بود . با اينكه در كشور ما در تمام كتب تاريخ وقايع ايران باستان را باستناد گفته‌هاى هردوت نقل ميكنند و اطفال ما از نخستين روزى كه با كتاب و كاغذ سروكار پيدا ميكنند نام هردوت را بخاطر ميسپارند ، تا اين زمان براى ترجمه متن كامل اين مورخ كهن قدمى برداشته نشده تا چنانچه يكى از هموطنان ما كه خواهان مراجعه به متن اصلى هردوت باشد و به علت عدم آشنائى بزبان‌هاى خارجى نتواند به مقصود نائل شود لا اقل متن فارسى آن را در اختيار داشته باشد .\r\n\r\n","description":"","footnote":"","page_name":" ديباچه 2 ","page_number":10},
  {"content":"\r\n\r\nبزرگترين اجر نگارنده از زحماتى كه براى ترجمه و جمع‌آورى توضيحات اين متن متحمل شده‌ام اينست كه با انجام اين خدمت ناچيز دين اخلاقى خود را به اين آب‌وخاك كه همه چيز خود را مديون آن ميدانم انجام دهم و يكى از مهم‌ترين منابع تاريخ پرافتخار اجداد و نياكانمان را به فارسى منتقل كنم و تا جائى كه امكانات علمى اينجانب فرصت ميدهد توضيحات و اطلاعات اضافى براى روشن شدن متن اين مورخ كهن و استفادهء خوانندگان بر آن بيفزايم .\r\nترديدى نيست اين اقدام كه در زمينهء تاريخ هردوت قدم اول محسوب مىشود خالى از عيب و نقص و معاف از انتقاد نخواهد بود و نگارنده هرگز ادعا ندارد كه ترجمه‌اى كامل و بدون عيب و نقص به خوانندگان ارائه داده است . بنابراين ، انتقاد واقعى و خالى از غرض بمفهومى كه از اين اصطلاح در كشورهاى مغرب‌زمين استنباط مىشود نه تنها براين بنده گران نخواهد بود بلكه مايهء كمال مسرت و امتنان است اگر خوانندگان نكته‌سنج و بيغرض تذكار نقايص ترجمهء اين اثر بزرگ تاريخى جهان را بر اينجانب منت گذارند تا نسبت بمجلدات بعدى آن مورد توجه قرار گيرد .\r\nد . ه . ه .\r\n\r\n","description":"","footnote":"","page_name":" ديباچه 3 ","page_number":11},
  {"content":"\r\n . \r\n","description":"","footnote":"","page_name":" ديباچه 4 ","page_number":12},
  {"content":"\r\n\r\n\r\nمقدمه\r\nيونان باستان يكى از كشورهاى شگفت دنياى كهن محسوب مىشود . از دو هزار سال قبل از ميلاد مسيح تمدنى درخشان در جزيره كرت واقع در جنوب شبه جزيره يونان درخشيدن آغاز كرد كه در تاريخ به تمدن دريائى كرت معروف است .\r\nاين تمدن نخستين نور اميد و نخستين قدم كاروان ترقى بشر شمرده مىشود . چه اين تمدن پس از آنكه مدتى در جزيره كرت بمنتهاى درخشندگى رسيد ، از اين جزيره به سرزمين يونان اصلى منتقل شد و در اين ناحيه تمدنى جديد معروف به تمدن قوم مىسن  ( Mycene )  ايجاد كرد كه بدون ترديد از بسيارى لحاظ پايه و اساس تمدن امروز بشر را تشكيل ميدهد . از اين زمان ببعد آهنگ ورود اقوام مهاجم به سرزمين يونان قطع نشد و هر روز قوم جديدى به اين سرزمين قدم گذارد ، ولى حركت كاروان جاويدان تمدن متوقف نگرديد و همچنان رو بتكامل رفت تا جائى كه در قرن پنج قبل از ميلاد كه به قرن پريكلس معروف است و يونان باستان بمنتهاى شكوه و عظمت و جلال تاريخ خود رسيد مانند گلى زيبا و درخشان شكفته شد و جمعى شاعر و نويسنده و فيلسوف و مورخ و حقوقدان به عالم بشريت هديه كرد كه اساس علوم و اطلاعات كنونى بشر را پايه‌گذارى كردند . بىجهت نيست كه يكى از بزرگترين نويسندگان معاصر فرانسه تمدن يونان باستان را در عين درخشندگى و كمال به « جوانى ابديت » يا « جوانى تمدن بشر » تشبيه كرده است . همانطور كه جوانى انسان هرگز تجديد نميشود اين « جوانى ابديت » نيز هرگز تكرار نخواهد شد و تاريخ بشر هرگز روزگار جوانى خود را تجديد نخواهد كرد .\r\nدر قرنى كه تمدن يونان باستان باوج اعتلا و درخشندگى رسيد و به قرن پريكلس معروف است يونان باستان در جميع رشته‌هاى ادب و علوم و فنون بشرى درخشيد .\r\n\r\n","description":"","footnote":"","page_name":" 1 ","page_number":13},
  {"content":"\r\n\r\nدرام‌نويسان و نويسندگان بزرگى از نوع اشيل  ( Eschyle )  سوفوكل  ( Sophocle )  و اريپيد  ( Eurypide )  و شعرائى نظير آريستوفان  ( Aristophane )  عالم علم و ادب يونان باستان را مزين كردند . و در همان زمان حقوقدانان بزرگى نظير سولون  ( Solon )  و ليكورگ  ( Licurgue )  نخستين قوانين بزرگ را تدوين كردند و دانشمندان و فلاسفه‌اى نظير تالس ملطى و فيثاغورث حكيم و سقراط و افلاطون و ارسطو نخستين اصول علم امروز بشر را پايه‌گذارى نمودند و فلسفه و حكمت را باوج تكامل رساندند و درين راه بقدرى سريع گام برداشتند كه در اندك زمان اعتلاى روح انسانى بسرحد كمال رسيد و گوئى كاروان تمدن معنوى در مدتى كوتاه بسرمنزل مقصود نائل گرديد . كليه مشكلات و مجهولات جهان به نحوى رضايت‌بخش حل شد و يا بطريقى علمى به صورت سوألى ساده مطرح و براى نسل‌هاى آينده بيادگار گذارده شد .\r\nدر زمينهء تاريخ‌نويسى نيز قرن پنجم قبل از ميلاد يكى از قرنهاى پرثمر تاريخ جهان محسوب مىشود ، چه در همين قرن و در يكى دو قرن بعد است كه سلسله زنجير مورخان بزرگى نظير هردوت و توسيديد و كتزياس و گزنفون و پلوتارك و جمعى ديگر از مورخان باستان هويدا مىشود و تاريخ‌نويسى دوش‌بدوش ديگر علوم وارد مرحله جديدى از سير تكامل خود ميگردد .\r\nهردوت كه خود نخستين پيش قدم اين دسته از تاريخ‌نويسان عهد كهن محسوب مىشود بدون ترديد قديم‌ترين مورخ جهانست . بىجهت نيست كه قرنها نام او با تاريخ باستان توأم شده است و همه جا او را « پدر تاريخ » نام نهاده‌اند . در حقيقت اوست كه تاريخ‌نويسى را به بشر آموخت و هم او است كه بتحرير نخستين تاريخ جامع جهان دست زد . قبل از او هكاتهء معروف نيز به تحرير تاريخ دست زده بود و معروف است كه هردوت آثار خود را از او اقتباس كرده و سپس اصل را از بين برده و كتاب مؤلف قديم را بنام خود بجهانيان عرضه كرده است . دليلى كه طرفداران اين عقيده براى اثبات مدعاى خود اقامه ميكنند اينست كه اولا هردوت شخصا در چند جاى كتاب خود به نويسندگان قديم‌تر از خود اشاره مىكند و ثانيا بعضى مطالبى را كه او\r\n\r\n","description":"","footnote":"","page_name":" 2 ","page_number":14},
  {"content":"\r\n\r\nنوشته است بعدها نويسندگان يكى دو قرن بعد عينا از قول هكاته نقل كرده‌اند و اين خود مىرساند كه هردوت كه پس از هكاته ميزيسته آن مطالب را از هكاته تقليد كرده و سپس كتاب او را سوزانده است . در صحت اين ادعا ترديد بسيار است چه اگر واقعا هردوت آثار هكاته را از بين برده باشد چگونه آن آثار بدست مؤلفان قرون بعد رسيده است كه بكمك آن توانسته‌اند قسمت‌هائى از كتاب ادعائى او را نقل كنند .\r\nدرهرحال چون بحث درباره صحت يا سقم اين ادعا بس طولانى و تمام ناشدنى است از اشتغال بدان اجتناب ميكنيم و چون قديم‌ترين كتاب تاريخى كه در حال حاضر مىشناسيم كتاب هردوت است ما نيز مانند غالب مورخان جهان او را « پدر تاريخ » لقب ميدهيم .\r\nاز زندگانى پدر تاريخ اطلاع زيادى در دست نيست . منابعى كه از نويسندگان عهد عتيق دربارهء او باقى است و ميتواند چراغ راه ما براى كشف مراحل زندگانى او گردد متون معدود و مختصرى است از سوئيداس  ( Suidas )  و اتين  ( Etienne )  از اهل بيزانس و نيز متنى از اوزب  ( Eusebe )  و بعضى متون كم اهميت ديگر بكمك همين اسناد و متون مختصر است كه دانشمندان و محققان كوشيده‌اند سرگذشت زندگانى كسى را كه نخستين تاريخ جهان را تحرير كرده است كشف كنند . جاى بسيار تعجب است كه هردوت در نه جلد كتاب بزرگ خود از همه‌چيز و همهء اقوام و ملل و شخصيت‌ها و رجال براى خوانندگان سخن گفته جز از شخصيت و زندگانى شخصى خود . وقتى انسان تاريخ هردوت را مطالعه مىكند و در خلال آن در جستجوى كسب خبرى دربارهء شخص مؤلف بكاوش ميپردازد احساس مىكند كه هيچ مؤلفى باندازهء هردوت دربارهء خود سخن نگفته و در عين حال هيچ مؤلفى باندازهء او خود را فراموش نكرده است . اين تضاد بزرگ قابل درك و تحليل است ، زيرا از يك طرف بيان ساده و روان و افسانه‌هاى سهل و بىپيرايه‌اى كه مؤلف نقل مىكند كتاب او را به صورت يك مكالمهء واقعى بين مؤلف و خواننده جلوه ميدهد . از خلال عبارت سادهء آن ذوق و سليقه شخص مؤلف و خصوصيات اخلاقى و مزاح‌ها و شوخى\r\n\r\n","description":"","footnote":"","page_name":" 3 ","page_number":15},
  {"content":"\r\n\r\nهايش كاملا تشخيص داده مىشود و از روى آن ميتوان كاملا بروحيات و اخلاق او پى برد . از طرف ديگر در سراسر كتاب ، هردوت هرگز آشكارا ذكرى از احوال خود نكرده است و شايد علت اين غفلت و كوتاهى مؤلف آن باشد كه اصولا مؤلفان يونان باستان چندان علاقه به افشاى اسرار خانوادگى و شخصى خود نداشته‌اند و تا جائى كه ميتوانستند زندگانى خود را در حجابى از اسرار پنهان مينمودند . هردوت بارها در كتاب خود ميگويد كه از فلان‌شهر به فلان‌شهر رفتم ، فلان منظرهء زيباى طبيعت را مشاهده كردم ، با فلان شخصيت بزرگ تماس گرفتم . ولى مؤلف به همين مختصر اكتفا مىكند و غير از اين اشارات و كنايات مطلبى از سرگذشت خود نقل نميكند و چون اين اشارات نيز بدون قيد تاريخ و سنه نقل شده است براى خواننده كنجكاوى كه به سرگذشت « پدر تاريخ » علاقمند باشد امكان‌پذير نيست جريان طبيعى سفرهاى مؤلف را بدقت تعقيب كند و خط سير احتمالى سفر بزرگ او را در خاورميانه و مصر و سيسل و ايتاليا تشخيص دهد . اين ابهام در گفتار مؤلف نسبت به سفرهاى خود بدرجه‌ايست كه بعضى از سفرهاى او كه خود صريحا بدان اشاره كرده امروز مورد ترديد و انكار بسيارى از محققان است .\r\nمؤلفان يونان باستان را عادت چنين بوده است كه نام خود را در سرلوحهء كتاب خود نقل كنند . هردوت نيز مانند ديگر مؤلفان قديم نام خود را در آغاز كتاب خود با بيانى ساده و مختصر چنين نقل مىكند : « هردوت از اهل هاليكارناس تحقيقات خود را در اين كتاب به مردم تقديم مىكند . » مؤلف به همين مختصر قناعت كرده و بذكر نام خود و نام شهر موطن خود اكتفا كرده و در سراسر كتاب خود ذكرى از خود نكرده است بقسمى كه تنها وسيله براى تشخيص شخصيت او خصوصيات اخلاقى و روحى او است كه در خلال عبارات كتابش جلب توجه مىكند .\r\nگفته شد كه نه تنها هردوت خود مطلبى دربارهء زندگانى خود نقل نكرده است بلكه مؤلفان قديم نيز خبرى دربارهء او نقل نكرده‌اند و صرفنظر از يادداشت مختصرى كه از سوئيداس باقى است و لوحهء قبرى كه اتين از اهل بيزانس به او نسبت داده است\r\n\r\n","description":"","footnote":"","page_name":" 4 ","page_number":16},
  {"content":"\r\n\r\nو متن كوتاهى از اوزب  ( Eusebe )  سند و مدرك تاريخى ديگرى دربارهء او در دست نيست .\r\nمتن مختصرى كه از سوئيداس دربارهء هردوت باقى است بقدرى كوتاه و مختصر است كه ميتوان آن را نظير توضيح سادهء يك كتاب لغت تاريخ دانست . اين نويسندهء باستان دربارهء هردوت چنين مينويسد : « هردوت فرزند ليگزس  ( Lyxes )  و دريو  ( Dryo )  بود و در هاليكارناس در خانواده‌اى اصيل و نجيب تولد يافت . او برادرى داشت كه تئودور  ( Theodore )  ناميده ميشد . هردوت براى فرار از چنگ ليگداميس  ( Lygdamis )  دومين جانشين آرتميز  ( Artemise )  از هاليكارناس به شهر ساموس  ( Samos )  گريخت ( آرتميس مادر پيزيندليس  ( Pisindelis )  و جدهء ليگداميس بود ) .\r\nدر ساموس بآموختن زبان محلى يونانى پرداخت و تاريخى در نه جلد تحرير كرد كه با زمان سلطنت كورش پادشاه پارس و كاندول پادشاه ليدى آغاز مىشود . همين كه به هاليكارناس بازگشت بر فرمانرواى مطلق العنان اين شهر فائق آمد ولى چون با مشكلات فراوان و رقابت‌هاى سياسى مواجه شد از روى ميل به شهر توريوم  ( Thurium )  كه در آن زمان اهالى آتن مشغول تأسيس آن بودند رفت و در آن شهر مقيم شد . وى در همان شهر درگذشت و در ميدان بزرگ شهر مدفون شد . ولى جمعى عقيده دارند كه او در پلا  ( Pella )  درگذشت . كتابهايش بنام نه تن از ارباب انواع و خداوندان هنرهاى ظريفه معروف است . »\r\nسوئيداس در يكى ديگر از يادداشت‌هاى خود مدعى است كه هردوت را عموئى بوده است كه پانيازيس  ( Panyasis )  نام داشته و از شعراى معروف هاليكارناس بوده است .\r\nاتين از اهل بيزانس  ( Etienne de Bysance )  يكى ديگر از مؤلفان قديم است كه دربارهء هردوت مختصر اطلاعى بما داده است . اين مؤلف در جائى كه از شهر توريوم سخن ميگويد متن يادداشتى كه بر سنگ قبر هردوت حك شده بود نقل مىكند و توضيح ميدهد كه هردوت در همين شهر فوت كرده و در همانجا مدفون است .\r\nاتين درين باره چنين مينويسد : « خاك اين شهر استخوانهاى هردوت فرزند\r\n\r\n","description":"","footnote":"","page_name":" 5 ","page_number":17},
  {"content":"\r\n\r\nليگزس  ( Lyxes )  را در آغوش دارد . سلطان مورخان قديم سرزمين يونى در كشور قوم درى  ( Dorie )  تولد يافت و به قصد فرار از حملات غير قابل تحمل همشهريان خود به توريوم پناهنده شد و اين شهر را وطن دوم خود ناميد . »\r\nاوزب  ( Eusebe )  يكى ديگر از نويسندگان قديم است . وى دربارهء هردوت بطور اجمال اشاره مىكند كه شهرت اين مورخ از سال 468 قبل از ميلاد شروع شد و از همين اشاره مختصر ميتوان بطور تقريب تاريخ تولد اين مورخ بزرگ را حدس زد .\r\nاين بود اسناد و مداركى كه از عهد عتيق دربارهء زندگانى پدر تاريخ براى ما باقى مانده است . آنچه ازين متون مختصر دربارهء زندگانى اين مؤلف بزرگ ميتوان استخراج كرد اينست كه هردوت تخمينا در حدود سال 490 قبل از ميلاد مسيح در يكى از شهرهاى سرزمين كارى موسوم به هاليكارناس متولد شده . ظاهرا از خانواده‌اى اصيل و نجيب بوده و در محيطى كه وسايل تعليم و كسب علم براى او فراهم بوده بزرگ شده است . عمويش كه يكى از شعراى بنام آن زمان بود و پانيازيس  ( Panyasis )  ناميده ميشد قريحه‌اى سرشار داشت . يكى از قصايد اين شاعر كه شعر نو را در يونان باستان زنده كرد قصيدهء معروفى است كه دربارهء هراكلس سروده است .\r\nحدس زده مىشود كه همين شاعر تعليم برادرزادهء خود را به عهده گرفته و مغز جوان و نورس هردوت را از آغاز كودكى با افسانه‌هاى يونان قديم و سرگذشت خدايان باستان آشنا كرده است و شايد همين طرز تعليم اثر عميقى در سبك نگارش مؤلف داشته است ، چه به شرحى كه ملاحظه خواهد شد اساس بيان تاريخ هردوت برپايه افسانه و داستان است . در آن زمان ظاهرا شهر هاليكارناس در دست جمعى از مردمان قوم درى  ( Dorie )  بود ولى مردم آن به زبان يونى  ( Ionie )  صحبت ميكرده‌اند .\r\nبر خلاف ادعاى يكى از مؤلفان باستان هردوت در همين شهر با زبان غنى و شيرين يونى كه در آن زمان زبان ادبى يونان محسوب ميشد آشنا شده و شايد به همين جهت است كه كتاب او از حيث متن ادبى يكى از بزرگترين آثار ادبى جهان شمرده مىشود . مطلبى كه نسبت به آن ترديد جائز نيست اينست كه هردوت در طول حيات\r\n\r\n","description":"","footnote":"","page_name":" 6 ","page_number":18},
  {"content":"\r\n\r\nخود سفر بسيار كرده و بنقاط مختلف ربع مسكون زمان خود قدم گذارده است .\r\nتعين دقيق خط سير سفرهاى او و تشخيص كشورهائى كه او واقعا از آنها عبور كرده كارى است بس دشوار ، چه مورخ خود بطور صريح و آشكار سفرهاى خود را شرح نميدهد و ديگر مؤلفان نيز ذكرى از آن نكرده‌اند . هردوت كه ظاهرا فرزند يكى از ثروتمندان زمان خود بوده نخستين درس خود را در خارج از شهر موطن خود آموخته و تعليمات اوليه خود را در شهرهاى كوچك يونى واقع در آسياى صغير و در حوالى هاليكارناس شروع كرده و آنگاه به موطن كوچك خود مراجعت كرده است .\r\nولى اقامت او در شهر هاليكارناس چندان دوام نياورده ، زيرا در نتيجه قيام مردم شهر عليه حاكم جبارى كه ليگداميس نام داشت هردوت ناگزير شده است از شهر موطن خود خارج شود . عمويش پانيازيس  ( Panyasis )  كه شاعر معروف عصر بود درين شورش بقتل رسيده است ولى هردوت و ديگر افراد خانواده او جان سالم بدر برده و به شهر ساموس پناهنده شده‌اند . قيام مردم هاليكارناس باحتمال زياد در حدود سال - هاى 467 و 468 قبل از ميلاد اتفاق افتاده ، زيرا اوزب  ( Eusebe )  اين سال را يكى از مهم‌ترين سالهاى حيات مورخ دانسته و آن را نخستين سال آغاز شهرت او معرفى كرده است . از اين قرار هردوت يكى از آن دسته از يونانيان باستان بوده است كه شيفته آزادى مطلق بودند و در شهرهاى كوچك يونان باستان تحت تأثير افسانه‌هاى كهن كه در آن زمان بر سر زبان‌ها بود عليه حكمرانان جبار و ستمگر شهرهاى خود قيام ميكردند و مدتى نسبة كوتاه از نعمت آزادى و استقلال برخوردار ميشدند . دليل اين ادعا آنست كه هردوت وقتى از شهر آتن سخن ميگويد تمجيدى فراوان از آزادى سياسى مردم اين شهر مىكند ( جلد پنجم - بند 78 ) و در جاى ديگر كه يكنفر از پارس‌ها جلال و شكوه دربار خشايارشا را براى دو نفر اسپارتى نقل مىكند از قول اسپارتىها به سرباز پارس چنين پاسخ ميدهد : « تو اسارت را تحمل كرده‌اى ولى هرگز طعم آزادى را نچشيده‌اى و هنوز نميدانى كه آزادى تلخ است يا شيرين . اگر مزهء آن را چشيده بودى امروز بما توصيه نميكردى كه با نيزه بدفاع از آن بپردازيم ،\r\n\r\n","description":"","footnote":"","page_name":" 7 ","page_number":19},
  {"content":"\r\n\r\nبلكه سفارش ميكردى كه حتى با تبر از آن دفاع كنيم . » ( جلد هفتم - بند 125 )\r\nمدت اقامت هردوت در ساموس كوتاه بود ، چه كمى بعد مؤلف بزرگ به سير و سياحت در ربع مسكون آن زمان پرداخت . نخست به ناحيه سيرن  ( Syrene )  قدم نهاد و سپس به سواحل درياى سياه سفر كرد . آنگاه تسهيلاتى را كه سازمان ادارى منظم پارسها در آسياى صغير و ديگر نواحى براى سفر فراهم كرده بود مغتنم دانست و با اطمينان و آرامش خاطر قسمت اعظم اين امپراتورى وسيع را سياحت كرد و به سرزمين ليدى و ماد و پارس مسافرت كرد . سپس متوجه سرزمين اسرارآميز فراعنه و گاهوارهء تمدن مشرق‌زمين گرديد . اين سرزمين مرموز كه از هر گوشهء آن مجسمه هاى ابو الهول سر بفلك كشيده بود اثرى عميق در روح ظريف و جوان اين يونانى كنجكاو كه شيفتهء افسانه‌ها و داستانهاى كهن بود باقى گذارد . هردوت به كشور فينيقيه نيز سفر كرد و درين سرزمين تجار حادثه‌جو كه كشتىهاى خود را باقصى نقاط دنياى آن زمان گسيل ميداشتند او را از حوالى كشورهائى كه در آن زمان سرحد نهائى جهان محسوب ميشد و در آنسوى ستون هراكلس قرار داشت مطلع كردند .\r\nهردوت همه جا دربارهء آداب و رسوم و سنن مردم به جمع‌آورى اطلاعات پرداخت و نه تنها با حرص و ولعى خاص به كسب اطلاعات دربارهء طبقات سوم اجتماعات مشغول شد بلكه با بسيارى از رجال و شخصيت‌هاى بزرگ آن زمان ملاقات كرد و با دانشمندان و فلاسفه عصر خود تماس گرفت و مانند مورخى كه وسواس كشف اسرار جهان را داشته باشد همه جا در جستجوى اسناد و مدارك رسمى و غير رسمى پافشارى و مقاومت از خود ابراز كرد . از روى همين اسناد و مدارك است كه هردوت رقم صحيح تعداد افواج سپاه خشايارشا و دسته‌هاى سپاه يونانيان را در جنگ معروف پلاته نقل كرده و جزئيات آن را براى اطلاع نسل‌هاى آينده شرح داده است . ( جلد هفتم بند 184 - جلد نهم بند 28 )\r\nهردوت به مطالعه آداب و رسوم محلى توجهى خاص داشت و مشاهدهء ابنيه و\r\n\r\n","description":"","footnote":"","page_name":" 8 ","page_number":20},
  {"content":"\r\n\r\nو آثار باستانى را بقدرى ضرورى و واجب ميشمرد كه گاه براى مشاهدهء يك بناى تاريخى خط سير سفر خود را طولانى و پرپيچ‌وخم و رنج راه و مشقات سفر را دوچندان ميكرد . مؤلف هرجا كه مقتضى بوده مشاهدات خود را در كتاب بزرگ خود براى خوانندگان نقل كرده است و بهمين‌جهت كتاب او نه تنها مجموعه‌ايست از اطلاعات تاريخى ، بلكه مجموعه‌ايست از تحقيقات مربوط به باستان‌شناسى و فولكلور هاى محلى ادوار كهن . كوشش فناناپذير يك وقايع‌نگار و تفسيرنويس و ذوق حقيقت - بينى كه برازندهء هر عالم دانشمندى است از خلال عبارات كتاب او جلب نظر مىكند .\r\nهردوت به يونان نيز سفر كرد و از شهر آتن كه در قرن پنج قبل از ميلاد بمنتهاى شكوه و جلال خود رسيده بود ديدن كرد و با سوفوكل فيلسوف و دانشمند معروف معاصر دوست و آشنا شد . در همين شهر با يكى از كهن‌سال‌ترين مردان معاصر خود كه ترساندورس  ( Thersandors )  نام داشت و از اهل اركومن  ( Orchomene )  بود و در روزهاى پرهيجان جنگ معروف پلاته از نزديك شاهد صحنه‌هاى خونين اين جنگ بزرگ بود ساعات متوالى مصاحبه و شخصا در كتاب خود به اين مصاحبه اشاره كرده است ( جلد 9 - بند 16 ) . اقامت هردوت در آتن ظاهرا بدرازا كشيده است زيرا بعضى افسانه‌هاى محلى يونان كه صحت آنها چندان قابل اعتماد نيست حاكى است كه هردوت بهترين و زيباترين فصول كتاب خود را در مدت اقامت خود در آتن در ميدان‌هاى اين شهر و در مرتفعات المپ با صداى بلند براى مردم قرائت ميكرد و از اينكه مردم براى او كف ميزدند و او را ميستودند لذت ميبرد . ظاهرا توسيديد مورخ معروف نيز كه در آن زمان طفلى بيش نبوده نخستين عشق و علاقهء خود را به تاريخ از موقعى احساس كرده كه در اماكن عمومى به سخنان اين مورخ بزرگ گوش داده است . دليل اين ادعا مطلبى است كه توسيديد شخصا در كتاب خود بدان اشاره كرده است . توضيح آنكه توسيديد در قالب اشارات و كنايات از هردوت انتقاد و با عباراتى كه بىاعتنائى و تحقير را مىرساند از او ياد كرده و بدون اينكه از اين مورخ بزرگ صريحا نام ببرد از مورخانى كه كتاب خود را « براى توفيق موقتى\r\n\r\n","description":"","footnote":"","page_name":" 9 ","page_number":21},
  {"content":"\r\n\r\nدر انظار عموم مردم » نوشته‌اند و كتاب آنها ارزش نوشتهء يك نويسندهء متفكر و عميق را كه به قصد روشن كردن نسل‌هاى آينده تحرير شده باشد ندارد و براى روشن كردن حقايق تاريخى تحرير نشده است بزشتى نام برده ( توسيديد - جلد اول - بند 22 ) .\r\nهردوت پس از اين سفر طولانى به شهر موطن خود مراجعت كرد و بار ديگر در چهارديوارى دروازه‌هاى هاليكارناس مقيم شد . ولى اين اقامت نيز چندان دوام نياورد و در سال 454 قبل از ميلاد به علت انقلاب سياسى كه در آن زمان در شهرهاى يونان امرى عادى و دائمى بود با جمعى از هموطنان خود ناگزير شد بار ديگر شهر موطن خود را ترك گويد و اين‌بار بجاى اينكه به سواحل شرقى درياى مديترانه و دلتاى نيل هجرت كند با هموطنان گريزپاى خود به مهاجرنشين‌هاى وسيع يونانى در جنوب ايتاليا و سيسيل رفت و با جمعى ديگر از يونانيان كه در آن زمان بتأسيس شهر توريوم  ( THurium )  دست زده بودند همداستان شد و در همين شهر اقامت گزيد و بقدرى به آن علاقمند شد كه آن را شهر موطن ثانى خود دانست . اين سفر براى او فرصتى مناسب بود تا اطلاعات تاريخى و جغرافيائى خود را نسبت به اين قسمت از دنياى مسكون آن زمان تكميل كند و از وضع سيسيل و ايتالياى جنوبى باخبر شود .\r\nدرين زمان مورخ بزرگ رفته‌رفته پا به كهولت ميگذاشت و آثار پيرى و فرسودگى در جبين او آشكار ميشد . شايد بهمين‌جهت است كه سلسله زنجير سفرهاى طولانى خود را بهمين‌جا خاتمه داده و تا پايان عمر در همين شهر مقيم شده و در همان‌جا در گذشته و مدفون شده است . هردوت ظاهرا فقط آخرين سالهاى عمر خود را درين شهر گذرانده است ولى خاطرهء اين مورخ بزرگ در نظر ديگران طورى با نام اين شهر آميخته است كه بعضى از محققان باستان او را يكى از اهالى همين شهر دانسته‌اند و مدعى شده‌اند كه وى در همين شهر به دنيا آمده است . ارسطو او را « هردوت از اهل توريوم » ناميده در حالى كه هردوت در حقيقت از اهل هاليكارناس بوده است .\r\nاز سال مرگ هردوت بطور دقيق و يقين اطلاعى در دست نيست . آنچه مسلم است هردوت در سالهائى كه جنگ معروف پلوپونز آغاز شده بود در توريوم ميزيست\r\n\r\n","description":"","footnote":"","page_name":" 10 ","page_number":22},
  {"content":"\r\n\r\nو در همين زمان درين شهر درگذشته است و چون مورخ به وقايع نخستين سال‌هاى اين جنگ بزرگ نيز اشاره كرده است ( جلد نهم - بند 72 ) حدس زده مىشود مرگ او در حدود سال 425 قبل از ميلاد يعنى مدتى پس از شروع جنگ پلوپونز اتفاق افتاده است .\r\n* * * اين بود مختصرى دربارهء زندگانى مؤلف قديم‌ترين تاريخ جهان . نخستين سؤالى كه دربارهء هردوت مطرح مىشود اينست كه آيا آثار قلمى اين نويسندهء كهن بطور كامل بما رسيده يا دست حوادث روزگار قسمتى از آن را براى هميشه از نظر كنجكاو بشر امروز پنهان كرده است . حدس غالب محققان و مورخان براينست كه هردوت تنها مورخى است كه سعادت با او يارى كرده و تمام آثار او را صحيح و سالم به نسل‌هاى بعد رسانيده است . هردوت در كتاب خود به تاريخى بنام « تاريخ آشور » كه ظاهرا خود مؤلف آن بوده است اشاره كرده و دو بار بخوانندگان وعده داده است كه آن را به زودى منتشر خواهد كرد ( جلد اول بند 106 و 184 ) .\r\nاگر واقعا هردوت چنين كتابى تأليف كرده باشد امروز ما به كلى از آن بىخبريم و كوچكترين اطلاعى از آن در دست نداريم . اگر از اين كتاب احتمالى كه هردوت خود بدان اشاره كرده ولى وجود آن مورد ترديد بسيارى از محققان و دانشمندان قديم و جديد مىباشد صرفنظر كنيم متن كامل كتاب بزرگ هردوت تحت عنوان « تاريخ » در نه جلد امروز بطور كامل در دسترس ما مىباشد . كتاب ديگرى نيز تحت عنوان « زندگانى هومر » باقى است كه جمعى تأليف آن را به هردوت نسبت داده‌اند ولى چون هيچيك از محققان اين انتساب را صحيح نميدانند بايد در صحت آن ترديد كرد .\r\nچون در اين مقدمه مختصر تفسير اين كتاب بزرگ هردوت و مطالعهء دقيق مسائلى كه قديم‌ترين مورخ جهان مطرح كرده است امكان‌پذير نمىباشد . كوشش نگارنده آنست كه در حدود امكان فقط مسائل مهمى كه دربارهء نه جلد كتاب تاريخ\r\n\r\n","description":"","footnote":"","page_name":" 11 ","page_number":23},
  {"content":"\r\n\r\nهردوت مطرح است بطور اجمال مورد مطالعه قرار گيرد .\r\nيكى از مسائلى كه مدتها ذهن محققان و دانشمندان تاريخ را به خود مشغول داشته بحث در اين نكته است كه نقشهء اوليه هردوت و هدف نخستين او از تأليف اين كتاب چه بوده ؛ آيا مؤلف از آغاز كار قصد انشاى كتاب بزرگى را كه امروز ما با آن روبرو هستيم داشته و يا در ضمن سفرهاى طولانى خود كم‌كم علاقمند به جمع - آورى يادداشت‌ها و خاطرات خود شده و در پايان عمر آنها را بهم مربوط كرده و به صورت كتابى جامع جمع‌آورى كرده است ؟ نظر محققان و دانشمندان درين مورد مختلف است . جمعى عقيده دارند كه مؤلف از آغاز كار قصد افشاى تاريخ عمومى و جامع جهان را داشته است . جمعى ديگر عقيده دارند كه هردوت ابتدا به نگارش وقايع منفرد و مجزا كه در اصطلاح امروز مونوگرافى  ( monographie )  ناميده مىشود مشغول شده و در ضمن كار بادامهء اين بحث علاقه پيدا كرده و برنامهء كار خود را تغير داده و تهيه كتاب جامع و بزرگى را در نه جلد مطمح نظر قرار داده است .\r\nبعبارت بهتر اين دسته از محققان عقيده دارند كه هردوت ابتدا مونوگرافىهائى مجزا براى هريك از اجتماعات و اقوام زمان خود نوشته و سپس آنها را جمع‌آورى كرده و به صورت كتاب تاريخ جامعى درآورده است . اگر اين نظر را قبول كنيم طبعا اين سؤال مطرح مىشود كه قديم‌ترين قسمت‌هاى اين كتاب كه مؤلف جوان در آغاز كار بتحرير آن دست زده و نيز قسمت‌هائى كه در اواخر عمر خود بر آن اضافه كرده است كدامست . سؤال ديگر كه مطرح مىشود اينست كه آيا اصولا مؤلف به هدف نهائى خود رسيده است و كتاب او همانست كه او در نظر داشته يا قسمت‌هائى از آن ناتمام باقى مانده و دست اجل فرصت تكميل آن را نداده است .\r\nبحث مهم ديگرى كه دربارهء هردوت بين محققان و مؤلفان درگرفته مربوط به ارزش كتاب اين مؤلف بزرگ است از لحاظ سنديت تاريخى و صحت وقايعى كه بدان اشاره كرده است . بسيارى از مؤلفان يونان باستان از قبيل كتزياس و پلوتارك هردوت را بشدت مورد انتقاد قرار داده و او را به دروغگوئى و تحريف وقايع متهم\r\n\r\n","description":"","footnote":"","page_name":" 12 ","page_number":24},
  {"content":"\r\n\r\nكرده‌اند . رساله‌اى تحت عنوان « خبث طينت هردوت » از مؤلفان يونان باستان باقى است كه عموما آن را به پلوتارك نسبت ميدهند . اگر اين نسبت صحت داشته باشد همانطور كه از عنوان آن پيداست انتقاد مؤلفان باستان به حدى شديد بوده است كه حتى هردوت را به « خبث طينت » متهم كرده‌اند . بين مؤلفان قرون جديد دربارهء اين مسئله اختلاف است . در انگلستان يكى از مورخان معروف بنام سايس  ( Sayce )  با جمعى ديگر از مؤلفان كه پيرو مكتب او ميباشند و قسمت اعظم مطالعات خود را به هردوت و آثار او اختصاص داده‌اند عقيده دارند كه هردوت از صداقت علمى و امانت قلمى كه سرمايهء اصلى هر مورخى است بىبهره بوده است . اين دسته از مورخان هردوت را متهم ميكنند كه به آثار مؤلفان قديم دستبرد زده و با اينكه مطالب آنانرا در كتاب خود نقل كرده نه تنها نامى از آنان نبرده بلكه آنان را بدست فراموش سپرده و كوشيده است اطلاعات تاريخى و جغرافيائى آنان را به حساب خود گذارد و خود را مطلع‌تر از آنچه بوده است به خوانندگان معرفى كند .\r\nمحققان فرانسوى بر خلاف همكاران انگليسى خود نسبت به هردوت و صدق گفتار او خوش بينند و انتقادات مكتب انگليسى را وارد نميدانند . معروف‌ترين اين دسته از محققان فرانسوى آمده اوت  ( Amedee Hauvette )  و آلفره كروآزه  ( Alfred Croiset )  ميباشند كه يكى كتابى تحت عنوان « تاريخ جنگهاى مديك » « 1 » و ديگرى كتابى تحت عنوان « تاريخ ادبيات يونان » « 2 » در پنج مجلد تأليف كرده است .\r\nدر اين دو كتاب عقايد مكتب‌هاى مختلف دربارهء هردوت مورد بحث قرار گرفته و از اين حيث شايد بتوان گفت جامع‌ترين و بهترين بحثى است كه دربارهء هردوت بقلم آمده است . اين دو مؤلف و بطور كلى غالب مؤلفان فرانسوى در « صداقت » و درستى گفتار هردوت كمترين ترديدى ندارند و عقيده دارند كه آنچه اين مؤلف كهن نقل كرده از حيث سنديت تاريخى داراى ارزش و اعتبارى كامل است .\r\n\r\n\r\n","description":"","footnote":"\r\n( 1 )\r\n Amedee Hauvette : Histoire des Gerres Mediques , Paris , Hac - hette , 1894 \r\n( 2 )  A . Croiset : Histoire de la litterature grecque . \r\n","page_name":" 13 ","page_number":25},
  {"content":"\r\n\r\nصرفنظر از بحث بزرگى كه دربارهء « صداقت » و « راستگوئى » هردوت بين دو مكتب انگليسى و فرانسوى درگرفته است ، مسئله ديگرى كه دربارهء هردوت شايان توجه مىباشد اينست كه بفرض اينكه اين مؤلف در نقل وقايع كاملا « صديق » و « راستگو » بوده آيا شخصيت او طورى بوده است كه بتواند نقش يك شاهد عادل و يك قاضى بىنظر را به عهده گيرد ، يا بعبارت بهتر بفرض اينكه هدف او جستجوى حقيقت و صدق گفتار بوده آيا شخصا قادر بوده است پس از مشاهده و قضاوت وقايع ، صحت و درستى آنها را تشخيص دهد تا خوانندگان خود را از روى سهو و خطا دچار اشتباه نكند . بحثى كه دربارهء اين موضوع در اطراف هردوت مطرح است ميتوان در يك جمله خلاصه كرد : نخست آنكه آيا هردوت يك مورخ صادق و راستگو بوده و ديگر آنكه بفرض راستگو بودن آيا محققى بصير و روشن‌بين بوده است ؟\r\nبحث دربارهء اين دو مسئله مهم كارى است بس دشوار و پرزحمت كه از عهده نگارندهء اين مقال خارج است . هرگز درين بحث مختصر و كوتاه چنين جاه‌طلبى علمى نميتوان داشت ، زيرا هركس با مختصر اطلاعات تاريخى خود نميتواند بطور صحيح دربارهء اين مشكل بزرگ قضاوت كند . با اين حال نگارنده باقتضاى وظيفه‌اى كه از لحاظ تحرير مقدمه و روشن كردن شخصيت هردوت از لحاظ تاريخ نويسى براى خود قائل مىباشد پس از اشارهء مختصر به نظر مؤلفان باستان دربارهء هروت و آثار او قضاوتى كه باقتضاى ترجمهء متن هردوت و مطالعهء اثر اين مورخ بزرگ به انسان الهام مىشود درين مختصر بيان خواهد كرد .\r\n* * * يونان باستان يكى از كشورهاى شگفت عهد باستان است كه بيش از هر سرزمين ديگر براى بشر نويسنده و متفكر و فيلسوف باقى گذارده است . معروف است كه هردوت اولين مورخ دنيا است ، ولى قبل از او نيز در يونان باستان عده‌اى از نويسندگان بنام ميزيستند كه هريك تا حدودى در تكميل فن تاريخ‌نويسى سهمى داشته‌اند و شايد بتوان آنانرا نيز پيشقدمان فن تاريخ‌نويسى دانست . اين دسته از\r\n\r\n","description":"","footnote":"","page_name":" 14 ","page_number":26},
  {"content":"\r\n\r\nمؤلفان باستان كه قبل از هردوت ميزيستند و آثار آنان امروز از بين رفته در اصطلاح ادبى به لوگوگراف  ( Logographe )  معروف‌اند . مشهورترين آنها كادموس  ( Kadmos )  از اهل ملط ، هلانيكوس  ( Hellanicos )  از اهل ميتىلن  ( Mitylene )  ، شارون  ( Charon )  از اهل لامپساك  ( Lampsaque )  و هكاته معروف از اهل ملط و نيز چند مورخ و وقايع‌نگار ديگر است كه هريك به سهم خود در گذشته و سوابق بشر كنجكاويهائى كرده‌اند . يكى از خصوصيات بارز اين دسته از نويسندگان يونان باستان اينست كه بيشتر دربارهء چگونگى تأسيس شهرهاى قديم و شكوه و جلال و كبر و غرور خانواده‌هاى بزرگ و اشراف داد سخن داده‌اند و كوشيده‌اند با استدلالى غالبا واهى و خيالى اصل و نسب كسانى را كه موردنظر بوده‌اند به خدايان و قهرمانان باستان برسانند و درين راه كنجكاويهاى فراوان كرده‌اند . از اين حيث در حقيقت اين دسته از مورخان باستان پيشقدمان مكتب بيوگرافىنويس در عالم تاريخ محسوب ميشوند .\r\nكار ديگر اين دسته از مؤلفان بيان اوضاع و احوال مشرق‌زمين و سواحل درياى مديترانه بود كه در آن زمان مركز فعاليت اقتصادى و سياسى عصر محسوب ميشد . در دوره‌اى كه يونانيان تصور ميكردند شهر ساموس و ستونهاى هركلس در فاصله‌اى مساوى از يونان اصلى قرار گرفته و چهارديوارى جهان از حدود مديترانه تجاوز نميكرده است اين مورخان باستان در اطراف دنيائى كه هموطنان آنان در آن ميزيستند و دربارهء اصل و نسب و نژاد آنان به بحث و كاوش پرداخته‌اند . بزرگترين عيب اين وقايع‌نگاران اين بود كه بجاى تاريخ‌نويسى به افسانه‌نويسى دربارهء اشخاص توجه داشتند و داستان‌نويسى و حكايت‌گوئى و افسانه‌سرائى اساس و پايه كار آنها بود .\r\nكتب آنان غالبا شامل مجموعه‌اى از حوادث و وقايع مربوط به خدايان باستان و افسانه‌هاى منسوب به آنان بود و نكات اخلاقى و فلسفى و استنتاج تاريخى در آنها يافت نميشد ، بقسمى كه ميتوان گفت حتى افسانه‌نويسى اين نويسندگان فاقد عمق و معنى بود . با اين حال اين افسانه‌هاى پوچ و واهى مورد توجه مردم آن زمان بود و يونانيان باستان از خواندن آنها لذتى فراوان ميبردند . يكى از اين افسانه‌نويسان كه از حيث\r\n\r\n","description":"","footnote":"","page_name":" 15 ","page_number":27},
  {"content":"\r\n\r\nشهرت و نام بر ديگران فائق آمد هكاته  ( Hecatee )  معروف است كه از اهل ملط بود و در آسياى صغير در سرزمين يونى زندگى ميكرد . هكاته نخستين كسى است كه قبل از هردوت بفكر افتاد تحقيق جامعى دربارهء تاريخ دنياى آن زمان بنمايد .\r\nمعروف‌ترين كتاب او رساله‌اى بود كه تحت عنوان « تشريح زمين » تحريركرده بود و امروز اثرى از آن باقى نيست . اهميت اين رساله ظاهرا به حدى بوده است كه موجب كمال شهرت نويسنده در دنياى متمدن آن زمان گرديد و اين شهرت بدرجه‌اى رسيد كه امروز نيز او را قبل از هردوت نخستين وقايع نگار و مورخ دنيا ميدانند .\r\nهردوت بين چنين نويسندگان و وقايع‌نگاران تربيت يافت و تحصيل نام كرد .\r\nدر جوانى تنها آرزويش آن بود كه روزى با اين نويسندگان افسانه‌نويس آشنا شود و شايد به همين جهت غالبا نوشته‌هاى آنانرا مطالعه ميكرد و از افسانه‌هاى خيالى آنان لذت ميبرد . ليكن طولى نكشيد كه متوجه شد كار اين نويسندگان چندان جالب نيست ؛ پس نسبت به آنان بىاعتنا شد و در اين راه به حدى مبالغه كرد كه از راه تحقير و تمسخر همه‌جا آنانرا « يونى » و « يونانى » نام برده و خود را از اهل آسياى صغير دانسته است . وى اطلاعات جغرافيائى ناقص اين دسته از وقايع‌نگاران را بباد تمسخر گرفت و مدعى شد كه اين نويسندگان بقدرى بىاطلاع بوده‌اند كه حتى اعداد را تا شمارهء چهار بيش نمىشناختند ( جلد دوم تاريخ هردوت - بند 16 ) . با اين حال هردوت ندانسته از شيوه اين وقايع‌نگاران الهام گرفته است ، بدرجه‌اى كه بعضى قسمت‌هاى كتاب او بهترين نمونه طرز تاريخ‌نويسى لوگوگراف‌هاى آن زمان محسوب مىشود . از اين قبيل است فصلى كه مورخ در آغاز جلد چهارم كتاب خود به شرح تاريخ تأسيس سيرن  ( Cyrene )  اختصاص داده و همچنين است بحثى كه مؤلف دربارهء دقايق اخلاق و عادات و رسوم مصريان باستان مطرح كرده است . ( جلد دوم - بند 35 ) و نيز شجره نسب مفصلى كه باشخاصى نظير لئونيداس يا لئوتيكيدس  ( Leotychides )  نسبت داده و كوشيده است نسب آنانرا به هراكلس جد بزرگ پادشاهان اسپارت برساند ( جلد هفتم - بند 204 - جلد هشتم - بند 131 ) .\r\n\r\n","description":"","footnote":"","page_name":" 16 ","page_number":28},
  {"content":"\r\n\r\nفرق بزرگ هردوت با اين دسته از مورخان باستان دراينست كه هردوت در طرح‌ريزى كتاب خود وسعت نظر بيشترى داشته و اگر هكانه را استثناء كنيم ميتوان مدعى شد كه هردوت از حيث اهميت كتاب و بزرگى هدفى كه در نظر داشته و وحدت كتابى كه تأليف كرده با هيچيك از مؤلفان قبل از زمان خود قابل قياس نميباشد .\r\nشيوهء نويسندگى اين مؤلف در عين حال كه معرف روحيهء شاعرپيشه اوست ، بهترين نشانهء غرور و جاه‌طلبى او در عالم تأليف نيز مىباشد و اگر چنين نبود مورخ جوان نقشهء تأليف نخستين تاريخ جامع جهان را در مخيله خود نمىپرورانيد . همانطور كه قبلا اشاره شد ، اين نكته مورد بحث است كه آيا مؤلف از آغاز كار چنين طرح و نقشهء وسيعى داشته يا در طى عمل رفته‌رفته بدان علاقمند شده و يادداشت‌هاى كوچك و مختصر خود را به صورت كتابى جامع گرد آورده است . ظن غالب برآنست كه هردوت بتدريج بنگارش تاريخ جهان مشغول شده و چون بروابط اقوام و ملل و ارتباط مردمان آن زمان پى برده و خود شاهد آن بوده است كه چگونه در طى تاريخ امپراتورىها و تمدن‌هاى جديد بر ويرانه‌هاى تمدن‌ها و امپراتورىهاى قديم پىريزى شده ، كم‌كم به اين نكته مهم توجه كرده است كه حيات بشرى به صحنهء نمايش بزرگى شباهت دارد كه مراحل مختلف آن مانند سلسله زنجير حوادث يك داستان بهم مربوط است . در همين موقع است كه ظاهرا هردوت پس از وقوف به اصل وحدت تاريخ جهان و ارتباط وقايع با يكديگر هدف اوليهء خود را تغيير داده و قصد تأليف كتابى دربارهء تاريخ ربع مسكون زمان خود كرده است . مؤلف در تصور وحدت تاريخ جهان به حدى مبالغه كرده است كه در نخستين فصل از كتاب اول خود دو قوم يونانى و پارس را باهم روبرو و اين دو قوم را به صورت دو قهرمان بزرگ تاريخ جهان معرفى مىكند ( جلد اول - بند 1 تا 4 ) . تاريخ جهان در حقيقت از قديم‌ترين ايام و تا جائى كه بشر از افسانه‌هاى كهن يو  ) oI (  و مده  ( Medee )  و هلن  ( Hellene )  بخاطر دارد پيوسته انعكاسى از رقابت شرق و غرب بوده و هردوت بهتر از هركس از عهدهء بيان اين رقابت بزرگ و كهن برآمده است . تاريخ هردوت درحقيقت تاريخ نزاع و برخورد آسيا\r\n\r\n","description":"","footnote":"","page_name":" 17 ","page_number":29},
  {"content":"\r\n\r\nو اروپا و رقابت و ستيز اين دو تمدن مغاير است . مؤلف ضمن بيان جريان اين رقابت و ستيز بزرگ بين دو تمدن آسيائى و اروپائى عبارات متعرضه زياد به كار برده و بارها كوشيده آنچه بقول او « از زيبائىها و شگفتىهاى جهان از يونانيان و اهالى آسيا باقى مانده است » در كتاب خود نقل كند . با اين حال ، از خلال تمام اين مطالب خارج از موضوع و شرح اين عجائب و شگفتىها ، همه‌جا هدف اصلى او كه تشريح تضاد و ستيز اين دو تمدن كهن‌سال است كاملا جلب نظر مىكند . همه‌جا مؤلف كوشيده است پيشرفت تدريجى شرق را بسوى غرب مجسم كند و نشان دهد با پيش‌آمد جنگ‌هاى مديك كه درحقيقت نخستين و مؤثرترين شكست مشرق از مغرب بوده است چگونه تمدن شرق براى هميشه از غرب رانده شده و اين دو تمدن براى ابد از هم مجزا و مستقل ماندند .\r\nاز آنچه گفته شد چنين نتيجه گرفته مىشود كه بر خلاف تصور جمعى از محققان شيوهء تاريخ‌نويسى هردوت فقط جمع‌آورى سادهء متون و اسناد و افسانه - هاى تاريخى نبوده و حق اينست كه گفته شود اين مؤلف كهن سبك و شيوه‌اى خاص در تركيب مطالب به كار برده و جلوه‌اى خاص به اثر خود بخشيده است . بقول يكى از نويسندگان قديم ، هردوت مطالب و افسانه‌هاى تاريخى را بقسمى بيان كرده كه فهم آن براى همه‌كس آسان است ؛ ولى چون مردى است كه زياد سفر كرده و بتحقيقاتى پرزحمت و دشوار دست زده دريغش آمده است كه اطلاعات و معلومات وسيع خود را خلاصه كند و عصاره و چكيدهء آن را براى خوانندگان ارمغان گذارد و به همين جهت است كه همه‌جا و از همه‌چيز با تفصيل زايدى سخن ميگويد بقسمى كه گاه اطالهء كلام خواننده را كسل و ناراحت مىكند . همين طول و تفصيل دادن به مطالب كوچك و توجه زياد به جزئيات و دقايق وقايع يكى از خصوصيات و مشخصات تاريخ‌نويسى هردوت است و درحقيقت نام هردوت با اين شيوهء تاريخ‌نويسى آميخته است . بسيارى از « چيزهاى بزرگ و شگفت‌انگيزى » كه مؤلف مكرر به خواننده وعده داده در بارهء آن سخن گويد و در صفحات بعد بوعدهء خود وفا كرده و دربارهء آن داد سخن داده است در حقيقت مسائلى بىاهميت و ناچيز بوده است . ولى براى درك لذتى كه مورخ\r\n\r\n","description":"","footnote":"","page_name":" 18 ","page_number":30},
  {"content":"\r\n\r\nاز مشاهدهء شگفتىهاى زمان خود در طول سفر احساس ميكرده است بايد نظير خود او به دورهء صباوت و كودكى مراجعت كرد و باصبر و حوصله پابپاى مؤلف در مسير رودهاى آرام و باعظمت آن روز حركت كرد و مانند طفلى خردسال كه با دهان باز و سراسر غرق اعجاب و تحسين بافسانه‌هاى مادر پير خود گوش ميدهد با روحى ساده از شگفتىها و عجايبى كه مورخ كهن بتفصيل شرح ميدهد لذت برد و دنياى عهد عتيق را در مخيله خود مجسم كرد .\r\nبا وجود فصول زيادى كه هردوت به شرح جزئيات عجايب و شگفتىهاى زمان خود اختصاص داده است ، شگفتىهائى كه امروز در نظر ما كودكانه و ناچيز جلوه مىكند ، در خلال همين مطالب كتاب پرارزش او تاريخ جهان را مشاهده ميكنيم كه آهسته و آرام ورق مىخورد . در سرفصل اين داستان بزرگ كرزوس پادشاه افسانه‌اى ليدى و فرمانرواى شهر سارد و سرزمين‌هاى وسيع بر اقوام يونى در آسياى صغير فائق مىشود .\r\nولى طولى نميكشد كه كوروش پادشاه فاتح پارس امپراتورى وسيع او را فتح مىكند و كرزوس را از تخت شاهى به زير ميكشد و باسارت ميبرد . افسانه جوانى كوروش و ظهور مؤسس خاندان هخامنشى نيز به سهم خود جالب است . هردوت ضمن بيان يكى از اين افسانه‌ها سراسر تاريخ آسيا را بيان مىكند و ضمن استفاده از فرصت بتفصيل از اوضاع مصر سخن ميگويد . مطالبى كه مؤلف درين قسمت از كتاب خود دربارهء مصر نوشته به حدى مفصل است كه شايد بتوان گفت مؤلف در هيچ قسمت از كتاب خود دربارهء هيچيك از كشورهاى آن زمان چنين بتفصيل سخن نگفته است . از موقعى كه كمبوجيه را براى فتح مصر حركت ميدهد ( آغاز جلد دوم ) تا موقعى كه مصر بدست اين پادشاه فتج مىشود ( آغاز جلد سوم ) ، يك جلد تمام از كتاب مؤلف بشرح اوضاع مصر اختصاص دارد . بعد از آن هردوت انقلابات داخلى پارس و چگونگى جلوس داريوش را بر اريكهء سلطنت شرح ميدهد و به تهيه مقدمات جنگهاى مديك كه در زمان اين پادشاه پايه‌گذارى شد اشاره مىكند و قبل از بيان جزئيات اين جنگ بزرگ و تاريخى به ذكر جنگهاى داريوش با اقوام سيت ميپردازد و آنگاه بتفصيل\r\n\r\n","description":"","footnote":"","page_name":" 19 ","page_number":31},
  {"content":"\r\n\r\nاز جنگ سيرن  ( Cyrene )  ياد مىكند و دربارهء اقوام و ملل مختلف كه درين جريان با آنها برخورد كرده است داد سخن ميدهد .\r\nمؤلف پس از بيان سرگذشت داريوش ، شورش مردم يونى و قيام شهر سارد را شرح ميدهد و درين قسمت است كه خواننده با حساس‌ترين لحظات تاريخ بشر روبرو مىشود . اسامى فراموش‌نشدنى تاريخ جهان ، ماراتن ، سالامين ، پلاته و ميكال افسانهء بزرگترين جنگهاى حماسى و پهلوانى تاريخ باستان را در ذهن خواننده منعكس و خاطرات آن روزهاى پرهيجان و فراموش‌نشدنى تاريخ جهان را زنده مىكند .\r\nاين صحنه‌هاى زوال ناپذير و اين وقايع فراموش‌نشدنى تاريخ بشر هرگز از خاطرها محو نخواهد شد . جنگ ماراتن يكى از بزرگترين جنگهاى تاريخ جهان محسوب مىشود . لشگركشى داريوش از راه دريا و پياده شدن سربازان متهور پارس در دشت ماراتن در برابر دروازه‌هاى شهر آتن طليعهء تحسين مهاجمه شرق بغرب و نخستين برخورد دو تمدن متضاد جهان باستان بود . در برابر پارس‌ها كه با سرعتى شگفت‌آور دشمن را در آستانهء آشيانه‌اش غافلگير كرده بودند رفتار يونانيان حقيقة شنيدنى و شايان توجه زياد است . مردى بنام ميلتياد كه وطن خود را با خطرى بزرگ روبرو مىبيند در نطق تاريخى معروف خود وضع دشوار يونان را براى هموطنان خود بيان مىكند و نقشهء دفاعى خود را به آنان ارائه ميدهد . با جملاتى مقطع و ساده از آزادى و اسارت براى آنان سخن ميگويد و سراسر يونان را براى دفاع از اين آزادى كه آنقدر در نظر آنان عزيز و گرامى بود به صورت پيكرى واحد متحد مىكند . در همان حال غريو شادى و صداى پاى آهنين سربازان متهور پارس در كنار دروازه‌هاى بزرگترين شهر يونان باستان اعتلاى نزديك و استيلاى آيندهء اين قوم مشرق‌زمين را نويد ميدهد .\r\nدورهء تاريخ هردوت با شرح جنگهاى پلاته و ميكال كه آخرين برخورد تمدن شرق و غرب محسوب مىشود بپايان ميرسد . در جدال و ستيز بزرگى كه بين اين دو تمدن درگرفت غرب موقتا پيروز شد و شرق به داخل چهارديوارى قارهء وسيع خود رانده شد .\r\n\r\n","description":"","footnote":"","page_name":" 20 ","page_number":32},
  {"content":"\r\n\r\nقصد اصلى مؤلف از تأليف نه جلد كتاب تاريخ بيان ماجراى همين زورآزمائى بزرگ بوده است و آنچه مؤلف بعد از ذكر اين وقايع نقل مىكند در حقيقت دنبالهء زائدى است از شرح همين وقايع . راولينسن  ( Rawlinson )  تاريخ‌نويس و محقق بزرگ قرن نوزدهم درين باره چنين مينويسد :\r\n« قصد واقعى هردوت نگارش تاريخ جنگ تهاجمى ايران بود ، جنگى كه با اولين لشگركشى مردونيه شروع و با تارومار شدن كامل نيروى بحرى عظيم و سپاهيانى كه خشايارشا براى جنگ عليه يونان فراهم ساخته و حركت داده بود تمام شد . » « 1 »\r\nو در جاى ديگر همين مورخ و باستانشناس انگليسى چنين مينويسد :\r\n« آن قسمت از تاريخ او كه مقدم بر لشگركشى مردونيه است در حكم مقدمه مىباشد و از آن ميتوان استنباط كرد كه دو چيز را در نظر داشته : منظور عهدهء نويسنده اين بوده است كه داستان پيدايش و ترقى امپراتورى ايران را كه در مبارزه و جنگ رقيب و دشمن يونان بوده شرح داده باشد و مقصود ديگر او خاطرنشان ساختن موارد پيشين است كه اين دو نژاد باهم تصادمات خصمانه پيدا كرده بودند .\r\nاين هر دو نكته ارتباط نزديكى با موضوع اصل تاريخ او دارد ، يكى از آن جهت لازم است كه قدردانى واقعى نسبت به عظمت مبارزه و فتح و پيروزى كه نصيب حريف شده حاصل شود ، ديگرى شرح دلايل و موجباتى است كه باعث پيدايش اين مبارزهء شديد شده بوده كه طرز و جريان لشگركشى و چگونگى رفتار و كار متهاجمين را خوب روشن ميسازد . » « 2 »\r\nباوجود نقاط ضعفى كه گاه مورخ در بيان اين قسمت از تاريخ جهان از خود نشان داده و باوجود اطالهء كلام و فقدان سليقه در انتخاب مطالب و سردى بيان در\r\n\r\n\r\n","description":"","footnote":"\r\n( 1 ) مقدمهء راولينس بر ترجمه تاريخ هردوت بانگليسى ( ترجمه مختصر تاريخ هردوت توسط ع . وحيد مازندرانى - تهران 1313 ، صفحه 17 )\r\n( 2 ) همان كتاب ، همان صفحه .\r\n","page_name":" 21 ","page_number":33},
  {"content":"\r\n\r\nبعضى موارد خاص ، همين كه كتاب بپايان ميرسد خواننده احساس مىكند كه پرده‌اى زيبا و باشكوه از تاريخ گذشته در نظرش رسم شده ، پردهء بزرگى كه اقوام و ملل مختلف را نشان ميدهد كه هريك سلاح بدست با لباس بديع و شگفت خود قدم بصحنهء كارزار نهاده‌اند . در جوار آنان چهرهء باوقار و رعب‌آور پادشاهان و شخصيت - هاى برجستهء آن زمان مشاهده مىشود كه براى استقرار سلطهء جهانى خود باهم دست‌وپنجه نرم ميكنند . صحنهء جنگ بزرگ سالامين را نشان ميدهد كه كشتى - هاى دو حريف دسته‌دسته با صدائى خشك و ترسناك بهم ميخورند و از برخورد آنها منظره‌اى موحش در نظر مجسم مىشود . دريا از كشتى شكسته و تخته‌پاره پوشيده مىشود ، در حالى كه هنگام غروب آفتاب سكوتى عميق جانشين غوغاى روز مىشود و سپاهيان پارس در ميان سكوتى حزن‌انگيز در تاريكى خفيف شامگاه با اندامى خسته و روحى افسرده آهنگ مراجعت ميكنند . چه صحنه فراموش‌نشدنى از تاريخ گذشته بشر و چه پردهء درخشانى از برخورد دو تمدن بزرگ دنياى كهن !\r\nيكى از ايرادهائى كه محققان به هردوت وارد دانسته‌اند اينست كه وقتى مؤلف از اقوام مختلف سخن ميگويد با دقتى زياد از حد آنچه دربارهء زندگانى آنان ديده و شنيده نقل مىكند ، ليكن از روح واقعى تمدن آنان سخن نميگويد بقسمى كه تمدن حقيقى قوم مورد بحث بر خواننده مجهول ميماند . نه تنها از تمدن واقعى پارس‌ها و مصريان در كتاب هردوت چيزى نميتوان يافت ، بلكه برعكس همه‌جا احساس مىشود كه مؤلف از تمدن واقعى اين دو قوم بىاطلاع بوده و آنطور كه بايد و شايد دربارهء آنان قضاوت نكرده است . يكى از محققان انگليسى بنام سايس  ( Sayce )  مدعى است كه افسانه‌هائى كه هردوت دربارهء مصريان و پارس‌ها نقل مىكند غالبا از منبعى يونانى سرچشمه گرفته و در اصل افسانه يونانى بوده‌اند كه هردوت آنها را از روى بىاطلاعى به آن اقوام نسب داده است .\r\nيكى از خصوصيات تاريخ‌نويسى هردوت اينست كه رجال و شخصيت‌هاى تاريخ را آنطور كه بوده‌اند با قلمى سحار و توانا مجسم كرده است . دربارهء آريستيد ، آمازيس ،\r\n\r\n","description":"","footnote":"","page_name":" 22 ","page_number":34},
  {"content":"\r\n\r\nتميستوكل ، پيزيسترات ، كلئوپاتر و لئوتيداس داد سخن داده و دربارهء چهارتن از پادشاهان هخامنشى ، كوروش ، كمبوجيه ، داريوش و خشايارشا توصيفى از خود باقى گذارده است . راولينسن محقق انگليسى قرن نوزدهم درين باره چنين مينويسد :\r\n« صورت‌هاى مختلف سيرت و اخلاق شرقى هرگز به اين خوبى كه هردوت از چهارتن اولين پادشاهان هخامنشى نموده توصيف نشده است : كوروش شخصى بود ساده ، سخت ، سردسته كوهستانيها ، داراى حس جاه‌طلبى بسيار با نبوغ عالى نظامى كه چون بر وسعت امپراتوريش مىافزود به همان نسبت هم شاهنشاهى مهربان و پدرى رئوف و خوشرفتار و باذوق و با ملت خود مأنوس بود . كمبوجيه اولين نمونهء پادشاهان ظالم شرقى است كه قدرت فراوان و بسيارى از هنرهاى پدرش را ارث برده بود ولى بواسطه عواملى كه در تولد و تربيت او اثر نمودند فاسد شده بوده ، تندخو ، بىتاب ، بدسر و عاجز از كف نفس و هنگام روبرو شدن با مخالفت ديگران خشمگين و نه فقط سنگدل بلكه درنده‌خو بود . داريوش كه نمونه بهترين شاهان شرقى است دلير ، باهوش ، زيرك و در فن جنگ و صلح هنرمند ، مؤسس و استواركننده و وسعت‌دهندهء امپراتورى ، وجودى خوش‌قلب ، مهربان و علاقمند جدى دوستان خود ، خوشرفتار و حتى نسبت بدشمنان مقهور خود نرم و باكرامت بود ، و فقط در مواردى كه مصالح امپراتورى اقتضا داشت و لازم بود كه رفتارش سرمشق باشد سخت‌گير بود . خشايارشا پادشاه ستمگر ، از زمرهء پادشاهان درجه دوم و كم قدر ، ناتوان و طفل‌وار ولى بيرحم و خودخواه ، سست‌عنصر ، كم‌رو ، شهوت‌پرست ، تجمل‌دوست كه به آسانى تحت نفوذ درباريان و زنان قرار ميگرفت ، بعلاوه لاف‌زن و فاقد هر قسم مزاياى اخلاقى بود و فقط گاهى براى ظاهرسازى در موقعى كه چيزى احساساتش را برنمىانگيخت به كار كريمانه‌اى دست ميزد . » « 1 »\r\n* * * از لحاظ طرز بيان و شيوهء انشاء بدون شك نثر هردوت يكى از قديم‌ترين و\r\n\r\n\r\n","description":"","footnote":"\r\n( 1 ) راولينسن ، همان كتاب ، صفحه 21\r\n","page_name":" 23 ","page_number":35},
  {"content":"\r\n\r\nنادرترين نوشته‌هائى است كه از بشر بيادگار مانده . سادگى و روانى آن بدرجه‌ايست كه خواننده بىاختيار از خود سؤال مىكند آيا اين عبارات را قلم بىتجربه و كار نكردهء يك كودك دبستانى تحرير كرده يا خامهء تواناى يك مورخ بزرگ جهانى .\r\nافسانه‌هائى كه مؤلف نقل مىكند همه‌جا يكنواخت و يك نوع بيان شده و حتى در جائى كه اهميت مطلب ايجاب ميكرده است كه هم‌آهنگى و يكنواختى افسانه را در جهتى خاص تغيير دهد چنين ابتكارى مشاهده نميشود . گوئى كودكى دبستانى قلم بدست گرفته و باسادگى و روانى انشاى طفل دبستانى مطالب كتاب هردوت را تحرير كرده است . همين سادگى و روانى لطفى خاص به نوشتهء هردوت داده و اين نثر روان را كه يادگار دوران گذشته است از نثر پيچيده و غامض قرون بعد ممتاز كرده است .\r\nراولينسن دربارهء سادگى و روانى نثر هردوت مينويسد :\r\n« بارزترين مهارت و استادى مؤلف ما و آخرين هنر او كه بايد مورد توجه مخصوص قرار گيرد ساده‌نويسى او است . روانى طبيعى داستان و احساسات در سراسر كتاب او ، وفور كلمات عادى و مأنوس و اجتناب او از كار عبارت‌پردازى به منظور خود نمائى و يا شيوائى ساختگى غالبا مورد توجه و تصديق تمام منقدين بوده است .\r\nدر نظر هردوت تركيب و تأليف فنى بشمار نيست ، بلكه سخن‌گوئى بىتكلفى است . وى در سبك نگارش خود ظرافت‌كارى بخرج نميدهد و يا از روى عمد عبارات قشنگ به كار نميبرد . نويسندگيش تابع مطالب كتاب او است كه با آن اوج ميگيرد ولى هرگز به حد سادگى سبك طبيعى نزول نميكند و بحدود عبارت‌پردازى هم نزديك نميشود . » « 1 »\r\nو در جاى ديگر مورخ و باستانشناس شهير چنين مينويسد :\r\n« در نويسندگى هردوت ، سادگى او هيچگاه بدرجهء بيمايگى تنزل نميكند و يا به صورت خشگ و زننده در نمىآيد « 2 » . سبك او كامل ، آزاد و روان است و اختلاف\r\n\r\n\r\n","description":"","footnote":"\r\n( 1 ) راولينسن ، همان كتاب ، صفحه 23\r\n( 2 ) راولينسن ، همان كتاب ، صفحه 42\r\n","page_name":" 24 ","page_number":36},
  {"content":"\r\n\r\nبسيار محسوسى با كوتاه‌نويسى و عبارات مقطع و خشگ سبك نگارش يكنواخت مورخان قبلى دارد و هرگاه براى مقايسه نظر سريعى بنويسندگان پيشين يونان كه آثارشان بما رسيده بيندازيم تعجب خواهيم كرد كه تأليفات آنان و حتى تأليفات همدوره‌هاى مؤلف ما تا چه حد خشن و عارى از ظرافت و تا چه اندازه بىلطف و خاصيت به نظر ميرسند . مقايسه‌اى بين سبك هردوت و طرز نگارشى كه در زمان او معمول بوده از نظر نويسندگى تفاوت آشكار بين او و ديگران را به خوبى روشن ميسازد و اين تفاوت و اختلاف بقدرى محسوس و زياد است كه سبك تأليف او شيوهء تازه‌اى جلوه مىكند و خواه‌ناخواه لقب شريف « پدر تاريخ » را بدون ترديد و اشكال به او مىبخشد . » « 1 »\r\nشايد علت اصلى سادگى نثر هردوت آنست كه مؤلف كتاب خود را در دوره‌اى از تاريخ تمدن بشر تحرير كرده كه انسان از نوشتن منحصرا به منظور بيان مقصود خود استفاده ميكرده است و هنوز فن نويسندگى وسيله‌اى براى شناساندن مؤلف به هيئت اجتماع و كسب نام و افتخار نبوده است . در برابر نثر ساده هردوت خواننده احساس مىكند مؤلف گفتار ساده و بىپيرايهء خود را به روى كاغذ آورده و هرگز سعى نكرده است آن را با عبارات و استعارات و تشبيهات زائد تزيين كند . هردوت هرچه در لحظهء تحرير بذهنش رسيده شرح داده و هرگز توجهى به كوتاهى و درازى عبارات و يكنواختى آن نكرده است . به همين جهت است كه عبارات معترضه زيادى در نثر او مشاهده مىشود و اين عبارات خارج از موضوع گاه بقدرى نظر مؤلف را جلب كرده كه او را بطور كلى از اصل مطلب دور و مدتها خواننده را متوجه موضوعى فرعى كرده است . گاه اتفاق ميافتد كه مؤلف مطلب اصلى را رها مىكند و با خواننده در بارهء مطلبى صحبت مىكند كه قبلا در جائى ديگر ميبايستى از آن گفتگو كرده باشد و ظاهرا در موقع مقتضى فراموش كرده است دربارهء آن سخن گويد و وقتى مطلب بذهنش خطور كرده با اينكه مشغول بحث دربارهء مسئله ديگرى بوده است دريغش آمده است اين اطلاع اضافى را در كتاب خود نگنجاند و به همين جهت مكرر جملات\r\n\r\n\r\n","description":"","footnote":"\r\n( 1 ) راولينسن ، همان كتاب ، صفحهء 23\r\n","page_name":" 25 ","page_number":37},
  {"content":"\r\n\r\nمعترضه به كار برده و مطالبى خارج از موضوع بين عبارات گنجانده است .\r\n* * * هردوت تاريخ خود را كه خوشبختانه امروز متن كامل آن در دست است در نه جلد تحرير كرده و هريك از جلدهاى نه‌گانه را بنام يكى از خدايان و مظاهر هنرهاى زيبا عنوان كرده است . خدايان هنرهاى زيبا كه در اساطير و افسانه‌هاى يونان باستان مكرر از آنان ياد شده نه تن بوده‌اند كه هريك حمايت شاخه‌اى از هنرهاى زيبا را به عهده داشته‌اند . هردوت نخستين جلد كتاب خود را بنام خداوند تاريخ كه نخستين فرد اين دسته از خدايان بوده است كلىيو  ( Clio )  ناميده و هشت جلد ديگر آن را به ترتيب زير به خدايان موسيقى ، كمدى ، تراژدى ، رقص ، شعر ، غزل ، نجوم و سخن اختصاص داده است :\r\n1 - كلىيو  ( Clio )  ، خداوند تاريخ\r\n2 - اوترپ  ( Euterpe )  ، خداوند موسيقى\r\n3 - تالى  ( Thalie )  ، خداوند كمدى\r\n4 - ملپومن  ( Melpomene )  ، خداوند تراژدى\r\n5 - ترپسيكور  ( Terpsichore )  ، خداوند رقص\r\n6 - اراتو  ( Erato )  ، خداوند شعر حزين\r\n7 - پوليم‌نى  ( Polymnie )  ، خداوند غزل\r\n8 - اورانى  ( Uranie )  ، خداوند نجوم\r\n9 - كالييوپ  ( Calliope )  ، خداوند نطق و شعر حماسى\r\nكتاب حاضر ترجمهء جلد اول از نه جلد كتاب تاريخ هردوت است كه مؤلف آن را بنام « خداوند تاريخ » كلىيو  ( Clio )  نام نهاده .\r\n* * * اين بود تحليلى از هردوت و زندگانى اين مورخ قديم و شاهكار جاودان او كه هرگز گذشت زمان از ارزش و لطف و زيبائى آن نخواهد كاست و هرروز كه ميگذرد\r\n\r\n","description":"","footnote":"","page_name":" 26 ","page_number":38},
  {"content":"\r\n\r\nكهنگى و قدمت آن بر ارزش آن ميافزايد . از آنچه گفته شد چنين نتيجه گرفته مىشود كه يكى از مهم‌ترين خصوصيات تاريخ‌نويسى هردوت و نثر اين مورخ بزرگ ساده - نويسى و روانى عبارت است . همانطور كه اشاره شد سادگى و روانى عبارات گاه بدرجه ايست كه انسان خود را با عبارات و جملاتى كه ساخته و پرداخته قلم بىتجربه و ناتوان يك كودك دبستانى است روبرو مىبيند . ولى اين نثر ساده و روان كه امروز در نظر ما نشانهء ضعف و ناتوانى انشاء مىباشد خود يكى از افتخارات مؤلف است ، چه ساده - نويسى يكى از بزرگترين صفات نثرنويسان يونان باستان بوده است . ليكن همين خصيصهء بزرگ در قرنى كه ما در آن زيست ميكنيم يكى از مشكلات بزرگ كسانى است كه بخواهند اين شاهكار جاويدان تاريخ بشر را بزبان‌هاى زندهء روز منتقل كنند .\r\nنگارنده را عقيده آنست كه در برابر اين كتاب بزرگ و عبارات سادهء آن‌كه امروز در نظر مردم كودكانه جلوه مىكند انجام وظيفه مترجم كارى است بس دشوار و پرزحمت .\r\nاز يك طرف بايد وفادارى كامل به متن پدر تاريخ را رعايت كرد تا اين شاهكار جاويدان آنطور كه واقعا بوده است در نظر خوانندگان امروز جلوه كند و لطف و زيبائى آن از بين نرود . و از سوى ديگر مترجم بايد بكوشد عبارات ساده و ابتدائى نويسندهء عهد باستان را با نثر تكميل شدهء امروز تلفيق دهد تا خواننده قرن بيستم از مطالعهء كتابى كه در دو هزار و پانصد سال قبل تحرير شده و از نخستين نثرهاى جهان محسوب مىشود بيزار و متنفر نشود . به پيروى از اين هدف است كه نگارنده سعى خواهد كرد نثر هردوت را آنطور كه واقعا بوده است در كمال وفادارى به متن اصلى به زبان فارسى امروز منتقل كند و تا جائى كه امكان دارد از زينت بخشيدن جملات و ادبى كردن عبارات عاميانه هردوت خوددارى كند . به پيروى از همين نيت است كه حتى در عباراتى كه مؤلف بعضى اسامى را بطور مكرر نقل كرده نگارنده از استعمال ضمير بجاى آن خوددارى كرده است تا روح ساده‌نويسى نثر هردوت حفظ شود و خوانندهء قرن بيستم بتواند درك كند چرا محققان نثر هردوت را با نثر ساده و ضعيف اطفال دبستانى مقايسه كرده‌اند .\r\n\r\n","description":"","footnote":"","page_name":" 27 ","page_number":39},
  {"content":"\r\n\r\n* * * از تاريخ هردوت تاكنون متن كاملى به زبان فارسى ترجمه نشده ، ليكن خلاصه و چكيده‌اى از نه جلد تاريخ مفصل اين مورخ و بخصوص قسمت‌هائى كه مربوط به تاريخ ايران باستان است توسط آقاى وحيد مازندرانى از متن خلاصهء انگليسى در يك مجله شامل دويست صفحه به فارسى ترجمه و در سال 1313 در تهران طبع شده است . وجود همين تاريخ خلاصه شدهء هردوت به زبان فارسى واقعا موجب مسرت است ، ليكن ارزش و اهميت اين سند بزرگ تاريخ بشر به حدى است كه جاى آن داشت متن كامل آن‌كه به تمام زبان‌هاى زندهء دنيا ترجمه شده است به فارسى نيز ترجمه شود .\r\nاز مدتها قبل نگارنده ضمن انجام وظيفهء خطير تدريس در دانشگاه تهران متوجه شد كه دانشجويان تاريخ به علت ضعفى كه غالبا در زبانهاى خارجى دارند قادر باستفاده از متون كهنهء تاريخ جهان نميباشند و از طرفى باقتضاى كار خود و براى تهيهء پايان‌نامه و كنفرانس‌هاى خود ناگزير به مراجعه به اين متون ميباشند ، پس براى تسهيل كار آنان و واقعيت دادن به آرزوى ديرين خود كه ترجمهء كامل اين متن بزرگ تاريخى است كمر همت بانجام اين مهم بستم .\r\nبراى ترجمهء اين سند بزرگ تاريخ بشر نگارنده از دو نسخه ترجمهء فرانسه كه يكى در اواخر قرن نوزدهم و ديگرى در سال‌هاى اخير از متن يونانى به فرانسه ترجمه شده استفاده كرده است نسخهء اول كه در اواخر قرن نوزدهم در فرانسه توسط هانرى برگن  ( Henri Berguin )  ترجمه شده و فاقد يادداشت‌ها و توضيحات تاريخى است در دو مجله پانصد صفحه‌اى در پاريس بطبع رسيده است . نسخهء دوم كه از رديف انتشارات كلكسيون  ( Belles Lettres )  مىباشد در سال 1946 توسط لوگران  - Legrand ) ( Ph E .  در فرانسه ترجمه و طبع شده است . نسخهء اخير متضمن توضيحات و يادداشت - هائى بود كه نگارنده براى تكميل يادداشت‌ها و توضيحات خود از آنها استفاده كرده است . هردو نسخه در كمال وفادارى به متن اصلى به زبان فرانسه ترجمه شده‌اند و در هردو نسخه سعى شده است سادگى و روانى عبارات كودكانه نثر عهد عتيق كاملا\r\n\r\n","description":"","footnote":"","page_name":" 28 ","page_number":40},
  {"content":"\r\n\r\nمحفوظ بماند .\r\nبه پيروى از همين روش نگارنده ترجمهء فارسى جلد اول تاريخ هردوت را به خوانندگان و طلاب علم و ادب و عشاق تاريخ تقديم مىكند و اميدوار است چنانچه لغزشى در ترجمه آن ملاحظه فرمودند با تذكار آن اينجانب را قرين منت و سپاسگزار فرمايند .\r\nدكتر هادى هدايتى\r\nفروردين 1336\r\n\r\n","description":"","footnote":"","page_name":" 29 ","page_number":41},
  {"content":"\r\n\r\n\r\nتوضيحى دربارهء اسامى خاص\r\nاسامى خاص هم مانند اشخاص رنگ محلى دارند و در هر محل به ترتيبى خاص تلفظ ميشوند . نام كورش و كرزوس و داريوش در پارس وليدى و يونان بيك نحو تلفظ نميشد و هريك با مختصر تغيير در نواحى مختلف باشكال مختلف تلفظ ميشده است .\r\nدر ترجمهء اين كتاب مترجم كوشش كرده است در حدود امكان اسامى خاص را كه به عادت يونانيان غالبا با دو حرف « اس »  ( OS )  يا « اس »  ( es )  خاتمه مييابد آنطور كه امروز در اصطلاح جارى مصطلح است به كار برد تا تطبيق اسامى اشخاص با اطلاعات كنونى خوانندگان آسان باشد و خواننده از مطالعهء تاريخ هردوت و عدم تشخيص اسامى خاصى كه در آن نام برده شده دچار اشكال نشود . كرزوس را هردوت كرزوس  ( Kroesus )  مينامد و كورش را كيروس  ( Kyros )  ميخواند . علت اينكه اين اسامى خاص را به آن صورت كه امروز مصطلح است درآورده‌ايم نه تنها بر طرف كردن مشكل خوانندگان است ، بلكه پيروى از همان منطقى است كه هردوت را در زمان خود ناگزير به مداخله‌اى در جهت عكس آن كرده است . در زمان هردوت خوانندگان كتاب او غالبا يونانى بوده‌اند و براى خوش‌آيند خوانندگان يونانى است كه هردوت اسامى خاص خارجى را با مختصر تغيير « يونانى » كرده . ممكن است ايراد شود كه درين صورت حق اين بود اين اسامى را عينا به همان ترتيبى كه در آن زمان تلفظ ميشده است نقل كنيم . ولى جواب اين ايراد آنست كه درينصورت نيز مشكل اول باقى بود ، بدين معنى كه چون خوانندگان امروز با اسامى مصطلح روز مأنوس‌ترند چنانچه اسامى غير مأنوس آن زمان عينا بدون توضيح اضافى در تمام موارد نقل شود قطعا مطالعه كتاب نه تنها براى آنان لذت‌بخش نخواهد بود بلكه بيشتر به عملى شاق و خسته‌كننده شباهت خواهد داشت و نتيجهء موردنظر حاصل نخواهد شد .\r\nاكنون براى مثال چند نمونه از اسامى خاص كه در متن هردوت به صورت يونانى\r\n\r\n","description":"","footnote":"","page_name":" 30 ","page_number":42},
  {"content":"\r\n\r\nبه كار رفته با نمونه‌اى از همان اسامى آنطور كه امروز در اصطلاح تاريخ به كار ميرود نقل ميكنيم :\r\n\r\n1 - اسامى خدايان و نيمه‌خدايان باستان :\r\nاسامى خدايان و نيمه‌خدايان يونان به همان ترتيب كه در زبان يونانى در زمان هردوت تلفظ ميشده نقل شده ، و از انتقال آن به اصطلاحات لاتن كه امروز مستعمل است خوددارى شده است ، زيرا اسامى يونانى اين خدايان به همان اندازه به گوش آشنا و مأنوس است و لزومى براى انتقال آن احساس نميشود .\r\nنام يونانى نام لاتن\r\nآفروديت  ( Aphrodite )  ونوس  ( Venus ) \r\nآرتميس  ( Artemis )  مارس  ( Mars ) \r\nآسكلپيوس  ( Asklepios )  اسكولاپ  ( Esculape ) \r\nآتنا  ( Athena )  مينرو  ( Minerve ) \r\nپوزئيدون  ( Poseidon )  نپتون  ( Neptune ) \r\nدمتر  ( Demeter )  سرس  ( Ceres ) \r\nديونيزوس  ( Dionysos )  باكوس  ( Bacchus ) \r\nزوس  ( Zeus )  ژوپيتر  ( Jupiter ) \r\nكور  ( Kore )  پروزرپين  ( Proserpine ) \r\nلوتو  ( Leto )  لاتون  ( Latone ) \r\nهادس  ( Hades )  پلوتون  ( Pluton ) \r\nهفستوس  ( Hephaistos )  وو لكن  ( Vulcain ) \r\nهرا  ( Hera )  ژونون  ( Junon ) \r\nهراكلس  ( Heracles )  هركول  ( Hercule ) \r\nهرمس  ( Hermes )  مركور  ( Mercure ) \r\nهستيا  ( Hestia )  وستا  ( Vesta ) \r\n\r\n2 - اسامى اشخاص\r\nدر مورد اسامى اشخاص برعكس اسامى خدايان ، سعى مترجم آن بوده است كه اسامى لاتن را كه امروز به گوش مأنوس‌تر است جانشين اسامى يونانى كند .\r\nاينك نمونه‌اى ازين اسامى آنطور كه هردوت در كتاب خود به كار برده و آنطور كه امروز مصطلح است :\r\n\r\n","description":"","footnote":"","page_name":" 31 ","page_number":43},
  {"content":"\r\n\r\nنام يونانى نام لاتن\r\nآستياژس  ( Astyages )  آستياژ  ( Astyage ) \r\nدارئيوس  ( Dareios )  داريوس  ( Darius )  يا داريوش\r\nدئيوكس  ( Deiokes )  ديوسس  ( Dejoces )  ( چون اصطلاح يونانى اين اسم مصطلح‌تر بود عينا به همان ترتيب در متن نقل شده است . )\r\nسياگزارس  ( Cyaxares )  سياگزار  ( Cyaxare ) \r\nكامبيزس  ( Kambyses )  كامبيز  ( Cambyse ) \r\nكاندولس  ( Candaules )  كاندول  ( Candaule ) \r\nكيروس  ( Kyros )  سيروس  ( Cyrus )  يا كوروش\r\nكروزوس  ( Kroesos )  كرزوس  ( Cresus ) \r\nبراى آنكه خوانندگان بتوانند اصطلاح يونانى و لاتن هريك از اسامى خاص را به آسانى بيابند كافى است هرجا باسامى يونانى روبرو هستند و قصد دارند آن را به اصطلاح لاتن منتقل كنند به ترتيب زير رفتار نمايند :\r\n1 - آخرين سيلاب اسامى يونانى كه با دو حروف  ( es )  ختم ميشوند حذف و بجاى آن جزم يا  ( e )  گنگ گذارده شود . مثال :\r\nسياگزارس  ( Cyaxares )  - سياگزار  ( Cyaxare ) \r\nميتراداتس  ( Mitradates )  - ميترادات  ( Mitradate ) \r\nهيستاسپس  ( Hytaspes )  - هيستاسپ  ( Hystaspe ) \r\n2 - آخرين سيلاب اسامى يونانى كه با دو حروف  ( Os )  ختم مىشود حذف شود و بجاى آن  ( e )  گنگ يا  ( us )  اضافه شود . مثال :\r\nهارپاگوس  ( Harpagos )  - هارپاگ  ( Harpage ) \r\nمردونيوش  ( Mardonios )  - مردونيوس  ( Mardonius ) \r\nدارئيوس  ( Dareios )  - داريوس  ( Darius ) \r\n3 - حرف  ( K )  در اسامى يونانى به س  ( e )  يا ( ك ) ملايم مبدل شود مثال :\r\nميكرينوس  ( Mykerinos )  - ميسرينوس  ( Mycerinos ) \r\nكيپ‌سلوس  ( Kypselos )  - سيپ‌سلوس  ( Cypselos ) \r\nكاساندانه  ( Kassandane )  - كاساندان  ( Cassandane ) \r\n4 - در مورد بعضى از اسامى زنان صداى آخر آن حذف شود . مثال :\r\nكاساندانه  ( Kassandane )  - كاساندان  ( Cassandane ) \r\nفديمه  ( Phedyme )  - فديم  ( Phedyme ) \r\nاروپه  ( Europe )  - اوروپ  ( Europe ) \r\n5 - نسبت به اسامى جغرافيائى كه ترتيب انتقال آنها قاعده‌اى ندارد ، به يادداشت‌هاى ذيل صفحات متن كتاب مراجعه شود .\r\n\r\n","description":"","footnote":"","page_name":" 32 ","page_number":44},
  {"content":"\r\n\r\n\r\nتوضيح دربارهء واحد مقياس‌هائى كه هردوت در كتاب خود به كار برده\r\n\r\nالف - واحد مقياس طول\r\nواحد مقياس طولى كه هردوت مكرر به آن اشاره مىكند « ستاد » است . « ستاد » « 1 » يكى از واحدهاى طول در شهر آتن و برابر با 177 متر و 6 سانتيمتر بوده است . در يونان باستان ترتيب صحيحى براى تعيين اوزان و مقادير و مقياس‌ها نبوده و در هر شهر و ناحيه اوزان و مقاديرى خاص مرسوم بود . ولى اوزان و مقاديرى كه در شهر آتن معمول بود بطوركلى مورد قبول ديگر شهرها و نواحى يونان باستان نيز بود و به همين جهت است كه هردوت در كتاب خود غالبا به اوزان و مقاديرى كه در اين شهر معمول بوده است اشاره مىكند .\r\nتقسيمات « ستاد » از جزء بكل چنين است :\r\n1 - پا - هر پا برابر 296 ميليمتر .\r\n2 - آرنج - هر آرنج برابر يك پا و نيم يا 444 ميليمتر\r\n3 - توآز « 2 » - يا ارژى « 3 » برابر شش پا يا يك متر و 776 ميليمتر .\r\n4 - پلتر « 4 » - برابر صد پا يا 29 متر و 6 ميليمتر .\r\n5 - هر پا بنوبهء خود به تقسيمات جزئىترى تقسيم ميشد كه « انگشت » نام داشت . هر انگشت برابر يك شانزدهم پا يعنى تقريبا مساوى 18 ميليمتر بود .\r\nبنابراين وقتى هردوت ميگويد طول قامت فلان زن سه انگشت از چهار آرنج كمتر بود ، معلوم مىشود آن زن يك متر و 72 سانتيمتر طول داشته است .\r\n6 - « سكن » « 5 » واحد اندازه‌ايست كه هردوت در كتاب دوم خود نسبت به سنجش\r\n\r\n\r\n","description":"","footnote":"\r\n( 1 ) -  Stade \r\n( 2 ) -  Toise \r\n( 3 ) -  Orgye \r\n( 4 ) -  Plethre \r\n( 5 ) -  Skene \r\n","page_name":" 33 ","page_number":45},
  {"content":"\r\n\r\nفواصل در مصر به كار برده و برابر بود با 60 ستاد يعنى ده كيلومتر و 656 متر .\r\n7 - پارازانژ « 1 » - واحد اندازهء پارسى برابر با سى ستاد يعنى 5 كيلومتر و 328 متر .\r\nطرز انتقال اين واحدها به سيستم متريك تا اندازه‌اى تقريبى است . بعضى از مورخان كه ستاد رومى را 185 متر حساب ميكنند از روى اين محاسبه پارازانژ پارسى را كمى بيش از يك كيلومتر و نيم ميدانند . از طرف ديگر هردوت نيز در تعيين اندازه « سكن » دچار اشتباه شده است ، چه بطوريكه سيس « 2 » از قول پلين « 3 » نقل مىكند هر سكن مصرى از سى الى چهل ستاد تجاوز نميكرده و هرگز آنطور كه هردوت مدعى است هر سكن شصت ستاد نبوده است « 4 »\r\n\r\nب - واحد مقياس حجم\r\n1 - كوتيل « 5 » - براى اندازه‌گيرى مايعات و اشياء جامد هردو به كار ميرفت و برابر بود با يك دسىليتر و 27 سانتىليتر .\r\n2 - آمفور « 6 » - فقط براى مايعات به كار ميرفت و برابر بود با 19 ليتر و يك دسى ليتر و 44 سانتىليتر ( از روى اين حساب جام زرينى كه كرزوس به معبد دلف اهدا كرده بود و بگفتهء هردوت ششصد آمفور گنجايش داشت جمعا 116 هكتوليتر و 64 ليتر بواحد امروز گنجايش داشته است ) . ( هردوت كتاب اول بند 51 )\r\n3 - شنيس « 7 » - واحد مقياس اجسام جامد و برابر بود با يك ليتر و يك دسىليتر و هشت دهم سانتىليتر .\r\n4 - مديمن « 8 » - واحد مقياس اجسام جامد و برابر بود با 51 ليتر و يك دسىليتر و 84 سانتىليتر . ( از اين قرار ، مقدار 110340 مديمن گندم كه بقول هردوت براى\r\n\r\n\r\n","description":"","footnote":"\r\n( 1 ) -  Parasange \r\n( 2 ) -  Saycc \r\n( 3 ) -  Plyne \r\n( 4 ) -  The Ancient Empires of the East . p . 128 \r\n( 5 ) -  Cotyle \r\n( 6 ) -  Amphore \r\n( 7 ) -  Chenice \r\n( 8 ) -  Medimne \r\n","page_name":" 34 ","page_number":46},
  {"content":"\r\n\r\nتأمين آذوقه روزانه سپاه خشايارشا لازم بود به حساب امروز برابر است با 57200 هكتوليترو 25 ليتر ) ( هردوت - كتاب هفتم - بند 187 )\r\n\r\nج - واحد مقياس وزن و پول\r\nواحد مقياس وزن در يونان باستان تالان « 1 » و مين « 2 » بود ، ولى ارزش مقدارى اين دو واحد در سراسر يونان يكسان نبود . در آتن تالان بعنوان واحد مقياس وزن در معاملات به كار ميرفت و برابر بود با 39 ، 36 كيلوگرم . ولى همين واحد وزن در مورد اندازه‌گيرى مقدار فلزى كه معرف ارزش مسكوك بود فقط با 92 ، 25 كيلوگرم برابر بود . هر تالان به شصت مين تقسيم ميشد .\r\nاصطلاح تالان و مين براى محاسبهء مسكوك شهر آتن نيز به كار ميرفت . مثلا در قرن پنج قبل از ميلاد يك تالان نقره در آتن برابر بود با 90 ، 5560 فرانك طلا و يك مين برابر بود با 68 ، 92 فرانك . هرتالان طلا برابر بود با ده تالان نقره يعنى 55600 فرانك طلا . بديهى است تالان و مين واحد حساب پول بودند و سكه‌اى كه با آنها برابر باشد هرگز در جريان نبوده است . مسكوك اصلى آن زمان در آتن دو دسته بود :\r\n1 - مسكوك نقره كه درهم يا دراخم « 3 » نام داشت و برابر بود با 93 ، 0 فرانك طلا .\r\nسكه نقره ديگرى بنام اوبول « 4 » وجود داشت كه برابر بود با 15 ، 0 فرانك طلا .\r\n2 - مسكوك طلا كه ستاتر « 5 » نام داشت و در آتن با 54 ، 18 فرانك طلا برابر بود .\r\nمسكوك پارس‌ها عبارت بود از دريك « 6 » با تصويرى از داريوش كه ارزش تقريبى آن برابر ارزش ستاتر آتن بود . در سيزيك « 7 » نيز مسكوك ديگرى بنام ستاتر رايج بود كه با 25 درهم آتن تطبيق ميكرد .\r\n\r\n\r\n","description":"","footnote":"\r\n( 1 ) -  Talent \r\n( 2 ) -  Mine \r\n( 3 ) -  Drachme \r\n( 4 ) -  Obole \r\n( 5 ) -  Statere \r\n( 6 ) -  Darique \r\n( 7 ) -  Cyzique \r\n","page_name":" 35 ","page_number":47},
  {"content":"\r\n\r\n\r\nد - تعيين چهار جهت اصلى\r\nهردوت براى تعين چهار جهات اصلى اصطلاحاتى به كار برده كه خاص تاريخ او است و به همين جهت مترجم سعى كرده است براى حفظ نمونه‌اى از انشاى مؤلف لا اقل در بعضى از موارد از نقل آن به اصطلاحات امروز خوددارى كند . هردوت چهار جهت اصلى را از روى جهات بادها و لحظاتى از روز كه حركت خورشيد مشهود است تعيين مىكند . باد بوره « 1 » نشانهء سمت شمال است ، باد نوتوس « 2 » نشانهء جنوب ، باد اوروس « 3 » نشانهء مشرق و باد زفير « 4 » نشانهء مغرب .\r\nدر بعضى موارد نادر هردوت اصطلاحاتى نظير « مشرق » و « مغرب » و جنوب » كه امروز هم متداول است به كار برده است .\r\n\r\n\r\n","description":"","footnote":"\r\n( 1 ) -  Boree \r\n( 2 )  Notos \r\n( 3 ) -  Euros \r\n( 4 ) -  Zephyre \r\n","page_name":" 36 ","page_number":48},
  {"content":"\r\n\r\n\r\nمقدمهء هردوت  ( Prooimion )  نخستين اختلافاتى كه بين يونانيان و اقوام وحشى آسيا رويداد ( بند يك تا بند 15 )\r\n\r\n","description":"","footnote":"","page_name":" 37 ","page_number":49},
  {"content":"\r\n\r\n\r\nتوضيح خارج از متن دربارهء مقدمهء هردوت\r\nمقدمه‌اى كه هردوت بر كتاب اول خود نوشته شامل دو قسمت است . در قسمت اول هردوت خود و كتاب خود را به خوانندگان معرفى مىكند و نمونه‌اى از مسائلى كه در مجموعهء تاريخ خود مورد بحث قرار خواهد داد شرح ميدهد . عيب مقدمه كوتاه هردوت ازين لحاظ اينست كه فقط به « كارهاى شگفت » پارس‌ها و ديگر اقوام اشاره مىكند و از « آثار شگفت » و بديعى كه از آنان باقى مانده ذكرى نمىكند ، در حالى كه قسمت مهمى از كتاب او اختصاص دارد به توصيف و تشريح اين آثار باستانى . همچنين قسمت‌هائى از كتاب هردوت كه مربوط به مسائل جغرافيائى و نژادى و باستانشناسى است در مقدمه فراموش شده و مورخ از اشاره به مطرح كردن اين مطالب خوددارى كرده است .\r\nدر قسمت دوم مقدمه ، به شرحى كه در تفسير قسمت اول اين كتاب گفته خواهد شد ، مؤلف ميكوشد منشاء اختلافات دو قوم پارسى و يونانى را در خلال تاريخ كشف كند و براى توفيق در انجام اين مقصود مراحل تاريخ گذشته را در كلامى فشرده خلاصه مىكند . ولى خلاصه‌اى كه از تاريخ گذشته به خواننده ارائه ميدهد بقدرى به افسانه و داستان شبيه است كه هردوت خود از زير بار قبول مسئوليت صحت آن شانه خالى مىكند و قسمت‌هائى از آن را از قول پارس‌ها و فينيقىها نقل مىكند . استناد هردوت به قول پارس‌ها چندان دور از حقيقت به نظر نميرسد و بسيار محتمل است كه واقعا و حقيقة افسانه‌هائى كه مورخ نقل مىكند از پارس‌ها يا فينيقىها شنيده باشد . مثلا افسانهء جنگ تروآ ، جنگ بزرگى كه بخاطر زنى محقر و مسكين آغاز شد و دنياى آن زمان را به آتش و خون كشيد ، در حقيقت بيان سرزنشى است كه باحتمال زياد از جانب پارس‌ها خطاب به يونانيان و براى تحظئه آنان به صورت افسانه‌اى تاريخى بر زبانها جارى شده است . و نيز بعيد نيست كه در واقعهء « يو » كه « بقول پارس‌ها » فينيقىها\r\n\r\n","description":"","footnote":"","page_name":" 38 ","page_number":50},
  {"content":"\r\n\r\nمسئول آن بوده‌اند ، فينيقىها خود روايتى ديگر براى دفاع از خود نقل كرده باشند و هردوت ضمن مسافرتى كه به كشورهاى خاور نزديك كرده روايت آنان را شنيده و در كتاب خود نقل كرده باشد . در هردو صورت مؤلف گاه خود در مطالبى كه از قول پارس‌ها و فينيقىها نقل مىكند دخل و تصرفات كرده و عقيده و قضاوت شخصى را نيز به كار برده است . نكتهء جالب در خلال تاريخ هردوت اينست كه در قديم‌ترين ايام تاريخ نيز دربارهء اينكه چه كسى مسئول جنگ مىباشد بين پارس‌ها و يونانيان اختلاف و مشاجره بوده و هريك از دو قوم كوشيده است بار مسئوليت اين بليهء بزرگ را به گردن ديگرى اندازد .\r\nهردوت در مقدمهء مختصر خود ظاهرا درين مشاجره جانب دشمن‌نژاد و قوم خود را گرفته و لا اقل نسبت به اختلافات و جنگهاى افسانه‌اى دو قوم روايت پارس‌ها را صحيح‌تر دانسته ، ولى نسبت به دوره‌اى كه مربوط به تاريخ دوره‌هاى اخير است صريحا بار مسئوليت را بدوش « اقوام وحشى آسيا » يعنى پارس‌ها و ليديها افكنده و آنان را مسبب بروز جنگهاى مديك معرفى مىكند ، غافل از آنكه طليعهء جنگهاى مديك در حقيقت با هجوم مهاجرنشينان يونان به سرزمين آسياى صغير و بيرون راندن ليديها از بنادر آباد و پرثروت سواحل اين كشور آغاز شد و در حقيقت همين وقايع بىاهميت بود كه به جنگهاى خونين سالامين و پلاته و ميكال منتهى شد .\r\n\r\n","description":"","footnote":"","page_name":" 39 ","page_number":51},
  {"content":"\r\n\r\n\r\nكلى يو  ( Clio ) \r\nبراى آنكه اعمال و اقدامات بشر با گذشت زمان از خاطرها محو نشود و كارهاى شگفت و قابل تحسين بربرها « 1 » و يونانيان براى ابد بر سر زبانها بماند و علل نزاع و جنگ اين دو قوم فراموش نشود هردوت از اهل توريوآ « 2 » تحقيقات خود را به اين شرح درين كتاب بيان مىكند :\r\n1 - دانشمندان پارسى مدعى هستند كه علت اين اختلاف « 3 » و نزاع فينيقىها بوده‌اند ، چه وقتى فينيقىها از درياى اريتره « 4 » به سواحل مديترانه شرقى مهاجرت كردند و در سرزمينى كه امروز هم در آن زندگى ميكنند ساكن شدند بيدرنگ به بحر - پيمائىهاى طويل دست زدند ، نقل و انتقال كالاهاى مصرى و آشورى را به عهده گرفتند و بنواحى مختلف و از جمله آرگوس « 5 » عزيمت كردند . در آن زمان آرگوس بين كشورهائى كه در سرزمين يونان امروز وجود داشت از هر حيث در طراز اول بود . همين كه فينيقىها به كشور آرگوس رسيدند ، كالاهاى خود را\r\n\r\n\r\n","description":"","footnote":"\r\n( 1 ) - هردوت و ديگر مورخان يونان باستان مردمان مشرق‌زمين و بطور كلى هرآنچه يونانى نبود « بربر » يعنى « وحشى » ميناميدند و چنين تصور ميكردند كه مفهوم تمدن فقط در چهارديوارى سرزمين آتن مصداق پيدا مىكند .\r\n( 2 ) -  Thourioi  - در نسخه هانرى برگن  ( Henri Berguin )  كه در سال 1898 در پاريس ترجمه و چاپ شده « هردوت از اهل هاليكارناس » نوشته شده . همچنين است در نسخه خلاصه‌اى كه آقاى وحيد مازندرانى در سال 1313 شمسى به فارسى ترجمه و منتشر كرده‌اند .\r\nدر هر حال توريوآ همان شهر توريوم معروف است كه بدست يونانيان تأسيس شد و هردوت آن را موطن خود قرار داده بود .\r\n( 3 ) - مقصود اختلاف و نزاع يونانيان با عناصر غير يونانى است كه در مقدمه اين بند هردوت به آن اشاره كرده است .\r\n( 4 ) - اريتره  ( Erythree )  به معناى سرخ است ، ليكن مقصود هردوت از درياى اريتره فقط درياى احمر امروز نبود ، چه وى اين اصطلاح را به خليج فارس و اقيانوس هند نيز اطلاق ميكرده است .\r\n( 5 ) -  Argos \r\n","page_name":" 40 ","page_number":52},
  {"content":"\r\n\r\nبمعرض فروش گذاردند « 1 » . روز پنجم يا ششم بعد از ورود فينيقىها كه تقريبا تمام كالاهاى آنها فروش رفته بود جمعى كثير از زنان آرگوس بهمراهى دختر پادشاه به ساحل آمدند . بطوريكه يونانيان نقل ميكنند ، دختر پادشاه « يو » « 2 » نام داشت و او دختر ايناخوس « 3 » بود . هنگامى كه اين زنان در كنار كشتى مشغول خريد كالاهاى فينيقى بودند ، فينيقىها بتشويق يكديگر بر سر آنها ريختند . جمع كثيرى از زنان گريختند ، ولى « يو » و جمعى ديگر از آنان را فينيقىها ربودند و به كشتى بردند و باشتاب بسوى سواحل مصر گريختند .\r\n2 - اين بود روايت پارس‌ها دربارهء چگونگى ورود « يو » به سرزمين مصر و البته اين روايت با روايت يونانيان اختلاف دارد . « 4 » و باز بعقيده پارس‌ها اين واقعه اولين حادثه از حوادثى بود كه موجب بروز اختلاف گرديد . و باز بنا بقول پارس‌ها « 5 » عده‌اى از يونانيان كه پارس‌ها نام آنان را نميدانند به سواحل فينيقيه و صور « 6 » رفتند و دختر پادشاه را كه اروپه « 7 » نام داشت ربودند . احتمال دارد اين يونانيان از اهل جزيرهء كرت بوده باشند . « 8 » در اين موقع حساب دو قوم تصفيه شده بود و\r\n\r\n\r\n","description":"","footnote":"\r\n( 1 ) - اين داستان با افسانه‌اى كه اومه  ( Eumee )  در اوديسه نقل مىكند شباهتى زياد دارد .  ( Odysee - chant xv , v , 415 ) \r\n( 2 ) -  Io \r\n( 3 ) -  Inachos \r\n( 4 ) - بنابروايت يونانيان ، « يو » در اثر حسادت و رشگ هرا  ( Hera )  كه يكى از خداوندان يونانيان بود به صورت گوساله ماده‌اى درآمد و به سرزمين مصر رفت .\r\n( 5 ) - مطالبى كه هردوت در اين قسمت تا بند چهارم نقل مىكند باستثناى مختصرى از آن باستناد قول پارس‌ها است و هردوت خود به اين مطلب مكرر اشاره مىكند . عليهذا براى اجتناب از سنگينى عبارات ازين ببعد در ترجمهء متن از ذكر منبع خبر كه غالبا از قول پارس‌ها است خوددارى مىشود .\r\n( 6 ) -  Tyr \r\n( 7 ) -  Europee \r\n( 8 ) -  ( Crete )  - اساس حدس هردوت در اين مورد خاطرهء فراموش‌نشدنى نيروى دريائى كرت باستان است كه مدتها در درياى مديترانه به راهزنى مشغول بود و خاطره‌اى فراموش ناشدنى از خود باقى گذارده است . علت ديگر اين فرض افسانه‌هائى بود كه دربارهء اقامت اروپه  ( Europee )  در كرت ( هرودت ، كتاب چهارم بند 45 ) و شجره نسب پادشاه اين جزيره مينوس  ( Minos )  بر سر زبانها بود كه باستناد آن اين پادشاه ظاهرا پسر اروپه بوده .\r\n( هردوت ، كتاب اول - بند 173 )\r\n","page_name":" 41 ","page_number":53},
  {"content":"\r\n\r\nجسارت يكى را ديگرى جبران كرده بود . ولى كمى بعد يونانيان مرتكب تعرض جديدى شدند و با كشتى بزرگ و طويلى از راه دريا به شهر اآ « 1 » واقع در كولشيد « 2 » و سواحل رود فاز « 3 » رفتند و در آنجا پس از انجام عمليات ديگرى كه در نظر داشتند « 4 » دختر پادشاه مده « 5 » را ربودند . پادشاه كولشيد سفيرى به يونان فرستاد و تقاضا كرد دختر او را مسترد كنند و كسانى كه او را ربوده بودند بمجازات رسانند .\r\nولى يونانيان به او پاسخ دادند كه چون « بربرها » « 6 » اقداماتى براى جبران ربودن دختر پادشاه آرگوس نكرده‌اند آنها نيز در مورد دختر پادشاه مده اقدامى نميتوانند بكنند .\r\n3 - باز بنا بروايت پارس‌ها ، همين كه يك نسل گذشت ، اسكندر پسر پريام « 7 » كه شرح اين حوادث را شنيده بود مصمم شد براى خود دخترى از يونان بربايد ، و چون كسانى كه قبل از او مرتكب چنين اعمالى شده بودند از طرف يونانيان مجازات نشده بودند او نيز اطمينان داشت كه مجازاتى در كار نخواهد بود . وقتى بدين ترتيب اسكندر هلن « 8 » يونانى را ربود ، يونانيان ابتدا كسانى نزد او فرستادند و تقاضاى استرداد هلن و جبران اين اهانت را كردند . ولى به آنها پاسخ داده شد كه چون در مورد ربوده شدن « مده » اقدامى از طرف يونانيان براى مسترد كردن او و جبران اين عمل انجام نگرفت ، نبايد در مورد هلن منتظر پاسخ مساعد باشند .\r\n\r\n\r\n","description":"","footnote":"\r\n( 1 ) -  Aia \r\n( 2 ) -  Colchide \r\n( 3 ) -  Phase \r\n( 4 ) - مقصود پس گرفتن نشان طلا است كه قبلا اهالى كولشيد با تصرف آن خود را در معرض خصومت يونانيان قرار داده بودند .\r\n( 5 ) -  Medee \r\n( 6 ) - هردوت و بطور كلى يونانيان باستان فقط براى تمدن خود ارزش واقعى قائل بودند و به همين جهت تمام اقوام ديگر عهد باستان را « بربر » يا وحشى ناميده‌اند .\r\n( 7 ) - پريام  ( Priam )  همان پادشاهى است كه در افسانه‌ها به پاريس  ( Paris )  معروف است .\r\n( 8 ) -  Helene \r\n","page_name":" 42 ","page_number":54},
  {"content":"\r\n\r\n4 - به اين ترتيب تا اين زمان هردو قوم متقابلا و بطور مساوى بربودن اشخاص مشغول بودند ، ولى از اين زمان يونانيان مرتكب تقصيرى بزرگ شدند « 1 » ، زيرا قبل از اينكه اهالى آسيا به اروپا هجوم برند آنها خود پيش قدم شدند و جنگ را به آسيا منتقل كردند . بعقيدهء پارس‌ها اگرچه ربودن زنان از اعمال ناشايست محسوب مىشود ، ليكن تحت تأثير آن قرار گرفتن و قصد انتقام كشيدن عملى دور از عقل و انديشه است ، چه اشخاص عاقل و بصير هرگز در انديشهء زنان ربوده شده نمىباشند ، زيرا به نظر آنها اگر اين زنان خود خواهان ربوده شدن نبودند هرگز آنان را نمىربودند . پارس‌ها عقيده دارند كه وقتى زنان آسيائى ربوده شدند ، آنها ، يعنى مردان آسيا ، عكس العملى نكردند ، در حالى كه يونانيان بخاطر يك زن از اهل لاكدمون دست به لشگركشى بزرگى زدند و به آسيا هجوم بردند و دولت پريام را سرنگون كردند ؛ و به همين جهت اهالى آسيا هميشه درين انديشه بوده‌اند كه يونانيان دشمنان آنانند . علت اين طرز تفكر آنست كه پارس‌ها آسيا و ساكنان وحشى آن را از خود ميدانند و اروپا و سرزمين يونان را كشورى غير از خود تشخيص ميدهند « 2 » .\r\n5 - اين بود جريان وقايع به شرحى كه پارس‌ها براى ما نقل كرده‌اند . پارس‌ها عقيده دارند كه منشأ خصومت و دشمنى آنان با يونانيان اشغال ايليون « 3 » بوسيله يونانيان بوده است . دربارهء افسانه « يو » فينيقىها روايت پارس‌ها را صحيح نميدانند و مدعى هستند كه « يو » را به زور نربوده‌اند ، بلكه او خود در آرگوس با صاحب كشتى فينيقى روابطى برقرار كرده بود و وقتى متوجه شد كه آبستن است از ترس خويشان ، خود از روى ميل و اراده بر كشتى نشست و با فينيقىها به مصر رفت تا\r\n\r\n\r\n","description":"","footnote":"\r\n( 1 ) - به شرحى كه قبلا گفته شد ، هردوت اين قسمت از تاريخ خود را از قول « دانشمندان » پارسى نقل مىكند و شخصا از اظهار نظر و تأييد يا تكذيب آن خوددارى مىكند .\r\n( 2 ) - شايد علت واقعى اين طرز قضاوت پارس‌ها آن بوده است كه پارس‌ها نميتوانستند تجاوز يونانيان را به شهرهاى سواحل آسياى صغير و استقرار مهاجرنشين‌هاى يونانى را در اين منطقه فراموش كنند .\r\n( 3 ) -  Ilion \r\n","page_name":" 43 ","page_number":55},
  {"content":"\r\n\r\nرازش فاش نشود « 1 »\r\nاين بود اظهارات پارس‌ها و فينيقىها درين باره . و اما من شخصا از اظهار عقيده نسبت به اين وقايع و اينكه ترتيب آن چگونه بوده است خوددارى ميكنم . ولى در حدودى كه شخصا اطلاع دارم كسانى را كه ابتكار آغاز عمليات تهاجمى را نسبت به يونان به عهده دارند معرفى ميكنم « 2 » و ضمن بيان مطلب از شهرهاى كوچك و بزرگ ياد خواهم كرد . زيرا شهرهائى كه در گذشته بارونق و بزرگ بوده‌اند امروز غالبا به صورت شهرهائى كوچك درآمده‌اند ، و آنها كه در زمان من شهرهائى بزرگ محسوب ميشوند در گذشته شهرهائى كوچك بوده‌اند . چون اطمينان دارم كه رونق و سعادت بشرى هرگز بدرجه‌اى معين ثابت نمىماند از شهرهاى گذشته و امروز بطور مساوى ياد خواهم كرد .\r\n\r\n\r\n","description":"","footnote":"\r\n( 1 ) - در سرود پانزدهم اوديسه نيز واقعه‌اى نظير اين واقعه مشاهده مىشود : خدمتكار اومه  ( Eumee )  با يكى از ملاحان فينيقى روابطى برقرار مىكند و آنگاه از روى ميل با آنان ميگريزد . وجه مشابهت اين دو افسانه به همين جا محدود مىشود ، چه خدمتكار اومه كه خود از اهل فينيقيه بوده در حقيقت از اسارت و بندگى ميگريخت و مانند « يو » موجب فرار او اين نبود كه از ملاحان فينيقى باردار شده باشد .\r\n( 2 ) - ظاهرا هردوت به كرزوس پادشاه ليدى اشاره مىكند .\r\n","page_name":" 44 ","page_number":56},
  {"content":"\r\n\r\n\r\nيونانيان و اهالى ليدى\r\nتاريخ كرزوس ( بند 6 تا 94 )\r\n\r\n","description":"","footnote":"","page_name":" 45 ","page_number":57},
  {"content":"\r\n\r\n\r\nتوضيح خارج از متن دربارهء « تاريخ كرزوس »\r\n« كرزوس نخستين پادشاه اقوام وحشى است كه ما ميشناسيم . او جمعى از يونانيان را باطاعت و بردگى درآورد و آنان را به پرداخت خراج مجبور كرد :\r\nاقوامى كه او باطاعت و انقياد خود درآورد عبارت بودند از اقوام يونى « 1 » ، ائولى « 2 » و درى « 3 » كه در سرزمين آسيا سكونت داشتند ، و قومى كه او با خود دوست و متحد كرد عبارت بود از قوم لاكدمون « 4 » كه در لاكدمون « 4 » سكونت داشت . . . »\r\n« اين بود چگونگى امپراتورى كرزوس و نخستين فتح سرزمين يونى . »\r\nنخستين عبارتى كه در فوق ذكر شد در بند 6 و عبارت دوم در آخر بند 91 از كتاب اول هردوت تحت عنوان « تاريخ كرزوس » آمده است . باوجوداين دو عبارت كه در آغاز و آخر اين فصل تكرار مىشود و حاكى است كه هردوت اين قسمت از كتاب خود را بشرح تاريخ كرزوس اختصاص داده است ، مؤلف قسمتى از همين فصل كتاب حاضر را به شرح مطالب ديگرى از قبيل نخستين مرحلهء نزاع يونانيان و « بربرها » اختصاص داده است . با اين حال ، اين قسمت از كتاب هردوت ، همانطور كه عنوان آن حاكى است در حقيقت تاريخى است از زندگى كرزوس ، مردى كه نامش در سرلوحهء اين فصل با اين عبارت آغاز مىشود : « كرزوس فرزند آليات از نژاد ليدى بود و بر مردمى سلطنت ميكرد كه در اين سوى رود هاليس سكونت داشتند . »\r\nاز بند 8 تا بند 13 اين فصل مطلب به بيان سرگذشت ژيژس و غصب سلطنت از جانب او اختصاص دارد و شرح اين افسانه با پيشگوئى معروف خدايان دربارهء انتقام خاندان هراكليد از چهارمين خلف ژيژس خاتمه مييابد . اين قسمت در حقيقت مقدمهء اين فصل از كتاب هردوت محسوب مىشود . پس از آن ، هردوت در بند 28 تا 33 در\r\n\r\n\r\n","description":"","footnote":"\r\n( 1 ) -  Ionie \r\n( 2 ) -  Eolie \r\n( 3 ) -  Dorie \r\n( 4 ) -  Lacedemone \r\n","page_name":" 46 ","page_number":58},
  {"content":"\r\n\r\nبارهء سعادت و خوشبختى بىنظير پادشاه ليدى و اعتماد بىحد و حصر او به آينده سخن ميراند و از سولون و سخنان پرمغز او ياد مىكند . از بند 33 تا 45 به شرح افسانهء قتل آتيس كه براى اين پادشاه پرمدعا بمنزلهء نخستين اعلام خطر بود ميپردازد . آنگاه مصيبت فراموش مىشود و كرزوس كه اسير افكار بلندپرواز خود شده بود ، از راه احتياط در آن انديشه مىشود كه جنبش كورش را در نطفه خفه كند . پس صحت گفتار خدايان را آزمايش مىكند و چون پاسخ خدايان را بغلط تعبير مىكند با وجود اعلام خطر يكى از عقلا كه ساندانيس « 1 » نام داشت كوركورانه به تهيه مقدمات جنگ با پارس‌ها مشغول مىشود ( بند 46 تا 56 و 69 تا 71 ) . از رود هاليس ميگذرد و پس از جنگى بىنتيجه به پايتخت خود عقب‌نشينى مىكند ( بند 75 تا 77 ) . كوروش او را با سرعتى غيرمنتظر تعقيب مىكند و او را شكست ميدهد و شهر سارد را تسخير مىكند ( بند 76 تا - 81 - بند 84 ) . كرزوس بدست او اسير مىشود و بفرمان فاتح جنگ بر پشته‌اى از هيزم قرار ميگيرد ، ولى نام سولون آتنى كه سه بار بر زبان او جارى مىشود بين او و كورش مكالمه‌اى برقرار مىكند كه به نجات او از مرگ منتهى مىشود و آنگاه آپولون پشتهء هيزم را خاموش مىكند ( بند 85 تا 87 ) . كرزوس به علت مصائبى كه متحمل شده بود تسليم حوادث مىشود و نقش مشاورى صديق و دلسوز براى كوروش بازى مىكند ( بند 88 تا 89 ) . آنگاه هاتف معبد دلف را از اينكه او را فريب داده و بجنگ پارس‌ها تشويق كرده بود سرزنش مىكند و چون جوابى قانع‌كننده از جانب هاتف ميشنود حق بجانب آن ميدهد و براى هميشه از حقوق خود صرفنظر مىكند ( بند 90 تا 91 )\r\n* * * آنچه هردوت درين قسمت از كتاب خود شرح ميدهد بدون ترديد در نخستين دوران فعاليت ادبى خود تحرير كرده است . مدتها قبل از هردوت ثروت و توانگرى كرزوس و بذل و بخشش او و چرخ ناگهانى تقدير كه او را در مدتى كوتاه از اوج قدرت به قعر مذلت افكند در يونان بر سر زبانها بود و يونانيان اين پادشاه و سرنوشت\r\n\r\n\r\n","description":"","footnote":"\r\n( 1 ) -  Sandanis \r\n","page_name":" 47 ","page_number":59},
  {"content":"\r\n\r\nاو را بعنوان نمونه‌اى از عدم ثبات امور دنيوى و بيهودگى ادعاهاى بشرى تلقى ميكردند ، چه كرزوس پادشاهى معروف و بطوركلى محبوب بود و بر قومى سلطنت ميكرد كه عادات و رسوم آن شباهتى زياد به عادات و رسوم يونانيان داشت . وى به علت ارتباطى كه با شهرهاى يونانى سواحل آسياى صغير داشت از لحاظ تجارت نيز با يونانيان منافعى مشترك داشت . بعلاوه ، جمعى از پناهندگان يونانى و سياحان بزرگ يونان را در دربار خود پذيرفته بود و خود يكى از مشتريان وفادار و بذال جمعى از معابد يونان بود . صرفنظر از اين دلائل ، او بدست همان دشمنى از پا درآمده بود كه يونانيان او را دشمن ملت خود ميدانستند . در شهرهاى دلف ، تب  ( Thebes )  و افز  ( Ephese )  مردم هداياى او را بهم نشان ميدادند و افسانه مشورت‌هاى او را با خدايان براى هم نقل ميكردند .\r\nدر اسپارت مردم به علت مقاديرى كثير از زر ناب كه براى پوشش طلاى مجسمهء كوهستان تورناكس  ( Tornax )  اهدا كرده بود و پيشنهاد اتحادى كه به آنها داده بود و تملقى كه از اهالى لاكدمون كرده بود از او با حق‌شناسى و غرورى خاص ياد ميكردند . در آتن در بارهء حادثهء آلكمئون از او ياد ميكنند . پندار « 1 » تقريظى عالى از خيرخواهى او كرده است ؛ باكشيليد « 2 » بيش از ديگران دربارهء تقدس و زهد او سخن گفته بود ؛ تصوير او و نام او بر ظروف سفالين و گلى نقاشى شده بود ؛ به اين ترتيب ، وقتى هردوت به نوشتن « تاريخ كرزوس » پرداخت اطمينان داشت كه بكارى جالب دست زده است .\r\nبا اينكه تمام پادشاهانى كه از خاندان مرمناد « 3 » بر ليدى سلطنت كردند مانند كرزوس با يونانيان بجنگ پرداختند ، در حقيقت قسمت عمدهء فصل اول كتاب هردوت را تاريخ سلطنت كرزوس تشكيل ميدهد . با اين حال ، هردوت اسلاف كرزوس را فراموش نكرده و در بندهاى اضافى كه بين بندهاى اصلى به سلسله زنجير افسانهء خود ملحق كرده است دربارهء آنها نيز سخن‌سرائى مىكند ( بند 14 تا 22 - و بند 23 ) و حتى گاه دربارهء آنها مطالبى بيش از آنچه دربارهء جنگهاى كرزوس نوشته مينويسد .\r\nولى مورخ بين اين پادشاه و اسلاف او اختلافى قائل است و عقيده دارد كه اين پادشاه\r\n\r\n\r\n","description":"","footnote":"\r\n( 1 ) -  Pindare \r\n( 2 ) -  Bacchilyde \r\n( 3 ) -  Mermnades \r\n","page_name":" 48 ","page_number":60},
  {"content":"\r\n\r\nنخستين پادشاهى است كه با يونانيان بدرفتارى كرد . بعقيدهء اوژيژس ، آرديس ، ساديات و آليات كه اسلاف كرزوس بوده‌اند ، در سرزمين يونى وائولى فقط به شبيخون و غارت‌هاى محلى دست ميزدند و اگر به شهرى تسلط مييافتند ، در حين عبور در گذر - گاه خود بر آن مسلط ميشدند و هرگز به قصد تسخير آن حركت نميكردند . فتوحات آنها زودگذر بود و خود گاه با شكست مواجه ميشدند و با دشمن كنار ميآمدند .\r\nازين قبيل است جنگ دوازده ساله ليدى و ملط كه سرانجام با عقد موافقت نامه‌اى بين تراسيبول « 1 » و آليات بپايان رسيد . كرزوس بر خلاف اسلاف خود سرزمين يونى را براى مدتى طولانى مسخر نمود و اين كشور را به پرداخت باج و خراج مجبور كرد .\r\nاين وضع به كلى تازگى داشت و هردوت بخصوص به اين مطلب اشاره مىكند و در بند 6 يادآورى مىكند كه حتى در سخت‌ترين ادوار هجوم اقوام سيمرى تمام اقوام يونانى آزاد ميزيستند ( بند 6 ) .\r\nاز بند 14 تا 22 و همچنين بند 25 مجموعهء يادداشت‌هائى شروع مىشود كه مؤلف دربارهء ليدى تهيه كرده و آنها را در يك جا گردآورده و شايد قصد داشته از آن كتابى دربارهء ليدى تهيه كند . همچنين است مطالبى كه هردوت دربارهء مسائل زير نقل مىكند :\r\n- جزئيات بند هفت دربارهء سلسله‌هائى كه قبل از خاندان مرمناد در ليدى سلطنت كرده‌اند نشان ميدهد كه چگونه گاه مؤلف در جهت عكس سلسله مراتب تاريخى در ذكر وقايع و حوادث به عقب باز ميگردد .\r\n- بند 26 دربارهء فتح شهرهاى يونى و ائولى بدست كرزوس و همچنين بند 27 كه تسخير جزاير در آن شرح داده مىشود . مطالب اين دو بند با اينكه در مجموع تاريخ هردوت مقامى بزرگ دارد ، در حقيقت براى « تاريخ كرزوس » هردو بند و بخصوص مطالب بند 26 چندان اهميتى دارا نمىباشد و ازين حيث مطالبى كه در بند 28 از آن ياد شده براى ذكر كلى فتوحات اين پادشاه و مجسم كردن وسعت امپراتورى\r\n\r\n\r\n","description":"","footnote":"\r\n( 1 ) -  Thracybule \r\n","page_name":" 49 ","page_number":61},
  {"content":"\r\n\r\nاو كافى بوده است .\r\n- آنچه دربارهء تاريخ جنگ سياگزار و آليات نوشته شده نيز چنين است ( بند 73 و 74 ) . درين دو بند هردوت شرح ميدهد چگونه كرزوس برادر آن آستياژ مىشود و بچه دليل درصدد برميآيد انتقام آستياژ را از كوروش بگيرد . دليل اين انتقامجوئى رابطه خويشاوندى اوست با پادشاه ماد ، ولى اين استدلال كمى دير از طرف مؤلف عنوان مىشود و در حقيقت بمنزلهء پيش درآمد سلسله وقايعى ذكر مىشود كه مؤلف بشرح آنها ميپردازد .\r\n- اطلاعات اضافى كه دربارهء چگونگى زندگانى كرزوس نقل مىكند و ملاحظاتى چند دربارهء عجايب ليدى و عادات و رسوم مردم اين سرزمين و حوادث تاريخ بسيار كهن آن‌كه در سه بند آخر اين فصل نقل مىكند از همين دسته مطالب محسوب مىشود ( بند 92 تا 94 ) . درين چند بند اضافى ، كرزوس با بيانى حقيقت‌بين‌تر و خشن‌تر از قسمت‌هاى گذشته بشرح تاريخ ميپردازد و قبل از آنكه باليدى خداحافظى كند ، هرچه دربارهء آن ميداند و تا آن زمان فرصت نقل آن را نكرده بود نقل مىكند . وقتى اين سه بند را ميخوانيم احساس ميكنيم كه در حقيقت با « ته‌مانده‌هاى » اطلاعات او روبرو هستيم .\r\nدسته‌اى ديگر از مطالبى كه به « تاريخ كرزوس » اضافه شده و تشخيص آن بسيار آسانست ، مطالبى است كه دربارهء وقايع يونان در بندهاى 56 تا 68 و بند 82 نقل شده . درين جا براى نخستين بار مشاهده مىشود كه مؤلف با همان علاقه‌اى كه حوادث آسيا را شرح ميدهد به شرح وقايع اروپا ميپردازد و پس از ذكر جزئياتى دربارهء اقوام پلازژ « 1 » و مهاجرت‌هاى اقوام درى « 2 » كه در بند 56 تا 58 نقل مىكند ، بشرح استقرار حكومت استبدادى پيزيسترات در آتن ميپردازد ( بند 59 تا 64 ) و شرح ميدهد چگونه اهالى اسپارت با قوانين خوبى كه از ليكورگ براى آنها ماند با زحمتى\r\n\r\n\r\n","description":"","footnote":"\r\n( 1 ) -  Pelasges \r\n( 2 ) -  Dorie \r\n","page_name":" 50 ","page_number":62},
  {"content":"\r\n\r\nفراوان بر ساكنين شهر تژه « 1 » پيروز شدند و قسمت بزرگى از پلوپونز را مطيع خود كردند ( بند 65 تا 68 ) . كمى بعد شرح ميدهد چگونه همين اهالى اسپارت بر سر تصرف تيره‌آ « 2 » با اهالى آرگوس به نزاع پرداختند ( بند 82 ) . تمام اين مطالب با مهارت و زبردستى خاص تنظيم شده . هردوت مدعى است كه هاتف معبد دلف به كرزوس توصيه كرد با نيرومندترين اقوام يونانى متحد شود . كرزوس به كسب خبر دربارهء نيرومندترين اين اقوام مشغول مىشود و به اين نتيجه ميرسد كه بدون تأمل و ترديد از اهالى آتن و مردم اسپارت يكى را بايد برگزيند . اين دو قوم كه بين اقوام « يونى » و « درى » از همه معروف‌تر بودند هريك امتيازاتى خاص داشتند . يكى از آنها دائما در نقل و انتقال بود ولى خون پاك يونانى در عروق مردم آن جريان داشت ؛ ديگرى از نژاد پلازژ يعنى از اقوام وحشى محسوب ميشد ، ولى در محل از بوميان بود . كداميك از اين دو قوم را ممكن بود بعنوان متحد انتخاب كرد ؟ طبيعى است كرزوس قضاوت خود را موكول به سنجيدن وضع حاضر آنها كرد . هردوت در دو افسانه‌اى كه در بندهاى 56 تا 64 و 65 تا 68 موازى باهم نقل مىكند ، با شرح و تفسير زيادى كه تا حدى بيش از اندازه است شرح ميدهد چرا و چگونه كرزوس مردم اسپارت را براى اتحاد با خود انتخاب كرد . در بند 65 ميگويد : « اين بود چگونگى فشار حكومت بر اهالى آتن به شرحى كه كرزوس از آن مطلع شد . » در بند 69 اضافه مىكند : « وقتى كرزوس از اين ماجرا مطلع شد ، فرستادگانى با هدايا به اسپارت فرستاد و تقاضاى عقد اتحاد كرد . » سرگذشت واقعه « تيره‌آ » نشان ميدهد كه كرزوس متحدين خود را خوب انتخاب كرده بود و اهالى اسپارت مردمى صادق و باوفا بوده‌اند ، زيرا با وجود جنگى كه در پيش داشتند حاضر شدند بكمك او بشتابند .\r\n* * * در تفسير مختصرى كه از مطالب اين فصل از كتاب هردوت در فوق نقل شد ، آنچه\r\n\r\n\r\n","description":"","footnote":"\r\n( 1 ) -  Tegee \r\n( 2 ) -  Thyrea \r\n","page_name":" 51 ","page_number":63},
  {"content":"\r\n\r\nمؤلف دربارهء سرگذشت آريون « 1 » در بندهاى 23 و 24 نقل كرده است فراموش شد .\r\nعلت اين فراموشى آنست كه اين مطلب با موضوع اصلى چندان ارتباط ندارد و معلوم نيست قصد مؤلف از نقل آن‌چه بوده است . صحبت از شخصى است بنام پرياندر « 2 » كه دوست صديق و باوفاى تراسيبول بوده است . در بند 23 هردوت چنين ميگويد : « كسى كه پاسخ هاتف دلف را برتراسيبول فاش كرد پرياندر پسر كيپ سلوس « 3 » بود . پرياندر در كورنت « 4 » سلطنت ميكرد و بطوريكه اهالى اين كشور نقل ميكنند . . . پرياندر در طول حيات خود ماجرائى بس شگفت و حيرت‌انگيز داشته است : آريون از اهل ميتمن . . . » ملاحظه مىشود چگونه هردوت با بهانه‌اى پوچ و ناچيز از شخصى مانند پرياندر كه خود در سرگذشت حوادث نامش برحسب تصادف برده شده به شرح سرگذشت آريون كه « ماجرائى بس شگفت و حيرت‌انگيز » دارد ميپردازد . اين نوع ايجاد ارتباط بين مطالب در حقيقت جز از شاخى به شاخى پريدن نيست و مقام آن در برابر مطالبى كه در قسمت اول اين كتاب عنوان شده بسيار كوچك و حقير به نظر ميرسد .\r\n* * * اكنون پس از اين نظر اجمالى به آنچه مؤلف در قسمت اول كتاب حاضر مورد بحث قرار داده است ، بايد ديد هردوت مطالب خود را از كدام منبع بدست آورده و مأخذ اطلاعات تاريخى او چگونه اسنادى بوده است .\r\nاطلاعاتى كه هردوت براى افشاى « تاريخ كرزوس » گرد آورده از منابع مختلف و در زمان‌هاى مختلف از حيات او جمع‌آورى شده است . از مطالبى كه در سطور گذشته به آن اشاره كرديم ظاهرا فقط يكى از آنها كه مربوط به سرگذشت پيزيسترات است و در بندهاى 59 تا 64 شرح داده شده از آغاز تا پايان از كشور آتيك سرچشمه ميگيرد و شايد منبع اين اطلاعات نيز شخص واحدى بوده است . تنها ترديدى كه\r\n\r\n\r\n","description":"","footnote":"\r\n( 1 ) -  Arion \r\n( 2 ) -  Periandre \r\n( 3 ) -  Kypselos \r\n( 4 ) -  Corinthe \r\n","page_name":" 52 ","page_number":64},
  {"content":"\r\n\r\nنسبت به اين مطلب ميتوان داشت اينست كه پيشگوئى كيلون « 1 » از اهل لاكدمون كه يكى از « هفت تن ريش‌سفيدان و عقلاى » قوم بوده است مطلبى است كه از جاى ديگر سرچشمه گرفته و مؤلف بوسيله‌اى ديگر از آن مطلع شده است . قضاوتى كه هردوت در بند 60 دربارهء بازگشت پيزيسترات بحكومت مىكند مسلما از ناحيه شخص مؤلف است كه درين بند ميگويد : « اين دو نفر براى بازگشت پيزيسترات به حكومت نقشه‌اى كشيدند كه من آن را خام‌ترين نقشه‌هاى عالم مينامم . » ولى آنچه دربارهء اسپارت در بندهاى 65 تا 68 و بند 82 ميگويد از يك منبع نمىباشد و هردوت درين باره فقط به قول هموطنان ليكاس « 2 » و اوتريادس « 3 » اكتفا نكرده و كوشيده است در نقاط ديگر از قبيل آركادى « 4 » و تژه « 5 » درين باره اخبارى كسب كند و ضمن كسب اين اخبار است كه خود مدعى است زنجيرهاى اسارت اهالى سپارت را كه بر معبد آتنا آويخته بود به چشم ديده است . و همچنين در سرزمين آرگوس به تحقيق و كسب خبر پرداخته و دانسته است كه اهالى آرگوس چه قواعدى وضع كرده‌اند و پس از شكست « تيره‌آ » چگونه نفرين و لعنتى بر خود ياد كرده‌اند . و نيز به دلف مسافرت كرده و در آنجا به كسب خبر مشغول شده و از مردم شنيده است كه قوانين ليكورگ را هاتف معبد بر ليكورگ فاش كرده است . سرگذشت آريون را يا از نقالان اهل كورنت و لسبوس شنيده و يا خبرى كه او درين‌باره كسب كرده قبلا درين دو كشور منتشر شده بوده و او از دهان مردم شنيده . هردوت براى اينكه صحت گفتار خود را ثابت كند از مجسمه‌اى ياد مىكند كه خود در تنار « 6 » شاهد آن بوده است .\r\nمقدمه‌اى كه مؤلف دربارهء تاريخ يونانيان در بندهاى 56 تا 58 ذكر مىكند مخلوطى از اطلاعاتى است كه از يكى از كتابهاى نژادشناسى يا نسب‌شناسى دربارهء\r\n\r\n\r\n","description":"","footnote":"\r\n( 1 ) -  Chilon \r\n( 2 ) -  Lichas \r\n( 3 )  Othryades \r\n( 4 ) -  Arcadie \r\n( 5 ) -  Tegee \r\n( 6 ) -  Tenare \r\n","page_name":" 53 ","page_number":65},
  {"content":"\r\n\r\nمنشأ قوم يونانى و مهاجرت‌هاى اقوام درى استخراج كرده و مشاهدات خود را در ناحيهء هلسپون « 1 » دربارهء زبان مردم پلاكيا « 2 » و سكيلاكه « 3 » بر آن افزوده و احتمالا در مغرب - زمين نيز اطلاعاتى بطور مبهم و نارسا دربارهء كورتون « 4 » بدست آورده و بر آن افزوده است .\r\nاكنون اين سؤال مطرح مىشود كه آيا هردوت براى تهيه اين قسمت از كتاب خود اطلاعاتى از كتب نويسندگان متقدم كسب نكرده است . نيكلا دوداماس « 5 » از سالنامه‌ها و وقايع‌نگاريهائى صحبت مىكند كه جنبهء رسمى داشته و ظاهرا نمونه‌هائى از آن در سارد و بابل و نينوا و شوش موجود بوده است . احتمال ميرود نويسندگانى كه هردوت به آنها مراجعه كرده خود براى كسب خبر به اين سالنامه‌ها و وقايع‌نگاريهاى رسمى مراجعه كرده باشند . حال بايد ديد اين نويسندگان كه هردوت از اطلاعات آنان كمك گرفته چه كسانى هستند ؟ گزانتوس « 6 » بطور يقين از اين دسته نويسندگان محسوب نميشود ، زيرا در اينكه او قبل از هردوت ميزيسته ترديد بسيار است و بعلاوه بين مطالبى كه هردوت و گزانتوس نقل ميكنند مشابهتى نيست و برعكس اختلاف آنها به حدى است كه اگر هردوت آثار گزانتوس را ديده بود بطور يقين در هر مورد كه عقيده خود را با عقيده او مغاير ميديد بتوجيه عقيدهء خود ميپرداخت و لا اقل به گفتهء مخالف گزانتوس اشاره‌اى ميكرد ، همچنانكه اين رفتار را در موارد مكرر نسبت بديگر نويسندگان در پيش گرفته و همين موضوع بهترين دليل است بر اينكه هردوت از آثار گزانتوس براى تهيه مطالب كتاب خود استفاده نكرده . آنچه مسلم است ، هردوت براى تهيه تاريخ ليدى بطور يقين به آثار هكاته « 7 » و ديونيزيوس « 8 »\r\n\r\n\r\n","description":"","footnote":"\r\n( 1 ) -  Hellespont \r\n( 2 ) -  Plakia \r\n( 3 ) -  Skylake \r\n( 4 ) -  Corton \r\n( 5 ) -  Nicolas de Damas \r\n( 6 ) -  Xanthos \r\n( 7 ) -  Hecatee \r\n( 8 ) -  Dionysios \r\n","page_name":" 54 ","page_number":66},
  {"content":"\r\n\r\nمراجعه كرده ولى در هر حال ، آنچه او درين باره‌هاى از نوشته‌هاى متقدمين اخذ كرده بدون ترديد از معدودى يادداشت و نكات جغرافيائى تجاوز نميكند . اسناد و مدارك تاريخى كه او بعنوان منبع براى تدوين كتاب خود به كار برده ظاهرا هيچيك به صورت كتاب تدوين نشده بوده‌اند و اكثر نكاتى را كه مؤلف در تاريخ خود به آن اشاره مىكند بطور يقين در محل از دهان بوميان شنيده ، ازين قبيل است مطالبى كه دربارهء قديم‌ترين پادشان ليدى نقل مىكند .\r\nآنچه هردوت دربارهء پادشاهان قبل از كاندول نقل مىكند از اين دسته مطالب محسوب مىشود . مؤلف خود ضمن شرح مطلب به اين موضوع اشاره مىكند و هنگامى كه از كاندول نام ميبرد اضافه مىكند « كه يونانيان او را ميرسيلوس « 1 » مينامند . » همين عبارت مىرساند كه منبع اين خبر مردم يونان بوده‌اند نه كتاب و نوشته‌اى از متقدمان . همچنين است خشگسالى و قحطى كه در زمان آتيس « 2 » فرزند مانس « 3 » اهالى ليدى را دچار عسرت كرد و آنان را باختراع انواعى چند از بازيها هدايت كرد و موجب مهاجرت جمعى از آنان به امبرى « 4 » شد . به همين ترتيب ، آنچه هردوت دربارهء طول مدت سلطنت ژيژس و جانشينان او نقل مىكند منبع محلى دارد و خود از دهان بوميان شنيده است و بقيه مطالب او از منابعى حقيرتر سرچشمه ميگيرد . هردوت به جنگ ژيژس با اهالى ملط و سميرن و تصرف شهر كولوفون اشاره‌اى مختصر مىكند و پس از آن اضافه مىكند كه مؤسس خاندان مرمناد ، پس از سى و هشت سال سلطنت به هيچ كار بزرگى دست نزد ( بند 14 ) . معلوم مىشود مؤلف از بسيارى از وقايع اين دوره كه ما بوسيله مدارك و اسناد آشورى از آن مطلعيم بىاطلاع بوده ، ازين قبيل است واقعه پيروزى گوگو « 5 » پادشاه لودى « 6 » بر اقوام ژيميره « 7 » كه دسته‌اى از اقوام سيمرى\r\n\r\n\r\n","description":"","footnote":"\r\n( 1 ) -  Myrsilos \r\n( 2 ) -  Atis \r\n( 3 ) -  Manes \r\n( 4 ) -  Ombrie \r\n( 5 ) -  Gugu \r\n( 6 ) -  Luddi \r\n( 7 ) -  Gimirrai \r\n","page_name":" 55 ","page_number":67},
  {"content":"\r\n\r\nساكن تئيشپا « 1 » بوده‌اند . همچنين است جنگى كه با همكارى پسامتيك « 2 » با آشوزيها درگرفت و مقاومتى كه در برابر هجوم قبايل وحشى توگدامى « 3 » ابراز شد . اگر تاريخ هردوت را فقط مخصوص ذكر اختلافات و نزاع يونانيان و « اقوام وحشى » بدانيم ، بديهى است جاى آن نبود كه از اين وقايع بتفصيل ياد شود ؛ ولى اگر مؤلف بيكى از وقايع‌نگارىهاى ليدى كه در اسناد رسمى تهيه شده مراجعه ميكرد ، لا اقل ميتوانست اشاره مختصرى به آنها بكند .\r\n* * * اكنون بايد ديد سهم مشرق‌زمين از لحاظ منبع اطلاعات هردوت نسبت به اين قسمت از كتاب او چه بوده است . ترديدى نيست كه قسمت مهمى از ملاحظات و مشاهدات شخصى هردوت دربارهء تاريخ ليدى از مشرق‌زمين سرچشمه ميگيرد . در ضمن شرح مطالب ، هردوت مكرر از شهرهاى يونانى ساحل آسياى صغير از قبيل ملط ، سميرن ، كولوفون ، پرين « 4 » ، كلازومن « 5 » ، افز « 6 » و بعضى شهرهاى ديگر نام ميبرد كه دسترسى به آنها از راه ساموس و هاليكارناس كارى بس آسان بوده است . در همين شهرها است كه هردوت سرگذشت حملات خاندان مرمناد را به اين شهرها از دهان ساكنان محل شنيده و دربارهء حوادث مشروح زير از آنها كسب خبر كرده است : مهاجمات مكرر ساديات و آليات به سرزمين ملط ، جنگهاى ليمنيون « 7 » و مآندر « 8 » ، حريق معبد آسزوس « 9 » و عواقبى كه بر آن مترتب شد ، حيله تراسيبول ، رقابت بين كرزوس و\r\n\r\n\r\n","description":"","footnote":"\r\n( 1 )  Teishpa \r\n( 2 ) -  Psammetik \r\n( 3 ) -  Tougdammi \r\n( 4 ) -  Priene \r\n( 5 ) -  Clazomenes \r\n( 6 ) -  Ephese \r\n( 7 ) -  Limeneion \r\n( 8 ) -  Meandre \r\n( 9 ) -  Assesos \r\n","page_name":" 56 ","page_number":68},
  {"content":"\r\n\r\nنابرادريش پانتالئون « 1 » كه از مادرى از اهل « يونى » به دنيا آمده بود ، انتقام موحشى كه پادشاه جديد از يكى از طرفداران نابرادرى خود گرفت ، تدبيرى كه اهالى شهر افز انديشيدند و شهر خود را تحت حمايت آرتميس « 2 » قرار دادند ، پيش‌بينىهاى نجومى تالس ملطى و كارهاى معمارى شگفتى كه از او سرزد ( بند 14 - 15 - 16 - 17 تا 22 - 92 - 26 - 75 ) .\r\nو اما آنچه دربارهء پادشاهى ملس « 3 » شنيده و افسانه‌اى كه دربارهء گردش شير گرد حصار شهر نقل مىكند بطور يقين در شهر سارد از دهان مردمى شنيده است كه در آن زمان تا اندازه‌اى تحت تأثير تمدن يونان قرار گرفته بودند . هردوت درين قسمت از تاريخ خود از قول اهالى سارد نقل مىكند كه چگونه ملس شيرى را كه از زن غير شرعى او به دنيا آمده بود گرد حصار شهر باستثناى نقطه‌اى معين گردش داد ؛ چگونه آليات در زمان سلطنت خود جمعى از اقوام سيت را كه سياگزار پادشاه ماد با آنها بدرفتارى كرده بود در كشور خود پناه داد ، چگونه ساندانيس « 4 » محتاط و با حزم كوشيد پادشاه خود را از شروع بجنگ با پارس‌ها منع كند ( بند 84 - 73 - 71 ) . هردوت ضمن نقل اندرزى كه ساندانيس به پادشاه ليدى ميدهد عبارتى در وصف اين مرد عالم و دانشمند نقل مىكند كه نشان ميدهد منبع اين خبر مردم سارد بوده‌اند . وى چنين مينويسد : « . . . يكى از اهالى ليدى كه ساندانيس نام داشت و به عقل و درايت و تدبير معروف بود و به علت عقيده‌اى كه درين مورد اظهار داشت شهرت زيادى بين مردم ليدى دارد . . . » .\r\nهردوت ، ضمن شرح جنگ كرزوس و كوروش ( بند 76 ببعد ) از شكست كرزوس در آن سوى رود هاليس مطلب زيادى نقل نميكند ، در حالى كه مورخان ديگر از قبيل پولين « 5 » و ژوستن « 6 » از آن فراوان صحبت كرده‌اند . هردوت اولين برخورد كرزوس را با سپاه كوروش\r\n\r\n\r\n","description":"","footnote":"\r\n( 1 ) -  Pantaleon \r\n( 2 ) -  Artemis \r\n( 3 ) -  Meles \r\n( 4 ) -  Sandanis \r\n( 5 ) -  Polyen \r\n( 6 ) -  Justin \r\n","page_name":" 57 ","page_number":69},
  {"content":"\r\n\r\nشكست نظامى تلقى نميكند و معتقد است كه اگر هم كرزوس درين جنگ شكست خورده به علت حيله و تدبير جنگى هارپاگ بوده است كه با رفتار خود اميد موفقيت او را به يأس مبدل كرد . بديهى است درين مورد نيز هردوت روايتى را ترجيح داده كه بيشتر با احساسات مردم ليدى سازگار است و شايد مردم ليدى واقعا چگونگى اين جنگ را چنين تصور ميكرده‌اند و براى هم اينطور نقل ميكرده‌اند . كمى بعد ، در بند 86 و 87 ، هنگامى كه بنقل صحنهء معروف سوزاندن كرزوس مشغول است با عبارتى صريح و آشكار كوروش را به اين عمل متهم مىكند . در حالى كه ، اگر واقعا كرزوس بر پشته‌اى از هيزم قرار گرفت بطور يقين خود شخصا از روى ميل به اين كار دست زده است تا مانند سارداناپال « 1 » خودكشى كند و اسير دست دشمن نشود . اين روايت مؤلف با روايت ديگر مورخان مغايرت دارد از اين قبيل است باكشيليد « 2 » كه روايتى مغاير با روايت او دارد .\r\nنكته‌اى كه در صحت آن جاى ترديد نيست اينست كه كرزوس بعد از خلع خود از سلطنت زنده ماند و همانطور كه با آستياژ خوشرفتارى شد با او نيز خوشرفتارى شد و فاتح پارسى او را محترم داشت . اگر اين مطلب مورد قبول باشد ، بايد نتيجه گرفت كه قطعا كرزوس به قصد خودكشى شخصا بر پشتهء هيزم قرار گرفته و آنگاه واقعه‌اى غيرمترقبه و شايد مداخلهء پارس‌ها و كمك طوفان و باران نقشه خودكشى او را متوقف كرده است . بديهى است مردم ليدى اصولا نسبت به فاتح خود بدبين بوده‌اند و كوشش داشته‌اند در حدود امكان سجاياى اخلاقى كوروش و گذشت و بزرگوارى او را كوچك جلوه دهند و به همين جهت ، بدون توجه به اين نكتهء مهم كه آتش در مذهب پارس‌ها مقدس است و هرگز پارس‌ها حاضر نميشوند آن را با سوزاندن جسد ناپاك آلوده كنند مدعى شده‌اند كه كوروش ابتدا پادشاه مغلوب را به سوختن در آتش محكوم كرد و پس از بروز آثار حمايت خداوندى از تصميم خود منصرف شد و از تقصير او درگذشت .\r\nترديدى نيست كه هردوت نيز تحت تأثير مردم ليدى قرار گرفته و آنچه درين‌باره نقل\r\n\r\n\r\n","description":"","footnote":"\r\n( 1 ) -  Sardanapal \r\n( 2 ) -  Bacchylide \r\n","page_name":" 58 ","page_number":70},
  {"content":"\r\n\r\nمىكند از دهان آنان شنيده است .\r\nداستان افعىهائى كه كمى قبل از سقوط شهر سارد در حوالى اين شهر پيدا شدند و كرزوس را مجبور كردند بار ديگر با خدايان بمشورت بپردازد ( بند 78 ) بطور يقين در آسياى صغير و در بارگاه مقدس شهر تلمسوس « 1 » واقع در كارى « 2 » به اطلاع مؤلف رسيده و در همين شهر بوده است كه هردوت اين افسانه را از دهان مردم شنيده . اين پيشگوئى در واقع چندان ارزشى نداشت ، زيرا غيب‌گويان اهل تلمسوس وقتى اين پيشگوئى را كردند كه حملهء كوروش به سارد قريب الوقوع بود و هركس ميتوانست آن را حدس بزند . اينكه كرزوس بدون اشاره به ارزش اين غيب‌گوئى آن را در موقع خود با آب‌وتاب تمام شرح ميدهد خود دليل آنست كه منبع خبر او نسبت به اين واقعه اهالى تلمسوس بوده‌اند .\r\n* * * نسبت به صحت قسمت‌هائى از « تاريخ كرزوس » چندان اعتماد كامل نميتوان داشت .\r\nمثلا آنچه مؤلف دربارهء غصب سلطنت ليدى بوسيله ژيژس نقل مىكند با روايت مورخان ديگر مباينت دارد . نيكلاد و داماس « 3 » كه احتمال ميرود روايت گزانتوس را نقل كرده باشد معتقد است كه ژيژس يكى از معتمدان پادشاه ليدى بود و از طرف او مأموريت يافت به خارج كشور عزيمت كند و نامزد پادشاه را با خود همراه آورد .\r\nدر ضمن سفر ژيژس خود عاشق شاهزاده خانم شد و كوشيد او را فريب دهد . ولى همين كه آن شاهزاده خانم به سارد رسيد خيانت ژيژس را بر پادشاه فاش كرد . پس ژيژس براى دفاع از جان خود پادشاه را بقتل رساند و بر تاج و تخت سلطنت و ملكه دست يافت .\r\nافلاطون نقل مىكند كه ژيژس چوپانى ساده بود و بكمك حلقه‌اى مرموز كه هركس آن را در دست داشت از نظر نامرئى ميشد به كاخ پادشاه وارد شد و در شرايطى كه روشن نيست به پادشاهى رسيد . پلوتارك از حوادثى صحبت مىكند كه كمتر از روايت ديگران جنبهء افسانه دارد . بعقيدهء اين مورخ ژيژس بكمك پادشاهان مجاور\r\n\r\n\r\n","description":"","footnote":"\r\n( 1 ) -  Telmessos \r\n( 2 ) -  Carie \r\n( 3 ) -  Nicola de Damas \r\n","page_name":" 59 ","page_number":71},
  {"content":"\r\n\r\nبر ضد پادشاه خود قيام كرد و در جنگ بر او فائق شد و بسلطنت رسيد .\r\nدرين مقام قصد ما آن نيست كه دربارهء صحت اين روايات مختلف تحقيق كنيم ، ولى كثرت اقسام روايات و اختلاف زيادى كه بين آنها مشاهده مىشود خود گواه آنست كه سرچشمهء آنها از منابعى مختلف است و بطور يقين در هريك از اين روايات گويندگان و نقالان قسمت‌هائى بسليقهء خود افزوده‌اند و به روايت جنبهء افسانه و داستان داده‌اند .\r\nروايتى كه هردوت انتخاب كرده از دو جهت از ليدى و مردم اين كشور سرچشمه مگيرد .\r\nاز طرفى هردوت هوسرانى كاندول را تلقين الهى جلوه ميدهد ( بند 8 ) و علت آن را چيزى غير از خودستائى معمولى عشاق ميداند كه معمولا علاقه دارند همه‌كس معشوق آنان را تحسين كند . در رفتار ژيژس نوعى بىقيدى و بىاعتنائى به مسائل اخلاقى مشاهده مىشود كه در تمدن و اخلاق يونانى بيسابقه است و ميتوان آن را نمونه‌اى از احساسات شهوانى شدن مشرق‌زمينيان دانست « 1 » . از طرف ديگر شدت عكس العمل و كينهء ملكه بقدرى با اخلاق و روحيهء يونانيان مغايرت دارد كه هردوت خود را ناگزير مىبيند اين رفتار شديد را نمونه‌اى از تجديد خوى « وحشيانهء » قديم ليديها جلوه دهد و براى توجيه اين مطلب در بند 10 چنين مينويسد : « . . . چه در نظر ليديها و ديگر اقوام وحشى مشاهدهء اندام عريان ننگى بزرگ محسوب مىشود ، حتى اگر اندام عريان يك مرد باشد . »\r\nافسانه آتيس « 2 » فرزند كرزوس نيز چنين است و خصوصيات آسيائى آن محل ترديد نمىباشد . يكى از بازيكنان بزرگ اين صحنه نجيب‌زاده‌ايست از اهل فريژى كه خاندان او در گذشته درين محل سلطنت داشته‌اند و بعدها دست‌نشاندهء ليدى شده بودند .\r\nدر اين افسانه پدرى را مشاهده ميكنيم كه براى اينكه فرزندش پابند تنعمات و لذايذ حرمسرا شود و از خانه بيرون نرود براى او زنى انتخاب مىكند . چگونه ميتوان ترديد كرد كه منبع اين خبر يكى از نقاط آسيا است ؟ با اين حال ، نكتهء جالب درين\r\n\r\n\r\n","description":"","footnote":"\r\n( 1 ) - نظير افسانه كرزوس در يكى ديگر از آثار مكتوب مشرق‌زمين در كتاب استر  ( Esther )  دربارهء آسورئوس  ( Assureus )  و واستى  ( Vasti )  مشاهده مىشود .\r\n( 2 ) -  Atys \r\n","page_name":" 60 ","page_number":72},
  {"content":"\r\n\r\nافسانه آنست كه قسمت‌هاى اخير آن‌كه در بند 43 تا 45 شرح داده شده شباهتى بيسابقه به تراژدىهاى يونان دارد : كسانى كه از راه ميرسند و خبر مرگ آتيس را به پادشاه ليدى ميدهند ، گريه‌وزارى كرزوس ، ورود دستهء شكارچيان كه جنازهء مقتول جوان را با خود وارد ميكنند ، وارد شدن آدراست نگون‌بخت كه برابر كرزوس زانو مىزند و تقاضا مىكند او را قربانى كند و جواب جوانمردانهء پادشاه همه از عوامل يك صحنهء تراژدى كامل محسوب مىشود .\r\nآن قسمت از « تاريخ كرزوس » كه از لحاظ صحت و درستى بيش از قسمت‌هاى ديگر مورد ترديد است ، سرگذشت سولون آتنى است . هردوت دربارهء اين سر - گذشت اطلاعات مختلفى از نقاط مختلف كسب كرده كه قسمت‌هائى از آن منشأ آسيائى ندارد . معلوم نيست هردوت اين خبر را از كجا كسب كرده و در كجا و كدام شهر دربارهء ملاقات و مصاحبهء كرزوس و سولون سخنى شنيده است . اگر اين ملاقات واقعا صورت گرفته باشد ، منبع اين خبر بايد در آسيا يعنى همان‌جا باشد كه اين ملاقات رويداده است . ولى امكان ندارد آنطور كه هردوت نقل مىكند سولون كمى پس از وضع قوانين معروف خود بدربار كرزوس رفته باشد ، زيرا سولون قوانين خود را در سال 593 قبل از ميلاد وضع كرده ، در حالى كه كررزوس در سال 560 يعنى سى و سه سال بعد از وضع آنها بسلطنت رسيده است . حتى جاى ترديد است كه پاى سولون به ليدى رسيده باشد ، زيرا باحتمال زياد او در زمان كرزوس مرده بود .\r\nدرين صورت بايد قبول كرد كه سرگذشت ملاقات سولون و كرزوس افسانه‌اى بيش نيست و ممكن است اين افسانه از آسيا سرچشمه گرفته باشد و احتمالا سولون در زمان آليات به ليدى رفته باشد ، زيرا در آسيا افسانه‌هاى ديگرى هست كه بموجب آن سولون در سارد با ازوپ « 1 » و در ملط با تالس ملطى ملاقات كرده است . و نيز احتمال ميرود منبع اين افسانه شهر آتن و موطن سولون و يا شهر دلف باشد كه مردم آن احترامى زياد براى اين دانشمند قائل بوده‌اند . اگر اين افسانه در يونان پيدا شده باشد ، دليلى نيست\r\n\r\n\r\n","description":"","footnote":"\r\n( 1 ) -  Esope \r\n","page_name":" 61 ","page_number":73},
  {"content":"\r\n\r\nكه قبل از هردوت به آسيا سرايت كرده باشد . برعكس ، هردوت در شرحى كه از صحنهء سوزاندان پادشاه نقل مىكند اشاره به روايت مردم ليدى مىكند ، در حالى كه در صحنه‌اى كه كرزوس در ميان شعله‌هاى آتش نام سولون را بر زبان جارى مىكند اين اشاره چندان ضرورى به نظر نميرسد . بديهى است روايت مردم ليدى حاكى است كه علت تغيير عقيدهء كوروش مداخلهء خدايان بوده است نه تجديد خاطرهء كلام معروف سولون . از طرفى طرز رفتار و كلام پرمعنائى كه هردوت به سولون آتنى نسبت ميدهد چندان با شخصيت واقعى اين دانشمند يونانى تطبيق نميكند . پس اگر تضادى در اين قسمت مشاهده مىشود بدون ترديد حاصل كار مؤلف است كه ملاقات سولون و كرزوس را با شاخ‌وبرگ زياد و با تفصيلى بيش از آنچه تا آن زمان دربارهء آن سخن ميگفتند شرح ميدهد . اگر فرض كنيم كه اين تضاد منبعى قديم‌تر داشته و در همان زمان كه ملاقات كرزوس و سولون رويداده ايجاد شده ، چه كسى بايد مسئول آن شناخته شود ؟ بايد حدس زد كه يكى از نقالان از اهل دلف يا آتن كه بيش از مردم آسيا از زندگانى سولون با اطلاع بوده اين افسانه را خلق كرده است ، زيرا اين نقالان به علت اطلاعى كه بر احوال اين مرد داشته‌اند بهتر ميتوانسته‌اند به سرگذشت او شاخ‌وبرگ دهند .\r\n* * * در هر حال ، آنچه هردوت از منابع آسيائى كسب كرده به همين جا خاتمه مييابد و براى تشخيص منبع بقيهء تاريخ ليدى بايد متوجه جهتى ديگر شد . احتمال ميرود هردوت قسمتى از اطلاعات خود را دربارهء مهاجرنشين‌هاى ليدى واقع در امبرى « 1 » كه در بند 94 شرح ميدهد در مغرب‌زمين و بخصوص در سيسيل و ايتاليا كسب كرده باشد .\r\nسوگندى را كه اهالى آتن ياد كردند و متعهد شدند كه قوانين سولون را مدت ده سال تغيير ندهند هردوت در سرزمين آتيك از مردم يونان شنيده و همچنين است موضوع خروج سولون از شهر آتن به قصد آنكه او را مجبور نكنند در محل قوانين خود را تغيير\r\n\r\n\r\n","description":"","footnote":"\r\n( 1 ) -  Ombrie \r\n","page_name":" 62 ","page_number":74},
  {"content":"\r\n\r\nدهد . و همچنين در آتيك قبر تلوس را مشاهده كرده و دربارهء حيات اين شخصيت گمنام كه هيچ نويسندهء ديگرى از او ياد نكرده كسب خبر كرده و سنگ قبر او را خوانده و دربارهء او از اهل محل تحقيق كرده است ( بند 30 ) . سرگذشت هيئتى را كه مردم اسپارت براى خريد طلا نزد كرزوس فرستادند و پادشاه ليدى از آنان پذيرائى شايان كرد هردوت از دهان مردم اسپارت شنيده ( بند 69 ) . در همين شهر است كه مورخ افسانهء سه پايه‌اى از طلا را كه اهالى اسپارت براى كرزوس فرستاده بودند و به مقصد نرسيد از دهان ساكنان آن شنيده ( بند 70 ) . روايت او از هر حيث با روايتى كه اهالى ساموس از اين واقعه نقل كرده‌اند اختلاف دارد . در بئوسى « 1 » از حسن روابط خاندان مرمناد با آرامگاه آمفيارائوس « 2 » مطلع شده و هم درين ناحيه است كه شمايل‌ها و هدايائى كه از ليدى به اين آرامگاه اهدا شده بود از نزديك مشاهده كرده است ( بند 49 - 52 - 53 - 92 ) .\r\nهردوت قسمت مهمى از اطلاعات خود را در دلف بدست آورده است . در اين محل هداياى مجلل ژيژس و آليات و كرزوس را شخصا به چشم ديده و دربارهء علت اهداء آنها از اهل محل تحقيق كرده و همچنين دربارهء وزن آنها و تغيير محل بعضى از آنها و مورد استعمال جام‌ها و تفسير تصاوير و آسيبى كه بيكى از مجسمه‌هاى شير وارد شده و ادعاى دروغ اهالى لاكدمون كه مدعى هستند يكى از ظرفهاى بزرگ آب اين معبد از طرف آنها اهدا شده ، در محل از اهالى دلف كسب خبر كرده است . در دلف ، در برابر مجسمه‌هاى كلئوبيس « 3 » و بيتون « 4 » كه اخيرا در نتيجهء اكتشافات يك هيئت فرانسوى از زير خاك بيرون آمده « 5 » افسانه شجاعت و مردانگى مقدس و مرگ آرام\r\n\r\n\r\n","description":"","footnote":"\r\n( 1 ) -  Beotie \r\n( 2 ) -  Amphiaraos \r\n( 3 ) -  Cleobis \r\n( 4 ) -  Biton \r\n( 5 ) - كشف اين دو مجسمه كه در نيمهء اول قرن بيستم در نتيجهء حفريات هيئت اكتشافات فرانسوى در يونان از زير خاك بيرون آمده است گواه بارزى است بر صحت قسمت‌هاى مهمى از مطالب تاريخ هردوت مادام كه اين دو مجسمه كشف نشده بود ممكن بود در صحت گفتار هردوت در آنجا كه ميگويد مجسمه اين دو جوان را از برونز در مقابل معبد بنا كردند ترديد كرد ، ولى كشف اين دو مجسمه بعد از چندين صد سال مؤيد صحت گفتار هردوت است و نشان ميدهد كه آنچه دربارهء اين دو جوان نقل كرده افسانه‌ايست كه حقيقتا به گوش خود از اهالى محل شنيده .\r\n","page_name":" 63 ","page_number":75},
  {"content":"\r\n\r\nو سعادتمند اين دو رادمرد را كه تقريبا در شرايطى نظير مرگ دو معمار معروف دلفى بنام تروفونيوس « 1 » و آگامدس « 2 » رويداد از دهان مردم شنيده . كاركنان معبد دلف براى او شرح داده‌اند كه چگونه هاتف اين معبد در تاريخ خاندان مرمناد و كرزوس نقشى بزرگ بازى كرده و كفايت و درايتى خاص از خود نشان داده است .\r\nاهميت نقشى كه اين معبد در تاريخ خاندان مرمناد به عهده داشت غير قابل انكار است . هنگامى كه بعد از قتل كاندول دربار ليدى با هرج‌ومرج و بلاتكليفى روبرو بود مردم حل مشكل خود را به هاتف اين معبد واگذار كردند و هاتف اين معبد ژيژس يعنى مؤسس خاندان مرمناد را بسلطنت برگزيد . و در همين زمان هاتف معبد واقعهء شوم سارد را كه در زمان كرزوس رويداد پيش‌بينى كرد و بعدها به علت تقدس اين پادشاه تاريخ وقوع آن را چندى بتأخير انداخت . هاتف اين معبد تنها هاتفى بود كه توانست بدرستى بگويد كه پادشاه ليدى در كاخ خود به چه طبخ شگفت و حيرت‌انگيزى مشغول بود و به علت همين پيشگوئى صائب بود كه كرزوس او را تنها هاتف صديق و راستگو تشخيص داد . همين هاتف است كه با بيانى روشن سرنوشت جنگى را كه پادشاه ليدى با پارس‌ها در پيش داشت و آنچه تقدير دربارهء ظهور كوروش از دو نژاد پارس و ماد مقدر كرده بود پيشگوئى كرد . هاتف اين معبد از قبل گفته بود كه روزى كه فرزند لال كرزوس سخن گويد ، آن روز روز بدبختى و فلاكت پادشاه خواهد بود و چنين شد كه او گفته بود .\r\nبطور كلى « تاريخ كرزوس » سراسر مجموعه‌ايست از مطالبى كه براى تجليل و تمجيد از خداوند معبد دلف جمع‌آورى شده است . مورخ اين قسمت از تاريخ خود را با تقريظى آشكار از خداوند اين معبد بپايان مىرساند و چنين ميگويد : « اين بود جوابى كه هاتف معبد به فرستادگان ليدى داد ، آنها جواب هاتف را به سارد آوردند و به كرزوس باز گفتند . وقتى كرزوس اين جواب را شنيد ، تصديق كرد كه گناه از او بوده است نه از خداوند . » ( بند 91 ) . هردوت درين افسانه كرزوس را از يك طرف\r\n\r\n\r\n","description":"","footnote":"\r\n( 1 ) -  Trophonios \r\n( 2 ) -  Agamedes \r\n","page_name":" 64 ","page_number":76},
  {"content":"\r\n\r\nقربانى خدايان معرفى مىكند و علت آن را چنين ميپندارد كه او با بلندپروازيهاى خود خشم خدايان را برانگيخته بود ( بند 34 ) و از طرف ديگر او را قربانى سرنوشت و تقدير جلوه ميدهد و مدعى است كه او بكفاره جنايتى كه جد چهارمش مرتكب شده بود از طريق عدالت خداوندى مجازات شد ( بند 91 ) . اين دو روايت كه هر دو در تاريخ هردوت مشاهده مىشود ظاهرا منبعى مختلف دارند و روايت دوم كه مؤلف بيشتر روى آن تكيه مىكند بطور يقين از شهر دلف سرچشمه ميگيرد .\r\n\r\n","description":"","footnote":"","page_name":" 65 ","page_number":77},
  {"content":"\r\n\r\n\r\nليدى تاريخ كرزوس\r\n6 - كرزوس فرزند آليات « 1 » از نژاد ليدى بود و بر مردمى سلطنت ميكرد كه در اين سوى رود هاليس « 2 » سكونت داشتند . اين رود كه از قسمت‌هاى جنوبى از بين اقوام سورى « 3 » و اهالى پافلاگونى « 4 » سرچشمه ميگيرد و رو به باد شمال در دريائى كه به درياى سياه معروف است ميريزد . اين پادشاه نخستين پادشاه اقوام وحشى است كه ما ميشناسيم . او جمعى از يونانيان را باطاعت و بردگى درآورد و آنان را به پرداخت خراج مجبور كرد و با بعضى ديگر از يونانيان دوست و متحد شد : اقوامى كه او باطاعت و انقياد خود درآورد عبارت بودند از اقوام يونى « 5 » ، ائولى « 6 » و درى « 7 » كه در سرزمين آسيا سكونت داشتند و قومى كه او با خود دوست و متحد كرد عبارت بود از قوم لاكدمون « 8 » كه در لاكدمون سكونت داشتند . قبل از اينكه كرزوس به سلطنت رسد تمام مردمى كه از نژاد يونانى بودند آزاد ميزيستند و حتى هنگام لشگر - كشى سيمرىها ، كه خيلى قبل از لشگركشى كرزوس اتفاق افتاد « 9 » و سيمرىها توانستند به سرزمين يونى دست يابند ، مردمان اين سرزمين باسارت و اطاعت تن در ندادند و فقط شهرهاى آنها در برابر هجوم سيمرىها بغارت رفت .\r\n\r\n\r\n","description":"","footnote":"\r\n( 1 ) -  Alyatte \r\n( 2 ) - امروز رود هاليس را قزل ايرماق مينامند .\r\n( 3 ) - مقصود آن قسمت از اهالى سوريه است كه در سرزمين كاپادوكيه سكونت داشتند ( بند 72 همين كتاب )\r\n( 4 ) -  Paphlagonie \r\n( 5 ) -  Ionie \r\n( 6 ) -  Eolie \r\n( 7 ) -  Dorie \r\n( 8 ) -  Lacedemone \r\n( 9 ) - رجوع شود به بند 15 همين كتاب .\r\n","page_name":" 66 ","page_number":78},
  {"content":"\r\n\r\n7 - بطورى كه بعدا شرح خواهم داد سلطنت ليدى از خاندان هراكلس « 1 » به خاندان كرزوس كه معروف به خاندان مرمناد « 2 » بود منتقل شده است . كاندول « 3 » كه يونانيان ميرسيلوس « 4 » مينامند پادشاه شهر سارر و از نسب آلكايوس « 5 » پسر هراكلس بوده است . اولين نفر از خاندان هراكلس كه در سارد به سلطنت رسيد آگرون « 6 » پسر نينوس « 7 » ، پسر بلوس « 8 » ، پسر آلكايوس « 9 » بود . و آخرين نفر اين خاندان كه در سارد پادشاهى كرد كاندول پسر ميرسوس « 10 » بود . پادشاهانى كه قبل از آگرون در ليدى سلطنت كردند از خاندان ليدوس « 11 » پسر آتيس « 12 » بوده‌اند و قوم ليدى كه قبل از اين پادشاه به قوم مئونى « 13 » معروف بود از زمان اين پادشاه بنام او به قوم ليدى معروف شد . خاندان هراكلس ابتدا از طرف خاندان ليدوس مأمور اجراى امور حكومتى بودند ، ليكن كمى بعد باستناد گفتهء هاتف يكى از معابد خود حكومت را\r\n\r\n\r\n","description":"","footnote":"\r\n( 1 ) - يكى از افراد خاندان هراكلس مدعى بود كه نسب آنها به خداى خورشيد ميرسد كه به صورت تيراندازى كه برام كردن شيران مشغول است ظاهر ميشد . اين همان خدائى است كه ليديها ساندون  ( Sandon )  و آشوريها بل يا بعل  ( Bel )  مينامند و يونانيان مدعى هستند كه هراكلس معروف است .\r\n( 2 ) -  Mermnades \r\n( 3 ) -  Candaule \r\n( 4 ) -  Myrsilos  - محتمل است اين كلمه در زبان ليدى قديم توصيفى از الوهيت بوده باشد و نيز احتمال ميرود كه اين كلمه اسم شخصى نباشد و فقط عنوانى بوده است كه براى پادشاهان خاندان ساندون به كار ميبرده‌اند .\r\n( 5 ) -  Alcaios \r\n( 6 ) -  Agron \r\n( 7 ) -  Ninos \r\n( 8 ) -  Belos \r\n( 9 ) - نكته جالب در اين شجره‌نسب اينست كه باوس  ( Belos )  كه خود از نسب خداوندى است بعد از نينوس كه از نوع بشر محسوب مىشود آمده است .\r\n( 10 ) -  Myrsos \r\n( 11 ) -  Lydos \r\n( 12 ) - آتيس  ( Atys )  پسر يكى از خدايان كه مانس  ( Manes )  نام داشت ( بند 94 همين كتاب )\r\n( 13 ) -  Meonie \r\n","page_name":" 67 ","page_number":79},
  {"content":"\r\n\r\nدر دست گرفتند . نسب اين خاندان به هراكلس « 1 » و كنيزى ياردانوس « 2 » نام ميرسيد .\r\nسلطنت در اين خاندان در خط مستقيم ذكور در طول حيات بيست و دو نسل كه مدت پانصد و پنج سال بود از پدر به پسر منتقل شد و اين وضع تا سلطنت كاندول پسر ميرسوس ادامه يافت « 3 » .\r\n8 - ولى كاندول عاشق زن خود بود و به علت عشقى كه به او داشت تصور ميكرد مالك زيباترين زن جهان است « 4 » . يكى از افراد دستهء محافظين او كه ژيژس « 5 » نام داشت و پسر داسكبلوس بود « 6 » از مقربان درگاه او شده بود . كاندول بقدرى به ژيژس اعتماد داشت كه مهم‌ترين اسرار حكومتى را با او در ميان ميگذارد . وقتى دربارهء زيبائى زن خود با او سخن ميگفت در ستودن زيبائى او مبالغه ميكرد . چون مقدر چنين بود كه كاندول با تيره‌بختى روبرو شود ، كمى بعد « 7 » ژيژس را مخاطب قرار داد و چنين گفت : « ژيژس ، تصور ميكنم آنچه دربارهء زيبائى زن خود با تو ميگويم\r\n\r\n\r\n","description":"","footnote":"\r\n( 1 ) - هراكلس كه بحكايت افسانه‌هاى كهن بجرم قتل ايفيتوس  ( Iphitos )  محكوم ببردگى شده بود بوسيله هرمس  ( Hermes )  در ليدى فروخته شده بود .\r\n( 2 ) -  Iardanos \r\n( 3 ) - از اين اظهار هردوت چنين استنباط مىشود كه به نظر او حد متوسط زندگى يك نسل ذكور در خاندان ساندون بيست و سه سال بوده است . همين حد متوسط است كه هردوت در موارد ديگر براى حساب تاريخ و سنوات به كار ميبرد ( كتاب دوم بند 142 )\r\n( 4 ) - در اينجا قصد هردوت اين نيست كه كاندول بعد از ازدواج عاشق زن خود شده باشد .\r\nظاهرا كاندول قبل از ازدواج عاشق زن خود شده بود و علت ازدواج او همين عشق بوده است . و چون زن او از خاندان كوچكى بود ، كاندول به علت اين ازدواج حسن شهرتى نداشت .\r\n( 5 ) -  ( Gyges )  - ژيژس كه ظاهرا در سال 687 قبل از ميلاد بسلطنت ليدى رسيده است يكى از شخصيت‌هائى است كه بعدها نامش در فلسفه و اخلاق وارد شد . حلقهء ژيژس يكى از مباحث معروف اخلاق است . اين حلقه معروف بقسمى بود كه هربار ژيژس گره آن را به داخل ميكشيد خود از چشم مردم ناپديد ميشد . معروف است كه او با به كار بردن اين تدبير پادشاه ليدى را بقتل رسانيد .\r\n( 6 ) -  Daskylos  - اين شجره‌نسب دليلى است بر اينكه ژيژس و خاندان او ساكن بىتىنى  ( Bithynie )  بوده‌اند ، زيرا در اين ناحيه شهر مهمى بنام داسكيلوس وجود داشت .\r\n( 7 ) - مقصود كمى بعد از ازدواج او است .\r\n","page_name":" 68 ","page_number":80},
  {"content":"\r\n\r\nباور نميدارى . آنچه با چشم ميتوان ديد با گوش نميتوان شنيد « 1 » . پس ترتيب كار را طورى بده كه بتوانى او را لخت و عريان مشاهده كنى . » ژيژس با تعجب فرياد زد :\r\n« اى پادشاه ، اين چگونه سخن گفتن است كه به من امر ميدهى زن پادشاه خود را لخت و عريان تماشا كنم ؟ زنى كه لباس زيرين خود را از تن بيرون مىكند در حقيقت عفت و پاكدامنى را از خود ميراند . مدتها است كه افراد بشر احكام عاقلانه‌اى را كه بايد اساس تعليم و تربيت آنها را تشكيل دهد كشف كرده‌اند و يكى از اين احكام ميگويد هركس بايد فقط به مال خود نظر داشته باشد . من اطمينان دارم كه ملكه از زيباترين زنان است ، ولى من استدعا ميكنم كارى كه با اصول شرافت مخالف است از من طلب مكنى . »\r\n9 - ژيژس با اين بيان پيشنهاد پادشاه را رد كرد ، زيرا بيم داشت در اين ماجرا خسرانى به شخص او وارد شود . كاندول پاسخ داد : « ژيژس ، اطمينان داشته باش ، از من بيم مدار و تصور مكن كه با اين بيان قصد آزمايش ترا دارم . از زن من نيز بيم نداشته باش و از اينكه از او صدمه‌اى به تو رسد بيم بر خود راه مده . من ترتيب كار را طورى خواهم داد كه او حتى متوجه نشود كه تو مشغول تماشاى او هستى . من ترا باطاقى كه شب را در آن بسر ميبرم وارد ميكنم و ترا در پشت درى كه به روى اطاق باز مىشود پنهان ميكنم . همين كه من باطاق وارد شوم ، زنم براى خوابيدن باطاق خواهد آمد . نزديك در ، يك صندلى قرار دارد كه زنم بهنگام لخت شدن لباسهاى خود را يك‌يك روى آن قرار ميدهد . در موقع اين عمل تو فرصت آن را خواهى داشت كه با خيال راحت او را تماشا كنى . آنگاه وقتى از كنار صندلى به طرف تختخواب ميرود تو در پشت او قرار ميگيرى ؛ بر تو است كه طورى از در خارج شوى كه هنگام خروج ترا نبيند . »\r\n10 - ژيژس چون نتوانست از قبول اين پيشنهاد طفره رود ، سرانجام تن برضا داد .\r\nوقتى موقع خواب فرارسيد كاندول وى را باطاق خواب هدايت كرد . كمى بعد ، زن او نيز از در وارد شد . هنگامى كه زن مشغول كندن لباس خود بود ، ژيژس او را\r\n\r\n\r\n","description":"","footnote":"\r\n( 1 ) - شنيدن كى بود مانند ديدن .\r\n","page_name":" 69 ","page_number":81},
  {"content":"\r\n\r\nنگريست و وقتى زن بسوى تختخواب رفت و ژيژس در پشت در قرار گرفت از پناهگاه خود خارج شد و از اطاق بيرون رفت . ولى در موقع خروج زن كاندول او را مشاهده كرد و با اينكه متوجهء عمل شوهر خود شده بود ، به روى خود نياورد و فرياد نكشيد و چنين تظاهر كرد كه متوجهء ماجرا نشده ، اما در ضمير خود مصمم شد از كاندول انتقام گيرد ، چه در نظر ليديها و ديگر اقوام وحشى مشاهدهء اندام عريان ننگى بزرگ محسوب مىشود ، حتى اگر اندام عريان يك مرد باشد .\r\n11 - پس در آن موقع زن كاندول به روى خود نياورد و طورى جلوه داد كه متوجهء چيزى نشده و خونسردى خود را حفظ كرد . ولى همين كه صبح شد چند تن از وفادارترين خدمتگذاران خود را طلب كرد و ژيژس را بحضور طلبيد . ژيژس كه تصور ميكرد ملكه از ماجراى شب قبل بى خبر است بحضور او شتافت . در گذشته نيز عادت چنين جارى شده بود كه هربار ملكه او را احضار ميكرد بحضور او ميرفت « 1 » . وقتى ژيژى بحضور ملكه رسيد ، ملكه با وى چنين سخن گفت :\r\n« ژيژس ، اكنون تو ميتوانى از دو راه كه من پيشنهاد ميكنم يكى را انتخاب كنى .\r\nيا بايد كاندول را بقتل رسانى و شخص من و سلطنت ليدى را تصاحب كنى و يا بايد خود بيدرنگ كشته شوى تا ديگر دربارهء هرچيز از كاندول اطاعت نكنى و آنچه را كه مشاهدهء آن بر تو ممنوع است تماشا نكنى يا بايد كاندول كه اين دسيسه را ترتيب داده نابود شود و يا تو كه بر خلاف اصول اخلاق و ادب اندام عريان مرا مشاهده كرده‌اى از بين به روى . » ژيژس لحظه‌اى از آنچه شنيده بود در حيرت شد ، آنگاه با التماس از ملكه استدعا كرد كه او را ناگزير بانتخاب يكى از اين دو راه نكند . ولى او موفق نشد ملكه را از تصميم خود منصرف كند ، و چون حس كرد كه ناگزير است يا پادشاه را بقتل رساند يا خود بقتل رسد ، سلامت خود را\r\n\r\n\r\n","description":"","footnote":"\r\n( 1 ) - طرز برخورد ژيژس و ملكه در اين قسمت از كتاب كاملا عارى از سوءظن بيان شده .\r\nولى در قسمت‌هاى ديگر كه مربوط به سرگذشت سقوط كاندول است چنين نيست و گاهى اين دو شخصيت به صورت عاشق و معشوقى ظاهر ميشوند كه براى سرنگون كردن پادشاه و قتل شوهر ملكه باهم توطئه ترتيب ميدهند .\r\n","page_name":" 70 ","page_number":82},
  {"content":"\r\n\r\nترجيح داد و از ملكه چنين استفسار كرد : « اكنون كه مرا ناگزير ميكنى بر خلاف ميل و ارادهء خود پادشاه خود را بقتل رسانم ، بسيار مايلم بدانم چگونه ميتوانم بر او دست يابم . » ملكه چنين پاسخ داد : « حمله از همانجا شروع خواهد شد كه او مرا لخت به تو نشان داد و در موقع خواب است كه بايد بر او دست يا بى . »\r\n12 - وقتى بدين ترتيب توطئه ترتيب داده شد ، ژيژس كه در بند ملكه گرفتار بود و وسيلهء فرار نداشت و ناگزير بود يا پادشاه را بقتل رساند و يا خود كشته شود بدنبال ملكه باطاق خواب وارد شد . ملكه خنجرى به او داد و او را پشت همان در پنهان كرد . سپس هنگامى كه كاندول بخواب رفت ، ژيژس از مخفىگاه خارج شد و او را كشت و خود صاحب تاج‌وتخت او و عيال او شد . آركيلوك « 1 » از اهل پاروس « 2 » كه در همان زمان ميزيست از ژيژس در يكى از اشعار قديم خود ياد كرده است « 3 » .\r\n13 - ژيژس سلطنت ليدى را بچنگ آورد و هاتف معبد دلف سلطنت او را تأييد كرد .\r\nولى اهالى ليدى قتل كاندول را عملى زشت تلقى كردند و چون مسلح بودند طرفداران ژيژس ناگزير شدند با آنها قرار گذارند كه چنانچه هاتف معبد ژيژس را بپادشاهى برگزيند او پادشاه شود و در غير اين صورت سلطنت را به خاندان هراكلس باز گرداند . اتفاقا هاتف ژيژس را برگزيد و بدين ترتيب سلطنت ليدى به او تفويض شد « 4 » . هاتف معبد اضافه كرده بود كه انتقام خاندان\r\n\r\n\r\n","description":"","footnote":"\r\n( 1 ) -  Archiloque \r\n( 2 ) -  Paros \r\n( 3 ) - تصور ميرود اشارهء هردوت به آركيلوس در اين مقام بيشتر در اصل به صورت حاشيه‌اى بوده كه مؤلف بر كتاب خود نوشته و استنساخ‌كنندگان بعدى آن را در متن وارد كرده‌اند .\r\n( 4 ) - اين روايت شباهت زيادى بروايتى دارد كه از ديگر مورخين باقى مانده و به موجب آن ژيژس در نتيجهء طغيان عمومى مردم بسلطنت رسيد .\r\n","page_name":" 71 ","page_number":83},
  {"content":"\r\n\r\nهراكلس از چهارمين نفر « 1 » از اخلاف ژيژس گرفته خواهد شد ولى نه اهالى ليدى و نه پادشاه جديد تا وقتى كه اين پيشگوئى تحقق يافت كمترين توجهى به آن نكرده بودند .\r\n14 - اين بود چگونگى بسلطنت رسيدن خاندان مرمناد و سقوط خاندان هراكلس « 2 » .\r\nوقتى ژيژس به پادشاهى رسيد ، براى تجليل از معبد دلف هداياى زيادى به آن معبد فرستاد . در معبد دلف هداياى زيادى از نقره از او باقى است . غير از نقره اشياء ديگرى از طلا به مقدار زياد براى معبد فرستاد كه بين آنها يكى بيش از همه قابل ذكر مىباشد و آن عبارتست از شش جام طلا كه ژيژس به معبد دلف تخصيص داد . اين جام‌هاى طلا در خزانهء اهالى كورنت « 3 » موجود است و وزن آن سى تالان است ( حقيقت آنست كه اين گنجينه متعلق به دولت كورنت نيست بلكه متعلق به كىپسلوس « 4 » پسرائسيون « 5 » مىباشد ) . تا جائى كه ما اطلاع داريم بعد از ميداس « 6 » پسر گوردياس « 7 » پادشاه فريژى « 8 » ، نخستين فرد از اقوام وحشى كه بمعبد دف هدايائى فرستاد ژيژس پادشاه ليدى بود . ميداس تخت پادشاهى خود را كه يكى از اشياء ديدنى بود و بهنگام دادرسى در منظر عام بر روى آن مىنشست به معبد دلف اهدا كرد .\r\nاين تخت را در همان محل قرار داده‌اند كه جام‌هاى ژيژس قرار دارد . اهالى دلف\r\n\r\n\r\n","description":"","footnote":"\r\n( 1 ) - در متن هردوت پنجمين نفر گفته شده ، ولى چون بين ژيژس و كرزوس سه پادشاه ديگر بيش نبود ( آرديس - ساديات - آليات ) پس ميتوان گفت كه كرزوس نفر چهارم از اعقاب ژيژس بوده است و اينكه هردوت او را پنجمين نفر از اعقاب او دانسته اشتباه ساده‌اى بيش نيست و شايد ناشى از مداخله استنساخ‌كنندگان بعدى باشد .\r\n( 2 ) - در اينجا شرح مطلبى كه هردوت در آغاز بند 7 به آن اشاره كرده است خاتمه مييابد .\r\n( 3 ) -  Corinthe \r\n( 4 ) -  Kypselos  - دربارهء كيپ‌سلوس رجوع شود به كتاب پنجم هردوت - بند 92\r\n( 5 ) -  Eetion \r\n( 6 ) -  Midas \r\n( 7 ) -  Gordias \r\n( 8 ) -  Phrygie \r\n","page_name":" 72 ","page_number":84},
  {"content":"\r\n\r\nطلا و نقره‌اى را كه بدان اشاره كردم بنام اهداءكننده آن ژيگاد مينامند « 1 » .\r\nوقتى ژيژس به سلطنت ليدى رسيد سپاهى براى تسخير كشور ملط « 2 » و سميرن « 3 » فرستاد و شهر كولوفون « 4 » را تسخير كرد . ولى چون در مدت سى و هشت سال سلطنت خود به هيچ اقدام مهم ديگرى دست نزد بيش از اين دربارهء او صحبت نميكنيم و سخن را به پسرش آرديس « 5 » كه بعد از او بسلطنت رسيد اختصاص ميدهيم .\r\n15 - اين پادشاه پرين « 6 » را تسخير و كشور ملط را اشغال كرد . در زمان سلطنت او اقوام سيمرى كه در برابر اقوام بيانگرد سيت « 7 » ناگزير به ترك محل سكونت خود شدند به آسيا آمدند و تمام شهر سارد را باستثناى قسمت ارك آن اشغال كردند . « 8 »\r\n16 - آرديس مدت چهل و نه سال سلطنت كرد و پس از او پسرش ساديات « 9 » جانشين او شد و او نيز مدت دوازده سال سلطنت كرد ، و پس از او پسرش آليات « 10 » به سلطنت رسيد . اين پادشاه باسياگزار پادشاه قوم ماد و پسرش ديوكس « 11 » جنگيد و اقوام سيمرى را از آسيا بيرون كرد « 12 » . و نيز شهر سميرن را كه مهاجرين كولوفون\r\n\r\n\r\n","description":"","footnote":"\r\n( 1 ) - هردوت كه اين نام را در دلف شنيده ، آن را همانطور كه اقوام درى  ( Dorie )  تلفظ ميكرده‌اند ذكر كرده .\r\n( 2 ) -  Milet \r\n( 3 ) -  Smyrne \r\n( 4 ) -  Colophon \r\n( 5 ) -  Ardys \r\n( 6 ) -  Priene \r\n( 7 ) -  ( Scythes )  نام ديگر سيت‌ها « سكاها » است .\r\n( 8 ) - بند 103 همين كتاب و بند 11 و 12 كتاب چهارم .\r\n( 9 ) -  Sadyate \r\n( 10 ) -  Alyatte \r\n( 11 ) -  Diokes  - بند 73 و 74 همين كتاب .\r\n( 12 ) - قبل از آليات ، آسوربانيپال پادشاه معروف آشور و ماديس  ( Madyes )  سكائى و ساكنين شهر ملط نسبت به قلع و قمع اقوام سيمرى كارهائى كرده بودند و آليات در حقيقت اقدامات آنها را تكميل كرد .\r\n","page_name":" 73 ","page_number":85},
  {"content":"\r\n\r\nتأسيس كرده بودند تسخير كرد و به كشور كلازومن‌ها « 1 » لشگر كشيد . درين لشگر - كشى نه تنها نتيجهء موردنظر حاصل نشد ، بلكه آليات متحمل شكستى وخيم شد .\r\n17 - آليات در زمان سلطنت خود اقدامات ديگرى كرد كه از هر حيث شايستهء ذكر است و آن چنين است « 2 » : آليات جنگى را كه پدرش با اهالى ملط آغاز كرده بود ادامه داد . او خود شخصا در حمله به شهر و محاصرهء آن حاضر بود و اين كار را به ترتيب زير انجام داد : حمله موقعى شروع ميشد كه محصول دهات آمادهء درو بود . سپاهيان بآهنگ سيرنكس « 3 » و چنگ و نىهاى زيروبم « 4 » حركت ميكردند .\r\nوقتى آليات به سرزمين ملط ميرسيد خانه‌هاى دهات را ويران نميكرد و آنها را دستخوش شعله‌هاى آتش نمىساخت ؛ درهاى خانه‌ها را از جا نمىكند و همه‌چيز را بر جاى خود باقى و برقرار ميگذارد ، و فقط ميوه‌هاى درختان و محصول زمين را دستخوش غارت ميكرد و از همان راهى كه رفته بود بازميگشت . چون اهالى ملط بر دريا تسلط داشتند محاصرهء آنها از راه خشگى اقدامى بىنتيجه بود . اما علت اينكه پادشاه ليدى خانه‌ها را ويران نميكرد اين بود كه اهالى ملط پناهگاه - هاى خود را از دست ندهند و بزراعت و بذرافشانى ادامه دهند تا پادشاه ليدى بتواند\r\n\r\n\r\n","description":"","footnote":"\r\n( 1 ) -  Clazomenes \r\n( 2 ) - هردوت ضمن اشاره به اقدامات ديگرى كه بقول او « از هر حيث شايسته ذكر » است به جنگ ملط اشاره مىكند . ولى علت اينكه اين جنگ در نظر او اين اندازه مهم جلوه مىكند اين نيست كه هدف آن تسخير شهر ملط بوده است . علت توجه او به اين جنگ چگونگى جريان شگفت و حوادث بديع و حيرت‌آور آن است .\r\n( 3 ) -  ( Syrinx )  نوعى فلوت بود كه از چندين تيغه موازى تشكيل ميشد . اين آلت موسيقى كه در ايلياد نيز از آن ياد شده ( فصل ده - بند 13 ) مهم‌ترين آلت موسيقى چوپانان عهد باستان بوده است .\r\n( 4 ) - ترجمهء تحت اللفظى اصطلاحى كه هردوت براى زيروبم به كار برده « مؤنث و مذكر » است . بعضى عقيده دارند كه مقصود مورخ اين بوده كه در سپاه كرزوس دو دسته نىنواز وجود داشته كه يك دسته آن مرد و دسته ديگر زن بوده‌اند ، و علت اينكه مورخ بخصوص به اين مطلب اشاره مىكند اينست كه خصوصيات اين لشگركشى را كه به تفريح و عياشى بيشتر شباهت داشت كاملا مجسم كند .\r\n","page_name":" 74 ","page_number":86},
  {"content":"\r\n\r\nدر مهاجمات بعدى حاصل رنج و نتيجهء زحمت آنها را بيغما برد .\r\n18 - جنگى كه بدين ترتيب در زمان او آغاز شد مدت يازده سال ادامه يافت و در اين مدت اهالى ملط متحمل دو شكست بزرگ شدند . اين دو شكست يكى در خاك خود آنها در ليمنيون « 1 » و ديگرى در دشت مآندر « 2 » اتفاق افتاد . در مدت شش سال از يازده سال كه جنگ ادامه داشت « 3 » ، ساديات پسر آرديس بر ليدى سلطنت ميكرد و او بود كه مدت شش سال هرسال سرزمين ملط را با سپاهيان خود اشغال ميكرد .\r\nو نيز در زمان او بود كه اين جنگ آغاز شد . مدت پنج سال ديگر جنگ در زمان آليات پسر ساديات ادامه يافت ، و به شرحى كه قبلا گفته شد اين جنگ در زمان ساديات آغاز شد و پس از او آليات با شدت بادامه دادن آن مشغول شد . باستثناى ساكنين كيوس « 4 » هيچيك از اهالى يونى « 5 » حاضر نشدند بكمك اهالى ملط بشتابند و بار اين جنگ را براى آنان سبك كنند . كمك اهالى كيوس به ساكنين ملط در حقيقت براى جبران كمكى بود كه اهالى ملط هنگام جنگ ساكنين كيوس با اقوام اريتره به آنها كرده بودند .\r\n19 - در سال دوازدهم جنگ ، وقتى لشگريان بسوزاندن محصول مشغول بودند واقعه‌اى كه نقل ميكنيم اتفاق افتاد : همين كه محصول شعله‌ور شد ، باد شعله‌هاى آتش را بيكى از معابد آتنا « 6 » كه آسزيا « 7 » نام داشت سرايت داد و معبد شعله‌ور\r\n\r\n\r\n","description":"","footnote":"\r\n( 1 ) -  LImeneion \r\n( 2 ) -  Meandre \r\n( 3 ) - آنچه درين بند دربارهء تعداد سالهائى كه جنگ ملط ادامه داشت گفته شده و بخصوص اينكه مدت شش سال از جنگ در زمان ساديات و پنج سال آن در زمان آليات بوده با گفتهء هردوت در قسمت اول همين بند تطبيق نميكند ، چه در قسمت اول اين بند هردوت گفته بود : « جنگى كه بدين ترتيب در زمان او آغاز شد مدت يازده سال ادامه يافت . » ظاهرا عبارت اخير نوعى يادداشت اضافى است كه هردوت بعدا بدون توجه بگفتهء قبلى خود اضافه كرده است .\r\n( 4 ) -  Chios \r\n( 5 ) -  Ionie \r\n( 6 ) -  Athena \r\n( 7 ) -  Assesia \r\n","page_name":" 75 ","page_number":87},
  {"content":"\r\n\r\nشد و سوخت . در آن موقع كسى به اين امر توجه نكرد ، ولى بعد وقتى سپاهيان بسوى سارد مراجعت كردند آليات سخت بيمار شد . چون بيمارى او ادامه يافت كسانى به معبد دلف فرستاد تا از خداوند دربارهء بيمارى او استفسار كنند . ممكن است كسانى او را بانجام اين عمل تشويق كرده باشند و يا خود شخصا چنين تصميم گرفته باشد . وقتى فرستادگان به معبد دلف رسيدند هاتف معبد « 1 » به آنان پاسخ داد كه جواب پرسش آليات وقتى داده خواهد شد كه معبد آتنا واقع در آسزيا را كه سپاهيان او در سرزمين ملط مشتعل كرده بودند از نو بنا كند .\r\n20 - شرح اين ماجرا آنطور كه اهالى دلف براى من نقل كرده‌اند چنان بود كه گذشت . ولى اهالى ملط مطالب ديگرى بر آن افزوده‌اند كه چنين است : پرياندر « 2 » پسر كيپ‌سلوس « 3 » كه با تراسيبول « 4 » فرمانرواى ملط به علت مهمان‌نوازى او روابطى دوستانه داشت ، از جوابى كه هاتف به آليات داده بود مطلع شد « 5 » . پس كسانى نزد تراسيبول فرستاد و او را از ماجرا مطلع كرد تا بموقع تصميمى باقتضاى وقت اتخاذ كند « 6 » . چنين بود چگونگى ماجرا به شرحى كه اهالى ملط نقل ميكنند « 7 » .\r\n\r\n\r\n","description":"","footnote":"\r\n( 1 ) - در اصطلاح يونانيان پىتى  ( Pythie )  در حقيقت سخنگو و نمايندهء خداوند در معابد قديم بود و الهام خداوندى را بوسيله پيامى كه هاتف  ( Oracle )  گفته ميشد به بنى - نوع بشر منتقل ميكرد .\r\n( 2 ) -  Periandre \r\n( 3 ) -  Kypselos \r\n( 4 ) -  Thrasybule \r\n( 5 ) - اين نخستين بار نبود كه پاسخ هاتف معابد كه در جواب سؤال اشخاص داده ميشد به اطلاع ديگران ميرسيد . ظاهرا در معابد يونان كه از خداوندان بوسيله هاتف استشاره ميشد سر نگهدارى و امانت‌دارى چندان رعايت نميشد .\r\n( 6 ) - چون براى تجديد بناى معبد آتنا لازم بود كه آليات با اهالى ملط صلح كند ، تراسيبول كه بوسيلهء پرياندر از پاسخ هاتف دلف مطلع شده بود ميتوانست خود را براى پذيرفتن نمايندهء او و تحميل شرايط خود مهيا كند .\r\n( 7 ) - از اين عبارت ممكن است چنين نتيجه گرفت كه فقط آنچه دربارهء پرياندر و تراسيبول گفته شد از قول اهالى ملط بوده است ، ولى صحيح آنست كه آنچه نيز هردوت در بند بعد دربارهء اقدامات تراسيبول نقل مىكند از قول اهالى ملط بدانيم .\r\n","page_name":" 76 ","page_number":88},
  {"content":"\r\n\r\n21 - همين كه آليات از گفتهء هاتف معبد دلف مطلع شد نماينده‌اى به سرزمين ملط فرستاد و از تراسيبول و اهالى ملط تقاضا كرد براى مدت زمانى كه تجديد بناى معبد به طول ميانجامد متاركه‌اى بين دو طرف برقرار شود . در همين هنگام كه فرستادهء آليات بسوى ملط در حركت بود ، تراسيبول كه قبلا از ماجرا اطلاع داشت و ميدانست كه آليات كسى نزد او خواهد فرستاد نقشه‌اى طرح كرد بدين شرح :\r\nوى امر كرد آنچه گندم در داخل شهر يافت ميشد و متعلق به خود او يا ديگران بود در ميدان شهر انباشته كنند و دستور داد كه اهالى ملط در موقعى كه او اشاره مىكند به نوشيدن شراب بپردازند و دسته‌دسته شادان و خندان به ديدوبازديد هم مشغول شوند .\r\n22 - مقصود تراسيبول از دادن اين اوامر آن بود كه فرستادهء سارد پس از مشاهدهء انبوهى از غلات و مردمى كه در شادى و شعف غوطه‌ور بودند آنچه در ملط ديده است براى پادشاه خود نقل كند . اتفاقا چنين شد و وقتى فرستادهء سارد اين صحنه - سازى را مشاهده كرد مأموريتى كه از طرف پادشاه ليدى داشت انجام داد و به سارد مراجعت كرد . و بطوريكه من تحقيق كرده‌ام همين امر موجب استقرار صلح شد و موجبى ديگر براى صلح وجود نداشت . آليات تصور ميكرد كه در ملط قحطى شديد حكمفرما است و اهالى اين شهر خسته و فرسوده شده‌اند و در نهايت فقر و عسرت زندگى ميكنند . ولى وقتى فرستادهء او از ملط مراجعت كرد خلاف آنچه او تصور ميكرد بعرض او رسانيد . بدنبال اين واقعه صلحى براساس مودت و اتحاد متقابل بين دو طرف برقرار شد . آليات در آسزوس « 1 » بجاى يك معبد دو معبد براى آتنا بنا كرد و كمى بعد از بيمارى شفا يافت . اين بود چگونگى جنگ آليات با تراسيبول و اهالى ملط .\r\n23 - كسى كه پاسخ هاتف دلف را برتراسيبول فاش كرد پرياندر « 2 » پسر كيپ‌سلوس « 3 »\r\n\r\n\r\n","description":"","footnote":"\r\n( 1 ) -  Assesos \r\n( 2 ) -  Periandre \r\n( 3 ) -  Kypselos \r\n","page_name":" 77 ","page_number":89},
  {"content":"\r\n\r\nبود « 1 » . پرياندر در كورنت « 2 » سلطنت ميكرد و بطوريكه اهالى اين كشور نقل ميكنند و اهالى جزيرهء لسبوس « 3 » نيز آن را تأييد ميكنند « 4 » پرياندر در طول حيات خود ماجرائى بس شگفت و حيرت‌انگيز داشته است : آريون از اهل متيمن « 5 » بر دوش يك نهنگ دريائى به تنار « 6 » آمده بود . وى نوازندهء چنگ بود و با آهنگ چنگ آواز ميخواند و هيچكس بر او سبقت نداشت و تا جائى كه ما اطلاع داريم نخستين كسى است كه اين نوع آواز سروده و آن را نامى مخصوص نهاده « 7 » و در كورنت ترنم كرده است .\r\n24 - بطوريكه اهالى كورنت نقل ميكنند . پس از آنكه آريون مدتى طويل نزد پرياندر زندگى كرد به آنسوى درياها يعنى سيسيل و ايتاليا رفت و وقتى در اين دو كشور پول زيادى بچنگ آورد قصد كرد از نو به كورنت مراجعت كند . پس ، از شهر تارانت « 8 » عزيمت كرد و چون بهيچكس بيش از اهالى كورنت اعتماد نداشت با يك كشتى كورنتى كه كاركنان آن نيز از اهل كورنت بودند سفر كرد . وقتى كشتى از ساحل دور شد ، كاركنان آن نقشه‌اى كشيدند كه آريون را از كشتى به دريا اندازند و اموالش را تصرف كنند . چون آريون از قصد آنها مطلع شد بتضرع و زارى پرداخت و از آنها تقاضا كرد اموال او را حفظ كنند و دست تجاوز به حياط او دراز\r\n\r\n\r\n","description":"","footnote":"\r\n( 1 ) - هردوت در بند 20 قبلا پرياندر را معرفى كرده است . اين توضيح اضافى در اين بند شايد به آن علت بوده است كه مؤلف داستان مربوط به آريون را ابتدا جداگانه تحرير كرده و سپس آن را در محل فعلى آن جاى داده و سعى كرده است مطلب را با جمله « كسى كه پاسخ هاتف دلف را به تراسيبول داد » بقسمت اخير بند 22 وصل كند .\r\n( 2 ) -  Corinthe \r\n( 3 ) -  Lesbos \r\n( 4 ) - درينجا هردوت بعقيدهء اهالى جزيرهء لسبوس بعنوان عقيدهء شهودى كه با آريون بوده‌اند استناد مىكند .\r\n( 5 ) -  Methymne  - متيمن يكى از شهرهاى جزيرهء لسبوس بود .\r\n( 6 ) -  Tenare \r\n( 7 ) -  Dithryambes \r\n( 8 ) -  Tarente \r\n","page_name":" 78 ","page_number":90},
  {"content":"\r\n\r\nنكنند . ولى آريون نتوانست كاركنان كشتى را به قبول پيشنهاد خود راضى كند و اينان به او تكليف كردند كه اگر خواهان آنست كه قبرى در خشگى براى او بنا كنند شخصا خود را بقتل رساند و در غير اين صورت در دم خود را به دريا افكند « 1 » . وقتى آريون از ادامهء اين جدال مأيوس و نااميد شد ، از ملاحان تقاضا كرد كه چون در تصميم خود راسخ‌اند لا اقل اجازه دهند كه او قبل از خودكشى با لباس مجلل آوازه‌خوانى « 2 » بر قسمت عقب كشتى قرار گيرد و آواز بخواند . ملاحان از اينكه آواز بهترين خوانندهء جهان را خواهند شنيد « 3 » اظهار رضايت كردند و از قسمت عقب كشتى دور شدند و در وسط آن قرار گرفتند . آريون لباس خود را در بر كرد ، چنگ خود را بدست گرفت و در عقب كشتى ايستاد و يك آهنگ مذهبى هيجان‌انگيز را سراسر نواخت و در پايان آهنگ ، با همان وضعى كه داشت ، با لباس‌هاى خود به دريا جستن كرد . ملاحان بادبان كشتى را بسوى كورنت كشيدند . بطوريكه نقل كرده‌اند نهنگى آيون را بر دوش گرفت و او را به تنار « 4 » رسانيد . پس آريون قدم بر خاك نهاد و با لباس بسوى كورنت شتافت و بمحض ورود به شهر ماجرا را براى پرياندر نقل كرد . پرياندر كه بگفتهء او باور نداشت نگاهبانانى براى مراقبت او گماشت و خود منتظر شد تا ملاحان از راه برسند . همين كه ملاحان وارد شدند آنها را بحضور طلبيد و از آنها پرسيد آيا از آريون خبرى دارند .\r\nملاحان پاسخ دادند كه او را در ايتاليا سالم ديده‌اند و آخرين بار او را در شهر\r\n\r\n\r\n","description":"","footnote":"\r\n( 1 ) - يونانيان باستان براى كفن‌ودفن ميت اهميتى خاص قائل بودند و به همين جهت است كه كاركنان كشتى به آريون پيشنهاد كردند خودكشى كند تا آنها مقبره‌اى براى او در خشگى بنا كنند .\r\n( 2 ) - در يونان باستان نوازندگان چنگ براى جلب كردن توجه مردم مانند خوانندگان امروز توجهى خاص به آرايش خود داشتند . براى تجسم نمونه‌اى از اين لباس و آرايش مجسمه آپولون را در موزاژت  ( Musagete )  بايد در نظر آورد و يا بگفتهء شخص هردوت در بند 152 مراجعه كرد كه توصيفى جالب از لباس يكى از سخن‌سرايان يونى كرده است .\r\n( 3 ) - معلوم مىشود اين تبه‌كاران يونانى مردمانى خشن و بىذوق نبوده‌اند !\r\n( 4 ) -  ( Tenare )  - برجستگى از خاك يونان در قسمت جنوب لاكونى .\r\n","page_name":" 79 ","page_number":91},
  {"content":"\r\n\r\nتارانت در وضعى بسيار خوب مشاهده كرده‌اند . درين هنگام آريون با همان لباس كه خود را به دريا افكنده بود در برابر آنها حاضر شد . ملاحان چنان دچار وحشت و هراس شدند كه در دم به جنايت خود اعتراف كردند . اين بود آنچه اهالى كورنت و لسبوس نقل كرده‌اند . در تنار نيز شمايل كوچكى از برونز موجود است كه آريون را به صورت مردى كه بر دوش يك نهنگ نشسته مجسم مىكند « 1 »\r\n25 - آليات پادشاه ليدى كه مدتها بعد از جنگ با اهالى ملط پس از پنجاه و هفت سال سلطنت درگذشت ، « 2 » وقتى از آن بيمارى شفا يافت دومين شخص خاندان مرمناد را با هدايائى به معبد دلف فرستاد « 3 » . اين هدايا كه از ديگر هدايائى كه به اين معبد فرستاده شده ديدنىتر است بوسيله گلوكوس « 4 » از اهل كيوس ساخته شده بود و اين مرد نخستين كسى است كه فن جوش دادن آهن را اختراع كرده است . اين هدايا عبارت بود از جام بزرگى از سيم با پايه‌اى از آهن كه قسمت‌هاى آن باهم جوش داده شده بود .\r\n26 - پس از مرگ آليات پسرش كرزوس كه در آن موقع سى و پنج سال داشت جانشين او شد . كرزوس از بين اقوام يونانى نخست مزاحم مردم افز « 5 » شد . وقتى اهالى\r\n\r\n\r\n","description":"","footnote":"\r\n( 1 ) - تصوير آريون كه بر دوش نهنگ قرار گرفته بر روى سكه‌هاى شهر متيمن  ( Methymne )  نيز مشاهده شده . شمايلى كه هردوت به آن اشاره مىكند در يكى از معابد پوزيدون  ( Poseidon )  موجود بوده و پوزانياس ( جلد سوم - بند 25 ) نيز به آن اشاره كرده است ؛ الين  ( Eline )  مدعى است كه نوشته‌اى بر روى آن ديده كه عين آن را نقل كرده است  ( Hist . anim . XIII ' 45 )  .\r\n( 2 ) - فوت او بطور يقين بلافاصله پس از پايان جنگ با اهالى ملط اتفاق نيفتاده ، زيرا اين جنگ كه يازده سال طول كشيد و فقط پنج سال آن در زمان آليات بود در آغاز دورهء پنجاه و هفت سالهء سلطنت او بوده است نه در قسمت اخير آن . دربارهء وقايعى كه درين فاصله روى داده رجوع شود به بند 74 همين كتاب .\r\n( 3 ) - پوزانياس اين هدايا را مشاهده كرده و شرح مبسوطى دربارهء آن دارد ( پوزانياس - كتاب ده - بند 16 )\r\n( 4 ) -  Glaucos \r\n( 5 ) -  Ephese \r\n","page_name":" 80 ","page_number":92},
  {"content":"\r\n\r\nافز شهر خود را در محاصرهء سپاه كرزوس ديدند شهر را به آرتميس « 1 » سپردند و معبد او را با ريسمانى به حصار استحكامات شهر متصل كردند « 2 » . فاصلهء معبد با شهر قديم « 3 » كه در آن هنگام در محاصره بود از هفت ستاد تجاوز نميكرد . از اين قرار كرزوس از بين اقوام يونانى نخست به اهالى افز حمله برد و سپس بتدريج يكى پس از ديگرى به اقوام يونى « 4 » و ائولى « 5 » به بهانه‌هاى مختلف حمله كرد . از آنها كه ميتوانست با اتهام مختصر بهانه‌جوئى كند چنين كرد و نسبت به آنها كه ممكن بود اتهامات بزرگترى وارد كند از اختراع بهانه‌هاى بزرگ خوددارى نكرد .\r\n27 - وقتى بدين ترتيب يونانيان ساكن آسيا منكوب و باجگزار شدند ، كرزوس بفكر افتاد ناوگانى ترتيب دهد و به يونانيان ساكن جزاير نيز حمله برد . كرزوس تمام مقدمات امر را براى ساختن نيروى دريائى فراهم كرد ، ولى در همين هنگام بياس « 6 » از اهل پرين « 7 » و بقولى ديگر پتياكوس « 8 » از اهل ميتىلن « 9 » به سارد وارد شد « 10 » كرزوس از اين شخص پرسيد آيا خبر تازه‌اى دربارهء يونانيان دارد « 11 » . جوابى كه\r\n\r\n\r\n","description":"","footnote":"\r\n( 1 ) -  Artemis  - آرتميس يا مارس  ( Mars )  خداوند جنگ و ستيز بود .\r\n( 2 ) - در نظر يونانيان ايجاد اين ارتباط مادى بوسيلهء ريسمان بين معبد آرتميس و حصار شهر در حقيقت حصار را مشمول امتيازات و احترامات معبد ميكرد و استحكامات شهر مانند خود معبد مصونيت مييافت .\r\n( 3 ) - شهر قديم افز بر روى دامنه تپه‌هاى جنوب كايستور  ( Caystors )  قرار داشت .\r\nدر زمان هردوت محله‌هاى جديدى در دشت ، در جهت آرتميزيون  ( Artemision )  تأسيس شده بود و شهر از اينجانب توسعه مييافت .\r\n( 4 ) -  Ionie \r\n( 5 ) -  Eolie \r\n( 6 ) -  Bias \r\n( 7 ) -  Priene \r\n( 8 ) -  Pittacos \r\n( 9 ) -  Mytilene \r\n( 10 ) - بياس و پتياكوس هردو از جمله گروه معروف « هفت نفر ريش‌سفيدان متفكر » يونان بودند .\r\n( 11 ) - درين عبارت مقصود هردوت از يونان مجموع دنياى متمدن يونان وقت بوده است كه شامل تمام جزاير شرقى درياى مديترانه ميشد .\r\n","page_name":" 81 ","page_number":93},
  {"content":"\r\n\r\nشنيد چنان بود كه كرزوس دردم امر داد كارهاى مربوط به ساختن كشتىها متوقف شود . بياس چنين گفته بود : « اى پادشاه ، يونانيان ساكن جزاير دسته‌دسته بخريد هزاران اسب مشغول‌اند و قصد آنها اينست كه از راه خشگى به سارد و كشور تو حمله برند . » كرزوس كه گفتهء او را صحيح تصور ميكرد چنين پاسخ داد : « اميدم آنست كه خداوندان اين فكر را در مغز ساكنان جزاير بپروراند و آنها را برانگيزد كه به سرزمين ليدى بيايند و به فرزندان ليديها با سوار نظام خود حمله برند ! » مخاطب كرزوس بوى چنين جواب گفت : « اى پادشاه ، به نظر چنين ميرسد كه تو از صميم قلب آرزومندى ساكنان جزاير را بر اسب‌هاى آنها در خشگى غافلگير كنى و ازين حيث حق با تو است « 1 » . ولى تصور ميكنى ساكنان جزاير بنوبهء خود چه چيز آرزو دارند ؟ همين كه آنها از قصد تو بساختن كشتى و حمله از راه دريا مطلع شدند از خداوندان مسئلت كردند كه چنين شود تا ليديها را بانتقام يونانيان ساكن خشگى كه باسارت آنها درآمده‌اند در دريا غافلگير كنند . » بطوريكه نقل ميكنند ، كرزوس از اين پاسخ بسيار خشنود شد و چنين عقيده پيدا كرد كه گفتهء مخاطب او كاملا بجا و صحيح است . بدين ترتيب به گفتهء او باور كرد و فرمان داد كارهاى مربوط به ساختن تسليحات دريائى متوقف شود . اين بود چگونگى عقد معاهدهء دوستى بين كرزوس و يونانيان ساكن جزاير .\r\n28 - مدتى گذشت و تقريبا تمام اقوامى كه در اين سوى رود هاليس سكونت داشتند باستثناى اقوام سيليسى « 2 » و ليسى « 3 » باطاعت و فرمانبردارى از كرزوس تن دردادند .\r\nكرزوس غير از اين دو قوم تمام اقوام ديگر را مطيع خود كرده بود و يا خود آنها از او اطاعت كرده بودند و اين اقوام عبارت بودند از اقوام ليدى ، فريژى ، ميزى « 4 »\r\n\r\n\r\n","description":"","footnote":"\r\n( 1 ) - اهالى ليدى در زمان كرزوس از بهترين افراد سوار محسوب ميشدند ( بند 79 و بندهاى بعد همين كتاب ) .\r\n( 2 ) -  Cilicie \r\n( 3 ) -  Lycie \r\n( 4 ) -  Mysie \r\n","page_name":" 82 ","page_number":94},
  {"content":"\r\n\r\nمارياندينى « 1 » ، كاليب « 2 » ، پافلاگونى « 3 » ، تراس‌تىنى « 4 » ، تراس‌بىتىنى « 5 » ، كارى « 6 » ، يونى « 7 » . درى « 8 » ، ائولى « 9 » ، پامفيلى « 10 » .\r\n29 - وقتى اين اقوام باطاعت كرزوس تن دردادند و كرزوس آنها را به كشور ليدى ضميمه كرد ، سارد به صورت شهرى ثروتمند و با رونق درآمد و تمام متفكران « 11 » و دانشمندان يونان آن زمان هريك بنوعى « 12 » به اين شهر روى آوردند . يكى از اين\r\n\r\n\r\n","description":"","footnote":"\r\n( 1 ) -  Mariandynie \r\n( 2 ) -  Chalybe  - اكثر نويسندگان باستان بر خلاف هردوت اقوام كاليب را ساكن آن سوى هاليس دانسته‌اند نه اين سوى اين رود .\r\n( 3 ) -  Paphlagonie \r\n( 4 ) -  Thrace Thyniens \r\n( 5 ) -  Thrace Bithyniens \r\n( 6 ) -  Carie \r\n( 7 ) -  Ionie \r\n( 8 ) -  Dorie \r\n( 9 ) -  Eolie \r\n( 10 ) -  Pamphylie  - اقوامى كه هردوت در اينجا از آنها ياد مىكند همانها هستند كه بوسيلهء كرزوس يا گذشتگان او تحت انقياد و اطاعت ليديها درآمده بودند . ذكر كردن نام اقوام ليدى در رأس اين اقوام در حقيقت از لحاظ جغرافيائى به تكميل فهرست اسامى اين اقوام كمك مىكند ، ليكن بايد گفت كه اين فهرست كامل نيست و بسيارى از اقوامى كه هردوت در قسمت‌هاى بعد از آنها ياد مىكند در اينجا فراموش شده‌اند . برعكس ، درين فهرست هردوت از اقوامى نظير اقوام تراس‌بىتىنى صحبت مىكند كه ظاهرا او از آنها اطلاعى نداشته ( كتاب پنجم - بند 75 ) . از طرف ديگر قوم كاليب ، كه در اين فهرست از آنها ياد شده در ديگر قسمت‌هاى كتاب مؤلف ذكرى از آنها نيست ، در حالى كه در كتاب سوم در فهرست ساتراپ‌نشين‌ها و در كتاب پنجم ضمن توصيف سپاه خشايارشا ممكن بود به آن اشاره كند .\r\nبا اين حال تصور نميرود كه اين قسمت از كتاب هردوت متعلق به خود او نباشد و بعد از او بر آن اضافه شده باشد .\r\n( 11 ) - كلمات متفكران و دانشمندان درين قسمت به معناى جدى و خالى از قصد تمسخر به كار برده شده ، در حالى كه در كتاب دوم ، بند 49 و كتاب چهارم ، بند 95 مؤلف اين كلمات را بطور زننده و نيشدار استعمال كرده .\r\n( 12 ) - ظاهرا مقصود هردوت از به كار بردن اصطلاح « هريك بنوعى » اينست كه عقلاء و متفكرين يونانى در زمان و شرايطى مختلف به سارد عزيمت كردند ، يكى در يك زمان و ديگرى در زمان ديگر ، يكى بدليلى خاص و ديگرى بدليلى ديگر .\r\n","page_name":" 83 ","page_number":95},
  {"content":"\r\n\r\nعقلا و متفكران سولون « 1 » از اهل آتن بود . سولون كه بدعوت اهالى آتن قوانينى براى آنها وضع كرده بود مدت ده سال از يونان دور شد . ظاهرا علت اصلى مسافرت او حس كنجكاوى او بود ، ولى علت واقعى غيبت او از يونان اين بود كه ناگزير نشود بعضى از قوانينى را كه وضع كرده بود لغو كند . زيرا اهالى آتن نميتوانستند قوانين سولون را بدون رضايت او لغو كنند ، چه قبلا بموجب سوگندى كه با تشريفات خاص ياد كرده بودند متعهد شده بودند قوانين او را مدت ده سال بموقع اجراء گذارند .\r\n30 - در هر حال ، يا بدليل مذكور و يا به قصد سياحت و جهانگردى ، سولون كشور خود را ترك گفت و ابتدا به مصر نزد آمازيس « 2 » و سپس به سارد نزد كرزوس رفت « 3 » . در سارد كرزوس او را در قصر پادشاهى سكونت داد . دو سه روز بعد از ورود او خدمتگزاران كرزوس بفرمان پادشاه سولون را در ميان گنجينه‌ها و خزاين او گردش دادند و عظمت و توانگرى و ثروت آن را را به او نشان دادند . پس از آنكه سولون تفريح‌كنان خزاين و گنجينه‌ها را تماشا كرد ، كرزوس او را مخاطب قرار داد و چنين گفت « 4 » : « اى ميهمان آتنى من ، شهرت عقل و درايت و سياحت‌ها و جهانگردىهاى تو به گوش ما نيز رسيده است . شنيده‌ايم كه در نتيجهء عشق به فضل و دانش و حس كنجكاوى زياد در بسيارى از كشورها گردش و سياحت كرده‌اى .\r\nبه همين جهت هوس كرده‌ام سؤالى بر تو مطرح كنم : آيا تاكنون كسى را مىشناسى كه خوشبخت‌ترين موجود جهان باشد ؟ » كرزوس از آن جهت اين سؤال را\r\n\r\n\r\n","description":"","footnote":"\r\n( 1 ) -  Solon \r\n( 2 ) -  Amasis \r\n( 3 ) - بايد توجه كرد كه در مدتى كه قوانين سولون در يونان اجراء ميشد ، نه آمازيس در مصر بسلطنت رسيده بود و نه كرزوس در ليدى ( رجوع شود به توضيح خارج از متن ) .\r\n( 4 ) - در صحت مصاحبهء سولون و كرزوس ترديد است ، زيرا كرزوس در سال 560 قبل از ميلاد در ليدى به سلطنت رسيد ، در حالى كه سولون مدتها قبل از اين تاريخ در سال 594 قبل از ميلاد در آتن صاحب سمتى عالى بود . در اين صورت احتمال ميرود موقعى كه مؤلف به مسافرت طويل خود پرداخت هنوز كرزوس در ليدى به سلطنت نرسيده بوده است .\r\n","page_name":" 84 ","page_number":96},
  {"content":"\r\n\r\nمطرح كرد كه خود را خوشبخت‌ترين موجود جهان ميدانست . ولى سولون دور از تملق‌گوئى و در نهايت صداقت و درستى پاسخ داد : « آرى اى پادشاه ، اين شخص تلوس « 1 » از اهل آتن است . » كرزوس كه از پاسخ او متحير شده بود دردم چنين پرسيد : « بچه دليل عقيده دارى كه تلوس خوشبخت‌ترين موجود جهان است ؟ » سولون پاسخ داد : « تلوس در شهرى سعادتمند ميزيست و صاحب فرزندانى زيبا و جوانمرد بود . او در حيات خود تولد بچه‌هاى فرزندان خود را مشاهد كرده و اين بچه‌ها همه زنده ماندند . از حيث آنچه ما ثروت و تمول ميناميم نيز رفاه و آسايش كامل داشت و سرانجام عمر او بسيار درخشان و تابان بود . در جنگى كه اهالى آتن با همسايگان خود در الوزى « 2 » در پيش داشتند بدشمن حمله برد ، دشمن را به عقب راند و خود نيز سربلند و مفتخر كشته شد . اهالى آتن او را بهزينهء خود در همان محل كه بقتل رسيده بود با احترامات و تشريفات خاص دفن كردند . »\r\n31 - وقتى سولون سعادت و سرنوشت تلوس نامى را چنين ستود ، حس كنجكاوى كرزوس تحريك شد و از او پرسيد از ميان مردمانى كه ديده است بعد از تلوس چه كسى خوشبخت‌ترين مرد جهان است . كرزوس اطمينان كامل داشت كه لا اقل اين شخص دوم خود او خواهد بود . ولى سولون چنين پاسخ داد : « كلئوبيس « 3 » و بيتون « 4 » . اين دو نفر از اهل آرگوس « 5 » و از ثروت و تمول كافى برخوردار\r\n\r\n\r\n","description":"","footnote":"\r\n( 1 ) -  TEllos \r\n( 2 ) -  Eleusie \r\n( 3 ) -  Cleobis \r\n( 4 ) -  Biton  - معلوم نيست بچه دليل كلئوبيس و بيتون در نظر سولون در درجه دوم از مردمان خوشبخت معرفى شده‌اند و حال آنكه زندگى آنها از تلوس ساده‌تر بود ، چه حتى اگر سعادت بشر را در مرگ بدانيم ، آنها از تلوس آتنى زودتر به اين سعادت نائل شده بودند .\r\nشايد قصد هردوت از اين طبقه‌بندى اين بوده است كه افسانهء دوم را با وضعى تأثرانگيزتر و سوزان در نظر مجسم كند .\r\n( 5 ) -  Argos  - اين بار سولون منتظر نميشود كه كرزوس علت اظهار عقيدهء او را سؤال كند ، زيرا ميداند كه چنانچه علت را نگويد قطعا از او سؤال خواهد شد . نتيجهء اين نوع جوابگوئى آن بود كه حيرت و تعجب نخستين كه در اثر جواب سادهء سؤال اول به كرزوس دست داده و به صورت يك اسم كوچك و ساده بيان شده بود در مورد سؤال دوم پيش نيامد و كرزوس با خونسردى بيشترى به بقيه سخنان سولون گوش فراداد .\r\n","page_name":" 85 ","page_number":97},
  {"content":"\r\n\r\nبودند و نيروى جسمانى زيادى داشتند و چنين است دليل آن : هر دوى آنها بطور مساوى جوايزى در مسابقه برده بودند و اين داستان را از آنها نقل ميكنند « 1 » : در يكى از روز كه اهالى آرگوس جشنى بافتخار هرا « 2 » برپا كرده بودند اين دو جوان مجبور بودند مادر خود را بوسيلهء گردونه‌اى به معبد مقدس برسانند « 3 » ولى در موقع لازم گاوهاى آنها از كشتزار مراجعت نكرده بودند و چون وقت تنگ بود و نميتوانستند منتظر شوند ، آن دو جوان خود يوغ گردونه را كه مادر در آن جاى داشت بر دوش نهادند و آن را حركت دادند . آنان مادر خود را بفاصلهء پنجاه و هفت ستاد با گردونه كشيدند تا به معبد مقدس رسيدند « 4 » . و وقتى اين عمل شگفت و شايستهء تحسين انجام گرفت در حضور عبادت‌كنندگانى كه در معبد حاضر بودند با آرامشى كامل در گذشتند « 5 » . در مورد آنان خداوند آشكارا ثابت كرد كه براى انسان مرگ از زنده بودن بهتر است . « 6 » اهالى آرگوس گرد دو جوان حلقه زدند و نيروى جسمانى آنان را تحسين كردند و مادر آنان را بداشتن چنين فرزندانى تهنيت گفتند .\r\nمادر كه از عمل فرزندان خود و تمجيدى كه مردم از آنان ميكردند بوجد آمده بود در برابر مجسمهء خداوند ايستاد و از الهه مسئلت كرد كه بهترين چيزى كه\r\n\r\n\r\n","description":"","footnote":"\r\n( 1 ) - قصد هردوت از افسانه‌اى كه از دهان سولون نقل مىكند اينست كه زور بازو و قدرت جسمانى كلئوبيس و بيتون را مجسم سازد و آنچه دربارهء زهد و تقوى و محبت فرزندى آنها گفته در حقيقت زائد است . تحسين و اعجابى كه مؤلف براى آنها قائل است بيشتر براى اعمالى است كه از آنها سر زده ، نه براى آنچه قادر و طالب انجام آن بوده‌اند .\r\n( 2 ) -  Hera  - هرا يكى از خدايان يونان باستان است .\r\n( 3 ) - مادر آنها از زنان روحانى وابسته به ربة النوع « هرا » بود .\r\n( 4 ) - اين معبد همان معبد معروف هرايون  ( Heraion )  است كه سر راه مىسن  ( Mycene )  بنا شده بود .\r\n( 5 ) - بطوريكه اين افسانه حاكى است تلوس و كلئوبيس و بيتون هرسه سرنوشتى سعادتمند داشتند . قصد سولون از بيان اين دو حكايت مجسم كردن نكته‌ايست كه در پايان سخن به آن اشاره خواهد كرد ، چه بعقيده او شرط لازم براى اينكه بتوان كسى را سعادتمند خواند اينست كه « سرانجام كار او سعادتمند » باشد .\r\n( 6 ) - زيرا در غير اين صورت جوانمردى اين دو جوان را خداوند با مرگ ملايم و آرام پاداش نميداد .\r\n","page_name":" 86 ","page_number":98},
  {"content":"\r\n\r\nبشر ممكن است بچنگ آورد به فرزندانش كلئوبيس و بيتون كه او را چنين غرق افتخار كرده بودند اعطاء كند « 1 » . پس از دعاى مادر و انجام مراسم قربانى و ضيافت ، دو جوان در معبد الهه بخواب رفتند و ديگر برنخاستند و در همانجا درگذشتند .\r\nاهالى آرگوس دو مجسمه از آنان ساختند و بعنوان مجسمه مردانى نيكوكار و جوانمرد به معبد دلف هديه كردند « 2 » .\r\n32 - بدين ترتيب سولون مقام دوم سعادت و خوشبختى را به كلئوبيس و بيتون نسبت داد . پس كرزوس خشمگين شد و چنين سؤال كرد : « اى ميهمان آتنى من ، آيا تو خوشبختى ما را آنقدر ناچيز تصور ميكنى كه حتى ما را شايسته برابرى با اين افراد ساده نميدانى ؟ » سولون پاسخ داد : « كرزوس ، تو دربارهء افراد بشر از كسى استفسار ميكنى كه حتى خداوندان را منبع رشگ و حسد ميداند و معتقد است كه آنان نيز سرچشمه اختلالند . انسان در طول يك عمر ، ممكن است خيلى چيزها كه خواهان آن نبوده است مشاهده و تحمل كند . من طول حيات يك فرد بشر را در حدود هفتاد سال ميدانم « 3 » . چنانچه از ماه‌هاى ضميمه « 4 » صرفنظر كنيم ، اين هفتاد سال\r\n\r\n\r\n","description":"","footnote":"\r\n( 1 ) - در اينجا اين سؤال مطرح مىشود كه مقصود هردوت از « او » در عبارت اخير كيست ، آيا مقصود الهه است كه غرق افتخار شده يا مادر دو جوان ؟ تصور ميرود مقصود هردوت الهه است ، چه محرك كلئوبيس و بيتون در اين عمل نيكو آن نبود كه مادر خود را از رنج راه رستگار كنند ، بلكه قصد آنها بيشتر اين بود كه اين زن روحانى كه از زنان روحانى وابسته به الهه هرا بود بتواند وظيفهء مذهبى خود را بموقع انجام دهد .\r\n( 2 ) - اين دو مجسمه كه از آثار قرن 6 قبل از ميلاد است امروز در موزهء دلف محفوظ است .\r\n( 3 ) - در قطعاتى كه از آثار سولون باقى مانده ، همه‌جا سولون عدد هفتاد و هشتاد را بعنوان « اندازهء خوب » معرفى مىكند .\r\n( 4 ) - براى درك مفهوم اين اصطلاح بايد بخاطر آورد كه اساس سال يونانى بر حركت ماه استوار بود و سال يونانى شامل دوازده ماه بود كه هريك از ماه‌ها يك‌درميان سى روز و بيست و نه روز داشت . در اين صورت جمع روزهاى سال سيصد و پنجاه و چهار يعنى يازده روز كمتر از سال شمسى مىشود . يونانيان براى رفع اين مشكل هردوسال بدوسال يك ماه اضافى بر ماه‌هاى سال ميافزودند كه به « ماه ضميمه » معروف شد . مقصود آنها از اين عمل آن بود كه بعد از گذشت مدتى ارتباط ماه‌ها و فصول سال به كلى بهم نخورد . در قرن پنجم ميلادى يونانيان براى رفع اين اشكال متوسل به راه‌هاى ديگرى شدند كه ذكر آن در اينجا ضرورى نيست .\r\n","page_name":" 87 ","page_number":99},
  {"content":"\r\n\r\nبيست و پنج هزار و دويست روز مىشود . اگر بر سال‌ها يك‌درميان يك ماه بيفزائيم تا دورهء فصل‌ها با سال تطبيق كند و هر فصل در موقع مناسب شروع شود ، در طى هفتاد سال عدهء ماه‌هاى اضافى به سى و پنج خواهد رسيد كه جمعا هزار و پانصد روز مىشود . بدين ترتيب هفتاد سال شامل بيست و شش هزار و دويست و پنجاه روز مىشود و با اين حال حوادثى كه در يكى از اين روزها روى ميدهد هرگز با حوادث روز ديگر شبيه نيست « 1 » . در اين صورت ، اى پادشاه ، سرنوشت بشر جز سلسله زنجيرى از خوشبختى و بدبختى چيز ديگرى نيست . بطوريكه من مشاهده ميكنم ، تو مالك ثروتى سرشار هستى و بر عده‌اى زياد از رعاياى خود سلطنت دارى . ولى نسبت به آنچه از من سؤال ميكنى ، من اكنون نميتوانم به تو پاسخ گويم و بايد قبلا بدانم كه تو عمر خود را با نيكبختى و سعادت بپايان رسانده‌اى « 2 » . زيرا هرگز مسلم نيست كه مردى توانگر و ثروتمند از كسى كه خرج خود را روزانه درميآورد خوشبخت‌تر و سعادتمندتر باشد ، مگر اينكه خوشبختى و سعادت تا آخرين روز حيات با او همراه باشد و او عمر خود را در ميان سعادت و خوشبختى كامل بپايان رساند . بسيارى از مردم توانگر كه تمولى سرشار داردند از سعادت و خوشبختى بىبهره‌اند ، در حالى كه بسيارى از مردم كه توشهء ناچيزى دارند ، از سعادت و خوشبختى خود راضى و خرسندند . مردى كه تمول زياد دارد ولى از سعادت بى بهره است بر مردى كه سعادتمند است فقط دو امتياز دارد ، در حالى كه مرد سعادتمند امتيازات بيشترى نسبت به مرد توانگر بىسعادت دارد . مرد اول براى\r\n\r\n\r\n","description":"","footnote":"\r\n( 1 ) - اين عبارت انعكاسى از عقيدهء هراكليت  ( Heraclite )  از اهل افز  ( Ephese )  بوده است كه در حدود نيم قرن قبل از هردوت فكر فيزيكى تغيير شكل عمومى و حركت عمومى را ابتكار كرد و براى اولين بار گفت كه « همه چيز در حال حركت است و ما دو بار در يك رود نميتوانيم استحمام كنيم . »\r\n( 2 ) - اين عبارت تظاهرى است از طرز تفكرى كه بطور مكرر در آثار نويسندگان يونان باستان مشاهده مىشود ؛ ازين قبيل است آخرين مصرع آهنگ اوديپ  ( Oedipe )  پادشاه كه چنين ميگويد : « هيچ موجود فناناپذير را قبل از اينكه عمرش بدون تحمل مصائب و دشواريها بپايان رسد خوشبخت قضاوت نكنيم . »\r\n","page_name":" 88 ","page_number":100},
  {"content":"\r\n\r\nرفع تمايلات خود و تحمل مصائب بزرگ وسايل بيشترى دارد « 1 » ، در حالى كه مرد دوم نسبت به مرد اول مزاياى زير را دارا مىباشد : اگر آنقدر ثروت و تمول ندارد كه برفع اميال خود بپردازد و مصائب بزرگ را متحمل شود بخت مساعدش او را از اين مصائب در امان خواهد داشت ؛ او به ضعف مزاج و بيمارىها مبتلا نميشود و از بدىها در امانست « 2 » . خود اندامى زيبا دارد و فرزندانش نيز زيبا هستند . اگر چنين شخصى علاوه بر اين مزايا پايان عمر را نيز در نيكبختى بگذراند او همان كسى است كه تو در جستجويش هستى و ميتوان او را مردى خوشبخت و سعادتمند ناميد ؛ با اين حال ، تا او در حيات است بايد صبر كرد و نميتوان او را مردى خوشبخت خواند و فقط ميتوان گفت كه او مردى است كه سعادت به او لبخند مىزند . همانطور كه يك كشور نميتواند به تنهائى تمام احتياجات خود را رفع كند ، يك فرد بشر نيز نميتواند از تمام مزايائى كه به آن اشاره كردم برخوردار باشد . كشورى كه صاحب چيزى معين است ، چيز ديگرى را فاقد است ، و بهترين كشور جهان آنست كه خود بيش از ديگران داشته باشد . به همين ترتيب ، هيچ فرد بشر به تنهائى نميتواند به خود اكتفا كند ؛ اگر مالك چيزى است ، چيز ديگرى را فاقد است . به نظر من اى پادشاه ، آنكس را ميتوان خوشبخت و سعادتمند دانست كه در حيات خود مالك اموال زياد باشد ولى عمر خود را نيز با آرامش و سكون بپايان رساند . در هر چيز بايد سرانجام آن را در نظر گرفت و ملاحظه كرد كه پايان آن چگونه است . چه بسا مردمانى كه زمانى تقدير روى سعادت به آنها نشان داده ولى بعد وضع آنها را\r\n\r\n\r\n","description":"","footnote":"\r\n( 1 ) - مقصود اينست كه بكمك ثروت خود ميتواند رفع هرگونه خسارت از خود بكند و اگر اين امتياز را با امتياز دوم كه رفع تمايلات است جمع كنيم دو امتيازى كه سولون به مرد توانگر بىسعادت نسبت ميدهد روشن مىشود .\r\n( 2 ) - مفهوم اصطلاح « بدىها » تا اندازه‌اى مبهم است . شايد مقصود هردوت از اين كلمه اشاره به تمام بدبختىها و مصائب بشرى است ، صرفنظر از ضعف مزاج و بيماريها كه قبلا به آن اشاره كرده است .\r\n","page_name":" 89 ","page_number":101},
  {"content":"\r\n\r\nبه كلى دگرگون كرده است . » « 1 »\r\n33 - حدس من آنست كه اين سخنان سولون بر كرزوس خوش نيامد و چون او را شايستهء احترام ندانست او را مرخص كرد ، چه در نظر او بىاعتنائى به مال دنيا و در هر چيز انتظار پايان آن را كشيدن و به سرانجام امر نظر داشتن كارى عبث و ابلهانه بود .\r\n34 - پس از عزيمت سولون ، انتقام الهى بيرحمانه بر كرزوس فرود آمد ، و من تصور ميكنم علت آن بود كه او خود را سعادتمندترين فرد بشر تصور كرده بود : كمى بعد از رفتن سولون شبحى در خواب بطور آشكار و صائب مصائبى كه به زودى دربارهء پسرش ميبايست متحمل شود بر او فاش كرد . كرزوس دو فرزند داشت . يكى از آنها عليل يعنى لال و كر بود ، در حالى كه ديگرى از بسيارى لحاظ در جميع امور از جوانان هم‌سن خود پيش بود . اين پسر آتيس « 2 » نام داشت . شبح در خواب بر كرزوس فاش كرد كه آتيس بواسطهء جراحاتى كه از نوك خنجر بر او وارد خواهد شد از بين خواهد رفت . همين كه كرزوس از خواب چشم گشود ، در انديشهء اين خواب شد ؛ از ترس اينكه مبادا اين خواب تحقق يابد پسر خود را مجبور كرد ازدواج كند « 3 » . معمول چنين بود كه آتيس فرماندهى ليديها را در جنگ به عهده ميگرفت ؛ ولى كرزوس ازين زمان ببعد او را براى انجام اين وظيفه نفرستاد و امر كرد كه\r\n\r\n\r\n","description":"","footnote":"\r\n( 1 ) - در مقابل اصرار و ابرام پرمدعاى كرزوس كه خود را خوشبخت‌ترين مرد جهان ميدانست سولون در بيان پيچيده‌اى بر روى سه مطلب تكيه مىكند : 1 - نخست آنكه وضع افراد بشر بىثبات است و سعادت امروز ممكن است روز ديگر به فلاكت و بدبختى مبدل شود . براى قضاوت دربارهء حيات يك فرد بايد صبر كرد تا عمر او بپايان رسد و مادام كه زنده است نميتوان گفت سعادتمند است يا بدبخت . 2 - ثروت و تمول ملاك سعادت و خوشبختى نيست . 3 - يك فرد نميتواند واجد همه چيز باشد .\r\n( 2 ) -  Atys \r\n( 3 ) - اين تدبير شايد به آن جهت بود كه آتيس در خانه بماند و كمتر با خطر روبرو باشد .\r\nشايد هم قصد كرزوس از اين عمل اين بوده است كه چون آتيس محكوم به زوال نزديك بود براى جلوگيرى از خاموش شدن نسل خود قبل از مرگ او صاحب نواده‌اى شود .\r\n","page_name":" 90 ","page_number":102},
  {"content":"\r\n\r\nخنجرها و نيزه‌ها و ديگر اسلحه‌هاى نظير آن‌كه در جنگ به كار ميرود از خانه‌ها بيرون آورند و در محلى انبار كنند تا يكى از آنها كه معمولا به ديوار ميآويختند بر روى پسرش نيفتد .\r\n35 - هنگامى كه مراسم ازدواج اين پسر در سارد برگزار ميشد ، مردى تيره‌بخت كه دستانى آلوده و ناپاك داشت به اين شهر وارد شد . اين مرد از مردمان فريژى و از خانواده سلطنتى بود « 1 » . او در كاخ كرزوس حاضر شد و تقاضا كرد طبق آداب و رسوم آن كشور او را غسل تهذيب كنند . مراسم غسل تهذيب ليديها تقريبا شبيه همين مراسم در اجتماعات يونانى است . كرزوس او را تهذيب كرد و پس از انجام اين مراسم به اين عبارت از او پرسيد چه كسى است و از كجا ميآيد : « اى خارجى كيستى و از كدام قسمت فريژى « 2 » به خانهء من روى آورده‌اى و كدام زن يا مردى را كشته‌اى ؟ » خارجى پاسخ داد : « اى پادشاه ، من آدراست « 3 » نام دارم و پسر گوردياس « 4 » پسر ميداس ميباشم « 5 » . من برادر خود را بدون قصد و عمد بقتل رسانده‌ام و اكنون كه از پدر رانده و از همه چيز ساقط شده‌ام بدرگاه تو روى آورده‌ام . » كرزوس چنين پاسخ داد : « تو از مردان خانواده‌اى هستى كه دوستان ما هستند و اكنون نيز در كشور دوست ميباشى « 6 » . در اينجا اگر در خانهء من بمانى چيزى كم نخواهى داشت ، فشار بدبختى تو سبك‌تر خواهد شد و از مزاياى بيشترى برخوردار\r\n\r\n\r\n","description":"","footnote":"\r\n( 1 ) - بديهى است قصد هردوت اين نيست كه اين شخص از خانواده سلطنى فريژى در زمان كرزوس بوده است ، چه در اين زمان فريژى به ليدى ملحق شده بود .\r\n( 2 ) - ظاهرا كرزوس از لباس و طرز سخن گفتن آدراست پى برده بود كه او بايد از اهل فريژى باشد .\r\n( 3 ) -  Adraste \r\n( 4 ) -  Gordias \r\n( 5 ) -  Midas  - گوردياس و ميداس از خاندان سلطنتى فريژى يكى پس از ديگرى سلطنت كردند ( بند 14 همين كتاب )\r\n( 6 ) - ظاهرا ليديها پس از تسخير فريژى با خاندان سلطنتى اين كشور رفتارى دوستانه در پيش گرفتند .\r\n","page_name":" 91 ","page_number":103},
  {"content":"\r\n\r\nخواهى بود . »\r\n36 - از آن پس آدراست در قصر كرزوس اقامت گزيد . در آن زمان در كوه المپ واقع در ميزى « 1 » كفتارى عظيم پيدا شده بود « 2 » كه از اين كوه خارج ميشد و مزارع اهالى ميزى را خراب ميكرد . بارها اهالى ميزى براى زورآزمائى با آن حيوان رفته بودند ولى بجاى اينكه به او آسيبى رسانند خود از جانب او آسيب ديده بودند . سرانجام آنان كسانى بنزد كرزوس فرستادند و بوى چنين گفتند : « اى پادشاه ، در سرزمين ما كفتارى بزرگ پيدا شده كه مزارع ما را ويران مىكند . با وجود كوششى كه به كار برده‌ايم تاكنون نتوانسته‌ايم بر او چيره شويم . استدعاى ما آنست كه فرزندت را باتفاق چند تن از جوانان برگزيده و سگان زبده با ما همراه كن تا سرزمين خويش را از مزاحمت اين كفتار آسوده كنيم . » اين بود تقاضاى فرستادگان اهالى ميزى . كرزوس كه خواب خود را بخاطر داشت به آنان چنين پاسخ داد :\r\n« از پسر من ديگر صحبت نكنيد . من نميتوانم او را با شما بفرستم ، زيرا او بتازگى ازدواج كرده و در اين موقع به كارهاى ازدواج خود مشغول است . ولى جمعى از برگزيدگان اهالى ليدى را با تجهيزات كافى شكارگاه خواهم فرستاد و به آنها صريحا امر خواهم كرد كه با تمام قوا براى دفع حيوان وحشى بشما كمك كنند . » چنين بود جواب كرزوس .\r\n37 - فرستادگان ميزى از پاسخ او راضى بودند ، ولى در اين هنگام فرزند كرزوس كه از تقاضاى آنان مطلع شده بود بىخبر وارد شد و چون كرزوس از فرستادن او بهمراهى آنان امتناع داشت خطاب به پدر چنين گفت : « اى پدر ، در گذشته كه من غالبا به شكار و جنگ ميرفتم بهترين و شريف‌ترين شهرت‌ها دربارهء من بر سر\r\n\r\n\r\n","description":"","footnote":"\r\n( 1 ) -  Mysie \r\n( 2 ) - در افسانه‌هاى يونانى از كفتار بعنوان مخوف‌ترين حيوان وحشى بطور مكرر ياد شده و غالبا اين حيوان را وسيلهء خشم خداوندى معرفى كرده‌اند ازين قبيل است كفتار اريمانت  ( Erymanthe )  و كفتار كاليدون  ( Calydon )  و كفتارى كه به آدونيس  ( Adonis )  آسيب رسانيد .\r\n","page_name":" 92 ","page_number":104},
  {"content":"\r\n\r\nزبانها بود « 1 » . اكنون بدون اينكه من بزدلى و بىحالى از خود بروز داده باشم مرا از هر دوى آن محروم ميكنى ، پس من با چه روئى ميتوانم در ميدان شهر رفت‌وآمد كنم ؟ در نظر اهالى شهر حالت چگونه شخصى را خواهم داشت ؟ زنى كه بتازگى انتخاب كرده‌ام دربارهء من چه تصور مىكند و فكر مىكند با چگونه شخصى بايد زندگى كند ؟ « 2 » يا بگذار من به اين شكار عزيمت كنم و يا با دلائل قانع كننده به من ثابت كن كه ترتيبى كه تو خواهان آن هستى بصلاح من است . »\r\n38 - كرزوس پاسخ داد : « فرزند من ، اگر من با تو چنين رفتار ميكنم علت آن نيست كه ترا ترسو يافته‌ام يا چيز غير عادى ديگرى در تو ديده‌ام . علت آنست كه شبحى در خواب در نظرم جلوه كرده و به من خبر داده كه تو مدتى كوتاه زنده خواهى بود و نيش خنجرى به حيات تو خاتمه خواهد داد . به علت اين خواب بود كه ازدواج تو را باشتاب ترتيب دادم و به علت همين خواب است كه اكنون ترا از عزيمت به اين شكار منع ميكنم . من احتياط ميكنم شايد بتوانم تا خود زنده‌ام ترا از چشيدن اين سرنوشت معاف دارم . « 3 » تو يگانه و تنها فرزند منى ، زيرا فرزند ديگرى كه عليل و كر است براى من در حقيقت وجود ندارد . »\r\n39 - جوان چنين پاسخ داد : « اى پدر ، اگر چنين خوابى ديده باشى ، از اينكه رعايت احتياط دربارهء من ميكنى گله‌اى ندارم . ولى نكته‌ايست كه تو بدان توجه ندارى\r\n\r\n\r\n","description":"","footnote":"\r\n( 1 ) - شكار حيوانات وحشى بزرگ در نظر مردم باستان يكى از خطرناك‌ترين عمليات بود و در رديف زورآزمائى در جنگ محسوب ميشد .\r\n( 2 ) - معلوم مىشود آنطور كه كرزوس انتظار داشت ازدواج آتيس چندان تأثيرى در او نكرده بود . از دو حال خارج نيست : يا زنى كه كرزوس براى فرزند خود انتخاب كرده بود بود يك زن خانه‌نشين و آرام نبود و يا از نوع سخنانى كه آتوسا  ( Atossa )  با داريوش در ميان ميداشت او نيز با شوهر خود در منزل و در بستر در ميان ميگذاشت ( كتاب سوم - بند 134 )\r\n( 3 ) - معلوم مىشود كرزوس چندان اميدوار نبود كه بتواند فرزند خود را از چنگال تقدير و سرنوشت برهاند و به همين جهت با آتيس طورى سخن ميگويد كه معلوم است نسبت به اين امر اطمينان ندارد و با خودپسندى ناشيانه‌اى ميكوشد فقط تا مدتى كه خود زنده است فرزند خود را از تحمل اين سرنوشت شوم معاف كند .\r\n","page_name":" 93 ","page_number":105},
  {"content":"\r\n\r\nو به علت توجه نكردن به اين نكته معناى خواب بر تو مجهول ميماند و حق اينست كه من اين نكته را بر تو روشن كنم . تو خود ميگوئى كه در خواب دانسته‌اى كه من از نيش خنجرى كشته خواهم شد ولى آيا كفتار دست دارد ؟ آيا مسلح به خنجر است كه تو از آن بيم دارى ؟ اگر در خواب ديده بودى كه من از ضربت دندان يا چيزى نظير آن خواهم مرد ، در اين صورت حق داشتى كه چنين رعايت احتياط كنى . ولى تو در خواب ديده‌اى كه من با نيش خنجر از پا در خواهم آمد و و چون در اين شكار ما با مردمان نخواهيم جنگيد ، پس مرا آزاد گذار كه با آنها عزيمت كنم . »\r\n40 - كرزوس پاسخ داد : « با اين تفسير كه از خواب من كردى وسيله‌اى براى قانع كردن من يافتى . و چون با استدلال تو قانع شدم عقيده‌ام را تغيير دادم و به تو اجازه مىدهم به اين شكار عزيمت كنى . »\r\n41 - پس از اين سخن ، كرزوس كس بدنبال آدراست از اهل فريژى فرستاد و او را بحضور طلب كرد ، و وقتى آدراست حاضر شد به او چنين گفت : « آدراست ، تو با نگون‌بختى مولمى روبرو بودى كه من بخاطر آن به تو سرزنشى نميكنم . در آن وقت كه تو دچار چنين نكبت بودى من ترا تهذيب كردم و در خانه خود منزل دادم و اكنون نيز همچنان ترا در خانهء خود نگاه ميدارم و مخارج ترا همچنان به عهده دارم . امروز بايد خدمتى كه من به تو كردم با خدمتى جبران كنى . من مايلم كه تو محافظ فرزند من باشى او به شكار ميرود ، تو بايد مراقب باشى كه در راه تبه‌كاران در جستجوى ارتكاب جنايتى شما را غافلگير نكنند و آسيبى بشما وارد نسازند « 1 » . از طرف ديگرى تو نيز وظيفه دارى كه هر جا ممكن باشد با شهامت به كارهاى بزرگ دست زنى و خودنمائى كنى تأمل جايز ندارى\r\n\r\n\r\n","description":"","footnote":"\r\n( 1 ) - مقصود كرزوس حملهء مسلح راهزنان و قطاع الطريقانى بود كه در جاده‌هاى بزرگ بقتل و غارت مسافرين مشغول بودند . معلوم نيست با پيش‌بينى احتمال چنين حمله‌اى چگونه كرزوس اجازه ميدهد فرزندش به اين شكار خطرناك عزيمت كند ، چه مراقبت آدراست تأثيرى در جلوگيرى از حدوث چنين واقعه‌اى نداشت .\r\n","page_name":" 94 ","page_number":106},
  {"content":"\r\n\r\nو عزيمت كنى ، زيرا سنت پدرانت چنين اقتضا دارد و علاوه بر آن تو مردى نيرومند و قوى هستى « 1 » . »\r\n42 - آدراست پاسخ داد : « اى پادشاه ، در حال عادى من هرگز حاضر به مداخله در چنين نبردى نخواهم بود ، زيرا با بدبختىهائى كه گريبانگير منست شايسته نيست كه خود را در جمع مردانى كه با من هم‌سن ولى خوشبخت و سعادتمند هستند وارد كنم . من چنين ميلى ندارم و بدلايل زياد از اقدام بچنين عملى خوددارى خواهم كرد . ولى اكنون كه تو از من چنين ميخواهى و بايد وسيلهء رضايت خاطر ترا فراهم كنم و جبران احساسات ترا با عملى نيك انجام دهم ، آماده‌ام آنچه دستور دهى انجام دهم . تو امر ميكنى كه مراقب فرزندت باشم ، اطمينان داشته باش تا آنجا كه از يك مراقب و نگهبان ساخته است او صحيح و سالم مراجعت خواهد كرد . »\r\n43 - آدراست به كرزوس چنين پاسخ داد و آنگاه با عده‌اى از جوانان برگزيده و سگان زبده حركت كردند . همين كه به كوه‌هاى المپ رسيدند شكارچيان به جستجوى حيوان مشغول شدند و وقتى آن را يافتند از هرسو آن را محاصره كردند و بسوى آن نيزه و خنجر پرتاب كردند . در اين موقع همان خارجى كه آدراست نام داشت « 2 » و كرزوس او را به علت قتلى كه مرتكب شده بود تهذيب كرده بود خنجرى بسوى كفتار افكند كه خطا رفت و بجاى كفتار به فرزند كرزوس اصابت كرد .\r\nبدين ترتيب فرزند كرزوس از ضربت خنجر از پا درآمد و خواب كرزوس تحقق يافت يكى از همراهان باشتاب به سارد رفت تا اين خبر را به كرزوس برساند . همين كه او به سارد وارد شد ماجراى شكار و سرنوشت فرزند كرزوس را بر پادشاه فاش كرد .\r\n\r\n\r\n","description":"","footnote":"\r\n( 1 ) - مقصود كرزوس اينست كه آدراست با برانگيختن حس خودنمائى و انجام وظيفه‌اى خطير خود را از بدبينى و يأس و نااميدى شديد كه با آن دست بگريبان بود نجات دهد .\r\n( 2 ) - آدراست در زبان يونانى به معناى « اجتناب‌ناپذير » است . در اين موقع كه خواب كرزوس به صورتى اجتناب ناپذير تحقق مييافت كرزوس تازه متوجه ارتباط نام اين خارجى با سرنوشت شوم فرزند خود ميشد .\r\n","page_name":" 95 ","page_number":107},
  {"content":"\r\n\r\n44 - كرزوس از شنيدن خبر مرگ فرزند خود چنان اندوهگين شد كه ناله و زارى سرداد . اندوه او بيشتر از اين بود كه فرزندش بدست همان كسى بقتل رسيده بود كه خود او را به علت قتلى كه مرتكب شده بود تهذيب كرده بود .\r\nوقتى اندوه و رنج او بمنتهاى شدت رسيد زوس « 1 » خداوند غسل و تهذيب را بشهادت طلبيد و ظلمى را كه آن خارجى به او روا داشته بود بر او اعلام كرد . اوزوس را كه خداوند خانواده و محبت و دوستى نيز ميدانست به اين نام طلب كرد . او بعنوان خداوند خانواده به زوس متوسل شد ، زيرا مرد خارجى را در خانهء خود پذيرفته بود و بدون علم و اطلاع بر اينكه او قاتل پسرش خواهد بود از او نگهدارى كرده بود . و نيز زوس را بعنوان خداوند دوستى و محبت بخاطر آورد ، زيرا او خارجى را براى مراقبت و نگهبانى آتيس با او همراه كرده بود ، درحاليكه هم او بدترين دشمن فرزند او بوده است .\r\n45 - كمى بعد اهالى ليدى جنازهء آتيس را بحضور پادشاه آوردند . بدنبال آنها قاتل وارد شد ، در برابر جنازه ايستاد ، دست‌هاى خود را بسوى كرزوس بگسترد ، خود را بوى تسليم كرد و از او خواست تا او را در برابر نعش فرزندش قربانى كند .\r\nاو نخستين واقعهء تيره‌بختى خود را به ياد پادشاه آورد و گفت چون بعد از ارتكاب قتل نخستين تهذيب شد و اكنون قاتل كسى شده كه او را تهذيب كرده است ، ادامهء زندگى بر او غير ممكن است . وقتى كرزوس اين سخنان را شنيد با اينكه با شديدترين مصائب خانوادگى روبرو بود ، نسبت به سرنوشت آدراست برقت و ترحم آمد و چنين گفت : « اى ميهمان من ، چون تو خود را بمرگ محكوم ميكنى ، من از تو كمال رضايت دارم . در حقيقت علت تيره‌بختى من تو نبوده‌اى زيرا تو بدون قصد و اراده فقط وسيلهء انجام آن بوده‌اى « 2 » . تصور ميكنم مسبب اين تيره‌بختى يكى از خدايان و شايد آن خدائى بوده است كه مدتها قبل از حدوث اين واقعه\r\n\r\n\r\n","description":"","footnote":"\r\n( 1 ) -  Zeus  - زوس يا ژوپيتر\r\n( 2 ) - در زمان كرزوس و هردوت از لحاظ حقوقى و تأثير مجازات در ارتكاب جرائم اختلاف زيادى بين جرم عمد و غير عمد موجود بود .\r\n","page_name":" 96 ","page_number":108},
  {"content":"\r\n\r\nرا بر من فاش كرده بود . » كرزوس بطرزى شايسته و باشكوه تشييع جنازهء فرزند خود را ترتيب داد . و اما آدراست پسر گردياس ، پسر ميداس كه قبلا برادر خود را كشته بود و سپس بقتل تهذيب‌كنندهء خود دست زده بود « 1 » وقتى آرامش و سكون گرد آرامگاه فرزند كرزوس مستقر شد ، چون خود را نگون‌بخت‌ترين فرد بشر تشخيص داد خود را بدست خود به روى قبر آتيس قربانى كرد .\r\n46 - كرزوس مدت دو سال بعد از مرگ فرزند خود با اندوه و تأثر بسر برد و در اين مدت بكارى دست نزد . در همين مدت امپراتورى آستياژ پسر سياگزار بدست كوروش پسر كامبيز سرنگون شد و كار پارس‌ها بالا گرفت « 2 » . اين واقعه به عزادارى كرزوس خاتمه داد و او را سخت مضطرب كرد . آيا او ميتوانست قبل از آنكه پارس‌ها قدرت بيشترى يابند توسعهء آنان را متوقف كند ؟ همين كه كرزوس در اين انديشه شد با هاتف معابد دلف و ليبى بمشورت پرداخت و فرستادگانى بنواحى مختلف فرستاد . بعضى به معبد دلف و برخى به آبه « 3 » واقع در سرزمين فوسه و عده‌اى ديگر به دودون « 4 » رفتند . و نيز فرستادگانى به زيارتگاه آمفيارائوس « 5 » و تروفونيوس « 6 » و حتى به كشور ملط به آرامگاه برانشيد « 7 » اعزام\r\n\r\n\r\n","description":"","footnote":"\r\n( 1 ) - در حقيقت بهتر بود گفته شود كه بقتل فرزند تهذيب‌كنندهء خود دست زده بود .\r\nظاهرا هردوت قتل پسر را با قتل پدر برابر دانسته و نظير اين اشتباه را در بند 214 هنگامى كه توميريس  ( Tomyris )  كوروش را قاتل فرزند خود اعلام مىكند تكرار كرده است .\r\n( 2 ) - كوروش در فاصلهء سالهاى 550 تا 547 قبل از ميلاد سلطهء خود را بر سراسر كشور ماد توسعه داد .\r\n( 3 ) -  Abai \r\n( 4 ) - دودون  ( Dodon )  در اپير واقع و محل يكى از هاتف‌هاى خداوند زوس ( ژوپيتر ) بود .\r\n( 5 ) -  Amphiaros  - اين معبد همان معبد معروف اروپوس  ( Oropos )  و شايد يكى از معابد شهر تب  ( Thebes )  بوده است ( هردوت - كتاب هشتم بند 134 )\r\n( 6 ) -  Trophonios  - اين معبد در لوباده  ( Lebadee )  واقع در بئوسى  ( Beotie )  بود .\r\n( 7 ) -  Branchides \r\n","page_name":" 97 ","page_number":109},
  {"content":"\r\n\r\nشدند « 1 » . چنين بود هاتف‌هاى يونانى كه كرزوس با آنها بمشورت پرداخت . ولى او كسانى نيز به ليبى « 2 » و زيارتگاه آمون « 3 » فرستاد . قصد كرزوس از اعزام اين فرستادگان اين بود كه قبلا علم و دانش هاتف‌ها را آزمايش كند تا چنانچه آنها را قادر به پيشگوئى حقايق يابد بار ديگر كسانى بنزد آنها فرستد و از آنها در بارهء جنگ با پارس‌ها مشورت كند .\r\n47 - كرزوس كه عده‌اى از ليدىها را براى آزمايش خداوندان فرستاده بود به آنها چنين دستور داده بود : از روز حركت از شهر سارد بايد حساب روزها را داشته باشند . در صدمين روز بايد با هاتف معابد مشورت كنند و از آنها بپرسند كه « كرزوس پسر آليات و پادشاه ليدى در آن هنگام بچه كارى مشغول است ؟ » آنگاه جواب هريك از آنان را نوشته و بتصديق رسانند و براى او آورند « 4 » . از پاسخ هاتف معابد غير از پاسخ هاتف معبد دلف اطلاعى در دست نيست . ولى در دلف ، همين كه فرستادگان ليدى براى مشورت با خداوند به داخل معبد رفتند و سؤالى را كه دستور داشتند مطرح كردند هاتف معبد جواب خداوند را به صورت شعرى شش\r\n\r\n\r\n","description":"","footnote":"\r\n( 1 ) - در اين‌جا هردوت هاتف معابد معروف يونان باستان را نام ميبرد و از جملهء آنها هاتف معبد دلف است كه شهرت زيادى داشت . اين نقطه در دنياى باستان محل اجتماع زائرين يونانى و غير يونانى بود كه دسته‌دسته از نقاط مختلف براى مشورت با خدايان ميشتافتند . دلف نقش مهمى در سياست يونان بازى كرد و جواب هاتف آن غالبا به قيمت هداياى گزاف خريدارى ميشد ( هردوت - كتاب ششم - بند 66 ) . در آبه  ( Abae )  واقع در سرزمين فوسه نيز هاتفى از آپولون وجود داشت . در دودون  ( Dodone )  واقع در اپير  ( Epire )  معبدى از زوس موجود بود و در همين محل درختان بلوط مقدسى بود كه صداى برگ آنها نشانهء ابراز ارادهء خداوندى بود . هاتف آمفيارائوس در اوروپوس  ( Oropos )  قرار داشت و هاتف تروفونيوس در لباده  ( Lebadee )  واقع در بئوسى بود . برانديشيد نام خانوادهء چوپانى بود كه در ديديم  ( Didyme )  واقع در نزديكى ملط خدمت يكى از معابد آپولون را به عهده داشت . هاتف ژوپيتر آمون  ( Jupiter - Ammon )  كه در سرزمين وحشيان ( يعنى خارج از يونان ) يعنى در صحراى ليبى واقع شده بود و در يونان شهرتى زياد داشت .\r\n( 2 ) - مقصود از ليبى قاره افريقا است .\r\n( 3 ) -  Ammon \r\n( 4 ) - در بعضى از معابد كاركنان معبد پاسخ هاتف را مينوشتند ولى بطوريكه در بند 135 از كتاب هشتم مشاهده خواهد شد در بعضى معابد ديگر چنين رسمى معمول نبود .\r\n","page_name":" 98 ","page_number":110},
  {"content":"\r\n\r\nبندى چنين اعلام كرد :\r\n« من عدهء شن‌ها و وسعت درياها را ميدانم ، »\r\n« من سخنان لال را ميشنوم و حرف آنكس را كه سخن نميگويد ميفهمم ، »\r\n« بوئى بمشامم ميرسد ، بوى لاك‌پشتى كه ، »\r\n« در ديگى از روى با گوشت گوسفند ميجوشد ، »\r\n« پوست آن از چرم ضخيم است و روى آن از سرپوشى از روى ، »\r\n« پوشيده شده و زير آن نيز ظرفى از روى قرار دارد . »\r\n48 - فرستادگان پاسخ هاتف را نوشتند و به سارد مراجعت كردند . وقتى فرستادگان ديگرى كه به محل‌هاى مختلف اعزام شده بودند با پاسخ هاتف‌هاى خود رسيدند كرزوس بسته‌هاى حامل جواب را يك‌بيك باز كرد و جواب آنها را مورد دقت قرار داد . هيچيك از آنها او را خوش نيامد ، ولى همين كه پاسخ معبد دلف را قرائت كرد بيدرنگ بذكر عبادت و دعا پرداخت و صحت گفتار آن هاتف را تصديق كرد . او هاتف معبد دلف را تنها هاتف واقعى تشخيص داد زيرا اين هاتف كرزوس را از كارى كه واقعا بدان مشغول بود مطلع كرده بود . در حقيقت كرزوس پس از عزيمت فرستادگانى كه مأمور نواحى مختلف بودند ، براى آنكه كارى كند كه حدس آن دشوار باشد و كسى نتواند آن را در مخيله خود مجسم كند ، لاك‌پشت و گوسفندى را قطعه‌قطعه كرده بود و بدست خود گوشت آنها را مخلوط كرده و در ظرفى از روى كه روى آن نيز سرپوشى از روى قرار داشت جوشانيده بود .\r\n49 - اين بود پاسخ معبد دلف به پرسش كرزوس . و اما دربارهء پاسخ هاتف آمفيارائوس من خبر ندارم كه پس از ورود فرستادگان ليدى به اين معبد چه جوابى به آنان داده شد ، زيرا از اين جواب در تاريخ خبرى نيست ، تنها چيزى كه ميتوانم بگويم اينست كه در نظر كرزوس هاتف اين معبد نيز يكى از هاتف‌هاى واقع‌گو بوده است .\r\n50 - وقتى اين مشورت انجام شد ، كرزوس كوشيد با اهداء قربانىهاى بزرگ خداوند\r\n\r\n","description":"","footnote":"","page_name":" 99 ","page_number":111},
  {"content":"\r\n\r\nدلف را با خود همراه كند . پس ، از هريك از انواع حيواناتى كه در معابد قربانى ميكردند بتعداد سه هزار رأس قربانى كرد . سپس پشته‌اى عظيم از هيزم گرد آورد و تخت‌هاى زرين و سيمين و جام‌هاى طلائى و جامه‌هاى ارغوانى و قباهاى اطلس خود را بر آن قرار داد و سوزاند ، به آن اميد كه با اين هدايا بهتر بتواند نظر مساعد خداوند را بسوى خود جلب كند . و نيز به تمام اهالى ليدى فرمان داد كه هركس در حدود قدرت خود چيزى براى خداوند قربانى كند . وقتى مراسم قربانى بپايان رسيد ، امر كرد مقدار زيادى طلا ذوب كنند و بضرب چكش از آن نيمه‌هاى خشت بسازند . طول اين خشت‌هائى طلائى كه بتعداد يكصد و هفده از آن ساخته بودند شش پالم « 1 » ، عرض آن سه پالم و ضخامت آن يك پالم بود . چهارتاى آنها از طلاى ناب بود و هريك دو تالان « 2 » و نيم وزن داشت . بقيه آن مخلوطى از طلا و نقره بود و هريك دو تالان وزن داشت . علاوه بر آن ، كرزوس فرمان داد مجسمهء شيرى از طلاى ناب به وزن ده تالان بسازند « 3 » . هنگام حريق معبد دلف « 4 » اين مجسمه كه بر روى قالب‌هاى خشت طلائى قرار داشت سرنگون شد و اكنون شش تالان و نيم وزن دارد و در خزاين اهالى كورنت نگهدارى مىشود « 5 » .\r\n51 - وقتى اين اشياء ساخته شد ، كرزوس آنها را با هداياى زير به معبد دلف فرستاد :\r\nدو جام بسيار بزرگ ، يكى از طلا و ديگرى از نقره . جام طلا را در مدخل معبد\r\n\r\n\r\n","description":"","footnote":"\r\n( 1 ) -  ( Palmes )  مقدار واقعى اين واحد وزن كه هردوت به كار برده معلوم نيست ( رجوع شود به توضيح مقدمه دربارهء اوزان و مقادير در يونان باستان )\r\n( 2 ) - هر تالان برابر بود با 39 / 36 كيلوگرم\r\n( 3 ) - ظاهرا هردوت اين ارقام را از يكى سياهه‌هاى قديم استخراج كرده است .\r\n( 4 ) - حريق معبد دلف در سال 548 قبل از ميلاد اتفاق افتاد ( كتاب سوم هردوت ، بند 180 - همچنين كتاب پنجم ، بند 62 )\r\n( 5 ) - ظاهرا چهار خشتى كه از طلاى ناب ساخته شده بود آخرين رديف پايه مجسمه را تشكيل ميداده است . خشت‌هاى ديگر كه مخلوطى از طلا و نقره بوده‌اند ، چون عدهء آنها قابل تقسيم به چهار نيست بايد قاعدة به صورت مخروطى شكل بر روى هم قرار گرفته بوده باشند و از قاعده تا رأس از عدهء آنها كاسته شده باشد . مؤيد اين مطلب ترجمه تحت الفظى اصطلاح يونانى است كه مىرساند مجسمه شير در ارتفاع زياد از زمين قرار داشت .\r\n","page_name":" 100 ","page_number":112},
  {"content":"\r\n\r\nدر طرف راست و جام نقره را در طرف چپ نهاده بودند . هر دوى آنها را هنگام حريق معبد نقل مكان دادند و بجاى ديگر منتقل كردند . جام طلا در گنجينه - هاى كلازومنىها « 1 » جاى دارد و هشت تالان « 2 » و نيم باضافه دوازده مين « 3 » وزن دارد .\r\nجام نقره در گوشهء دهليز قرار گرفته و ششصد آمفور « 4 » گنجايش دارد . ما از اين جهت از گنجايش آن اطلاع داريم كه اهالى دلف در جشن تئوفانى « 5 » شراب و آب در آن مخلوط ميكنند . اهالى دلف مدعى هستند كه اين جام را تئودور « 6 » از اهل ساموس « 7 » ساخته و من به اين روايت اعتماد دارم زيرا بنظرم نميرسد كه چنين شاهكار را هر سازندهء عادى بتواند بسازد . علاوه بر اينها ، كرزوس چهار خمره نقره نيز به معبد دلف فرستاد كه هر چهار در گنجينه‌هاى اهالى كورنت قرار دارند . همچنين دو ظرف براى آب مقدس معبد وقف كرد ، يكى از طلا و ديگرى از نقره . بر روى ظرف زرين كتيبه‌اى منقوش است كه ميگويد اين ظرف را اهالى لاكدمون نذر كرده‌اند ، ولى من اين كتيبه را صحيح و موثق نميدانم ، زيرا اين نيز يكى از هداياى كرزوس بوده است . اين كتيبه را بايد يكى از اهالى دلف كه خواسته است\r\n\r\n\r\n","description":"","footnote":"\r\n( 1 ) -  Clazomenie \r\n( 2 ) - هر تالان برابر است با 39 / 36 كيلوگرم\r\n( 3 ) - مين  ( Mine )  واحد وزن در يونان باستان و برابر با 600 گرم كه هردوت در كتاب خود مكرر از آن نام ميبرد ( رجوع شود به يادداشت مقدمه دربارهء واحد مقياس‌هائى كه هردوت در كتاب خود به كار برده است . ) از اين قرار اين جام جمعا در حدود 298 كيلوگرم وزن داشته .\r\n( 4 ) - آمفور  ( Amphares )  واحد حجم در يونان باستان و برابر 19 ليتر ( رجوع شود به يادداشت مقدمه دربارهء اوزان و مقادير در يونان باستان ) .\r\n( 5 ) -  ( Theophanie )  جشن تئوفانى يكى از اعيادى بود كه در آغاز هر فصل بهارى بافتخار بازگشت آپولون ( خورشيد ) برگزار ميشد . آپولون پس از آنكه مدتى در كشور - هاى شمالى در تبعيد بسر ميبرد ، در فصل بهار بار ديگر با انوار ساطع خود دنياى يونان را پرفروغ ميكرد و به همين جهت اين جشن را جشن روشنائى و شادى ناميده‌اند .\r\nمردم آب و شراب را در جام‌ها مخلوط ميكردند و ظهور خداوند را با سرودهاى شادمانى و ضيافت‌هاى مجلل جشن ميگرفتند . ظاهرا بطوريكه گفتهء هردوت حاكى است ، آب و شراب را در جام بزرگى كه كرزوس به معبد هديه كرده بود مخلوط ميكردند .\r\n( 6 ) -  Theodore \r\n( 7 ) -  Samos \r\n","page_name":" 101 ","page_number":113},
  {"content":"\r\n\r\nبه اهالى لاكدمون خدمتى كند نوشته باشد . من نام اين شخص را ميدانم ولى از گفتن آن خوددارى ميكنم . فقط مجسمهء جوانى كه آب از دست او جارى است بوسيلهء اهالى لاكدمون ساخته شده ، ولى آن دو ظرف هيچيك كار آنها نيست .\r\nعلاوه بر هداياى فوق ، كرزوس هداياى زياد ديگرى نيز به دلف فرستاد كه علامت مشخصى ندارند « 1 » از اين قبيل است شمش‌هاى طلا كه به شكل استوانه ذوب و ريخته شده بود « 2 » . و نيز مجسمهء زنى از طلا باندازهء سه آرنج « 3 » به دلف فرستاده شد ؛ اهالى دلف مدعى هستند اين مجسمه زنى را نشان ميدهد كه براى كرزوس نان مىپخته « 4 » . علاوه بر اينها ، كرزوس گردن‌بندهاى زن خود و كمربندهاى شخص خود را نيز فرستاد . اين بود هدايائى كه او به معبد دلف تقديم كرد .\r\n52 - براى زيارتگاه آمفيارائوس « 1 - 4 » كه كرزوس از فضايل و مكارم آن باخبر بود سپرى اهداء كرد كه تمام قسمت‌هاى آن از طلا بود . و نيز نيزه‌اى از طلاى ناب كه قلاب آن و نوك‌هاى قلاب آن از نقره بود فرستاد « 5 » . در موقعى كه من ميزيستم ، اين دو شئى هنوز در معبد شهر تب « 6 » كه به آپولون ايسمنيوس « 7 » تخصيص داشت موجود بود .\r\n\r\n\r\n","description":"","footnote":"\r\n( 1 ) - مقصود مؤلف اينست كه اين هدايا علامتى نداشت كه مشخص تعلق آنها به كرزوس باشد يا نشان دهد كه او به معبد هديه كرده و به همين جهت است كه بعضى آنها را به اهالى لاكدمون نسبت داده‌اند .\r\n( 2 ) - مقصود اينست كه طلا را در قالب‌هاى بىشكل كه ظاهرى هنرى نداشت ذوب كرده بودند .\r\n( 3 ) - هر آرنج برابر بود با 444 ميليمتر ( رجوع شود به مقدمه دربارهء اوزان و مقادير در يونان باستان )\r\n( 4 ) - اين همان زنى است كه وقتى از او خواستند نانى مسموم براى پادشاه بپزد ، كرزوس را از توطئه باخبر كرد و جان او را از خطر نجات داد .\r\n ( Plutarque : De Pyth . orac . 19 ) \r\n( 1 - 4 ) -  Amphiaraos  - آمفيارائوس مرد مقدس و دانشمندى بود كه در موقع دفاع از شهر تب در برابر لشگركشى معروف متحدين هفتگانه در دفاع از شهر شركت كرد ولى در اثر صاعقه ژوپيتر زمين دهان باز كرد و او را بلعيد .\r\n( 5 ) - مقصود نيزه قديمى است كه در رأس آن قلابى دو شاخه قرار داشت و بر هر شاخه آن نوكى تيز تعبيه شده بود . نقش اين نيزه را بر روى ظروف قرن شش و پنج قبل از ميلاد ميتوان مشاهده كرد .\r\n( 6 ) -  Thebes \r\n( 7 ) -  Apollon Ismenios \r\n","page_name":" 102 ","page_number":114},
  {"content":"\r\n\r\n53 - ليديهائى كه كرزوس براى رساندن اين هدايا فرستاده بود مأمور بودند از هاتف اين معابد دربارهء مطلب زير سؤال كنند : آيا كرزوس بايد با پارس‌ها بجنگد و آيا بايد متحدينى براى خود بيابد ؟ وقتى فرستادگان ليدى به معابدى كه قرار بود رسيدند ، هداياى خود را تقديم كردند و سپس به اين عبارت از هاتف معبد استفسار كردند : « كرزوس ، پادشاه ليدى و ديگر ملل معتقد است كه شما درستگو - ترين هاتف معابد جهانيد . پس او هدايائى شايستهء بصيرت و كاردانى شما براى شما فرستاده و اكنون از شما سؤال مىكند كه آيا بايد او با پارس‌ها بجنگند و آيا بايد متحدينى براى خود بيابد ؟ » اين بود پرسش‌هاى فرستادگان ليدى .\r\nعقيدهء هاتف دو معبد باهم تطبيق ميكرد ، چه هردو براى كرزوس چنين پيشگوئى كردند كه چنانچه او با پارس‌ها بجنگد امپراتورى بزرگى را نابود خواهد كرد و نيز به او توصيه كردند كه آن دسته از يونانيان را كه قوىتر تشخيص ميدهد با خود متحد كند .\r\n54 - وقتى جواب دو معبد را به كرزوس گزارش دادند و او از جواب آن معابد مطلع شد ، از پاسخ هاتف‌ها دچار شعفى فراوان گرديد . باميد نابود كردن امپراطورى كوروش ، دربارهء عدهء جمعيت دلف تحقيق كرد و سپس بار ديگر فرستادگانى به آنجا فرستاد تا بهريك از اهالى دلف دوستاتر « 1 » طلا اهداء كنند . اهالى دلف براى جبران اين اقدام كرزوس براى او و اهالى ليدى سه حق قائل شدند : نخست آنكه كرزوس و اهالى ليدى حق داشتند قبل از ديگر مراجعه‌كنندگان با هاتف مشورت كنند  ( Promantie )  ، دوم آنكه از بعضى عوارض و مالياتها معاف بودند  ( Atelie )  ، و سوم آنكه در نمايش ها حق داشتند بهترين رديف صندلىها را به خود تخصيص دهند  ( Proederie )  . و نيز براى او و هريك از اهالى ليدى اين حق را قائل شدند كه هر زمان اراده كنند\r\n\r\n\r\n","description":"","footnote":"\r\n( 1 ) - ستاتر  ( Stateres )  واحد پول قديم يونان بود كه از دو تا چهار درهم ارزش داشت ( رجوع شود به يادداشت مقدمه دربارهء اوزان و مقادير در يونان باستان ) .\r\n","page_name":" 103 ","page_number":115},
  {"content":"\r\n\r\nبتوانند بطور دائم از اهل دلف گردند .\r\n55 - پس از آنكه اين هدايا به اهالى دلف داده شد ، كرزوس براى بار سوم با هاتف اين شهر مشورت كرد ، زيرا از وقتى كه از اين هاتف جواب صحيح نخستين را شنيده بود در اين كار مبالغه ميكرد . سؤالى كه در اين مشورت مطرح شد اين بود كه آيا سلطنت او طولانى خواهد بود . هاتف چنين پاسخ داد :\r\n« روزى كه قاطرى پادشاه مردم ماد شود ، »\r\n« در آن زمان ، اى مرد ليدى كه پاهاى ظريف دارى ، »\r\n« در طول رود پركلوخ هرموس بگريز ، »\r\n« پشت برجاى كن ، و از اينكه جبون و ترسو باشى شرم مدار . »\r\n56 - وقتى اين پاسخ به كرزوس رسيد بيش از حد از آن خرسند شد ، زيرا فكر ميكرد كه محال است روزى بجاى يك انسان قاطرى بر مادها سلطنت كند و به همين دليل او و اخلافش براى هميشه سلطنت خواهند داشت . آنگاه در جستجوى آن شد كه كداميك از اقوام يونانى نيرومندترند تا آنها را با خود متحد و همراه كند . نتيجهء تحقيقات او اين شد كه نيرومندترين مردمان يونان اهالى لاكدمون و آتن ميباشند كه يكى از نژاد درى « 1 » و ديگرى از نژاد يونى « 2 » بودند . درحقيقت ، اين دو قوم از برجسته‌ترين اقوام سرزمين يونان بودند ، چه يونىها دراصل همان پلازژها « 3 » و درىها نيز از منشاء هلن و يونانى بوده‌اند . دسته اول تا امروز تغيير محل نداده است « 4 » ، در حالى كه دستهء دوم دائما در مهاجرت و تغيير محل بوده است .\r\n\r\n\r\n","description":"","footnote":"\r\n( 1 )  ( Dorie \r\n( 2 ) -  Ionie \r\n( 3 ) -  Pelasges \r\n( 4 ) - آنچه هردوت در اين عبارت بيان مىكند نبايد شامل تمام اقوام پلازرويونى باشد .\r\nظاهرا مقصود او در اين قسمت اهالى آتن است و آنچه بعدا گفته شده از روى قرينه بايد مخصوص اهالى لاكدمون باشد . با اين حال حتى اهالى لاكدمون نيز مانند ديگر اقوام درى قومى ثابت نبوده و در مهاجرت‌ها شركت داشته‌اند .\r\n","page_name":" 104 ","page_number":116},
  {"content":"\r\n\r\nدستهء اخير در زمان پادشاهى دوكاليون « 1 » در سرزمين فتيوتيد « 2 » سكونت داشت .\r\nدر زمان دوروس « 3 » پسر هلن « 4 » در سرزمينى كه در كنار كوه‌هاى اوسا « 5 » و المپ بود و هيستيايوتيد « 6 » نام داشت سكونت داشتند « 7 » . وقتى اقوام كادمه « 8 » آنها را از اين ناحيه راندند « 9 » و به پندوس « 10 » رفتند و در آنجا ماسدنون « 11 » ناميده شدند . از آنجا نيز مهاجرت كردند و به دريوپيد « 12 » منتقل شدند و وقتى از آنجا به سرزمينى كه اكنون در آن سكونت دارند و پلوپونز « 13 » ناميده مىشود آمدند ، درى لقب يافتند .\r\n57 - دربارهء اينكه مردمان پلازژ بچه زبانى صحبت ميكردند من نميتوانم چيزى بدرستى اظهار كنم : در حال حاضر هنوز عده‌اى از آنها بالاتر از اهالى تيرنه « 14 » در شهر كروتون « 15 » سكونت دارند . اينها در گذشته با كسانى كه امروز درى « 16 » ناميده\r\n\r\n\r\n","description":"","footnote":"\r\n( 1 ) -  Deucalion  - پادشاه تسالى در يونان باستان كه در افسانه‌هاى كهن يونان نقش نوح را به عهده دارد .\r\n( 2 ) - فتيوتيد  ( Phtiotide )  در جنوب شرقى تسالى قرار داشت .\r\n( 3 ) -  Doros \r\n( 4 ) -  ( Hellen )  هلن پسر دوكاليون بود .\r\n( 5 ) -  Ossa  - يكى از كوه‌هاى معروف ناحيهء تسالى\r\n( 6 ) -  Histiaiotide \r\n( 7 ) - هيستيايوتيد در دامنه كوه پند  ( Pinde )  در يونان شمالى قرار داشت .\r\n( 8 ) -  Cadmeees \r\n( 9 ) - اين موقعى بود كه اقوام كادمه به ايليرى  ( Illyrie )  مهاجرت ميكردند ( جلد پنجم تاريخ هردوت - بند 57 و 61 )\r\n( 10 ) -  Pindos  - يكى از شهرهاى درى واقع در پارناس  ( Parnasse )  .\r\n( 11 ) -  Macednone \r\n( 12 ) -  Dryopide  - اين همان ناحيه‌ايست كه بعدها قسمتى از سرزمين دريد  ( Doride )  شد . ( تاريخ هردوت ، جلد هفتم ، بند 31 و 43 ) .\r\n( 13 ) -  Ploponnese ) \r\n( 14 ) -  ( Tyrrhenee )  - مقصود از اهالى تيرنه اقوام اتروسك  ( Etrusques )  است .\r\n( 15 ) -  ( Croton )  - مقصود از « بالاتر از اهالى تيرنه » اينست كه در داخل و رو بشمال سكونت داشتند .\r\n( 16 ) -  Dorie  - اقوام يونان اوليه كه جزيرهء پلوپونز را تسخير و دولت اسپارت را تأسيس كردند .\r\n","page_name":" 105 ","page_number":117},
  {"content":"\r\n\r\nميشوند و در آن زمان در سرزمين كنونى تساليوتيد « 1 » سكونت داشتند همسايه بودند . و نيز عده‌اى از مردمان پلازژبه هلسپون « 2 » و پلاكيا « 3 » و سكيلاكه « 4 » و ديگر شهرهائى كه متعلق به آنها بود و امروز تغيير اسم داده‌اند مهاجرت كردند . اگر با در نظر گرفتن اين اقوام بخواهيم دربارهء زبان مردمان پلازژ حدس و قرينه‌اى بيابيم بايد بگوئيم كه زبان اين مردمان يكى از زبانهاى اقوام وحشى بوده است .\r\nاگر تمام مردمان پلازژ چنين بوده باشند ، اهالى آتن كه از نژاد پلازژ بوده‌اند بايد قاعدة ضمن تغيير ماهيت خود و يونانى شدن ، زبان جديدى آموخته باشند . به همين جهت است كه نه اهالى كروتون و نه ساكنان پلاكيا مانند اقوام مجاور خود صحبت نميكنند « 5 » ، در حالى كه بين خود آنها وحدت و اشتراك زبان موجود است ، و اين امر مىرساند كه زبانى كه آنها حفظ كرده‌اند همانست كه در زمان مهاجرت با خود به اين نواحى آورده‌اند .\r\n58 - تا جائى كه من اطلاع دارم ملت يونان از ابتداى پيدايش خود تاكنون بيك زبان تكلم ميكرده است . در موقعى كه هنوز ملتى ضعيف بود از قوم پلازژ مجزا شد « 6 » و با اينكه در آغاز كار بسيار حقير و مسكين بود چون عدهء زيادى از اقوام وحشى و بخصوص جمعى كثير از مردمان پلازژ به آن ملحق شدند ، كم‌كم تشكيل ملتى بزرگ داد كه شامل اقوام كنونى يونانى مىباشد . با مقايسه با ديگر اقوام پلازژ كه همچنان\r\n\r\n\r\n","description":"","footnote":"\r\n( 1 ) -  ( Thessaliotide )  - اين محل همانست كه پلازژيوتيد  ( Pelasgiotide )  نيز ناميده مىشود و در شمال شرقى تسالى قرار دارد . در آن زمان در اين ناحيه شهرى بود بنام ژيرتون  ( Gyrton )  كه درحقيقت مركز كروتون محسوب ميشد .\r\n( 2 ) -  Hellespont  - ( نام قديم داردانل )\r\n( 3 ) -  Plakia \r\n( 4 ) -  Skylake \r\n( 5 ) - دربارهء پلاكيا و سكيلاكه ، هردوت شخصا اطلاعاتى زياد داشت ، ولى دربارهء كروتون اطلاعات او كمتر بود .\r\n( 6 ) - اين واقعه هنگامى اتفاق افتاد كه فرزندان دوكاليون  ( Deucalion )  از فتيوتيد  ( Phtiotide )  خارج شدند . اين ناحيه مجاور تسالى و محل سكونت اقوام پلازژ بود .\r\n","page_name":" 106 ","page_number":118},
  {"content":"\r\n\r\nوحشى مانده‌اند « 1 » ، به نظر نميرسد كه هيچ قومى چنين توسعه يافته و بزرگ شده باشد « 2 » .\r\n59 - كرزوس مطلع شد كه يكى از اقوامى كه شرح آن در فوق گذشت و قوم آتن نام داشت در زمان پيزيسترات « 3 » پسر هيپوكرات « 4 » كه در آن زمان حكمران مطلق العنان آتن بود بانفاق و اختلاف داخلى روبرو بود . هنگامى كه هيپوكرات مانند يك فرد عادى در مراسم جشن‌هاى المپى شركت كرده بود واقعه‌اى شگفت و حيرت‌آور براى او رويداد . هيپوكرات قربانىهاى معمولى را اهدا كرده بود و هنگامى كه ديك‌ها مملو از گوشت و آب بود ، بدون اينكه آتشى روشن شود ديگ‌ها به جوش آمدند و سررفتند . كيلون « 5 » از اهل لاكدمون كه تصادفا در آنجا\r\n\r\n\r\n","description":"","footnote":"\r\n( 1 ) - قصد هردوت از بيان اين عبارت اينست كه آن قسمت از اقوام پلازژ را كه از حال وحشيگرى خارج شده بودند مشخص كند ، قومى كه در شهر آتن سكونت داشت از اين دسته محسوب ميشد .\r\n( 2 ) - نويسندگان يونان باستان اصطلاح « پلازژ » را به دو معنى به كار برده‌اند : 1 ) معناى اول آن نام بعضى از قبايل يونانى است كه در تسالى و تراس و ميزى  ( Mysie )  سكونت داشتند .\r\n2 ) معناى دوم آن‌كه بيشتر استعمال مىشود همانست كه ما امروز « ما قبل تاريخ » ميناميم .\r\nپلازژهائى كه هردوت از آنها صحبت مىكند دسته‌اى از يونانيان بودند كه مانند درىها در زمانهاى مختلف به سرزمين يونان هجوم بردند . قبل از ورود آنها به سرزمين يونان ، در قسمت قاره‌اى يونان مردمى حقير و مسكين ميزيستند ، در حالى كه در جزاير و بخصوص در قسمت اصلى يونان تمدنى درخشان موجود بود . قسمت اخير اين بند از متن كتاب هردوت بسيار مهم است و بدرستى معلوم نيست مؤلف چه قصدى از انشاء آن داشته . شايد قصد او اين بوده كه بگويد كه چنانچه پلازژها مجزا مانده بودند و كارشان بالا ميگرفت ميتوانستند از تحليل رفتن خود در تمدن يونانى مانع شوند .\r\n( 3 ) - پيزيسترات  ( Psistrate )  در سال 561 قبل از ميلاد در يونان بحكومت رسيد و در سال هاى 556 و 555 بوسيلهء خاندان آلكمئون  ( Alcmeon )  از يونان رانده شد و به او به  ( Eubee )  عزيمت كرد . در سال 550 از « اوبه » مراجعت كرد و در 527 درگذشت . از اين قرار ، « يازدهمين سال » كه هردوت در بند 62 از آن صحبت ميدارد بايد از اولين سال رسيدن او به حكومت حساب شود ( 561 قبل از ميلاد ) ، نه از سال سقوط او . پيزيسترات سياستى عاقلانه و ملايم داشت ، از شعرا و ادبا تشويق كرد و اولين كسى بود كه اشعار هومر را منتشر كرد .\r\n( 4 ) -  Hippocrate \r\n( 5 ) - كيلون  ( Chilon )  يك تن از هفت تن « ريش‌سفيدان و عقلاى » قوم بود .\r\n","page_name":" 107 ","page_number":119},
  {"content":"\r\n\r\nحاضر و ناظر اين واقعهء شگفت بود به هيپوكرات توصيه كرد كه اولا با زنى كه بتواند صاحب بچه شود ازدواج نكند و ثانيا چنانچه چنين زنى دارد ، فورا او را ترك گويد و اگر داراى پسرى است او را نفى ولد كند . بطورى كه نقل ميكنند هيپوكرات باندرزهاى كيلون توجهى نكرد و بعدها از او فرزندى به دنيا آمد كه پيزيسترات ناميده شد . هنگامى رسيد كه آتنىهاى ساكن سواحل با همشهريان خود كه در دشت سكونت داشتند بنفاق برخاستند . دستهء اول مگاكلس « 1 » پسر آلكمئون « 2 » را برياست خود برگزيدند و دستهء دوم ليكورگ « 3 » پسر آريستولائيدس « 4 » را .\r\nدر اين موقع پيزيسترات نيز بفكر قبضه كردن حكومت افتاد و دستهء سومى تشكيل داد كه از ساكنان كوهستان تشكيل ميشد . وقتى طرفداران او اجتماع كردند و پيزيسترات ظاهرا رئيس ساكنان كوهستان شد نقشه‌اى طرح كرد بشرح زير :\r\nاو خود و قاطرهاى خود را مجروح كرد و سپس گردونه خور را به ميدان عمومى شهر برد و طورى به ميدان وارد شد كه مردم تصور كنند در موقعى كه قصد حركت به خارج شهر داشته دشمنان قصد كشتن او را كرده‌اند و اكنون با اين قيافه و وضع از چنگ آنان گريخته است . پس روى به ملت كرد و از مردم خواست كه دسته‌اى براى حفاظت جان او تشكيل دهند ، زيرا او در گذشته به سمت فرمانده لشگر در جنگ عليه اقوام مگارى « 5 » خودنمائىها كرده و شهر نيزايا « 6 » را تسخير كرده بود و علاوه بر آن كارهاى شگفت و درخشان ديگرى نيز انجام داده بود . مردم آتن فريب او را خوردند و به او اجازه دادند كه از بين اهالى آتن سيصدتن براى محافظت\r\n\r\n\r\n","description":"","footnote":"\r\n( 1 ) -  Megacles \r\n( 2 ) -  Alcmeon  - رئيس يكى از بزرگترين خانواده‌هاى يونان باستان معروف به خاندان آلكمئون .\r\n( 3 ) -  Lycurgue  - ناطق معروف يونان باستان در قرن 4 قبل از ميلاد كه غير از مقنن معروفى است كه به همين نام خوانده مىشود .\r\n( 4 ) -  Aristolaides \r\n( 5 ) -  Megarie  - اقوامى كه در ناحيه ترعه كورنت سكونت داشتند .\r\n( 6 ) -  Nysaia \r\n","page_name":" 108 ","page_number":120},
  {"content":"\r\n\r\nخود برگزيند . اينها سربازان حامل نيزه « 1 » نبودند ، بلكه درحقيقت مسلح به گرز بودند و با گرزهاى چوبى بدنبال پيزيسترات حركت ميكردند . ولى اين مردان بكمك پيزيسترات قيام كردند و ارگ شهر را مسخر شدند . از آن ببعد پيزيسترات بدون اينكه اداره‌كنندگان شهر را تغيير دهد يا قوانين آن را عوض كند بر مردم آتن حكومت كرد . او با رعايت قانون اساسى موجود بر شهر آتن حكومت كرد و اين شهر را با عقل و تدبير تمام اداره كرد .\r\n60 - ولى كمى بعد طرفداران مگاكلس و ليكورگ باهم متحد شدند و او را از شهر بيرون كردند . بدين ترتيب پيزيسترات يك بار به حكومت آتن رسيد و قبل از آنكه حكومت خود را كاملا مستقر كند آن را از دست داد . ولى همانها كه او را از كار بر كنار كرده بودند بار ديگر بجان هم افتادند . چون طرفداران مگاكلس از او روى بگرداندند و با او رفتار بدى در پيش گرفتند « 2 » ، مگاكلس به پيزيسترات پيشنهاد كرد كه دختر او را بزنى قبول كند و آنگاه حكمران آتن گردد . پيزيسترات اين پيشنهاد را پذيرفت و با شرايطى كه بدان اشاره شد با مگاكلس توافق كرد .\r\nاين دو نفر براى بازگشت پيزيسترات به حكومت نقشه‌اى كشيدند كه من آن را خام‌ترين نقشه‌ها در دنيا مينامم . بايد توجه كرد كه مردم يونان مدتها خود را از وحشىها و بربرها « 3 » برتر تشخيص ميداده‌اند و خود را مردمانى بصير و عارى از ضعف و سادگى ميدانسته‌اند . اگر در آن زمان كه مردمان آتن به علت بصيرت و هوش و ذكاوت خود معروف‌ترين مردمان يونان بودند اين دو نفر واقعا چنين نقشه‌اى طرح كرده‌اند ، نقشهء آنها بسيار خام و كودكانه بوده است . در دهكدهء پئانيا « 4 » زنى بود كه فيه « 5 » نام داشت . وى زنى بود زيبا كه اندامش به مقدار سه انگشت از چهار آرنج\r\n\r\n\r\n","description":"","footnote":"\r\n( 1 ) - ظاهرا دستهء محافظين شاهزادگان و شخصيت‌هاى بزرگ را سربازان حامل نيزه تشكيل ميدادند .\r\n( 2 ) - بعدها مگاكلس بار ديگر با طرفداران خود كنار آمد ( بند 61 همين كتاب ) .\r\n( 3 ) - يونانيان باستان غير از خود ديگر اقوام معاصر خود را وحشى و بربر و باصطلاح امروز خارجى ميدانستند .\r\n( 4 ) -  Paiania \r\n( 5 ) -  Phye \r\n","page_name":" 109 ","page_number":121},
  {"content":"\r\n\r\nكوتاه‌تر بود . آنها اين زن را سلاح كامل بر تن كردند . و آنگاه او را بر گردونه‌اى نشاندند و بوى آموختند كه چگونه حالتى باشكوه و باعظمت به خود گيرد و با اين وضع او را به شهر وارد كردند . در مقابل او عده‌اى پيش‌آهنگ و ايلچى حركت ميكرد كه قبل از او به شهر وارد شدند و همانطور كه آن دو نفر به آنها آموخته بودند به مردم شهر آتن چنين اعلام كردند : « اى اهالى آتن ، پيزيسترات را با صلح و سلم به شهر خود بپذيريد ، زيرا او كسى است كه آتنا « 1 » او را از بين تمام مردم برگزيده و اكنون با خود به شهر وارد مىكند . » اين اشخاص به همه طرف رفتند و همه‌جا اين خبر را منتشر كردند . ناگهان در دهات چنين شايع شد كه آتنا پيزيسترات را با خود ميآورد و ساكنان شهر نيز كه اطمينان داشتند اين زن همان الهه است ، اين مخلوق عادى را پرستيديد و از پيزيسترات استقبال كردند .\r\n61 - پيزيسترات به شرحى كه گفتيم بار ديگر حكومت را در دست گرفت و آنگاه بموجب توافقى كه با مگاكلس كرده بود دختر او را بزنى گرفت . ولى چون پسرانى بسن بلوغ از خود داشت و از طرفى گفته ميشد كه قوم آلكمئون نفرين كرده و لعنت شده خداوندى است « 2 » ، پيزيسترات مايل نبود كه از زن جديد خود فرزندى به دنيا آورد و به اين علت با او رابطى غير عادى و غير طبيعى داشت . در آغاز كار ، زن از افشاى اين راز خوددارى كرد ؛ ولى كمى بعد ، خواه مادرش در اين باره از او سؤالى كرده باشد و خواه نكرده باشد ، در هر حال مطلب را با او در ميان گذارد . مادر نيز مطلب را به اطلاع شوهر خود رساند . شخص اخير از اهانتى كه پيزيسترات به او كرده بود سخت ناراحت شد و در لحظه‌اى كه دچار خشم و غضبى شديد بود تصميم گرفت از مخالفت و دشمنى با مردان دستهء خود صرفنظر كند . وقتى پيزيسترات از آنچه عليه او در شرف تكوين بود مطلع شد سراسر كشور را تخليه كرد و به شهر ارترى « 3 » عزيمت كرد . در اين شهر پيزيسترات با پسران خود به مشورت مشغول شد . هيپياس « 4 »\r\n\r\n\r\n","description":"","footnote":"\r\n( 1 ) -  ( Athena )  يا آتنه  ( Athenee )  خداوند عقل در يونان باستان\r\n( 2 ) - دربارهء منشاء اين شهرت رجوع شود به كتاب پنجم هردوت ، بند 71\r\n( 3 ) -  ( Eretrie )  - يكى از شهرهاى جزيرهء اوبه  ( Eubee )  كه در مقابل سواحل شبه جزيرهء آتيك  ( Attiques )  قرار داشت .\r\n( 4 ) - هيپياس  ( Hippias )  ارشد پسران پيزيسترات بود .\r\n","page_name":" 110 ","page_number":122},
  {"content":"\r\n\r\nعقيده داشت كه بايد بار ديگر حكومت را قبضه كرد و او موفق شد اين عقيده را به پدر خود تحميل كند . پس در شهرهائى كه تعهداتى نسبت به آنها داشتند بجمع - آورى كمك و هدايا مشغول شدند . بسيارى از مردم مبالغى هنگفت در اختيار آنها گذاردند . اهالى شهر تب « 1 » از حيث اهميت هدايائى كه دادند در درجه اول قرار گرفتند . خلاصه ، مدتى گذشت و همه‌چيز براى بازگشت پيزيسترات به حكومت آماده شد . از شبه جزيرهء پلوپونز جمعى از سربازان مزدور از اهل آرگوس بكمك او آمده بودند ، و نيز يكى از مردمان ناگزوس « 2 » كه ليگداميس « 3 » نام داشت و داوطلبانه به آنها ملحق شده بود علاقه زيادى به كمك به آنها ابراز داشت و پول و نفرات زيادى براى آنها تهيه كرد .\r\n62 - پس آنها از ارترى حركت كردند و در يازدهمين سال « 4 » به سرزمين آتيك وارد شدند و ابتدا ماراتون « 5 » را اشغال كردند . در موقعى كه آنان در اين محل اردوزده بودند ، طرفداران آنها از شهر باستقبال آنها آمدند . از دهات حومه نيز عدهء زيادى از اهالى كه به حكومت استبدادى بيش از آزادى علاقه داشتند « 6 » باستقبال آنها شتافتند . اين اشخاص تشكيل جمعيتى بزرگ دادند . از طرف ديگر آن قسمت از اهالى آتن كه ساكن شهر بودند ، در مدتى كه پيزيسترات به جمع‌آورى پول مشغول بود و حتى موقعى كه او ماراتون را اشغال كرده بود اعتنائى به او نداشتند ، ولى وقتى شنيدند كه او از ماراتن بسوى شهر حركت كرده براى مقابله با او خارج شدند . در موقعى كه اهالى شهر با تمام قواى خود بمقابله با تبعيدشدگان ميشتافتند ،\r\n\r\n\r\n","description":"","footnote":"\r\n( 1 ) -  Thebes  - پايتخت قديم ناحيه بئوسى  ( Beotie )  در يونان باستان\r\n( 2 ) -  Naxos  - يكى از جزاير بزرگ يونان\r\n( 3 ) -  Lygdamis \r\n( 4 ) - مقصود اين نيست كه بعد از يازده سال غيبت مراجعت كردند . مقصود اينست كه يازده سال پس از حركت از ارترى به آتيك رسيدند .\r\n( 5 ) -  Marathon  - دشت معروف واقع در مشرق آتن\r\n( 6 ) - معلوم نيست چگونه هردوت اين ترجيح را به مردم آزادمنش شهر آتن نسبت ميدهد . از طرفى اين نخستين بار نيست كه او اظهار نظر مىكند كه يونانيان از آزادى چندان استقبالى نميكرده‌اند ( هردوت - كتاب سوم بند 143 ) .\r\n","page_name":" 111 ","page_number":123},
  {"content":"\r\n\r\nسپاهيان پيزيسترات كه از ماراتون بسوى شهر در حركت بودند وقتى به معبد آتنا واقع در پالن « 1 » رسيدند براى مقابله با آنها موضع گرفتند . در اين محل يكى از مردانى كه عادت به پيشگوئى داشت و آمفىليتوس « 2 » ناميده ميشد و از اهل آكارنانى « 3 » بود در تحت تأثير الهامى خداوندى در برابر پيزيسترات حاضر شد و دست خود را بر اندام او گذارد و الهام خداوندى را به شكل شعرى شش آهنگى چنين بر او نازل كرد :\r\n« تور ماهيگيرى باز شده ، هنگام شب كه تورها گسترده شدند . »\r\n« در روشنائى ماهتاب ماهىها خود را بدام خواهند افكند . »\r\n63 - اين بود پيشگوئى كه اين مرد از خداوندان الهام گرفت . پيزيسترات معناى اين پيشگوئى را درك كرد و مفهوم آن را مورد قبول خود اعلام كرد و آنگاه به سپاه خود امر كرد شروع به پيشروى كند . اتفاقا ساكنان شهر آتن در آن هنگام مشغول صرف غذا بودند ، و آنها هم كه غذاى خود را تمام كرده بودند يا در خواب بودند و يا به بازى نرد مشغول بودند . افراد پيزيسترات بر سر آنها ريختند و آنها را تارومار كردند . هنگامى كه آنها بفرار مشغول بودند ، پيزيسترات براى اينكه آنها پراكنده بمانند و نتوانند بار ديگر گرد هم جمع شوند تدبيرى عاقلانه انديشيد .\r\nتدبير او اين بود كه فرمان داد پسران او بر اسب‌هاى خود قرار گيرند و بجانب جلو برانند و وقتى به فراريان رسيدند همان قسم كه به آنها تعليم داده بود به فراريان بگويند كه از پيزيسترات بيم نداشته باشند و هركس ميتواند به كسب‌وكار خود مشغول باشد .\r\n64 - اهالى آتن قبول كردند و بدين ترتيب براى سومين بار پيزيسترات بحكومت آتن رسيد . او بكمك دسته‌هاى متعدد سپاه امدادى و ثروت و تمولى كه در شبه -\r\n\r\n\r\n","description":"","footnote":"\r\n( 1 ) -  Pallene \r\n( 2 ) -  Amphilytos  - در نظر يونانيان باستان اين غيب‌گويان كسانى بودند كه مجموع متون پيشگوئىها را بخاطر داشتند و در هر مورد باقتضاى موقع قسمتى از آن را استخراج و اعلام ميكردند . يونانيان عقيده داشتند كه حتى براى اين كار الهام خداوندى لازم است .\r\n( 3 ) -  Acarnanie  - يكى از نواحى يونان باستان كه مردمانى جنگجو داشت .\r\n","page_name":" 112 ","page_number":124},
  {"content":"\r\n\r\nجزيرهء آتيك « 1 » و معادن ستريمون « 2 » بدست آورد حكومت مستبد خود را مستحكم كرد . فرزندان آن دسته از اهالى آتن را كه فورا از ميدان جنگ نگريخته و مقاومتى از خود ابراز كرده بودند « 3 » بعنوان گروگان گرفت و در ناگزوس « 4 » مستقر كرد ، چه او ناگزوس را نيز به زور اسلحه تسخير كرد و حكومت آن را به ليگداميس « 5 » داد . علاوه بر آن ، مطابق پيشگوئى هاتف ، معابد جزيرهء دلوس را نيز تهذيب كرد ، بدين طريق كه در سراسر منطقه‌اى كه از محل معبد به چشم ميآمد اجساد مردگان را از خاك بيرون كشيد و به نقطه‌اى ديگر از جزيره منتقل كرد . بدين ترتيب پيزيسترات وقتى بر آتن حكومت ميكرد كه جمعى از اهالى اين شهر « 6 » در جنگ بقتل رسيده بودند و جمعى ديگر دور از وطن خود با آلكمئونىها در تبعيد بسر ميبردند .\r\n65 - اين بود چگونگى فشار حكومت بر اهالى آتن به شرحى كه كرزوس از آن مطلع شده بود . و اما دربارهء اهالى لاكدمون ، كرزوس دانست كه اين قوم نيز بر مشكلاتى بزرگ فائق آمده و در جنگى كه با اهالى تژه « 7 » در پيش داشت فاتح و پيروز شده بود . چه ، در زمانى كه لئون « 8 » و آگاسيكلس « 9 » در اسپارت حكومت ميكردند\r\n\r\n\r\n","description":"","footnote":"\r\n( 1 ) - درآمد او در ناحيهء آتيك بيشتر به شكل عوارض مختلف و ماليات از اموال غير منقول و بخصوص از معادن لوريون  ( Laurion )  بود .\r\n( 2 ) -  Strymon  - بعدها هيستيه  ( Histiee )  از اهل ملط در اين ناحيه مالك معادن بزرگ نقره شد .\r\n( 3 ) - بطوريكه بعدا مشاهده خواهد شد جنگ پالن  ( Pallene )  با هزيمت ساده خاتمه نيافت ، بلكه در اين محل نبردى واقعى رويداد و جمعى نيز بقتل رسيدند .\r\n( 4 ) -  Naxos \r\n( 5 ) -  Lygdamis \r\n( 6 ) - در متن هردوت « جمعى از اهالى اين شهر » گفته شده ، در حالى كه مقصود « جمعى از اهالى شهر كه با او مخالف بودند » مىباشد .\r\n( 7 ) -  Tegee \r\n( 8 ) -  Leon \r\n( 9 ) -  Agasicles \r\n","page_name":" 113 ","page_number":125},
  {"content":"\r\n\r\nاهالى لاكدمون كه در تمام جنگها پيروز بودند فقط در جنگ با اهالى تژه با شكست مواجه شده بودند . اگر زياد به عقب برگرديم « 1 » ، مشاهده ميكنيم كه بين اقوام يونانى آنها تنها كسانى بودند كه حكومتشان تابع بدترين قوانين بود و اين امر روابط چه در روابط شخصى آنها و چه نسبت به خارجيان مشهود بود و آنها با خارجيان تجارتى زيادى نداشتند « 2 » چگونگى تغيير قوانين آنان و تبديل آنها به قوانين خوب چنين است : ليكورگ كه يكى از شخصيت‌هاى برجسته اسپارت بود براى مشورت با هاتف معبد دلف به اين شهر آمد « 3 » . همين كه او به معبد وارد شد ، هاتف معبد چنين آغاز سخن كرد : « اى ليكورگ ، تو به سراى مجلل من روى آورده‌اى ، سرائى كه نزد خداوند زوس « 4 » و ديگر خدايان ساكن المپ عزيز است . من ترديد دارم كه آيا بايد ترا يك فرد بشر اعلام كنم يا يك خدا . ولى اى ليكورگ ، من ترجيح مىدهم ترا يك خدا بدانم . » بعضى مدعى هستند كه هاتف معبد پس از بيان اين سخن قانون اساسى را كه در حال حاضر در اسپارت مجرى است بر او نازل كرد . ولى بطوريكه اهالى لاكدمون خود اظهار ميكنند در موقعى كه لئوبوتاس « 5 » برادرزادهء ليكورگ پادشاه اسپارت بود و ليكورگ قيم او شده بود ، وى اين قانون را از كرت « 6 » به اسپارت آورده بود . حقيقت آنست كه همين كه او به قيمومت رسيد تمام قوانين را تغيير داد و كوشيد طورى كند كه قوانين او نقض\r\n\r\n\r\n","description":"","footnote":"\r\n( 1 ) - بين لئوبوتاس  ( Leobotas )  و لئون نه پادشاه ديگر سلطنت كرده بودند ( هردوت - كتاب هفتم بند 204 ) .\r\n( 2 ) - ظاهرا مقصود هردوت آنست كه اهالى لاكدمون نه تنها با ديگر مردم ساكن يونان رفت‌وآمدى نداشتند ، بلكه حتى بين دهات اين ناحيه نيز چندان روابطى نداشتند .\r\nهر دسته در دهكدهء خود زندگى ميكردند و از مردم دهكدهء ديگر بىخبر بودند .\r\nاصطلاح لاكدمون و اسپارت كه امروز معمولا از آنها مفهوم واحدى استنباط مىشود در نظر هردوت باهم اختلاف داشت و هردوت اهالى لاكدمون را غير از اهالى اسپارت ميدانست .\r\n( 3 ) - ليكورگ شايد به آن جهت به معبد دلف آمده بود تا موافقت خداوند را نسبت به قانون اساسى كه خود تحرير كرده بود جلب كند .\r\n( 4 ) -  Zeus \r\n( 5 ) -  Leobotas \r\n( 6 ) -  Crete \r\n","page_name":" 114 ","page_number":126},
  {"content":"\r\n\r\nنشود « 1 » . سپس به تنظيم مقررات مربوط به جنگ پرداخت و دسته‌هاى سربازان كه انوموسى « 2 » نام داشت و نيز دسته سى نفرى « 3 » و سىسىتى « 4 » و افور « 5 » و ژرونت « 6 » را تأسيس كرد .\r\n66 - بدين ترتيب بود كه اهالى لاكدمون در مرحله‌اى جديد از حيات خود وارد شدند و قوانين جديدى بر آنها حكومت كرد . وقتى ليكورگ درگذشت ، آنها براى او مقبره‌اى بنا كردند و اكنون براى او بزرگترين احترامات را قائل ميباشند .\r\nچون سرزمين آنها حاصلخيز و تعداد مردان آنها كثير بود بسرعت ترقى كردند و وضع آنها رونق يافت . در اين هنگام ديگر آنها نميتوانستند در حال صلح زندگى كنند و چون اطمينان داشتند كه از اهالى آركادى « 7 » قوىترند با هاتف معبد دلف دربارهء تسخير سراسر آركادى مشورت كردند . هاتف معبد به آنها چنين پاسخ داد :\r\n« تو از من آركادى را ميخواهى ؟ اين خواهشى بزرگ است كه تو از من دارى ، »\r\n\r\n\r\n","description":"","footnote":"\r\n( 1 ) - پلوتارك مدعى است كه اين قوانين همان قوانين سولون بوده است .\r\n( 2 ) - انوموسى  ( Enomotie )  عبارت بود از يك جزء از سپاه اسپارت و در آن زمان كوچكترين قسمت سپاه محسوب ميشد . سربازان هر انوموسى نسبت بهم سوگند وفادارى ياد ميكردند .\r\n( 3 ) - دسته سى نفرى  ( Triecade )  عبارت بود از يك سازمان ادارى مركب از سى خانواده .\r\n( 4 ) -  ( Sissitie )  - تمام مردان شهر اسپارت همين كه به سن بيست سالگى ميرسيدند مجبور بودند در سازمان نظام وارد شوند و باهم صرف غذا كنند . اين غذاى مشترك را اسپارتىها سىسىتى  ( Sissitie )  ميناميدند . هر دسته پانزده نفرى از سربازان يك غذاى مشترك داشت . به علت وجود همين وضع است كه اسپارت به يك سربازخانه نظامى معروف شده بود .\r\n( 5 ) - افور  ( Ephore )  عنوان كسانى بود كه هرسال از طرف مجمع عمومى ملت انتخاب ميشدند و اختيارات وسيعى داشتند . آنها وظيفه داشتند كه در كار رؤساى ادارات و حتى پادشاهان نظارت كنند و قوانين موجود را تغيير دهند . بطور خلاصه افورها امور حكومتى را در دست داشتند .\r\n( 6 ) - ژرونت  ( Geronte )  عنوان اعضاى مجلس قدما يا مجلس سنا بود . اعضاى اين مجلس 28 نفر بودند و هريك لا اقل شصت سال داشتند . و براى تمام مدت عمر از طرف مجمع عمومى ملت انتخاب ميشدند .\r\n( 7 ) -  Arcadie \r\n","page_name":" 115 ","page_number":127},
  {"content":"\r\n\r\n« من آن را به تو نخواهم داد ، زيرا مردانى بسيار هستند در آركادى ، »\r\n« كه خوراك آنها ريشهء گياهان است « 1 » و مانع كار تو خواهند شد ، »\r\n« ولى من هرگز از روى حسد تقاضاى ترا رد نميكنم و به تو مىبخشم ، »\r\n« ناحيه تژه « 2 » را كه زمين آن به زير پا صدا مىكند ، »\r\n« تا در آنجا برقص درآئى و دشت زيباى آن را با ريسمان اندازه بگيرى . »\r\nوقتى اين جواب را براى اهالى لاكدمون نقل كردند و آنها اين جواب را شنيدند تصميم گرفتند از حمله به ديگر ساكنان آركادى خوددارى كنند . ولى در حالى كه زنجيرهائى با خود حمل ميكردند بجنگ با اهالى تژه شتافتند و چون به قول فريبندهء هاتف اعتماد داشتند ، تصور كردند با آن زنجيرها قوم تژه را باسارت و بردگى خواهند برد . ولى در جنگ شكست خوردند و آنها كه زنده باسارت درآمدند با همان زنجيرها كه خود همراه آورده بودند در دشت تژه به كار كردن مجبور شدند و اين دشت را در حال كار با ريسمان اندازه‌گيرى كردند « 3 » . زنجير هائى كه بپاى آنان بسته بودند تا زمانى كه من ميزيستم باقى بود و در تژه گرداگرد معبد آتنا واقع در آلئا « 4 » آويخته بودند .\r\n67 - در نخستين جنگ اهالى اسپارت با قوم تژه ، اسپارتىها دائما با شكست مواجه ميشدند . ولى در زمان كرزوس ، هنگامى كه آناكساندريداس « 5 » و آريستون « 6 » در لاكدمون سلطنت ميكردند ، كم‌كم اسپارتىها در جنگ تفوق يافتند و شرح اين\r\n\r\n\r\n","description":"","footnote":"\r\n( 1 ) - اشاره به قدمت تمدن و عادات و رسوم بدوى آنها است .\r\n( 2 ) -  Tegee \r\n( 3 ) - درحقيقت پيشگوئى هاتف تحقق يافته بود ، چه اهالى اسپارت با ريسمان دشت تژه را اندازه‌گيرى كردند ، ولى نه براى تقسيم آن بين سربازان فاتح ، بلكه براى تقسيم كار بين مغلوب‌شدگانى كه در اسارت بودند . رقص آنها كه هاتف به آن اشاره كرده بود رقص دسته‌هاى شاداب و بشاش نبود ، بلكه رقص دسته‌هاى كارگرى بود كه چون زنجير به پا داشتند همانطور كه هاتف گفته بود زمين در زير پاى آنان صدا ميكرد !\r\n( 4 ) -  Alea \r\n( 5 ) -  Anaxandridas \r\n( 6 ) -  Ariston \r\n","page_name":" 116 ","page_number":128},
  {"content":"\r\n\r\nتفوق و چگونگى آن بدين قرار است : چون آنها پيوسته در جنگ با اهالى تژه مغلوب ميشدند كسانى به معبد دلف فرستادند و سؤال كردند كه به كداميك از خدايان بايد متوسل شوند تا بتوانند بر دشمن فائق گردند « 1 » . هاتف معبد به آنها چنين پاسخ داد :\r\n« در آركادى ، در دشتى هموار شهرى بنام تژه واقع شده ، »\r\n« در آنجا دو نوع باد به حكم قضاوقدر ميوزد ، »\r\n« در برابر هر ضربت ضربتى است و در برابر هر رنج رنجى ، »\r\n« در آنجا زمين كه مولد حيات است جسد اورست « 2 » را در آغوش دارد . »\r\n« آن را نزد خود ببر و درين صورت تو حامى شهر تژه خواهى شد . » « 3 »\r\nوقتى اهالى لاكدمون از اين پاسخ هاتف مطلع شدند همه‌جا به تجسس و كاوش پرداختند ، ولى هرچه بيشتر جستجو كردند گم‌شدهء خود را كمتر يافتند ، تا آنكه يكى از اهالى اسپارت بنام ليكاس « 4 » آن را كشف كرد « 5 » . اين شخص بدسته‌اى از اهالى اسپارت تعلق داشت كه مردم آنها را « آگاتورژ » ميناميدند « 6 » ، « آگاتورژها » دسته‌اى از اهالى شهر بودند كه از مسن‌ترين متقاعدين فوج‌سوار نظام تشكيل\r\n\r\n\r\n","description":"","footnote":"\r\n( 1 ) - اين سؤال غالبا در معابد يونان باستان مطرح ميشد و حتى احتمال ميرود كاهنان معابد طرح سؤال را بدين قسم به ارباب رجوع تلقين ميكرده‌اند ، چه بديهى است جواب دادن بچنين سؤال از جواب دادن به سؤال‌هاى نظامى و سياسى آسان‌تر بود .\r\n( 2 ) - اورست  ( Oreste )  فرزند آگاممنون  ( Agamemnon )  پادشاه اسپارت بود .\r\n( 3 ) - مقصود اينست كه چنانچه حامى شهر تژه يعنى جسد اورست را به شهر اسپارت منتقل كنند حقوقى كه حامى نسبت به شهر تژه داشت به شهر اسپارت انتقال خواهد يافت .\r\n( 4 ) -  Lichas \r\n( 5 ) - با اينكه هردوت قبلا گفته بود كه اهالى لاكدمون از مشكلات خود خلاص شدند در اين قسمت بار ديگر به عقب برميگردد و دربارهء كشف استخوان‌هاى اورست صحبت مىكند .\r\nاين طرز بيان مطلب كه ابتدا سرانجام واقعه را ذكر و سپس جزئيات و جريان آن نقل مىشود يكى از خصوصيات تاريخ‌نويسى هردوت است . عيب اين طرز تاريخ‌نويسى اينست كه خواننده غافلگير نميشود زيرا ضمن مطالعه يك واقعهء تاريخى قبلا از سرانجام آن با اصلاع است .\r\n( 6 ) - آگاتورژ  ( Agathoerges )  به كسانى گفته ميشد كه به كارهاى خوب اقدام ميكردند .\r\nليكاس نيز با كشف جسد اورست عملى نيك انجام داده بود .\r\n","page_name":" 117 ","page_number":129},
  {"content":"\r\n\r\nميشد « 1 » ؛ هر سال پنج‌تن از آنها از فوج خارج و به دسته آگاتورژها ملحق ميشدند .\r\nدر سالى كه اين پنج تن از فوج خارج ميشدند نه تنها نميتوانستند بيكار بمانند ، بلكه هريك براى انجام خدمت به دولت به گوشه‌اى مأمور ميشدند و بطور خستگى - ناپذير كار ميكردند .\r\n68 - پس يكى از اين مردان كه ليكاس « 2 » نام داشت برحسب تصادف و اتفاق و بكمك هوش و ذكاوت خود آنچه را كه در تژه جستجو ميكردند يافت . چون در اين زمان بار ديگر با اهالى تژه روابط عادى مستقر شده بود ، ليكاس به دكهء آهنگرى وارد و به تماشاى كوبيدن آهن مشغول شد . مشاهدهء اين منظره او را غرق در حيرت و اعجاب كرد . مرد آهنگر كه متوجه او شده بود كار خود را متوقف كرد و چنين گفت : « اى خارجى كه از اهل لاكونى « 3 » هستى ، چون تو از مشاهدهء كوبيدن آهن دچار حيرت و تعجب ميشوى ، تصور ميكنم اگر آنچه را من ديده‌ام ديده بودى بيشك دچار بحت و حيرتى بيشتر ميشدى . هنگامى كه من در اين حياط مشغول حفر گودالى بودم با تابوتى به طول هفت آرنج روبرو شدم . چون تصور نميكردم كه هرگز انسانى بلندقدتر از انسان امروز وجود داشته باشد ، تابوت را گشودم و مشاهده كردم كه جنازه آن بدرازاى تابوت است . من آن را اندازه گرفتم و سپس از نو در خاك نهادم . » بدين قسم مرد آهنگر مشاهدات خود را براى ليكاس نقل كرد .\r\nليكاس دربارهء آنچه شنيده بود در انديشه شد و حدس زد كه از روى مشخصاتى كه هاتف معبد داده اين جنازه بايد به اورست تعلق داشته باشد . او حدس خود را چنين توجيه ميكرد : در كورهء آهنگر دودم ديده ميشد كه درحقيقت بادهائى بود كه هاتف به آن اشاره كرده بود و پتك و سندان آهنگر تعبير « در برابر هر ضربت ضربتى است » و آهنى كه كوبيده ميشد « رنجى بود كه در برابر آن رنجى\r\n\r\n\r\n","description":"","footnote":"\r\n( 1 ) - فوج‌سوار نظام از سيصد نفر تشكيل ميشد و دسته محافظين پادشاه را تشكيل ميداد . هر سال پنج‌تن از مسن‌ترين آنها از فوج خارج و به دسته آگاتورژها ملحق ميشدند .\r\n( 2 ) -  Lichas \r\n( 3 ) - لاكونى  ( Laconie )  يا اسپارت .\r\n","page_name":" 118 ","page_number":130},
  {"content":"\r\n\r\nديگر بود . » و علت تصور اين مشابهت در نظر او اين بود كه كشف آهن براى بدبختىها و افزايش رنج‌هاى بشر بوده است . پس از آنكه حدس خود را در مغز خود پرورش داد به اسپارت مراجعت كرد و ماجرا را براى اهالى لاكدمون نقل كرد . ولى اهالى لاكدمون به بهانه‌اى پوچ او را متهم ساختند و پس از محاكمه از كشور خود تبعيد كردند . او به تژه مراجعت كرد و سرگذشت تيره‌بختى خود را براى مرد آهنگر نقل كرد و كوشيد حياط او را اجاره كند . مرد آهنگر رضايت نداد ، ولى مدتى گذشت و ليكاس توانست او را راضى كند . پس او در آن خانه مستقر شد ، تابوت را از زير خاك بيرون كشيد ، استخوانها را جمع‌آورى كرد و به اسپارت برد ؛ از آن زمان ببعد هربار كه اهالى لاكدمون و تژه باهم بنزاع برخاستند ، اهالى لاكدمون از هر حيث بر حريفان خود فائق بودند ، و از همين زمان بود كه قسمت اعظم ناحيه پلوپونز باطاعت آنها درآمد .\r\n69 - وقتى كرزوس از اين ماجرا مطلع شد « 1 » ، فرستادگانى با هدايا به اسپارت فرستاد و تقاضاى عقد اتحاد كرد . او به فرستادگان خود آموخته بود كه چگونه و با چه زبان با اهالى اسپارت سخن گويند . همين كه آنها به اسپارت رسيدند ، چنين آغاز سخن كردند : « آنكس كه ما را بنزد شما فرستاده كرزوس پادشاه ليدى و ديگر ملل است . او بشما چنين پيغام ميدهد « 2 » : اى اهالى لاكدمون ، خداوند بوسيلهء هاتفى به من امر كرده است يونان را با خود دوست و متحد كنم ؛ بطوريكه من اطلاع\r\n\r\n\r\n","description":"","footnote":"\r\n( 1 ) - يعنى دانست كه كداميك از اقوام يونانى نسبت به حريفان خود قوىتر بودند .\r\n( 2 ) - بطوريكه در اين قسمت و در بعضى قسمتهاى ديگر مشاهده مىشود ، گاه فرستادگان نقش واسطه و رابطه را از بين برده‌اند و مطلب را از دهان شخص اول بيان كرده‌اند . ظاهرا علت اين طرز بيان بايد توجه زياد مؤلف به صحت و درستى نقل عين پيام بوده باشد نه قائل شدن احترام زياد نسبت به شخص صاحب پيام . و نيز ممكن است در اين نوع بيان مطلب قصد تواضع و فروتنى نهفته باشد ، چنان كه در بند 68 از كتاب هشتم مشاهده مىشود كه وقتى آرتيمز  ( Artemise )  شاهزادهء كوچك بوسيله مردونيوس  ( Mardonios )  به شاهنشاه هخامنشى پيغام ميفرستد ، اظهار تمايل مىكند كه پيام او با ضمير شخص اول بعرض پادشاه برسد .\r\n","page_name":" 119 ","page_number":131},
  {"content":"\r\n\r\nيافته‌ام شما نخستين قوم ملت يونان هستيد . پس بموجب امر خداوندى من بشما روى ميآورم و آرزويم آنست كه بدون نيرنگ و دوروئى دوست و متحد شما باشم . » اين بود پيامى كه كرزوس بوسيله نمايندگان خود براى اهالى لاكدمون فرستاد . اهالى لاكدمون نيز كه از گفتهء هاتف معبد دلف مطلع بودند از ورود فرستادگان ليدى اظهار شادى كردند و عهدنامهء مودت و اتحادى بقيد سوگند منعقد كردند . از طرف ديگر آنها هنوز تحت تأثير هدايائى بودند كه در گذشته از كرزوس دريافت كرده بودند . توضيح آنكه ، اهالى اسپارت در گذشته كسانى به سارد فرستاده بودند تا براى خريد طلا با ليديها مذاكره كنند و قصد آنها اين بود كه اين طلا را براى ساختن مجسمه‌اى از آپولون كه امروز در لاكونى بر روى تورناكس « 1 » برپا است به كار برند ، ولى كرزوس طلائى را كه آنها طالب خريد آن بودند مجانا و بلاعوض به آنها هديه كرد .\r\n70 - اهالى لاكدمون بدلايلى كه گفته شد و بخصوص از اين جهت كه كرزوس از بين تمام اقوام يونانى آنها را براى دوستى خود انتخاب كرده بود ، پيشنهاد اتحاد او را پذيرفتند . آنها اعلام كردند كه حاضرند شخصا بتقاضاى كرزوس بكمك او بشتابند و نيز جامى از برونز ساختند كه بر جدار خارجى آن نقوشى رسم شده بود و سيصد آمفور « 2 » گنجايش داشت ، و چون ميل داشتند هداياى كرزوس را با هديه‌اى جبران كنند ، اين جام را براى او فرستادند . ولى اين جام به سارد نرسيد و علت آن را به دو ترتيب نقل كرده‌اند : بطوريكه اهالى لاكدمون مدعى هستند ، در موقع حمل اين جام به سارد ، وقتى از آب‌هاى ساحلى ساموس « 3 » ميگذشتند ، اهالى ساموس كه قبلا از ماجرا مطلع بودند با كشتىهاى جنگى « 4 » خود به آن دستبرد زدند\r\n\r\n\r\n","description":"","footnote":"\r\n( 1 ) - كوه تورناكس  ( Thornax )  واقع در شمال شرقى اسپارت .\r\n( 2 ) -  ( Amphores )  واحد حجم در يونان باستان برابر 19 ليتر و يك دسىليتر و 44 سانتىليتر ) رجوع شود به يادداشت مقدمه دربارهء اوزان و مقادير در يونان باستان ) .\r\n( 3 ) -  Samos \r\n( 4 ) - سرعت سير اين كشتىها كه بيشتر براى امور نظامى به كار ميرفت از سرعت كشتى - هاى « مدور » آن زمان كه به تجارت اختصاص داشت بيشتر بود .\r\n","page_name":" 120 ","page_number":132},
  {"content":"\r\n\r\nو آن را ربودند . اهالى ساموس بنوبهء خود اظهار ميكنند كه چون حاملين اين پيام در حركت تأخير كردند و خبر سقوط سارد و پادشاه آن به آنان رسيد ، جام را در ساموس فروختند و كسانى از اهل ساموس كه آن را خريدند آن را به معبد هرا « 1 » اهدا كردند و نيز احتمال دارد همانها كه جام را فروختند ، پس از مراجعت به اسپارت مدعى شده‌اند كه اهالى ساموس آنها را غارت كرده‌اند « 2 » . اين بود داستان جام اسپارت .\r\n71 - كرزوس كه در تفسير مفهوم گفتهء هاتف دچار اشتباه شده بود ، باميد ساقط كردن كوروش و دولت پارس تصميم گرفت به كاپادوكيه لشگركشى كند و خود را براى اين امر آماده كرد . هنگامى كه او مشغول تهيهء مقدمات جنگ با پارس‌ها بود يكى از اهالى ليدى كه ساندانيس « 3 » نام داشت و به عقل و درايت و تدبير معروف بود و به علت عقيده‌اى كه در اين مورد اظهار داشت شهرت زيادى بين مردم ليدى پيدا كرد به او چنين اندرز داد : « اى پادشاه تو خود را براى جنگ با مردمى آماده ميكنى كه شلوارهاى چرمى گشاد دربردارند و بقيهء لباس آنان نيز چرمى است ، « 4 » مردمانى كه كشور آنها شن‌زار است و نميتوانند هرچه ميخواهند براى روزى خود بيابند و فقط به آنچه مييابند اكتفا ميكنند ، مردمانى كه شراب نمينوشند و بجاى آن آب ميآشامند و انجير و ديگر چيزهاى خوب براى خوردن ندارند « 5 » . درين صورت اگر تو بر آنها چيره شوى از كسانى كه هيچ چيز ندارند چه چيز ميتوانى بدست آورى ؟ اگر برعكس ، تو مغلوب شوى امتيازاتى را كه از دست ميدهى در نظر\r\n\r\n\r\n","description":"","footnote":"\r\n( 1 ) -  Hera  - الههء ازدواج و عشق\r\n( 2 ) - با تكرار و تأييد اين مطلب ، هردوت درحقيقت نشان ميدهد كه بيشتر بقول اهالى ساموس اعتماد كرده است . حتى در جمله قبل نيز طرز بيان مطلب طورى است كه معلوم است هردوت نسبت به ادعاى اهالى لاكدمون چندان اعتماد ندارد .\r\n( 3 ) -  Sandanis \r\n( 4 ) - مقصود ساندانيس اين بود كه پارس‌ها مردمانى خشن و دهاتى و جنگجو هستند و چندان پابند تجملات و آسايش‌طلبى نمىباشند .\r\n( 5 ) - مقصود مؤلف اينست كه غير از ضروريات زندگى از ديگر لذايذ دنيوى محرومند .\r\n","page_name":" 121 ","page_number":133},
  {"content":"\r\n\r\nمجسم كن . وقتى آنها مزهء لذايذ كشور ما را چشيدند به آن دل مىبندند و ديگر نميتوان آنها را بيرون راند . من به سهم خود از خداوندان استغاثه ميكنم كه هرگز پارس‌ها را بفكر جنگ با ليدىها نيندازند . » اين مرد چنين سخن گفت ، ولى نتوانست كرزوس را با خود هم‌عقيده كند . درحقيقت همينطور بود و پارس‌ها قبل از تسلط بر اهالى ليدى هيچ‌چيز لذيذ و ظريف خوب در دسترس خود نداشتند .\r\n72 - يونانيان اهالى كاپادوكيه را سورى يعنى از اهل سوريه ميناميدند « 1 » . قبل از استقرار امپراتورى پارس اين سورىها تحت انقياد و اطاعت مادها بودند و بعد از آن باطاعت كوروش درآمدند . رود هاليس « 2 » سرحد امپراتورى ماد و ليدى بود .\r\nاين رود كه از يكى از كوه‌هاى ارمنستان سرچشمه ميگيرد ، در كشور سيليسى « 3 » جريان مييابد و سپس بين دو ناحيهء ماتين « 4 » و فريژى جارى مىشود بطوريكه ناحيهء اول در طرف راست و ناحيهء دوم در طرف چپ آن قرار ميگيرد . از اين قسمت كه گذشت ، در جهت باد شمال پيش ميرود و از آن ببعد مشخص سرحد سوريه و كاپادوكى و پافلا - گونىها كه در طرف چپ آن سكونت دارند مىشود . بدين ترتيب رود هاليس تمام نواحى آسياى سفلى را كه بين درياى قبرس و درياى سياه واقع شده بود از قارهء آسيا جدا ميكرد . اين منطقه ، كم‌عرض‌ترين قسمت اين كشور بود و يك مرد چابك ميتوانست مسافت آن را در ظرف پنج روز طى كند « 5 »\r\n\r\n\r\n","description":"","footnote":"\r\n( 1 ) - اين همان ناحيه‌ايست كه كرزوس قصد تسخير آن را كرده بود ( بند 71 همين كتاب ) .\r\n( 2 ) -  Halys \r\n( 3 ) - از شرح فوق چنين استنباط مىشود كه سيليسى  ( Cilicie )  در زمان هردوت بمراتب از ناحيه‌اى كه بعدها به اين نام خوانده شد وسيع‌تر بوده و در شمال كوه‌هاى تروس  ( Taurus )  و در مغرب فرات شامل تمام نواحى ميشد كه بعدها به كاتااونى  ( Cataonie )  و مليتن  ( Melitene )  معروف شد .\r\n( 4 ) -  Matiene \r\n( 5 ) - هردوت نظير اين ادعا را در بند 34 از كتاب دوم نيز تكرار مىكند و حال آنكه نظر او با حقيقت وفق نميدهد ، زيرا چابك‌ترين فرد بشر نميتواند فاصلهء بين مصب رود هاليس و كيدنوس  ( Kydnos )  را در ظرف پنج روز پياده طى كند . شايد مقصود هردوت\r\n","page_name":" 122 ","page_number":134},
  {"content":"\r\n\r\n73 - موجباتى كه كرزوس را مجبور به لشگركشى به كاپادوكيه كرد از اين قرار بود « 1 » :\r\nكرزوس به اين سرزمين چشم طمع دوخته بود و قصد داشت آن را به متصرفات خود بيفزايد و بخصوص ، چون بگفتهء هاتف اعتماد كرده بود قصد داشت انتقام آستياژ را از كوروش بازستاند . آستياژ پسر سياگزار و شوهرخواهر كرزوس كه پادشاه اقوام ماد بود بدست كوروش سرنگون شده بود و در اين موقع در چنگ او اسير بود . و اما اينكه چگونه او شوهرخواهر كرزوس شده بود ، شرح آن بدين قرار است : عده‌اى از سپاهيان قوم سيت « 2 » كه شورش كرده بودند به سرزمين مادها پناهنده شدند « 3 » . پادشاه اقوام ماد در اين زمان سياگزار پسر فرا اورت پسر ديوكس\r\n\r\n\r\n","description":"","footnote":"\r\nاين بوده است كه چندين نفر پياده كه هريك بنوبت قسمتى از راه را طى كنند قادر خواهند بود نظير چابك‌سواران راه‌هاى شاهى ( كتاب هشتم - بند 98 ) اين راه را در پنج روز طى كنند . و شايد هم قصد او از اين عبارت اين بوده كه براى رفتن از سينوپ  ( Synope )  كه مقر ساتراپ بود به سرحد ايالت سيليسى پنج روز وقت لازم بوده است . ولى بطوريكه ديديم اهالى سيليسى نيز در داخل آسياى صغير رو بشمال تا دورترين نواحى داخل اين منطقه سكونت داشتند . بسيارى از نويسندگانى كه مدتها بعد از هردوت ميزيسته‌اند از قبيل پلين  ( Pline )  ( تاريخ پلين - كتاب ششم - بند هفتم ) دچار اين اشتباه شده‌اند و فاصله سينوپ تا درياى قبرس را كمتر از آنچه بوده ذكر كرده‌اند .\r\n( 1 ) - در اينجا هردوت بار ديگر تصميم پادشاه ليدى را چنان كه واقعا بود شرح ميدهد .\r\nدر حقيقت اعتماد او بگفتهء هاتف از اين حيث در درجهء دوم اهميت بود و تأثير آن در كرزوس از حدود تأييد اين تصميم تجاوز نميكرد . عامل مهم لشگر كشى كرزوس نه تنها ميل توسعه طلبى اين پادشاه بود ، بلكه ترس و بيمى بود كه او از پيشرفت پارس‌ها در خود احساس ميكرد و ميل داشت بهر وسيله‌اى ممكن است پيشرفت سريع كوروش را متوقف كند ( بند 46 همين كتاب ) . در اين زمان تحول اوضاع پارس طورى بود كه كرزوس ناگزير بود يا پيشرفت پارس‌ها را مانع شود و يا خود قربانى توسعه‌طلبى آنها گردد . قصد انتقام كشيدن از آستياژ در حقيقت بهانه‌اى بيش نبود و اگر هردوت به اين مطلب اشاره مىكند بيشتر براى آنست كه بهانه‌اى براى علل و موجبات جنگ بيابد .\r\n( 2 ) -  Scythes \r\n( 3 ) - چنانچه اين واقعه صحت داشته باشد بايد قبل از راندن اقوام سيت بدست سياگزار اتفاق افتاده باشد ( بند 106 همين كتاب ) عناصر سيت كه در واقعه مورد بحث از آنها نام برده شده ظاهرا بكشورى پناهنده شده بودند كه مدتى قبل خود بعنوان اشغالگر از آن رانده شده بوده‌اند ( بند 104 همين كتاب ) .\r\n","page_name":" 123 ","page_number":135},
  {"content":"\r\n\r\nبود . او در آغاز كار با اين عناصر سيت خوشرفتارى كرد و با آنان مانند پناهنده رفتار كرد . احترام او نسبت به آنها به حدى بود كه عده‌اى از اطفال ماد را به آنها سپرد تا زبان خود را به آنها بياموزند و نيز فن تيراندازى به آنها ياد دهند « 1 » . هرروز كه اين مردان سيت به شكار ميرفتند چيزى با خود ميآوردند . ولى مدتى گذشت و يك بار اتفاق افتاد كه آنها به شكار رفتند و چيزى با خود نياوردند . سياگزار بطورى كه از عمل او مشاهده مىشود مردى خشن و سخت‌گير بود و وقتى مشاهده كرد كه آنها دست‌خالى از شكار مراجعت كرده‌اند با آنها رفتارى بسيار سخت و خفت‌آور در پيش گرفت . مردان سيت دشنام‌هاى سياگزار را تحمل كردند و چون عقيده داشتند كه استحقاق اين بدرفتارى را نداشته‌اند تصميم گرفتند يكى از اطفالى را كه از آنها درس ميگرفت قطعه‌قطعه كنند و همانطور كه گوشت شكار را طبخ ميكردند گوشت او را طبخ كنند و آن را بجاى گوشت شكار به پادشاه بخورانند و پس از اتمام اين غذا از نزديك‌ترين راه بنزد آليات پسر ساديات در سارد پناهنده شوند .\r\n74 - همين كار را كردند : سياگزار و مهمانانى كه با او بودند از اين گوشت تناول كردند و مردان سيت پس از پايان غذا به آليات پناهنده شدند . سياگزار تقاضاى استرداد آنها را كرد و چون آليات از استرداد آنها خوددارى كرد مدت پنج سال بين اقوام ماد و ليدى جنگ درگرفت . در اين جنگ‌ها گاه مادها بر ليدىها غلبه ميكردند و گاه ليديها بر اقوام ماد غالب ميشدند ( در بين اين جنگها به شبيخون‌هاى شبانه نيز پرداختند « 2 » ) . جنگ بطور مساوى براى هردو طرف تا سال ششم ادامه يافت ، ولى در اين سال در ضمن جنگ چنين اتفاق افتاد كه ناگهان روز روشن به شب تار مبدل شد . تالس « 3 » از اهل ملط قبلا زوال روشنائى روز را\r\n\r\n\r\n","description":"","footnote":"\r\n( 1 ) - معروف بود كه مردمان سيت تيراندازان ماهرى بودند .\r\n( 2 ) - براى توضيح دربارهء اين عبارت معترضه رجوع شود به تفسير خارج از متن .\r\n( 3 ) -  Thales  - فيلسوف معروف يونانى در قرن پنج قبل از ميلاد\r\n","page_name":" 124 ","page_number":136},
  {"content":"\r\n\r\nبراى اهالى يونى پيش‌بينى كرده بود و تاريخ آن را در حدود همان‌سال تعيين كرده بود كه اتفاقا اين واقعه در آن سال اتفاق افتاد « 1 » . وقتى اهالى ليدى و اقوام ماد مشاهده كردند كه روز روشن به شب تار مبدل شد از جنگ دست كشيدند و هردو طرف آمادهء صلح شدند . كسانى كه بين آنها توافق ايجاد كردند دو نفر بودند ، يكى سينزيس « 2 » از اهل سيليسى و ديگرى لابينت « 3 » از اهل بابل . اين دو نفر وسيلهء اداى سوگند بين دو حريف شدند و در قراردادى كه بامضاى دو طرف رساندند دست‌وبال هردو را با عقد ازدواجى بستند « 4 » . آنها چنين حكم كردند كه آليات دختر خود آرينيس « 5 » را به عقد ازدواج آستياژ پسر سياگزار درآورد ، چه قراردادها بدون روابط مؤثر خويشاوندى در حال عادى نه قدرتى دارند و نه استمرار و دوام .\r\nتشريفات سوگند در نزد اين اقوام نظير اين تشريفات در نزد يونانيان است ، با اين تفاوت كه آنها كه سوگند را قرائت ميكنند ، زخم‌هائى سطحى بر بازوى خود وارد ميكنند و آنگاه يكى خون ديگرى را ميمكد .\r\n75 - بدين ترتيب كوروش آستياژ را كه از جانب مادر پدربزرگ او بود بدليلى كه در پايان اين داستان ذكر خواهم كرد از كاربر كنار و زندانى كرد . اين بود دليل كينهء كرزوس نسبت به كوروش در موقعى كه با هاتف معابد دربارهء جنگ با پارس‌ها مشورت ميكرد . همين كه جواب فريبندهء هاتف به او رسيد و آن را در صلاح خود تشخيص داد دردم براى اشغال سرزمين پارس‌ها حركت كرد .\r\n\r\n\r\n","description":"","footnote":"\r\n( 1 ) - در آسياى صغير در آن زمان دوبار كسوف خورشيد رويداده است ، يكى در سال 610 و ديگرى در سال 585 قبل از ميلاد .\r\n( 2 ) -  ( Syennesis )  - احتمال ميرود اين كلمه در اصل عنوان و لقبى بوده است نه اسم شخصى معين .\r\n( 3 ) -  ( Labynete  - لابينت درحقيقت همان نبونيد  ( Nabonide )  پادشاه معروف بابل است ( بند 77 و 188 همين كتاب ) ، ولى در تاريخى كه اين جنگ بين اقوام ماد و ليدى درگرفته بود در بابل پادشاهى به اين نام سلطنت نميكرد .\r\n( 4 ) - در اين باره رجوع شود به توضيح خارج از متن .\r\n( 5 ) -  Aryenis \r\n","page_name":" 125 ","page_number":137},
  {"content":"\r\n\r\nوقتى كرزوس به سواحل رود هاليس رسيد سپاه خود را از روى پل‌هائى كه بعقيدهء من در آن زمان موجود بود « 1 » عبور داد و به پيشروى ادامه داد . ولى بطوريكه بين يونانيان شايع است ظاهرا سپاهيان او بكمك تالس ملطى به آن سوى رود رفته‌اند چه بعقيدهء آنها پل‌هاى مورد بحث در آن زمان وجود نداشت . تالس كه در سپاه كرزوس بود براى كمك به سپاه او ظاهرا كارى كرده است كه اين رود كه در طرف چپ سپاه در جريان بود در جانب راست آن نيز قرار گيرد « 2 » . تالس براى انجام اين مقصود چنين كرد : از نقطه‌اى كه در بالاى اردو قرار داشت خندقى عميق حفر كردند و آن را به شكل هلال ادامه دادند بقسمى كه آب رودخانه در اين قسمت از بستر قديم خود جدا و به خندق وارد شد و پس از آنكه محل اردو را از پشت دور زد از آن هم جلوتر رفت و بار ديگر به بستر قديم ملحق شد . بدين ترتيب همين كه آبهاى رود تقسيم شد هريك از دو شعبه آن قابل عبور شد . بعضىها عقيده دارند كه بستر قديم به كلى خشك شد ولى من اين گفته را قبول ندارم . اگر چنين باشد چگونه ليديها در مراجعت از اين رود عبور كرده‌اند ؟ « 3 » .\r\n76 - پس از آنكه كرزوس با سپاه خود از رود هاليس عبور كرد ، در كاپادوكيه به\r\n\r\n\r\n","description":"","footnote":"\r\n( 1 ) - ظاهرا چنين به نظر ميرسد كه هردوت از وضع اين پل‌ها كه مدعى است در زمان كرزوس نيز وجود داشته كاملا با اطلاع بوده . از آنچه او در قسمت‌هاى بعد نقل مىكند چنين معلوم مىشود كه اين پل‌ها از سينوپ زياد دور نبوده‌اند و محل آنها در قسمت سفلاى درهء هاليس در نزديكى ساحل بوده است .\r\n( 2 ) - از اين شرح معلوم مىشود سپاه كرزوس در جهت جنوب در درهء رود هاليس پيش ميرفته است .\r\n( 3 ) - ايراد هردوت ظاهرا وارد به نظر ميرسد ، زيرا اگر بستر رود هاليس به كلى تغيير داده شده بود واضح است عبور از بستر جديد نيز غيرممكن بود . ممكن است به اين ايراد چنين پاسخ داد كه وقتى ليديها پس از شكست بجانب باختر عقب‌نشينى كردند ابتداء از بستر قديم گذشتند و سپس آب را از بستر جديد به آن بستر برگرداندند . ولى ايرادى كه به اين توضيح وارد است اينست كه ليديها در آن زمان باشتاب تمام عقب‌نشينى ميكردند و چون پارس‌ها بدنبال آنان ميآمدند قطعا فرصت آن را نداشته‌اند كه بچنين كار پرزحمت و طولانى دست زنند .\r\n","page_name":" 126 ","page_number":138},
  {"content":"\r\n\r\nمحلى رسيد كه پترى « 1 » نام دارد . پترى يكى از مستحكم‌ترين نواحى اين منطقه است و تقريبا در نزديكى شهر سينوپ كه در ساحل درياى سياه قرار دارد واقع شده .\r\nكرزوس اردوى خود را در اين محل مستقر كرد و به تخريب زراعت دهات سوريه مشغول شد ؛ سپس شهر پترى را اشغال كرد و اهالى آن را به بردگى و اسارت در آورد . آنگاه تمام شهرهاى اطراف را مسخر كرد و با اينكه موجبى براى توبيخ سورىها نبود اين قوم را از بيخ‌وبن برانداخت . كوروش نيز بنوبهء خود سپاهيان خود را گردآورد و سر راه از هر ناحيه‌اى كه ميگذشت مردان آن را به سپاه خود ملحق ميكرد و بدين ترتيب بمقابلهء كرزوس آمد . كوروش قبل از اينكه سپاه خود را حركت دهد كسانى نزد يونىها فرستاد و از آنها تقاضا كرد كرزوس را تنها گذارند ، ولى يونىها بگفتهء او توجهى نكردند . پس كوروش از راه رسيد و در برابر كرزوس اردو زد . درين موقع در پترى دو حريف با تمام قوا بجان هم افتادند و جنگى شديد درگرفت . از دو طرف بسيارى تلف شدند و هنگامى كه شب فرارسيد دو حريف دست از جان هم كشيدند ، در حالى كه هنوز هيچيك بر ديگرى غالب نشده بود .\r\n77 - اين بود سرانجام نبرد دو سپاه ، ولى كرزوس كه عدهء سپاهيان خود را قليل تشخيص داد - زيرا قواى او بمراتب از قواى كوروش كمتر بود - چون از اين عدم تناسب دو سپاه ناراضى و ناراحت بود ، فرداى آن روز كه كوروش به حملهء جديد نپرداخت به سارد مراجعت كرد . قصد او اين بود كه بموجب معاهده‌اى كه با مصريها داشت آنها را بكمك طلب كند ( زيرا او قبل از عقد اتحاد با اهالى لاكدمون با آمازيس « 2 » پادشاه مصر نيز عقد اتحاد بسته بود ) . و نيز قصد داشت كه از اهالى بابل نيز استمداد كند ( با اهالى بابل نيز عقد اتحاد بسته بود ؛ پادشاه بابل در اين زمان لابينت « 3 »\r\n\r\n\r\n","description":"","footnote":"\r\n( 3 ) -  Pterie \r\n( 1 ) -  Amasis  - پادشاه مصر معاصر با كوروش\r\n( 2 ) -  Labynete \r\n","page_name":" 127 ","page_number":139},
  {"content":"\r\n\r\nنام داشت « 1 » ) . بعلاوه در نظر داشت از اهالى لاكدمون تقاضا كند كه در تاريخ معين و مشخص در سارد حاضر باشند . نقشهء او اين بود كه وقتى سپاهيان متحدين ميرسند و سپاهيان ليدى نيز جمع‌آورى و منظم مىشود ، بعد از پايان زمستان در آغاز بهار بجنگ پارسها بشتابد . به اين قصد ، همين كه به سارد مراجعت كرد كسانى بنزد متحدين خود فرستاد و از آنها طلب كرد كه در ماه پنجم از آن تاريخ در سارد اجتماع كنند . و اما سپاهى كه با خود داشت و با پارس‌ها جنگيده بود مرخص كرد و اجازه داد تمام دسته‌هاى سربازان مزدور كه ضميمهء آن بود پراكنده شود . او هرگز تصور نميكرد كه كوروش بعد از يك جنگ بىسرانجام و مبهم حقيقة در فكر پيشروى بسوى سارد باشد .\r\n78 - در همان موقع كه كرزوس به اين حسابها مشغول بود تمام نواحى اطراف شهر سارد مملو از افعى شد . و همين كه اين افعىها آشكار شدند ، اسب‌ها از چريدن در مزارع دست كشيدند و به شكار آنها رفتند و آنها را خوردند . كرزوس در برابر اين صحنه تماشائى پيش خود تصور كرد كه ممكن است اين واقعه پيش‌درآمد و طليعهء وقايعى باشد و اتفاقا چنين بود . پس دردم كسانى بنزد اهالى تلمسوس « 2 » كه از مفسرين مشهور بودند فرستاد . نمايندگان او به تلمسوس وارد شدند و تفسير آن واقعه را از دهان اهالى اين شهر شنيدند ولى نتوانستند آن را به اطلاع كرزوس رسانند ، زيرا قبل از آنكه آنها از راه دريا به سارد مراجعت كنند ، كرزوس سقوط كرده بود . اهالى تلمسوس چنين اظهار عقيده كرده بودند كه كرزوس بايد انتظار حمله سپاهى را داشته باشد كه بزبانى ديگر تكلم مىكند و همين كه وارد شود بوميان محل را باطاعت و انقياد مجبور خواهد كرد . آنها افعىها را فرزندان آن سرزمين و اسبها را دشمنان خارجى تعبير كردند . اين بود جواب اهالى تلمسوس به كرزوس در موقعى كه او قبلا باسارت پارسها درآمده‌بود و اهالى تلمسوس هنوز از اين واقعه\r\n\r\n\r\n","description":"","footnote":"\r\n( 1 ) - لابنيت ظاهرا همان نبونيد پادشاه معروف بابل است ( رجوع شود به بند 188 همين كتاب ) .\r\n( 2 ) -  Telmessos \r\n","page_name":" 128 ","page_number":140},
  {"content":"\r\n\r\nو سرنوشت او و شهر سارد اطلاعى نداشتند .\r\n79 - همين كه بعد از جنگ پترى كرزوس راه عقب‌نشينى در پيش گرفت ، چون كوروش دانست كه كرزوس بدنبال اين عقب‌نشينى سپاه خود را نيز مرخص خواهد كرد به مشورت و صلاح‌انديشى پرداخت و به اين نتيجه رسيد كه كارى كه او بايد بكند اينست كه هرچه زودتر بسوى سارد پيش رود تا قبل از آنكه قواى ليدىها بار ديگر اجتماع كنند ( شهر را غافلگير كند « 1 » ) . همين كه كوروش چنين تصميم گرفت ، تصميم خود را سريعا بموقع اجراء گذارد ؛ سپاه خود را بسوى ليدى حركت داد و خود شخصا خبر ورود خود را به اطلاع كرزوس رسانيد . در اين موقع كرزوس با وضعى دشوار روبرو بود ، چه بر خلاف انتظار او اوضاع طورى ديگر شده بود . و با اين حال او سپاهيان ليدى را بجبههء جنگ برد . در آن زمان در آسيا قومى بشجاعت و مردانگى قوم ليدى نبود ، چه آنها سوار نظام قابلى بودند و همچنان كه بر اسب سوار بودند با نيزه‌هاى بلند ميجنگيدند .\r\n80 - سپاه ليدى در دشتى هموار و صاف « 2 » كه مقابل شهر سارد قرار دارد تمركز يافت .\r\nرودخانه و انهارى چند از اين دشت ميگذرد و ازين جمله است رود هيلوس « 3 » . تمام\r\n\r\n\r\n","description":"","footnote":"\r\n( 1 ) - دربارهء اين عبارت معترضه رجوع شود به توضيح خارج از متن .\r\n( 2 ) - چون بگفته هردوت دشت سارد صاف و هموار بود ، سوار نظام سارد قاعدة ميبايستى بهتر بتواند در آن بعمليات نظامى بپردازد . ليكن رودخانه‌ها و انهارى كه از هر طرف در آن جارى بود و هردوت بعدا به آن اشاره مىكند يكى از بزرگترين مشكلات سوار نظام ليدى بود .\r\n( 3 ) -  ( Hyllos )  - از جملهء اين رودها رود معروف پاكتول  ( Pactole )  است كه هردوت در جاى ديگر از آن صحبت مىكند ( كتاب پنجم - بند 101 ) . اين همان رودى است كه به علت براده هاى طلا كه در رسوب آن يافت ميشد شهرتى خاص بدست آورده بود و يكى از بزرگترين عجايب سرزمين ليدى محسوب ميشد ( بند 93 همين كتاب ) . معلوم نيست بچه دليل هردوت در اين قسمت فقط از رود هيلوس نام ميبرد . شايد اهميتى كه هردوت براى اين رود قائل بود از آن جهت است كه در كتاب ايلياد اين رود با رود هرموس در يك متن آمده است ( ايلياد - كتاب 20 - بند 392 ) .\r\n","page_name":" 129 ","page_number":141},
  {"content":"\r\n\r\nاين رودها به رود بزرگى منتهى ميشوند كه هرموس « 1 » نام دارد و خود از كوهستانى « 2 » سرچشمه ميگيرد كه بنام مادر دنديمون « 3 » معروف است و بعد از شهر فوسه به دريا ميريزد . وقتى كوروش مشاهده كرد كه ليديها براى جنگ در اين محل متمركز شده‌اند از سوار نظام آنها بيمناك شد و بتوصيهء يكى از اهالى ماد كه هارپاگ « 4 » نام داشت چنين تصميم گرفت : وى فرمان داد شترهائى كه براى حمل باروبنه و آذوقه در اردو موجود بود حاضر كنند و بار آنها را برگيرند و سربازانى كه لباس سوار بر تن كرده‌اند بر آنها قرار گيرند . سپس بمردانى كه چنين تجهيز شده بودند امر كرد پيشاپيش بقيهء سپاه براى مقابله با سوار نظام كرزوس حركت كنند .\r\nبفرمان او پياده نظام بدنبال شتران قرار گرفت و بعد از پياده نظام دسته‌هاى سوار - نظام سپاه مستقر شد « 5 » . وقتى همهء افراد سپاه او در جاى خود قرار گرفتند ، امر كرد بهيچوجه رعايت حال ليديها را نكنند و هركس كه در برابر آنها مقاومت كند بقتل رسانند بجز شخص كرزوس كه حتى اگر در موقع دستگير شدن از خود دفاع كند كسى حق كشتن او را نخواهد داشت . اين بود تعليماتى كه كوروش به سپاه خود داد . و اما دليل اينكه شترها را در برابر سوار نظام ليدى مستقر كرد چنين بود : اسب از شتر نفرت دارد و نه تنها مشاهدهء شكل ظاهر آن بر اسب غير قابل تحمل است ، بلكه استشمام بوى اين حيوان نيز بر اسب دشوار و تحمل‌ناپذير است . به اين دليل كوروش به اين خدعه متوسل شد تا كرزوس نتواند از سوار نظام خود كه اميد\r\n\r\n\r\n","description":"","footnote":"\r\n( 1 ) -  Hermos \r\n( 2 ) - مقصود كوه دنديمون واقع در فريژى است .\r\n( 3 ) -  ( Dindymon )  مهم‌ترين خداى اهالى فريژى كه به « مادر مقدس دنديمون » معروف بود .\r\n( 4 ) - هارپاگ همان كسى است كه نقش مهمى در استقرار سلطنت كوروش بازى كرد ( بند 123 همين كتاب ) .\r\n( 5 ) - قصد كوروش از اين طرز تجهيز سپاه آن بود كه چون سوار نظام خود را قادر بمقابله با سوار نظام ليديها نميديد ميخواست آن را در حال ذخيره در عقب سپاه نگاهدارد تا چنانچه بطوريكه او پيش‌بينى ميكرد سپاه ليدى دچار بىنظمى و هرج‌ومرج شود اين بىنظمى را بكمك ذخيرهء سوار نظام خود به هزيمت و شكست كامل مبدل كند .\r\n","page_name":" 130 ","page_number":142},
  {"content":"\r\n\r\nداشت بكمك آن در ميدان جنگ فتوحاتى بدست آورد استفاده كند . در عمل ، وقتى دو حريف براى نبرد باهم روبرو شدند ، همين كه اسب‌هاى ليديها شترها را ديدند و بوى شترها بمشام آنها رسيد عقب‌گرد كردند و اميدها و آرزوهاى كرزوس را بر باد دادند . با اين حال ، اين واقعه در ليديها ايجاد ترس نكرد و وقتى از آنچه روى داده بود مطلع شدند از اسب‌هاى خود به زير جستند و پياده با پارس‌ها بجنگ پرداختند . سرانجام بعد از آنكه جمعى كثير از دو طرف كشته شدند ، ليديها پشت بميدان كردند و در محوطهء مستحكم شهر « 1 » گرد آمدند و در همان محل در حلقهء محاصره پارس‌ها گرفتار شدند .\r\n81 - وقتى پارس‌ها به محاصره دست زدند ، كرزوس بتصور اينكه ميتواند مدتى زياد اين محاصره را متحمل شود « 2 » از قلعهء مستحكمى كه در داخل آن محاصره شده بود بار ديگر ايلچيانى به كشورهاى متحد فرستاد « 3 » . كسانى كه بار اول فرستاده بود مأموريت داشتند به متحدين توصيه كنند كه در ماه پنجم همه در سارد حاضر شوند . ولى اينها كه در اين موقع فرستاده بود دستور داشتند به متحدين سفارش كنند كه چون كرزوس در محاصره است ، هرچه زودتر بكمك او بشتابند . بدين ترتيب كرزوس فرستادگانى به عده‌اى از كشورهاى متحد خود و بخصوص به كشور لاكدمون مأمور كرد .\r\n82 - اينها ، يعنى اهالى اسپارت خود در آن زمان گرفتار كشمكش با اهالى آرگوس\r\n\r\n\r\n","description":"","footnote":"\r\n( 1 ) - معلوم نيست محوطهء مستحكمى كه هردوت به آن اشاره مىكند همان ارگ معروف شهر است كه گويا سربازان ليدى در آن محاصره شده بودند يا جاى ديگر . در جاى ديگر از گفتهء هردوت خلاف آن استنباط مىشود ( يادداشت بند 84 همين كتاب ) . آنچه مسلم است ارگى كه كرزوس در سارد بنا كرده بود از هرطرف مستحكم نبود زيرا هيرويادس  ( Hyroiades )  توانست مستقيما به آن صعود كند ( بند 84 همين كتاب )\r\n( 2 ) - كرزوس از اين حيث اشتباه نميكرد ، زيرا موقعيت شهر سارد مستحكم بود و فن قلعه‌گيرى هنوز در آن زمان چندان پيشرفت نكرده بود .\r\n( 3 ) - معلوم مىشود كه محاصره خيلى شديد و دقيق نبوده است و الا عناصر ليدى نميتوانستند از آن بگذرند و به كشورهاى متحد عزيمت كنند . ( يادداشت شماره يك بند 86 )\r\n","page_name":" 131 ","page_number":143},
  {"content":"\r\n\r\nبودند و اختلاف آنها دربارهء سرزمينى بود كه تيره‌آ « 1 » نام داشت . ناحيهء تيره‌آ به سرزمين آرگوس تعلق داشت ، ولى اهالى لاكدمون آن را از چنگ آنها بيرون آورده و تصرف كرده بودند . بعلاوه تمام قسمت‌هائى كه در باختر قرار داشت تا دماغه ماله « 2 » به اهالى آرگوس « 3 » تعلق داشت ، اعم از زمين‌هاى قاره‌اى و جزيره سيتر « 4 » و بقيهء جزاير « 5 » . اهالى آرگوس براى پس گرفتن سرزمينى كه از آنها گرفته بودند خود را آماده كردند . در اين موقع مذاكراتى شروع شد و قرار بر اين شد كه از هرطرف سيصدتن باهم جنگ كنند و هريك از دو حريف كه بر ديگرى فائق آمد مالك آن سرزمين باشد . و نيز قرار شد كه قسمت عمدهء سپاه دو طرف به كشور خود مراجعت كنند و در موقع نزاع در آن محل حاضر نباشند . مقصود از اين تصميم آن بود كه اگر دو سپاه در محل حاضر باشند ، يكى از دو طرف كه مردان خود را در حال شكست خوردن مشاهده كند بكمك آنها نشتابد . پس از عقد اين توافق ، دو سپاه عقب‌نشينى كردند و سربازان زبده دو حريف كه در عقب سپاه قرار داشتند باهم به نزاع پرداختند آنها در شرايط مساوى و با توفيق مساوى باهم جنگيدند تا جائى كه از ششصد تن مرد جنگى فقط سه تن باقى ماند : دو نفر\r\n\r\n\r\n","description":"","footnote":"\r\n( 1 ) -  Thyrea \r\n( 2 ) -  ( Malee )  - دماغه ماله دماغه‌ايست كه در برابر جزيرهء سيتر  ( Cythere )  در دريا پيش ميرود و در قسمتى از ساحل جنوب شرقى پلوپونز قرار دارد . اين دماغه بوسيله كوهستانى از حوزهء رود اوروتاس  ( Eurotas )  و خليجى كه اين رود در محل آن به دريا ميريزد مجزا مىشود . سرزمين تيره‌آ شمالىترين ناحيهء اين قسمت است . نسبت به كشور آرگوس اين ناحيه در قسمت جنوبى قرار دارد و نسبت به مجموع شبه جزيرهء آرگوس كه تا هرميون  ( Hermion )  ادامه دارد در قسمت جنوب غربى واقع مىشود .\r\n( 3 ) - ساكنان اين نواحى ساحلى در تحت تأثير اقوام درى از نژاد اهالى آرگوس شده بودند ، ولى در زمان كرزوس قسمت مهمى از اين سرزمين به تصرف اسپارت درآمده بود و وقتى مدتى بعد سرزمين تيره‌آ به اسپارت منضم شد ديگر چيزى براى اهالى آرگوس باقى نماند .\r\n( 4 ) -  Cythere  - جزيرهء عشق از جزاير يونان كه امروز سريگو  ( Cerigo )  نام دارد .\r\n( 5 ) - مقصود جزاير كوچكى است كه در اطراف جزيرهء سيتر قرار داشت .\r\n","page_name":" 132 ","page_number":144},
  {"content":"\r\n\r\nبنام الكنور « 1 » و كروميوس « 2 » از اهالى آرگوس و يك تن بنام اوترياداس « 3 » از اهالى لاكدمون . وقتى فقط آنها ماندند ، شب فرا رسيده بود . دو نفر از مردان آرگوس كه باقى بودند خود را فاتح تصور كردند و به آرگوس شتافتند « 4 » . ولى آن شخص كه از اهالى لاكدمون باقى بود و اوترياداس نام داشت اسلحهء كشته‌شدگان آرگوس را جمع‌آورى كرد و به اردوى سپاه خود برد و بار ديگر به محل مأموريت خود مراجعت كرد . فرداى آن روز از دو طرف كسانى براى كسب خبر بميدان جنگ شتافتند « 5 » . مدتى هريك از دو حريف مدعى بود كه فاتح او است . اهالى آرگوس مدعى بودند كه از آنها عدهء بيشترى زنده مانده است ، ولى مخالفين آنها جواب ميدادند كه اين بازماندگان از ميدان جنگ گريخته‌اند ، در حالى كه قهرمان آنان در ميدان جنگ مانده و اسلحه كشته‌شدگان دشمن را جمع‌آورى كرده است . سرانجام ، پس از مدتى كشمكش بار ديگر بجان هم افتادند و باهم بجنگ پرداختند . جمعى كثير از دو طرف كشته شدند و در پايان كار ، اهالى لاكدمون پيروز و فاتح از ميدان بيرون آمدند . از آن زمان ببعد اهالى آرگوس كه تا آن زمان عادت داشتند موهاى خود را بلند ميكردند سرها را تراشيدند « 6 » . بموجب قوانينى كه تصويب كردند و نفرين و لعنتى كه وضع كردند مادام كه شهر تيره‌آ مسترد نشده بود « 7 » هيچيك از اهالى آرگوس حق نداشتند موهاى خود را بلند\r\n\r\n\r\n","description":"","footnote":"\r\n( 1 ) -  Alkenor \r\n( 2 ) -  Chromios \r\n( 3 ) -  Othryadas \r\n( 4 ) - تاريكى موجب اشتباه دو پهلوان آرگوسى شد و چون اوترياداس را نديده بودند تصور كردند خود تنها مانده و فاتح شده‌اند .\r\n( 5 ) - اهالى آرگوس قبلا از سرانجام جنگ بوسيله دو نفر از بازماندگان سيصد تن مردان برگزيده خود مطلع شده بودند ، ليكن بقرارى گفته شد آنها در تشخيص خود اشتباه كرده بودند .\r\n( 6 ) - تراشيدن سر در آن زمان نشانه عزادارى عمومى بود .\r\n( 7 ) - اهالى آرگوس تا سال 420 قبل از ميلاد يعنى يك قرن پس از اين تاريخ ، هنوز حاضر بقبول از دست رفتن تيره‌آ نبودند ( توسيديد - كتاب پنجم - بند 41 ) .\r\n","page_name":" 133 ","page_number":145},
  {"content":"\r\n\r\nكنند و نيز زنان حق نداشتند زيورآلات طلا به كار برند . اهالى لاكدمون قانونى در جهت عكس اين قوانين وضع كردند ، چه آنها تا آن زمان عادت به داشتن موى بلند نداشتند ولى از اين زمان ببعد بموجب قانون مجبور بداشتن موى بلند شدند « 1 » . و اما دربارهء آن يك تن لاكدمون كه از بين سيصد مرد جنگى زنده مانده بود و او ترياداس نام داشت ، بطوريكه نقل ميكنند چون شرم داشت در موقعى كه همراهانش كشته شده بودند به اسپارت مراجعت كند ، در همان محل در نزديكى شهر تيره‌آ خودكشى كرد « 2 » .\r\n83 - اين بود مشكلات اهالى اسپارت در موقعى كه فرستادهء سارد از راه رسيد و تقاضا كرد بكمك كرزوس بشتابند . با وجود وضع نامساعدى كه اهالى اسپارت داشتند ، همين كه از ماجرا مطلع شدند براى كمك به پادشاه ليدى آماده شدند .\r\nكارهاى مقدماتى انجام گرفت و كشتىها براى حركت آماده شد ، ولى ناگهان فرستادهء ديگرى از راه رسيد و خبر داد كه قلعهء مستحكم ليديها سقوط كرده و كرزوس زنده باسارت درآمده است . در چنين وضعى اهالى اسپارت كه بسيار افسرده و غمگين شده بودند ناگزير اقدامات خود را متوقف كردند .\r\n84 - و اما چنين است چگونگى سقوط شهر سارد : چهارده روز پس از شروع محاصره كوروش سوارانى به اطراف فرستاد « 3 » و به سپاهيان خود اعلام كرد كه هركس قبل از ديگران از حصار صعود كند پاداشى به او داده خواهد شد بعد از اين اعلاميه ،\r\n\r\n\r\n","description":"","footnote":"\r\n( 1 ) - اين عمل بخودىخود نزد اهالى اسپارت نشانه پيروزى و فتح نبود و اينكه اهالى اسپارت در اين مورد پيروزى خود را با اين عمل جلوه‌گر ميكردند صرفا به اين علت بود كه اهالى آرگوس خلاف آن را كرده بودند . پلوتارك معتقد است كه هردوت در اين مورد دچار اشتباه شده ، زيرا بعقيدهء او داشتن موى بلند از زمان ليكورگ در اسپارت مرسوم شده بود ( پلوتارك - ليساندر - بند اول ) .\r\n( 2 ) - بعضى از اهالى آرگوس معتقدند كه او بدست يكى از فرزندان الكنور  ( Alkenor )  بقتل رسيد .\r\n( 3 ) - ظاهرا قواى مهاجم در اطراف شهر سارد بطور نامنظم و پراكنده در منطقه‌اى بسيار وسيع اردو زده بودند .\r\n","page_name":" 134 ","page_number":146},
  {"content":"\r\n\r\nسربازان براى صعود كوشش كردند ولى توفيق نيافتند . وقتى همه از اين كار منصرف شدند يكى از افراد قوم مارد « 1 » كه هيرويادس « 2 » نام داشت درصدد برآمد كه از جانب بلندى شهر « 3 » كه سرباز مراقبى در آنجا نبود به قلعه صعود كند . هيچكس بيم آن را نداشت كه آكروپول را از اين طرف تسخير كنند ، زيرا در اين طرف صخره‌اى مرتفع و سراشيب و غير قابل عبور بود .\r\nاين نقطه تنها محلى بود كه ملس « 4 » پادشاه باستانى سارد « 5 » شيرى را كه از زن غير شرعى او به دنيا آمده بود گردش نداده بود . اهالى شهر تلمسوس « 6 » چنين پيشگوئى كرده بودند كه اگر اين شير را گرداگرد حصار شهر گردش دهند ، شهر سارد غير قابل تسخير خواهد شد « 7 » . ملس امر داد آن شير را گرد حصار شهر در جهت مقابل آكرو - پول كه ممكن بود تجاوز از آنجا صورت گيرد گردش دهند و نسبت به اين قسمت از مرتفعات شهر كه به علت سراشيبى تند آن را غير قابل نفوذ ميدانست غفلت كرد و شير را در آنجا گردش نداد . اين محل قسمتى از آكروپول است كه رو به كوههاى تمولوس « 8 » قرار دارد . آن شخص كه از قوم مارد بود و هيرويادس نام داشت شب قبل يكنفر از اهل ليدى را مشاهده كرده بود كه كلاه آهنينش از مرتفعات آكروپول به زير افتاده و در جستجوى كلاه خود از همين قسمت آكروپول به زير\r\n\r\n\r\n","description":"","footnote":"\r\n( 1 ) - قوم مارد  ( Marde )  يكى از قبايل صحراگرد پارس بود ( بند 125 همين كتاب ) .\r\n( 2 ) -  Hyroiades \r\n( 3 ) -  Acropole \r\n( 4 ) -  Meles \r\n( 5 ) - نيكلادوداماس  ( Nicolas de Damas )  از شخصى بنام ملس ياد كرده كه از خاندان هراكلس بوده است .\r\n( 6 ) -  Telmessos \r\n( 7 ) - شايد معناى اين افسانه آن بود كه شهر سارد در تحت حمايت هراكلس - ساندون بوده است ، زيرا شير مورد بحث به او اهداء شده بود . بر روى مسكوك شهر اسپارت نيز نقش شيرى مشاهده مىشود .\r\n( 8 ) -  Tmolos \r\n","page_name":" 135 ","page_number":147},
  {"content":"\r\n\r\nآمد و پس از برداشتن كلاه خود از نو بالا رفت « 1 » . هيرويادس كه اين جريان را مشاهده كرده و آن را بخاطر سپرده بود خود نيز از آن راه صعود كرد و جمعى ديگر از پارس‌ها نيز بدنبال او بالا رفتند . سپس جمعيت بيشترى بالا رفت و بدين ترتيب سارد سقوط كرد و سراسر شهر بدست غارت سپرده شد .\r\n85 - اما دربارهء شخص كرزوس چنين است آنچه بر او گذشت : قبلا گفته بودم كه او را پسرى بود با استعداد كه از نعمت سخن گفتن محروم بود . كرزوس در دورهء سعادت و خوشبختى گذشتهء خود براى او كارهاى زيادى كرده بود ؛ از جمله كارهائى كه براى او كرد اين بود كه كسانى به دلف فرستاد تا دربارهء او با خدايان مشورت كنند . هاتف معبد به او چنين جواب داده بود :\r\n« اى مردى كه از نژاد ليدى هستى ، اى پادشاهى كه بر رعاياى كثير سلطنت دارى ، »\r\n« اى كرزوس بىتدبير ، چنين آرزو نكن كه در قصر خود بشنوى ، »\r\n« آهنگ سخن فرزندت را كه اينقدر آرزو دارى ، »\r\n« بر تو همان بهتر كه سخن گفتن او بتأخير افتى ، »\r\n« چه نخستين روزى كه او سخن گويد ، آن روز خواهد بود روز بدبختى »\r\nاتفاقا در موقع سقوط قلعه شهر يك تن از سربازان پارس بسوى كرزوس رفت و چون او را نشناخت قصد كشتن او را كرد . كرزوس او را در حال حركت بسوى خود مشاهده كرد ، ولى چنان از فلاكت و بدبختى خود متأثر بود كه بفكر دفاع نيفتاد و حاضر شد بدست او كشته شود . ولى در همين موقع فرزند لال او متوجه هجوم آن پارسى شد و چنان دچار ترس و اندوه شد كه عقدهء زبانش گشوده شد و فرياد زد : « اى مرد ، كرزوس را بقتل نرسان ! » اين بود نخستين كلامى كه او\r\n\r\n\r\n","description":"","footnote":"\r\n( 1 ) - معلوم مىشود اين محل آنطور كه هردوت قبلا گفته بود سراشيب نبوده است و شرط احتياط چنين بود كه در اين محل نيز محافظينى گمارده شوند . نكتهء جالب در تاريخ اينست كه يك بار ديگر در سال 213 قبل از ميلاد شهر سارد از نقطه‌اى از حصار شهر كه غير قابل تسخير تصور ميشد در خطر افتاد و سقوط كرد ( پوليب  ( Polybe )  - جلد هفتم - بند 15 ) .\r\n","page_name":" 136 ","page_number":148},
  {"content":"\r\n\r\nبر زبان جارى كرد و از آن ببعد در تمام مدت حيات خود بسخن گفتن ادامه داد .\r\n86 - بدين ترتيب پارس‌ها كرزوس را اسير و شهر سارد را تسخير كردند « 1 » . كرزوس مدت چهارده سال سلطنت كرده بود و چهارده روز هم در محاصره بود ، « 2 » و طبق پيشگوئى هاتف معبد دلف به حيات امپراتورى بزرگى خاتمه داده بود ، و اين امپراتورى ، امپراتورى خود او بود . پارس‌هائى كه او را اسير كردند او را بنزد كوروش بردند . كوروش فرمان داد انبوهى از هيزم گرد آورند و كرزوس را در حالى كه زنجير بر اندام داشت همراه چهارده تن از جوانان ليدى بر آن قرار دهند .\r\nشايد قصد او اين بود كه با سوزاندن اين قربانيان كه نخستين ثمر فتح و فيروزى او بودند آنها را فداى يكى از خداوندان كند . و نيز احتمال دارد قصد او انجام نذرى بوده است ؛ و شايد چون شنيده بود كه كرزوس مردى مقدس است او را بر انبوه آتش قرار ميداد تا بداند آيا يكى از خداوندان مانع ميشوند كه او زنده بسوزد . « 3 » اين بود به شرحى كه نقل ميكنند رفتار كوروش با كرزوس . هنگامى كه كرزوس\r\n\r\n\r\n","description":"","footnote":"\r\n( 1 ) - تاريخ سقوط شهر سارد بطور تقريب سال 547 يا 546 قبل از ميلاد است . با در دست داشتن اين تاريخ ميتوان سلسله مراتب پادشاهان خاندان مرمناد را به ترتيب قدمت معين كرد . ولى اين عمل ساده به علت اختلاف قول مورخين دشوار است ، زيرا هردوت و آفريكانوس و اوزب  ( Eusebe )  طول مدت سلطنت هريك از پادشاهان اين خاندان را بطور مختلف نقل كرده‌اند . حتى عده پادشاهان اين خاندان نيز بطور يقين معلوم نيست . مورخين متقدم عقيده دارند كه بين آرديس و كرزوس فقط يك تن بسلطنت رسيده است و ساديات و آليات اسم شخص نيست ، بلكه تعبير مختلفى است از عناوين مذهبى .\r\n( 2 ) - آفريكانوس و اوزب  ( Eusebe )  طول مدت سلطنت او را پانزده سال ميدانند .\r\nاينكه هردوت كلمه چهارده را هم براى طول مدت سلطنت كرزوس و هم براى عدهء روزهاى محاصره او به كار برده تا اندازه‌اى در صحت آن ايجاد ترديد مىكند .\r\n( 3 ) - ترديدى كه هردوت در اين مورد از خود نشان ميدهد بهترين دليل است كه آنچه او دربارهء رفتار كوروش با كرزوس نقل كرده با حقيقت تطبيق نميكند . رفتار او با كرزوس همچنانكه عده‌اى از مورخين قديم مدعى هستند بسيار دوستانه و شرافتمندانه بوده است .\r\nهيچيك از مورخين قديم به انبوه هيزم و قصد كوروش بر سوزاندن كرزوس اشاره نكرده‌اند .\r\n","page_name":" 137 ","page_number":149},
  {"content":"\r\n\r\nبر روى پشتهء هيزم قرار داشت ، با وجود مصيبت بزرگى كه به او روى آورده بود ، كلام سولون را كه گفته بود « هيچ موجود زنده‌اى خوشبخت نيست » بخاطر آورد و بفكرش چنين رسيد كه در اين كلام الهامى خداوندى نهفته است . وقتى كرزوس در اين انديشه شد ، پس از سكوتى طولانى آهى عميق بركشيد و ناله‌اى حزين سرداد و سه بار نام سولون را بر زبان جارى كرد . كوروش كه سخن او را شنيده بود به مترجمين خود امر كرد از كرزوس بپرسند نامى كه بر زبان آورد متعلق به چه كسى بود . « 1 » پس مترجمين به او نزديك شدند و مطلب را از او جويا شدند .\r\nكرزوس مدتى صبر كرد و چيزى نگفت و چون او را مجبور به سخن گفتن كردند چنين پاسخ داد : « اين مردى است كه ايكاش به قيمت تحمل هزينه‌اى گزاف وسيلهء ملاقات او را با تمام پادشاهان جهان فراهم ميكردم . » چون كسانى كه اين سؤال را از او كرده بودند اين سخن را درك نكردند ، بار ديگر از او استفسار كردند و از او خواستند مقصود خود را واضح‌تر بيان كند . و چون كرزوس از پافشارى آنان ناراحت شد ، سرانجام براى آنها نقل كرد كه چگونه در گذشته يكى از اهالى آتن كه سولون نام داشت به كشور او آمده بود و چگونه پس از مشاهدهء ثروت و تمول زياد او آن را به هيچ انگاشته بود و چنين‌وچنان سخن گفته بود و چگونه آنچه گفته بود دربارهء شخص او تحقق يافته بود و چگونه كلام سولون خطاب به شخص او نبود ، بلكه خطاب به تمام كسانى بود كه خود را مردانى خوشبخت ميدانسته‌اند . در موقعى كه كرزوس به نقل اين داستان مشغول بود پشتهء هيزم شعله‌ور شده بود و آتش از كناره‌هاى آن زبانه ميكشيد . وقتى كوروش سخن كرزوس را از دهان مترجمين خود شنيد احساساتش تغيير كرد و در انديشه شد كه خود انسانى بيش نيست و كسى كه امروز زنده طعمه شعله‌هاى آتش مىكند زمانى مانند خود او سعادتمند بوده و از اين لحاظ دست كمى از او نداشته است .\r\nچون از مكافات عمل ترسان بود و فكر ميكرد كه در كارهاى انسانى نبايد اطمينان\r\n\r\n\r\n","description":"","footnote":"\r\n( 1 ) - شايد كوروش تصور ميكرد كرزوس نام يكى از خدايان را بر زبان آورده بود .\r\n","page_name":" 138 ","page_number":150},
  {"content":"\r\n\r\nو اعتماد زياد داشت امر كرد هرچه زودتر آتش را خاموش كنند و كرزوس و همراهان او را از پشتهء هيزم به زير آورند .\r\n87 - ولى آنهائى كه بخاموش كردن آتش مشغول بودند موفق نشدند ؛ بعد بطوريكه ليديها مدعى هستند ، كرزوس چون از تغيير تصميم كوروش مطلع شد و مشاهده كرد كه همه براى خاموش كردن آتش بىنتيجه ميكوشند با صداى بلند نام آپولون « 1 » را بر زبان جارى كرد و او را سوگند داد كه چنانچه هدايائى كه به او تقديم كرده است بر او خوش آيند بوده اكنون بكمك او بشتابد و او را از خطر برهاند . و در همان موقع كه او اشك‌ريزان نام خداوند را بر زبان جارى ميكرد ، ناگهان انبوهى ابر در آسمان شفاف و آرام آشكار شد و بدنبال آن طوفانى شديد درگرفت و بارانى سيل‌آسا باريدن گرفت و پشتهء هيزم خاموش شد . اين موضوع به كوروش ثابت كرد كه كرزوس مردى نيكوكار و محبوب خداوندان است . پس امر كرد او را از پشتهء هيزم به زير آوردند و از او چنين پرسش كرد : « كرزوس ، چه كسى ترا تشويق كرد با سپاه خود به قصد تسخير كشور من حركت كنى و بجاى آنكه با من رفتارى دوستانه در پيش گيرى رويه‌اى خصمانه ابراز كنى ؟ » كرزوس چنين پاسخ داد : « اى پادشاه ، اگر من چنين كردم ، علت آن طالع نيكوى تو و سرنوشت شوم من بوده است ، و مسبب آن خداوند يونانيان بوده است كه مرا به جنگ با تو تشويق كرد . واضح است كه هيچ بىعقلى جنگ را بر صلح ترجيح نميدهد ، چه در زمان صلح پسران پدران خود را در گور ميكنند و حال آنكه در زمان جنگ اين پدران هستند كه بايد نوجوانان خود را در گور گذارند . ولى چاره چيست ، شايد مشيت الهى چنين بوده است كه پيش آيد آنچه پيش‌آمد كرد . »\r\n88 - چنين بود پاسخ كرزوس . كوروش امر كرد زنجيرهاى او را برگرفتند و او را در كنار خود جاى داد و با او باحترام رفتار كرد . او خود و تمام اطرافيانش كرزوس را با حيرت و تعجبى تمام مينگريستند . كرزوس ساكت و آرام در انديشه‌اى عميق\r\n\r\n\r\n","description":"","footnote":"\r\n( 1 ) - آپولون  ( Apollon )  خداوند روشنائى و نور در يونان باستان .\r\n","page_name":" 139 ","page_number":151},
  {"content":"\r\n\r\nغوطه‌ور بود ، ولى ناگهان حواس خود را جمع كرد و چون متوجه شد كه پارس‌ها بغارت شهر ليديها مشغولند چنين گفت : « اى پادشاه ، با وضعى كه اكنون با آن روبرو هستم آيا اجازه دارم آنچه بفكرم ميرسد با تو در ميان نهم يا بايد سكوت اختيار كنم ؟ » كوروش او را اطمينان داد و گفت هرآنچه ميخواهد بگويد .\r\nپس كرزوس چنين سؤال كرد : « اين جمعيت كثير با اين حرارت و شدت بچه كار مشغول است ؟ » كوروش پاسخ داد : « آنها بغارت شهر و تقسيم خزاين تو مشغولند . » كرزوس چنين پاسخ داد : « نه ، اين شهر من و خزاين من نيست كه آنها غارت ميكنند ، زيرا من ديگر حقى بر اينها ندارم . آنچه بغارت مىبرند به تو تعلق دارد . »\r\n89 - سخن كرزوس كوروش را در انديشه غوطه‌ور كرد . پس حاضران ديگر را از خود دور كرد « 1 » و آنگاه در خلوت از كرزوس پرسيد چه چيز در اين واقعه ممكن است براى او زبان داشته باشد . كرزوس چنين گفت : « چون خداوندان مرا مانند غلامى به تو بخشيده‌اند ، حق اينست كه اگر متوجه چيزى شوم كه تو به آن توجه ندارى آن را بر تو بازگويم « 2 » . پارس‌ها كه طبعى سركش « 3 » دارند مردمانى فقيرند اگر اجازه دهى كه آنها بغارت ادامه دهند و خزاين گرانبها را تقسيم كنند\r\n\r\n\r\n","description":"","footnote":"\r\n( 1 ) - طرز بيان هردوت در اين مورد قسمى است كه انسان تصور مىكند كوروش تمام حاضران دربار خود و حتى مترجمين را كه هميشه با او همراه بوده‌اند مرخص كرد . در قسمت اول صحنه ، هردوت از حضور مترجمين صريحا سخن گفته و بنابراين در مكالمه‌اى كه بعد از خاموش شدن آتش بين كرزوس و كوروش شروع شده بود نيز قاعدة بايد آنها حضور داشته باشند ، چه ادامه مكالمه بدون حضور آنها ممكن نبوده است . شايد هردوت طورى به نقل صحنه‌هاى افسانه‌اى و دور از واقعيت مشغول بوده كه توجه به اين نكته نكرده است كه دو طرف مكالمه نسبت به يكديگر خارجى هستند و مطلب را طورى بيان مىكند كه تصور ميرود كوروش و كرزوس بيك زبان تكلم ميكنند .\r\n( 2 ) - كرزوس كه تا اين زمان همه را در خدمت خود ميديد و از همه انتظار حسن خدمت صادقانه داشت ، اكنون كه در اسارت بسر ميبرد وظايف يك خدمتگزار صديق و جوانمرد در نظرش مجسم ميشد .\r\n( 3 ) - مقصود كرزوس از « طبع سركش » مسلما « جسارت و گستاخى » نبوده ، بلكه قصد او از استعمال اين كلمه توصيف « جسارت و شجاعت و بىباكى » سربازان پارس بوده است . بخصوص از قسمت اخير جمله بعد چنين استنباط مىشود كه كرزوس فقر و تنگدستى پارس‌ها را در حقيقت وسيله‌اى براى تعديل طبع سركش آنها ميدانست .\r\n","page_name":" 140 ","page_number":152},
  {"content":"\r\n\r\nنتيجه‌اى كه بايد از چنين كارى انتظار داشته باشى چنين خواهد بود : آنكس كه بيش از همه مال بچنگ آورد بفكر خواهد افتاد كه بر تو شورش كند . پس اكنون اگر عقيدهء مرا مىپسندى بطريقى رفتار كن كه برايت شرح مىدهم : بر تمام دروازه‌ها « 1 » از محافظين خود قراولانى بگمار و به آنها امر كن كه اموال غارت شده را كه بخارج مىبرند بگيرند و به صاحبان آنها بگويند كه بايد ده يك آن به خداوند زوس « 2 » تقديم شود . بدين ترتيب تو بجبر و روز اموال غارت شده را از آنها نگرفته‌اى كه در نظر آنها مرتكب عملى زشت شده باشى ، و آنها نيز كه اقدام ترا بجا ميدانند داوطلبانه از اموال غارت شده صرفنظر ميكنند . »\r\n90 - كوروش مجذوب بيانات كرزوس شد و اندرز او را صائب و بجا تشخيص داد . پس تمجيد فراوان از او كرد و به مستحفظين خود امر داد آنچه او گفته بود اجرا كنند .\r\nآنگاه خطاب به كرزوس چنين گفت : « كرزوس ، چون مشاهده ميكنم كه تو مانند مردى از خاندان پادشاهى با عقل و درايت سخن ميگوئى و چنين رفتار ميكنى تقاضائى از من بكن تا دردم بموقع اجرا گذارم . » كررزوس پاسخ داد : « اى ارباب من ، « 3 » بزرگترين لطفى كه ممكن است نسبت به من روا دارى اينست كه اجازه دهى اين زنجيرها را كه مشاهده ميكنى براى خداوند يونانيان كه بين خدايان از همه بيشتر محترم داشتم بفرستم و از او سؤال كنم آيا عادت او چنين است كه هركس به او نيكى كند فريب دهد . » كوروش از او پرسيد بچه جهت خداوند را به اين عمل متهم مىكند و چه چيز موجب شده است كه چنين تقاضائى از او كند . پس كرزوس سرگذشت خود را براى او نقل كرد ، جواب‌هاى هاتف و بخصوص هدايائى كه به\r\n\r\n\r\n","description":"","footnote":"\r\n( 1 ) - مقصود دروازه‌هاى ارگ است ، زيرا سربازان از راه دروازه‌ها اموال غارت شده را به اردوگاه خود كه در خارج شهر بود ميبردند .\r\n( 2 ) - زوس يا ژوپيتر خداى خدايان در يونان باستان\r\n( 3 ) - درينجا كرزوس با حس تسليم خاصى كوروش را ارباب و صاحب خود خطاب مىكند . شايد زياد هم برحسب تصادف نباشد كه هردوت موقعى از دهان كرزوس كوروش را « ارباب » خطاب مىكند كه قبلا كوروس جوانمردى و بزرگوارى رقيب ليدى خود را ستوده بود . تا اين لحظه كرزوس در مكالمه خود با كوروش او را « پادشاه » خطاب ميكرد و چنين به نظر ميرسيد كه مكالمه بين دو پادشاه است نه بين يك پادشاه » فاتح و پادشاهى اسير .\r\n","page_name":" 141 ","page_number":153},
  {"content":"\r\n\r\nمعابد اهدا كرده بود برشمرد و براى او شرح داد چگونه بتحريك هاتف با پارس‌ها وارد جنگ شده بود . وقتى سرگذشت او بپايان رسيد بار ديگر تقاضا كرد به او اجازه دهند كه خداوند را نسبت به اين رفتارى كه درپيش گرفته بود سرزنش و ملامت كند . كوروش تبسم كرد و چنين گفت : « كرزوس ، من به تو چنين اجازه مىدهم و با هرچه ديگر كه در هر مورد بخواهى نيز موافقت خواهم كرد . » وقتى كرزوس پاسخ كوروش را شنيد چند تن از اهالى ليدى را به معبد دلف فرستاد و به آنها امر كرد زنجيرهاى اسارت او را بر آستانهء معبد قرار دهند و از خداوند سؤال كنند آيا از اينكه با هاتف‌هاى خود كرزوس را بجنگ با پارس‌ها تشويق كرده است شرم ندارد و از اينكه به او اطمينان داده است كه با اين جنگ امپراتورى كوروش نابود مىشود ، اكنون كه نخستين ثمر اين جنگ زنجيرهاى اسارت او بوده است خجالت نميكشد . كرزوس بفرستادگان خود امر كرد از خداوند چنين استفسار كنند و از او بپرسند آيا عادت خدايان يونان چنين است كه خود را حق‌ناشناس جلوه دهند .\r\n91 - وقتى فرستادگان ليدى به دلف رسيدند آنچه به آنها تعليم داده بودند به هاتف معبد بازگفتند و بطوريكه نقل ميكنند هاتف به آنها چنين جواب داده بود : « فرار از سرنوشت حتى براى يكى از خدايان امرى غير ممكن است « 1 » . كرزوس مكافات عمل چهارمين جد خود را ميكشد . چه او از جملهء مستحفظين خاندان هراكلس بود و براى اطاعت از بدخواهى يك زن ارباب خود را بقتل رسانيد و مقام او را كه\r\n\r\n\r\n","description":"","footnote":"\r\n( 1 ) - در نظر مردم باستان سرنوشت و تقدير قدرتى نيرومندتر از قدرت خدايان داشت .\r\nدر ايليادهومر مشاهده مىشود كه ژوپيتر خداوند يونانيان سرنوشت آشيل و هكتور قهرمانان جنگ معروف‌تر و آرا در ترازوئى وزن مىكند و چون سرنوشت هكتور را سنگين‌تر مييابد او را بدشمن تسليم مىكند و آپولون نيز حمايت خود را از او سلب مىكند . نكته جالب اينست كه با تمام قدرتى كه سرنوشت در نظر مردم باستان داشت باز خدايان ميتوانستند تا حدى حدوث آن را بتأخير اندازند ، چنان كه در مورد فوق لوگزياس كه نام ديگرش آپولون بود سقوط شهر سارد را سه سال بتأخير انداخت .\r\n","page_name":" 142 ","page_number":154},
  {"content":"\r\n\r\nحقى به آن نداشت تصاحب كرد « 1 » . لوگزياس « 2 » تمام كوشش خود را به كار برد تا سانحهء سارد در زمان فرزند كرزوس اتفاق افتد نه در زمان شخص او . ولى تغيير سرنوشت و تقدير غير ممكن بود . آنچه را كه تقدير و سرنوشت اجازه داد خداوند دربارهء كرزوس مراعات كرد و سقوط شهر سارد را سه سال بتأخير انداخت . كرزوس بايد خوب توجه كند كه او سه سال ديرتر از تاريخى كه سرنوشت مقدر كرده بود دچار اين بليه شد . بعلاوه ، در موقعى كه او طعمهء شعله‌هاى آتش بود خداوند بكمك او شتافت . و اما دربارهء پيشگوئى هاتف ، ايراد كرزوس وارد نيست . لوگزياس به او گفته بود كه چنانچه با پارس‌ها بجنگد ، امپراتورى بزرگى را نابود خواهد كرد .\r\nاگر او مايل بود تصميم عاقلانه‌اى اخذ كند ، حق اين بود كه در برابر اين جواب كسانى بنزد خداوند بفرستد و از او سؤال كند كه مقصود او كدام امپراتورى است ، امپراتورى او يا امپراتورى كوروش . چون او آنچه را كه به او گفته شده بود درك نكرده بود بار ديگر بسؤال نپرداخت و در اين صورت بايد مسئوليت اين امر را متوجه شخص خود بداند . و اما آنچه در آخرين‌بار كه كرزوس با لوگزياس مشورت كرد دربارهء قاطر ماد با او صحبت شد ، اين سخن را نيز كرزوس درك نكرده بود . اين قاطر همان كوروش است ، چه او از پدر و مادرى به دنيا آمده بود كه از دو نژاد مختلف بودند . مادر او زنى نجيب‌زاده و پدرش مردى حقير بود . مادرش از اهل ماد و دختر آستياژ پادشاه ماد بود ، در حالى كه پدرش از اهل پارس و دست‌نشاندهء مادها بود و با اينكه از هر حيث حقير و مسكين بود با دختر پادشاه خود ازدواج كرده بود . »\r\n\r\n\r\n","description":"","footnote":"\r\n( 1 ) - هاتف معبد دلف ميتوانست به فرستادگان كرزوس يادآورى كند كه حتى در زمان ژيژس هاتف معبد چنين پيشگوئى را كرده بود ( بند 13 همين كتاب ) . اينكه هردوت در اين مورد اشاره‌اى به پيشگوئى هاتف در مورد ژيژس نمىكند ممكن است دليل آن باشد كه اين پيشگوئى كه در بند 13 از آن ياد شده مطلبى است كه اصولا مربوط به تاريخ كرزوس نبوده و بعدها بر آن اضافه كرده‌اند .\r\n( 2 ) - لوگزياس  ( Loxias )  يكى از اسامى آپولون بود كه در اصطلاح يونانى « مورب » ، « مشكوك » ، « ضد و نقيض » معنى ميداد و علت اينكه با اين اسم از آپولون ياد مىشود اشاره به ضد و نقيض بودن پيشگوئىهاى هاتف اين خداوند است كه غالبا تكرار ميشد .\r\n","page_name":" 143 ","page_number":155},
  {"content":"\r\n\r\nاين بود جوابى كه هاتف معبد به فرستادگان ليدى داد . آنها جواب هاتف را به سارد آوردند و به كرزوس بازگفتند . وقتى كرزوس اين جواب را شنيد تصديق كرد كه گناه از او بوده است نه از خداوند . اين بود چگونگى امپراتورى كرزوس و نخستين فتح سرزمين يونى .\r\n92 - و اما هدايائى كه كرزوس تقديم كرده بود ، هنوز بسيارى از آنها در يونان « 1 » باقى است و آنها كه من به آن اشاره كردم تنها هداياى او نبوده است . در شهر تب « 2 » واقع در بئوسى « 3 » سه پايه‌اى از طلا يافت مىشود كه كرزوس به آپولون ايسمنيوس « 4 » اهدا كرده است . در افز « 5 » گاوهاى زرين و عدهء زيادى ستون موجود است « 6 » . در معبد آتنا پرونه‌آ « 7 » سپر بزرگى از طلا باقى است . اينها هدايائى است كه در زمانى كه من ميزيستم هنوز موجود بود ، ولى هداياى ديگرى هم بوده است كه تا اين زمان از بين رفته‌اند . هدايائى كه كرزوس به معبد برانشيد واقع در سرزمين ملط « 8 » اهدا كرده بود بطوريكه شنيده‌ام هم‌وزن و نظير هداياى معبد دلف بوده است « 9 » .\r\n\r\n\r\n","description":"","footnote":"\r\n( 1 ) - در اينجا قطعا مقصود هردوت از « يونان » مجموع نواحى است كه عناصر يونانى در آن سكونت داشته‌اند ، اعم از يونان آسيا ( افز  ( Ephese  و يونان اروپا .\r\n( 2 ) -  Thebes \r\n( 3 ) -  Beotie \r\n( 4 ) -  Apollon Ismenios \r\n( 5 ) -  Ephese \r\n( 6 ) - هيچيك از مورخان ديگر از اين هدايا ذكرى نكرده‌اند . با اينحال ، طرز بيان هردوت در مورد گاوهاى زرين قسمى است كه ممكن است تصور كرد اين گاوها تنها هداياى زرين بوده است كه در افز موجود بوده .\r\n( 7 ) -  Athena Pronea  الهه يونان باستان ، خداى فكر و انديشه .\r\n( 8 ) - شهر ملط در سال 494 قبل از ميلاد بوسيله پارس‌ها تسخير شد ( كتاب چهارم هردوت - بند 19 ) و شايد علت از بين رفتن اين هدايا همين واقعه بوده است .\r\n( 9 ) - اعطاى اين هدايا از طرف كرزوس به معبد برانشيد واقع در ملط بعيد به نظر ميرسد ، زيرا بطوريكه در بند 68 همين كتاب هردوت متذكر مىشود پاسخ هاتف اين معبد در نظر كرزوس مساعد نبود و او فقط براى معابدى هدايا فرستاد كه قبلا صحت گفتار آنها را آزمايش كرده بود .\r\n","page_name":" 144 ","page_number":156},
  {"content":"\r\n\r\nهدايائى كه كرزوس به دلف و به معبد آمفيارائوس « 1 » فرستاد از اموال شخصى او و قسمتى از ثروتى بود كه از پدر به ارث برده بود . بقيهء هدايا از خزاين مردى تهيه شده بود كه قبل از آنكه كرزوس به سلطنت رسد با او بمخالفت برخاسته بود و با پانتالئون « 2 » متحد شده بود تا سلطنت ليدى را به اين شخص واگذار كند . پانتالئون پسر آليات و برادر كرزوس بود ، ولى از مادر ديگر به دنيا آمده بود . كرزوس از مادرى به دنيا آمده بود كه از اهل كارى بود ، در حالى كه مادر پانتالئون از اهل يونى بود . پدر كرزوس او را در زمان حيات خود جانشين خود اعلام كرد « 3 » و وقتى كرزوس به اين ترتيب بكمك پدر بسلطنت رسيد مردى را كه با او مخالفت ميكرد بر روى « شاردون » « 4 » قرار داد و او را بقتل رسانيد و ثروت او را كه قبلا نذر خداوندان كرده بود به صورتى كه ما نقل كرديم به معابد ياد شده هديه كرد « 5 » . اين بود مختصرى دربارهء هداياى كرزوس .\r\n93 - دربارهء شگفتىهائى كه شايستهء نوشتن باشد ، آنچه در ديگر كشورها يافت مىشود در سرزمين ليدى درحقيقت موجود نيست ، باستثناى براده‌هاى طلا كه در رسوب رود تمولوس « 6 » يافت مىشود . فقط يك بناى بزرگ در اين كشور جلب توجه مىكند كه از لحاظ عظمت و وسعت از هر حيث از ديگر بناها باستثناى بناهاى مصرى و بابلى بزرگتر است . اين بنا مقبرهء آليات پدر كرزوس است . پىهاى اين بنا از سنگهاى بزرگ و بقيهء آن از پشته‌هاى گل ساخته شده . بناى آن به هزينهء اصناف و پيشه‌وران\r\n\r\n\r\n","description":"","footnote":"\r\n( 1 ) -  Amphiaraos  - يكى از روحانيان شهر آرگوس .\r\n( 2 ) -  Pantaleon  - پسر آليات و برادر كرزوس\r\n( 3 ) - آليات نيز مانند داريوش جانشين خود را در زمان حيات از بين فرزندان خود برگزيد ( دربارهء داريوش : كتاب هفتم هردوت - بند دوم ) .\r\n( 4 ) - شاردون  ( Chardon )  نوعى وسيلهء شكنجه و آزار از متهمين در ليدى باستان بود .\r\n( 5 ) - نيكلا دوداماس مدعى است كه كرزوس در زمانى اين نذر را كرده بود كه آن مرد مخالف جوان تاجرى بود و ثروتى هنگفت بچنگ آورده بود ولى هنوز با كرزوس آغاز مخالفت نكرده بود . بعقيدهء اين مورخ چون كرزوس از اين مرد پولى به قرض مطالبه كرده بود و او تقاضاى او را رد كرده بود كرزوس نسبت به ثروت او چنين نذرى كرده بود .\r\n( 6 ) -  Tmolos \r\n","page_name":" 145 ","page_number":157},
  {"content":"\r\n\r\nو دوشيزگانى ساخته شده كه با عرضه كردن اندام خود به كسب مشغول ميباشند « 1 » .\r\nدر زمان من هنوز پنج قطعه سنگ بزرگ در رأس بنا مشاهده ميشد . بر روى اين سنگ‌ها خطوطى نوشته شده بود كه سهم هريك از سه دستهء فوق را در بنا كردن آن تعيين ميكرد « 2 » . با مقايسهء قسمت‌هاى بنا معلوم مىشود كه سهم دوشيزگان عشرت‌طلب در بنا كردن آن بيش از اصناف ديگر بوده است . بايد گفت كه در كشور ليدى دختران همه تن به فحشاء ميدهند و از اين راه به تهيهء جهيز خود مشغولند و مادام كه زندگانى زناشوئى آنها شروع نشده به اين كسب ادامه ميدهند و در پايان كار شخصا براى خود شوهرى برميگزينند . گرداگرد اين بنا شش ستاد و دوپلتر « 3 » مىباشد و عرض آن سيزده پلتر است . درياچهء وسيعى به آن متصل است كه به درياچهء ژيژس معروف است « 4 » و بطوريكه اهالى ليدى ميگويند ، اين درياچه هرگز خشگ نميشود . اين بود چگونگى اين بناى بزرگ .\r\n94 - عادات و رسوم اهالى ليدى شبيه عادات و رسوم يونانيان است ، با اين تفاوت كه آنها دختران خود را تسليم فحشا ميكنند ، در حالى كه يونانيان چنين نميكنند .\r\nتا جائى كه ما اطلاع داريم ، ليديها نخستين كسانى هستند كه سكهء طلا و نقره را ضرب و رايج كرده‌اند . و نيز آنها نخستين كسانى هستند كه به كسب و خريد و فروش جزئى پرداختند « 5 » . بطوريكه خود آنها مدعى هستند ، بازيهائى كه در حال حاضر بين يونانيان مرسوم است نيز از ابتكارات آنها بوده است ، و آنها مدعى هستند كه اين بازيها در عصرى در ليدى اختراع شده است كه ليديها به تسخير\r\n\r\n\r\n","description":"","footnote":"\r\n( 1 ) - بديهى است مقصود هردوت فاحشه‌هاى جوان شهر سارد است .\r\n( 2 ) - درينصورت قاعدة بايد عدهء اين سنگها بجاى پنج سه باشد ، تا هريك را بتوان نماينده اصنافى دانست كه از آنها ياد شد .\r\n( 3 ) - پلتر  ( Plethre )  واحد طول در يونان باستان و برابر يك ششم ستاد يعنى صد پا بوده است ( رجوع شود به يادداشت مقدمه دربارهء اوزان و مقادير در يونان باستان ) .\r\n( 4 ) - اين همان درياچه‌ايست كه در ايلياد نيز از آن ياد شده ( ايلياد - كتاب دهم - بند 292 ) و امروز درياى مرمره نام دارد .\r\n( 5 ) -\r\n Radet : La bydie au temps des Mermnades , P . 97 et 155 \r\n","page_name":" 146 ","page_number":158},
  {"content":"\r\n\r\nسرزمين تيرنى « 1 » مشغول بوده‌اند . و چنين است شرح اين ماجرا بقسمى كه آنها خود مدعى هستند : در زمان سلطنت آتيس « 2 » پسر مانس « 3 » قحطى شديدى بر سراسر ليدى حكمفرما شد . مدتى اهالى ليدى به زندگى عادى خود ادامه دادند ، ولى چون قحطى ادامه يافت در فكر چاره افتادند و هريك راه چاره‌اى انديشيدند . گويا در اين زمان است كه بازى نرد و بازى استخوان و بازى با توپ و ديگر انواع بازىها اختراع شده است ، باستثناى بازى ورق كه اهالى ليدى مدعى اختراع آن نيستند .\r\nو اما اينكه چگونه آنها اين اختراعات خود را براى ستيز با گرسنگى به كار ميبردند ، چنين است شرح آن : آنها يك روز در ميان تمام مدت روز ببازى سرگرم ميشدند تا بفكر خوردن نيفتند ؛ فرداى آن روز بازى را قطع ميكردند و به خوردن مشغول ميشدند و مدت هيجده سال بدين ترتيب زندگى كردند . ولى چون قحطى از شدت خود نكاست و برعكس روزبروز شديدتر شد ، پادشاه ، اهالى ليدى را به دو دسته تقسيم كرد و به حكم قرعه تعيين كرد كه كدام دسته بايد سرزمين ليدى را ترك گويد و كدام دسته بايد بماند . خود او از دسته‌اى بود كه بايد در محل بماند ، ولى فرزند خود تيرنوس « 4 » را در رأس دسته‌اى قرار داد كه بايد از ليدى خارج شود .\r\nآن دسته از اهالى ليدى كه به حكم قرعه مجبور به ترك وطن شدند به سميرن « 5 » عزيمت كردند و به ساختن كشتى مشغول شدند . سپس تمام اموال منقول ذيقيمت خود را بر كشتى نهادند و در جستجوى سرزمينى براى سكونت و تهيهء آذوقه به گردش پرداختند ، تا آنكه پس از گذشتن از برابر اقوام گوناگون به سرزمين امبرىها « 6 » رسيدند و در آنجا به تأسيس شهرهائى پرداختند كه تاكنون در آنجا\r\n\r\n\r\n","description":"","footnote":"\r\n( 1 ) -  Tyrrhenie \r\n( 2 ) -  Atys \r\n( 3 ) - مانس  ( Manes )  نخستين پادشاه افسانه‌اى ليدى كه نتيجهء ازدواج خداوند زوس با زمين بوده است .\r\n( 4 ) -  Tyrrhenos \r\n( 5 ) -  Smyrne  - شهر ازمير امروز واقع در ساحل مديترانه .\r\n( 6 ) -  Ombries \r\n","page_name":" 147 ","page_number":159},
  {"content":"\r\n\r\nسكونت دارند . ولى آنها نام خود را تغيير دادند و بجاى قوم ليدى « 1 » نام ديگرى براى خود انتخاب كردند كه مشتقى بود از نام پسر پادشاه كه هدايت آنها را به عهده گرفته بود . و از اين ببعد آنها بنام آن شخص به قوم تيرنى « 2 » معروف شدند . از آن زمان ببعد اهالى ليدى در تحت سلطهء پارس‌ها زندگى كردند « 3 »\r\n\r\n\r\n","description":"","footnote":"\r\n( 1 ) - در زمان آتيس آنها هنوز به اين نام خوانده نميشدند ( بند هفت همين كتاب ) .\r\n( 2 ) -  Tyrrhenie \r\n( 3 ) - اين جمله كه درحقيقت نتيجه و ختام اين فصل از كتاب هردوت است كه در دنبالهء سرگذشت تسخير سارد ذكر شده . اينكه هردوت در اينجا اين مطلب را بار ديگر با اين اختصار كلام تكرار كرده علت آنست كه خواسته است صحنهء تاريخ را به پارس‌ها كه جانشين و فاتح قوم ليدى بودند واگذار كند و با اين عبارت درحقيقت از فصلى به فصلى ديگر از تاريخ خود قدم ميگذارد .\r\n","page_name":" 148 ","page_number":160},
  {"content":"\r\n\r\n\r\nتأسيس امپراتورى پارس و نخستين پيشرفت‌هاى آن تاريخ كوروش ( از بند 95 تا بند 216 )\r\n\r\n","description":"","footnote":"","page_name":" 149 ","page_number":161},
  {"content":"\r\n\r\n\r\nتوضيح خارج از متن دربارهء « تاريخ كوروش »\r\nقسمت دوم از كتاب اول هردوت كه تحت عنوان « تاريخ كوروش » بشرح احوال اين پادشاه اختصاص دارد به سه قسمت تقسيم مىشود :\r\n1 - قسمت اول كه شامل مطالب بند 95 تا 130 است درحقيقت بازگشتى است به عقب نسبت به آنچه مؤلف سابقا تحت عنوان « تاريخ كرزوس » نقل كرده است . هردوت خود در آغاز بند 95 به اين مطلب اشاره مىكند و چنين ميگويد : « اكنون ادامهء سرگذشتى كه بدان مشغول هستم مستلزم آنست كه دربارهء اين شخص كه كوروش نام داشت و امپراتورى كرزوس را سرنگون كرد كلمه‌اى چند بگويم و چگونگى تسلط پارس‌ها را بر آسيا شرح دهم . » و نيز در پايان بند 130 اضافه مىكند : « اين بود مختصرى دربارهء تولد و تربيت كوروش و چگونگى رسيدن او به پادشاهى . بعد از اين واقعه ، به شرحى كه قبلا نقل كردم ، كرزوس به علت خطائى كه مرتكب شد او را بر خود برانگيخت . كوروش او را مغلوب كرد و وقتى كرزوس نيز مغلوب شد سلطنت كوروش بر سراسر آسيا توسعه يافت . »\r\nهردوت در اين قسمت ، قبل از بيان افسانهء تولد كوروش و دوران جوانى او و جلوس او بسلطنت پارس ، شرحى دربارهء چگونگى استقرار امپراتورى ماد بيان مىكند و اقدامات پادشاهان خاندان ماد را تا زمان آستياژ كه بدست كوروش از سلطنت خلع شد خلاصه مىكند ؛ ايرادى كه در اين قسمت به مؤلف وارد است اينست كه در آغاز بند 95 كه مؤلف خود صحبت از نقل تاريخ پارس‌ها مىكند اشاره‌اى به نقل قسمتى از تاريخ گذشته مادها نميكند ، در حالى كه مطالب بند 95 تا بند 123 منحصرا به شرح تاريخ خاندان ماد اختصاص دارد و حق اين بود كه مؤلف در مقدمهء بند 95 مختصر\r\n\r\n","description":"","footnote":"","page_name":" 150 ","page_number":162},
  {"content":"\r\n\r\nاشاره‌اى به اين عقب‌گرد تاريخى خود ميكرد .\r\nدر هر حال تاريخ واقعى پارس‌ها از بند 123 شروع مىشود ، ولى چون در نظر هردوت و بعضى مورخان ديگر انتقال سلطنت از خاندان ماد به خاندان پارس بىسرو صدا صورت گرفته و اقوامى كه مطيع خاندان ديوكس بوده‌اند متفقا باطاعت فاتح پارس درآمده‌اند ، درحقيقت كوروش مانند كسى كه سلطنت را به ارث برده باشد بسلطنت ماد رسيده و به همين جهت نميتوان خط فاصل مشخصى بين اين دو دوره از تاريخ ايران باستان تصور كرد و اين دو دوره را بايد يكى دنبالهء ديگرى دانست . جنگ آستياژ و كوروش آنطور كه هردوت نقل مىكند به ظاهر يك جنگ داخلى بيش نبود . حتى ميتوان گفت هجوم بسوى مغرب كه در زمان كوروش صورت گرفت و يكى از مشخصات بارز تاريخ پارس است و بين مردم آسيا و يونان تماسى شديد ايجاد كرد از زمان سياگزار پدر آستياژ آغاز شده بود . درحقيقت دولت نيرومندى كه يك قرن بعد تمدن يونان را مورد تهديد قرار داد بوسيلهء خاندان هخامنشى تأسيس نشد . اين دولت از زمان پادشاهان ماد تأسيس شده بود ، و پادشاهان هخامنشى درحقيقت ادامه‌دهندگان برنامهء توسعه‌طلبى و قدرت‌جوئى آنان بوده‌اند و به همين جهت است كه يونانيان هنوز جنگهاى داريوش و خشايارشا را در سرزمين يونان « جنگهاى مديك » مينامند .\r\nبا اين تفصيل ، بايد قبول كرد كه وقتى هردوت در بند 95 از قسمت دوم از كتاب اول خود ميگويد « اكنون . . . چگونگى تسلط پارس‌ها را بر آسيا شرح دهم » در نظر او كلمهء پارس شامل مادها نيز مىباشد . اگر عبارت مؤلف را چنين تعبير كنيم ، از لحاظ مطالبى كه در بندهاى بعد شرح داده است اشكالى نيست زيرا آنچه تا بند 123 دربارهء مادها گفته درحقيقت همان تاريخ پارس‌ها است كه از بند 123 دنبالهء آن ادامه پيدا مىكند .\r\n2 - قسمت دوم از « تاريخ كوروش » كه تا بند 176 ادامه دارد دنبالهء شرح وقايعى است كه بعد از سقوط كرزوس رويداده و تنها قسمتى است كه در آن جنگ يونانيان و اقوام آسيائى بتفصيل شرح داده شده . در اين قسمت چگونگى تسخير شهر\r\n\r\n","description":"","footnote":"","page_name":" 151 ","page_number":163},
  {"content":"\r\n\r\nهاى يونانى سواحل آسياى صغير كه حاضر به خيانت به پادشاه ليدى نشدند و بكفارهء اين گناه مورد حملهء فرماندهان پارس قرار گرفتند شرح داده شده . هردوت در پايان بند 169 چنين نتيجه ميگيرد : « بدين ترتيب بود كه سرزمين يونى براى بار دوم باسارت و اطاعت درآمد . وقتى هارپاگ يونىهاى ساكن سواحل آسيا را مطيع كرد ، يونىهاى ساكن جزاير كه از پيش‌آمد اين وقايع بيمناك شده بودند شخصا اطاعت كوروش را گردن نهادند . »\r\nبعد از آن ، مؤلف بشرح جزئيات چگونگى تسخير قسمت‌هاى داخلى آسياى صغير و سرزمين اقوام كارى « 1 » ، كنى « 2 » و ليسى « 3 » كه همسايگان يونانيان ساكن آسيا بودند ميپردازد . و از اين قرار سراسر قسمت دوم « تاريخ كوروش » بشرح اين جنگ بزرگ خارجى بين عناصر آسيائى از يكطرف و اقوام يونانى و نيمه‌يونانى از سوى ديگر اختصاص دارد و در همين قسمت است كه مؤلف براى نخستين بار به جنگهائى كه بعدها بين مردم آسيا و يونانيان ساكن اروپا رويداد و به جنگهاى مديك معروف شد اشاره مىكند ( بند 153 ) . لاكرينس « 4 » بنمايندگى از جانب دولت اسپارت بحضور فاتح پارس ميرسد و به او اخطار مىكند كه از تجاوز به شهرهاى يونى خوددارى كند .\r\nكوروش متحير و مبهوت از اطرافيان خود دربارهء قومى كه چنين جرأت گستاخى و جسارت يافته بود و به فاتح بزرگى چون او امر ميكرد كه از تجاوز به شهرهاى يونانى خوددارى كند استفسار مىكند و همين كه از حال مردم اسپارت باخبر مىشود خطاب به نمايندهء اين شهر چنين ميگويد : « تا امروز من هرگز از مردمانى كه در محلى معين در مركز شهر خود جمع ميشوند و بقيد سوگند يكديگر را فريب ميدهند ترس نداشته‌ام . اگر من سالم بمانم ، اين اشخاص ديگر دربارهء مصائب يونىها پرحرفى نخواهند كرد ، بلكه دربارهء مصائب خود گفتگو خواهند كرد . » ( بند 153 )\r\n\r\n\r\n","description":"","footnote":"\r\n( 1 ) -  Carie \r\n( 2 ) -  Caunie \r\n( 3 ) -  Lycie \r\n( 4 ) -  Lacrines \r\n","page_name":" 152 ","page_number":164},
  {"content":"\r\n\r\n3 - قسمت سوم « تاريخ كوروش » كه از بند 177 تا پايان كتاب اول هردوت ادامه دارد مربوط است به شرح سرگذشت تسخير بابل و جنگ كوروش با اقوام ماشاژت « 1 » . مولف در اين قسمت ميكوشد جنگهاى كوروش را به صورت نوعى مظهر احساسات جاه‌طلبى و تمايلات ناشى از كشورگشائى او جلوه دهد و درحقيقت ثابت كند كه همين ميل به كشورگشائى و جهانگيرى پارس‌ها بعدها موجب هجوم آنان به سرزمين يونان بوده است . هردوت به اين استدلال خود عقيده دارد و مكرر به اين مطلب اشاره مىكند . مثلا دربارهء علت حملهء كوروش به بابل مدعى است كه علت اين واقعه آن بود كه كوروش نميتوانست آرام گيرد و با تمام اقوام مجاور خود به ستيز برميخاست .\r\nدر بند 190 هردوت چنين گويد : « ساكنان بابل . . . چون در جنگ مغلوب شدند به داخل شهر پناه بردند . ولى چون از قبل ميدانستند كه كوروش آرام نخواهد نشست و مشاهده مىكردند كه او مشغول جنگ با تمام اقوام و ملل مىباشد . . . » ( بند 190 ) .\r\nهردوت در ذكر علت جنگ كوروش با ماساژت‌ها نيز از همين فكر الهام ميگيرد و اين جنگ را نيز نتيجهء تمايلات توسعه‌طلبى و جهانگيرى كوروش ميداند و در بند 204 چنين ميگويد : « عواملى كه كورش را به اين جنگ تشويق و تحريص ميكرد متعدد و در عين حال قانع‌كننده بود . چه اولا كوروش از حيث نژاد و اصالت خود را فوق بشر عادى تصور ميكرد ، و ثانيا در تمام جنگهاى خود با موفقيت و پيروزى روبرو شده بود و هرجا كه او اراده كرده بود به جنگ بپردازد ، قومى كه مورد حمله قرار ميگرفت چاره‌اى جز اطاعت نداشت . »\r\nهردوت به شرحى كه خود مدعى است نه تنها از ديگر نقشه‌هاى جنگى كوروش مطلع بود ( بند 153 ) ، بلكه از ديگر جنگهائى كه كوروش بدان پرداخت اطلاع داشت ( بند 177 ) و احتمال ميرود اگر فرصت و حوصلهء بيشترى داشت بشرح اين جنگها نيز ميپرداخت . بهرحال ، همانطور كه خود در بند 177 اشاره مىكند ، از بين\r\n\r\n\r\n","description":"","footnote":"\r\n( 1 ) -  Massagetes \r\n","page_name":" 153 ","page_number":165},
  {"content":"\r\n\r\nاين جنگها فقط بشرح دو جنگ كه بيش از ديگر جنگها شايستهء ذكر تشخيص ميدهد ميپردازد . يكى از اين دو جنگ ، جنگى است كه كوروش براى تسخير بابل بدان دست زد و جنگ دوم جنگى است كه در طى آن خود شربت شهادت نوشيد و چشم از جهان بربست .\r\nاز آغاز تا پايان اين قسمت عبارات معترضه متعددى دربارهء مطالب تاريخى و جغرافيائى و نژادشناسى و آثار باستانى مشاهده مىشود كه گاه‌وبيگاهء سلسله زنجير حوادث را ميگسلد و به شرح مطالبى خارج از موضوع ميپردازد . اين عبارات و جملات معترضه و گريز از مطالب اصلى كه در سراسر قسمت سوم « تاريخ كوروش » جلب نظر مىكند از اين قرار است :\r\n- در بند 93 هردوت شرح مفصلى از شهر اكباتان و حصارهاى متمركز و دندانه‌هاى رنگارنگ آن نقل مىكند . از آنچه دربارهء اين شهر و تشريفاتى كه در دربار ديوكس معمول بود نقل مىكند قصدش آنست كه نقش مؤسس خاندان ماد را بزرگ جلوه دهد و شخصيت او را چنان كه بود و حتى بزرگتر از آن بخواننده معرفى كند .\r\n- در بند 101 قبايل مختلف ماد را نام ميبرد . قصد او از ذكر اين مطلب آنست كه نشان دهد چگونه ديوكس موفق شد تمام اين قبايل را به صورت قوم و ملتى واحد متحد كند .\r\n- از بند 102 تا 105 مطلب به شرح احوال سكاهاى آسيا تعلق دارد . چون زمانى سكاها با حملات مكرر خود امپراتورى ماد را متزلزل كرده بودند ، مقتضى بود كه مؤلف مختصرى دربارهء علت اين مهاجمات ، خط سير مهاجمين ، طول مدت و طرز حكومت و چگونگى پايان سلطهء آنان سخن گويد . آنچه مؤلف دربارهء راه مستقيمى كه از كولشيد « 1 » به سرزمين ماد ميرفت و قراردادى كه مهاجمين قوم سيت با پسامتيكوس « 2 » پادشاه مصر بستند و رفتار خلاف اخلاق آنها در آسكالون « 3 » و مجازاتى كه\r\n\r\n\r\n","description":"","footnote":"\r\n( 1 ) -  Colchide \r\n( 2 ) -  Psametichos \r\n( 3 ) -  Ascalon \r\n","page_name":" 154 ","page_number":166},
  {"content":"\r\n\r\nبه علت اين اهانت متحمل شدند نقل مىكند درحقيقت مطالبى خارج از موضوع است ، و همچنين است مطالبى كه دربارهء قدمت معبد آسكالون و منشاء پرستش آفروديت در قبرس و سيتر « 1 » بيان مىكند .\r\n- در بند 110 مؤلف شرح بسيار مختصرى به توصيف چگونگى سرزمين ماد اختصاص ميدهد و قصد او از بيان اين مطلب آنست كه خواننده بتواند علت اينكه هارپاگ آن محل را براى رها كردن كوروش انتخاب كرد درك كند .\r\n- بند 125 اختصاص دارد به ذكر نام قبايل پارس . قصد مؤلف از ذكر نام اين قبايل اينست كه خوانندگان توجه كنند كه در آغاز كار فقط سه قبيله از قبايلى كه نام ميبرد با كوروش متحد شدند و بر مادها قيام كردند .\r\n- مطالب بند 131 تا 140 اختصاص دارد به شرح احوال و عادات و رسوم و قوانين و معتقدات پارس‌ها . اين قسمت كه شرح مفصلى بدان اختصاص دارد بلافاصله پس از شرح چگونگى سقوط آستياژ و تجديد خاطره‌اى از سقوط پادشاه ليدى عنوان شده . در اين موقع كوروش فرمانرواى آسيا شده بود و قومى كه او بدان تعلق داشت قوم فرمانروا بود و حدس زده ميشد كه مدتها نقش رهبرى و فرمانروائى را در صحنهء سياست آسيا به عهده خواهد داشت . درينصورت منطقى بود كه مؤلف اين قوم را بخوانندگان معرفى كند و اخلاق و عادات و رسوم و معتقدات آن را شرح دهد .\r\n- در بند 142 تا 151 هردوت دربارهء اقوام يونى « 2 » ساكن آسيا و اقوام ائولى « 3 » و درى « 4 » سخن ميگويد ، شهرهاى يونى و ائولى را نام ميبرد ، نواحى سرسبز و حاصلخيزى كه اين شهرها را در آغوش داشتند مجسم و تحسين مىكند و از معبد مشتركى كه يونىها در آن اجتماع ميكردند سخن ميگويد و به تمام اين مطالب ، دربارهء اصل و منشاء قوم يونى و علت تقسيم آنها به دوازده شهر و پادشاهان قديم آنان و غصب شهر\r\n\r\n\r\n","description":"","footnote":"\r\n( 1 ) -  Cythere \r\n( 2 ) -  Ionie \r\n( 3 ) -  Eolie \r\n( 4 ) -  Dorie \r\n","page_name":" 155 ","page_number":167},
  {"content":"\r\n\r\nسميرن بدست آنان اطلاعاتى اضافه مىكند . درحقيقت مطالبى كه مؤلف در اين باره نقل مىكند كمترين ارتباطى با « تاريخ كوروش » كه عنوان قسمت دوم از كتاب اول او است ندارد . همچنين است آنچه هردوت دربارهء اقوام كارى « 1 » و كنى « 2 » و ليسى « 3 » و اهالى بابل و قوم ماساژت نقل مىكند . بطور كلى احساس مىشود كه هربار پارس‌ها به تسخير كشورى تازه ميپردازند و قومى تازه مورد تجاوز آنها قرار ميگيرد ، مؤلف از فرصت استفاده مىكند و شرحى به توصيف چگونگى آن سرزمين اختصاص ميدهد و آنچه دربارهء ساكنان آن ميداند بيان مىكند . از اين حيث طرز برداشت مطلب هردوت قابل دفاع است ، ولى نبايد فراموش كرد كه كرزوس قبل از كوروش بر اقوام يونانى ساكن آسياى صغير تسلط يافته بود و اگر قرار بود جنگ اقوام پارس را با مردم ساكن يونى نخستين مرحلهء جنگ يونانيان با « اقوام وحشى » دانست ، حق اين بود كه مؤلف در همان موقع كه چگونگى استقرار سلطهء كرزوس را بر اين اقوام شرح ميداد به اين مطلب اشاره ميكرد و جنگ كرزوس با ساكنان اين نواحى را نخستين جنگ يونانيان با « اقوام وحشى » ميدانست . شايد علت اينكه هردوت از استقرار سلطهء كوروش بر شهرهاى يونى بيش از تسلط كرزوس بر همين شهرها متأثر است اينست كه كرزوس اين شهرها را يك‌بيك تسخير كرد و هريك را بدليلى خاص مطيع خود كرد ( بند 26 ) ، در حالى كه كوروش تمام اين شهرها را يك‌جا مورد حمله قرار داد و حملهء او به تمام آنها علت مشترك داشت و بهانه او اين بود كه در موقع لازم بتقاضاى او گوش نداده و دست از طرفدارى از كرزوس نكشيده بودند . بعلاوه ساكنان يونى در برابر تهديد كوروش دست به كارى زده بودند كه در موقع حمله كرزوس چنين نكرده بودند : آنان باهم به مشورت پرداختند و در پانيونيون اجتماع كردند و نمايندگانى به اسپارت فرستادند . همانها كه در گذشته به علت اختلافات داخلى خود نتوانسته بودند از اندرزهاى تالس ملطى پيروى كنند و شوراى متحده‌اى از\r\n\r\n\r\n","description":"","footnote":"\r\n( 1 ) -  Carie \r\n( 2 ) -  Caunie \r\n( 3 ) -  Lycie \r\n","page_name":" 156 ","page_number":168},
  {"content":"\r\n\r\nساكنان شهرهاى خود در تئوس « 1 » تشكيل دهند ، همانها كه حاضر نشدند پيشنهاد بياس « 2 » از اهل پرين « 3 » را كه خواهان تأسيس يك مهاجرنشين مشترك بنام پانيونيون بود عملى كنند ، در برابر كوروش مانند ملتى واحد و متشكل قد علم كردند . اين علت و علل ديگر موجب شد كه بجاى آنكه مؤلف در قسمت اول اين كتاب در ضمن شرح سرگذشت كرزوس از سرزمين يونى سخن گويد ، در قسمت دوم آن يعنى در « تاريخ كوروش » از آن ياد كند . ولى بعضى از محققان معتقدند كه علت اتخاذ اين رويه آنست كه هردوت بعد از « تاريخ كرزوس » نقشه تأليف كتاب ديگرى تحت عنوان كلى « تاريخ پارس » داشته و وقتى بعد نقشه خود را تغيير داده و تاريخ پارس را تجزيه كرده و قسمتى از آن را تحت عنوان « تاريخ كوروش » به كتاب اول خود اختصاص داده به اين مطلب توجهى نكرده و آنچه دربارهء ساكنان سرزمين يونى در كتاب مستقل « تاريخ پارس » نوشته عينا به « تاريخ كوروش » منتقل كرده است .\r\n- در بند 160 هردوت شرح ميدهد چگونه اهالى كيوس « 4 » مدتها از استعمال محصولات سرزمين آتارنوس « 5 » كه بعنوان پاداش خيانت خود در برابر تسليم پاكتيس « 6 » دريافت كرده بودند خوددارى كردند . شرح اين مطلب از چند سطر تجاوز نميكند و به علت اختصار و ايجازى كه مؤلف در بيان آن به كار برده ذكر آن چندان بىموقع به نظر نميرسد .\r\n- در بند 165 مؤلف مختصرى دربارهء سفرهاى بحرى طويل اهالى فوسه در مديترانه غربى و روابط آنها با آرگانتونيوس « 7 » پادشاه تارتسوس « 8 » سخن ميگويد و قصدش از بيان اين مطلب آنست كه نشان دهد چگونه اهالى فوسه توانستند در برابر\r\n\r\n\r\n","description":"","footnote":"\r\n( 1 ) -  Teos \r\n( 2 ) -  Bias \r\n( 3 ) -  Priene \r\n( 4 ) -  Chios \r\n( 5 ) -  Atarnos \r\n( 6 ) -  Pactyes \r\n( 7 ) -  Arganthonios \r\n( 8 ) -  Tartessos \r\n","page_name":" 157 ","page_number":169},
  {"content":"\r\n\r\nهارپاگ باحداث حصارهاى مستحكمى دست زنند ، چه اگر عطايا و بذل‌وبخشش آرگانتونيوس نبود ، شايد هرگز مردم فوسه نميتوانستند چنان حصار پرخرجى گرد شهر خود بنا كنند .\r\n- بند 166 و 167 بشرح سرگذشت ساكنان فوسه بعد از حملهء هارپاگ اختصاص دارد و مؤلف در اين قسمت شرح ميدهد چگونه اهالى فوسه براى فرار از يوغ اسارت پارس‌ها نه تنها شهر موطن خود را تخليه كردند ، بلكه از حدود سواحل آسيا نيز دور شدند . تنها ايرادى كه نسبت به اين قسمت وارد است اينست كه گريز از مطلب در اينجا كمى طولانى شده و مؤلف بىجهت سرگذشت اهالى فوسه را بعد از دور شدن آنان از سواحل آسيا تا سرانجام شرح ميدهد و ضمن بيان حوادثى كه بر آنها گذشت ، دربارهء مشورت با هاتفى كه با اصل مطلب چندان ارتباط ندارد قلمفرسائى مىكند .\r\n- در بند 171 تا 173 مؤلف دربارهء اصل و منشاء اقوام كارى « 1 » و كنى « 2 » و ليسى « 3 » و بعضى از عادات و رسوم آنها سخن ميگويد . بطور كلى هربار كه قومى جديد در سر - گذشت مؤلف قدم به صحنه ميگذارد ، عبارت معترضه‌اى بشرح احوال نژادى آن اختصاص دارد و هردوت اين روش را سه بار تكرار كرده است\r\n- بند 173 تا 187 و بند 192 تا 200 اختصاص دارد به توصيف شهر بابل و سر - زمين بابل و ساكنان آن . اين مطلب در دو قسمت شرح داده شده ، قسمت اول آن قبل از شرح مهاجمهء كوروش به بابل و قسمت دوم بعد از بيان اين مهاجمه نقل شده است .\r\nبدين ترتيب مورخ باستان ميكوشد كه خواننده را مدتى طويل از سلسله زنجير وقايع دور نكند و اگر باقتضاى موقع ناگزير شده است مطالبى خارج از موضوع نقل كند اين مطالب اضافى را به دو قسمت مىكند و در دو جاى مختلف از آن ياد مىكند ، تا هم‌آهنگى مطلب از بين نرود . ضمن شرح قسمتى از اين موضوع كه قبل از نقل مهاجمهء\r\n\r\n\r\n","description":"","footnote":"\r\n( 1 ) -  Carie \r\n( 2 ) -  Caunie \r\n( 3 ) -  Lycie \r\n","page_name":" 158 ","page_number":170},
  {"content":"\r\n\r\nكوروش به بابل قرار دارد ، مؤلف شهر بابل را توصيف مىكند و دربارهء دو ملكه‌اى كه بر اين شهر سلطنت كردند و يكى از آنها قبل از پادشاه معاصر كوروش در بابل حكومت داشت سخن ميگويد . هدف مؤلف از بيان مطالب اين قسمت آنست كه اهميت نظامى اين شهر را به خواننده معرفى كند و عوامل مساعد براى مقاومت اهالى بابل را كه سد راه مهاجم بود شرح دهد . شهر بابل را حصارى عظيم با ديوارهائى بسيار قطور محافظت ميكرد ؛ در داخل اين حصار كه بمنزلهء زرهء نيرومندى بود مراكز مستحكمى وجود داشت ؛ نيتوكريس « 1 » در آن قسمت از سرزمين كشور خود كه بيشتر در معرض خطر هجوم اقوام ماد بود اقداماتى انجام داد تا كشور خود را از خطر مصون دارد و در صورت هجوم اقوام مجاور حركت مهاجمين بكندى انجام گيرد .\r\nدر قسمت دوم شرحى كه بتوصيف بابل اختصاص دارد و پس از ذكر فتح بابل بيان مىشود ، مؤلف از مسائل جنگى سخنى بميان نميآورد و آنچه در اين قسمت دربارهء بابل شرح ميدهد هيچگونه ارتباطى با امور نظامى ندارد . مؤلف ميكوشد با شرح صورت ماليات‌هائى كه مردم به شاهنشاه هخامنشى و ساتراپ محل ميپرداختند و نقل اطلاعاتى كه خود دربارهء امور فلاحتى اين سرزمين بدست آورده بود نمونه‌اى از ميزان ثروت و تمول اين غنيمت جديد پارس‌ها را بخواننده معرفى كند و آنگاه در قسمتى ديگر عادات و رسوم مردم را شرح دهد .\r\n- بند 188 اختصاص دارد به چگونگى تأمين آذوقهء گوشت و آب شاهنشاه هخامنشى طى سفرهاى طولانى . اين قسمت بيشتر به شرح شكوه و تجمل دربار پادشاهان هخامنشى اختصاص دارد و بهتر آن بود كه مؤلف آن را در كتاب هفتم با ديگر مطالبى كه در اين‌باره جمع‌آورى كرده است يك‌جا براى خواننده نقل ميكرد . ذكر آن بطور مجزا و منفرد در اين قسمت تا اندازه‌اى بيموقع به نظر ميرسد و حق بود بجاى آن مؤلف توضيحى دربارهء « اسبان مقدس » معروف اضافه ميكرد و بجاى اينكه به اين مطلب در قسمت‌هاى بعد اشاره كند ، در همين محل از آن سخن ميگفت .\r\n\r\n\r\n","description":"","footnote":"\r\n( 1 ) -  Nitocris \r\n","page_name":" 159 ","page_number":171},
  {"content":"\r\n\r\n- در بند 201 تا 204 هردوت براى مجسم كردن تهور كوروش و جرأت و جسارت او در جنگى كه با ماساژت‌ها آغاز كرده بود از وسعت و عظمت سرزمين اين قوم سخن ميگويد و از رود آراكس كه در نظر او يكى از بزرگترين رودهاى جهان محسوب ميشد ياد مىكند و از آن بعنوان سدى عظيم بر سر راه فاتح پارسى نام ميبرد . ولى همين جا بار ديگر مؤلف از مطلب دور مىشود و بشرح مطالبى خارج از موضوع ميپردازد كه ارتباطى چندان با شرح موانع اين لشگركشى بزرگ ندارد . از اين قبيل است آنچه دربارهء درياى خزر واقع در مشرق سرزمين ماساژت‌ها بيان مىكند . همچنين است آنچه دربارهء قفقار و ساكنان اين محل و جزاير و باطلاق‌هاى آراكس مينويسد . در اينجا به نظر ميرسد كه هردوت ميدان سخن را آزاد گذارده و كوشيده است اطلاعات جغرافيائى خود را بر خواننده عرضه كند و فضل و كمال خود را در اين قسمت مجسم سازد .\r\nباوجود اين ، آنچه هردوت دربارهء اقوام نيمه‌وحشى و نواحى ناشناس اين سرزمين مينويسد براى مجسم كردن محيط خوفناكى كه كوروش بدان قدم ميگذارد تا حدى لازم به نظر ميرسيد و احتمال ميرود قصد مؤلف از بيان اين قسمت آن بوده كه نشان دهد اين اقدام كوروش از حيث جرأت و جسارت درحقيقت بمنزلهء نوعى « ديوانگى » بوده است .\r\n- بند 215 و 216 اختصاص دارد به شرح اخلاق و عادات و رسوم ماساژت‌ها و نوع سلاح و زندگانى بيابانگرد و چگونگى تغذيه آنها . بهتر آن بود كه مؤلف اين قسمت را كمى قبل ، آنجا كه از جنگ ماساژت‌ها با پارس‌ها و عقب‌نشينى آنها سخن ميگويد بيان ميكرد .\r\n* * * اگر از كثرت جملات معترضه و بيموقع بودن نقل بسيارى از آنها صرفنظر كنيم ، بايد اعتراف كرد كه از بسيارى از اين مطالب معترضه دربارهء چگونگى تهيه اين كتاب و استقلال اوليه قطعاتى كه امروز در اين اثر جاودان در كنار هم قرار دارند\r\n\r\n","description":"","footnote":"","page_name":" 160 ","page_number":172},
  {"content":"\r\n\r\nاطلاعاتى ميتوان استخراج كرد . مثلا هردوت در بند 157 طورى از معبد برانشيد « 1 » صحبت مىكند كه گوئى قبلا از آن بهيچوجه ذكرى نشده ، در حالى كه در بندهاى قبل دو بار از اين معبد بزرگ نام برده ( بند 46 و 92 ) . اگر فرض كنيم هردوت سراسر اين كتاب را يك‌جا باهم تأليف كرده باشد ، قاعدة بايد آنچه دربارهء موقعيت جغرافيائى برانشيد مينويسد در اولين بارى كه از اين آرامگاه نام ميبرد شرح داده باشد . ولى ظن غالب آنست كه هردوت « تاريخ كرزوس » و سرگذشت آريستوديكوس « 2 » را قبلا به صورت قطعاتى مستقل و مجزا تحرير كرده و سپس به اين قسمت افزوده است .\r\n- در فصل 162 هردوت مليت هارپاگ را تصريح مىكند ، در حالى كه تصريح مليت او در اين مقام لزومى ندارد ، زيرا قبلا در « تاريخ كرزوس » شخصيت او را به قدر كافى بخواننده معرفى كرده و هر خوانندهء عادى هنگامى كه ضمن مطالعه به اين قسمت از كتاب ميرسد از مليت هارپاگ اطلاع دارد و او را كاملا مىشناسد . از اين موضوع ميتوان نتيجه گرفت كه شرح تسخير شهرهاى يونى كه در بند 162 مذكور است در اصل دنبالهء سرگذشت جوانى كوروش و جلوس او بسلطنت نبوده و مؤلف اين قسمت را بعدا بر سلسله زنجير حوادث تاريخ خود اضافه كرده است .\r\n* * * اكنون بايد ديد هردوت مطالب قسمت دوم كتاب اول خود را از كدام منبع جمع‌آورى كرده است . او خود مدعى است كه آنچه دربارهء دوران صباوت كوروش و چگونگى جلوس او بسلطنت نقل كرده از « بعضى از مردم پارس » شنيده و اين روايت را بر سه روايت ديگر كه در اين‌باره نقل كرده‌اند ترجيح داده است .\r\nاز دو لحاظ گفتهء هردوت در اين‌باره غير قابل قبول به نظر ميرسد . نخست آنكه اين افسانه در محيط « آسيائى » ساخته شده و رنگ آسيائى دارد ؛ دوم آنكه هردوت بدون اينكه تغييرى فاحش در آن وارد كند و چيزى از خارج به آن بيفزايد آن را همچنانكه شنيده نقل كرده و شايد استثنائا در مورد بند 129 رعايت اين نكته را نكرده باشد . حوادث دو\r\n\r\n\r\n","description":"","footnote":"\r\n( 1 ) -  Branchides \r\n( 2 ) -  Aristodicos \r\n","page_name":" 161 ","page_number":173},
  {"content":"\r\n\r\nخوابى كه از آستياژ نقل مىكند باحتمال زياد در اصل از دو تمدن مختلف سرچشمه گرفته ، ولى در هر حال اجتماع آنها در يك افسانه از ابتكارات مؤلف نيست و بطور قطع اين عمل قبل از او صورت گرفته بوده . رفتارى كه آستياژ پس از خواب اول در پيش گرفت و نيز حقير و كوچك شمردن يكى از نجيب‌زادگان پارس نبايد اصل و منشائى يونانى داشته باشد . همچنين است نقشى كه به هارپاگ در مورد رها كردن كودك در كوهستان نسبت داده‌اند . اگر در اصل اين روايت براى هارپاگ نقشى در ارتكاب اين جنايت مشاهده نميشد ، قطعا اين نقش را بعدها براى او ايجاد كرده‌اند تا وسيله‌اى براى توجيه خيانت هارپاگ يافت شود ، چه همانطور كه ميدانيم بعد از اين واقعه هارپاگ تمام كوشش خود را براى ترتيب دادن توطئه‌اى عليه پادشاه قانونى وقت به كار برد و بنابراين لازم بود براى توجيه اين رفتار او وسيله‌اى يافت . ظاهرا هردوت و ديگر نويسندگان و مورخان يونانى نام سپاكو « 1 » و ميتراداتس « 2 » را براى پدر و مادر كوروش اختراع نكرده‌اند و احتمال ميرود كه اين دو نام مظهر افسانه‌اى بسيار كهن و قديمى باشد كه بموجب آن كوروش فرزند خداوند ميترا و طفل شيرخوارى بود كه در آغوش اين الهه پرورش يافته . مسائل بسيارى در كتاب هردوت مطرح است كه بيشتر رنگ محلى دارد و با افكار و اخلاق و عادات و رسوم آسيائى بهتر تطبيق مىكند .\r\nازين قبيل است مداخلهء مغان بعنوان مفسر خواب پادشاه و مشاور مخصوص او ، رفتار آستياژ نسبت به آنان و طرز فجيعى كه آنان بمجازات اشتباه تفسير خواب رسيديد ، اطاعت كوركورانه هارپاگ از اوامر پادشاه ، حسابهائى كه او مانند يك دربارى با تدبير ميكرد ، اعتماد كاملى كه به غلامان خود ابراز كرد ، شعف و شادى زائدى كه از دعوت پادشاه و احتمال مقرب‌شدن در درگاه او احساس ميكرد ، تسليم ظاهرى به شديدترين عذابهاى روحى ، ذكر چندين مقام دربارى پوچ در موقعى كه كوروش در بازى با كودكان نقش پادشاه را به عهده داشت ، اشاره به نظارت مأمورين و جاسوسان پادشاه بر راه‌ها و جاده‌ها ، اطاعت پارس‌ها از هوىوهوس سادهء حاكم ادعائى خود ،\r\n\r\n\r\n","description":"","footnote":"\r\n( 1 ) -  Spaco \r\n( 2 ) -  Mitradates \r\n","page_name":" 162 ","page_number":174},
  {"content":"\r\n\r\nرها كردن طفل شيرخوار در كوهستان و ضيافت مشمئزكننده‌اى كه آستياژ براى هارپاگ ترتيب داد نظاير و امثالى در تاريخ يونان دارند ، ولى وجود اين نظاير دليل آن نيست كه مردم آسيا در اختراع اين افسانه‌ها سهمى نداشته‌اند . برعكس ، امثال و نظاير اين افسانه‌ها در قسمتهاى ديگرى از تاريخ مشرق‌زمين ديده مىشود و مؤيد آنست كه باحتمال زياد منشاء اين افسانه‌ها سرزمين آسيا بوده است . از اين قبيل است ضيافت كراهت‌آورى كه پناهندگان سيت براى سياگزار ترتيب دادند ( بند 73 ) .\r\nو چون احتمال نميرود كه يونانيان دربارهء سياگزار به خيالبافى پرداخته باشند ، بايد نتيجه گرفت كه بطور كلى منشاء اين افسانه‌ها و منبع اطلاعات هردوت در اين‌باره مشرق‌زمين است نه يونان و يونانيان باستان .\r\nاز آنچه گذشت چنين نتيجه گرفته مىشود كه « تاريخ كوروش » بيشتر متكى به منابع آسيائى است و اطلاعات هردوت در اين‌باره بيشتر از نواحى آسيا و مردم اين قاره سرچشمه گرفته . حال بايد ديد آيا منبع اين اطلاعات منحصرا از پارس بوده يا نقاط ديگر نيز در تشكيل اين تاريخ سهيم بوده‌اند . بطور يقين نميتوان مدعى شد كه اطلاعات هردوت نسبت به اين قسمت از تاريخ كوروش منحصرا از منابع پارسى بوده باشد چه اگر از صحت يا سقم مطالبى كه هردوت در اين قسمت نقل مىكند صرفنظر و از ورود در اين بحث مفصل خوددارى شود ، لا اقل بايد توجه داشت كه بعضى مطالبى كه هردوت در اين قسمت عنوان مىكند با حقيقت تطبيق ندارد . و همين موضوع مؤيد آنست كه اطلاعات هردوت در اين قسمت منحصرا از منابع پارسى نبوده است . مثلا پارس‌ها هرگز آنطور كه هردوت شرح داده مطيع مادها نبوده‌اند ؛ كامبيز پدر كوروش آنطور كه در بند 107 از كتاب هردوت به آن اشاره شده يك فرد عادى از خانواده‌اى متمول نبود كه از قدرت حكومتى به كلى بىبهره باشد ؛ كامبيز و اجداد او و همچنين پسرى كه بعد از مرگ او جانشين او شد عنوان « پادشاهى آنزان « 1 » » را داشته‌اند و از طرفى كشور آنزان فقط دست‌نشاندهء امپراتورى ماد بود نه قسمتى از اين امپراتورى . همچنين\r\n\r\n\r\n","description":"","footnote":"\r\n( 1 ) -  Anzan \r\n","page_name":" 163 ","page_number":175},
  {"content":"\r\n\r\nمسائلى از قبيل نسب مادرى كوروش ، رابطهء خويشاوندى او با آستياژ و وجود شخصى بنام ماندان قابل بحث و محل ترديد است . وقتى انسان سرگذشت كوروش را در كتاب هردوت مطالعه مىكند چنين احساس مىكند كه مؤلف سعى دارد تلخى شكست را در نظر مادها با ايجاد رابطهء نزديك خويشاوندى بين كوروش و آستياژ تسكين دهد و نشان دهد كه اگر امروز آنها مطيع و منقاد پارس‌ها هستند ، لا اقل زمانى بر آنها فرمانروائى مطلق داشته‌اند چه صحيح است كه آنكس كه امروز بر آنها حكومت مىكند فاتح آنها محسوب مىشود ، ولى چون خون خود آنان در عروق او جارى است ، نسبت به آنان خارجى نيست . اينجاست كه نسبت به قول هردوت دربارهء منبع اطلاعات او ترديد ميتوان كرد و بىاختيار اين سؤال مطرح مىشود كه آيا مؤلف بر خلاف ادعاى خود بجاى مراجعه به « چند نفر پارسى » از چند نفر از اهل ماد كسب خبر نكرده است . اسناد و منابع موثقى در دست است كه ثابت مىكند ، همانطور كه هردوت مدعى است ، آخرين پادشاه ماد در نتيجهء خيانت يكى از فرماندهان خود كه هارپاگ نام داشت سرنگون شده است . در ضمن جنگى كه با كوروش درگرفت قسمتى از سپاهيان آستياژ بدشمن پيوست ، در حالى كه هارپاگ بدون ترديد فرمانده يا يكى از فرماندهان اين نهضت بوده است .\r\nبا اينكه هارپاگ اين‌چنين به پادشاه خود خيانت كرد ، همه‌جا در تاريخ هردوت ( باستثناى بند 129 ) از او به نيكى ياد مىشود و همه‌جا آستياژ پادشاه قانونى و مشروع كشور ماد در نقشى نفرت‌آور مجسم مىشود . در برابر او هارپاگ نقش كسى را بازى مىكند كه شرافتمندانه از حيثيت خود دفاع مىكند و هموطنان خود را از قيد ظلم و جور پادشاه سفاك ميرهاند . از يك طرف احساسات ملى قوم ماد نسبت به او برانگيخته نيست ، و از جانب ديگر پارس‌ها خود را مديون او ميدانند و او را نجات‌دهندهء كوروش و عامل مؤثر پيشرفت كار او ميدانند . اگر از مطالب بند 129 صرفنظر كنيم ، در سراسر آنچه هردوت تحت عنوان « تاريخ كوروش » نقل مىكند ، مؤلف همه‌جا ميكوشد هارپاگ را در وضعى مجسم كند كه خواننده حق بجانب او دهد ؛ عذر او را در نظر مادها قابل قبول جلوه ميدهد و پارس‌ها را به حق‌شناسى نسبت به او تشويق مىكند .\r\n\r\n","description":"","footnote":"","page_name":" 164 ","page_number":176},
  {"content":"\r\n\r\nبنابراين ميتوان حدس زد كه اين تاريخ بخصوص آن قسمت كه مربوط به شرح چگونگى روى كار آمدن كوروش است از اطرافيان هارپاگ سرچشمه گرفته و همانطور كه بعضى از محققان عقيده دارند منبع آن از خانوادهء هارپاگ بيرون نباشد « 1 » .\r\nاكنون بايد ديد كه آيا هردوت نخستين كسى است كه اين اخبار را به زبان يونانى تدوين و جمع‌آورى كرده يا ديگران قبل از او بچنين كارى دست زده‌اند و هردوت مطالب خود را در دست دوم از آنها اتخاذ كرده است . در اين مورد دو نكته غير قابل ترديد است ، اول آنكه قبل از هردوت مورخى بنام شارون « 2 » از اهل لامپساك « 3 » بيكى از خواب‌هاى آستياژ اشاره كرده و دوم آنكه در زمانى كه هردوت ميزيست در دلف « 4 » شايع شده بود كه كوروش از يك شاهزادهء ماد به دنيا آمده است . ولى هيچيك از اين دو مسئله كافى نيست و دليل آن مىباشد كه هردوت مطالب خود را از متقدمان اخذ كرده و يا مطلقا در عصر خود از دهان مردم شنيده و تحرير كرده ؛ بنابراين مادام كه خلاف آن ثابت نشده نبايد در صحت اشاره‌اى كه هردوت در بند 95 به « عده‌اى از پارس‌ها » مىكند و آنها را منبع كسب اخبار خود معرفى مىكند ترديد كرد .\r\nدر كتيبه‌اى كه از قرن پنجم يا چهارم قبل از ميلاد در گزانتوس « 5 » بدست آمده از فرزند شخصى بنام هارپاگ نام برده شده . عده‌اى باستناد اين كتيبه مدعى هستند\r\n\r\n\r\n","description":"","footnote":"\r\n( 1 ) - حتى آنچه هردوت در بند 129 از قول آستياژ دربارهء هارپاگ نقل مىكند چندان براى هارپاگ زننده نيست ، چه اگر هردوت در اين بند هارپاگ را به خامى و حماقت متصف مىكند علت آنست كه عقيده دارد كه اگر هارپاگ اراده ميكرد ميتوانست خود بجاى كوروش پادشاه شود و چون چنين نكرد و شخص ديگرى را بسلطنت رسانيد عملى ناشيانه مرتكب شد . بعيد نيست همين روايت هم از اطرافيان هارپاگ سرچشمه گرفته باشد ، چه بديهى است وقتى هارپاگ با آن همه قدرت و توانائى بنفع كوروش از سلطنت پارس و ماد صرفنظر ميكرد ، او و خاندان او احترام و قرب بيشترى در دربار كوروش مييافتند .\r\n( 2 ) -  Charon \r\n( 3 ) -  Lampsaque \r\n( 4 ) -  Delphe \r\n( 5 ) -  Xanthos \r\n","page_name":" 165 ","page_number":177},
  {"content":"\r\n\r\nكه افراد خاندان هارپاگ بطور موروثى در ليسى « 1 » فرمانروائى كرده و پيوسته دست نشانده پادشاهان شوش بوده‌اند و چون حدس زده مىشود كه هردوت به گزانتوس مسافرت كرده ، چنين نتيجه ميگيرند كه مورخ اطلاعات خود را دربارهء ماد و پارس در دربار اين خاندان كسب كرده . ولى اين فرض كه اساس آن شباهت دو اسم است قابل قبول نيست ، چه هارپاگ بر تمام سرزمين يونى با قدرت حكومت كرد و در اين صورت جاى ترديد نيست كه در تمام شهرهاى يونى مردم نام او را شنيده بودند و باندازهء كافى او را مىشناختند .\r\nآنچه دربارهء خلاصهء تاريخ ماد در بند 95 تا 106 به صورت مقدمه بر « تاريخ كوروش » نقل شده باحتمال زياد با تاريخ كوروش منبعى مشترك دارد . چه در اين قسمت مؤلف بطور آشكار حتى به قيمت فدا كردن حقايق تاريخى مكرر از مادها تمجيد و ستايش مىكند . بعقيدهء او مادها نخستين قومى هستند كه از زير بار اطاعت آشورىها شانه خالى كردند ( بند 96 ) ؛ نخستين پادشاه آنها كه ديوكس ناميده ميشد و شخصيتى افسانه‌اى داشت و از اين حيث با مردى بنام ديوكو « 2 » كه در متون ميخى از او نام برده مىشود شباهتى داشت بكمك فضايل و ملكات اخلاقى و تقوى و درستى خود بسلطنت رسيد . در ميان اين فضايل و ملكات ، آنچه بيش از هرچيز مورد توجه ايرانيان بود عدالت و دادگسترى بود كه يكى از بارزترين ملكات اين پادشاه محسوب ميشد ( بند 96 ) .\r\nدومين پادشاه ماد كه فرااورت « 3 » نام داشت پارس‌ها را باطاعت درآورد و قسمتى از آسيا را تسخير كرد ( بند 100 ) سومين پادشاه ماد سياگزار « 4 » نام داشت . اين پادشاه كه مدتى در برابر اقوام سيت عقب‌نشينى كرد ، سرانجام توانست سكاها را از كشور خود براند و بطوريكه هردوت مدعى است به تنهائى امپراتورى عظيم آشور را درهم كوبد . انشاى اين قسمت از تاريخ هردوت قسمى است كه نشان ميدهد در اين مورد نيز مؤلف نوشته‌اى\r\n\r\n\r\n","description":"","footnote":"\r\n( 1 ) -  Lycie \r\n( 2 ) -  Dayoukkou \r\n( 3 ) -  Phraorte \r\n( 4 ) -  Syaxare \r\n","page_name":" 166 ","page_number":178},
  {"content":"\r\n\r\nاز متقدمين در دست نداشته و مطالب اين قسمت را نيز مانند قسمت‌هاى ديگر كتاب خود شفاها از دهان مردم شنيده و قسمت‌هائى كه به اين ترتيب جمع‌آورى كرده طورى درهم و پيچيده و مخلوط تحرير كرده كه نشان ميدهد چندان ارزش و مقامى براى اين قسمت از تاريخ خود قائل نبوده است .\r\nمطالبى كه هردوت در بند 101 دربارهء جزئيات جغرافيائى و نژادى قوم ماد شرح ميدهد بايد از يكى از كتب متقدمين اخذ شده باشد . همچنين مطالبى كه در بارهء جادهء كولشيد « 1 » به ماد ( بند 104 ) و اوضاع عمومى كشور ماد ( بند 110 ) و قبايل پارس شرح ميدهد بطور يقين از يكى از كتبى اخذ شده است كه قبل از هردوت وجود داشته . آنچه مؤلف دربارهء اكباتان نقل كرده و توصيفى كه از اين شهر مىكند ، بايد منبعى يونانى داشته باشد و مؤلف شرح آن را از دهان يونانيان شنيده باشد ( بند 98 ) .\r\nليكن قسمتى از مطالب بند 104 و 105 را مولف در آسكالون « 2 » و قبرس و سرزمين سكاها بدست آورده و در هر حال افسانهء جوانى كوروش و چگونگى جلوس او را بسلطنت پارس بطور يقين از منبعى مشترك اخذ كرده است .\r\nدنباله سرگذشت كوروش از منابعى ديگر است . قسمت‌هائى كه كرزوس را در كنار كوروش مجسم مىكند مانند بعضى مطالب قسمت اول اين كتاب از افسانه‌اى سرچشمه ميگيرد كه كرزوس خود قهرمان آن بوده‌است . اين افسانه پادشاه مخلوعى را مجسم مىكند كه در برابر پادشاه قوم فاتح خود عقل و درايت و تدبير قابل ستايش از خود نشان ميدهد ، براى حمايت قوم خود نفوذ و اعتبارى را كه در اسارت بدست آورده به كار ميبرد و شهرت و اعتبار اوليه قوم خود را حفظ مىكند . واضح است چنين افسانه‌اى فقط از سرزمين ليدى ميتواند سرچشمه گيرد . برعكس ، آنچه مربوط است به خواب كوروش و خطر قيام پسر هيستاسپ و ترسى كه از اين خواب بر پادشاه دست داده ظاهرا بايد از منابع پارسى بوده باشد ، همان منابعى كه بعدها افسانهء جلوس داريوش از آنها ناشى شده است . سرگذشت مرگ كوروش كه هردوت مدعى است از بين چندين\r\n\r\n\r\n","description":"","footnote":"\r\n( 1 ) -  Colchides \r\n( 2 ) -  Ascalon \r\n","page_name":" 167 ","page_number":179},
  {"content":"\r\n\r\nسرگذشت كه در اين‌باره نقل كرده‌اند او معقول‌ترين آن را انتخاب كرده و آنچه مؤلف ضمن شرح جنگ اين پادشاه با قوم ماساژت نقل مىكند و زمينه را براى بيان سرانجام شوم قهرمان داستان خود مهيا مىكند بايد از منبعى غير از دو منبع سابق كه چندان به كوروش حسن نظر نداشته است باشد . بر خلاف آنچه به ظاهر ميتوان حكم كرد ، منبع اين قسمت از تاريخ هردوت از ماساژت‌ها نبوده و از قوم ماد بوده است . چون كتابى در اين‌باره از متقدمين هردوت بطور يقين موجود نيست ، بدون ترديد اين قسمت منبع يونانى ندارد . و اما آنچه هردوت دربارهء فتح بابل نوشته ، بطوريكه مؤلف خود نقل مىكند ، منبع آن اطلاعاتى است كه اهالى محل به او داده‌اند ( بند 191 ) . تنها موردى كه ميتوان بگفتهء مؤلف دربارهء منبع اطلاعات او اعتماد كرد همين مورد است ، زيرا مطالعهء منابع موثق ديگرى كه از آن زمان باقى است نشان ميدهد كه اهالى بابل هنگامى كه وقايع را براى مؤلف نقل كرده‌اند چندان جانب حقيقت را نگرفته‌اند و مطالب را صرفا بخاطر كوچك جلوه دادن پيروزى كوروش و توجيه شكست خود تحريف كرده‌اند . امروز اسناد و مدارك زيادى به خط ميخى كشف شده كه نشان ميدهد اهالى بابل در جنگ با كوروش به كلى شكست خوردند و ضربتى كه از اين شكست بر آنان وارد آمد به حدى شديد بود كه حتى بفكر دفاع از شهر خود نيفتادند . آنچه اهالى بابل براى هردوت نقل كرده‌اند نه تنها به قصد توجيه اين شكست خفت‌آور گذشتگان خود بوده ، بلكه قصد كوچك كردن شخصيت فاتح بزرگ آسيائى نيز در آن نهفته است . دليل اين ادعا آنست كه در بند 191 مطلب طورى بيان شده كه خواننده تصور مىكند حتى تدبير جنگى كه كوروش براى تسخير بابل انديشيد نتيجهء تلقين يكى از خائنين بابل بوده و شخص كوروش در ابتكار اين حيلهء جنگى سهمى نداشته است .\r\nكمى بعد ، مؤلف با تلخى و تأسف از سقوط شهر بابل ياد مىكند و يادآور مىشود كه اهالى بابل فرصت مناسبى را براى نابود كردن سپاه پارس از دست دادند . همچنين آنچه در بند 169 دربارهء خشم كوروش نسبت به رود دياله نقل شده به نظر مضحك ميرسد و باوركردنى نيست كه فاتح كشورگشائى مانند كوروش آنقدر بىتدبير باشد كه در\r\n\r\n","description":"","footnote":"","page_name":" 168 ","page_number":180},
  {"content":"\r\n\r\nبهترين فصل سال به ستيز با رودى بىروح و بىجان پردازد .\r\nسرگذشت شورش پاكتيس « 1 » و جنگ‌هاى مازارس « 2 » و هارپاگ در يونى « 3 » و ائولى « 4 » و كارى « 5 » به صورت افسانه‌اى منظم و مرتب نقل شده و به همين جهت تصور ميرود هردوت براى تهيهء آن از يكى از كتب تاريخى موجود در عصر خود استفاده كرده است .\r\nشارون « 6 » از اهل لامپساك « 7 » كتابى داشته كه امروز قسمت‌هائى از آن بوسيلهء پلوتارك « 8 » براى ما باقى مانده . اگر اين وقايع را از روى اين قسمت‌ها كه از شارون باقى است قضاوت كنيم ، بايد گفت هردوت در اين‌باره بذكر حوادث و نقل وقايع قناعت كرده و از شرح و تفسير بيشترى كه در قطعات شارون مشاهده مىشود صرفنظر كرده است .\r\nبطور كلى آنچه هردوت به صورت حكايت و داستان نقل مىكند ، باحتمال زياد شفاها از دهان ساكنان نقاطى شنيده كه خود بدانجا سفر كرده و از نزديك با مردم آن تماس گرفته : در شهر ملط كه ساكنان آن بموقع با كوروش كنار آمدند ( بند 141 ) و هم‌نژادان خود را در ديگر شهرها به علت رفتار ناشيانه‌اى كه در برابر مهاجم در پيش گرفتند سرزنش كردند ، در سارد كه عناصر پارسى نفوذ داشتند و اقدام شگفت لاكرينس « 9 » خاطره‌اى فراموش‌ناشدنى از خود باقى گذارده بود ، در اسپارت ، در كيمه « 10 » ، در فوسه « 11 » ، در تئوس « 12 » ، در آبدر « 13 » ، در كيند « 14 » ، در پداسوس « 15 » ، در گزانتوس و در ديگر نقاط ، همه\r\n\r\n\r\n","description":"","footnote":"\r\n( 1 ) -  Pactyes \r\n( 2 ) -  Mazares \r\n( 3 ) -  Ionie \r\n( 4 ) -  Eolie \r\n( 5 ) -  Carie \r\n( 6 ) -  Charon \r\n( 7 ) -  Lampsaque \r\n( 8 ) -  Plutarque \r\n( 9 ) -  Lacrines \r\n( 10 ) -  Kime \r\n( 11 ) -  Phocee \r\n( 12 ) -  Theos \r\n( 13 ) -  Abdere \r\n( 14 ) -  Cnide \r\n( 15 ) -  Pedasos \r\n","page_name":" 169 ","page_number":181},
  {"content":"\r\n\r\nجا مؤلف مطالب را از دهان اهل محل شنيده و در كتاب خود نقل كرده است .\r\nآنچه مؤلف دربارهء خصوصيات نژادى اقوام مختلف ذكر مىكند از بسيارى لحاظ با آنچه سترابون « 1 » دربارهء همان اقوام مينويسد شباهتى تام دارد و شايد به همين جهت عده‌اى عقيده دارند كه هردوت و سترابون هردو كتاب خود را از منبعى مشترك كه باحتمال زياد كتاب هكاته معروف است اخذ كرده‌اند و از روى آن رونوشت برداشته‌اند .\r\nدر نظر اول ، چنين به نظر ميرسد كه واقعا چنين بوده است و اين دو مورخ هردو از هكاته رونوشت برداشته‌اند ، زيرا علاوه بر مطالبى كه در اين‌باره هردو مورخ نقل ميكنند و كاملا باهم شباهت دارد ، سترابون مطالب ديگرى اضافه مىكند كه در كتاب هردوت يافت نميشود . مثلا دربارهء حراج دوشيزگان بابلى سترابون ضمن تكرار آنچه هردوت گفته اضافه مىكند كه ادارهء اين كار به عهده « سه مرد عاقلى بود كه هريك رياست قبيله‌اى را به عهده داشتند » . دربارهء فحشاى زنان بابلى ، سترابون مدعى است كه دوشيزگان بموجب امر هاتف يكى از معابد به اين عمل تن درميدادند . دربارهء غسل تهذيب كه بعد از هر عمل مقاربت در بابل مرسوم بود ، سترابون اضافه مىكند كه اين غسل نظير غسلى است كه پس از دست زدن بيك ميت انجام ميدهند ( ولى توضيح نميدهد در كجا ، در بابل يا در يونان ؟ ) . دربارهء تدفين مردگان با عسل ، سترابون اضافه مىكند كه آنان خورشيد را ميترا « 2 » ميناميدند . هردوت ميگويد كه پارس‌ها هربار كه قربانى به خداوندان اهدا ميكردند گوشت آن را به خانه ميبردند ، سترابون اضافه مىكند كه بعقيدهء پارس‌ها خداوند فقط طالب روان قربانى است و به گوشت آن توجهى ندارد .\r\nهردوت ميگويد كه پارس‌ها در مجارى آب ادرار نمىكنند و آب دهان نمىاندازند و دست‌ورو نمىشويند ؛ سترابون اضافه مىكند كه آنان در مجارى آب لاشه حيوانات يا هرچيز نجس ديگرى نمىافكنند . هردوت ميگويد كه ماساژت‌ها سعادتمند كسى\r\n\r\n\r\n","description":"","footnote":"\r\n( 1 ) -  Strabon \r\n( 2 ) -  Mithra \r\n","page_name":" 170 ","page_number":182},
  {"content":"\r\n\r\nرا ميدانند كه آنقدر پير شود تا بسن قربانى شدن برسد و خويشانش او را قربانى كنند و گوشت او را بخورند ، و كسانى را كه به مرض درگذرند نميخورند و در خاك مدفون ميكنند ؛ در حالى كه سترابون اضافه مىكند كه هركس به مرض بميرد نجس محسوب مىشود و بايد طعمهء حيوانات وحشى شود . به آنچه هردوت دربارهء ساكنان جزاير رود آراكس مينويسد ، سترابون اضافه مىكند كه ساكنان اين جزاير از پوست درختان براى خود لباس تهيه ميكنند و شيرهء بعضى ميوه‌ها را ميآشامند . به آنچه هردوت در بارهء ساكنان قفقاز گفته است ، سترابون اضافه مىكند كه آنها از حيث حيوانات فقيرند و براى پشم و شير از آنها نگهدارى ميكنند .\r\nآيا ممكن است آنچه سترابون بر گفته هردوت افزوده همان قسمت‌هائى بوده باشد كه اين دو مورخ در يكى از كتب تاريخى زمان خود ديده‌اند و هردوت توجهى بدانها نكرده و يا اهميت كمترى براى آنها قائل شده و از نقل آنها صرفنظر كرده ولى سترابون به ذكر تمام آن مبادرت ورزيده ؟ باحتمال زياد جواب اين سؤال منفى است ، چه اولا در بسيارى از موارد روايت هردوت درست در جهت عكس روايت سترابون مىباشد و اين مطلب خود مؤيد آنست كه اين دو مورخ از يك منبع الهام نگرفته‌اند .\r\nمثلا هردوت ميگويد در موقعى كه پارس‌ها حيوانى قربانى ميكنند نوار بر گردن آن نمىآويزند ، در حالى كه سترابون مدعى است كه چنين ميكنند . هردوت ميگويد گوشت قربانى را بر بسترى از چمن سبز و بخصوص از شبدر تازه قرار ميدهند ؛ در حالى كه سترابون مدعى است كه آن را بر روى بسترى از گياه خرزهره قرار ميدهند .\r\nهردوت مدعى است كه در پارس اطفال تا سن پنج سالگى در مقابل چشمان پدر ظاهر نميشوند و جوانان تا سن بيست سالگى بآموختن اسب‌سوارى و تيراندازى و به كار بردن نيزه و حقيقت‌گوئى مشغول ميباشند ؛ سترابون مدعى است كه اطفال تا سن چهارده سالگى در مقابل پدر ظاهر نميشوند و تا سن بيست و چهار سالگى بآموختن آن فنون مشغولند .\r\nثانيا در بعضى موارد كه سترابون خود صريحا اعلام مىكند كه مطلب را از\r\n\r\n","description":"","footnote":"","page_name":" 171 ","page_number":183},
  {"content":"\r\n\r\nهردوت اخذ كرده ، مطلبى نقل مىكند كه يا هردوت اصولا از آن يادى نكرده و يا از آن سخن گفته ولى سترابون خود چيزى بر آن افزوده است . مثلا هردوت مدعى است كه مقبرهء آليات را اصناف سه‌گانهء شهر سارد بنا كرده‌اند و سهم فواحش در اين بنا بيش از ديگر اصناف بود . ولى سترابون عين گفتهء هردوت را نقل نميكند و اين عبارت را از مورخ طورى منتقل مىكند كه معناى آن به كلى تغيير مىكند . بدين ترتيب سترابون گاه از روى غفلت و گاه براى افزودن مطالبى كه خود بدان معتقد بوده و با مراجعه به مؤلفان ديگرى كه آثار آنان در نظر او وسيله تصحيح كتاب هردوت بوده است درحقيقت خود به كتاب اين مؤلف مراجعه كرده و آن را تا حدى تحريف كرده و شايد به همين جهت است كه بين مطالب كتاب او و گفته‌هاى هردوت تا حدى مشابهت موجود است .\r\nو اما دربارهء منابع اين فصل از كتاب هردوت بايد گفت آنچه مورخ در بندهاى 131 تا 140 دربارهء پارس‌ها نوشته ، همچنانكه خود مكرر اشاره مىكند ، از قول ديگران نقل كرده ، ولى طرز تنظيم مطالب طوريست كه اگر مؤلف قسمت‌هائى از آن را حقيقة از ديگران نقل كرده باشد در هر حال قبلا نسبت به صحت يا سقم آنها به قدر كافى تحقيق كرده است . در بعضى قسمت‌هاى بند 131 و 134 هردوت دربارهء پارس‌ها چنين مينويسد : آنها كسانى را كه معبد يا قربانگاه يا مجسمه‌اى براى خدايان بنا ميكنند ابله و ديوانه ميدانند ، آنها خود را بر ديگر ملل ارجح ميدانند و احترام آنها نسبت بملل همسايه به نسبت نزديكى يا دورى آنها زياد و كم مىشود . احتمال زياد ميرود كه آنچه هردوت در اين دو بند به پارس‌ها نسبت ميدهد خود از دهان آنان شنيده و مطلب در خاطره‌اش باقى بوده و بعدها بطور مختصر در كتاب خود از آن ياد كرده . نكتهء شگفتى كه مؤلف در بند 139 دربارهء اسامى خاص پارس‌ها نقل مىكند و تذكر ميدهد كه تمام اين اسامى با حرف سيگما « 1 » پايان مييابد بطوريكه مؤلف نقل مىكند خود شخصا آن را تشخيص داده و كسى اين مطلب را به او تذكر نداده است .\r\n\r\n\r\n","description":"","footnote":"\r\n( 1 ) -  Sigma \r\n","page_name":" 172 ","page_number":184},
  {"content":"\r\n\r\nو نيز احتمال ميرود خلط مبحثى كه در بند 131 دربارهء آناهيتا و ميترا مشاهده مىشود نتيجهء ابتكار شخص او باشد . هردوت به پارس مسافرت نكرده بود ، ولى با بسيارى از پارس‌ها معاشرت كرده و با كسانى كه پارسىها را مىشناختند گفتگو كرده و حاصل مطالعات خود را تحت عنوان اخلاق و عادات و رسوم و مذهب آنها شرح داده است .\r\nنسبت به آنچه هردوت در بندهاى 178 ، 187 ، 192 و 200 دربارهء بابل شرح ميدهد تشخيص اينكه چه قسمت از آن سهم شخص مؤلف است و چه قسمت آن از آثار متقدمان اخذ شده كارى است بس دشوار . هردوت خود در بند 159 از كتاب سوم ميگويد كه حصار خارجى شهر بابل را در زمان داريوش ويران كردند و تمام دروازه‌هاى آن را از جا كندند . با اين حال ، وقتى از اين حصار و دروازه‌هاى آن صحبت مىكند ، فعل را به زمان حال به كار ميبرد بقسمى كه خواننده تصور مىكند كه اين حصار در زمان مؤلف باقى و دروازه‌هاى آن همچنان در چهارچوب فلزى خود استوار بوده‌اند . اينجا است كه اين فرض پيش ميآيد كه ممكن است هردوت براى تشريح وضع كلى از نوشتهء يكى از مؤلفان متقدم مانند هكاته « 1 » يا ديونيزيوس « 2 » استفاده كرده و نوشتهء آنانرا با احتياط تصحيح و عينا در كتاب خود به زمان حال نقل كرده باشد . اگر فرض كنيم هردوت هنگام مسافرت به اين شهر از راه رود فرات به شهر وارد شده باشد ظاهرا فقط محله هاى مجاور رود را ديده و آنچه متقدمان دربارهء اين قسمت از شهر نوشته‌اند اصلاح كرده و افعال آن را به زمان حال به كار برده و آنچه خود نديده و در آثار متقدمان خوانده عينا با فعل ماضى تحرير كرده . دليل اين ادعا اينست كه وقتى از دريچه‌هاى فلزى كنار ساحل رود گفتگو مىكند فعل ماضى به كار ميبرد ( بند 180 ) ، و همچنين است وقتى دربارهء حصار كاخ شاهى ( بند 181 ) و چگونگى عبورومرور مردم بر روى پل فرات سخن ميگويد ( بند 186 ) . دربارهء حصار شهر بابل معلوم نيست مؤلف اطلاعات\r\n\r\n\r\n","description":"","footnote":"\r\n( 1 ) -  Hecate \r\n( 2 ) -  Dionysios \r\n","page_name":" 173 ","page_number":185},
  {"content":"\r\n\r\nخود را از كجا كسب كرده ، زيرا ارقامى كه دربارهء ابعاد اين حصار نقل مىكند بسيار مبالغه‌آميز است و روشن نيست مؤلف اين اطلاعات را چگونه بدست آورده ( هردوت مدعى است كه طول محيط حصار بابل 480 ستاد و ارتفاع آن 200 آرنج بوده و يكصد دروازه بر آن تعبيه شده بود ) « 1 » . مؤلف اين ارقام اغراق‌آميز را كه خود فرصت تحقيق دربارهء صحت آنها را نداشته و به علت ويران شدن حصار اصولا تحقيق دربارهء آن ممكن نبوده بطور يقين از كتابى استخراج نكرده و شفاها از دهان معاصرين خود شنيده و شايد به همين جهت است كه علاقهء عادى مردمان مشرق‌زمين بمبالغه در نقل مطالب در گفتار او نسبت باندازه‌ها و مقادير كاملا مشهود است .\r\nدربارهء آرامگاه زوس بلوس « 2 » كه هردوت در بند 181 تا 183 بشرح آن پرداخته همين ترديد و ابهام موجود است . بديهى است قصد هردوت از اين معبد همان معبد معروف بعل مردوك است كه به ازاژيل « 3 » معروف بود و برج معروف بابل كه برج اتمنانكى « 4 » ناميده ميشد بر آن قرار داشت . مشكل عمده‌اى كه در اين قسمت از گفتهء\r\n\r\n\r\n","description":"","footnote":"\r\n( 1 ) - ( براى مقايسه ستاد و آرنج با واحد طول امروز رجوع شود به مقدمه دربارهء اوزان و مقادير در يونان باستان صفحه 33 ) آن قسمت از حصار خارجى شهر بابل كه در زمان بخت النصر احداث شده بود در ساحل چپ فرات به شكل اضلاع مثلثى قرار ميگرفت كه جريان فرات قاعدهء آن محسوب ميشد . ضلع شمال شرقى اين مثلث در حدود 4500 متر طول داشت ، و اگر اين رقم را چهار برابر كنيم حد اكثر طول محيط حصار بابل از 18 كيلومتر يعنى كمى بيش از 100 ستاد نبوده است . از طرفى جاى ترديد است كه حصار مستحكمى كه در زمان بخت النصر بنا شده بود در ساحل راست رود نيز ادامه داشته باشد ، چه امروز هيچگونه اثرى كه حاكى از وجود اين حصار در اين قسمت از ساحل باشد مشاهد نميشود . احتمال ميرود كه در اين قسمت شهر فقط قسمتى از حصار داخلى كه هردوت در بند 181 بدان اشاره مىكند قرار داشته است نه حصار خارجى كه در زمان بخت النصر بنا شده بود . حصار داخلى همان حصارى است كه چهارضلعى بوده و رود فرات آن را از ميان به دو نيم ميكرده است . محوطهء وسيعى كه در ساحل چپ رود بين حصار داخلى و حصار بخت النصر قرار داشت هرگز جزء شهر بابل محسوب نميشد و فقط قصر تابستانى پادشاه در اين قسمت ساخته شده بود و در مواقعى كه شهر در محاصره دشمن قرار ميگرفت ساكنان دهات اطراف به آن پناه ميبردند و در آنجا در چادرهاى خود مسكن ميكردند .\r\n( 2 ) -  Zeus - Belos \r\n( 3 ) -  Ezagil \r\n( 4 ) -  Etemenanki \r\n","page_name":" 174 ","page_number":186},
  {"content":"\r\n\r\nهردوت مشاهده مىشود اينست كه مؤلف در بند 181 صريحا اعلام مىكند كه اين معبد در زمان او پابرجا بوده است ، در حالى كه سترابون و ديودور « 1 » و آرين « 2 » از قول نويسندگان معاصر اسكندر نقل ميكنند كه ازاژيل و برج بابل در سال 479 در زمان خشايارشا هنگام خاموش كردن شورش مردم بابل ويران شد . بعضى از محققان براى رفع اين اشكال حدس ميزنند آرامگاهى كه هردوت بدان اشاره مىكند و آن را معبد بعل مردوك تصور مىكند درحقيقت چيز ديگرى بوده و شايد معبد بعل‌نبو « 3 » واقع در بورسيپا « 4 » بوده است ، چه در اين شهر نيز كه در جوار شهر بابل قرار داشت معبدى بود كه در آن برج مطبقى ساخته بودند كه بعد از ويران شدن بناى ازاژيل نزد مردم بابل قدر و منزلتى خاص يافته بود . استدلالى كه اين دسته از محققان ميكنند اينست كه نوشتهء هردوت حاكى است كه در نظر اين مؤلف معبد بلوس و كاخ شاهى در دو طرف رود فرات قرار داشت ( بند 181 ) ، در حالى كه بطوريكه متون خط ميخى و حفارىهاى جديد حكايت مىكند بناى ازاژيل و كاخ شاهى هردو در ساحل چپ رود قرار داشتند و شهر بورسيپا در ساحل راست آن . شهر بورسيپا هميشه مجزا از شهر بابل بوده ، ولى چون هردوت دربارهء طول حصار شهر راه اغراق پيموده اشتباها اين شهر را نيز قسمتى از شهر بابل به حساب آورده است .\r\nنتيجهء اين بحث آنكه مطالب بند 181 تا 183 حاصل مطالعات شخص مؤلف در موقع بازديد معبد بعل‌نبو بوده و مؤلف اين بنا را شخصا به چشم ديده و سپس آنچه ديده با آنچه دربارهء ازاژيل در آثار متقدمان خوانده باهم يك جا جمع‌آورى كرده و مطالب اين دو بند را از آنها تركيب كرده است . البته بعيد به نظر ميرسد كه هردوت مرتكب چنين اشتباهات بزرگى شده باشد و چون او مدعى است كه بناى ازاژيل\r\n\r\n\r\n","description":"","footnote":"\r\n( 1 ) -  Diodore \r\n( 2 ) -  Arien \r\n( 3 ) -  Bel - Nebo \r\n( 4 ) -  Borsippa \r\n","page_name":" 175 ","page_number":187},
  {"content":"\r\n\r\nو كاخ شاهى در دو طرف رود فرات بوده است ، در اين ادعا بايد بطور يقين معمائى نهفته باشد . چون جريان رود فرات بطور دائم از مشرق به مغرب تغيير محل ميدهد ، بعيد نيست كه در نيمهء قرن پنجم قبل از ميلاد جريان آن از ميان تپه‌هائى ميگذشته كه اكنون به تپه قصر و عمران معروف‌اند و امروز اين هردو تپه پس از تغيير تدريجى جريان آب فرات در ساحل راست رود قرار گرفته باشند . از طرف ديگر در جنوب كاخ شاهى و بين اين كاخ و ناحيه اتمنانكى و ازاژيل مجراى مهمى وجود داشته كه مجراى لىبيل‌كه‌گالا « 1 » يا بانيتوم « 2 » ناميده ميشده و اهميت آن به حدى بوده كه در متون خط ميخى از آن ياد شده است . احتمال ميرود وجود اين مجرا موجب اشتباه هردوت شده و مؤلف آن را با يكى از شاخه‌هاى رود فرات اشتباه كرده باشد . در هر حال ترديدى نيست كه آنچه هردوت در بند 181 تا 183 نقل مىكند مربوط به معبد بعل مردوك و ازاژيل است « 3 »\r\n\r\n\r\n","description":"","footnote":"\r\n( 1 ) -  Libilchegalla \r\n( 2 ) -  Banitoum \r\n( 3 ) - آنچه مؤلف در بند 181 دربارهء برج مطبق نقل مىكند با اطلاعاتى كه امروز بوسيله اسناد خط ميخى و حفارىهاى جديد دربارهء برج اتمنانكى بابل بدست آورده‌اند تطبيق مىكند . با اين حال ، بين اين دو متن اختلاف زيادى مشاهده مىشود بدين شرح :\r\n1 - عدهء طبقات مرئى كه يكى در ديگرى قرار دارد در برج اتمنانكى هفت بوده است نه هشت .\r\n2 - محيط قسمت تحتانى برج آن 91 متر و 56 سانتيمتر بوده است نه يك ستاد .\r\n3 - پلكان مارپيچ از طبقه دوم شروع ميشد و از طبقات سوم و چهارم و پنجم و ششم ميگذشت و به صحنه‌اى كه بناى معبد در آن قرار داشت منتهى ميشد . پلكان ديگرى از سطح زمين تا طبقه دوم كه پلكان مارپيچ شروع ميشد وجود داشته .\r\n4 - بر خلاف ادعاى هردوت توقفگاه مخصوص استراحت بالاروندگان در ميان راه نبود بلكه در رأس طبقه دوم قرار داشت كه سطحه‌اى وسيع گرد طبقه سوم بر آن احدث شده بود . طبقه اول و دوم هريك به ترتيب 33 متر و 58 سانتيمتر و 18 متر و 31 سانتيمتر ارتفاع داشتند ، در حالى كه چهار طبقه ديگر هريك بيش از شش متر و ده سانتيمتر ارتفاع نداشتند .\r\nبدين ترتيب وقتى تماشاچى به توقفگاه ميرسيد درحقيقت در ارتفاع 52 مترى بود و فقط 24 متر ديگر براى صعود در پيش داشت .\r\n","page_name":" 176 ","page_number":188},
  {"content":"\r\n\r\nاز سوى ديگر نسبت به ادعاى هردوت در جائى كه مدعى است كه اين آرامگاه را خود به چشم ديده نميتوان ترديد كرد . و آنچه ظاهرا با حقيقت وفق نميدهد مطالبى است كه استرابون و آرين و ديودور دربارهء ويران شدن اين معبد بدست خشايارشا نقل كرده‌اند . يك قرن بعد از آنكه هردوت اثر خود را تأليف كرده است ، معاصرين اسكندر كه چندان از پارس‌ها خوششان نمىآمد خساراتى را كه بتدريج با گذشت زمان به اين بناها وارد شده بود نشانه‌اى از غارت و آسيب عمدى پارس‌ها تصور كرده بودند ، ولى دلائل و شواهد زيادى در دست است كه ثابت مىكند پرستش معبد ازاژيل حتى در زمان خشايارشا و بعد از سال 479 قبل از ميلاد كه بادعاى بعضى سال ويران شدن آنست ادامه داشته . اگر هم از طرف خشايارشا آسيبى به اين بنا وارد شده بطور يقين آسيبى كلى نبوده و هرگز نميتوان گفت اين بنا بدست اين پادشاه ويران شد ، چه غارت كردن يك معبد را نميتوان ويران كردن ناميد .\r\nقسمتى از تاريخ هردوت كه بيش از ديگر قسمت‌هاى آن شايستهء توجه و دقت فراوان است مطالبى است كه مؤلف در بند 183 دربارهء ربودن يكى از مجسمه‌هاى بزرگ زرين بدست خشايارشا نقل مىكند . باحتمال زياد اين مجسمه يكى از مجسمه‌هاى بزرگ مردوك خداوند بزرگ و حامى بابل بوده است و شايد همان مجسمه‌اى بوده كه مردم بابل در آغاز سال نو با تشريفاتى خاص در شهر گردش ميداده‌اند . در مواقعى كه شهر مردوك بدست يكى از پادشاهان خارجى تسخير ميشد ، گاه پادشاه فاتح براى مجسم كردن اطاعت و انقياد اهالى اين مجسمهء مقدس را باسارت ميبرد . عقيدهء برخى آنست كه محرك فاتحين در اين عمل آن بود كه بعد از آنها غاصبين سلطنت نتوانند هنگام شروع سال نو به عادت آن زمان « دست مجسمه را بگيرند » و خداوند مردوك آنانرا بعنوان « پادشاه بابل » منصوب نكند . سناخريب اولين فاتحى بود كه اين مجسمه را باسارت برد و بعد از او خشايارشا است كه در سال 479 قبل از ميلاد پس از آنكه سلطنت بابل را رسما منقرص كرد اين مجسمه را با خود برد . احتمال ميرود هردوت اين مطلب را از كتاب يكى از مؤلفانى كه به عصر او نزديك بوده اخذ كرده و شايد اين مؤلف ديونيزيوس از اهل\r\n\r\n","description":"","footnote":"","page_name":" 177 ","page_number":189},
  {"content":"\r\n\r\nملط بوده باشد . و نيز ممكن است هردوت صرفا آنچه را كه شفاها از مردم در اين‌باره شنيده نقل كرده باشد . آنچه مسلم است ظاهرا هردوت از خصوصيات واقعى اين مجسمه و محلى كه مجسمه در آنجا مستقر بود و دلائلى كه پادشاه هخامنشى را بربودن آن برانگيخت بىخبر بوده ، چه اين حادثه را در كتاب خود بطور يقين تحريف كرده و به صورت عملى درآورده است كه محرك و منشاء اصلى آن حرص‌وطمع پادشاه بوده است .\r\nفقط آن دسته از اهالى بابل كه سى سال پس از اين واقعه ميزيسته‌اند و هنوز نسبت به پادشاه فاتح پارس احساسات كينه و انتقام داشته‌اند قادر بوده‌اند اين وقايع را چنين تحريف كنند و براى خارجيانى نظير هردوت نقل كنند و آنانرا دچار اشتباه سازند . بنابراين ترديدى نيست كه منبع اطلاعات هردوت نسبت به اين قسمت از مطالب كتاب خود گفتهء اهالى بابل است .\r\nاكنون بايد ديد هردوت نيتوكريس « 1 » را از كجا شناخته و اين ملكهء خيالى را كه هرگز وجود خارجى نداشته از كجا يافته و چگونه كارهاى بزرگ يكى از پادشاهان بزرگ را كه كمى قبل از لابينت « 2 » يا نبونيد سلطنت ميكرده به اين ملكهء خيالى نسبت داده و او را مادر نبونيد معرفى كرده است . حدس زده مىشود پادشاهى كه هردوت اقدامات او را به اين ملكه نسبت ميدهد بخت النصر معروف باشد . نام پارسى بخت النصر كه در زمان هخامنشيان در بابل نيز بر سر زبانها بود بنوكودراكارا « 3 » است . نكتهء جالب اينست كه اين نام براى يونانيان بيشتر به نام يك زن شبيه بوده است . باحتمال زياد اولين كسى كه بخت النصر را زن تصور كرده يك نفر يونانى بوده كه زبان پارسى نميدانسته و اسم اين پادشاه را آنطور كه پارسها تلفظ ميكرده‌اند « نبوكودراكارا » به گوش شنيده . وقتى هردوت در بند 100 از كتاب دوم دربارهء ملكهء مصر كه او نيز نيتوكريس نام داشت سخن ميگويد ، اضافه مىكند كه اين ملكه با ملكهء بابل هم اسم بوده . شايد بتوان همين گفتهء مؤلف را بمنزلهء اعتراف ساده‌اى دانست بر اينكه او\r\n\r\n\r\n","description":"","footnote":"\r\n( 1 ) -  Nitocris \r\n( 2 ) -  Labynete \r\n( 3 ) -  Nabukudracara \r\n","page_name":" 178 ","page_number":190},
  {"content":"\r\n\r\nنام نيتوكريس را از روى بىاطلاعى بجاى « نبوكودراكارا » به كار برده .\r\nآنچه مؤلف دربارهء پادشاهان قديم آشور نقل مىكند باحتمال زياد خود در بابل از دهان پارسها و ساكنان اين شهر باستانى شنيده . اشتباه فاحشى كه دربارهء بخت النصر مرتكب شده خود بهترين دليل اين مدعا است ، چه چنين اشتباه فاحش فقط از منابع شفاهى ممكن است ناشى شود نه از آثار مكتوب . آنچه در بند 187 در بارهء قبر نيتوكريس ( كه درحقيقت همان بخت النصر معروف است ) نقل مىكند و آنچه دربارهء افسانه شكافتن اين قبر بدست داريوش مينويسد نمونه‌هاى روشنى است از اطلاعاتى كه بطور يقين مؤلف از دهان معاصرين خود در بابل شنيده . باحتمال زياد اين افسانه نيز با حقيقت تطبيق نميكند ولى نكته‌اى كه در صحت آن ترديد نيست اينست كه خشايارشا در يكى از قسمت‌هاى مخفى معبد مردوك بعنف وارد شد و همين عمل است كه در افسانه‌هاى بابلى به شكافتن قبر نيتوكريس بوسيلهء داريوش كبير تعبير شده و همه‌جا ضمن تحريف اين واقعه نام خشايارشا با داريوش اشتباه شده است . عمل خشايارشاه ( يعنى ورود بعنف در محل مخفىگاه معبد مردوك ) در نظر مردم بابل عملى خلاف مذهب بود و همين كه اين عمل از پادشاه پارس سرزد افسانه‌هاى زيادى دربارهء آن بر زبانها افتاد . افسانه‌اى كه هردوت دربارهء شكافتن قبر ملكهء بابل نقل مىكند بدون ترديد يكى از همين افسانه‌ها است كه اهالى كينه‌توز بابل و شايد همانها كه افسانهء ربودن مجسمه را اختراع كرده بودند براى او نقل كرده‌اند .\r\nآنچه هردوت دربارهء اخلاق و عادات و رسوم اهالى بابل نقل مىكند سراسر اشتباهاتى است كه ثابت مىكند هردوت در اين مورد نقش يك محقق دقيق را بازى نكرده و مكرر دچار اشتباه شده است . ولى نميتوان تشخيص داد كه اشتباه هردوت در اين مورد از گفتگوى شفاهى با اشخاص سرچشمه گرفته يا از مطالعهء كتب متقدمين است . آنچه مؤلف دربارهء نظاير عادات و رسوم اهالى بابل در مصر و عربستان و ليسى و قبرس نقل مىكند ( بند 182 - 193 - 198 - 199 ) ظاهرا نتيجه تحقيقات و تجربيات شخصى مؤلف در\r\n\r\n","description":"","footnote":"","page_name":" 179 ","page_number":191},
  {"content":"\r\n\r\nموقع تحرير كتاب خود بوده ، ولى آنچه در بند 196 دربارهء ونت‌هاى « 1 » ساكن ايليرى « 2 » نقل مىكند چنين نيست . احتمال ميرود كه ذكر اين وجه شبه و توصيف يكى از عاداتى كه در زمان او متروك شده بود از هكاته اخذ شده باشد ، چه هكاته قبل از مؤلف دربارهء دسته‌اى از اقوام ونت كه در ناحيهء درياى سياه سكونت داشته‌اند صحبت مىكند .\r\nو نيز محتمل است هردوت از عادات مردم بابل ابتدا در شهر بابل كسب خبر كرده و سپس دربارهء عادات ونت‌ها در مغرب زمين كنجكاوى كرده باشد . در هر حال ، در تمام قسمت‌هائى كه هردوت بشرح عادات و رسوم اهالى بابل اختصاص داده شخصا چيزى از جانب خود نميگويد و بر خلاف آنجا كه دربارهء عادات و رسوم پارسها مينويسد همه جا مطلب را از قول ديگران نقل مىكند . نسبت به اطلاعاتى كه مؤلف دربارهء ثروت و تمول بابل و عايدات شاهنشاه هخامنشى و ساتراپ محل نقل مىكند ( بند 192 ) كمتر ميتوان ترديد كرد و بطور يقين مؤلف اين اطلاعات را در دست اول از ساتراپى كه هنگام سفر مؤلف به بابل در اين شهر حكومت ميكرده و تريتانتكمس « 3 » نام داشته بدست آورده و شايد افعال استمرارى كه مؤلف به كار برده اشاره به زمانى است كه مسافرت او اتفاق افتاده . و نيز اطلاعات مفصلى كه بعدا دربارهء حاصلخيزى اراضى اين ناحيه و محصولات آن نقل مىكند ( بند 193 ) ظاهرا در محل جمع‌آورى كرده است .\r\nملحض كلام آنكه حتى بفرض آنكه هردوت نسبت به قسمت‌هائى از كتاب خود مديون كتب و آثار متقدمان خود باشد ، ترديدى نيست كه كاوشها و جستجوهاى شخصى مؤلف ، مصاحبه او با اهالى بابل و « كلدانيان » و ديگر بوميان و ملاقات و گفتگو با تريتانتكمس و درباريان اين ساتراپ از مهم‌ترين منابع قسمتى از كتاب او است كه بشرح احوال بابل اختصاص دارد . برعكس ، هيچيك از مطالبى كه مؤلف دربارهء درياى خزر ، رود آراكس و كشور ماساژتها و اخلاق و عادات و رسوم اين قوم نقل مىكند نتيجهء ملاحظات شخصى او نيست . هردوت خود در بند 201 و 203 مكرر\r\n\r\n\r\n","description":"","footnote":"\r\n( 1 ) -  Venetes \r\n( 2 ) -  Illyrie \r\n( 3 ) -  Tritantaichmes \r\n","page_name":" 180 ","page_number":192},
  {"content":"\r\n\r\nبگفتهء ديگران استناد مىكند و مطالب را با عبارت « بطوريكه نقل ميكنند » شرح ميدهد ، ولى هرگز فاش نميكند كه قصد او از ديگران چه كسى بوده است . احتمال ميرود قصد او از اين طرز بيان اشاره به آن دسته از كتب جغرافيائى بوده كه قبل از مؤلف تأليف شده بود ( هكاته در كتاب خود از همين نواحى سخن گفته و باحتمال زياد بعضى قسمت‌هاى آن را نيز خود به چشم ديده بوده است ) . همچنين احتمال ميرود مقصود مؤلف از اين كنايه مطلعينى باشد كه او در آسيا يا در سرزمين سكاها با آنها روبرو شده و از آنها دربارهء اين مطالب استفسار كرده است . اگر چنين باشد ، مقايسه جزاير رود آراكس با جزيرهء لسبوس ( بند 202 ) و نيز مقايسه سكرى كه در نتيجهء استشمام دود ادويه معطر به ساكنان اين جزاير دست ميداد با مستى و بيهوشى كه از نوشيدن شراب به يونانيان دست ميداد ( همان بند ) و انتقاد فكر غلطى كه در سراسر كشورهاى يونانى شايع بود ( بند 216 ) دليل كافى است بر اينكه بعضى از اين مطلعين بطور يقين از اوضاع يونان باخبر بوده‌اند .\r\nآنچه مؤلف دربارهء اقوام كارى « 1 » ، كنى « 2 » و ليسى « 3 » نقل مىكند ممكن است تا حدى از كتب و آثار متقدمان اخذ شده باشد و دليل اين فرض مطالبى است كه مؤلف دربارهء آثار باستانى و نژادهاى وقت نقل مىكند . اما نسبت به آنچه هردوت دربارهء عقيدهء شخصى اين اقوام نسبت باصل‌ونسب خود آنان نقل مىكند مسلم نيست كه شخصا در محل از دهان بوميان شنيده باشد و همچنين است روايات مخالفى كه نسبت به همين مطلب از قول اهالى كرت نقل مىكند كه معلوم نيست آيا خود شخصا از دهان ساكنان اين جزيره شنيده يا از جاى ديگر نقل كرده است . برعكس ، آنچه مؤلف دربارهء عادات و رسوم اقوام كنى نقل مىكند ( از قبيل شرب مسكرات بطور دسته جمعى و اهميت زيادى كه در ليدى براى نسب مادرى قائل بوده‌اند ) باحتمال زياد شخصا از اهالى محل شنيده است . افسانهء زنى كه از كاهنان معبد آتنا « 4 » بود و هربار كه بلائى بر شهر نازل\r\n\r\n\r\n","description":"","footnote":"\r\n( 1 ) -  Carie \r\n( 2 ) -  Caunie \r\n( 3 ) -  Lycie \r\n( 4 ) -  Athena \r\n","page_name":" 181 ","page_number":193},
  {"content":"\r\n\r\nميشدريشى انبوه بر صورت او ميروئيد باحتمال زياد در شهر پدازوس « 1 » كه يكى از شهرهاى كارى واقع در نزديكى هاليكارناس بوده است به گوش مؤلف رسيده .\r\nشرح مفصلى كه هردوت در بندهاى 142 تا 151 دربارهء اقوام يونى و ديگر يونانيان ساكن آسيا و اقوام آكه « 2 » ساكن پلوپونز « 3 » نقل مىكند باحتمال زياد از يكى از كتب جغرافيائى آن عصر و شايد از يكى از آثار هكاته اخذ كرده باشد . ستايشى كه مؤلف از آب‌وهواى سرزمين يونى مىكند بىشباهت به مدح و ثنائى نيست كه از دهان يكى از يونىهاى دوستدار اين سرزمين شنيده شده باشد . توجهى كه مؤلف به انواع زبان‌هاى محلى مىكند و راه مبالغه‌اى كه در بيان انواع آن مىپيمايد گواه قانع‌كننده‌ايست بر اينكه منبع اين اطلاعات هكاته معروف بوده ، چه اين مؤلف براى اين مسائل اهميتى خاص قائل بوده است . شمردن نام شهرهاى آكائى « 4 » به ترتيبى كه آنها از مشرق بسوى مغرب قرار گرفته‌اند يكى از خصوصيات روش هكاته است .\r\nو اما آنچه مؤلف دربارهء تاريخ گذشتهء اين سرزمين در بندهاى 142 تا 151 بيان مىكند و اطلاعات جغرافيائى كه در اين قسمت شرح ميدهد ، باحتمال زياد منبعى كتبى نداشته . تاريخ آگاسيكلس « 5 » و تغيير شكل اجتماع « شش‌شهرى » اقوام درى به اجتماع « پنج‌شهرى » و نيز خشم يونىهاى ساكن كولوفون بر شهر سيمرن و فسانه سوگند زنان كارى « 6 » كه بعد از قتل خويشان خود به عقد ازدواج مهاجرين يونانى در آمده بودند بطور يقين در هاليكارناس و سيمرن و كولوفون و ملط از دهان ساكنان محل براى مؤلف نقل شده است . هردوت دربارهء سرزمين اصلى اقوامى كه به مهاجرت به يونى پرداختند و پادشاهى\r\n\r\n\r\n","description":"","footnote":"\r\n( 1 ) -  Pedasos \r\n( 2 ) -  Achee \r\n( 3 ) -  Peloponnese \r\n( 4 ) -  Achaie \r\n( 5 ) -  Agasicles \r\n( 6 ) -  Carie \r\n","page_name":" 182 ","page_number":194},
  {"content":"\r\n\r\nكه آنان براى خود انتخاب كردند از روايات شفاهى محل استفاده كرده و اگر هم در اين‌باره به كتبى مراجعه كرده بطور يقين اين كتب از نوع كتب نژادشناسى و نسب‌شناسى بوده است . در شرحى كه مؤلف از اقوام يونى نقل مىكند فقط در جائى بنوشتهء ديگران استناد مىكند كه نوشتهء آنانرا از لحاظى مورد انتقاد قرار ميدهد .\r\nاين طرز رفتار در بعضى از سطور بندهاى 143 و 146 و 147 مشاهده مىشود و باحتمال زياد هدف بحث و جدال او هكاته معروف بوده است نه شخص ديگر . ظاهرا هكاته وضع موجود زمان خود را نقل كرده و گفته بوده كه اهالى يونى در پانيونيون اجتماع ميكرده‌اند ، و هردوت كه خود از قوم درى و اهل قلم بوده از اين فرصت استفاده كرده و با يك تير دو نشان زده است ، بدين معنى كه هم گفتهء همكار تاريخ‌نويس خود را مورد انتقاد قرار داده و هم با انتقاد گفتهء او از اقوام يونى كه همسايگان همشهريان او بوده‌اند بدگوئى كرده است . هردوت مدعى است كه هكاته سخنگوى اقوام يونى بوده و اين اقوام خود را برتر از ديگر اقوام و ملل ميدانسته‌اند و نسبت باقوام ديگر بىاعتنا بوده‌اند . آنگاه پس از ذكر اين نقل قول ، مؤلف به بهانهء درهم شكستن اين ادعا بجان هردو ميافتد و قوم يونى و هكاته را توأما بباد انتقاد ميگيرد .\r\n\r\n","description":"","footnote":"","page_name":" 183 ","page_number":195},
  {"content":"\r\n\r\n\r\nمادها و پارس‌ها\r\n95 - اكنون ادامهء سرگذشتى كه بدان مشغول هستم مستلزم آنست كه دربارهء اين شخص كه كوروش نام داشت و امپراتورى كرزوس را سرنگون كرد كلمه‌اى چند بگويم و چگونگى تسلط پارس‌ها را بر آسيا شرح دهم . در اين‌باره من از آن عده پارس‌هائى پيروى خواهم كرد كه قصدشان تجليل تاريخ كوروش نبوده است ، بلكه حقيقت واقعى را بيان كرده‌اند . من در بيان خود از گفته اينها پيروى ميكنم ، با اينكه قادرم دربارهء كوروش سه روايت مختلف ديگر را نيز نقل كنم .\r\nمدت پانصد و بيست سال قسمت بزرگى از فلات آسيا تحت سلطه آشورىها بود و پس از اين مدت كه سلطهء آنها ادامه داشت نخستين قومى كه از آنها جدا شد قوم ماد بود « 1 » . مادها در جنگى كه براى كسب آزادى خود با آشورىها شروع كردند رفتارى متهورانه در پيش گرفتند و سرانجام يوغ اسارت آنها را متزلزل كردند و خود را آزاد و مستقل نمودند « 2 » . بعدها ديگر اقوام نيز از آنان تقليد كردند و مانند آنها مستقل و مجزا شدند « 3 » .\r\n\r\n\r\n","description":"","footnote":"\r\n( 1 ) - مادها هرگز بطور كامل تحت اطاعت و انقياد آشورىها درنيامدند . كشور ماد بارها صحنه نبردهاى خونين با سربازان آشورى شد و آشوريها مكرر براى مجازات مادها به شبيخون و حملات غير مترقب دست زدند . ظاهرا در قرن هشتم قبل از ميلاد ، بخصوص از زمان سارگون ( 722 - 705 ق . م . ) پادشاهان آشور در اين سرزمين با اقوامى روبرو شده‌اند كه بتازگى به اين قسمت قدم نهاده بودند و در مقابل آشوريها مقاومتى شديد از خود نشان ميدادند و اين اقوام همان اقوام ماد بوده‌اند . شايد قصد هردوت در اينجا اين بوده است كه اشاره‌اى به ورود اين اقوام جديد به صحنهء سياست آسيا كرده باشد .\r\n( 2 ) - استقلال قطعى كشور ماد در اواخر سلطنت آسور با نيپال ( 626 - 669 ق . م . ) و جانشين او تحقق يافت و در اين زمان بود كه كشور ماد برهبرى يكى از سران قوم ماد به صورت كشورى واحد و مستقل از آشور به كلى مجزا شد .\r\n( 3 ) - اين اقوام كه هردوت بدانها اشاره مىكند عبارت بودند از اقوام سيليسى ، بابلى ، سورى ، يهود و غيره .\r\n","page_name":" 184 ","page_number":196},
  {"content":"\r\n\r\n96 - در آن هنگام در سراسر قارهء آسيا تمام اقوام خودمختار و مستقل بودند . ولى بار ديگر سلطه و نفوذ قومى جديد بر آنها مستقر شد و چنين است شرح اين داستان « 1 » :\r\nدر بين اقوام ماد مردى بود بسيار زيرك و باهوش كه ديوكس « 2 » نام داشت و فرزند فرااورت « 3 » بود . اين شخص كه فريفتهء بچنگ آوردن حكومت بود براى رسيدن به مقصود چنين اقدام كرد : مادها در آن زمان در چند دهكده بطور پراكنده ميزيستند .\r\nديوكس كه از مدتها قبل در دهكدهء خود مورد احترام و ستايش بود بادقت و علاقه‌اى خاص در آن قبيله باجراى عدالت و دادگسترى پرداخت . او موقعى چنين رفتار ميكرد كه در سراسر سرزمين ماد مردم نسبت به قانون احترامى قائل نبودند ، در حالى كه ديوكس معتقد بود كه حق و عدالت دشمن ظلم و بىعدالتى است . مادهائى كه در دهكدهء او ميزيستند چون شاهد طرز رفتار او بودند او را بعنوان قاضى از بين خود برگزيدند . و او كه مردى قدرت‌طلب بود كوشيد خود را مردى درست و پرهيزكار و عادل نشان دهد . اين رفتار موجب شد كه همشهريان او مدح و ثناى زياد از او گفتند و همه‌جا از او تمجيد كردند به حدى كه ساكنان دهكده‌هاى ديگر نيز دانستند كه ديوكس تنها مردى است كه از روى عدل و انصاف قضاوت مىكند . وقتى ساكنان دهكده‌هاى ديگر از اين جريان مطلع شدند ، آنها كه قبلا با احكام ظالمانه‌اى روبرو شده بودند با آغوش باز بجانب او\r\n\r\n\r\n","description":"","footnote":"\r\n( 1 ) - مقصود هردوت اشاره باستقرار سلطهء فرااورت  ( Phraorte )  و سياگزار و كوروش پادشاهان ماد و پارس است .\r\n( 2 ) -  Deiokes  - در سال 715 قبل از ميلاد مقارن تاريخى كه هردوت براى استقرار سلطه ديوكس نقل كرده شخصى بنام ديوكو  ( Dayoukkou )  از افسران عاليرتبه كشور مانائى  ( Mannai )  عليه پادشاه خود كه متحد و دست‌نشاندهء سارگون پادشاه آشور بود شوريد . اين شورش بيشتر بتحريك يكى از پادشاهان مجاور بود كه در كشور اورارتو  ( Ourartou )  سلطنت ميكرد . اين دو اسم يعنى ديوكو و ديوكس باهم شباهتى تام دارند ، ولى سرنوشت اين دو شخصيت باهم مختلف است ، چه بطوريكه متون كتيبه‌هاى ميخى حاكى است ديوكو بدست سارگون اسير شد و باسارت به كشور آشور رفت ، در حالى كه ديوكس در كشور مادر به سلطنت رسيد و خاندان سلطنتى ماد را تأسيس كرد .\r\n( 3 ) -  Phraorte \r\n","page_name":" 185 ","page_number":197},
  {"content":"\r\n\r\nشتافتند تا دعواى خود را بقضاوت او واگذار كنند . سرانجام زمانى رسيد كه ديگر مردم به هيچكس جز او براى مرافعات خود رجوع نميكردند .\r\n97 - كم‌كم شايع شد كه محاكماتى كه در محضر او انجام ميگيرد هميشه با عدل و انصاف خاتمه مييابد . پس هر روزى كه گذشت بر عدهء كسانى كه مرافعهء خود را به او مراجعه ميكردند افزوده شد و وقتى ديوكس متوجه شد كه همهء امور به او مراجعه مىشود ديگر حاضر نشد در محلى كه براى قضاوت بر مسند مىنشست حاضر شود و از ادامهء قضاوت خوددارى كرد . استدلال او اين بود كه چون تمام روز برسيدگى و قضاوت دربارهء همنوعان خود مشغول بود بامور شخصى خود نميرسيد و اين امور مهمل مانده بود . چون او از قضاوت خوددارى كرد ، غارت و بىنظمى بيش از گذشته در دهكده‌هاى ماد رونق گرفت . پس مادها در محلى گرد هم جمع شدند و با يكديگر به مشورت پرداختند . حدس من آنست كه در اين مجلس دوستان ديوكس بيش از ديگران صحبت كردند و دربارهء وضع عمومى چنين سخن گفتند : « چون در وضع حاضر ادامه زندگى براى ما در اين سرزمين دشوار است ، يكى از بين خود بعنوان پادشاه برگزينيم ، درينصورت كشور خوب اداره خواهد شد و ما ميتوانيم بدون آنكه از هرج‌ومرج و بىنظمى مشوش شويم با خيالى آسوده به كارهاى خود مشغول باشيم . » آنها با سخنانى نظير اين كوشيدند تا بر خود ثابت كنند كه بايد پادشاهى براى خود برگزينند « 1 » .\r\n98 - چون اين سؤال مطرح شد كه چه كسى را به پادشاهى انتخاب كنند ، همگى با اصرار تمام ديوكس را نام بردند و از او تمجيد و تكريم كردند . سرانجام مجمع عمومى چنين رأى داد كه ديوكس پادشاه آنها باشد . پس او از مردم ماد دعوت كرد كه براى او مسكنى شايسته مقام سلطنت بناكنند و با ايجاد دسته‌اى از محافظين مسلح بر قدرت و اقتدار او بيفزايند . مادها هرآنچه او ميخواست به او\r\n\r\n\r\n","description":"","footnote":"\r\n( 1 ) - اين افسانه بيشتر با افسانه انتخاب پادشاه در بين مردم اوليه كه به افسانه تروگلوديت  ( Troglodites )  معروف است شباهت دارد و ظاهرا بايد از اين بند نوشته هردوت سرچشمه گرفته باشد .\r\n","page_name":" 186 ","page_number":198},
  {"content":"\r\n\r\nدادند ، به اين ترتيب كه در نقطه‌اى از كشور كه او تعيين كرد خانه‌اى بزرگ و مستحكم براى او بنا كردند و به او اجازه دادند از بين آنها دسته‌اى محافظ براى خود برگزيند . وقتى وى سلطهء خود را مستقر يافت ، مادها را مجبور كرد شهرى واحد براى خود بسازند و تمام كوشش خود را در آن به كار اندازند و ديگر توجهى به دهكده‌هاى قديم خود نداشته باشند . چون در اين امر نيز مادها از او پيروى كردند ، او به ساختن قلعه‌اى وسيع و مستحكم دست زد كه حصارهائى متمركز از داخل گرد آن قرار داشت . اين همان قلعه‌ايست كه امروز اكباتان « 1 » ناميده مىشود . طرز قرار گرفتن اين حصارها طورى بود كه هريك از آنها فقط باندازهء دندانه‌هاى خود از حصار مقدم بلندتر بود . وضع طبيعى اين نقطه كه به صورت تپه‌اى مجزا از ديگر قسمت‌ها است تا اندازه‌اى به پيش آمد اين وضع كمك كرده است . با اين حال ، اين طرز ساختن حصار تا اندازهء زيادى عمدا چنين انجام گرفته است . جمعا تعداد هفت حصار موجود است و كاخ شاهى و خزاين پادشاه در داخل آخرين حصار قرار دارد . طول طويل‌ترين اين حصارها با طول حصار آتن برابر است . اين پنج حصار هريك دندانه‌هائى برنگهاى مختلف دارند كه چنين است : حصار اول برنگ سفيد ، حصار دوم برنگ سياه حصار سوم ارغوانى ، حصار چهارم آبى و حصار پنجم سرخ نارنجى رنگ .\r\nو اما دو حصار آخر ، يعنى حصار ششم و هفتم يكى نقره‌اىفام و ديگرى طلائى رنگ است .\r\n99 - ديوكس اين حصارها را براى آسايش خاطر گرد خانه خود احداث كرد و به ديگر مردمان امر كرد در خارج از حصارها سكونت كنند . وقتى تمام اين بناها\r\n\r\n\r\n","description":"","footnote":"\r\n( 1 ) - اكباتان محل قديم شهر فعلى همدان است . توضيحى كه هردوت از اين شهر باستان ميدهد چندان مقرون بحقيقت نيست ، در حالى كه روايت كتزياس  ( Ctesias )  مورخ ديگر يونان باستان كه در حدود يك قرن بعد از هردوت ميزيسته با قول مورخين مؤخر و وضع طبيعى اين شهر در حال حاضر بيشتر تطبيق مىكند و از اين حيث گفته او بيش از قول هردوت قابل اعتماد است .\r\n","page_name":" 187 ","page_number":199},
  {"content":"\r\n\r\nبپايان رسيد ، ديوكس مقررات و تشريفاتى بشرح زير وضع كرد و او نخستين كسى است كه چنين قواعدى وضع كرده است : هيچكس حق نداشت مستقيما با پادشاه تماس گيرد و در هر مورد بايد اشخاص تقاضاى خود را بوسيلهء مكتوب و پيغام به اطلاع او رسانند . ديگر كسى نميتوانست پادشاه را به آسانى ببيند ، و از اين ببعد براى همه كس خنديدن و آب دهان افكندن در حضور پادشاه عملى ناشايست شمرده ميشد .\r\nعلت اينكه ديوكس اين تشريفات را براى خود قائل شد آن بود كه آنهائى كه با او هم سن بودند و از يك سفره باهم غذا خورده بودند و از حيث شايستگى و اصالت خانوادگى خود را از او كمتر نمىدانستند او را زياد نبينند تا احساسات رشگ و حسد آنها به جوش آيد و بر ضد او توطئه‌اى ترتيب دهند چه اگر مدتى او را نميديدند كم‌كم او را موجودى غير از خود ميدانستند .\r\n100 - همين كه اين مقررات وضع شد و موقعيت خود او با اجراى آن استحكام يافت جدا درصدد استقرار عدالت و دادگسترى برآمد . خلاصهء مرافعات را كتبا براى او بقصر ميفرستادند و او براى هر كارى كه به او مراجعه ميشد ، پس از قضاوت ، حكمى صادر ميكرد و پس ميفرستاد . چنين بود چگونگى محاكمات در دورهء او ؛ و اما اكنون چند تصميم ديگر كه او براى استقرار نظم اتخاذ كرده بوده : هربار كه مطلع ميشد كسى مرتكب جرمى شده است او را بحضور مىطلبيد و در هر مورد مجازاتى متناسب با تقصير مرتكب بر او مىچشانيد . و نيز در سراسر منطقه‌اى كه حكومت ميكرد جاسوسانى از طرف او مأمور بودند و كار آنها نظارت و شنيدن گفته‌هاى مردم بود .\r\n101 - ديوكس فقط اقوام ماد را توانست گرد خود جمع آورد و بر آنها حكومت كند . اين اقوام مشتمل بر چندين قبيله بودند بشرح زير : بوز « 1 » ، پارتاسنى « 2 » ، ستروشات « 3 » ، آريزانت « 4 » ، بود « 5 » ، و مغ « 6 » . چنين بود شرح\r\n\r\n\r\n","description":"","footnote":"\r\n( 1 ) -  Bouse \r\n( 2 ) -  Paretacenie \r\n( 3 ) -  Strouchate \r\n( 4 ) -  Arizante \r\n( 5 ) -  Boude \r\n( 6 ) -  Mages \r\n","page_name":" 188 ","page_number":200},
  {"content":"\r\n\r\nقبايل ماد « 1 » .\r\n102 - ديوكس فرزندى داشت فرااورت « 2 » نام كه بعد از مرگ او كه پنجاه و سه سال پس از آغاز سلطنش رويداد سلطنت را به ارث به خود منتقل كرد . ولى ميراث او محدود به كشور ماد بود و كفايت او را نميداد . پس به قوم پارس حمله برد ، و اين قوم نخستين قومى بود كه مورد حمله قرار گرفت و مطيع مادها شد .\r\nسپس ، وقتى اين دو قوم كه هردو از اقوام نيرومند بودند در اختيار او قرار گرفت ، بفكر تسخير آسيا افتاد و اقوام مختلف را يكى پس از ديگرى مطيع كرد تا آنكه با اقوام آشورى بجنگ مشغول شد ، همان آشورىهائى كه در نينوا سكونت داشتند « 3 » و در گذشته فرمانرواى سراسر آسيا بودند . با اينكه آشورىها در اين زمان متحدينى نداشتند و متحدين آنها از آنها جدا شده بودند « 4 » ، به تنهائى در وضعى با رونق و سعادتمند بودند . پس فرائورت بجنگ آنان رفت و پس از بيست و دو سال سلطنت خود در اين جنگ كشته شد و قسمت مهمى از سپاهيان او نيز بقتل رسيدند « 5 » .\r\n103 - پس از مرگ فرائورت پسرش كه نوه ديوكس بود و سياگزار « 6 » نام داشت جانشين\r\n\r\n\r\n","description":"","footnote":"\r\n( 1 ) - از شش قبيلهء فوق فقط چهارتاى آن آريائى و دو قبيله ديگر از قبايل غير آريائى بوده‌اند كه در اجتماع مادها وارد شده بودند . قبيله مغ اصيل‌ترين قبيله ماد محسوب مىشود و معمولا روحانيان ماد از بين آنان انتخاب ميشدند .\r\n( 2 ) -  Phraorte \r\n( 3 ) - اينكه هردوت تصريح مىكند كه مقصود همان آشورىهائى است كه در نينوا سكونت داشتند علت آنست كه در نظر او كلمهء آشور و آشورى علاوه بر آشورىهاى واقعى شامل اقوام ديگرى نيز از قبيل بابل و بابلىها نيز بوده است و خود اين كلمه را بر جميع اين اقوام اطلاق مىكند ( همين كتاب - بند 106 و 178 ) .\r\n( 4 ) - اين متحدين درحقيقت همان رعايا يا دست‌نشاندگان آشورىهاى نينوا بوده‌اند كه مدتها تحت سلطه اين قوم فاتح قرار داشتند و در زمانى كه هردوت بشرح تاريخ آن .\r\nمشغول است از قيد اسارت آزاد شده بودند .\r\n( 5 ) - هيچيك از ديگر مورخان باستان اشاره‌اى بفتوحات و شكست فرائورت به شرحى كه هردوت نقل مىكند نكرده‌اند . احتمال ميرود قضيه مربوط بيكى ديگر از دشمنان قوم آشور از قبيل توگدامى  ( Tougdammi )  از اهل سيمرى بوده باشد كه پارس‌ها با او روابطى حسنه داشته‌اند .\r\n( 6 ) -  Cyaxare \r\n","page_name":" 189 ","page_number":201},
  {"content":"\r\n\r\nاو شد . بطوريكه نقل ميكنند اين شخص از پدران خود خيلى جسورتر بود و نخستين كسى بود كه سپاهيان آسيائى خود را بدسته‌هاى منظم تقسيم كرد و سربازانى كه حامل اسلحه‌هاى مختلف بودند از قبيل نيزه‌داران ، تيراندازان و سوار نظام از هم مجزا كرد ؛ در گذشته اينها همه باهم مخلوط بودند . همين شخص است كه با ليدىها جنگيد و در حين آن جنگ بود كه روز به شب تار مبدل شد « 1 » . هم او است كه سراسر قسمتى از آسيا را كه در آنسوى رود هاليس قرار داشت تحت سلطه و اقتدار خود درآورد ؛ و نيز تمام قواى تابع خود را گردآورد و به نينوا حمله برد تا اين شهر را بانتقام خون پدر ويران كند . در جنگى كه اتفاق افتاد بر آشوريها چيره شد و شهر نينوا را تسخير كرد ، ولى در همان هنگام مورد هجوم سپاهى كثير از اقوام سيت كه بفرماندهى پادشاه خود ماديس « 2 » پسر پروتوتيس « 3 » آمده بودند قرار گرفت « 4 » . اين عناصر سيت در سر راه خود اقوام سيمرى را از اروپا به آسيا رانده بودند و خود بدنبال آنان به اين قاره وارد شده بودند و در همان حال كه بتعاقب فراريان سيمرى مشغول بودند به سرزمين ماد رسيده بودند « 5 » .\r\n\r\n\r\n","description":"","footnote":"\r\n( 1 ) - بند 74 همين كتاب .\r\n( 2 ) -  Madyes \r\n( 3 ) -  Prototeyes \r\n( 4 ) - در اينجا هردوت بنقل خاطرات مهم از وقايعى كه درحقيقت كمى قبل از سقوط نينوا رويداده است مشغول است . بموجب اسناد و مداركى كه به خط ميخى در دست ما است در سال 614 قبل از ميلاد يعنى دو سال قبل از واقعه‌اى كه هردوت بدان اشاره مىكند ، سياگزار با آشوريها جنگيد و پس از تسخير سرزمين آشور نينوا را در معرض تهديد قرار داد . از طرف ديگر ديودور  ( Diodore )  مورخ ديگر باستان مدعى است ( كتاب دوم - بند 26 ) كه در موقعى كه نينوا در محاصرهء مادها بود سپاهى از اقوام باكترى يا باخترى بكمك آشورىها آمده كه بعدا به مهاجمين پيوسته است . احتمال ميرود اين مهاجمين باكترى كه ديودور به آنها اشاره مىكند همان عناصر سيت باشند كه هردوت از آنها صريحا ياد كرده است .\r\n( 5 ) - ظاهرا هجوم اقوام سيت ، آنطور كه هردوت تصور مىكند زياد از حيث\r\n","page_name":" 190 ","page_number":202},
  {"content":"\r\n\r\n104 - فاصلهء بين درياچه مئوسى « 1 » تا سواحل رود فاز « 2 » را كه در كولشيد « 3 » واقع است يك روندهء خوب ميتواند در سى روز طى كند . از كولشيد راه زيادى براى رسيدن به سرزمين ماد در پيش نيست . بين اين دو كشور فقط يك قوم حائل است كه ساسپير « 4 » نام دارد و پس از آن سرزمين ماد قرار گرفته . با اين حال ، اقوام سيت از اين راه به كشور ماد هجوم نبردند . آنها چرخى زدند و از راهى عبور كردند كه كمى بالاتر قرار داشت و بسيار طويل‌تر بود و كوهستان قفقاز در جهت راست آن قرار داشت « 5 » . بدين ترتيب مادها با اقوام سيت روبرو شدند و چون مادها در جنگ با آنها شكست خوردند ، سلطه و قدرت خود را بر آسيا از دست دادند و اقوام سيت بر سراسر آسيا مسلط شدند و از آنجا بسوى مصر حركت كردند .\r\n105 - ولى در مدتى كه آنها به سوريه فلسطين « 6 » رسيديد ، پسامتيكوس « 7 » پادشاه مصر\r\n\r\n\r\n","description":"","footnote":"\r\nتاريخ با هجوم اقوام سيمرى نزديك نبوده . در اسناد و كتيبه‌هاى خط ميخى از دوره‌اى كه با اواخر سلطنت سارگون شروع مىشود ( 705 - 722 ق . م . ) صحبت از اقوام سيمرى است و از همين زمان از اين قوم بنام ژيمراى  ( Gimirrai )  ياد شده است . در همين اسناد از اقوام سيت ( آشگوزائى  ( Ashgouzaii )  و پادشاه آنها پرتوتيس  ( Protothyes )  فقط در زمان سلطنت آسارادون  ( Asarhadon )  پادشاه آشور ( 681 - 669 ق . م . ) نام برده شده .\r\nژيمرائىها كه از گردنه‌هاى نواحى قفقاز رسيده بودند به ناحيه درياچه وان وارد شده بودند ، در حالى كه آشگوزائىها از گردنه‌هاى قفقاز شرقى عبور كرده و به ناحيه درياچه اروميه وارد شده بودند .\r\n( 1 ) -  Meotie \r\n( 2 ) -  Phase  - رودى كه در كولشيد قديم واقع در آسياى صغير جارى بود و بدرياى سياه ميريخت و امروز ريون  ( Rino )  نام دارد .\r\n( 3 ) - كولشيد  ( Colchide )  يكى از نواحى باستان است كه در قسمت غربى آسيا در مشرق درياى سياه و جنوب قفقاز واقع شده بود و رود فاز  ( Phase )  آن را سيراب ميكرد .\r\n( 4 ) -  Saspire \r\n( 5 ) - شايد مقصود درياى آزوف است كه محل شروع مهاجرت اقوام سيمرى بوده است . در\r\n( 6 ) - در نظر هردوت اين اصطلاح جغرافيائى شامل قسمت‌هائى از سرزمين امروز سوريه باضافه ارض موعود و سرزمينى بود كه اقوام فيليسطين  ( Philistins )  در آن سكونت داشتند .\r\nارميا ، پيشواى يهود صحنهء موحشى از حملهء اقوام سيت در كتاب آسمانى قوم يهود مجسم كرده است .\r\n( 7 ) -  ( Psamnetichos )  - پسامتيك اول پادشاه ايالت سائيس  ( Sais )  و ممفيس و مؤسس شانزدهمين سلسله مصر باستان در 666 قبل از ميلاد . در زمان او مصر از لحاظ نظامى نيرومند شد و قدرت تازه‌اى يافت .\r\n","page_name":" 191 ","page_number":203},
  {"content":"\r\n\r\nباستقبال آنها آمد و با خواهش و تقديم هدايا آنها را از ادامهء حركت بسوى مصر مانع شد . وقتى ضمن ادامهء عقب‌نشينى بيكى از شهرهاى سوريه بنام آسكالون « 1 » رسيدند ، اكثر عناصر سيت بدون وارد كردن خسارت به اين شهر از آن گذشتند ، ولى بعضى از آنها كه عقب مانده بودند معبد آفروديت اورانيا « 2 » را غارت كردند . تا جائى كه من اطلاع دارم ، اين معبد يكى از قديم‌ترين معابدى است كه بافتخار اين ربة النوع بنا شده است . معبد قبرس « 3 » بطوريكه اهالى اين سرزمين خود نقل ميكنند از روى آن بنا شده بود و نيز معبد سىتر « 4 » را دسته‌اى از اهالى فينيقيه كه از اين قسمت سوريه مهاجرت كرده بودند بنا كرده بودند . آن دسته از عناصر سيت كه معبد آسكالون را غارت كرده بودند با اعقاب و اولاد خود براى ابد از جانب ربة النوع به مرضى زنانه مبتلا شدند . « 5 » سكاها عقيده دارند كه اين بيمارى به ترتيب مذكور بر آنها نازل شده است . مسافرينى كه به سرزمين سكاها ميروند مىتوانند\r\n\r\n\r\n","description":"","footnote":"\r\n( 1 ) - آسكالون  ( Ascalon )  يكى از شهرهاى قوم فيليسطن بود . ربة النوعى كه هردوت آفروديت اورانيا  ( Ourania )  مينامد در محلى بنام دركتو  ( Derketo )  پرستش ميشد .\r\n( 2 ) -  ( Aphrodite ourania )  - آفروديت  ( Aphrodite )  يا ونوس  ( Venus )  الهه زيبائى و مظهر وجاهت در عهد باستان .\r\n( 3 ) - معبد آفروديت جزيرهء قبرس در پافوس  ( Paphos )  قرار داشت . پوزانياس  ( Pausanias )  مورخ و جغرافىدان يونانى در قرن دو بعد از ميلاد عقيده دارد كه پرستش اين ربة النوع در اين محل خيلى قبل او شهر آسكالون مرسوم بوده .\r\n( 4 ) - سيتر  ( Cythere )  نام يكى از جزاير مجمع الجزاير يونان است كه امروز سريگو  ( Cerigo )  نام دارد و در گذشته معبد باشكوهى در آن بنا شده بود . در ادبيات و هنر سيتر پايتخت شعر و شاعرى و عشق و ادبيات است .\r\n( 5 ) - اين بيمارى ظاهرا نوعى تنزل و سقوط نيروى جسمانى و روحى بوده است كه مردان را با زنان يكسان ميكرده ( هردوت - كتاب چهارم - بند 67 ) .\r\n","page_name":" 192 ","page_number":204},
  {"content":"\r\n\r\nشخصا اين بيماران را كه سكاها « اناره » « 1 » مينامند مشاهده كنند « 2 » .\r\n106 - سلطهء اقوام سيت بر آسيا مدت بيست و هشت سال ادامه يافت و در اين مدت رفتار خشن و در عين حال غفلت و سهل‌انگارى آنها موجب ويرانى سراسر اين سرزمين شد . از يكطرف بعنوان باج از هريك از اقوام و ملل مبلغى به زور ميگرفتند ، و از جانب ديگر ، علاوه بر باجى كه نام بردم ، هنگام نقل و انتقالات خود اموال مردم را بغارت ميبردند . سياگزار و اقوام ماد جمعى كثير از آنها را به ضيافتى دعوت كردند و آنها را از باده سرمست نمودند و بقتل رساندند . و بدين ترتيب بار ديگر مادها تفوق از دست‌رفتهء خود را بازيافتند و بر كشورهائى كه در گذشته دست يافته بودند از نو مسلط شدند ؛ شهر نينوا « 3 » را تسخير كردند ( اينكه مادها چگونه اين شهر را تسخير كردند مطلبى است كه در قسمت ديگرى از اين سر - گذشت نقل خواهم كرد ) « 4 » و سراسر آشور باستثناى بابل را باطاعت خود در آوردند . پس از اين وقايع سياگزار كه با به حساب آوردن دورهء سلطهء سكاها جمعا چهل سال سلطنت كرده بود درگذشت .\r\n\r\n\r\n","description":"","footnote":"\r\n( 1 ) -  Enarees \r\n( 2 ) - روايت مسافرينى كه از اين سرزمين عبور كرده‌اند حاكى است كه بعضى از مردان سيت كه « اناره » ناميده ميشدند به شكل زن درآمده بودند . سكاها خود اين بيمارى را نتيجه خشم و غضب ربة النوع آفروديت ميدانستند . هردوت اين مطلب را تا حدى مبهم و گنگ بيان كرده و حق اين بود كه مطلب را چنين بيان ميكرد : در سرزمين سكاها كسانى زندگى ميكردند كه « اناره » ناميده ميشدند و هر مسافرى ميتوانست از نزديك بيمارى آنها را مشاهده كند . اين بيمارى را اقوام سيت آنگونه كه من نام بردم ميناميدند .\r\n( 3 ) - در سال 612 قبل از ميلاد سياگزار متحدينى داشت كه نيرومندترين آنها اهالى بابل بودند . اگر آنطور كه حدس غالب برآنست عناصر سيت نيز در اين زمان از متحدين او بوده باشند ( همانها كه ديودور « باكترى » ناميده ) ، چون بعدها سياگزار سلاح خود را بسوى آنها كشيد ، بايد قبول كرد كه در سرگذشت هردوت از لحاظ سلسله مراتب تاريخى مطالب در جهت عكس واقع بيان شده است .\r\n( 4 ) - شايد مقصود هردوت از « قسمت ديگرى » كه بدان اشاره كرده است « تاريخ آشور » است كه تأليف آن را به او نسبت داده‌اند و يك بار هم در بند 184 اين كتاب خود بدان اشاره مىكند . در هر حال ، اين قسمت از كتاب هردوت از بين رفته و امروز در دسترس ما نيست .\r\n","page_name":" 193 ","page_number":205},
  {"content":"\r\n\r\n107 - بعد از سياگزار ، فرزند او آستياژ بپادشاهى رسيد و او را دخترى بود كه ماندان « 1 » نام داشت . شبى در خواب ديد كه اين دختر آنقدر ادرار كرد كه شهر او در آن غرق شد و حتى سراسر آسيا از آن پوشيده شد . پس اين خواب را با دسته‌اى از مغان كه كار آنها تعبير خواب بود در ميان نهاد و وقتى بوسيلهء اين مغان از معناى واقعى خواب خود مطلع شد ترس و هراسى شديد او را فراگرفت . مدتى بعد ، وقتى اين دختر بسن بلوغ رسيد ، از ترس وقوع تعبير خواب ، او را به عقد ازدواج يكى از افراد ماد كه شايستهء همسرى او بوده باشد نداد و او را بيكى از اهالى پارس كه كامبيز نام داشت سپرد ، چه او كامبيز را در عين حال كه مردى آرامش طلب و از خانواده‌اى اصيل تشخيص داده بود از لحاظ مقام در رديف يكى از افراد متوسط ماد ميدانست « 2 » .\r\n108 - در نخستين سالى كه ماندان با كامبيز ميزيست ، آستياژ بار ديگر خواب ديد كه از رحم دخترش شاخى از مو روئيده كه سراسر آسيا را فراگرفت . پس آنچه در خواب ديده بود با خوابگزاران خود در ميان نهاد و آنگاه ماندان را كه وضع - حملش نزديك بود از نزد پارس‌ها فراخواند . همين كه او از راه رسيد بر او سخت نظارت كرد تا فرزندى را كه از او متولد مىشود بعد از تولد نابود كند ، زيرا مغان جوابگزار با تعبير خواب او اعلام كرده بودند كه فرزند دختر او در سلطنت جانشين او خواهد شد . براى جلوگيرى از تحقيق اين خواب آستياژ مراقب اوضاع بود .\r\nهمين كه كوروش متولد شد ، يكى از خويشان خود را كه هارپاگ « 3 » نام داشت طلب كرد . اين شخص يكى از افراد قوم ماد بود كه از ديگر افراد اين قوم نسبت به پادشاه فداكارتر بود و پادشاه نيز امور خود را به او واگذار ميكرد . پس پادشاه به هارپاگ چنين گفت : « هارپاگ ، امرى كه امروز به تو واگذار ميكنم مهمل\r\n\r\n\r\n","description":"","footnote":"\r\n( 1 ) -  Mandane \r\n( 2 ) - حقيقت آنست كه كامبيز پدر كوروش در كشور خود عنوان پادشاهى داشت ، با اين تفاوت كه خود را دست‌نشانده پادشاه ماد ميدانست ( يادداشت بند 125 همين كتاب ) .\r\n( 3 ) -  Harpage \r\n","page_name":" 194 ","page_number":206},
  {"content":"\r\n\r\nو كوچك تصور مكن ، مبادا جانب دستهء ديگرى را بگيرى و مرا فريب دهى و موجب فلاكت و بدبختى آيندهء خود شوى . طفلى كه از ماندان به دنيا آمده برگير و به خانهء خود ببر و او را بقتل رسان و هرطور كه مقتضى ميدانى دفن كن . » هارپاگ پاسخ داد : « اى پادشاه ، هرگز تا اين لحظه از مردى كه در برابر تو است كارى كه بر تو خوش آيند نباشد سر نزده . سعى من آنست كه در آينده نيز هيچ خطائى نسبت به تو مرتكب نشوم . اگر در وضع فعلى صلاح تو چنين است كه امر ميدهى ، من وظيفهء خود ميدانم آنطور كه بايد به تو خدمت كنم . »\r\n109 - وقتى هارپاگ چنين پاسخ داد ، طفل را كه قبلا براى مردن در كفن كرده بودند به او سپردند . او اشگ‌ريزان به خانهء خود رفت و همين كه به آنجا وارد شد آنچه آستياژ به او گفته بود براى زوجهء خود نقل كرد . زن او پرسيد : « اكنون تو چه تصميم دارى و چه ميخواهى بكنى ؟ » هارپاگ پاسخ داد : « قصد من آنست كه از اوامر پادشاه اطاعت نكنم . اگر عقل او زايل شود و بيش از آنچه اكنون دچار هذيان است هذيان گويد من آنكس نيستم كه در تصميم او شريك شوم و با با ارتكاب اين جنايت نسبت به او خدمتى انجام دهم . من دلايل زيادى دارم كه نبايد اين طفل را بقتل رساند . اول آنكه او از خانوادهء منست و دوم آنكه آستياژ اكنون مردى سالخورده و فاقد فرزند ذكور است . اگر بعد از مرگ او سلطنت به دخترش يعنى همان كسى برسد كه اكنون فرزند او را بدست من بقتل مىرساند ، آيا من با مخاطراتى بزرگ روبرو نخواهم شد ؟ صلاح من در اينست كه اين طفل از بين برود ، ولى بهتر آنست كه قاتل يكى از كسان آستياژ باشد ، نه از كسان من . »\r\n110 - بعد از اين گفته ، هارپاگ دردم بيكى از گاوچرانان آستياژ پيغام داد و او را طلب كرد . اين گاوچران كه ميتراداتس « 1 » نام داشت گاوهاى پادشاه را در چراگاه‌هائى كه مناسب براى اجراى نقشه هارپاگ بود و در كوه‌هائى كه درندگان وحشى\r\n\r\n\r\n","description":"","footnote":"\r\n( 1 ) -  Mitradates \r\n","page_name":" 195 ","page_number":207},
  {"content":"\r\n\r\nزياد داشت به چرا ميبرد . او زنى داشت كه مانند خود او غلام و برده بود و نامش به زبان ماد سپاكو « 1 » بود كه به زبان يونانى كينو « 2 » يعنى سگ ماده معنى داشت ، زيرا مادها سگ ماده را سپاكو مينامند . كوه‌هائى كه اين گاوچران گاوان را براى چرا ميبرد در شمال اكباتان ، در جانب درياى سياه قرار داشت . در آن قسمت ، در جهت ساسپير « 3 » ، سرزمين ماد بسيار كوهستانى و مستور از برجستگىها و جنگل‌ها است ، در حالى كه بقيهء اين كشور كاملا هموار و يكنواخت است .\r\nگاوچران امر هارپاگ را دردم اجرا كرد و همين كه بنزد او حاضر شد ، هارپاگ به او چنين سخن گفت : « آستياژ به تو امر مىكند اين طفل را بگيرى و در دورافتاده‌ترين نقاط كوهستان رها كنى تا هرچه زودتر درگذرد . و نيز به من امر كرده است كه به تو بگويم چنانچه او را نكشى يا او را به نحوى از مرگ نجات دهى ، خود با بدترين وضع بقتل خواهى رسيد . به من امر شده است كه رها كردن طفل را در كوهستان نظارت كنم . »\r\n111 - وقتى گاوچران اين سخنان را شنيد طفل را در آغوش گرفت و از همان راهى كه آمده بود به باغ خود مراجعت كرد . اتفاقا در موقعى كه او به شهر رفته بود زن او كه هر روز در انتظار لحظهء وضع حمل بود طفلى به دنيا آورده بود و من تصور ميكنم كه اين اتفاق برحسب ارادهء خداوندى بوده است « 4 » . هردو در اضطراب و تشويش بودند : گاوچران نگران وضع حمل زوجهء خود بود و زن او نيز از اينكه هارپاگ بر خلاف عادت و انتظار شوهرش را بحضور طلبيده ترس\r\n\r\n\r\n","description":"","footnote":"\r\n( 1 ) -  Spaco \r\n( 2 ) -  Kyno \r\n( 3 ) -  Saspires \r\n( 4 ) - هردوت افسانه‌هائى را كه براى تجليل زياده از حد كوروش بر سر زبانها بود با ترديد تلقى مىكند و با اين حال جاى تعجب است كه لا اقل نجات او را از مرگ ناشى از ارادهء خداوندى ميداند .\r\n","page_name":" 196 ","page_number":208},
  {"content":"\r\n\r\nداشت « 1 » . وقتى در مراجعت با زن خود روبرو شد ، چون زن ترس داشت كه ديگر هرگز او را نبيند ، نخستين سؤالى كه از شوهر خود كرد اين بود كه بچه دليل هارپاگ او را با آن همه عجله و شتاب احضار كرده بود . پس گاوچران پاسخ داد : « اى زن ، كاش آنچه در شهر ديدم و شنيدم هرگز نديده بودم و نشنيده بودم و اين وقايع بر بزرگان ما حادث نميشد ! تمام اهل خانه هارپاگ غرق در ماتم و زارى بودند . من با اضطراب و وحشت به خانه او وارد شدم . همين كه وارد شدم طفلى را بر زمين ديدم كه دست‌وپا ميزد و فرياد ميكشيد . اين طفل با اشيائى زرين و قنداقى از پارچه‌هاى رنگارنگ زينت شده بود . همين كه هارپاگ چشمش به من افتاد ، امر كرد كه اين طفل را در آغوش گيرم و او را با خود ببرم و در يكى از نقاط كوهستانى كه حيوانات وحشى در آن بيشتر است قرار دهم « 2 » . هارپاگ گفت كه اين وظيفه را شخص آستياژ براى من تعيين كرده است و هم او گفته است كه اگر امر او را اطاعت نكنم ، هزاران بلا ممكن است بسر من آورد . من تصور كردم آن طفل بيكى از خدمتگزاران هارپاگ متعلق است و چون ندانستم كه بدرستى پدر و مادر او چه كسانى هستند او را گرفتم و با خود آوردم . با اين حال ، از مشاهدهء اشياء زرين و لباس‌هاى فاخرى كه دربرداشت و شيون و زارى كه در خانه هارپاگ\r\n\r\n\r\n","description":"","footnote":"\r\n( 1 ) - اين افسانه نمونهء كاملى از اخلاق و عادات و رسوم قابل ستايش مردم ايران باستان است و به خوبى نشان ميدهد كه چه روابط بىريائى بين زن و شوهر وجود داشته . در دو خانوادهء مختلف ، يكى از خانواده‌هاى طبقه اول و اشراف و ديگرى از خانواده‌هاى طبقه سوم يك دهقان ساده بين زن و شوهر اعتماد و اطمينان و اتفاق و اتحاد كامل مشاهده مىشود . در هيچيك از اين دو خانواده رفتارى ناپسند و خفت‌آور با زن مشهود نيست .\r\n( 2 ) - هردوت در ضمن نقل اين افسانه دو بار به حيوانات وحشى اشاره كرده ولى معلوم نيست مقصود او از اين اصطلاح چه بوده است . اگر قرار بود طفل را بچنگال اين حيوانات سپارند تا طعمه آنها شود درينصورت چگونه ممكن بود آنطور كه در همين بند گفته شده معدوم شدن او را بر ثابت كرد . شايد به همين آستياژ جهت است كه در دنباله افسانه صحبت از آنست كه طفل در اثر سرما و ضعف درگذشت و حيوانات وحشى از اين حيث نقشى بازى نكرده‌اند . اينكه در اين قسمت دو بار از حيوانات وحشى نام برده شده شايد مربوط به افسانه ديگرى است كه بموجب آن طفل را در محلى دورافتاده قرار دادند تا در آنجا تلف شود و چون او را ترك كردند و منتظر تلف شدن او نشدند ، قدرتى نامرئى او را در برابر چنگال و دندان حيوانات وحشى حفظ كرد ( يادداشت بند 122 ) .\r\n","page_name":" 197 ","page_number":209},
  {"content":"\r\n\r\nديده ميشد دچار حيرت و تعجب بودم . ولى ناگهان ضمن راه خدمتگزارى كه همراه من تا خارج شهر آمد و طفل را به من تسليم كرد آنچه دربارهء طفل ميدانست بر من فاش كرد و گفت اين طفل پسرى است كه از ماندان دختر آستياژ و كامبيز فرزند كوروش به دنيا آمده است و آستياژ فرمان قتل او را داده است . و اين طفل كه تو اكنون مشاهده ميكنى ، همان طفل است . »\r\n112 - همين كه سخن گاوچران بپايان رسيد ، روپوش طفل را به كنار زد و او را بزن خود نشان داد . وقتى زن آن نوزاد فربه و زيبا را مشاهده كرد گريستن آغاز كرد و پاهاى شوهر خود را در آغوش گرفت و به او التماس كرد كه به هيچ قيمتى حاضر نشود اين طفل را در كوهستان رها كند . شوهر معترض بود كه او چاره‌اى جز اين كار ندارد ، زيرا جاسوسان هارپاگ براى تحقيق دربارهء اقدام او خواهند آمد و اگر او امر هارپاگ را اجرا نكند خود با فجيع‌ترين مرگ روبرو خواهد شد . چون زن مشاهده كرد كه گفتار او در شوهرش مؤثر واقع نمىباشد ، تدبيرى انديشيد و به او چنين گفت : « اكنون كه حاضر نيستى اندرز مرا گوش كنى و اين طفل را در كوهستان رها نكنى ، پس آنچه به تو ميگويم انجام ده : من نيز طفلى زائيده‌ام كه مرده به دنيا آمده است ؛ اگر قرار است طفلى را در كوهستان رها شده مشاهده كنند ، آن طفل مرده را ببر و در كوهستان رها كن ، و ما طفل دختر آستياژ را مانند طفل خودمان بزرگ خواهيم كرد . بدين ترتيب ، نه نسبت به اربابان خود مرتكب تقصيرى شده‌اى و نه ما راه بدى انتخاب كرده‌ايم ، زيرا از يكطرف طفل مردهء ما از كفن پادشاهى و فاخر پوشيده خواهد شد ، و از طرف ديگر اين طفل زنده هم از حيات محروم نخواهد شد . »\r\n113 - گاوچران احساس كرد كه در وضعى كه او قرار گرفته بود سخن زنش كاملا عاقلانه و معقول به نظر ميرسيد . پس دردم آنچه او گفته بود انجام داد . طفلى را كه براى كشتن بهمراه آورده بود به زن خود واگذار كرد و طفل خود را كه مرده بود برگرفت و در سبدى كه طفل زنده در آن جاى داشت قرار داد و او را با زيور -\r\n\r\n","description":"","footnote":"","page_name":" 198 ","page_number":210},
  {"content":"\r\n\r\nآلات آن زينت داد و سپس به دورافتاده‌ترين نقاط كوهستان برد و در آنجا رها كرد . سه روز كه از رها كردن طفل گذشت ، گاوچران يكى از كسانى را كه گله‌ها را براى چرا ميبردند براى نظارت بر حال او گماشت « 1 » و خود بديدن هارپاگ به شهر رفت و به هارپاگ گفت كه اكنون ميتواند جسد طفل را به او نشان دهد .\r\nهارپاگ جمعى از محافظين مورد اعتماد خود را بهمراه او فرستاد و وقتى آنان با چشمان خود طفل مرده را ديدند امر كردند او را در زير خاك دفن كنند . و وقتى طفل گاوچران دفن شد ، طفل ديگر كه بعدها كوروش نام گرفت در دامان زن گاوچران كه او را بفرزندى اختيار كرده و نام ديگرى بر وى نهاده بود بزرگ شد « 2 » .\r\n114 - وقتى طفل به سن دهسالگى رسيد ، واقعه‌اى رويداد كه راز او را فاش كرد .\r\nاو در دهكده‌اى كه محل اسطبل گاوان بود ( و ما قبلا به آن اشاره كرديم ) « 3 » با اطفال ديگرى كه با او هم‌سال بودند در جاده ببازى مشغول بود . اين اطفال در ضمن بازى پسر گاوچران را « 4 » بعنوان پادشاه خود انتخاب كرده بودند . پسر گاوچران به بعضى از اطفال امر كرد قصرى براى او بسازند ، عده‌اى ديگر را بعنوان مستحفظ\r\n\r\n\r\n","description":"","footnote":"\r\n( 1 ) - از اين‌جا معلوم مىشود كه ميتراداتس زيردستانى در اختيار داشته و يك گاوچران ساده نبوده و شايد سردسته و رئيس گاوچرانان بوده است .\r\n( 2 ) - نام كوروش وقتى بر او گذارده شد كه اصالت نسب او كشف شد و معلوم شد كه او فرزند كامبيز و نوهء كوروش است . در آن موقع براى اينكه نامى از خاندان هخامنشى به او داده باشند او را بنام جد اولش كوروش ناميدند .\r\n( 3 ) - معلوم نيست مقصود هرودت از اين عبارت چيست و در كجا از وجود اسطبل گاوان صحبت كرده است . در بند 110 فقط صحبت از گله گاوان است نه از وجود اسطبل .\r\n( 4 ) - در محيط كوچكى كه كوروش در آن ميزيست پدر گاوچران او درحقيقت براى خود شخصيتى محسوب ميشد ( يادداشت شماره 1 بند 113 ) و به همين جهت عنوان پسر گاوچران نه تنها خفت‌آور نبود ، بلكه مايه سرافرازى هم بود . چون كوروش را در آن زمان پسر گاوچران خطاب ميكردند و نام اوليه او بدست فراموشى سپرده شده بود ، ظاهرا هردوت نتوانسته است نام واقعى او را قبل از اينكه كوروش ناميده شود كشف كند و همه‌جا او را پسر گاوچران خطاب مىكند .\r\n","page_name":" 199 ","page_number":211},
  {"content":"\r\n\r\nخود انتخاب كرد ، يكى را به سمت چشم پادشاه « 1 » برگزيد و ديگرى را مأمور رساندن پيغام‌هاى شاهى كرد « 2 » ، و بدين ترتيب براى هركس وظيفه‌اى تعيين كرد . يكى از اطفالى كه در بازى شركت داشت فرزند يكى از مردان معتبر ماد بنام آرتمبارس « 3 » بود . چون او حاضر نشد كارى كه كوروش به او واگذار كرده بود انجام دهد ، كوروش به ديگر اطفال امر كرد او را بگيرند . ديگر اطفال اطاعت كردند و او را گرفتند و كوروش با او بدرفتارى كرد و چند ضربت شلاق بر او نواخت . همين كه طفل آزاد شد خشمى شديد او را فراگرفت و چون فكر ميكرد كه با او رفتارى كرده‌اند كه شايسته او نبوده است به شهر رفت و از رفتارى كه كوروش با او كرده بود به پدر شكايت كرد . او به پدر خود نميگفت كه كوروش چنين كرده است ، زيرا در آن زمان هنوز اين اسم به او تعلق نداشت و او را پسر گاوچران ميخواندند .\r\nآرتمبارس سخت خشمگين شد و با فرزند خود بحضور آستياژ شتافت و مدعى شد كه به او اهانتى شديد شده است ؛ و در حالى كه شانه‌هاى فرزند خود را به پادشاه نشان ميداد چنين گفت : « اى پادشاه ، اينست اهانتى كه غلام پادشاه و پسر گاوچران به فرزند من كرده است . »\r\n115 - وقتى آستياژ سخن آرتمبارس را شنيد و طفل او را ديد تصميم گرفت باحترام آرتمبارس انتقام طفل او را بگيرد . پس كس بدنبال گاوچران و فرزند او فرستاد و وقتى هردو بحضور او رسيدند نگاهى به كوروش افكند و به او چنين گفت : « تو كه فرزند چنين پدرى هستى ، چگونه جرأت كردى با فرزند مردى كه در اينجا حاضر است و يكى از مقربان طراز اول درگاه منست چنين بىاحترامى كنى ؟ » كوروش پاسخ داد : « اى پادشاه ، اگر من با او چنين كرده‌ام عملى موافق\r\n\r\n\r\n","description":"","footnote":"\r\n( 1 ) - « چشم پادشاه » عنوان رسمى كسانى بود كه از طرف پادشاهان ماد و هخامنشى بايالات دوردست امپراتورى مأمور ميشدند .\r\n( 2 ) - مقايسهء صحنه اين بازى و اوامر كوروش با صحنه‌سازى ديوكس و اوامر او در آغاز تأسيس سلطنت خاندان ماد شايد خالى از لطف نباشد ( بند 98 همين كتاب ) .\r\n( 3 ) -  Artembares \r\n","page_name":" 200 ","page_number":212},
  {"content":"\r\n\r\nحق و عدالت كرده‌ام . بچه‌هاى دهكده كه او نيز يكى از آنها مىباشد در ضمن بازى مرا پادشاه خود انتخاب كرده بودند و علت آن بود كه مرا بيش از ديگران شايسته آن يافته بودند . ولى در موقعى كه ديگر اطفال اوامر مرا اجرا ميكردند ، او بدان وقعى نميگذارد و چون از اطاعت امر من خوددارى كرد بمجازات خود رسيد .\r\nاكنون اگر به علت رفتارى كه در پيش گرفتم مستحق مجازات هستم ، من در اختيار تو ميباشم . »\r\n116 - هنگامى كه كوروش به سخن گفتن مشغول بود ، ترديدى دربارهء او بخاطر آستياژ خطور كرد ، زيرا خطوط سيماى طفل در نظرش با خطوط سيماى خود شبيه آمد ، جوابى كه به پادشاه داده بود به جواب يك فرد آزاد شباهت داشت ، و از طرفى سن او با فاصله زمانى كه طفل ماندان در كوهستان رها شده بود تطبيق ميكرد . آستياژ كه از اين علائم در شگفت بود لحظه‌اى در انديشه‌اى عميق غوطه - ور شد ، ولى كوشيد كه حال عادى به خود گيرد . و چون قصد كرد آرتمبارس را بوسيله‌اى دور كند و از گاوچران در خلوت تحقيق كند به آرتمبارس چنين گفت :\r\n« آرتمبارس ، من ترتيب كار را طورى خواهم داد كه تو و فرزندت هردو راضى شويد . » پس آرتمبارس را مرخص كرد و امر كرد خدمتگزاران كوروش را به داخل قصر پادشاهى هدايت كنند . وقتى خود با گاوچران تنها ماند از او پرسيد اين طفل را از كجا بدست آورده و چه كسى او را بوى واگذار كرده است . ميتراداتس به پادشاه اطمينان داد كه او فرزند خود او است و زنى كه او را زائيده هنوز همسر او است . آستياژ به او گفت كه با اين پاسخ نادرست كار خوبى نميكند ، زيرا خود را در معرض عذاب و شكنجه‌اى طاقت‌فرسا قرار خواهد داد . و در موقعى كه باظهار اين مطلب مشغول بود به مستحفظين خود اشاره كرد تا او را بگيرند . چون او را براى شكنجه دادن ميبردند ، ناگزير حقيقت را آنچنان‌كه بود فاش كرد و سرگذشت واقعى را بدرستى از آغاز بيان كرد و در پايان سخن بالتماس افتاد و از آستياژ استدعاى عفو و بخشش كرد .\r\n\r\n","description":"","footnote":"","page_name":" 201 ","page_number":213},
  {"content":"\r\n\r\n117 - همين كه گاوچران حقيقت را فاش كرد ، آستياژ ديگر چندان به او نپرداخت و چون از هارپاگ سخت خشمگين شده بود به محافظين خود امر كرد او را بحضور آورند . و وقتى هارپاگ در محضر او حاضر شد از او چنين پرسيد : « هارپاگ ، طفلى كه از دختر من به دنيا آمده بود و براى كشتن بدست تو سپرده بودم چگونه بقتل رساندى ؟ » چون هارپاگ گاوچران را در حضور پادشاه مشاهده كرد چاره را در آن ديد كه از دروغ بپرهيزد و حقيقت را آنچنان‌كه بود بازگويد تا در محضر پادشاه خجل و شرمنده نشود . پس هارپاگ چنين پاسخ داد : « اى پادشاه ، وقتى طفل را به من دادند ، من در انديشه شدم و در فكر بودم كه چگونه ميتوانم بدون اينكه خطائى نسبت به تو مرتكب شوم رضايت خاطر ترا فراهم كنم و در عين حال در نظر شخص خودت و دخترت مردى جنايتكار محسوب نشوم . پس من چنين كردم كه شرح مىدهم : گاوچرانى را كه اكنون در اينجا حاضر است احضار كردم و طفل را به او سپردم و به او گفتم كه تو امر كرده‌اى او را بقتل رساند . اگر من به او چنين سخن گفتم ، البته سخنى بدروغ نگفته‌ام زيرا دستور تو چنين بود . وقتى طفل را به او سپردم بوى امر كردم او را در كوهستانى خشك قرار دهد و خود براى مراقبت تا لحظهء مرگ نزد او بماند . و من او را تهديد كردم كه چنانچه اين امر را اجرا نكند با هزاران مصيبت و عقوبت روبرو خواهد شد . وقتى او امر مرا اجراء كرد و طفل را در كوهستان درگذاشت ، من جمعى از معتمدترين خواجگان « 1 » خود را براى نظارت فرستادم و از طريق آنها جسد را مشاهده كردم و بوسيلهء همانها آن را دفن كردم . چنين است ، اى پادشاه ، سرگذشت اين واقعه ، و چنين است افسانهء\r\n\r\n\r\n","description":"","footnote":"\r\n( 1 ) - در بند 113 صحبت از عده‌اى از مستحفظين شخص هارپاگ بود كه براى بازرسى و تحقيق مرگ كودك رفته بودند و اينكه هارپاگ درين لحظه باريك بر خلاف واقع از خواجگان خود اسم ميبرد و علت آنست كه در آن زمان خواجگان از كسانى بودند كه بيش از هركس مورد اعتماد بودند ( كتاب هفتم هردوت - بند 105 ) .\r\n","page_name":" 202 ","page_number":214},
  {"content":"\r\n\r\nمرگ آن كودك . »\r\n118 - هارپاگ بىپرده سخن گفت و حقيقت را فاش كرد . آستياژ كه نسبت به رفتار او سخت خشمگين بود و خشم خود را از او پنهان ميكرد ، ابتدا سرگذشت واقعه را آنطور كه از دهان گاوچران شنيده بود براى هارپاگ نقل كرد و پس از آنكه تمام مطلب را براى او بازگفت چنين نتيجه گرفت كه اكنون آن طفل در حيات است و آنچه روى داده صلاح و مصلحت بوده است ، « 1 » و آستياژ چنين از سخن خود نتيجه گرفت : « من از رفتارى كه با اين طفل شده بود بسيار اندوهگين و افسرده بودم و نميتوانستم احساسات كينه و عداوت دختر خود را متحمل شوم . اكنون كه تقدير سيمائى موافق نشان داده فرزند خودت را نزد اين طفل تازه از راه رسيده بفرست و چون قصد دارم بپاس سالم ماندن اين طفل كه مرهون لطف خداوندان است قربانى و ضيافتى بافتخار خداوندان ترتيب دهم ، تو نيز در اين ضيافت حاضر شو . »\r\n119 - وقتى هارپاگ اين سخنان را شنيد ، سجده كرد و به خانه خود رفت و از اينكه غفلت او به نيكى سرانجام يافته بود خوشحال شد و دعوت پادشاه را به شام نشانهء\r\n\r\n\r\n","description":"","footnote":"\r\n( 1 ) - شايد در موقعى كه كوروش در برابر آستياژ قرار داشت و پادشاه در سيماى او دقيق شده بود و در تشخيص هويت او ترديد داشت ( بند 116 ) با خود چنين ميانديشيد كه چون اين طفل يك‌بار « پادشاه » شده ديگر از جانب او خطرى متوجه او نخواهد بود ، چه او خود اين فكر اطمينان‌بخش را به مغان تلقين كرد ( بند 120 ) و اظهار داشت كه كاملا با اين فكر موافق است و از اينكه آنها نيز چنين ميانديشند خرسند است ( بند 121 ) . ولى اگر سنگدلى و بيرحمى او نسبت به ماندان و عذاب روحى اين زن چندان تأثيرى در او نداشت ، شايد ترس از كينه‌توزى و انتقام‌جوئى شوهر آن زن او را ناراحت كرده بود . رفتار غير قابل تحملى كه با هارپاگ در پيش گرفت خود دليل آنست كه از سرانجام قضايا و اينكه طفل زنده مانده ناراحت است . در بند 36 از كتاب سوم ، عين اين ماجرا در مورد كامبيز تكرار مىشود . كامبيز كه فرمان داده بود كرزوس را بقتل رسانند از اينكه او را بقتل نرساندند اظهار خرسندى مىكند ، ولى در عين حال كسانى را كه مأمور قتل او بودند و نسبت باجراى امر پادشاه كوتاهى كرده بودند به شديدترين وضع مجازات مىكند .\r\n","page_name":" 203 ","page_number":215},
  {"content":"\r\n\r\nآغاز سعادت و اقبال خود دانست « 1 » . پس همين كه به خانه رسيد با شتاب يگانه فرزند خود را كه در حدود سيزده سال داشت روانهء دربار آستياژ كرد و به او توصيه كرد هرآنچه آستياژ دستور داد اجرا كند . سپس در حالى كه وجودش از شادى و شعف لبريز بود آنچه بر او گذشته بود بر زن خود نقل كرد . و اما آستياژ ، همين كه فرزند هارپاگ بنزد او رسيد امر كرد او را كشتند و بدنش را قطعه‌قطعه كردند ؛ قسمتى از گوشت او را كباب كردند و با قسمت ديگر آن آبگوشتى مهيا كردند و مجموع اين طعام را با دقتى خاص آمادهء پذيرائى كردند . در ساعت موعود ، وقتى هارپاگ و ديگر مهمانان حاضر شدند ، در برابر آستياژ و ديگران ميزهائى مملو از گوشت گوسفند نهادند ، ولى در برابر هارپاگ تمام گوشت بدن فرزندش باستثناى دست و پا و سر مقتول را قرار دادند . دست و پا و سر او را در سبدى در كنارى نهادند و سرپوشى بر آن قرار دادند . وقتى هارپاگ از غذا سير شد آستياژ از او پرسيد كه آيا از طعام راضى است . هارپاگ پاسخ داد كه بسيار راضى است .\r\nدر اين موقع كسانى كه از قبل مأمور اين كار شده بودند دست و پا و سر طفل مقتول را همچنان‌كه روى آن پوشيده بود حاضر كردند و آن را در برابر هارپاگ قرار دادند و به او اشاره كردند كه سرپوش آن را كنار زند و هرآنچه مايل است از آن برگيرد . هارپاگ اطاعت كرد ، سرپوش را بكنارى زد و چشمش به بقاياى اندام فرزندش افتاد . با وجود مشاهدهء اعضاى بدن فرزند خود به روى خود نياورد و كاملا بر نفس خود مسلط شد . آستياژ از او پرسيد آيا دانستى گوشت چه حيوانى را تناول كرده‌اى . هارپاگ پاسخ داد كه دانسته است و هرآنچه پادشاه انجام دهد در نظر او مطبوع و مقبول است . سپس بقاياى گوشت فرزند خود را برداشت و به خانه رفت « 2 » . حدس من آنست كه قصد وى آن بود كه مجموع آنها را يك‌جا\r\n\r\n\r\n","description":"","footnote":"\r\n( 1 ) - شادى و شعف هارپاگ نه از آن جهت بود كه كوروش و آستياژ بهم رسيده بودند بلكه از آن جهت بود كه تصور ميكرد با دعوتى كه پادشاه از او كرده است در آينده‌اى نزديك مقتدرترين مرد دربار خواهد شد و آينده‌اى درخشان خواهد داشت .\r\n( 2 ) - ظاهرا مقصود همان بقاياى گوشت‌هاى پخته است كه در برابر او نهاده بودند .\r\n","page_name":" 204 ","page_number":216},
  {"content":"\r\n\r\nكند و در كفن قرار دهد و دفن كند « 1 »\r\n120 - اين بود مجازاتى كه آستياژ در حق هارپاگ اجرا كرد . چون آستياژ در صدد بود دربارهء كوروش نيز تصميمى اتخاذ كند همان مغانى كه خواب او را به شرحى كه نقل كرديم تفسير كردند بحضور طلب كرد . وقتى آنها بحضور رسيدند از آنها پرسيد خواب او را چگونه تعبير كرده بودند « 2 » . ولى مغان همان تفسير اوليه را براى او تكرار كردند و گفتند اگر آن طفل زنده مانده و قبلا تلف نشده بود قطعا به پادشاهى انتخاب ميشد . آستياژ چنين بسخن ادامه داد : « آن طفل زنده است و در دهات زندگى كرده است . اطفال دهكده او را بپادشاهى برگزيده‌اند و آنچه را كه پادشاهان واقعى ميكنند او نيز انجام داده است . او مستحفظينى براى حفظ جان خود برگزيده و مراقبينى براى دربانى و مأمورينى براى انتقال پيغام‌هاى خود انتخاب كرده است . براى ديگر مشاغل نيز كسانى منصوب كرده و فرمانروائى آنان را به عهده گرفته است . اكنون بگوئيد اين ماجرا چه چيز بر شما روشن مىكند ؟ » مغان پاسخ دادند كه « اگر آن طفل زنده است و بطور طبيعى و بدون تعمد و نقشهء قبلى بپادشاهى برگزيده شده « 3 » ، ديگر دربارهء او اضطراب بر خود راه مده و خونسردى خود را حفظ كن ، زيرا او براى بار دوم به سلطنت نخواهد رسيد . بطوريكه ما اطلاع داريم ، گاه اتفاق ميافتد كه حتى پيش‌گوئىها\r\n\r\n\r\n","description":"","footnote":"\r\n( 1 ) - مقصود اينست كه بقاياى گوشت‌هاى پخته و محتويات سبد و هرآنچه از گوشت فرزند مقتول او باقى بود يك‌جا جمع‌آورى كند و در كفن قرار دهد .\r\n( 2 ) - شايد قصد پادشاه از تجديد اين سؤال اين بود كه قبلا اطمينان يابد مغان بعلتى از نظر اول خود عدول نكرده باشند . بديهى است درينصورت تفسير اوليه آنها بىاعتبار و خالى از ارزش تلقى ميشد .\r\n( 3 ) - مقصود اينست كه چنانچه سلطنت خيالى و كودكانه كوروش با قصد قبلى و از روى عمد ترتيب داده شده بود تا آثار زيان‌بخش آن خواب از ميان رود و تعبير آن صورت تحقق يابد درينصورت اين واقعه تأثيرى در تحقق واقعى تعبير خواب نداشت و چون در اين مورد از طرف آستياژ يا شخص ديگر نقشه‌اى براى انتخاب كوروش از طرف اطفال دهكده كشيده نشده بود و اين واقعه بطور طبيعى اتفاق افتاده بود تعبير خواب نيز تحقق يافته و ديگر خطرى از جانب اين طفل متوجه پادشاه نخواهد بود .\r\n","page_name":" 205 ","page_number":217},
  {"content":"\r\n\r\nبا وقايع محقر و ناچيزى سرانجام مييابد ، درينصورت بطريق اولى رؤيا و خواب نيز ممكن است با موضوعى كاملا محقر و ناچيز سرانجام يابد « 1 » . » آستياژ پاسخ داد : « اى مغان ، من نيز مانند شما معقول و صحيح آن ميدانم كه اكنون كه اين طفل يك‌بار به پادشاهى انتخاب شده خواب من تحقق يافته و ديگر از ناحيهء او خطرى متوجه من نمىباشد . با اين حال ، بدقت به موضوع رسيدگى كنيد و آنچه براى خاندان من و خود شما اطمينان‌بخش‌تر است بر من بازگوئيد . » مغان به پادشاه چنين پاسخ دادند : « اى پادشاه ، صلاح ما نيز در آنست كه سلطنت تو دوام يابد . در غير اين صورت ، چنانچه سلطنت به اين طفل كه از نژاد پارس است انتقال يابد ، درحقيقت سلطنت به قومى ديگر منتقل مىشود و ما كه از قوم ماد هستيم برده و غلام خواهيم شد و پارس‌ها ما را خارجى خواهند دانست و هيچگونه رعايت حال ما را نخواهند كرد . برعكس ، وقتى تو پادشاهى ، چون با ما هموطن هستى ، ما نيز سهمى در حكومت داريم و افتخارات بزرگى از جانب تو نصيب ما مىشود .\r\nدر اين صورت ضرورت مطلق آنست كه ما مراقب شخص تو و سلطنت تو باشيم . اگر در حال حاضر دليلى براى اضطراب و ترس تو مشاهده ميكرديم بىپرده با تو در ميان مىنهاديم . ولى اكنون كه خواب تو با واقعه‌اى پوچ سرانجام يافته ما از چيزى هراس نداريم و ترا نيز دعوت ميكنيم كه نگرانى نداشته باشى . و اما در بارهء اين طفل ، بهتر آنست كه او را از برابر چشم خود دور كنى و به پارس نزد پدر و مادرش بفرستى . »\r\n121 - آستياژ از شنيدن اين سخنان بوجد آمد . پس كوروش را بحضور طلب كرد و به او چنين گفت : « فرزند من ، رؤيائى كه هنگام خواب بر من آشكار شد و سرانجامى پوچ و باطل داشت موجب شد كه با تو آن رفتار بد را كردم . اگر تو اكنون زنده\r\n\r\n\r\n","description":"","footnote":"\r\n( 1 ) - در نظر مردم باستان غيب‌گوئى بيش از خواب اعتبار و اهميت داشت ، چه خواب ممكن بود غلط درآيد ، ولى پيشگوئى و بخصوص پيشگوئى خدايان خطاناپذير تشخيص داده ميشد . به همين جهت است كه مغان براى توجيه صحت گفتار خود در مقام مقايسه با خواب به غيب‌گوئى استناد ميكنند .\r\n","page_name":" 206 ","page_number":218},
  {"content":"\r\n\r\nهستى ، آن را مديون سرنوشت و مقدرات شخص خود ميباشى . اكنون شادان به سرزمين پارس عزيمت كن و من نيز عده‌اى براى مشايعت تو خواهم فرستاد . وقتى بدانجا رسى ، با پدر و مادرى روبرو خواهى شد كه غير از ميتراداتس گاوچران و همسر او هستند . »\r\n122 - وقتى سخن آستياژ بپايان رسيد ، كوروش را روانه پارس كرد . همين كه كوروش به خانهء كامبيز مراجعت كرد « 1 » ، پدر و مادر او را بحضور پذيرفتند و وقتى از ماجرا مطلع شدند با شادى و شعف او را در آغوش كشيدند ، زيرا تا آن زمان تصور ميكردند كه فرزند آنها كمى بعد از تولد از بين رفته بود . چون از او پرسيدند چگونه زنده مانده است ، كوروش ماجرا را بر آنها نقل كرد و گفت كه تا آن زمان از سرگذشت خود اطلاعى نداشته و در اشتباه محض بوده است و فقط در ضمن راه از سرنوشت گذشته خود مطلع شده است . تا آن زمان خود را فرزند يكى از گاوچرانان آستياژ تصور ميكرده است ، ولى از وقتى كه از اكباتان خارج شده بوسيله همراهان خود كه او را مشايعت ميكرده‌اند از حقيقت با اطلاع شده است .\r\nاو گفت كه زن گاوچران او را بزرگ كرده ، و پىدرپى از اين زن تمجيد كرد و نام او را كه كينو « 2 » بود بر زبان جارى كرد . پدر و مادر او اين نام را عنوان كردند و براى اينكه به پارس‌ها جلوه دهند كه نجات طفل آنها مديون خداوند بوده چنين شايع كردند كه كوروش پس از آنكه در كوهستان رها شد بوسيلهء سگى ماده نگهدارى شده است . اين بود منشاء اين افسانه كه دربارهء كوروش\r\n\r\n\r\n","description":"","footnote":"\r\n( 1 ) - در اينجا هردوت كلمهء « مراجعت » را بموقع به كار نبرده ، زيرا اگر سرگذشتى را كه او از جوانى كوروش نقل كرده صحيح بدانيم ، كوروش هرگز در خانه پدر و مادر خود زندگى نكرده بود تا اكنون بدانجا مراجعت كند . دوران تبعيد و دورى وى از وطن و خانه پدرى درحقيقت مدتى قبل از تولد آغاز شده بود .\r\n( 2 ) -  Kyno \r\n","page_name":" 207 ","page_number":219},
  {"content":"\r\n\r\nبر زبانها جارى است « 1 » .\r\n123 - كوروش كم‌كم بزرگ شد و بين جوانان همسال خود مردى شجاع و محبوب شد . هارپاگ كه آرزو داشت انتقام خود را از آستياژ باز گيرد براى جلب محبت او هدايائى براى او ميفرستاد . هارپاگ خود را شخصى عادى ميدانست و تصور ميكرد كه خود قادر نخواهد بود عمل آستياژ را مكافات دهد ولى چون كوروش بزرگ ميشد ، درصدد برآمد بدبختىهاى او را با مصائب خود يكى جلوه دهد و او را با خود متحد كند . از مدتى قبل اقداماتى براى اجراى اين مقصود كرده بود . چون آستياژ نسبت به مادها سختگير بود ، هارپاگ با هريك از سران آنها خلوت كرده بود و مذاكراتى خصوصى درپيش گرفته بود و به آنها اطمينان داده بود كه بهتر آنست آستياژ را از سلطنت خلع كنند و كوروش را بجاى او به سلطنت برگزينند « 2 » .\r\n\r\n\r\n","description":"","footnote":"\r\n( 1 ) - استدلال هردوت اينست كه چون كينو ترجمه يونانى لغت پارسى ( سپاكو ) است كه بمعنى سگ ماده است ، پدر و مادر كوروش از نام زن گاوچران استفاده كردند و چنين شايع كردند كه كوروش بلطف خداوندان بوسيله سگى ماده نگهدارى شده است و افسانه نجات كوروش بوسيلهء سگى ماده ازينجا سرچشمه ميگيرد . ولى باحتمال زياد هردوت در اين مورد اشتباه كرده ، زيرا افسانه‌اى كه بموجب آن كوروش را سگى ماده نگهدارى كرده و ژوستن  ( Justin )  آن را در كتاب خود ( كتاب اول - بند چهارم ) نقل كرده ، همان افسانه قديمى است كه بموجب آن براى كوروش پرستارى برگزيده بودند كه نامش سگ ماده بود . بعضى از مورخان باستان معتقدند كه مقصود از گرگ ماده زنى بدكار بوده است ؛ همين مورخان عقيده دارند كه سگ ماده‌اى كه كوروش را نگهدارى كرده نيز در حقيقت اشاره به زنى است كه چنين كرده است ، با اين تفاوت كه در نظر ايرانيان باستان سگ حيوان مقدسى بود كه مخصوص خداوند بزرگ اهورمزدا بوده است .\r\n( 2 ) - بموجب اسناد و مدارك تاريخى كه در حفريات جديد بدست آمده اطرافيان آستياژ در جنگى كه او با كوروش در پيش داشت جانب كوروش را گرفتند و نسبت به او خيانت كردند .\r\nولى در اينكه آيا خيانت هارپاگ به علت رفتار سختى بود كه آستياژ با او درپيش گرفته بود ، اين مطلب مورد ترديد مورخين است . كتزياس  ( Ctesias )  علت خصومت هارپاگ را نسبت به آستياژ مطلبى ديگر ميداند . بعقيدهء اين مورخ علت خيانت هارپاگ اين بود كه آستياژ داماد خود را كه جانشين او در سلطنت بود شخص ديگرى انتخاب كرده بود و هارپاگ كه مردى جاه‌طلب بود و قصد داشت خود داماد او شود از اين عمل آستياژ سخت عصبانى شده بود . در كتاب اشيل  ( Eschyle )  ( پارس‌ها - كتاب پنجم - بند 766 ) از شخصيت آستياژ توصيفى بمراتب بهتر از شخصيت هارپاگ شده است .\r\n","page_name":" 208 ","page_number":220},
  {"content":"\r\n\r\nوقتى اين تصميمات اتخاذ شد و وسايل كار مهيا گرديد ، هارپاگ تصميم گرفت كوروش را كه در پارس ميزيست از نقشهء خود مطلع كند . و چون راهها تحت نظر بود چاره را در آن ديد كه تدبيرى انديشد . پس خرگوشى آماده كرد و شكم آن را خالى كرد ، ولى به پشم‌هاى آن دست نزد و آن را سالم گذارد . آنگاه نامه‌اى كه نقشهء خود را در آن نوشته بود در شكم حيوان نهاد و پوست شكم را دوخت . پس تورى كه شكارچيان معمولا با خود داشتند بيكى از معتمدترين مردان خانهء خود داد و او را مانند يك شكارچى روانهء پارس كرد . آن مرد دستور داشت كه همين كه خرگوش را به كوروش ميدهد با صداى بلند به او بگويد كه او بدست خود آن را قطعه‌قطعه كند و هيچكس در موقع اين عمل حاضر نباشد « 1 » .\r\n124 - آن مرد مأموريت خود را انجام داد ؛ كوروش خرگوش را گرفت ، شكم آن را در به دو نامه‌اى كه درون آن بود بيرون آورد و خواند . در آن نامه چنين نوشته شده بود :\r\n« اى پسر كامبيز ، خداوندان بر تو نظر دارند . اگر چنين نبود تو نبايد تا امروز زنده مانده باشى . پس براى انتقام از آستياژ برخيز . او قاتل تو است . اگر اراده او عملى شده بود تو اكنون مرده بودى . الطاف خداوندى و مداخلهء من موجب شد كه تو امروز زنده‌اى . تصور ميكنم كه مدتها است تو از اين ماجرا بدرستى مطلعى و ميدانى كه با تو چگونه رفتار شد و من بجرم اينكه ترا بقتل نرساندم و به گاوچران سپردم با چه مصائبى از جانب آستياژ روبرو شدم . اكنون اگر به سخنان من گوش دهى ، بر سراسر كشورى كه آستياژ سلطنت مىكند سلطنت خواهى كرد . پارس‌ها را به شورش‌برانگيز و با مادها به جنگ برخيز . اگر آستياژ براى سركوب\r\n\r\n\r\n","description":"","footnote":"\r\n( 1 ) - معلوم نيست هارپاگ چه تدبيرى انديشيده بود كه خرگوش شكم‌دريده را بدون اينكه فاسد شود و بگندد به كوروش برساند . هديهء او براى آن نبوده است كه كوروش با آن طعامى براى خود ترتيب دهد ، بلكه كشتهء خرگوشى بوده كه ممكن است پوست آن را كشيده و داخل آن را كاه كرده بوده باشند . شايد قصد هارپاگ آن بود كه مأمورى كه از جانب او ميرود لاشه حيوانى همراه داشته باشد كه مشاهدهء ظاهر حال آن باطن آن را فاش نميكرد تا هرجا گماشتگان دولتى با او برخورد كردند چنين تصور كنند كه او مردى است شكارچى كه با شكار به خانه مراجعت مىكند .\r\n","page_name":" 209 ","page_number":221},
  {"content":"\r\n\r\nكردن تو مرا فرماندهء سپاه كند ، هرآنچه آرزو كنى خواهى داشت ، و همچنين است اگر هريك از ديگر بزرگان ماد به اين سمت گماشته شوند ؛ زيرا آنها قبل از همه از آستياژ روى خواهند گردانيد و براى سرنگون كردن او بجانب تو خواهند پيوست . بدان و مطلع باش كه در اينجا لا اقل همه‌چيز آماده است ، آنچه را كه به تو گفتم انجام ده و تأخير جايز مدار . »\r\n125 - كوروش ، پس از آنكه از اين پيام مطلع شد ، در فكر شد كه ماهرانه‌ترين وسيله براى برانگيختن پارس‌ها بر آستياژ چيست . پس از مدتى تفكر به اين نتيجه رسيد كه بهترين و مناسب‌ترين وسيله براى اين كار ترتيبى است كه در زير نقل ميكنم و او نيز به همين ترتيب رفتار كرد : ابتدا نامه‌اى تحرير كرد و آنچه مايل بود در آن نوشت ؛ سپس مجمعى از مردم پارس تشكيل داد ، نامه را گشود و مفاد آن را قرائت كرد و به آنها اعلام كرد كه آستياژ او را بعنوان حاكم بر آنها گماشته است ؛ « 1 » و آنگاه چنين بسخن ادامه داد : « اكنون ، اى پارس‌ها ، من بشما امر ميكنم هريك با داسى مجهز و آماده شويد . » اين بود آنچه او به آنها امر كرد . پارس‌ها به چندين قبيله تقسيم ميشوند . قبايلى كه كوروش به آن اجتماع دعوت كرده بود و براى شورش بر مادها مجهز ميكرد همان قبايلى بودند كه تمام عناصر پارس از آنها متابعت ميكردند .\r\nاين قبايل عبارت بودند از پازارگادىها و مارافىها ، « 2 » ماسپ‌ها . « 3 » از بين اين قبايل\r\n\r\n\r\n","description":"","footnote":"\r\n( 1 ) - در اينجا هردوت كشور پارس را يكى از ايالات امپراتورى ماد دانسته كه حاكم آن از طرف پادشاه ماد منصوب مىشود . ولى هردوت در اين مورد اشتباه مىكند ، زيرا سرزمين پارس در اين زمان كشورى مستقل بود بنام كشور آنزان  ( Anzan )  كه شامل قسمت اعظم سرزمين ايلام بود و سلطنت در آن موروثى بود . كوروش حتى قبل از سقوط آستياژ پادشاه اين كشور بود ، و قبل از او پدرش كامبيز و جدش و جد بزرگش تيئس‌پس  ( Teispes )  در اين كشور سلطنت كرده بودند .\r\n( 2 ) -  Maraphies \r\n( 3 ) -  ( Maspes )  - محتمل است كه اين قبايل تنها قبايلى بوده‌اند كه كوروش در آغاز كار بر آنها مسلط شده بود . همچنين احتمال ميرود كه اشخاص ديگرى از خاندان هخامنشى بر ديگر قبايل پارس حكومت ميكرده‌اند . داريوش كه او نيز از خاندان تئيس‌پس بود در كتيبه بيستون\r\n","page_name":" 210 ","page_number":222},
  {"content":"\r\n\r\nاصيل‌ترين آنها قبيله پازارگادى بود « 1 » ؛ عشيرهء هخامنشى كه سرسلسلهء پادشاهان خاندان پرسه « 2 » به آن تعلق دارد خود يكى از عشاير قبيلهء پازارگادى محسوب مىشود « 3 » .\r\nو اما قبايل ديگر پارس عبارتند از پانتياله‌ها « 4 » ، دروزىها « 5 » و ژرمنىها « 6 » كه همه كشاورز و رعيت‌پيشه‌اند . و نيز چند قبيلهء ديگر كه صحراگردند از اينقرار :\r\nدائن‌ها « 7 » ، ماردها « 8 » ، دروپيك‌ها « 9 » و ساگارتىها « 10 » .\r\n126 - پارس‌ها همه با سلاحى كه كوروش سفارش كرده بود حاضر شدند . در پارس ناحيه‌اى بود كه سراسر آن از خار مستور بود و از هرسو در حدود هيجده يا بيست ستاد وسعت\r\n\r\n\r\n","description":"","footnote":"\r\nميگويد كه هشت تن از خاندان او قبل از او پادشاه بوده‌اند كه شش تن از آنها قبل از كوروش كبير و پسرش كامبيز سلطنت كرده‌اند . از شش تن نامبرده ، عده‌اى توانستند در همان زمان كه كوروش و دو جانشين بلافصلش سلطنت داشتند در ديگر نواحى امپراتورى تئيس‌پس بسلطنت رسند .\r\n( 1 ) - اينكه قبيله پازارگادى اصيل‌ترين قبيله پارس محسوب ميشد علت آن بود كه اولا خاندان هخامنشى به اين قبيله تعلق داشت و ثانيا نخستين قبيله‌اى بود كه به طرفدارى از خاندان هخامنشى برخاست و از فرمان اين خاندان پيروى كرد . در سرزمينى كه اين قبيله ميزيست ، قصرى سلطنتى موجود بود كه يكى از پايتخت‌هاى قديم محسوب مىشود و قبر كوروش در نزديكى آنست .\r\n( 2 ) - پرسه  ( Persee )  يكى از نيمه‌خدايان يونان و فرزند ژوپيتر و دانا  ( Danae )  است . وى سر رقيب خود مدوز  ( Meduse )  را از تن جدا كرد و در كشور ميسن  ( Mycene )  به سلطنت رسيد .\r\n( 3 ) - دربارهء خويشاوندى و ارتباط پرسه  ( Persee )  نيمه‌خدا و قهرمان معروف يونان از اهل آرگوس  ( Argos )  با پارس و مردم آن و پادشاهان پارس رجوع شود به كتاب هفتم هردوت ، بند 61 و 151 . در اينجا هردوت به صرف وجود شباهت اسمى بين پرسه و قوم پارس رابطهء نزديكى و خويشاوندى براى اين دو قائل شده است .\r\n( 4 ) -  Panthialee \r\n( 5 ) -  Derousie \r\n( 6 ) -  Germanie \r\n( 7 ) -  Daens \r\n( 8 ) -  Mardes \r\n( 9 ) -  Dropiques \r\n( 10 ) -  Sagarties \r\n","page_name":" 211 ","page_number":223},
  {"content":"\r\n\r\nداشت . كوروش به پارس‌ها امر كرد طى يك روز اين ناحيه را هموار كنند و بيل زنند . وقتى پارس‌ها اين وظيفه را انجام دادند ، به آنها امر كرد خود را شستشو دهند و صبح فردا بحضورش رسند . در اين فاصله تمام گله‌هاى بز و گوسفند و گاو پدر خود را در همان محل گردآورد و در آنجا سر بريد و شراب و خوردنىهاى لذيذ بر آن افزود تا براى پذيرائى از جمعيت پارس‌ها مهيا شود . فرداى آن روز ، همين كه پارس‌ها از راه رسيدند ، آنها را در چمنى مستقر كرد و ضيافتى مجلل براى آنها ترتيب داد . وقتى ضيافت بپايان رسيد از آنها سؤال كرد بين نوع زندگى كه در شهر دارند و نوع زندگى كه در بيابان اكنون با آن روبرو هستند كداميك را ترجيح ميدهند . پارس‌ها پاسخ دادند كه بين اين دو نوع زندگى اختلاف زياد است ، زيرا روز گذشته جز رنج و تعب چيزى نداشتند ، در حالى كه امروز با انواع لذايذ روبرو هستند . كوروش كه منتظر همين جواب بود فرصت را غنيمت شمرد و مكنون خاطر خود را بر آنها فاش كرد و چنين گفت : « اى مردان پارس ، چنين است وضعى كه شما خواهيد داشت . اگر بسخنان من گوش دهيد نه تنها اين نعمت‌ها را خواهيد داشت ، بلكه بسيارى ديگر بر آن اضافه خواهد شد و شما به هيچ كار بردگى تن در نخواهيد داد . و اگر خواهان آن نيستيد جز رنج و تعب بىحدوحصر نظير آنچه كه تا ديروز با آن روبرو بوديد انتظارى نداشته باشيد . پس بسخنان من گوش فرادهيد تا مردانى آزاد شويد . من تصور ميكنم كه خداوندان با واقعه‌اى معجزآسا مرا زنده تا انجام اين مهم را به عهده گيرم و تصور نميكنم كه شما نه در جنگ و نه در جاى ديگر از مادها ارزش كمترى داشته باشيد . در اين صورت هرچه زودتر بر آستياژ قيام كنيد . »\r\n127 - پارس‌ها كه بدين طريق رئيسى براى خود يافتند ، از روى ميل براى آزادى خود كوشيدند . مدتها بود كه فرمانروائى مادها بر آنها گران آمده بود و اكنون خواستار آزادى خود بودند . همين كه آستياژ از تحريكات كوروش مطلع شد ، فرستاده‌اى بنزد او مأمور كرد و به او پيغام داد در محضر او حاضر شود . كوروش به\r\n\r\n","description":"","footnote":"","page_name":" 212 ","page_number":224},
  {"content":"\r\n\r\nفرستاده امر كرد كه به پادشاه بگويد كه او بنزد او خواهد آمد ، ولى نه براى اطاعت امر او ، بلكه براى مخالفت با او . وقتى آستياژ از اين پاسخ مطلع شد ، تمام سپاه ماد را مجهز كرد و چون گوئى خداوندان عقل او را زايل كرده بودند هارپاگ را بفرماندهى اين سپاه تعيين كرد ، بدون اينكه آنچه را كه نسبت به او روا داشته بود بخاطر آورده باشد . مادها بجنگ پرداختند و با پارس‌ها دست‌وپنجه نرم كردند . آنها كه در توطئه وارد نبودند حقيقتة جنگيدند ، ولى آنها كه در توطئه وارد بودند بجانب پارس‌ها ملحق شدند . جمعى كثير از آنها عمدا وظيفهء خود را انجام ندادند و از ميدان جنگ گريختند و سپاه ماد به طرز خفت‌آورى پراكنده شد .\r\n128 - همين كه آستياژ از آنچه رويداده بود مطلع شد سخت بر كوروش خشم گرفت و سخنانى درشت بر زبان جارى كرد و چنين گفت : « نه ، نه ، با اين حال كوروش نبايد از اين جريان بر خود ببالد . » بعد از بيان اين تهديد ، امر كرد مغانى را كه مفسر خواب او بودند و به او توصيه كرده بودند كوروش را زنده گذارد پوست از تن بكشند و كاه در پوست آنها كنند . سپس آنچه از جوانان و پيران ماد در شهر باقى بود مجهز كرد و با خود بجنگ برد . او با پارس‌ها جنگيد و شكست خورد ؛ مادهائى كه با خود برده بود از دست داد و خود زنده باسارت درآمد « 1 » .\r\n129 - وقتى او اسير شد ، هارپاگ نزد او آمد و با اظهار مسرت و شادى و ايراد سخنان نيشدار و خفت‌آور به او اهانت كرد . از جملهء سخنان نيشدار او آن بود كه از او پرسيد آيا اين اسارت و بردگى كه بعد از پادشاهى دچار آن شده است در مقام مقايسه با ضيافتى كه براى او با گوشت فرزندش ترتيب داده بود پاداش و سزاى نيكوئى بود .\r\nهارپاگ پاسخ داد كه چون او كوروش را با مكتوب خود تشويق كرده است در\r\n\r\n\r\n","description":"","footnote":"\r\n( 1 ) - درحقيقت ، بر خلاف گفتهء هردوت ، كوروش به اين سرعت و آسانى بر آستياژ غالب نشد . بطوريكه سالنامهء نبونيد حاكى است جنگى كه به علت خيانت سپاهيان ماد به پيروزى كوروش خاتمه يافت مدت سه سال طول كشيد . محل اين جنگ بطور يقين معلوم نيست . نيكلا از اهل داماس مدعى است كه جنگ نهائى در نزديكى پازارگاد رويداده است .\r\nاگر اين نظر صحيح باشد معلوم مىشود آستياژ جنگ را به سرزمين حريف منتقل كرده بوده است .\r\n","page_name":" 213 ","page_number":225},
  {"content":"\r\n\r\nحقيقت اين وقايع نتيجهء اقدام او است . پس آستياژ خطاب به او سخنانى گفت و به هارپاگ ثابت كرد كه او خام‌ترين و بىانصاف‌ترين مرد جهان است خام‌ترين مرد جهان از آن جهت كه اگر وقايع حاضر در واقع نتيجهء اقدامات او بوده است ، او ميتوانست خود شخصا بپادشاهى برسد ، در حالى كه اكنون شخص ديگرى بسلطنت رسيده است . بىانصاف‌ترين مرد جهان از آن جهت كه فقط بخاطر غذائى كه از آن ياد شد ، مردمان ماد را باسارت و بردگى درآورد ، در حالى كه اگر لازم ميدانست بجاى آنكه خود بسلطنت رسد شخص ديگرى به اين مقام رسد ، حق و انصاف ايجاب ميكرد كه يك تن از اهالى ماد را بجاى اين پارسى به سلطنت رساند .\r\nاكنون مادها بىگناه و بىتقصير از فرمانروائى و سيادت باسارت و بردگى افتاده‌اند ، و حال آنكه پارس‌ها كه در گذشته بردگان مادها بوده‌اند امروز فرمانرواى آنها شده‌اند .\r\n130 - بدين ترتيب ، آستياژ پس از سى و پنج سال سلطنت از پادشاهى خلع شد و به علت رفتار خشن او مادها در زير يوغ پارس‌ها قرار گرفتند « 1 » . باستثناى مدتى كه اقوام سيت بر مادها مسلط بودند ، مادها مدت يكصد و بيست و هشت سال بر سراسر قسمتى از آسيا كه در آنسوى رود هاليس واقع است سلطنت كردند « 2 » . بعدها به گذشته خود حسرت خوردند و عليه داريوش شوريدند « 3 » . ولى شورش آنها نتيجه نداد و\r\n\r\n\r\n","description":"","footnote":"\r\n( 1 ) - شكست آستياژ از كوروش در سال 550 قبل از ميلاد اتفاق افتاد .\r\n( 2 ) - اگر مدت پنجاه و سه سال سلطنت ديوكس و بيست و دو سال سلطنت فرائورت و چهل سال سلطنت سياگزار و سى و پنج سال سلطنت آستياژ را جمع كنيم رقمى برابر يكصد و پنجاه سال بدست ميآيد ، در حالى كه هردوت طول مدت سلطنت خاندان ماد را يكصد و بيست و هشت سال دانسته است . براى بدست آوردن اين رقم چاره نيست جز آنكه طول مدت سلطنت دو پادشاه اول را جمعا 53 سال بدانيم و فرض كنيم 22 سالى كه به فرائورت نسبت داده شده جزء اين مدت بوده است . فقط در اين صورت جمع سال‌هاى سلطنت پادشاهان ماد با حساب هردوت تطبيق مىكند و از 128 سال تجاوز نميكند . و اگر قبول كنيم كه مادها فقط در زمان سه پادشاه اخير خود بر امپراتورى وسيع ماد سلطنت كردند اين حساب نيز صحيح است زيرا ديوكس فقط بر سرزمين ماد حكومت كرد و ميتوان طول مدت سلطنت او را در اين حساب وارد كرد .\r\n( 3 ) - قيام مادها در زمان داريوش كه هيچيك از مورخان باستان ذكرى از آن نكرده‌اند بطور مشروح در كتيبهء معروف بيستون نقل شده است . اين شورش در آغاز سلطنت داريوش\r\n","page_name":" 214 ","page_number":226},
  {"content":"\r\n\r\nچون در جنگ مغلوب شدند بار ديگر گردن باطاعت نهادند . در عصرى كه صحبت ما بدان مربوط است ، يعنى در زمان آستياژ ، پارس‌ها و كوروش كه بر ضد مادها قيام كرده بودند از اين زمان ببعد فرمانرواى آسيا شدند . كوروش آستياژ را تا پايان عمر نزد خود نگاهداشت و در اين مدت آسيبى به او وارد نكرد .\r\nاين بود مختصرى دربارهء تولد و تربيت كوروش و چگونگى رسيدن او به پادشاهى .\r\nبعد از اين واقعه ، به شرحى كه قبلا نقل كردم ، كرزوس به علت خطائى كه مرتكب شد او را بر خود برانگيخت . كوروش او را مغلوب كرد و وقتى كرزوس نيز مغلوب شد سلطنت كوروش به سراسر آسيا توسعه يافت .\r\n131 - تا جائى كه من اطلاع دارم پارس‌ها عادات و رسومى دارند كه چنين است : پارس‌ها عادت ندارند كه براى خدايان مجسمه برپا كنند و يا معبد و قربانگاهى بسازند .\r\nبرعكس ، آنها كسانى را كه چنين كنند به ديوانگى متهم ميكنند و علت به نظر من آنست كه آنها هرگز مانند يونانيان خصوصيات بشرى براى خدايان قائل نبوده‌اند « 1 » .\r\nرسم آنها چنين است كه به مرتفع‌ترين نقاط كوهستان صعود ميكنند و در آنجا قربانىهائى به زوس « 2 » خداوندى كه نام او را بر كائنات و افلاك اطلاق كرده‌اند اهداء ميكنند « 3 » . آنها براى خورشيد و ماه و زمين و آتش و آب و باد نيز هدايائى\r\n\r\n\r\n","description":"","footnote":"\r\nفرزند هيستاسپ  ( Hystaspe )  مقارن شورش بابل اتفاق افتاد . سردستهء شورشيان شخصى بود بنام فرورتيش  ( Farvartish )  كه مدعى شد از خاندان سياگزار است . داريوش براى خاموش كردن او ناگزير شد دوبار با او بجنگد . بار اول در جنگى كه بفرماندهى يكى از امراى سپاه او بنام هيدرانس  ( Hydranes )  صورت گرفت مغلوب شد . در جنگ دوم كه داريوش خود به بابل آمد فرورتيش اسير شد و بطرزى فجيع بقتل رسيد . از آن پس شورس بابل نيز با خشونت و سختى تمام سركوب شد .\r\n( 1 ) - شايد مقصود اينست كه پارس‌ها معتقد نبوده‌اند كه خدايان شكل بشرى داشته‌اند و احتياجات و ذوق آنها نظير احتياجات و ذوق بشر بوده باشد .\r\n( 2 ) - در اينجا هردوت « زوس » خداى يونانيان را با اهورامزدا خداى پارس‌هاى قديم اشتباه مىكند .\r\n( 3 ) - پارس‌ها آسمان و كائنات رادئوس  ( Dayaus )  ميناميدند كه شباهتى زياد به كلمه « زوس » داشت . شايد به همين جهت است كه هردوت تصور كرده پارس‌ها خداوند خود را همان كائنات و افلاك ميدانسته‌اند ، در حالى كه در واقع چنين نبوده و پارس‌ها آسمان و افلاك را مخلوق اهورامزدا ميدانسته‌اند .\r\n","page_name":" 215 ","page_number":227},
  {"content":"\r\n\r\nقربانى ميكنند . اينها تنها خدايانى هستند كه پارس‌ها از قديم براى آنها قربانى ميكرده‌اند ، ولى بعدها قربانى كردن آفروديت اورانيا « 1 » را از آشورىها و اعراب آموختند . اين الهه را آشورىها ميليتا « 2 » و اعراب آليلات « 3 » و پارس‌ها ميترا « 4 » مىنامند « 5 » .\r\n132 - و اما مراسم مذهبى كه پارس‌ها در موقع اهداء قربانى به اين خدايان رعايت ميكنند از اين قرار است : پارس‌ها در موقع اهداء قربانى نه قربانگاه بنا ميكنند و نه آتش روشن ميكنند . اندودن به روغن مقدس و نواختن نى و بستن نوار به قربانى و افشاندن جو مقدس نزد آنها مرسوم نيست . وقتى يكنفر از اهل پارس بيكى از خدايان قربانى اهداء مىكند ، حيوان را به محلى پاك هدايت مىكند و سپس تاجى از گل و بخصوص گل خرزهره بر كلاه خود قرار ميدهد و آنگاه نام آن خدا را بر زبان جارى مىكند . كسى كه قربانى به خداوند اهداء مىكند نميتواند فقط براى شخص خود دعاى خير كند و بايد براى سعادت و خوشبختى پادشاه و تمام مردم پارس دعا كند و خود او نيز در جمع پارس‌ها به حساب ميآيد همين كه قربانى به قطعات كوچك تقسيم و گوشت او پخته شد بسترى از علف تازه و بخصوص از شبدر سبز ميسازد و تمام قطعات گوشت را روى آن قرار ميدهد . پس از آن ، يكى از مغان كه در آنجا حاضر است سرود مذهبى ميخواند ، و قاعده برآنست كه هيچ قربانى بدون حضور يكى از مغان اهداء نميشود . سرودى كه او ميخواند افسانهء\r\n\r\n\r\n","description":"","footnote":"\r\n( 1 ) -  Ourania \r\n( 2 ) -  Myllitta \r\n( 3 ) -  Alilat \r\n( 4 ) -  Mithra \r\n( 5 ) - پارس‌ها به الهه‌اى بدين نام معتقد نبوده‌اند . هردوت تصور كرده است كه « ميترا » نام خداوند آفتاب يك اسم زنانه است و به همين جهت آن را نام الهه‌اى دانسته كه پارس‌ها درحقيقت آناهيتا  ( Anahita )  ميناميده‌اند . در مذهب پارس‌هاى قديم آناهيتا غالبا با ميترا از لحاظ تشريفات مذهبى مشابهت داشته و احتمال دارد اشتباه هردوت از همين‌جا ناشى شده باشد .\r\n","page_name":" 216 ","page_number":228},
  {"content":"\r\n\r\nنسب خدايان است و بطوريكه ميگويند نوع سرود مذهبى آنها چنين است « 1 » .\r\nبعد از ترنم سرود مذهبى ، آنكس كه قربانى كرده لحظه‌اى صبر مىكند و سپس گوشت‌ها را به خانه ميبرد و هرطور مايل است مصرف مىكند .\r\n133 - پارس‌ها عادت دارند كه روز تولد خود را جشن بگيرند . در آن روز آنها حق خود ميدانند كه غذائى مطبوع‌تر از غذاى روزهاى ديگر صرف كنند . اعيان و اغنيا گاو يا اسب يا شتر و يا خرى ميكشند و آن را يك‌پارچه در اجاق‌هائى بزرگ كباب ميكنند . اشخاص بىچيز و فقير به حيوانات كوچك‌تر قناعت ميكنند . پارسها معمولا غذاى مقوى سنگين كمتر ميخورند و بيشتر به غذاهاى سبك علاقه دارند كه همه را يك‌جا بر سر سفره نميآورند « 2 » . به همين جهت پارس‌ها مدعى هستند كه اگر يونانيان فقط براى سد جوع غذا ميخورند علت آنست كه در آخر غذا چيز قابلى به آنها نميدهند ، در صورتى كه اگر در آخر غذا تنقلاتى براى آنان بياورند باز هم به خوردن ادامه خواهند داد « 3 » . پارس‌ها به شراب بسيار علاقه دارند . آنها حق ندارند در حضور ديگرى استفراغ و يا ادرار كنند . اين بود قواعدى كه بين آنها مرسوم است و آنها رعايت ميكنند . بعلاوه عادت ديگر آنها چنين است كه مسائل بسيار مهم را در حال مستى و بيعقلى مورد بحث قرار ميدهند و وقتى در ميان مستى و مىگسارى تصميمى دربارهء مسأله‌اى اخذ ميكنند ، فرداى آن روز صاحب خانه‌اى كه تصميم در خانهء او اخذ شده بار ديگر قبل از صرف غذا به حال\r\n\r\n\r\n","description":"","footnote":"\r\n( 1 ) - از طرز بيان هردوت چنين استنباط مىشود كه اطلاعات زيادى در اين‌باره ندارد .\r\nآنچه مغان ميسرودند درحقيقت افسانه نسب نبوده است ، بلكه نوعى از تاريخچه نسل‌هاى خدايان بوده است كه شامل نام خدايان ، خصوصيات شخصى و صفات و ملكات اخلاقى آنها بود .\r\n( 2 ) - غذاى سبك را معمولا پارس‌ها با هريك از غذاهاى اصلى مصرف ميكردند و هربار كه غذاى اصلى تكرار ميشد ، همراه آن غذاى فرعى نيز تكرار ميشد .\r\n( 3 ) - از اين قسمت از نوشتهء هردوت معلوم مىشود يونانيان آنچه را كه ما امروز با اخذ اصطلاح خارجى « دسر » ميناميم در پايان غذا يك‌جا مصرف ميكرده‌اند ، در حالى كه پارس‌ها مانند بعضى از ايرانيان امروز عادت داشته‌اند آن را در ميان غذا براى تحريك اشتهاى خود بتدريج بخورند و باصطلاح « مزه‌مزه » كنند .\r\n","page_name":" 217 ","page_number":229},
  {"content":"\r\n\r\nگرسنه موضوع را مطرح و اخذ رأى مىكند . اگر در حال گرسنگى نيز آن را تأييد كنند آن تصميم تصويب شده محسوب است و در غير اين صورت از آن صرفنظر ميكنند . عكس اين مسئله نيز صحيح است : آنچه را كه در حال گرسنگى دربارهء آن اخذ تصميم كرده‌اند بار ديگر در جلسهء ميگسارى و شرابخوارى مطرح ميكنند .\r\n134 - وقتى دو نفر پارسى در كوچه باهم روبرو ميشوند از روى علائم زير ميتوان تشخيص داد كه آنها از حيث مقام برابرند يا باهم اختلاف دارند : آنها بجاى آنكه به يكديگر سلام كنند لب‌هاى يكديگر را ميبوسند . اگر يكى از آنها از حيث مقام كمى از رفيق خود پائين‌تر باشد ، روى گونه‌هاى يكديگر را ميبوسند ، ولى اگر يكى از آنها از خانواده‌اى بسيار پست باشد ، در برابر ديگرى يك زانوى خود را بر زمين مىزند و سجده مىكند . از اقوام مختلف ، بيش از همه براى آنهائى اهميت قائلند كه با آنها نزديك‌ترند . در درجهء دوم آنهائى قرار دارند كه كمى در فاصلهء دور تر زندگى ميكنند و به همين ترتيب درجهء احترام و علاقه خود را نسبت بملل و اقوام ديگر به نسبت فاصله مكانى آنها با خود مىسنجند و براى كسانى كه نسبت به آنها در دورترين نقاط زندگى ميكنند از همه كمتر احترام قائل ميباشند . آنها تصور ميكنند كه خود آنها از هر حيث بهترين افراد بشر ميباشند و ميزان فضيلت و خصايل نيكوى ديگر ملل به نسبت فاصله‌ايست كه از آنها دارند و ما در بالا شرح داديم ؛ و بنابراين آنها كه در دورترين نقاط زندگى ميكنند بدترين اقوام ميباشند .\r\nدر زمان فرمانروائى مادها ، بين اقوام امپراتورى سلسله مراتبى از لحاظ اعمال قدرت موجود بود . مادها كه فرمانروائى عمومى را به عهده داشتند ، بر نزديك ترين اقوام مجاور حكومت ميكردند . اقوام مجاور آنها به سهم خود بر اقوامى كه در مجاورت سرحدات آنها بودند و آن اقوام نيز نسبت باقوام بعدى حكومت و فرمانروائى داشتند . اساس اين فرمانروائى نيز همان قاعده‌اى بود كه بعدها در زمان پارس‌ها ميزان احترام و اهميت ملل از روى آن سنجيده شد ، زيرا اقوام\r\n\r\n","description":"","footnote":"","page_name":" 218 ","page_number":230},
  {"content":"\r\n\r\nبه نسبت فاصله‌اى كه داشتند از قدرت و حكومت بيشترى برخوردار بودند « 1 » .\r\n135 - پارس‌ها از تمام ملل ديگر جهان بيشتر استعداد اخذ عادات و رسوم خارجيان را دارند « 2 » . مثلا چون آنها لباس مادها را زيباتر از لباس ملى خود ديدند باستعمال آن پرداختند . در جنگ نيز زره‌هاى مصرى بتن ميكنند . و نيز انواع لذايذ و خوشىها كه نزد ديگر ملل مشاهده ميكنند خود بدان مشغول ميشوند ، مثلا روابط جنسى با پسران را از يونانيان آموخته‌اند . هريك از آنها چندين زن شرعى دارند و عده زيادى زن صيغه خريدارى ميكنند .\r\n136 - آنچه در نظر آنها براى يك مرد موجب اهميت و اعتبار است در درجه اول شجاعت و تهور است در جنگ ، و در درجه دوم داشتن عده زيادى فرزند است . پادشاه هر سال بآنكس كه بتواند عدهء بيشترى فرزند از خود نشان دهد هدايائى مىبخشد ، زيرا پارس‌ها عقيده دارند كه قدرت آنها در كثرت نفوس آنها است . آنها به اطفال خود از سن پنج سالگى تا سن بيست سالگى فقط سه چيز ميآموزند و آن سه چيز عبارتست از اسب‌سوارى ، تيراندازى و حقيقت‌گوئى . اطفال تا وقتى كه بسن پنج سالگى نرسيده‌اند در مقابل پدران خود ظاهر نميشوند و نزد زنان بزرگ ميشوند .\r\nو علت انتخاب اين ترتيب آنست كه اگر طفل در سنين جوانى فوت كند ، مرگ او موجب تأثر و اندوه پدر نشود .\r\n137 - من اين عادات پارس‌ها را تمجيد ميكنم ، و همچنين عاداتى كه اكنون شرح مىدهم : پادشاه شخصا براى يك تقصير كسى را محكوم به مرگ نميكند و هيچيك\r\n\r\n\r\n","description":"","footnote":"\r\n( 1 ) - اين عبارت تا اندازه‌اى گنگ و مبهم است ( رجوع شود به توضيح خارج از متن ) .\r\nشايد ، مقصود اينست كه همانطور كه در نظر پارس‌ها اهميت و اعتبار ملل بنسبتى كه از آنها دور بودند كمتر ميشد ، ميزان قدرت حكومتى كه مادها براى ملل مجاور خود قائل بودند تابع دورى و نزديكى آنها بود . همانطور كه پارس‌ها خود را مهم‌ترين موجودات بشر و ديگران را از هر حيث ناقص‌تر از خود ميدانسته‌اند ، قدرت حكومتى نيز در زمان مادها به قوم ماد تعلق داشت و ديگر ملل و اقوام درحقيقت دست‌نشانده آنها بوده‌اند .\r\n( 2 ) - نكته‌اى كه امروز براى ما ايرانيان در تقليد از تمدن غرب جالب توجه است !\r\n","page_name":" 219 ","page_number":231},
  {"content":"\r\n\r\nاز پارس‌ها حق ندارند به علت ارتكاب يك گناه يكى از افراد خانوادهء خود را مجازاتى جبران‌ناپذير كنند . بايد ابتدا خوب بينديشند و چنانچه كارهاى بد مقصر از خدماتش از حيث تعداد و شدت بيشتر باشد ، آنگاه مىتوانند تسليم خشم و غضب شوند و او را مجازات كنند . پارس‌ها عقيده دارند كه هيچكس از آنها تاكنون بقتل مادر يا پدر خود مبادرت نورزيده است و در تمام مواردى كه تا به حال صورت ظاهر حكايت از ارتكاب چنين جنايتى داشته ، اگر تحقيق شود بطور يقين به اين نتيجه ميرسيم كه جنايت از جانب فرزند فرضى و يا حرامزاده بوده است ، زيرا آنها مدعى هستند كه امكان ندارد پدر و مادر واقعى بدست فرزندان خود كشته شوند .\r\n138 - هر عملى كه ارتكاب آن منع شده ، صحبت كردن از آن نيز ممنوع است .\r\nبعقيدهء پارس‌ها بدترين و ننگين‌ترين كارها دروغ گفتن و پس از آن قرض گرفتن است و استدلال آنها اينست كه كسى كه قرض مىكند گاه مجبور مىشود دروغ بگويد . اگر يكى از همشهريان آنها به جزام يا جزام سفيد مبتلا شود حق ندارد به شهرها داخل شود و با ديگر مردم پارس معاشرت كند . زيرا پارس‌ها عقيده دارند كه اين اشخاص از آن جهت دچار اين بيمارى شده‌اند كه گناهى نسبت به خورشيد « 1 » مرتكب شده‌اند . خارجيانى كه به اين امراض مبتلا شوند از كشور خود بيرون ميكنند و گاه كبوتران سفيد را نيز بتصور اينكه به اين مرض مبتلا هستند نابود ميكنند « 2 » . پارس‌ها در مجارى آب ادرار نميكنند و آب دهان در آن نمىاندازند\r\n\r\n\r\n","description":"","footnote":"\r\n( 1 ) - اشاره به ميترا خداوند آفتاب و روشنائى و يا اهورامزدا خداوند خير و نيكى .\r\n( 2 ) - از اين مطلب طبيعتا چنين استنباط مىشود كه پارس‌ها نسبت به كبوتر سفيد كراهتى خاص داشته‌اند ، در حالى كه متون تاريخى خلاف آن را ثابت مىكند . بطوريكه شارون  ( Charon )  از اهل لامپساك  ( Lampsaques )  نقل مىكند گويا بر روى بعضى از كشتىهاى نيروى دريائى مردونيه  ( Mardonios )  سردار معروف پارسى در جنگهاى خشايارشا كبوتر سفيد قرار داشت و اين موضوع ثابت مىكند كه اين حيوان در نظر پارس‌ها شوم نبوده است . ولى اگر گفته شارون را چنين تعبير كنيم كه كبوترهاى سفيد را يونانيان به كشتىهاى پارسى فرستاده بودند در اين صورت اختلافى بين مفهوم دو متن نيست و مشكل مرتفع مىشود ، چه بايد فرض كرد كه كبوتر سفيد را يونانيان از آن جهت به كشتىهاى پارسى فرستاده بودند كه اين حيوان در نظر پارس‌ها شوم بوده است .\r\n","page_name":" 220 ","page_number":232},
  {"content":"\r\n\r\nو دست و روى خود را نمىشويند و حتى اجازه نميدهند كه كسى چنين كند . بر عكس ما ، براى مجارى آب احترامى زياد قائل ميباشند .\r\n139 - يكى ديگر از خصوصيات پارسها كه خود آنها متوجهء آن نيستند ولى ما بدان توجهى خاص ميكنيم اينست كه اسامى آنها كه مفهوم آن‌گاه خصوصيات جسمانى و گاه عظمت و بزرگى را مىرساند ، همه با يك حرف خاتمه مييابد و اين حرف را اقوام درى « سان » « 1 » و اقوام يونى « س » تلفظ ميكنند . اگر خوب دقت كنيد ملاحظه خواهيد كرد كه تمام اسامى پارسى با اين حرف خاتمه مييابد و چنين نيست كه بعضى از آنها با اين حرف تمام شود و بعضى ديگر با حرفى ديگر ، بلكه آخر همهء آنها همين حرف است « 2 » .\r\n140 - آنچه تاكنون دربارهء پارس‌ها گفتم به آن اعتماد كامل دارم ، زيرا اطلاعات دقيقى در اين‌باره بدست آورده‌ام ، ولى آنچه بعد از اين شرح مىدهم مسائل محرمانه و مكتوم است كه چندان به آن اطمينان ندارم . صحبت من دربارهء مردگان است .\r\nمعروف است كه جسد مردگان بايد قبل از دفن كردن بوسيلهء سگى يا پرنده‌اى شكارى قطعه‌قطعه شود تا در مورد مغان من اطمينان دارم كه آنها با مردگان خود چنين ميكنند ، زيرا آنها اين عمل را در منظر عام انجام ميدهند . در هر حال پارس‌ها جسد مردگان خود را قبل از مدفون كردن در خاك با موم اندوده ميكنند . مغان با ديگر مردم و بخصوص با كاهنان مصرى به كلى اختلاف دارند . كاهنان مصرى كشتن هرنوع حيوان را عملى زشت و ناپاك ميدانند و از آن اجتناب ميكنند مگر در مواردى كه براى خدايان قربانى ميكنند ، در حالى كه مغان برعكس ، انواع موجودات\r\n\r\n\r\n","description":"","footnote":"\r\n( 1 ) -  San \r\n( 2 ) - اين گفتهء هردوت چندان قابل اعتماد نيست زيرا فقط در زبان يونانى در آخر اسامى مذكر پارسى حرف « س » قرار دارد .\r\n","page_name":" 221 ","page_number":233},
  {"content":"\r\n\r\nرا باستثناى سگ و انسان با دست خود ميكشند « 1 » و به اين كار علاقه‌اى خاص دارند و باهم رقابت ميكنند و بدون هيچگونه امتياز مورچگان را در رديف ماران و ديگر حيوانات وحشى زمينى و هوائى بقتل ميرسانند « 2 » .\r\n\r\n\r\n","description":"","footnote":"\r\n( 1 ) - در اين عبارت كلمهء « ميكشند » درحقيقت بايد « مىتوانند بكشند » تعبير شود ، چه مقصود هردوت آن نيست كه مغان پيوسته به كشتن حيوانات مشغول بوده‌اند ، بلكه مقصود آنست كه بر خلاف كاهنان مصرى كه كشتن حيوانات براى آنها ممنوع بود و فقط در مواردى خاص هنگام قربانى كردن ميتوانستند بعضى از انواع حيوانات را بكشند ، مغان برعكس آنها ، علاوه بر موارد قربانى ، در ديگر موارد نيز ميتوانستند هرنوع حيوانى باستثناى سگ را ذبح كنند . علت استثنائى كه در مورد سگ قائل شده‌اند آنست كه اين حيوان معروف به حيوان مقدس اهورامزدا بوده است .\r\n( 2 ) - در اينجا مقصود هردوت حيوانات مضر و بدكارى است كه به اهريمن يعنى خداى شر و دشمن اهورامزدا تعلق دارند . در جملهء اخير ، برعكس جملهء قبل ، مقصود اينست كه مغان نه تنها حق داشتند اين حيوانات را بكشند ، بلكه وظيفه آنها بود كه بكشتن آنها مبادرت كنند . هردوت چندان به تشخيص اين اختلافات جزئى در متن خود توجه نكرده است .\r\n","page_name":" 222 ","page_number":234},
  {"content":"\r\n\r\n\r\nاقوام يونى ، درى ، ائولى\r\n141 - همين كه ليديها مغلوب پارس‌ها شدند ، اهالى يونى « 1 » و ائولى « 2 » كسانى به سارد نزد كوروش فرستادند و تقاضا كردند با همان شرايطى كه كرزوس اطاعت او را قبول كرده است آنها نيز تابع او شوند . كوروش وقتى اين پيشنهاد را شنيد ، اين داستان را براى آنان نقل كرد : « مردى كه نى مينواخت ماهىهائى در دريا مشاهده كرد ؛ پس بتصور اينكه ماهىها بنواى نى از آب خارج خواهند شد و به روى زمين خواهند آمد شروع بنواختن كرد . چون اميدش به يأس مبدل شد ، تورى در دست گرفت و عدهء زيادى از ماهىها را در آن گرفتار كرد و سپس آن را از آب بيرون كشيد . وقتى جست‌وخيز ماهىها را مشاهده كرد به آنها چنين گفت : « رقصيدن بس است ، زيرا وقتى من نى مينواختم حتى مايل نبوديد از آب خارج شويد و اكنون كه نمىنوازم ، ميرقصيد . » علت آنكه كوروش اين داستان را براى فرستادگان يونى و ائولى نقل ميكرد آن بود كه در گذشته وقتى خود نمايندگانى بنزد آنها فرستاده بود و از آنها خواسته بود كه از كمك به پادشاه ليدى خوددارى كنند ، اهالى يونى بسخن او وقعى ننهاده بودند و اكنون كه كار ليدى بپايان رسيده آمادهء اطاعت امر او شده بودند . كوروش اين سخن را در حال خشم و غضب بر آنها گفت .\r\nوقتى اين خبر در شهرهاى يونى منتشر شد و اهالى يونى از پاسخ كوروش مطلع\r\n\r\n\r\n","description":"","footnote":"\r\n( 1 ) - يونى  ( Ionie )  ناحيه‌اى از آسياى صغير باستان بود كه بين خليج ازمير امروز و خليج مندليا  ( Mendelia )  قرار داشت و در سراسر آن مهاجرين يونانى سكونت داشتند .\r\nشهرهاى بزرگ اين ناحيه عبارت بود از ملط  ( Milet )  ، افز  ( Ephese )  ، كولوفون  ( Colophon )  ، فوسه  ( Phocee )  و كيو  ( Chio )  .\r\n( 2 ) - ائولى  ( Eolie )  نام يكى از نواحى قديم آسياى صغير است كه در مجاورت ناحيه يونى  ( Ionie )  قرار داشت . اهالى ائولى را قبيله‌اى تشكيل ميداد كه به همين نام معروف است و در آغاز كار در سرزمين يونان سكونت داشت و در اثر هجوم اقوام درى  ( Dorie )  به آسياى صغير به سرزمينى كه بعدها بنام آنها ائولى ناميده شد پناهنده شدند .\r\n","page_name":" 223 ","page_number":235},
  {"content":"\r\n\r\nشدند ، هريك در شهر خود بساختن حصارهاى مستحكم پرداختند « 1 » . و باستثناى اهالى ملط همه در پانيونيون « 2 » جمع شدند و علت اينكه اهالى ملط حاضر نشدند آن بود كه كوروش فقط با آنها قراردادى با شرايطى مشابه با شرايط ليدى منعقد كرده بود . ديگر مردمان يونى باتفاق آراء تصميم گرفتند كسانى به اسپارت بفرستند و از اسپارتىها تقاضا كنند براى دفاع از يونىها بكمك آنها بشتابند .\r\n142 - يونىهائى كه سخن ما بدانها مربوط است و پانيونيون به آنها تعلق دارد ، بين اقوامى كه ما ميشناسيم تنها قومى هستند كه شهرهاى خود را در زير قشنگ ترين آسمان‌ها در مناطقى كه بهترين آب‌وهوا را دارد تأسيس كرده‌اند . نه نواحى كه در شمال قرار گرفته‌اند ، نه نواحى كه در جنوب ميباشند و نه مناطقى كه در جهت خاور زمين قرار دارند و نه مناطق مغرب زمين « 3 » ، هيچيك با سرزمين يونى همسرى و برابرى نميتوانند كرد ، زيرا بعضى از آنها از سرما و رطوبت و برخى ديگر از گرما و خشگى ناراحت هستند . اهالى يونى بيك زبان تكلم نمىكنند ، بلكه چندين زبان و لهجهء محلى دارند « 4 » . در جهت جنوب اولين شهر آنها شهر ملط است و پس از آن شهرهاى ميونت « 5 » و پرين « 6 » قرار دارند . اين چند شهر در سرزمين\r\n\r\n\r\n","description":"","footnote":"\r\n( 1 ) - معلوم مىشود در غالب اين شهرها بجر آكروپول و بلندى شهر استحكامات ديگرى وجود نداشته . دربارهء شهر فوسه  ( Phocee )  در بند 163 توضيح بيشترى داده شده است .\r\n( 2 ) - پانيونيون  ( Panionion )  مركز اجتماع شهرهاى متحده يونى بود .\r\n( 3 ) - در جهت مغرب ، سرزمين يونى همسايگانى نداشت . اينكه هردوت چهار جهت اصلى را ذكر مىكند ، علت آنست كه چون ميخواهد دربارهء محاسن سرزمين يونى مبالغه كند با اين بيان درحقيقت ثابت مىكند كه در هيچ نقطه‌اى از جهان آب‌وهوائى به خوبى آب و هواى يونى يافت نميشود .\r\n( 4 ) - ظاهرا هردوت اين عبارت را با نوعى حقارت و تحقير بيان ميكنند و اين چهار زبان محلى را نوعى « انحراف » يا « اشتقاق » از زبانى واحد ميداند كه در هيچيك از چهار شهرى كه نام ميبرد به صورت خالص و صحيح تكلم نميشده است . باحتمال زياد وجه اختلاف اساس اين زبان‌ها در لهجه و تلفظ كلمات آنها بوده است نه در اختلاف لغات آنها .\r\n( 5 ) -  Myonte \r\n( 6 ) - پرين  ( Priene )  يكى از شهرهاى معروف يونى باستان است كه امروز سامسون نام دارد . شهرت آن بيشتر به آن جهت است كه موطن فيلسوف معروف بياس  ( Bias )  از اهل پرين است .\r\n","page_name":" 224 ","page_number":236},
  {"content":"\r\n\r\nكارى « 1 » واقع شده و هرسه يك زبان محلى مشترك دارند . شهرهاى زير در ليدى قرار دارند : افز « 2 » ، كولوفون « 3 » ، لبدوس « 4 » ، تئوس « 5 » ، كلازومن « 6 » ، فوسه « 7 » . شهرهاى اخير از حيث زبان كاملا با شهرهائى كه قبلا از آنها نام بردم تفاوت دارند ولى بين خود داراى زبانى مشترك هستند . از شهرهاى يونى سه شهر ديگر باقى ميماند كه دوتاى آن در جزاير ساموس و كيوس « 8 » قرار دارد و سومى كه اريتره « 9 » نام دارد در قاره واقع شده . ساكنان كيوس و اريتره زبان محلى مشتركى دارند ، در حالى كه اهالى ساموس خود زبان محلى مخصوص دارند . بنابراين در اين سرزمين جمعا به چهار زبان تكلم مىشود .\r\n143 - از اهالى يونى فقط ساكنان ملط به علت قراردادى كه با پارس‌ها داشتند از خطر در امان بودند . ساكنان جزاير نيز دليلى براى ترسيدن نداشتند ، زيرا پارس‌ها خود مردمانى دريانورد نبودند و از طرفى مردم فينيقيه هنوز مطيع پارس‌ها نشده\r\n\r\n\r\n","description":"","footnote":"\r\n( 1 ) - كارى  ( Carie )  يكى از نواحى دنياى باستان است كه در آسياى صغير در ساحل درياى ارژه قرار داشت . از شهرهاى معروف آن ملط و هاليكارناس بود .\r\n( 2 ) - افز  ( Ephese )  يكى از شهرهاى يونى باستان است كه معبد باشكوهى در آن قرار داشت و يكى از عجايب هفتگانه عالم بود .\r\n( 3 ) -  Colophon  - شهر يونى باستان و موطن فرضى هومر در آسياى صغير .\r\n( 4 ) -  Lebedos \r\n( 5 ) -  Teos  - ( شهر باستانى آسياى صغير در برابر شبه جزيره كلازومن و موطن آناكرئون  ( Anacreon ) \r\n( 6 ) -  Clazomene  - شهر يونى باستان در آسياى صغير و موطن آناكساگور  ( Anaxagor ) \r\n( 7 ) -  Phocee  - شهر يونى كه در آسياى صغير بوسيله مهاجرين يونانى تاسيس شده بود و امروز فوچه نام دارد .\r\n( 8 ) -  Chios  - يكى از جزاير مجمع الجزاير يونان باستان و موطن فرضى هومر .\r\n( 9 ) -  Erythree \r\n","page_name":" 225 ","page_number":237},
  {"content":"\r\n\r\nبودند . آنچه ساكنان دوازده شهر يونى را كه نام بردم از ديگر مردمان يونى جدا ميكرد اين بود كه همهء مردم يونان در آن زمان دچار ضعف و فتور بودند ولى مردم يونى از ديگر اقوام يونانى ضعيف‌تر بودند ، به حدى كه اصلا به آنها توجهى نميشد و به حساب نميآمدند . باستثناى شهر آتن ، شهر مهم ديگرى در سرزمين آنها نبود .\r\nبه همين جهت است كه ديگر مردمان يونى و بخصوص اهالى آتن از اين نام بدشان ميآمد و حاضر نبودند كه ديگران آنها را يونى بنامند . و حتى امروز هم به نظر چنين ميرسد كه از داشتن اين اسم خجالت ميكشند و شرم دارند . برعكس ، دوازده شهرى كه از آنها نام بردم به اين اسم به خود ميبالند و فخر ميكنند . اين دوازده شهر معبدى مخصوص به خود ساخته بودند كه پانيونيون نام داشت « 1 » و تصميم گرفته بودند كه هيچيك از ديگر مردمان يونى را به داخل آن راه ندهند ( ولى هيچيك از اقوام يونانى باستثناى اهالى ازمير چنين تقاضائى نكرده بودند ) « 2 » .\r\n144 - همچنين است اقوام درى « 3 » كه در اين سرزمين سكونت دارند و در گذشته پانتاپول « 4 » نام داشتند و امروز هكساپول « 5 » ناميده ميشوند . آنها نيز هيچيك از اقوام درى مجاور خود را به معبد تريوپيك « 6 » راه نميدهند و حتى كسان خود را كه خلافى نسبت بقوانين مرتكب شده باشند به اين معبد راه نميدهند . در بازىهائى كه بافتخار آپولون تريوپيون « 7 » ترتيب ميدادند سابقا براى جايزه برنده مسابقه سه -\r\n\r\n\r\n","description":"","footnote":"\r\n( 1 ) - دربارهء چگونگى معبد پانيونيون و وضع آن رجوع شود به بند 148 همين كتاب .\r\n( 2 ) - اين جمله معترضه درحقيقت نيش تمسخرآميز و تحقيرى است كه هردوت نسبت به دوازده شهر يونى روا ميدارد .\r\n( 3 ) - درى  ( Dorie )  يكى از نواحى يونان باستان واقع در جنوب تسالى است . اهالى درى يكى از اقوام اوليه يونان باستانند كه شبه جزيرهء پلوپونز را فتح و دولت اسپارت را تأسيس كردند .\r\n( 4 ) - پانتاپول  ( Pantapole )  يعنى اتحاد پنج شهر .\r\n( 5 ) - هكساپول  ( Hexapole )  يعنى اتحاد شش شهر .\r\n( 6 ) - معبد تريوپيك بر روى برجستگى شبه جزيرهء كيند  ( Cnide )  واقع در كارى در ساحل درياى اژه قرار داشت و بنام مؤسس افسانه‌اى خود تريوپاس  ( Triopas )  به اين نام خوانده ميشد .\r\n( 7 ) -  Apollon Triopion \r\n","page_name":" 226 ","page_number":238},
  {"content":"\r\n\r\nپايه‌هائى از برونز انتخاب ميكردند . برندگان اين جايزه حق نداشتند آن را از معبد خارج كنند ، بلكه مجبور بودند آن را در همان محل به خداوند هديه كنند .\r\nيك بار اتفاق افتاد كه يكى از اهالى هاليكارناس كه نامش آگاسيكلس « 1 » بود در مسابقه پيروز شد ولى رعايت اين قانون را نكرد ، جايزه را با خود برد و در ديوار خانه خود كار گذارد . به علت اين واقعه پنج شهر ديگر كه ليندوس « 2 » ، لالىسوس « 3 » ، كاميروس « 4 » ، كوس « 5 » و كنيد « 6 » نام داشتند ، شهر ششم را كه كاليكارناس بود از هيئت اجتماع خود بيرون كردند . اين بود مجازاتى كه به اين شهر تعلق گرفت .\r\n145 - مردمان يونى اتحاديه‌اى از دوازده شهر تشكيل داده‌اند و حاضر نيستند شهرهاى ديگر را به داخل آن راه دهند . به نظر من علت اين امر آنست كه وقتى در گذشته اين مردمان در پلوپونز سكونت داشتند در آنجا نيز دوازده شهر داشته‌اند ، همچنانكه امروز مردمان آكه « 7 » كه آنها را رانده و جاى آنها را گرفته‌اند خود دوازده شهر دارند اين دوازده شهر عبارتند از پلن « 8 » كه اولين شهر بر سر راه سيكيون « 9 » مىباشد ، بعد از آن شهرهاى اژيئرا « 10 » و اگه « 11 » قرار دارند كه رود كراتيس « 12 » كه هرگز خشگ نميشود در آن جارى است . در ايتاليا رودى است كه بنام همين رود به كراتيس\r\n\r\n\r\n","description":"","footnote":"\r\n( 1 ) -  Agasicles \r\n( 2 ) -  Lindos \r\n( 3 ) -  Lalysos \r\n( 4 ) -  Camiros \r\n( 5 ) -  Cos \r\n( 6 ) - كند  ( Cnide )  شهر قديم كارى واقع در ساحل آسياى صغير در كنار درياى اژه .\r\n( 7 ) -  Acchee \r\n( 8 ) -  Pellene \r\n( 9 ) -  Sikyone \r\n( 10 ) -  Aigeira \r\n( 11 ) -  Aigai \r\n( 12 ) -  Crathis \r\n","page_name":" 227 ","page_number":239},
  {"content":"\r\n\r\nمعروف است . بعد شهرهاى بورا « 1 » و هليكه « 2 » قرار دادند كه وقتى يونىها بوسيله مردمان آكه مغلوب شدند ناگزير به اين دو شهر پناه بردند . سپس شهرهاى اژيون « 3 » ، ريپس « 4 » ، پاتره « 5 » ، فارا « 6 » و اولنوس « 7 » ، قرار دادند كه رود بزرگ پئيروس « 8 » در حوالى آنها جارى است . بعد از آنها شهرهاى ديمه « 9 » و تريتيا « 10 » ميباشند . اين دو شهر تنها شهرهائى هستند ، كه در داخل خشگى واقع شده‌اند . اين بود اسامى دوازده شهر امروزى مردمان آكه ، كه در گذشته متعلق به مردمان يونى بوده است .\r\n146 - به اين دليل است كه يونىهاى ساكن آسيا نيز دوازده شهر دارند « 11 » ؛ چه اگر بگوئيم كه آنها بيش از ديگر مردمان يونى خصوصيات نژادى خود را حفظ كرده‌اند و يا از نژادى عالىتر ميباشند سخن بى جا و ابلهانه گفته‌ايم ، زيرا بين آنها دستهء بزرگى از مردمان آبانت « 12 » متعلق به اوبه « 13 » يافت ميشوند كه هيچ وجه مشتركى حتى از\r\n\r\n\r\n","description":"","footnote":"\r\n( 1 ) -  Boura \r\n( 2 ) -  Helike \r\n( 3 ) -  Aigion \r\n( 4 ) -  Rhyps \r\n( 5 ) -  Patrai \r\n( 6 ) -  Phara \r\n( 7 ) -  Olenos \r\n( 8 ) -  Peiros \r\n( 9 ) -  Dyme \r\n( 10 ) -  Tritaia \r\n( 11 ) - از اين عبارت چنين استنباط مىشود كه اگر يونىهاى ساكن آسياى صغير حاضر بقبول بيش از دوازده شهر نمىشدند علت آن نبود كه خود را برتر از ديگر مردمان يونى ميدانستند ، بلكه علت آن بود كه اين عدد براى آنها جنبهء سنت و عادت پيدا كرده بود . اگر چنين باشد ، اين موضوع با گفته هردوت در بندهاى قبل تطبيق نميكند .\r\n( 12 ) -  Abantes \r\n( 13 ) - اوبه  ( Eubee )  يكى از جزاير مجمع الجزاير يونان واقع در مشرق خاك اصلى يونان .\r\n","page_name":" 228 ","page_number":240},
  {"content":"\r\n\r\nلحاظ اسم با مردم يونى ندارند « 1 » و بعلاوه اقوام ديگرى از قبيل مينىهاى اوركومن « 2 » ، مردمان كادمه « 3 » و مردمان دريوپ « 4 » و فراريان شهر فوسه و مردمان مولوس « 5 » و پلازژهاى « 6 » ساكن آركادى « 7 » و درىهاى ساكن اپيدور « 8 » و بسيارى اقوام ديگر با آنها مخلوط شده‌اند . آن دسته از مردمان يونى كه از پرتيانه « 9 » آتنىها عزيمت كرده‌اند و خود را بهترين و اصيل‌ترين عناصر يونانى ميدانسته‌اند ، در موقعى كه براى مهاجرت حركت كردند زن بهمراه خود نبرده بودند و پس از كشتن مردم كارى با زنان آنها ازدواج كردند . به علت همين جنايت و كشتار است كه اين زنان قانونى براى خود وضع كردند كه خود رعايت اجراى آن را بقيد سوگند محترم داشتند و سپس آن را به دختران خود منتقل كردند . بموجب اين قانون زنان حق نداشتند\r\n\r\n\r\n","description":"","footnote":"\r\n( 1 ) - قيد اينكه « هيچ وجه مشتركى با مردمان يونى ندارند . . . » نسبت باقوامى كه هردوت بعدا نيز نام ميبرد صادق است ، با اين تفاوت كه نسبت به مردمان آبانت قيد اين مطلب مناسبتى خاص دارد زيرا مردمان آبانت از ناحيه اوبه  ( Eubee )  به آسيا مهاجرت كرده بودند و ناحيه اوبه ناحيه‌اى بود كه اكثريت ساكنان آن را مردمان يونى تشكيل ميدادند .\r\n( 2 ) - اوركومن  ( Orchomene )  شهرى بود در بئوسى  ( Beotie )  واقع در يونان باستان كه در عهد عتيق پايتخت اقوام مينى  ( Mynie )  بود .\r\n( 3 ) - كادمه  ( Cadmee )  يكى از قلعه‌هاى معروف يونان در ايالت بئوسى  ( Beotie )  بود .\r\n( 4 ) -  Driope \r\n( 5 ) -  Molosse \r\n( 6 ) - پلازژ  ( Pelazges )  نام قومى است بسيار كهن كه در زمان‌هاى ماقبل تاريخ در سرزمين يونان و آسياى صغير و جزاير ايتاليا و ايتالياى اصلى سكونت داشت . بلازژها كه تمدنى بدوى داشتند هرگز به صورت ملتى واحد متشكل نشدند و بعدها بوسيله يونانيان از يونان رانده شدند و جمعى از آنها باسارت درآمدند . اقوامى كه از نژاد پلازژ ميباشند عبارتند از اهالى تراس ، اهالى فريژى ، اهالى ليدى ، كاريها ، اتروسك‌ها ، ايتاليائيهاى ساكن جزاير و آلبانيها .\r\n( 7 ) - آركادى  ( Arcadie )  يكى از نواحى مركزى يونان باستان واقع در شبه جزيرهء پلوپونز كه شهرهاى معروف آن عبارت بود از تژه  ( Tegee )  و اركومن  ( Orchomene )  .\r\nامروز شهر اخير را ترىپوليس  ( Tripolis )  مينامند .\r\n( 8 ) - اپيدور  ( Epidaure )  يكى از شهرهاى يونان باستان واقع در آرگوس در ساحل درياى اژه است . معبد بزرگ آن زيارتگاه بيمارانى بود كه از سراسر يونان به آن محل مىشتافتند .\r\n( 9 ) - پريتانه  ( Prytanee )  مركز شهر آتن بود كه مهاجرين يونانى هنگام حركت بسوى مناطق جديد از آنجا مشعل و آتش با خود برداشتند و همراه بردند .\r\n","page_name":" 229 ","page_number":241},
  {"content":"\r\n\r\nهرگز با شوهران خود غذا بخورند يا آنها را بنام صدا كنند ، زيرا آنها قاتلين پدر و مادر و شوهران و فرزندان آنها بودند و بعد از ارتكاب اين جنايات آنان را بزنى انتخاب كرده بودند . اين وقايع در شهر ملط اتفاق افتاده بود .\r\n147 - بعضى از يونىهاى آسيا پادشاه خود را از خانواده‌اى از نژاد ليسى « 1 » و از فرزندان گلوكوس « 2 » پسر هيپولوكوس « 3 » انتخاب كرده بودند و بعضى ديگر از خاندان كوكون « 4 » از اهل پيلوس « 5 » و از اعقاب كودروس « 6 » پسر ملانتوس « 7 » برگزيده بودند « 8 » .\r\nدر بعضى نقاط نيز افرادى از هردو خاندان بپادشاهى گرفته بودند . چون اين مردمان از ديگر يونىها بيشتر به صفت يونىبودن خود علاقمندند ، چه بهتر كه آنها از يونىهاى خالص باشند ، ولى حقيقت آنست كه تمام كسانى كه در اصل ساكن آتن بوده‌اند و مراسم جشن آپاتورى « 9 » را برپا ميكنند يونى محسوب ميشوند . در عمل تمام مردم يونى ، باستثناى ساكنان افز و كولوفون اين عيد را جشن ميگيرند .\r\nساكنان اين دو شهر تنها كسانى از يونىها هستند كه نسبت به برگزارى اين جشن قصور ميكنند و علت اين قصور نيز گويا قتل و جنايتى بوده است .\r\n148 - پانيونيون « 10 » محلى است مقدس در كوهستان ميكال « 11 » كه رو بشمال واقع شده و\r\n\r\n\r\n","description":"","footnote":"\r\n( 1 ) -  Lycie \r\n( 2 ) -  Glaucos  صياد معروف اهل بئوسى  ( Beotie )  كه بعدها خداى ملاحان شناخته شد .\r\n( 3 ) -  Hippolochos \r\n( 4 ) -  Caucone \r\n( 5 ) -  Pylos \r\n( 6 ) -  Codros \r\n( 7 ) -  Melanthos \r\n( 8 ) - اين مطلب كه كودروس  ( Codros )  از اهل پيلوس بوده و يكى از فرزندان او مهاجرين را به ملط هدايت كرده است بار ديگر در كتاب پنجم هردوت ( بند 65 ) تكرار مىشود .\r\n( 9 ) -  ( Apaturies )  - اين جشن كه در بين بسيارى از خانواده‌هاى يونان مرسوم بود سه روز طول ميكشيد . در روز سوم اطفالى كه در آن سال متولد شده بودند به رئيس خانواده معرفى ميشدند تا پس از آنكه شرعى بودن آنها مسلم شود نام آنان در دفتر خانواده ثبت شود .\r\n( 10 ) -  Panionion \r\n( 11 ) - كوه ميكال  ( Mycale )  واقع در سرزمين پرين  ( Priene )  .\r\n","page_name":" 230 ","page_number":242},
  {"content":"\r\n\r\nعموم يونىها آن را به پوزئيدون هليكونيوس « 1 » اختصاص داده‌اند . كوه ميكال يكى از برجستگىهاى قاره است كه در جهت مغرب در برابر ساموس « 2 » پيش ميرود .\r\nيونىهاى شهرهاى دوازده‌گانه براى برگزار كردن مراسم جشنى كه پانيونيا « 3 » ناميده بودند در اين محل اجتماع ميكردند . تنها اسامى جشن‌هاى يونى نيست كه با اين حرف تمام مىشود ، بلكه اسامى جشن‌هاى عموم يونانيان مانند اسامى پارسى « 4 » عموما با يك حرف معين خاتمه مييآبند .\r\n149 - اين بود شهرهاى يونى ، و اكنون بپردازيم به شرح شهرهاى قوم ائولى « 5 » كه عبارتند از : شهر كيمه « 6 » معروف به فريكونيس « 7 » ، لريزه « 8 » ، نئون تيكوس « 9 » ، تمنوس « 10 » ، كيلا « 11 » ، نوسيون « 12 » ، اژيروئسا « 13 » ، پيتانه « 14 » ، اگييه « 15 » ، ميرنيا « 16 » ، گرونيا « 17 » . اين بود\r\n\r\n\r\n","description":"","footnote":"\r\n( 1 ) -  ( Poseidon Heliconios )  - پوزئيدون  ( Poseidon )  يا نپتون  ( Neptune )  خداوند دريا و انهار .\r\n( 2 ) - ساموس  ( Samos )  يكى از جزاير مجمع الجزاير يونان .\r\n( 3 ) -  Panionia \r\n( 4 ) - اشاره‌اى كه در اين عبارت به اسامى پارسى شده اگر انتساب آن به شخص هردوت مسلم باشد قطعا به صورت يادداشت در حاشيه بوده است نه در متن . ( رجوع شود به توضيح خارج از متن ) .\r\n( 5 ) - قوم ائولى  ( Eolie )  يكى از اقوام يونانىنژاد است كه مدتها در شبه جزيره پلوپونز رحل اقامت افكنده بودند و بعدها در نتيجه هجوم قوم درى  ( Dorie )  به سرزمين آسياى صغير پناهيده شد و ناحيه ائولى را بنام خود تأسيس كرد كه شهرهاى آن در دنياى باستان شهرتى خاص يافت .\r\n( 6 ) -  Kyme \r\n( 7 ) -  Phriconis \r\n( 8 ) -  Lerisai \r\n( 9 ) -  Neon Teichos \r\n( 10 ) -  Temnos \r\n( 11 ) -  Killa \r\n( 12 ) -  Notion \r\n( 13 ) -  Aigiroessa \r\n( 14 ) -  Pitane \r\n( 15 ) -  Aigaiai \r\n( 16 ) -  Myrnia \r\n( 17 ) -  Gruneia \r\n","page_name":" 231 ","page_number":243},
  {"content":"\r\n\r\nشهرهاى قديم مردمان ائولى كه تعداد آنها يازده بود . يونىها يكى از شهرهاى آنها را كه ازمير نام دارد از آنها گرفته‌اند ، چه در اصل شهرهاى ائولى نيز در قاره آسيا بتعداد دوازده بوده است . سرزمينى كه اقوام ائولى براى مهاجرت و سكونت برگزيدند از سرزمين يونىها حاصلخيزتر است ولى آب و هواى آن به خوبى آب و هواى سرزمين يونىها نيست . و اما چگونه مردمان ائولى شهر ازمير را از دست دادند :\r\n150 - جمعى از ساكنان شهر كولوفون كه از حريفان خود در سياست شكست خورده و مجبور به ترك وطن شده بودند به مردمان ائولى پناه بردند و آنها نيز پناهندگان را پذيرفتند . چون اهالى شهر ازمير جشنى در خارج از حصار شهر بافتخار ديونيزيوس « 1 » برگزار ميكردند ، تبعيدشدگان شهر كولوفون كه انتظار اين لحظه را ميكشيدند دروازه‌هاى شهر را به روى آنان بستند و شهر را تصاحب كردند .\r\nعموم مردم ائولى بكمك مردم ازمير آمدند . بموجب قراردادى كه منعقد شد قرار بر اين شد كه ائولىها از شهر ازمير صرفنظر كنند به شرط آنكه يونىها اثاث و اموال منقول آنها را به آنها مسترد كنند . همين كه اين قرارداد اجرا شد ، ساكنان يازده شهر ديگر مردم شهر ازمير را بين خود قسمت كردند و آنانرا به داخل شهر خود پذيرفتند . اين بود شهرهاى ائولى كه در آسيا واقعست كه البته شهرهاى ناحيه ايد « 2 » كه از آن مجزاست به حساب نيامده است .\r\n151 - و اما شهرهائى كه در جزاير قرار دارند ، پنج شهر از اينها در جزيرهء لسبوس واقع شده است ( شهر آريسبا « 3 » كه ششمين شهر اين جزيره بود با اينكه مردم آن با مردم ديگر شهرهاى جزيره نژادى مشترك داشتند باسارت و بردگى ساكنان متيمن « 4 » درآمده بودند . ) در جزيرهء تندوس « 5 » فقط يك شهر وجود دارد و\r\n\r\n\r\n","description":"","footnote":"\r\n( 1 ) - ديونيزوس  ( Dionysos )  يا باكشوس  ( Bacchus )  خداوند شراب در دنياى باستان .\r\n( 2 ) - ايدا  ( Ida )  نام ناحيه‌ايست كوهستانى واقع در ميزى  ( Mysie )  در آسياى صغير - كوهستان ديگرى به همين نام در جزيره كرت  ( Crete )  وجود دارد .\r\n( 3 ) -  Arisba \r\n( 4 ) -  Methymne \r\n( 5 ) -  Tenedos \r\n","page_name":" 232 ","page_number":244},
  {"content":"\r\n\r\nيك شهر هم در جزايرى وجود دارد كه به « صدجزيره » « 1 » معروف‌اند . اهالى جزيرهء لسبوس مانند ديگر يونىهائى كه در جزاير ميزيستند از هيچ خطرى از جانب كوروش نمىهراسيدند . بقيهء شهرها باتفاق آراء تصميم گرفتند در راهى كه يونىها به روى آنها گشوده بودند قدم گذارند .\r\n152 - همين كه نمايندگان يونى و ائولى به اسپارت رسيدند چون در كار خود شتاب داشتند بدون تأمل نمايندهء شهر فوسه را كه پىترموس « 2 » نام داشت انتخاب كردند « 3 » تا بنمايندگى از طرف آنها بمذاكره پردازد . اين شخص لباسى ارغوانى و مجلل در بركرد « 4 » تا آواز جلال او به گوش اهالى اسپارت برسد و جمعيت بيشترى براى شنيدن سخنان او اجتماع كند . وقتى مردم اجتماع كردند ، نمايندهء شهر فوسه خطابه‌اى طولانى براى آنها قرائت كرد « 5 » و از آنها خواست كه بكمك يونىها بشتابند .\r\nولى اهالى لاكدمون حاضر بقبول سخنان آنان نشدند و تقاضاى كمك آنان را رد كردند . فرستادگان يونى مراجعت كردند ، ولى اهالى لاكدمون كه تقاضاى آنها را رد كرده بودند عده‌اى از مردمان خود را بر يك كشتى كه پنجاه پاروزن داشت قرار دادند و بدنبال آنها فرستادند . من تصور ميكنم قصد آنها اين بود كه تحولات\r\n\r\n\r\n","description":"","footnote":"\r\n( 1 ) - « صدجزيره » عبارت بود از مجموع جزايرى كه بين جزيره لسبوس و آسيا قرار داشت . شهرى كه در اين جزاير بود و هروت بدان اشاره مىكند درحقيقت به معناى امروز كلمه به صورت يك اجتماع متمركز نبود بلكه وجه تسميه آن به شهر بيشتر از جهت حقوق شهرنشينى بود كه ساكنان اين جزاير كسب كرده بودند .\r\n( 2 ) -  Pythermos \r\n( 3 ) - هر شهر يك نماينده فرستاده بود .\r\n( 4 ) - مردم اسپارت كه غالبا روحيه‌اى نظامى و خشن داشتند چندان به تجمل و شكوه علاقه نداشتند . شايد نمايندهء شهر فوسه تصور كرده بود با در بركردن لباسى مجلل و رنگين جمعى بيشتر از اهالى را براى تماشا گرد خود جمع خواهد كرد ولى غافل بود كه چون اين رفتار مخالف سنن و رسوم مردم اسپارت بود نتيجه‌اى عكس از آن حاصل ميشد .\r\n( 5 ) - خطابه‌هاى طولانى نيز مورد نفرت و انزجار مردمان اسپارت بود ، چه آنها در بيان مقصود خود معروف باختصار و كوتاهى كلام بودند به حدى كه كلمهء لاكونيك  ( Laconique )  كه در اصل براى توصيف مليت مردم اسپارت به كار ميرفت و معناى آن « اهل لاكونى » بود امروز در بعضى از زبانهاى ريشهء لاتن به معناى ايجاز و اختصار در كلام به كار ميرود .\r\n","page_name":" 233 ","page_number":245},
  {"content":"\r\n\r\nروابط كوروش و يونىها را از نزديك مراقب باشند . همين كه اين مردان به شهر فوسه رسيدند ، يكى از بين خود كه لاكرينس « 1 » نام داشت و مورد احترام بود بنمايندگى به سارد فرستادند تا از جانب اهالى لاكدمون به كوروش اعلام كند كه حق ندارد هيچيك از شهرهاى يونانى را ويران كند ، چه آنها به اين عمل به چشم بد مينگرند .\r\n153 - بطوريكه نقل ميكنند ، همين كه فرستاده اين مطلب را به كوروش ابلاغ كرد ، كوروش از يونانيانى كه نزد او بودند پرسيد اين لاكدمونىها چگونه مردمانى هستند و عدهء آنها چه مقدار است كه چنين به او تحكم ميكنند « 2 » . همين كه دربارهء يونانيان اطلاعاتى كسب كرد ، گويا خطاب به فرستادگان اسپارت چنين گفته بود : « تا امروز من هرگز از مردمانى كه در محلى معين در مركز شهر خود جمع ميشوند و بقيد سوگند يكديگر را فريب ميدهند ترس نداشته‌ام . اگر من سالم بمانم ، اين اشخاص ديگر دربارهء مصائب يونىها پرحرفى نخواهند كرد ، بلكه دربارهء مصائب خود گفتگو خواهند كرد . » كوروش اين اهانت را خطاب به تمام يونانيان بر زبان جارى كرد زيرا در تمام يونان بازارهائى براى خريدوفروش موجود بود ، در حالى كه پارس‌ها عادت به تشكيل بازار ندارند و هيچ محلى مخصوص اين كار نمىشناسند « 3 » . سپس كوروش شهر سارد را بيكى از اهل پارس بنام تابالوس « 4 » سپرد و يكى از اهل ليدى را بنام پاكتيس « 5 » مأمور كرد خزاين كرزوس و ديگر\r\n\r\n\r\n","description":"","footnote":"\r\n( 1 ) -  Lacrines \r\n( 2 ) - در نظر پارس‌هاى قديم تعداد نفرات يك ملت تا حدى مقياسى براى سنجش قدرت و نيروى آن محسوب ميشد ( بند 136 همين كتاب ) .\r\n( 3 ) - گرنفون در كتاب خود تحت عنوان سيروپدى  ( Syropedie )  اين مطلب را تأييد نميكند . ولى او نيز در اين موضوع كه پارس‌ها از سروصدا و فرياد فروشندگان نفرت داشتند با هردوت هم‌عقيده است .\r\n( 4 ) -  Tabalos \r\n( 5 ) -  Pactyes \r\n","page_name":" 234 ","page_number":246},
  {"content":"\r\n\r\nاهالى ليدى را حمل كند « 1 » . خود نيز بدون اينكه در نظر اول توجهى به يونىها كند به اكباتان عزيمت كرد و كرزوس را با خود برد . علت آن بود كه بابل و اقوام باكترى « 2 » و ساس « 3 » و مصرىها مشكلاتى براى او ايجاد كرده بودند و كوروش تصميم داشت يكى از فرماندهان خود را به جنگ با يونىها بفرستد و خود شخصا براى جنگ با دشمنانى كه نام بردم عزيمت كند .\r\n154 - وقتى كوروش از سارد خارج شد ، پاكتيس مردم ليدى را بمخالفت با او و تابالوس برانگيخت . وى متوجهء ساحل شد و چون تمام خزائنى كه از سارد خارج شده بود در اختيار او بود مزدورانى اجير كرد و ساكنان سواحل را در جنگ با پارس‌ها با خود همداستان كرد . پس به سارد حمله برد و تابالوس را در ارگ شهر محاصره كرد .\r\n155 - همين كه كوروش در طى راه از اين وقايع باخبر شد ، خطاب به كرزوس چنين گفت : « كرزوس ، سرانجام حادثه‌اى كه در سارد براى من روى داده است چه خواهد بود ؟ چنين به نظر ميرسد كه ليدىها دست از ايجاد مشكلات براى من و خود برنخواهند داشت . در انديشه‌ام كه آيا بهتر نيست آنها را به بردگى و اسارت درآورم . من كار كسى را كرده‌ام كه بعد از قتل پدر ، فرزندان او را عفو مىكند .\r\nبدين ترتيب ، ترا كه براى ليدىها از يك پدر عزيزتر بودى با خود ميبرم ، در حالى كه شهر را به خود آنها واگذار كرده‌ام و با اين حال درشگفتم كه چگونه بر ضد من طغيان كرده‌اند ! » كوروش آنچه ميانديشيد بر زبان ميراند . كرزوس كه بيم داشت مبادا پادشاه شهر سارد را از بيخ‌وبن ويران كند چنين پاسخ داد : « اى\r\n\r\n\r\n","description":"","footnote":"\r\n( 1 ) - ظاهرا اين غنيمت جنگى بزرگ را بيكى از اماكن شاهى واقع در شوش يا اكباتان منتقل ميكرده‌اند . نكته جالب در اين مورد اينست كه كوروش نظارت حمل اين خزاين را بيكى از اهالى ليدى سپرده بود .\r\n( 2 ) - باكترى  ( Bactrie )  يا باخترى نام اقوامى بود كه در سرزمين باكتريان واقع در تركستان امروز كه مدتى محل اقامت آريائىهاى قديم محسوب ميشد سكونت داشتند .\r\n( 3 ) -  Saces \r\n","page_name":" 235 ","page_number":247},
  {"content":"\r\n\r\nپادشاه ، آنچه ميگوئى درست است ، با اين حال تسليم خشم‌وغضب مشو و يك شهر باستانى را ويران مكن ، چه اين شهر نسبت به آنچه در گذشته روى داده و آنچه امروز روى ميدهد گناهى به گردن ندارد . آنچه در گذشته روى داده مسبب آن من بوده‌ام و مسئوليت آن را من به عهده ميگيرم . ولى آنچه امروز روى ميدهد مقصر آن پاكتيس است كه تو خود شهر سارد را به او سپرده‌اى . او است كه بايد مورد مجازات تو واقع شود . مردم ليدى را عفو كن و براى اينكه آنها بار ديگر طغيان نكنند و خطرى از جانب آنها متوجه تو نباشد آنچه به تو ميگويم به آنها تحميل كن : آنها را از داشتن سلاح جنگى منع كن و به آنان امر كن در زير لباس روئين خود قبائى بر تن كنند و كفش‌هاى پاشنه بلند برپا كنند . به آنها امر كن كه بفرزندان خود نواختن چنگ و موسيقى و تجارت و كسب بياموزند « 1 » . اى پادشاه ، به زودى مشاهده خواهى كرد كه مردان خوى زنان يافته‌اند بقسمى كه ديگر بيمى از طغيان و شورش آنها نخواهى داشت . »\r\n156 - كرزوس از آن جهت به كوروش چنين توصيه ميكرد كه معتقد بود اين مجازات‌ها براى مردم ليدى از اسارت و فروخته‌شدن در كوچه و بازار قابل تحمل تر است ( چه او اطمينان داشت كه چنانچه دليل معقولى به كوروش ارائه نميداد نميتوانست او را از اجراى تصميم خود منصرف كند ) . و نيز كرزوس بيم داشت كه مبادا ليدىها حتى اگر در حال حاضر از خطر سالم جهند ، در آينده بار ديگر بر ضد پارس‌ها بشورند و موجبات نابودى خود را فراهم كنند . كوروش اين پيشنهاد را از روى ميل پذيرفت ، خشم خود را تسكين داد و اظهار كرد كه با عقيدهء كرزوس موافق است . پس يكى از مادها را كه مازارس « 2 » نام داشت طلبيد و به او امر كرد اقداماتى كه كرزوس توصيه ميكرد به اطلاع مردم ليدى برساند و نيز فرمان داد تمام افراد ديگرى كه با ليدىها در حمله به سارد شركت كرده\r\n\r\n\r\n","description":"","footnote":"\r\n( 1 ) - بطوريكه مطالب بند 94 همين كتاب حاكى است ، اهالى ليدى در گذشته به اين امور علاقه‌اى خاص داشته‌اند .\r\n( 2 ) -  Mazares \r\n","page_name":" 236 ","page_number":248},
  {"content":"\r\n\r\nبودند اسير كند و شخص پاكتيس را بهر قيمتى ممكن است زنده در محضر او حاضر كند .\r\n157 - كوروش اين اوامر را در ضمن راه صادر كرد و سپس به راه خود بسوى سرزمين پارس ادامه داد . وقتى پاكتيس از نزديك شدن سپاهى كه براى مقابله با او ميآمد اطلاع يافت دچار بيم و هراس شد و به كيمه « 1 » گريخت . مازارس از اهل ماد قسمتى از سپاه كوروش را كه همراه داشت بسوى سارد راند و چون پاكتيس و همراهان او را در آنجا نيافت شروع باجراى اوامر كوروش در مورد ليديها كرد . در اثر اجراى اين اوامر طرز زندگى ليدىها به كلى تغيير كرد . سپس مازارس فرستادگانى به كيمه اعزام كرد و امر كرد پاكتيس را به او تسليم كنند . اهالى كيمه تصميم گرفتند براى مشورت نسبت به اين امر به خداوند برانشيد « 2 » مراجعه كنند و نظر او را بخواهند ، زيرا در برانشيد معبدى با هاتف از زمان‌هاى قديم موجود بود كه عموم مردم ائولى و يونى را عادات چنين بود كه به آن معبد براى مشورت مراجعه كنند . اين محل در شمال شهر ملط بالاتر از بندر پانورموس « 3 » قرار دارد .\r\n158 - پس اهالى كيمه كسانى به برانشيد فرستادند و سؤال كردند چه رفتارى بايد نسبت به پاكتيس در پيش گيرند تا خداوندان را خوش آيد . پاسخ هاتف به اين سؤال اين بود كه پاكتيس را به پارس‌ها بايد تسليم كنند . وقتى اين جواب را به كيمه رساندند و مردم كيمه از مفاد آن مطلع شدند همه براى تسليم پاكتيس آماده شدند . ولى در همان موقع كه اكثر مردم شهر خود را براى اين كار آماده ميكرد يكى از اهالى كه شخصيتى برجسته داشت و آريستوديكوس « 4 » فرزند هراكليئدس « 5 » ناميده ميشد همشهريان خود را از اين اقدام بازداشت و نسبت\r\n\r\n\r\n","description":"","footnote":"\r\n( 1 ) -  Kyme \r\n( 2 ) -  Branchides  - يكى از شهرهاى يونى باستان واقع در نزديكى ملط كه محل يكى از هاتف‌هاى معروف باستان بود .\r\n( 3 ) -  Panormos \r\n( 4 ) -  Aristodicos \r\n( 5 ) -  Heracleides \r\n","page_name":" 237 ","page_number":249},
  {"content":"\r\n\r\nبه صحت گفتار فرستادگان ترديد كرد و به اهالى كيمه توصيه كرد به همان قسم كه تاكنون رفتار كرده‌اند رفتار كنند تا فرستادگان ديگرى كه خود نيز از آنها بود براى بار دوم براى مشورت با خدايان دربارهء پاكتيس عزيمت كنند .\r\n159 - وقتى اين فرستادگان به برانشيد رسيدند ، آريستوديكوس كه از بين آنها براى مشورت با خداوند انتخاب شده بود از هاتف چنين پرسيد : « اى پادشاه ، پاكتيس از اهل ليدى زارىكنان بما پناه آورده . او از مرگ سخت و دشوارى كه پارس‌ها براى او در نظر دارند ميگريزد . اكنون پارس‌ها او را مطالبه ميكنند و به اهالى كيمه امر كرده‌اند او را تسليم كنند . ولى ما با اينكه از قدرت پارس‌ها بيمناكيم ، تاكنون جرأت نكرده‌ايم پناهندهء خود را به آنها تسليم كنيم و منتظر هستيم كه تو با صراحت تمام آنچه بايد بكنيم بر ما فاش سازى . » اين بود سؤالى كه او بر هاتف مطرح كرد . خداوند بار ديگر همان پيشگوئى را تكرار كرد و توصيه كرد پاكتيس را به پارس‌ها تسليم كنند . در اين موقع آريستوديكوس عمدا چنين كرد :\r\nگرداگرد معبد به گردش پرداخت و گنجشگ‌ها و ديگر انواع پرندگانى را كه در معبد لانه كرده بودند از آشيانه‌هاى خود راند . و بطوريكه نقل ميكنند ، در موقعى كه او به اين كار مشغول بود ، صدائى از اعماق معبد خارج شد و خطاب به آريستوديكوس چنين گفت : « ايكه ناپاك‌ترين مردمان ، چگونه جرأت كردى چنين رفتار كنى ؟ تو پناهندگان معبد ما را ميرانى ! » آريستوديكوس دردم با خونسردى پاسخ داد : « اى پادشاه ، تو كه با پناهندگان خود چنين مساعدت ميكنى ، چگونه به اهالى كيمه امر ميدهى كه پناهندهء خود را تسليم كنند ؟ » خداوند نبونهء خود پاسخ داد : « آرى ، من چنين امر ميكنم ، تا بجبران ناپاكىهاى خود زودتر نابود شويد ، چه در اين صورت ديگر از هاتف سؤال نخواهيد كرد كه آيا ميتوان پناهنده‌اى را تسليم كرد . » « 1 »\r\n\r\n\r\n","description":"","footnote":"\r\n( 1 ) - درينصورت معلوم مىشود كه اگر خداى معبد برانشيد از لحاظ مشورت و قدرت غيبگوئى ضعيف بوده از پاسخ او استنباط مىشود كه لا اقل از حاضرجوابى و سخن‌سنجى بىبهره نبوده است .\r\n","page_name":" 238 ","page_number":250},
  {"content":"\r\n\r\n160 - وقتى اين سخنان براى مردم كيمه نقل شد و آنها از پاسخ هاتف مطلع شدند ، چون نميخواستند نه با تسليم او خود را نابود كنند و نه با نگهداشتن او متحمل محاصره و حملهء پارس‌ها شوند ، او را به خارج از كشور خود به ميتيلن « 1 » فرستادند .\r\nچون مازارس به اهالى ميتيلن پيغام فرستاد و امر كرد پاكتيس را تسليم كنند ، آنها حاضر شدند پناهنده را در مقابل مبلغى پول تسليم كنند . من نميتوانم بطور يقين مقدار اين پول را تعيين كنم ، زيرا معامله هرگز سرنگرفت . چه وقتى اهالى كيمه مطلع شدند كه اهالى ميتيلن براى تسليم پاكتيس مشغول مذاكره هستند « 2 » يك كشتى به لسبوس فرستادند و پاكتيس را به جزيرهء كيوس منتقل كردند .\r\nدر آنجا ساكنان جزيره او را به زور از معبد آتنا پوليوكوس « 3 » بيرون كشيدند و به پارس‌ها تسليم كردند و در مقابل ، پارس‌ها نيز آتارنوس « 4 » را به آنها واگذار كردند .\r\nسرزمين آتارنوس در ميزى « 5 » مقابل جزيرهء لسبوس قرار دارد « 6 » . بدين ترتيب پارس‌ها پاكتيس را تحويل گرفتند و او را سخت تحت نظر قرار دادند تا به كوروش تسليم كنند . مدتها بعد از اين واقعه ، هيچيك از ساكنان كيوس در موقعى كه قربانى به خداوندى اهداء ميكردند دانه‌هاى جوى را كه محصول سرزمين آتارنوس بود طبق رسوم مذهبى بر سر قربانى نمىافشاندند و با گندمى كه از اين سرزمين ميرسيد شيرينى مقدس نمىپختند و استعمال تمام محصولات اين ناحيه را براى امور\r\n\r\n\r\n","description":"","footnote":"\r\n( 1 ) - ميتيلن  ( Mytilene )  نام قديم جزيره لسبوس  ( Lesbos )  از مجمع الجزاير يونان واقع در جنوب اين سرزمين .\r\n( 2 ) - يعنى براى فروش او مشغول مذاكره با پارس‌ها شده بودند .\r\n( 3 ) - آتنا  ( Athena Poliouchos )  يا آتنه  Athene  الهه يونان باستان و مظهر فكر و انديشه و حامى شهر آتن كه در رم باستان مينرو  ( Minerve )  ناميده ميشد .\r\n( 4 ) -  Atarneus  يكى از نواحى ميزى واقع در شمال غربى آسياى صغير .\r\n( 5 ) - ميزى  ( Mysie )  ناحيه‌اى بود در شمال غربى آسياى صغير كه مهم‌ترين شهرهاى آن شهر معروف تروآ  ( Troie )  و شهر لامپساك  ( Lamsaque )  بود كه شارون  ( Charon )  محقق معروف باستان در آنجا متولد شده بود .\r\n( 6 ) - اين منطقه بسيار حاصلخيز بود و يكى از مراكز توليد گندم محسوب ميشد ( كتاب ششم - بند 26 ) .\r\n","page_name":" 239 ","page_number":251},
  {"content":"\r\n\r\nمذهبى حرام ميدانستند .\r\n161 - پس از آنكه ساكنان كيوس پاكتيس را تسليم كردند ، مازارس به جنگ با كسانى رفت كه بهمدستى او تابالوس را محاصره كرده بودند . ساكنان پرين « 1 » را باسارت درآورد و با سربازان خود در سراسر دشت مآندر « 2 » به دست‌اندازى و غارت پرداخت و همين عمل را در مانيزى « 3 » تكرار كرد و كمى بعد بمرضى درگذشت .\r\n162 - بعد از مرگ مازارس ، هارپاگ از اعماق آسيا بفرماندهى جانشين او شد . او نيز از نژاد ماد بود و هم او بود كه آستياژ پادشاه ماد مائده‌اى كراهت‌آور براى او ترتيب داده بود و او بود كه كوروش را در رسيدن به سلطنت كمك كرده بود . همين كه هارپاگ از طرف كوروش به سمت فرمانده تعيين شد و به سرزمين يونى رسيد ، شروع كرد به تسخير شهرهاى اين ناحيه با انباشته كردن خاك و حفر خندق ، بدين ترتيب كه ابتداء ساكنان شهرها را ناگزير ميكرد به داخل حصارها پناه برند و سپس خاك زيادى در برابر حصار انباشته ميكرد و در پناه آن به حمله ميپرداخت .\r\n163 - نخستين شهر يونى كه مورد حمله قرار گرفت شهر فوسه بود . ساكنان اين شهر نخستين يونانيانى هستند كه بدريانوردى در درياهاى دور پرداخته‌اند . هم آنها هستند كه خليج آدرياتيك و سرزمين تيرنى « 4 » و ايبرى « 5 » و تارتسوس « 6 » را كشف\r\n\r\n\r\n","description":"","footnote":"\r\n( 1 ) -  Priene \r\n( 2 ) - مآندر  ( Meandre )  كه در اصطلاح امروز تركها مندرس ناميده مىشود نام ناحيه‌اى از آسياى صغير بود كه بوسيله رودى كه به همين نام خوانده ميشد آبيارى ميشد .\r\n( 3 ) - مانيزى  ( Magnesie )  يا مانيسا  ( Manisa )  نام يكى از شهرهاى آسياى صغير در عهد باستان است . جنگ مانيزى كه در سال 190 قبل از ميلاد بين سيپيون آسيائى و آنيتوكوس سوم اتفاق افتاد در همين محل بود .\r\n( 4 ) -  Tyrrhenie \r\n( 5 ) - ايبرى  ( Iberie )  نام يكى از نواحى قديم آسيا واقع در جنوب قفقاز است . اسپانياى قديم را نيز به همين نام ميخوانده‌اند .\r\n( 6 ) - سرزمين تارتسوس  ( Tartessos )  در نزديكى جبل الطارق كه مردمان قديم « ستون‌هاى هراكلس » نام نهاده بودند در منطقه كاديكس قرار داشت ( كتاب چهارم - بند 152 ) .\r\n","page_name":" 240 ","page_number":252},
  {"content":"\r\n\r\nكرده‌اند . آنها با كشتىهاى مدور بحرپيمائى نميكردند ، بلكه با كشتىهاى بزرگ و طويل به اين كار مىپرداختند « 1 » . وقتى آنها به تارتسوس رسيدند با پادشاه اين سرزمين كه آرگانتونيوس « 2 » نام داشت طرح دوستى ريختند . اين پادشاه مدت هشتاد سال در تارتسوس سلطنت كرد و جمعا مدت صد و بيست سال زندگى كرد . اهالى فوسه بدرجه‌اى محبت اين پادشاه را جلب كردند كه ابتدا از آنها دعوت كرد سرزمين يونى را ترك گويند و در كشور او هرجا كه مايل باشند مستقر شوند ؛ و بعد چون آنها در اخذ تصميم مردد بودند و از طرفى اخبار مربوط به پيشرفت پادشاه ماد « 3 » ميرسيد ، به آنها پول داد تا شهر خود را با حصارى مستحكم كنند . او پول زيادى به اهالى فوسه داد ، زيرا طول محيط حصار اين شهر به چند ستاد ميرسد و تمام آن از از قطعاتى بزرگ از سنگ بنا شده كه بدقت بر روى هم قرار داده‌اند .\r\n164 - بدين ترتيب بود كه اهالى فوسه موفق شدند حصار شهر خود را بنا كنند . هارپاگ سپاه خود را جلو راند و شهر را محاصره كرد ولى به اهالى اعلام كرد كه اگر يكى از برج‌هاى حصار را ويران كنند و يكى از خانه‌هاى شهر را ( بعنوان اطاعت به شاهنشاه ) « 4 » تخصيص دهند او دست از محاصره خواهد كشيد . اهالى فوسه كه حاضر\r\n\r\n\r\n","description":"","footnote":"\r\n( 1 ) - « كشتىهاى مدور » كشتىهائى بود كه در عهد باستان براى حمل‌ونقل عادى و تجارت به كار ميرفت ، وزن آنها زياد ولى سرعت سير آنها كم بود . براى درياهاى دوردست و لشگركشىهاى نظامى معمولا از كشتىهاى سريع السير و سبك كه به « كشتىهاى طويل » معروف بود استفاده ميكردند .\r\n( 2 ) -  Arganthonios \r\n( 3 ) - اصطلاح « پادشاه ماد » در اين مقام درست به كار برده نشده ، چه كوروش پادشاه ماد نبود و در اين زمان سروكار ساكنان يونى با پارس‌ها بود نه با مادها . نكته ديگر آنكه اهالى فوسه از موقعى از پيشرفت پارس‌ها دچار وحشت شده بودند كه شهر سارد سقوط كرده بود . و چون بين سقوط سارد و سقوط شهر آنها مدت كوتاهى فاصله شد ، معلوم نيست چگونه در اين مدت كوتاه آرگانتونيوس از راه دور از اين ماجرا مطلع شده و چگونه مردم فوسه فرصت يافتند كه در اين مدت كوتاه با كمك مالى او حصارى گرد شهر خود بنا كنند .\r\n( 4 ) - يادداشت خارج از متن كه براى روشن شدن عبارت از طرف مترجم اضافه شده .\r\nويران كردن يك برج تأثيرى در استحكام حصار نداشت و كاملا آشكار است كه مقصود هارپاگ كاملا تشريفاتى بوده و خواسته است با اين عمل اطاعت و انقياد اهالى فوسه را محرز نشان دهد .\r\n","page_name":" 241 ","page_number":253},
  {"content":"\r\n\r\nبقبول اسارت و بردگى نبودند پاسخ دادند كه بايد مدت يك روز باهم مشورت كنند و پس از آن پاسخ گويند و از هارپاگ تقاضا كردند در مدتى كه آنها به مشورت مشغولند سپاه خود را از گرد حصار شهر دور كند . هارپاگ به آنها پاسخ داد كه از نقشه آنها به خوبى مطلع است و با اين حال به آنها اجازه ميدهد كه باهم به مشورت بپردازند در مدتى كه هارپاگ سپاه خود را از حصار دور كرده بود اهالى فوسه كشتىهاى طويل خود را بادبان زدند ، زنان و فرزندان و اثاثيه خود را در آنها نهادند و مجسمه‌هاى خدايان معابد و ديگر هدايا را باستثناى اشياء برونزى و مرمرى و نقاشىها با خود به كشتى بردند . همين كه همه چيز را در كشتىها نهادند خود نيز بر آنها سوار شدند و بسوى كيوس بادبان برافراشتند و شهر فوسه خالى و بىسكنه بدست پارس‌ها افتاد .\r\n165 - اهالى فوسه كوشيدند جزايرى كه اوآنوس « 1 » نام دارد و به ساكنان كيوس متعلق بود از اينها خريدارى كنند ولى اهالى كيوس حاضر به فروش آن نشدند ، زيرا بيم داشتند مبادا اين جزاير به صورت مركز تجارتى درآيد و تمركز آن جزاير كار تجارت جزيرهء آنها را از بين ببرد . پس اهالى فوسه بسوى كيرنوس « 2 » شتافتند . بيست سال قبل آنها بتوصيهء هاتف يكى از معابد ، يكى از شهرهاى اين جزيره را كه آلاليا « 3 » نام داشت تملك كرده بودند . در موقعى كه اين وقايع روى ميداد آرگانتونيوس مرده بود « 4 » . در موقع حركت ، ابتدا به شهر فوسه نزديك شدند و محافظين پارسى را كه از طرف هارپاگ در آنجا مراقبت ميكردند و پادگان شهر را تشكيل ميدادند\r\n\r\n\r\n","description":"","footnote":"\r\n( 1 ) - جزاير اوآنوس  ( Oinousse )  بين جزيره كيوس و قارهء آسيا قرار داشت .\r\n( 2 ) - كيرنوس  ( Kyrnos )  همان كرس امروز است .\r\n( 3 ) - شهر آلاليا  ( Alalia )  كه بعدها آلريا  ( Aleria )  ناميده شد در ساحل شرقى جزيره كرس امروز قرار داشت .\r\n( 4 ) - آرگانتونيوس  ( Arganthonios )  پادشاه تارتسوس بود كه اهالى فوسه را قبل از حمله پارس‌ها به سرزمين خود دعوت كرده بود . . . ( بند 162 همين كتاب ) . اگر در اين زمان كه اهالى فوسه در جستجوى سرزمينى براى سكونت خود در درياها سرگردان بودند آرگانتونيوس زنده بود بطور يقين اهالى فوسه دعوت او را از روى ميل مىپذيرفتند .\r\n","page_name":" 242 ","page_number":254},
  {"content":"\r\n\r\nقتل عام كردند . سپس نفرين و لعنت ابدى به كسانى كردند كه از عزيمت صرفنظر كنند و به اين هم اكتفا نكردند و قطعه بزرگى از آهن سرخ به دريا افكندند و سوگند ياد كردند كه مادام كه اين قطعه آهن به سطح آب نيامده است به شهر فوسه مراجعت نكنند « 1 » . ولى هنگام حركت بسوى كيرنوس ، بيش از نيمى از اهالى فوسه دچار تأثر و اندوهى شديد شدند و بفكر شهر و سرزمينى افتادند كه سالها در آن زندگى كرده بودند و به آن خو گرفته بودند . پس بر خلاف سوگندى كه ياد كرده بودند بار ديگر بسوى شهر فوسه مراجعت كردند . آنها كه به سوگند خود وفادار ماندند از جزاير اوآنوس شراع كشيدند و باعماق دريا وارد شدند .\r\n166 - وقتى به كيرنوس رسيدند ، مدت پنج سال با كسانى كه قبل از آنها به اين محل آمده بودند بطور مشترك زيستند و معابدى بنا كردند . چون آنها به نواحى مجاور دستبرد ميزدند و مردم اين نواحى را غارت ميكردند ، مردم تيرنه « 2 » و اهالى كارتاژ « 3 » با يكديگر متحد شدند و هردو دسته با شصت ناو با آنها بجنگ پرداختند .\r\nاهالى فوسه نيز بنوبهء خود كشتىهاى خود را كه تعداد آن شصت بود مسلح كردند و باستقبال دشمن تا دريائى كه به درياى ساردونى « 4 » معروف است شتافتند . در جنگ دريائى كه بين دو طرف رويداد اهالى فوسه پيروزى از نوع پيروزى كادمه « 5 » بدست آوردند . از شصت ناو آنها چهل‌تاى آن غرق شد و بيست ناو ديگر كه باقى بود به علت صدماتى كه به زره آنها وارد شده بود ديگر قابل استفاده نبود . پس اهالى فوسه به\r\n\r\n\r\n","description":"","footnote":"\r\n( 1 ) - مقصود از اين عمل اين بود كه هرگز به اين شهر مراجعت نخواهند كرد زيرا به روى آب آمدن قطعه آهن غير ممكن به نظر ميرسد .\r\n( 2 ) - مصقود اقوام اتروسك  ( Etrusques )  است .\r\n( 3 ) - اهالى كارتاژ در آن زمان تأسيسات تجارتى متعددى در كرس و ساردنى داشتند .\r\n( 4 ) -  ( Sardunie )  - مقصود درياى ساردنى امروز است .\r\n( 5 ) -  ( Cadmee )  - يعنى پيروزى اهالى فوسه طورى بود كه وضع آنها با وضع مغلوبين چندان تفاوت نداشت ( اشاره به جنگ دو برادر از خاندان كادموس  ( Cadmos )  بنام اتئوكل  ( Eteocle )  و پولىنيس  ( Polynice )  كه هردو در ضمن جنگ كشته شدند و معلوم نشد كداميك فتح كرده‌اند ) .\r\n","page_name":" 243 ","page_number":255},
  {"content":"\r\n\r\nآلاليا مراجعت كردند و زنان و فرزندان خود را در كشتى نهادند و آنچه از اموال خود ميتوانستند با خود ببرند برداشتند و جزيرهء كيرنوس را ترك گفتند و بسوى رژيون « 1 » بادبان برافراشتند .\r\n167 - و اما آن دسته از اهالى فوسه كه در كشتىهاى غرق شده بودند ، كارتاژىها و اهالى تيرنه « 2 » [ آنها را بين خود تقسيم كردند . اهالى آژيلا « 3 » 
  ] عدهء بيشترى بابت سهم خود بچنگ آوردند . اينها اسيران خود را بخارج شهر بردند و در آنجا سنگسار كردند . از آن زمان ببعد هركس از اهل آژيلا از محلى كه اهالى فوسه را سنگسار كرده و اجساد آنها را در آنجا دفن كرده بودند ميگذشتند ، چه حيوانات باربر بزرگ و چه انسان ، همه معلول و دست‌وپا شكسته ميشدند و اعضاء و اندام آنها تاب مىخورد . چون اهالى آژيلا قصد كردند گناهى كه مرتكب شده بودند جبران كنند كسانى به معبد دلف فرستادند . هاتف معبد به آنها امر كرد كارى را كه هم امروز نيز به آن عادت دارند انجام دهند . مقصود اينست كه هدايائى مجلل به قربانىشدگان اهداء ميكنند و پس از آن بافتخار آنها مسابقه‌هاى ورزشى و اسب‌سوارى ترتيب ميدهند . چنين بود سرنوشت اين دسته از مردم فوسه . آن دسته از آنها كه به رژيون پناهنده شده بودند از آنجا نيز حركت كردند و يكى از شهرهاى سرزمين انوترى « 4 » را كه امروز هيله « 5 » نام دارد تصرف كردند . آنها\r\n\r\n\r\n","description":"","footnote":"\r\n( 1 ) -  ( Rhegion )  ناحيه‌اى كه امروز رگجيو  ( Reggio )  ناميده مىشود و در ايالت كالابر  ( Calabre )  ايتالياى امروز قرار دارد .\r\n( 2 ) - در اينجا متن تاريخ هردوت ناقص است و به نظر ميرسد كه جمله‌اى از آن افتاده عبارتى كه بين دو ابرو نقل شده در متن هردوت موجود نيست و متن آن را دانشمندى بنام شتين  ( Stein )  از آنچه قبل و بعد از عبارت اصلى گفته شده استخراج كرده و استناد آن به هردوت صحيح نيست ( رجوع شود به يادداشت بند 167 از كتاب اول هردوت ، ترجمه لوگراند  ( Legrand )  ، چاپ پاريس - 1946 ) .\r\n( 3 ) - آژيلا  ( Agylla )  همان شهرى است كه بعدها كائر  ( Caere )  ناميده شد و يكى از پايتخت‌هاى قوم اتروسك بود .\r\n( 4 ) - انوترى  ( Oenotrie )  قسمت جنوبى ايتاليا شامل نواحى بروتيوم  ( Bruttium )  و لوكانى  ( Lucanie )  امروز .\r\n( 5 ) - هيله  ( Hyele )  شهرى كه امروز وليا  ( Velia )  ناميده مىشود و در ناحيه لوكانى واقع در ايتاليا قرار دارد .\r\n","page_name":" 244 ","page_number":256},
  {"content":"\r\n\r\nوقتى در اين شهر مستقر شدند كه يكى از اهالى پوزئيدون « 1 » به آنها اطلاع داد كه مقصود هاتف از كرنوس اين بوده است كه معبدى بافتخار قهرمانى كه به همين نام خوانده مىشود بنا كنند و قصد او اين بوده است كه آنها مهاجرنشينى در آن جزيره تأسيس كنند « 2 » . چنين بود سرنوشت شهر فوسه واقع در يونى .\r\n168 - اهالى تئوس « 3 » نيز رفتارى نظير اهالى فوسه در پيش گرفتند . وقتى هارپاگ در پناه تل‌هاى خاك و خاك‌بردارى حصار اين شهر را تسخير كرد ، تمام اهالى شهر در كشتىهاى خود نشستند و از راه دريا بسوى تراس عزيمت كردند و در آنجا شهر آبدر « 4 » را تصرف كردند . قبل از آنها نيز تيمزيوس « 5 » از اهل كلازومن « 6 » آن را تصرف كرده بود ولى نتوانسته بود از آن متنفع شود و اهالى تراس او را از آنجا رانده بودند .\r\nاكنون اهالى تئوس كه در آبدر سكونت دارند او را مانند يكى از نيمه‌خدايان پرستش ميكنند .\r\n169 - اهالى فوسه و تئوس تنها كسانى از اهالى يونى بودند كه بجاى تحمل اسارت و بردگى از وطن خود مهاجرت كردند . باستثناى اهالى ملط ، بقيه مردم يونى مانند آنها كه مهاجرت كردند با هارپاگ بجنگ پرداختند و چون بخاطر وطن مىجنگيدند از خود ابراز شجاعت و شهامت كردند . ولى چون مغلوب شدند و شهرهاى آنها تسخير شد ، هريك در شهر خود ماندند و از اوامرى كه به آنها داده ميشد اطاعت كردند . و اما اهالى ملط ، همانطور كه قبلا ذكر كردم چون بقيد سوگند با شخص كوروش قراردادى منعقد كرده بودند از آرامش بهره‌مند بودند . بدين\r\n\r\n\r\n","description":"","footnote":"\r\n( 1 ) - شهر پوزئيدون  ( Poseidonia )  امروز پاستوم  ( Paestum )  ناميده مىشود و در ناحيه لوكانى واقع در ايتاليا قرار دارد .\r\n( 2 ) - كيرنوس نام جزيره كرس امروز بود . يكى از نيمه‌خدايان باستان ( فرزند هراكلس ) نيز به همين نام خوانده ميشد .\r\n( 3 ) -  Teos \r\n( 4 ) - آبدر  ( Abdere )  از بنادر ناحيه تراس در ساحل درياى اژه و در كنار مصب رود نستوس  ( Nestus )  .\r\n( 5 ) -  Timesios \r\n( 6 ) - كلازومن  ( Clazomene )  يكى از شهرهاى باستان آسياى صغير در ناحيه يونى بود كه امروز وورلا  ( Vourla )  نام دارد .\r\n","page_name":" 245 ","page_number":257},
  {"content":"\r\n\r\nترتيب بود كه سرزمين يونى براى بار دوم به اسارت و اطاعت درآمد . وقتى هارپاگ يونىهاى ساكن سواحل آسيا را مطيع كرد ، يونىهاى ساكن جزاير كه از پيش - آمد اين وقايع بيمناك شده بودند شخصا اطاعت كوروش را گردن نهادند .\r\n170 - اهالى يونى ، با وجود مصائبى كه متحمل شده بودند در پانيونيوم « 1 » اجتماع كردند و در اين اجتماع ، بطوريكه نقل ميكنند بياس « 2 » از اهل پرين « 3 » توصيه‌اى سودبخش به آنها كرد كه اگر از آن پيروى كرده بودند ممكن بود از سعادتمندترين مردمان يونان شوند . او به آنها توصيه كرد كه نيروى دريائى مشتركى تأسيس كنند و با آن به ساردنى روند و در آنجا شهر واحدى بنام پانيونيوم تأسيس كنند . چه بدين ترتيب يونىها از اسارت نجات مييابند و در بزرگترين جزيره از جزاير موجود زندگانى سعادتمندى آغاز ميكنند و بر مردم ديگر حكومت خواهند كرد « 4 » . در حالى كه اگر در سرزمين يونى باقى بمانند اميدى نيست كه در آينده آزاد شوند . اين بود توصيهء بياس از اهل پرين بعد از مصيبت بزرگى كه بر اهالى يونى وارد شد . قبل از پيش - آمد اين بليه ، تالس ملطى « 5 » نيز كه از نژاد فينيقى بود « 6 » نظريه‌اى به همين خوبى اظهار\r\n\r\n\r\n","description":"","footnote":"\r\n( 1 ) - پانيونيوم  ( Panionium )  يا پانيونيون  ( Panionion )  نام مجلس متحده شهرهاى دوازده‌گانه يونى در عصر باستان است كه در بلندى كوه ميكال  ( Mycale )  در برابر جزيره ساموس  ( Samos )  بنا شده بود .\r\n( 2 ) - بياس  ( Bias )  يكى از هفت‌تن عقلاء و دانشمندان افسانه‌اى يونان باستان است كه در حدود سال 570 قبل از ميلاد در شهر پرين  ( Priene )  متولد و بعدها يكى از بزرگترين مقمين و وكلاى يونان شد . معروف است كه او باهالى يونى توصيه كرد كه از سرزمين خود بگريزند و حاضر بقبول يوغ اسارت پارس‌ها نشوند .\r\n( 3 ) - پرين  ( Priene )  يكى از دوازده شهر متحد يونى واقع در ساحل آسياى صغير در نزديكى كوه ميكال و در شمال غربى مصب رود مآندر .\r\n( 4 ) - مقصود مؤلف از « مردم ديگر » مردمان وحشى ساردنى و نواحى مجاور آنست .\r\n( 5 ) - تالس  ( Thales )  از اهل ملط معروف به تالس ملطى يكى از فلاسفه معروف يونان در قرن شش قبل از ميلاد است كه مؤسس مكتب معروف يونى شناخته شده . وى يكى از بزرگترين منجمين و رياضىدانان عهد باستان محسوب بود و ابتكار كشف بسيارى از مسائل نجومى و رياضى را به او نسبت ميدهند .\r\n( 6 ) - پلوتارك در كتابى كه تحت عنوان « خبث طينت هردوت » نوشته ( بند 25 ) چنين\r\n","page_name":" 246 ","page_number":258},
  {"content":"\r\n\r\nكرده بود . او به مردم يونى توصيه ميكرد كه براى خود يك شوراى مشترك تأسيس كنند و چون شهر تئوس در مركز سرزمين يونى قرار دارد مقر اين شورا نيز همين شهر باشد . و اين امر لطمه‌اى به طرز ادارهء ديگر شهرها نميزند و شهرهاى ديگر مانند شهرهائى مستقل اداره ميشدند . اين بود نظريه‌هائى كه بياس و تالس براى مردم يونى بيان كردند .\r\n171 - هارپاگ بعد از مطيع كردن مردمان يونى بجنگ با اهالى كارى « 1 » و كنى « 2 » و ليسى « 3 » پرداخت و در اين جنگ جمعى از اهالى يونى و ائولى را با خود برد . از اقوامى كه نام بردم ، كارىها از جزاير به قاره آسيا آمده‌اند . در عهد باستان كه آنها رعيت مينوس « 4 » بودند و للژ « 5 » نام داشتند در جزاير زندگى ميكردند و از قديم‌ترين ايام تا حدى كه اطلاعات شفاهى من اجازهء قضاوت ميدهد هيچ نوع مالياتى نمىپرداختند .\r\n\r\n\r\n","description":"","footnote":"\r\nوانمود كرده كه هردوت اين توضيح اضافى را دربارهء نژاد تالس از روى سوءنيت اضافه كرده و مقصود او آن بوده است كه يكى از عقلا و پيران يونان را به قومى ديگر نسبت دهد .\r\nآنچه مسلم است تالس متعلق به خانواده‌اى بود كه مانند ديگر خانواده‌هائى كه از بئوسى  ( Beotie )  به ملط مهاجرت كرده بودند اصل و منشاء آنها از كادمه بوده .\r\n( 1 ) - كارى  ( Carie )  يكى از نواحى قديم آسياى صغير واقع در قسمت جنوب غربى اين كشور . از شمال محدود بود به كشور ليدى ، از مشرق به فريژى و ليسى  ( Lycie )  و از جنوب و مغرب به درياى اژه . زبان اقوام كارى نوعى يونانى دست‌وپا شكسته بود و اين اقوام كه در قديم للژ  ( Lelege )  ناميده ميشدند به پادشاهان خود علاقه‌اى فراوان داشتند و حتى در زمان ساترلپ‌هاى پارسى آنها را حفظ كردند .\r\n( 2 ) -  Caunie \r\n( 3 ) - ليسى  ( Lycie )  نام يكى از ايالات قديم آسياى صغير است كه در قسمت جنوب غربى اين كشور در ساحل درياى مديترانه و درياى اژه و در مجاورت ناحيه كارى  ( Carie )  قرار داشت . رود گزانتوس  ( Xanthus )  آن را آبيارى مىكند و سلسله جبال تروس از آن ميگذرد .\r\nدربارهء اقوام ليسى رجوع شود به بند 173 همين كتاب .\r\n( 4 ) - مينوس  ( Minos )  پادشاه افسانه‌اى اقوام كارى و فرزند ژوپيتر و اروپه  ( Europee )  كه در 1300 قبل از ميلاد بر اقوام كارى بسلطنت رسيد . معروف است كه وى در دادگاه عدل الهى به صورت قاضى جلوس خواهد كرد .\r\n( 5 ) -  Lelege \r\n","page_name":" 247 ","page_number":259},
  {"content":"\r\n\r\nولى هربار كه مينوس تقاضاى كمك ميكرد آنها عده‌اى براى كار كردن در كشتى - هاى او روانه ميكردند . و چون مينوس بر اراضى وسيعى حكومت ميكرد و در جنگها غالبا موفق بود ، مردم كارى نيز در اين زمان بين ديگر اقوام بيش از همه شهرت داشتند . سه اختراع به مردم كارى نسبت داده‌اند كه يونانيان نيز از آنها تقليد كرده‌اند : كارىها نخستين كسانى هستند كه گذاردن جقه پر را بر روى كلاه آهنين به ديگران آموختند و بر روى سپرها علائم و مشخصات خود را حك كردند و از داخل به سپرهاى خود تسمه‌هائى نصب كردند « 1 » . در گذشته كسانى كه عادت باستعمال سپر داشتند آن را بدون تسمه به كار ميبردند و به نوارى از چرم كه از روى گردن و كتف چپ آنها ميگذشت ميآويختند « 2 » . مدتها بعد ، يونىها و درىها مردمان كارى را از جزاير راندند و آنها ناگزير به قارهء آسيا قدم گذاردند . اهالى كرت تاريخ قوم كارى را به ترتيبى كه گفته شد نقل ميكنند ، ولى كارىها در اين گفته با آنها موافق نمىباشند و شخصا عقيده دارند كه يكى از اقوام بومى قاره آسيا ميباشند و پيوسته به همين نام كه امروز خوانده ميشوند ناميده ميشده‌اند . دليل آنها وجود يك معبد باستانى زوس كاريوس « 3 » در ميلاسا « 4 » است . در اين معبد اهالى ميزى « 5 » و ليدى بعنوان وابستگان قوم كارى حق دخول دارند . و كارىها معتقدند كه ليدوس « 6 »\r\n\r\n\r\n","description":"","footnote":"\r\n( 1 ) - اين تسمه‌ها بمنزله دستهء سپر بود و سربازان معمولا دست خود را در آن قرار ميدادند و بكمك آن سپر را به بازوى خود ميآويختند .\r\n( 2 ) - به اين ترتيب سپر بر روى بازوى راست قرار ميگرفت و اين قيافه عين تصويرى است كه از خدايان و قهرمانان هومر براى ما باقى مانده است .\r\n( 3 ) -  Zeus Carieus \r\n( 4 ) - ميلاسا  ( Mylassa )  يكى از شهرهاى ناحيه كارى باستان است در 16 كيلومترى ساحل درياى مديترانه كه امروز ملاسو  ( Melasso )  نام دارد .\r\n( 5 ) - ميزى  ( Mysie )  يكى از نواحى آسياى صغير باستان است واقع در مشرق بغازها كه كوه معروف المپ  ( Olympe )  در آن واقع شده بود . از شهرهاى معروف آن لامپساك  ( Lampsaque )  و تروآ  ( Troie )  و پرگام  ( Pergame )  است كه در جنگهاى معروف تروآ نقش مهمى به عهده داشتند .\r\n( 6 ) -  Lydos \r\n","page_name":" 248 ","page_number":260},
  {"content":"\r\n\r\nو ميزوس « 1 » برادران كار « 2 » بوده‌اند و به همين جهت است كه اين دو قوم به معبد راه دارند ، در حالى كه ديگر اقوام كه از نژادى ديگر هستند ، با اينكه زبان آنها همان زبان قوم كارى است به معبد راه ندارند .\r\n172 - اقوام كنى « 3 » به نظر من بومى هستند ولى خود آنها عقيده دارند كه در اصل ساكن كرت « 4 » بوده‌اند . از حيث زبان آنها تحت تأثير اقوام كارى ميباشند و شايد هم اقوام كارى از اين حيث تحت نفوذ آنها بوده‌اند ( اين نكته‌ايست كه من نميتوانم با اطمينان كامل دربارهء آن اظهار نظر كنم ) . ولى آنها عادات و رسومى كاملا مغاير با عادات و رسوم اقوام ديگر و بخصوص اقوام كارى دارند . مردان و زنان و كودكانى كه باهم دوست و هم‌سن هستند براى ميگسارى گرد هم جمع ميشوند و اين عمل در نظر آنها عملى خوب و شريف است . زمانى آنها معابدى براى خدايان خارجى برپا كردند ، ولى مدتى بعد تغيير عقيده دادند و تصميم گرفتند فقط خدايان پدران خود را پرستش كنند . پس تمام افراد ذكور كنى كه بسن بلوغ رسيده بودند سلاح خود را برداشتند و در حالى كه براى راندن خدايان خارجى هوا را با تير نشانه ميزدند دسته جمعى تا سرحدات كاليندا « 5 » پيش رفتند . چنين بود طرز زندگى آنها .\r\n173 - و اما اقوام ليسى در عهد باستان در كرت سكونت داشتند . چه در زمان‌هاى بسيار كهن سراسر اين جزيره در دست اقوام وحشى بود . پسران اروپه « 6 » كه سارپدون « 7 »\r\n\r\n\r\n","description":"","footnote":"\r\n( 1 ) -  Mysos \r\n( 2 ) -  Car \r\n( 3 ) -  Caunie \r\n( 4 ) -  Crete \r\n( 5 ) - كاليندا  ( Calynda )  يكى از شهرهاى كارى كه حدود آن به ليسى منتهى ميشد .\r\n( 6 ) - اروپه  ( Europe )  دختر آژنور  ( Agenor )  كه به شكل گاوميش در آمده بود و ژوپيتر وى را ربود و به سرزمينى منتقل كرد كه نيام او بعدها اروپا ناميده شد . اروپه مادر مينوس معروف بود ( يادداشت بند 171 همين كتاب ) .\r\n( 7 ) - سارپدون  ( Sarpedon )  پسر ژوپيتر و اوروپه كه بر سر سلطنت ليدى با برادر خود مينوس بجنگ پرداخت و مغلوب شد .\r\n","page_name":" 249 ","page_number":261},
  {"content":"\r\n\r\nو مينوس « 1 » نام داشتند در كرت بر سر سلطنت باهم جنگيدند . مينوس كه در اين جنگ فاتح شد سارپدون و طرفدارانش را از جزيره بيرون كرد . همين كه آنها از كشور خود رانده شدند به آسيا رفتند و در نقطه‌اى بنام ميلياد « 2 » سكونت كردند .\r\nسرزمينى كه امروز ليسىها در آن سكونت دارند ، در قديم ميلياد نام داشت و ساكنان ميلياد در آن زمان سوليم « 3 » ناميده ميشدند . مادام كه سارپدون بر آنها حكومت ميكرد همان نامى را كه با خود آورده بودند بر خود نهادند و اين همان اسمى است كه امروز هم ليسىها را اقوام مجاور به همين نام ترميل « 4 » ميخوانند . ولى بعد از آنكه ليكوس « 5 » فرزند پانديون « 6 » نيز بوسيلهء برادرش اژوس « 7 » رانده شد و از آتن به ترميل نزد سارپدون آمد ، اين قوم كم‌كم بنام ليكوس به ليسى معروف شد . بعضى از عادات و رسوم آنها شبيه عادات و رسوم اهالى كرت است و بعضى ديگر شبيه عادات و رسوم اهالى كارى . يكى از عادات آنها كه مخصوص خود آنها است و از اين حيث با هيچيك از ديگر اقوام مشابهت ندارد اينست كه آنها خود را بنام مادر خود ميخوانند نه بنام پدر . اگر يكى از آنها نسب يكى از همسايگان خود را بپرسد ، همسايه شجره‌نسب مادرى خود را شرح ميدهد و اجداد اناث مادرى را ميشمارد . اگر يكى از زنان با غلامى ازدواج كند ، اطفال آنها از نژادى خوب محسوب ميشوند ، ولى اگر يكى از مردمان ، حتى اگر سردسته آنها باشد زنى خارجى يا غير شرعى براى خود انتخاب كند ، اطفال آنها از حقوق مدنى محروم خواهند بود .\r\n174 - هارپاگ كارىها را بدون اينكه مقاومتى شايان توجه از خود نشان دهند\r\n\r\n\r\n","description":"","footnote":"\r\n( 1 ) - دربارهء مينوس  ( Minos )  رجوع شود به يادداشت بند 171 همين كتاب\r\n( 2 ) - ميلياد  ( Myliade )  يكى از نواحى باستان آسياى صغير واقع بين ناحيه ليسى و پامفيلى  ( Pamphilie )  و فريژى .\r\n( 3 ) -  Solimes \r\n( 4 ) -  Termiles \r\n( 5 ) -  Lichos \r\n( 6 ) - پانديون  ( Pandion )  پادشاه باستانى آتن كه در قرن سيزده قبل از ميلاد بوسيله بعضى از اقوام خودى از آتن رانده شد و پس از مدتى سرگردانى بار ديگر بسلطنت آتن رسيد .\r\n( 7 ) -  Aigeus \r\n","page_name":" 250 ","page_number":262},
  {"content":"\r\n\r\nباسارت و بردگى درآورد . غير از كارىها ديگر اقوام يونانى كه در اين ناحيه سكونت داشتند شجاعتى از خود نشان ندادند . يكى از اين اقوام ساكنان كنيد « 1 » هستند كه از مهاجرين لاكدمون ميباشند . سرزمينى كه آنها در آنجا سكونت دارند بدنبال كرسونز « 2 » از بىباسوس « 3 » در دريا پيش رفته ( و همانست كه تريوپيون « 4 » مينامند ) .\r\nسراسر اين ناحيه باستثناى قسمت كوچكى از آن از آب محصور است ؛ از شمال به خليج سرامبك « 5 » و از جنوب بدرياى كيمه « 6 » واقع در رودس « 7 » محدود است . هنگامى كه هارپاگ به تسخير سرزمين يونى مشغول بود ، اهالى كنيد در اين محوطه كوچك كه طول آن در حدود پنج ستاد « 8 » است بحفر مجرائى پرداختند تا كشور خود را به صورت جزيره‌اى درآورند . درحقيقت تمام خاك آنها در زير اين مجرا قرار ميگرفت . زيرا تنگه‌اى كه در محل آن بحفر مجرا مشغول شدند در نقطه‌اى قرار داشت كه خاك كنيد در آن نقطه به قاره متصل ميشد . اهالى كنيد جمعى كثير بانجام اين مهم گماشتند ولى چون در ضمن كار حوادثى براى كارگران روى ميداد و خورده -\r\n\r\n\r\n","description":"","footnote":"\r\n( 1 ) - كنيد  ( Cnide )  يكى از شهرهاى ناحيه كارى واقع در آسياى صغير قديم در منتهى اليه شبه جزيره و دماغه تريوپيوم  ( Triopium )  كه شهرت آن بيشتر به علت آن بود كه كتزياس  ( Ctesias )  مورخ معروف يونان باستان در آن شهر تولد يافته بود و بعلاوه معبد معروفى از الهه ونوس در آن وجود داشت .\r\n( 2 ) - كرسونز  ( Chersonese )  شبه جزيره‌اى بود كه امروز كاليوپولى  ( Galliopoli )  نام دارد و در كنار بغازها قرار داشت .\r\n( 3 ) - بىباسوس  ( Bybassos )  يكى از شهرهاى كارى بود كه به علت موقعيت جغرافيائى خود به صورت شبه جزيره بود . سرزمين كيند در طرف مغرب اين شبه جزيره قرار داشت .\r\n( 4 ) - دربند 114 ذكرى از تريوپيون  ( Triopion )  شده است . درحقيقت تريوپيون قسمت برجسته اين سرزمين بوده است نه تمام آن .\r\n( 5 ) - خليج سراميك  ( Ceramique )  كه امروز ستانكو  ( Stanco )  ناميده مىشود در ساحل كارى و در كنار درياى اژه قرار داشت .\r\n( 6 ) - كيمه  ( Cyme )  يا كوم  ( Cume )  نام خليجى بود در ساحل آسياى صغير كه امروز ساندارلى  ( Sandarli )  نام دارد .\r\n( 7 ) -  Rhodes \r\n( 8 ) - ستاد  ( Stade )  واحد طول در يونان باستان و برابر با 177 متر و 6 سانتيمتر ( رجوع شود به يادداشت مقدمه دربارهء اوزان و مقادير در يونان باستان )\r\n","page_name":" 251 ","page_number":263},
  {"content":"\r\n\r\nسنگهائى كه جهش ميكرد تمام اندام آنها و بخصوص چشمان آنان را مجروح ميكرد و اين حوادث از حدود عادى بيشتر اتفاق ميافتاد و به نظر ميآمد كه خداوندان در اين كار مداخله دارند كسانى به دلف فرستادند تا دربارهء اين موانع با هاتف مشورت كنند . بطوريكه اهالى كنيد خود نقل ميكنند هاتف معبد با شعرى سه‌بندى « 1 » به آنها چنين پاسخ داده بود :\r\n« تنگه را مستحكم نكنيد و در آنجا بحفارى نپردازيد ، »\r\n« اگر خداوند زوس مايل بود ، »\r\n« خود كشور شما را به صورت جزيره‌اى ميساخت . »\r\nبعد از اين جواب هاتف ، اهالى كنيد از ادامهء حفر مجرا خوددارى كردند و وقتى هارپاگ با سپاهيان خود رسيد بدون جنگ تسليم شدند .\r\n175 - بالاتر از هاليكارناس ، در اعماق خشگى اقوام پدازى « 2 » سكونت داشتند . هربار كه براى اينها يا همسايگانشان حادثه‌اى ناگوار در پيش باشد بر چهرهء زنى كه كاهنه معبد آتنا است ريشى طويل ميرويد و اين واقعه تاكنون سه بار براى آنها اتفاق افتاده است . از ساكنان سرزمين كارى اينها تنها كسانى بودند كه مدتى در برابر هارپاگ مقاومت ورزيدند و با مستحكم كردن كوهى كه ليده « 3 » نام داشت مشكلاتى براى او ايجاد كردند ، ولى سرانجام از آنجا رانده شدند .\r\n176 - وقتى هارپاگ سپاه خود را در دشت گزانتوس « 4 » پيش راند ، اهالى ليسى براى جنگ و مقابلهء با او شتافتند و در جنگى كه روى داد مشتى از اين مردمان در برابر جمعى كثير شجاعتى شايسته تحسين از خود نشان دادند . ولى چون مغلوب شدند به داخل شهر پناه بردند و زنان و فرزندان و اموال و خدمتگذاران خود را در\r\n\r\n\r\n","description":"","footnote":"\r\n( 1 ) - پاسخ هاتف به صورت شعرى سه‌بندى تا حدى غير عادى است ، چه معمولا هاتف معابد باستان هميشه پاسخ خود را به صورت شعرى شش‌بندى بيان ميكردند . شايد علت اينكه هردوت مطلب را از قول اهالى كيند نقل مىكند همينست كه نسبت به صحت اين گفتار ترديد دارد .\r\n( 2 ) -  Pedasie \r\n( 3 ) -  Lide \r\n( 4 ) - گزانتوس  ( Xanthos )  هم نام رودى بود و هم نام بزرگترين شهر سرزمين ليسى .\r\n","page_name":" 252 ","page_number":264},
  {"content":"\r\n\r\nقلعه شهر گرد آوردند و آتش بر آن نهادند و سراپاى آن را سوزاندند . بعد از انجام اين عمل ، سوگندى موحش ياد كردند و سپس به حمله پرداختند و همه در حال جنگ كشته شدند . اهالى كنونى گزانتوس كه همه مدعى هستند از نژاد ليسى ميباشند ، باستثناى هشتاد خانواده بقيه از مهاجرين هستند . اين هشتاد خانواده در موقعى كه اين حادثه اتفاق ميافتاد در شهر نبودند و به همين جهت زنده ماندند .\r\nاين بود چگونگى تسخير گزانتوس بدست هارپاگ . او ناحيهء كونوس « 1 » را نيز در شرايطى مشابه تسخير كرد ، زيرا كنىها از بسيارى لحاظ از ليسىها تقليد كردند .\r\n177 - هنگامى كه هارپاگ به غارت نواحى آسياى صغير مشغول بود ، كوروش نيز به تسخير آسياى اصلى سرگرم بود . وى تمام اقوام را مطيع خود كرد و حتى يكى از آنها را معاف نداشت . ما از ذكر اسامى عدهء زيادى از اين اقوام خوددارى ميكنيم و فقط از آنهائى نام ميبريم كه بيش از ديگران براى او مشكلات ايجاد كردند و از اين حيث بيشتر شايسته ميباشند كه از آنها سخن گوئيم .\r\n\r\n\r\n","description":"","footnote":"\r\n( 1 ) - كونوس  ( Caunos )  يا كونوس  ( Caunus )  يكى از نواحى آسياى صغير باستان است كه در برابر جزيره رودس قرار داشت .\r\n","page_name":" 253 ","page_number":265},
  {"content":"\r\n\r\n\r\nبابل\r\n178 - وقتى كوروش سراسر قاره « 1 » را باطاعت خود درآورد ، به جنك با آشورىها پرداخت . در آشور « 2 » ، بدون ترديد عدهء زيادى شهرهاى مهم وجود دارد ، ولى از همه معروفتر و از همه مستحكم‌تر شهر بابل است كه از زمان ويران شدن نينوا مقر حكومت پادشاهى است « 3 » . اينك مختصرى دربارهء چگونگى اين شهر : اين شهر كه در دشتى وسيع واقع شده چهارگوش است و هر ضلع آن يكصد و بيست ستاد طول دارد و از اين قرار محيط شهر جمعا چهارصد و هشتاد ستاد طول دارد « 4 » . شهر بابل كه چنين عظمت و وسعت داشت ، از حيث زيبائى و تناسب بنا با هيچيك از شهرهائى كه ما مىشناسيم قابل قياس نبود . گرداگرد آن خندقى عميق و پهن مملو از آب قرار دارد . پس از آن ، ديوارى است كه\r\n\r\n\r\n","description":"","footnote":"\r\n( 1 ) - در اين عبارت مقصود هردوت از « قاره » همان آسياى صغير است .\r\n( 2 ) - در نظر هرودت آشور شامل بابل نيز بود ، چه بطوريكه ميدانيم فتح اين قسمت از آسياى قديم بوسيله كوروش بعنوان فتح بابل معروف است نه فتح آشور .\r\nبعلاوه آشور در اين زمان درحقيقت وجود خارجى نداشت .\r\n( 3 ) - از اين طرز بيان هردوت چنين استنباط مىشود كه پس ويران شدن نينوا همان پادشاهانى كه در آن زمان سلطنت ميكردند مقر حكومت خود را به بابل منتقل كردند ، در حالى كه چنين نيست و پس از سقوط نينوا كه در سال 612 قبل از ميلاد اتفاق افتاد آخرين پادشاه آشور به هران  ( Harran )  پناهنده شد . بابل خيلى قبل از اين زمان خود را از قيد اطاعت آشور رها كرده بود . نبوپالاسار  ( Nabopalassar )  كه خود را در اين شهر پادشاه خواند متحد سياگزار بود .\r\n( 4 ) - ستاد  ( Stade )  واحد طول در يونان باستان و برابر 177 متر و 6 سانتيمتر . لازم بتوضيح است كه اين اندازه‌ها تا حدى اغراق‌آميز به نظر ميرسد . ( رجوع شود به ياد - داشت خارج از متن دربارهء اوزان و مقادير در يونان باستان )\r\n","page_name":" 254 ","page_number":266},
  {"content":"\r\n\r\nپنجاه آرنج « 1 » شاهى عرض و دويست آرنج شاهى ارتفاع دارد « 2 » . آرنج شاهى به اندازه سه انگشت از آرنج معمولى بلندتر است .\r\n179 - بر آنچه گفته شد بايد اضافه كنم خاكى كه از اين خندق بدست آمده بوده بچه مصرف رسيد و ديوار چگونه ساخته شد . بتدريج كه حفر خندق ادامه داشت خاكى كه از آن بدست ميآمد به خشت مبدل ميكردند و وقتى عده نسبتا زيادى خشت آماده شد آنها را در كوره پختند و سپس با مخلوطى از آهك و قير گرم بين هرسى رديف آجر قشرى از نى قرار دادند و به همين ترتيب ابتدا جدار خندق و سپس حصار شهر را بنا كردند « 3 » . در بالاى اين حصار و در لبه‌هاى آن بناهائى كه شامل يك مخفظه بود ساختند ، بقسمى كه هريك از آنها در مقابل ديگرى قرار ميگرفت . فاصله‌اى كه بين اين بناها آزاد ميماند بقدرى بود كه يك گردونه چهار اسبى به آسانى ميتوانست از روى آن عبور كند . در حصار شهر جمعا يكصد دروازه موجود است كه تمام آن حتى سر در آن از برونز ساخته شده .\r\nشهر ديگرى نيز هست كه ايس « 4 » ناميده مىشود و بفاصلهء هشت روز راه از بابل قرار دارد . و در آنجا رودخانه‌ايست كه آن هم ايس ناميده مىشود و چندان اهميت ندارد و آبش بشط فرات وارد مىشود . در سرچشمه اين رود آب با دانه‌هاى زيادى\r\n\r\n\r\n","description":"","footnote":"\r\n( 1 ) - آرنج واحد طول در يونان باستان و برابر 444 ميليمتر ( رجوع شود به يادداشت مقدمه دربارهء اوزان و مقادير در يونان باستان )\r\n( 2 ) - حصارى كه هردوت توصيف آن را مىكند همان حصار معروف بخت النصر است كه از دو ديوار موازى تشكيل ميشد . ديوار اول دو قشر داشت و بين دو ديوار اصلى سطحه‌اى از خاك قرار داشت . ضخامت كلى اين حصار به سى متر ميرسيد .\r\n( 3 ) - تمام حصار شهر بابل از آجر پخته نبود و فقط پوشش خارجى آن را كه از خارج ديده ميشد با آجر ساخته بودند و داخل آن از خشت خام بود . در بقاياى ديوارهاى شهر بابل هنوز جاى نىهائى در قير باقى است . بطور كلى قشرى كه از نى بين آجرها قرار ميدادند از آنچه هردوت نقل مىكند فاصله‌اى نزديك‌تر داشته و ظاهرا فاصله هر قشر آن بين 5 تا 13 رديف آجر بوده است .\r\n( 4 ) - ايس  ( Is )  يكى از شهرهاى بابل قديم است واقع در ساحل رود فرات كه در ازمنه قديم منبع استخراج قير بوده است .\r\n","page_name":" 255 ","page_number":267},
  {"content":"\r\n\r\nاز قير از زمين خارج مىشود . قير لازم براى ساختن حصار شهر بابل را از همين محل بدست آورده‌اند .\r\n180 - چنين بود وضع حصار شهر بابل . رودى كه فرات نام دارد و از كشور ارمنستان سرچشمه ميگيرد اين حصار را از ميان دو نيم كرده است . فرات رودى است بزرگ و عميق كه با جريانى سريع به درياى اريتره « 1 » ميريزد . جناحين ديوار حصار از هر طرف تا رود پيش ميرود « 2 » و با آن زاويه‌اى تشكيل ميدهد « 3 » و از اين نقطه ببعد در طول هريك از دو ساحل رود ديوارى بدون قير از آجر پخته قرار دارد . شهر از خانه‌هاى سه‌طبقه و چهارطبقه ساخته شده . كوچه‌هاى افقى « 4 » كه به رود منتهى ميشوند راست و مستقيم‌اند . در برابر هريك از كوچه‌ها ، در قسمتى كه به ديوار حاشيه رود منتهى ميشد دريچه‌هاى مخفى بتعداد كوچه‌ها موجود بود . اين دريچه‌ها نيز از برونز بود و از طريق آنها از داخل شهر به كنار رود ميرفتند .\r\n181 - حصارى كه من توصيف آن را كردم درحقيقت زره شهر محسوب مىشود . در داخل آن حصارى ديگر موجود است كه از حصار اول ضعيف‌تر نيست ولى از\r\n\r\n\r\n","description":"","footnote":"\r\n( 1 ) - درياى اريتره  ( Erythree )  نامى است كه مردم باستان به اقيانوس هند و درياهاى منشعب از آن داده‌اند و بنابراين شامل خليج فارس امروز نيز مىشود .\r\n( 2 ) - بطوريكه گفته هردوت حاكى است ، حصار بخت النصر كه تنها حصاريست از بابل كه تاكنون ما از وجود آن مطلع هستيم در شرق و غرب فرات ادامه مييافت .\r\nدر حالى كه امروز فقط آثارى از آن در قسمت شرقى رود باقى است .\r\n( 3 ) - رجوع شود به تفسير خارج از متن .\r\n( 4 ) - مقصود از كوچه‌هاى افقى كوچه‌هائى است كه در امتداد هم بجانب رود فرات ميرفتند .\r\n","page_name":" 256 ","page_number":268},
  {"content":"\r\n\r\nآن باريك‌تر است « 1 » . و در هريك از دو قسمت شهر ناحيه متمركز مستحكمى وجود داشت كه در يكى از آنها مقر شاهى با حصارى بلند و مستحكم ساخته شده بود و در ديگرى بارگاه زوس بلوس « 2 » كه درهاى آن از برونز بود بنا شده بود . اين بارگاه كه در زمان حيات من هنوز وجود داشت به شكل چهارضلعى است كه هر ضلع آن دو ستاد « 3 » طول دارد . در معبد برجى يك‌پارچه ساخته شده كه طول و عرض آن يك ستاد است « 4 » . بر روى اين برج ، برج ديگريست و بر روى برج دوم نيز برج ديگرى قرار دارد و به همين ترتيب هشت برج بر رويهم موجود است . پلكان نرده‌دارى كه در خارج آن ساخته شده به شكل مارپيچ گرد تمام برج‌ها بالا ميرود . تقريبا در وسط آن ، محوطه‌ايست كه صندلىهائى براى استراحت در آن نهاده‌اند تا كسانى كه بالا ميروند بر روى آن بنشينند و رفع خستگى كنند . در آخرين برج ، معبد بزرگى قرار دارد و در داخل آن معبد بسترى بزرگ با لحاف‌هاى زيبا نهاده‌اند و در كنار آن ميزى از طلا قرار دارد . در اين محل هيچ مجسمه‌اى از خدايان يافت نميشود و بطوريكه كلدانيان مدعى هستند و آنها از كاهنان اين معبد ميباشند هيچ موجود بشرى حق ندارد شب را در آن معبد بسر برد باستثناى تنها زنى كه خداوند از بين تمام زنان كشور انتخاب مىكند .\r\n\r\n\r\n","description":"","footnote":"\r\n( 1 ) - اين حصار دوم كه حصار واقعى شهر بابل بود تشكيل يك چهارضلعى منظمى ميداد كه دو ضلع آن 2550 متر و دو ضلع ديگر آن 1500 متر طول داشت و رود فرات از ضلع جبههء شمال غربى و ضلع جبههء جنوب شرقى آن ميگذشت . اين حصار نيز از دو ديوار موازى با سطحه‌اى در ميان آن تشكيل ميشد و ضخامت آن جمعا به 17 متر و نيم ميرسيد .\r\n( 2 ) -  Zeus Belos  - اين معبد همان معبد بعل مردوك  ( Bel Mardouk )  است كه به ازاژيل  ( Esagil )  معروف است و از بزرگترين معابد بابل قديم محسوب ميشد .\r\n( 3 ) - ستاد  ( Stade )  واحد اندازه در يونان باستان و برابر 177 متر و 6 سانتيمتر ( رجوع شود به توضيح مقدماتى دربارهء اوزان و مقادير در يونان باستان )\r\n( 4 ) - اين همان برج معروف بابل است كه نام ديگر آن اتمنانكى  ( Etemenaoki )  است .\r\n","page_name":" 257 ","page_number":269},
  {"content":"\r\n\r\n182 - بطوريكه همين كلدانيان نقل ميكنند و من بگفتهء آنان باور ندارم خداوند شخصا در معبد حاضر مىشود و در آن بستر استراحت مىكند « 1 » . بطوريكه مصريها نقل ميكنند عين اين وضع در شهر تب « 2 » واقع در مصر مشاهده مىشود زيرا در آنجا نيز زنى در معبد خداوند شهر تب ميخوابد و هيچيك از اين دو زن « 3 » بطوريكه ميگويند رابطه‌اى با مردان ندارند . نظير اين وضع در پاتارا « 4 » واقع در ليسى نسبت به كاهنهء اين معبد در موقع انجام وظيفهء هاتف مشاهده مىشود . زيرا در اين محل هاتفى دائمى وجود ندارد و وقتى كاهنه معبد به كار هاتف مشغول مىشود هر شب او را در داخل معبد با خداوند زندانى ميكنند « 5 » .\r\n183 - در آرامگاه بابل در قسمت پائين معبد ديگرى وجود دارد « 6 » . در اين معبد مجسمهء بزرگى از زرناب موجود است كه خداوند زوس را نشان ميدهد « 7 » . نزديك اين مجسمه ميز بزرگى از طلا جاى داشت . پايهء مجسمه و تخت خداوند نيز از طلا\r\n\r\n\r\n","description":"","footnote":"\r\n( 1 ) - اين معبد اسم مخصوصى داشت كه معناى آن « اطاق خواب » بود . در اسناد ريز اشياء كه از بابل قديم باقى مانده از بستر بعنوان شئى مقدسى نقل شده است .\r\n( 2 ) - تب  ( Thebes )  نام يكى از پايتخت‌هاى مصر باستان كه مركز معبد معروف آمون  ( Ammon )  بود .\r\n( 3 ) - يعنى نه زنى كه در معبد بابل در انتظار ورود خداوند ميخوابيد و نه زنى كه در معبد تب چنين ميكرد .\r\n( 4 ) - پاتارا  ( Patara )  يكى از شهرهاى ناحيه ليسى قديم واقع در آسياى صغير است كه در جنوب مصب رود گزانتوس قرار داشت و محل يكى از هاتف‌هاى معروف بود .\r\n( 5 ) - بعقيدهء يونانيان باستان آپولون قسمتى از سال را در پاتارا و قسمت ديگر آن را در دلف بسر ميبرده است .\r\n( 6 ) - يكى از اسناد خط ميخى اطلاعات ذيقيمتى دربارهء اين معبد بما داده است .\r\nچنانچه اين معبد واقعا غير از معبد مردوك بوده باشد ، بموجب اين سند متضمن چندين عبادتگاه بوده است كه در آنها ديگر خدايان بابلى نيز پرستش ميشده‌اند .\r\n( 7 ) - اين مجسمه بايد مجسمه معروف مردوك باشد معروف‌ترين تصويرى كه از اين خدا باقى است او را به حال ايستاده نشان ميدهد ، ولى همانطور كه همهء خدايان بابلى نشسته هستند احتمال ميرود اين مجسمه نيز نشسته بوده باشد .\r\n","page_name":" 258 ","page_number":270},
  {"content":"\r\n\r\nبود و بطوريكه كلدانيان ميگويند مجموع آن هشتصد تالان « 1 » طلا وزن داشت .\r\nغير از اين معبد ، قربانگاهى از طلا وجود دارد و علاوه بر آن قربانگاه بزرگ ديگرى هست كه حيوانات بزرگ و بالغ را در آنجا قربانى ميكنند . در قربانگاهى كه از طلا است ، فقط حيوانات شيرخوار را ميتوان قربانى كرد . هرسال در موقعى كه براى تجليل اين خدا جشن ميگيرند ، كلدانيان هزار تالان عود بر روى قربانگاه بزرگ ميسوزانند . در زمان كوروش در معبدى كه از آن صحبت ميكنم هنوز مجسمه‌اى بارتفاع دوازده آرنج « 2 » از طلاى ناب موجود بود « 3 » . من شخصا آن را نديده‌ام و همانطور كه گفتم كلدانيان چنين ميگويند . داريوش پسر هيستاسپ كه به اين مجسمه چشم طمع دوخته بود جرأت نكرد آن را تصاحب كند ، ولى فرزند او خشايارشا آن را تصاحب كرد و كاهنى كه او را از دست زدن بدان مانع ميشد بقتل رسانيد . اين بود تزيينات اين آرامگاه . در داخل آن هداياى زياد ديگرى موجود است كه اشخاص عادى اهدا كرده‌اند .\r\n184 - شهر بابل بدون ترديد پادشاهان زيادى به خود ديده است كه معابد و حصارهاى آن را تزيين كرده‌اند و من در تاريخ آشور از آن صحبت خواهم كرد . بين اين پادشاهان دو زن جلب توجه ميكنند . زنى كه نخستين بار در بابل سلطنت كرد و پنج نسل قبل از زن دوم بود سميراميس نام داشت « 4 » . او سدهائى از خاك و گل\r\n\r\n\r\n","description":"","footnote":"\r\n( 1 ) - تالان  ( Talent )  واحد وزن در يونان باستان و برابر 39 و 36 كيلوگرم امروز ما است ( رجوع شود به توضيح مقدماتى دربارهء اوزان و مقادير در يونان باستان )\r\n( 2 ) - آرنج واحد طول در يونان باستان و برابر 444 ميليمتر ( رجوع شود به يادداشت مقدمه دربارهء اوزان و مقادير در يونان باستان ) .\r\n( 3 ) - دربارهء اين مجسمه رجوع شود به توضيح خارج از متن .\r\n( 4 ) -  ( Semrramis )  - اين شخص همان سامورامات  ( Samou - ramat )  شاهزادهء بابلى و مادر پادشاه آشور آدادنيرارى سوم  ( Adad - Nirari lll )  است ( 762 - 810 قبل از ميلاد ) كه در زمان فرزندش نقش مهمى در ادارهء امروز امور كشور بازى كرد . در فاصلهء زمانى بين حكمرانى او و حكمرانى زن ديگرى كه نىتوكريس  ( Nitocris )  نام داشت يعنى تا زمان بخت النصر ( 605 - 562 ق . م ) اگر همانطور كه هردوت حساب كرده است براى هر قرن سه نسل فرض كنيم جمعا پنج نسل بيشتر مشاهده نميشود .\r\n","page_name":" 259 ","page_number":271},
  {"content":"\r\n\r\nدر دشت احداث كرده بود كه شايسته ديدن است و قبل از اينكه او اين سدها را بسازد غالبا سراسر دشت در زير آبهاى رود مستور ميشد .\r\n185 - ملكه‌اى كه بعد از او آمد نيتوكريس « 1 » نام داشت . اين ملكه كه از ملكهء قبلى باهوش‌تر و زيرك‌تر بود آثار تاريخى كه من اكنون بشرح آنها خواهم پرداخت از خود باقى گذارد و چون ملاحظه كرد كه مادها به علت قدرتى كه بدست آورده‌اند نميتوانند آرام بمانند و چندين شهر و بخصوص نينوا را تسخير كرده‌اند ، براى مقابله با آنها احتياطاط لازم را رعايت كرد « 2 » . اولين كار او اين بود كه رود فرات را كه از ميان شهر بابل ميگذرد و در گذشته به خط مستقيم جارى بود او با مجراهائى كه در قسمت علياى آن حفر كرد آن را بقدرى پيچ‌درپيچ كرد كه جريان آن سه بار از يكى از دهات آشور ميگذرد .\r\nاين دهكده كه رود فرات سه بار از آن ميگذرد آردريكا « 3 » نام دارد . و اكنون هم كسانى كه از درياى ما « 4 » بسوى بابل ميروند ، هنگام عبور از فرات سه روز متوالى هر روز يك بار از اين دهكده ميگذرند . اين كار را همين ملكه انجام داد و در طول هريك از دو ساحل رود سدى برپا كرد كه از حيث ضخامت و ارتفاع شايسته تحسين است . در قسمت علياى شهر در فاصله‌اى بسيار دور در كنار رودخانه و بفاصله كمى از آن درياچه‌اى مصنوعى حفر كرد . عمق درياچه را بقدرى عميق حفر كردند كه سطح آن به آب رسيد . از حيث وسعت ، حدود محيط آن به چهارصد و بيست ستاد ميرسيد . خاكى را كه از اين حفارى بدست آمده بود در طول دو ساحل رودخانه ريختند . وقتى حفارى بپايان رسيد ، ملكه امر داد با سنك‌هائى كه در محل آورده بودند گرداگرد درياچه را مستحكم\r\n\r\n\r\n","description":"","footnote":"\r\n( 1 ) -  Nitocris  - دربارهء اين ملكه خيالى رجوع شود به توضيح خارج از متن .\r\n( 2 ) - مادها بعد از تسخير نينوا ، عيلام را نيز مطيع كردند و سپس متوجه ليدى شدند .\r\nدر اين زمان اتحاد آنها با بابلىها بروابط خصومت‌آميزى مبدل شده بود .\r\n( 3 ) -  Ardericca \r\n( 4 ) - مقصود مؤلف درياى مديترانه است .\r\n","page_name":" 260 ","page_number":272},
  {"content":"\r\n\r\nكردند . اين دو كار ، يعنى پيچ‌درپيچ كردن رودخانه و خاك‌بردارى منطقه‌اى باطلاق خيز ، از آن جهت صورت گرفت كه ملكه قصد داشت جريان واحد فرات را به چندين جريان كوچكتر تقسيم كند تا جريان آب آرام شود و كسى نتواند از راه فرات با كشتى به بابل وارد شود مگر پس از گذشتن از پيچ‌وخم زياد و دور زدن اين درياچهء بزرگ . او اين كار را در قسمتى از خاك خود كه گذرگاه و كوتاه‌ترين راه عبور از سرزمين مادها « 1 » بود انجام داد تا مادها نتوانند با رفت‌وآمد زياد در اين ناحيه از حال او و كشورش مطلع شوند . « 2 »\r\n186 - قصد نيتوكريس از احداث اين تأسيسات ايجاد يك خط دفاعى بود « 3 » ، ولى بطوريكه بعدا خواهيم ديد فايده‌هاى ديگرى نيز از آن بردند . شهر بابل از دو قسمت تشكيل ميشد و رود فرات از ميان آن ميگذشت . در زمان پادشاهان قبل وقتى ميخواستند از يك قسمت شهر به قسمت ديگر روند مجبور بودند با كشتى عبور كنند و من تصور ميكنم كه اين كار خيلى پرزحمت بود . اين ملكه چارهء اين كار را هم كرد و در همان موقع كه به حفر درياچه مشغول بود از همين كار براى ايجاد بناى ديگرى كه اكنون شرح مىدهم استفاده كرد . ابتدا امر داد قطعات بزرگ سنك استخراج كنند وقتى اين سنگها آماده شد و محل\r\n\r\n\r\n","description":"","footnote":"\r\n( 1 ) - « سرزمين مادها » در آن زمان شامل آشور نيز بود . اين كشور را سياگزار پس از نينوا تسخير و به كشور خود ضميمه كرده بود . ظاهرا قصد نيتوكريس از اجراى اين كارهاى عظيم آن بوده است كه راه مادها را از همين طرف سد كند ، زيرا آشور نزديك‌ترين قسمت كشور ماد به بابل بود .\r\n( 2 ) - قصد ملكه بطوريكه در قسمت اول اين بند ذكر شده بخصوص اين بود كه مانع شود مادها بعنوان دشمن به بابل وارد شوند . در اين صورت پيچ‌درپيچ و طولانى كردن جريان فرات نبايد تأثيرى در متوقف كردن دشمن داشته باشد ، زيرا براى عناصر خبرچين و جاسوس چندان دشوار نبود كه چند روزى اضافه در مسير فرات به گردش ادامه دهند .\r\n( 3 ) - نكته جالب در اينجا اينست كه براى متوقف كردن مادها بهيچوجه صحبت از ساختن ديوار و حصار نيست .\r\n","page_name":" 261 ","page_number":273},
  {"content":"\r\n\r\nدرياچه هم حفر شد تمام جريان رود فرات را متوجه گودال بزرگى كه حفر شده بود كرد . در مدتى كه اين درياچه پر ميشد ، بستر قبلى رودخانه خشك شده بود . پس ملكه امر داد دو طرف ساحل رودخانه را در قسمتى كه در شهر واقع شده بود و همچنين پله‌هائى كه از دريچه‌هاى آهنى به آب منتهى ميشد مانند حصار شهر از آجر پخته فرش كنند . از طرف ديگر در وسط قسمتى از رود كه از شهر ميگذشت با سنك‌هائى كه امر داده بود استخراج كنند پلى احداث كرد .\r\nاين سنك‌ها را با آهن و سرب وصل ميكردند . هنگام روز قطعات چوب مربع شكلى بر روى پل قرار ميدادند تا اهالى بابل بتوانند از روى آن عبور كنند ، ولى هنگام شب اين تيرها را جمع ميكردند تا اشخاص در تاريكى ولگردى نكنند و بخانهء يكديگر بدزدى نروند « 1 » . وقتى محوطه خاك‌بردارىشده بدرياچه‌اى مملو از آب مبدل شد و كار ساختن پل نيز بپايان رسيد ، جريان فرات را از درياچه مصنوعى به بستر اوليه‌اش منحرف كردند . حاصل اين كار درياچه مصنوعى بزرگى بود كه احداث آن بسيار مناسب بود ، باضافهء پلى كه براى استفاده مردم شهر بر روى رود ساخته شد .\r\n187 - همين ملكه حيله و تدبيرى به كار برد كه اكنون شرح مىدهم . در بالاى يكى از دروازه‌هاى شهر كه از همه بيشتر رفت‌وآمد داشت براى خود مقبره‌اى مرتفع بنا كرد كه پايه‌هاى آن بر روى دروازه بود « 2 » . آنگاه امر كرد بر روى آن قبر اين كتيبه را حك كنند : « اگر يكى از پادشاهانى كه بعد از من بر بابل سلطنت خواهد كرد به پول محتاج شود ، بايد قبر مرا بگشايد و هراندازه پول مايل است بردارد ؛\r\n\r\n\r\n","description":"","footnote":"\r\n( 1 ) - ظاهرا در نقطه‌اى از پل كه گويا در قسمت غربى شهر قرار داشت ، قسمتى از پل را متحرك و قابل نقل‌وانتقال ساخته بودند و در همين قسمت بود كه هنگام شب تيرهاى آن را جمع ميكردند .\r\n( 2 ) - پايه‌هاى مقبره روى دو جرز دو طرف دروازه بنا شده بود بقسمى كه به نظر ميآمد مقبره بين زمين و آسمان معلق است .\r\n","page_name":" 262 ","page_number":274},
  {"content":"\r\n\r\nولى بايد از باز كردن قبر در موقعى كه به پول محتاج نيست يا براى علتى ديگر بپرهيزد ، زيرا اين كار بنفع و صلاح او نخواهد بود . » اين قبر تا زمانى كه سلطنت به داريوش رسيد باز نشد ؛ ولى داريوش ناراحت بود كه چرا بايد دروازه‌اى كه قبر بر آن قرار دارد مورد استفاده قرار نگيرد و خزائنى كه در آنجا انباشته است و كتيبهء قبر ، شخص را به ربودن آن تشويق مىكند تصاحب نشود ( داريوش هرگز از اين دروازه عبور نميكرد و علت آن بود كه در موقع عبور جنازه در بالاى سر او قرار ميگرفت ) . پس داريوش امر كرد قبر را بشكافند . از خزاين و جواهرات خبرى نبود و فقط جنازه و كتيبه‌اى يافت شد كه بر روى آن اين مطلب خوانده ميشد :\r\n« اگر تو تشنهء پول نبودى و حرص‌وطمع شرم‌آورى نداشتى آرامگاه مردگان را نمىشكافتى . » اين بود بطوريكه نقل كرده‌اند سرگذشت ملكه نيتوكريس .\r\n188 - كوروش با فرزند اين ملكه وارد جنگ شد . اين پادشاه بنام پدر خود لابينت « 1 » خوانده ميشد و بر اهالى آشور سلطنت ميكرد « 2 » . وقتى شاهنشاه بجنگ ميرود خوار - و بار و آذوقه و حيوانات زيادى از كشور خود همراه ميبرد و بخصوص مقدارى از آب\r\n\r\n\r\n","description":"","footnote":"\r\n( 1 ) -  Labynete  - آخرين پادشاه بابل كه بدست كوروش از سلطنت خلع شد نبونيد  ( Nabonide )  نام داشت كه پارس‌ها نبونيتا  ( Nabounita )  ميناميدند . پدر و مادر اين پادشاه بر خلاف گفتهء هردوت هيچيك در بابل بسلطنت نرسيده بودند و گويا هردوت بخت النصر معروف را با ملكه نيتوكريس اشتباه كرده است . در اين صورت نيز نبونيد جانشين بلافصل بخت النصر نبوده است و هيچيك از اسلاف نزديك او نيز چنين اسمى نداشته‌اند . در نظر هردوت لابينت اول كه پدر لابينت اخير بوده ظاهرا در موقعى سلطنت ميكرده است كه بين ماد و ليدى نزاع آغاز شده بود ( بند 73 همين كتاب ) .\r\n( 2 ) - قطعا مقصود مؤلف از « اهالى آشور » اهالى بابل است . جنگى كه هردوت به شرح آن مشغول است و همچنين تسخير بابل در سال 538 يا 539 قبل از ميلاد اتفاق افتاده .\r\nولى كوروش از مدتى قبل ، يعنى از سال 547 و 546 قبل از ميلاد موجبات تشويش و اضطراب نبونيد را فراهم كرده بود . او درحقيقت دنباله كارهاى آستياژ را ادامه ميداد ، چه آستياژ چندين سال قبل از اين جنگ ناحيه هران  ( Harran )  و بين النهرين غربى را اشغال و بابل را از سوريه جدا كرده بود و شايد اگر از سلطنت خلع نشده بود اين فتوحات را همچنان ادامه ميداد .\r\n","page_name":" 263 ","page_number":275},
  {"content":"\r\n\r\nرود خوسپس « 1 » كه در نزديكى شوش جارى است با خود همراه دارد ، زيرا او فقط آب اين رود را ميآشامد و هيچ آب ديگرى را دوست ندارد . آب اين رود را ميجوشانند و در ظرف‌هائى از نقره ميريزند و بر روى عدهء كثيرى گردونه‌هاى چهار چرخه قرار ميدهند كه بوسيلهء قاطر در تمام نقل و انتقالات پادشاه بدنبال او حمل مىشود .\r\n189 - كوروش ضمن عبور بسوى بابل بسواحل رود ژيندس رسيد « 2 » ( اين رود از كوه‌هاى ماتين « 3 » سرچشمه ميگيرد و از كشور داردان « 4 » ميگذرد و در رود ديگرى كه دجله نام دارد ميريزد و رود اخير هم كه از نزديكى شهر اوپيس « 5 » ميگذرد در درياى اريتره به دريا ميريزد ) . و اين رودى است كه فقط با كشتى ميتوان از آن گذشت . پس وقتى كوروش خود را براى عبور از اين رود آماده ميكرد يكى از اسبان سفيد او كه از دستهء اسبان مقدس بود « 6 » بهيجان آمد و برودخانه وارد شد و كوشيد از آب بگذرد ، ولى امواج آب او را درهم پيچيد و با خود برد . كوروش از اين اهانت رود\r\n\r\n\r\n","description":"","footnote":"\r\n( 1 ) - خوسپس  ( Choaspes )  نام يكى از رودهاى ماد باستان است كه درحقيقت همان كارون امروز است كه يكى از شعب آن بنام قره‌سو از كنار شوش ميگذشت و معروف است كه پادشاهان پارس فقط از آب اين رود براى مصرف آشاميدن خود استفاده ميكرده‌اند .\r\n( 2 ) - ژيندس  ( Gyndes )  رود دياله امروز است .\r\n( 3 ) - كشور ماتين  ( Matienes )  بين ارمنستان و خوزستان ( كتاب پنجم هردوت - بند 52 ) در منطقه‌اى كه قسمت اعظم آن به آشور تعلق داشت واقع شده بود .\r\n( 4 ) - امروز بر ما معلوم نيست كه ناحيه داردان  ( Dardanes )  در عهد باستان با كدام ناحيه امروز تطبيق ميكرده است .\r\n( 5 ) -  Opis \r\n( 6 ) - در سپاه پارس در حين جنگ هشت اسب سفيد گردونه‌اى خالى كه متعلق به خداوند زوس يا خداوند خورشيد بود با خود حمل ميكردند ( كتاب هفتم - بند 40 و 55 - كتاب هشتم - بند 115 ) ده اسب مقدس ديگر كه رنگ آنها بر ما مجهول است با دست كشيده ميشدند ( كتاب هفتم - بند 40 ) . ظاهرا واقعه‌اى كه مؤلف نقل مىكند براى يكى از اسبان دستهء اول كه براى عبور از رودخانه از گردونه آزاد كرده بودند روى داده است .\r\n","page_name":" 264 ","page_number":276},
  {"content":"\r\n\r\nژيندس سخت خشمناك شد ورود را تهديد كرد و وعده داد كه آن را بقدرى ضعيف و ناتوان كند كه در آينده حتى زنان بتوانند به آسانى بدون آنكه زانوانشان به آب رسد از آن عبور كنند . بعد از بيان اين تهديد ، كوروش از ادامهء حركت بسوى بابل منصرف شد و سپاه خود را به دو قسمت تقسيم كرد . آنگاه اين دو قسمت بصف قرار گرفتند و با ريسمان‌هاى كشيده در هرسوى ساحل رود نقشهء يكصد و هشتاد خندق طرح كردند كه هريك در جهتى قرار داشت « 1 » . همين كه سربازان بر جاى خود قرار گرفتند كوروش فرمان داد به حفر زمين مشغول شوند . به علت كثرت تعداد نفرات ، اين كار انجام گرفت ولى سراسر فصل تابستان براى انجام اين طرح تلف شد .\r\n190 - پس از آنكه كوروش از رود ژيندس انتقام گرفت و بستر آن را به سيصد و شصت مجرا تقسيم كرد ، چون بهار سال بعد آغاز شد به حركت بسوى بابل ادامه داد . ساكنان بابل مسلح از شهر خارج شدند و باستقبال او شتافتند و وقتى كوروش به نزديكى شهر رسيد با او بمصاف پرداختند و چون در جنگ مغلوب شدند به داخل شهر پناه بردند .\r\nولى چون از قبل ميدانستند كه كوروش آرام نخواهد نشست و مشاهده ميكردند كه او مشغول جنگ با تمام اقوام و ملل مىباشد ، قبلا از راه احتياط آذوقه لازم براى چندين سال متمادى در داخل شهر ذخيره كرده بودند . در چنين شرايط ، محاصره شهر زياد براى آنها ناگوار نبود ، در حالى كه كوروش چون مدتى زياد گذشت و كارى از پيش نبرد كم‌كم در زحمت شد « 2 » .\r\n\r\n\r\n","description":"","footnote":"\r\n( 1 ) - در هرسوى رود دياله يكصد و هشتاد خندق يعنى جمعا سيصد و شصت مجرا حفر شد كه تعداد آن به طرز شگفت‌آورى با تعداد روزهاى سال برابر بود .\r\n( 2 ) - بطوريكه يكى از اسناد خط ميخى ( سالنامه نبويند ) حاكى است ، بابل تاب اين محاصره را نياورد و چند روز پس از حدوث جنگى كه مؤلف به آن اشاره مىكند و محتمل است كه در محل اوپيس  ( Opis )  رويداده باشد ، يكى از فرماندهان كوروش كه گوبرياس  ( Gobrias )  نام داشت بدون جنگ و خونريزى شهر سيپار  ( Sippar )  و بابل را تسخير كرد . اين شخص كه خود يكى از اهالى بابل بود و بابلىها او را گوبارو  ( Goubarrou )  ميناميدند در خدمت كوروش به شهر وارد شد . بالتازار  ( Balthazar )  ( يا بلشاراوتزور  ( Belsharoutzour )  ) فرزند نبونيد كوشيد در يكى از محله‌هاى شهر مقاومتى از خود نشان دهد ، ولى كوشش او به جائى نرسيد و به زودى منكوب شد . كمى بعد ، كوروش با شكوه و جلال تمام به شهر وارد شد و از طرف جمعى از اهالى شهر كه با نبويند دشمن بودند و عليه او شوريده بودند استقبال شد . آخرين پادشاه بابل به سيپار پناهنده شد و چون قادر بادامه جنگ با كوروش نبود كمى بعد تسليم دشمن شد .\r\n","page_name":" 265 ","page_number":277},
  {"content":"\r\n\r\n191 - سرانجام ، خواه شخص ديگرى او را راهنمائى كرده باشد و مشكل او را رفع كرده باشد و خواه خود شخصا آنچه بايد بكند تشخيص داده باشد ، بهرحال كوروش توانست به ترتيب زير در كار خود توفيق يابد : ابتدا قسمت عمدهء سپاه خود را در طرفى كه رود به شهر داخل مىشود مستقر كرد و سپس عده‌اى ديگر را در جهت ديگر رود در محلى كه آب آن از شهر خارج مىشود قرار داد و به اين سربازان امر كرد همين كه مشاهده كردند كه بستر رود قابل عبور است از همان راه به شهر داخل شوند . پس از اينكه اين اوامر صادر شد و تعليمات لازم به سربازان داده شد ، كوروش خود با عده‌اى از سربازانى كه چندان ارزش نظامى نداشتند از شهر دور شد . وقتى به درياچه رسيد ، كارى را كه ملكه بابل براى ساختن درياچه و ملايم كردن جريان رود كرده بود تكرار كرد ، بدين معنى كه بكمك مجرائى جريان رود را متوجهء درياچه ، كه در آن زمان به صورت بركه درآمده بود كرد . و بدين ترتيب آب رود پائين نشست و بستر سابق رودخانه قابل عبور شد . همين كه اين نتيجه حاصل شد ، پارس‌هائى كه قبلا براى اين مقصود آماده شده بودند در طول بستر رود فرات پيش رفتند . چون آب رود كم شده بود و فقط ران‌هاى آنان تا ميان در آب بود از همين راه به بابل وارد شدند . اگر اهالى بابل قبلا آنچه بدستور او انجام ميگرفت ميدانستند و يا متوجهء نقشه او ميشدند ، شايد پارس‌ها را به داخل شهر راه ميدادند « 1 » و سپس آنها را به بدترين وضع نابود ميكردند ، بدين ترتيب كه دريچه‌هاى آهنى كه شهر را به رود متصل ميكرد مىبستند و خود بر روى ديوار هائى كه در طول دو طرف بستر رود قرار داشت ميرفتند « 2 » و دشمن را در دامى كه در آن آمده بود گرفتار ميكردند « 3 » . ولى چنين نشد ، زيرا پارس‌ها در موقعى كه آنها انتظار\r\n\r\n\r\n","description":"","footnote":"\r\n( 1 ) - از آنچه هردوت در جملهء بعد بيان مىكند معلوم مىشود كه استعمال كلمه « به داخل شهر » صحيح نبوده و بهتر آن بود كه گفته ميشد « پارس‌ها را به داخل قسمتى از رود كه در داخل شهر ميگذشت راه ميدادند . » ( رجوع شود به دنبالهء مطلب ) .\r\n( 2 ) - مقصود دريچه‌هاى آهنى و ديوار بدون قيرى است كه در بند 180 هردوت بطور تفصيل از آن صحبت كرده است .\r\n( 3 ) - در اين صورت هم سرنوشت پارس‌ها آن اندازه كه هردوت تصور كرده بد نميشد ، زيرا ميتوانستند با دادن كمى تلفات با جنگ و گريز از همان راهى كه آمده بودند عقب‌نشينى كنند .\r\n","page_name":" 266 ","page_number":278},
  {"content":"\r\n\r\nنداشتند آنها را غافلگير كردند . بطوريكه اهالى محل نقل ميكنند ، به علت وسعت زياد شهر ، در موقعى كه محله‌هاى اطراف شهر در دست دشمن بود « 1 » ، هنوز آن قسمت از اهالى بابل كه در محله‌هاى مركز شهر سكونت داشتند نميدانستند كه چه بر سر شهر آنها آمده است . چون اتفاقا در آن روز در شهر جشن برپا بود ، مردم بابل رقص - كنان بعيش‌ونوش مشغول بودند و اين وضع تا ساعتى كه بطور اطمينان‌بخش از ماجراى شهر مطلع شدند ادامه داشت . بدين ترتيب بود كه شهر بابل براى نخستين بار تسخير شد .\r\n192 - اكنون من ميخواهم شرح مفصلى دربارهء ثروت مردم بابل نقل كنم كه يكى از دلائل آن از اين قرار است : شاهنشاه سراسر كشورى را كه بر آن سلطنت مىكند به چندين ناحيه تقسيم كرده است تا اين نواحى علاوه بر باجى كه ميدهند آذوقه لازم براى شخص او و سپاهيانش آماده كنند . در چهار ماه از دوازده ماه سال ، بابل بايد تهيه اين آذوقه را متعهد شود و آذوقه هشت ماه ديگر را بقيهء آسيا تأمين مىكند . از اين قرار ، آشور از حيث ثروت برابر يك سوم تمام آسيا است . حكومت اين ناحيه كه پارس‌ها ساتراپ - نشين مينامند از حكومت ديگر نواحى مهم‌تر است ، زيرا تريتانتشمس « 2 » پسر آرتاباز « 3 » كه حكومت اين نواحى را از جانب پادشاه در دست داشت هر روز يك آرتابه مملو از پول عايدى داشت ( آرتابه « 4 » كه واحد اندازهء پارس‌ها است برابر يك مديمن آتنى باضافه\r\n\r\n\r\n","description":"","footnote":"\r\n( 1 ) - هردوت مدعى است كه ابتدا « محله‌هاى اطراف شهر » تسخير شد و سپس محله‌هاى مركزى . اين ادعا با آنچه هردوت در چند عبارت قبل دربارهء ورود پارس‌ها از راه رود به داخل شهر بيان مىكند مباينت دارد . چه اگر فرض كنيم پارس‌ها از مجراى رود به شهر داخل شده باشند ، ابتدا بايد محله‌هاى مركزى تسخير شده باشد و سپس محله‌هاى اطراف شهر فرض ديگرى كه بخاطر ميآيد اينست كه پارس‌ها ، پس از آنكه از طرف بستر رود وارد شده‌اند ، ابتدا به حصار شهر دست يافته‌اند و سپس از راه حصار به تسخير محله‌هاى اطراف شهر دست زده‌اند و در مرحله آخر محله‌هاى مركزى را تسخير كرده‌اند . ولى اين فرض هم با مطالبى كه هردوت دربارهء دريچه‌هاى برونزى ميگويد مباينت دارد ، چه هردوت مدعى است كه پارس‌ها از اين درياچه‌ها كه بستر رود تعبيه شده بود به داخل شهر راه يافته‌اند .\r\n( 2 ) -  Tritantaichmes \r\n( 3 ) -  Artabaz \r\n( 4 ) -  Artabe \r\n","page_name":" 267 ","page_number":279},
  {"content":"\r\n\r\nسه شنيس است ) « 1 » اين ساتراپ در اصطبل خصوصى خود غير از اسب‌هاى جنگى تعداد هشتصد اسب براى جفت‌گيرى با ماديان داشت و تعداد اين ماديان‌ها شانزده هزار بود بطوريكه به هريك از اسب‌ها بيست ماديان ميرسيد . در آنجا سگ‌هاى هندى نيز تربيت ميكردند « 2 » و تعداد آنها به حدى بود كه چهارده بزرگ از دهات دشت در مقابل معافيت از ديگر ماليات‌ها تأمين خوراك آنها را به عهده گرفته بودند . اين بود مختصرى دربارهء امتيازات ساتراپ بابل .\r\n193 - در كشور آشور باران كم مىبارد و همين باران كم ريشهء گندم را تقويت مىكند ، ولى براى اينكه مزرعه آباد شود و محصول برسد از آب شط استفاده ميكنند . در اينجا وضع مانند مصر نيست ، چه در مصر رود خودبخود بالا ميآيد و به مزارع كشت‌و زرع شده وارد مىشود ، در حالى كه در آشور آبيارى با دست يا بكمك دستگاههائى كه آب را بالا ميكشد انجام ميگيرد . بابل نيز مانند مصر سراسر از مجارى آب پوشيده شده كه بزرگترين مجراى آن قابل كشتىرانى است . اين مجرا رو به جهتى كه خورشيد در زمستان طلوع مىكند قرار دارد « 3 » و فرات را به رود ديگرى كه دجله نام دارد و شهر نينوا بر ساحل آن ساخته شده بود متصل مىكند . بين كشورهائى كه ما ميشناسيم ، اين كشور از همه بيشتر براى كشت غلات استعداد دارد . . . ، زيرا درختان ديگر از قبيل انجير ، موز و زيتون حتى براى آزمايش در آنجا كشت نميشود . اين سر - زمين براى كشت غلات بقدرى مستعد است كه معمولا هر تخم دويست تخم محصول ميدهد و در نقاطى كه زمين حاصلخيزتر است به سيصد تخم هم ميرسد . در اين كشور\r\n\r\n\r\n","description":"","footnote":"\r\n( 1 ) - « مديمن »  ( Medimne )  واحد اندازه در شهر آتن و برابر 52 ليتر بود . « شنيس »  ( Chenice )  يك چهل و هشتم مديمن بود و بنابراين ظرفيت يك آرتابه پارسى در حدود 55 ليتر بوده است . ( رجوع شود به يادداشت مقدمه دربارهء اوزان و مقادير در يونان باستان ) .\r\n( 2 ) - اين سگ‌ها بگفته كتزياس بقدرى قوى و نيرومند بودند كه با شير دست‌وپنجه نرم ميكردند .\r\n( 3 ) - در زمستان خورشيد از جانب جنوب شرقى طلوع مىكند و « مجراى شاهى » كه هردوت از آن صحبت مىكند و در زمان بخت النصر براى متصل كردن دو رود فرات و دجله حفر شده بود در جهت جنوب شرقى قرار داشت .\r\n","page_name":" 268 ","page_number":280},
  {"content":"\r\n\r\nبرگهاى گياه گندم و جو به آسانى بضخامت پنج انگشت ميرسد . بوتهء ارزن و كنجد به بزرگى درخت كوچك ميرسند و من با اينكه اندازهء آنها را ميدانم از ذكر آن خوددارى ميكنم ، زيرا به خوبى اطلاع دارم كه آنهائى كه به بابل مسافرت نكرده‌اند حتى آنچه من دربارهء كشت غلات گفته‌ام با ترديد زياد تلقى كرده‌اند . اهالى بابل عادت ندارند روغن زيتون مصرف كنند ، ولى از كنجد مايعى چرب استخراج ميكنند .\r\nآنها در سراسر دشت باغات خرما دارند كه غالب درختان آن بارور است . اهالى بابل از محصول خرما غذاهاى اصلى و شراب و عسل بدست ميآورند . اين درختان را همانطور كه ما درختان انجير را نگهدارى ميكنيم نگهدارى ميكنند و بخصوص ميوهء آن دسته از درختان خرما را كه يونانيان نر مينامند بدرختانى كه محصول خرما ميدهند بهم مىبندند تا نوعى مگس كه در درخت خرماى نرست بتواند به خرماها منتقل شود و آنها را بارور كند و خرماها نريزند « 1 » ، زيرا در ميوهء درختان خرماى نر مانند درختان انجير وحشى مگسى مخصوص يافت مىشود « 2 » .\r\n194 - اكنون ميخواهم از چيزى صحبت كنم كه به نظر من از بين تمام آنچه دربارهء بابل گفتم بعد از خود شهر از بزرگترين عجايب مىباشد . قايق‌هاى مردم اين سرزمين كه براى رسيدن به بابل همراه با جريان آب با آن بسوى اين شهر ميروند به شكل دايره و تمام آن از چرم است . اين قايق‌ها را در قسمت علياى آشور در كشور ارمنستان ميسازند .\r\nاستخوان‌بندى آن را از شاخه‌هاى بيد ميسازند و از خارج بر روى آن قشرى از پوست\r\n\r\n\r\n","description":"","footnote":"\r\n( 1 ) - يعنى قبل از رسيدن بر زمين نريزند .\r\n( 2 ) - اين مطلب صحيح نيست ، چه در درختان خرما چنين مگسى وجود ندارد . هردوت در اينجا دو عمل كاملا مختلف را باهم اشتباه مىكند . عمل اول كه ارسطو بتفصيل آن را شرح داده مربوط است به بارور كردن درخت انجير كه راه آن نزديك كردن ميوه‌هاى انجير وحشى است به انجير معمولى تا دانه‌هاى نر به ماده انتقال يابد و آن را بارور كند . عمل دوم كه هردوت با عمل اول اشتباه مىكند مربوط است به بارور كردن درختان خرما كه طرز عمل آن با طرز عمل در مورد درختان انجير فرق دارد . در مورد خرما بر خلاف انجير ميوه‌هاى دو درخت را بهم نزديك نمىكنند ، بلكه گل درختان نر و ماده را بهم نزديك ميكنند تا گردهاى بارور يكى بر ديگرى قرار گيرد و گياه بارور شود .\r\n","page_name":" 269 ","page_number":281},
  {"content":"\r\n\r\nحيوانات ميكشند . قسمت عقب قايق كه معمولا پهن است و قسمت جلوى آن‌كه عادة باريك مىشود در اين قايق‌ها ديده نميشود و شكل آنها مانند يك سپر گرد و مدور است . از داخل آن را با كاه ميپوشانند و سپس كالاهاى خود را در آن قرار ميدهند و با جريان آب حركت ميكنند . آنچه با اين قايق‌ها حمل ميكنند بيشتر كوزه‌هاى محتوى شراب فينيقيه است « 1 » . دو مرد كه در قايق ايستاده‌اند آن را با دو پاروئى كه به قايق متصل نيست ميرانند ، بدين ترتيب كه وقتى يكى پاروى خود را به طرف قايق ميكشد ديگرى كه در طرف مقابل ايستاده پاروى خود را از قايق دور مىكند . از اين نوع قايق‌ها بحجم بسيار بزرگ و گاه كمى كوچكتر ميسازند و بزرگترين آنها گنجايش پنج‌هزار تالان دارد « 2 » . بر روى هر قايق يك خر زنده موجود است ، ولى در قايق‌هاى بزرگ عدهء بيشترى از آن ديده مىشود . وقتى قايق‌رانان به شهر بابل ميرسند و كالاهاى خود را بمردم عرضه ميكنند با صداى بلند استخوان‌بندى قايق و تمام كاه آن را ميفروشند و سپس پوست آن را بر دوش الاغ مياندازند و به ارمنستان مراجعت ميكنند . چون جريان رود\r\n\r\n\r\n","description":"","footnote":"\r\n( 1 ) - در اينجا مقصود هردوت « شراب خرما » است . ولى اين سؤال مطرح مىشود كه بچه دليل اين شراب را به بابل وارد ميكرده‌اند ، در حالى كه در بابل درخت خرما بعدهء زياد موجود بود و خود اهالى با ميوهء آن مشروبى تهيه ميكرده‌اند ( بند 193 همين كتاب ) .\r\nولى درخت انگور همانطور كه هردوت خود بدان اشاره كرده است اگر كاملا ناياب نبود لا اقل مقدار آن در بابل بسيار كم بود و قاعدة بايستى شراب مو را از خارج و بخصوص از كشورهاى همسايه وارد كنند . اتفاقا كشور فينيقيه كه در مجاورت بابل بود يكى از كشورهاى موخيز بود و هردوت شخصا معتقد است كه شراب به مقدار زياد از اين كشور بخارج صادر ميشد ( كتاب سوم - بند 6 ) . حمل شراب تا پيچ رود از راه زمين انجام ميگرفت و در اين محل كوزه‌هاى شراب را در قايق قرار ميدادند . در تمام ازمنهء تاريخى اين محل يكى از نقاط مهم حمل‌ونقل محسوب ميشد . قايق‌بانانى كه از نقاط دوردست با جريان فرات پائين ميآمدند ميتوانستند كالاهاى خود را در اين محل معاوضه يا تكميل كنند . اينكه كشتىهاى آنها در ارمنستان ساخته ميشد دليل آن نميتواند باشد كه تمام كالاهاى محتوى آنها نيز از ارمنستان بوده است .\r\n( 2 ) - اگر تالان را به كم‌ترين وزن آن به حساب امروز درآوريم ، باز اين مقدار بار براى قايق‌هائى كه از نى ساخته شده باشد زياد به نظر ميرسد .\r\n( دربارهء تالان واحد وزن در يونان باستان و برابر 39 و 36 كيلوگرم امروز رجوع شود به توضيح مقدماتى دربارهء اوزان و مقادير در يونان باستان ) .\r\n","page_name":" 270 ","page_number":282},
  {"content":"\r\n\r\nبسيار شديد است ، امكان ندارد آنها بتوانند با قايق در مسير آن مراجعت كنند و به همين جهت است كه كشتىهاى خود را از پوست ميسازند نه از چوب . وقتى بدين ترتيب با خرهاى خود به ارمنستان مراجعت ميكنند ، بار ديگر به ترتيب سابق قايق هاى ديگرى ميسازند . اين بود مختصرى دربارهء قايق‌هاى بابلىها .\r\n195 - لباس اهالى بابل عبارتست از قبائى از كتان كه تا روى پاهاى آنها ميرسد .\r\nبر روى اين قبا لباس ديگرى از پشم دربرميكنند و شال سفيد سبكى بر دوش مياندازند . كفش‌هاى آنها كه مخصوص محل است شبيه پوتين‌هاى مردم بئوسى « 1 » است . موهاى آنها بلند است و گرد آن عمامه‌اى مىپيچند . آنها تمام بدن خود را معطر ميكنند و هريك مهر و چوبدستى همراه دارند كه با دست ساخته شده و در بالاى هر چوبدست تصوير يك سيب يا گل سرخ يا شقايق يا عقاب يا چيز ديگر مشاهده مىشود . رسم آنها اينست كه هرگز چوبدستى بدون علامت مخصوص در دست نمىگيرند . چنين بود طرز لباس پوشيدن مردم بابل .\r\n196 - و اما اكنون مختصرى دربارهء قوانين و عادات و رسوم آنها صحبت كنيم . به نظر من معقول‌ترين اين قوانين كه شرح مىدهم همانست كه گفته مىشود نزد اقوام ونت « 2 » ساكن ايليرى « 3 » نيز معمول است . در هريك از دهات هر سال يك بار اين تشريفات برگزار ميشد : ابتدا تمام دخترانى را كه در آن سال به سن ازدواج رسيده بودند گرد ميآوردند و سپس آنها را باهم در يك محل قرار ميدادند و گرد آنها جماعتى از مردان قرار ميگرفتند . يك نفر فروشنده دختران را يك‌يك بلند ميكرد و آنها را بمعرض فروش ميگذارد . ابتدا از زيباترين آنها شروع ميكرد\r\n\r\n\r\n","description":"","footnote":"\r\n( 1 ) - بئوسى  ( Beotie )  يكى از نواحى يونان باستان واقع در قسمت مركزى اين سرزمين كه شهر معروف آن تب  ( Thebes )  بوده است .\r\n( 2 ) - ونت  ( Venetes )  . جمعى از اين اقوام در اعماق درياى آدرياتيك در مشرق آديژ  ( Adige )  سكونت داشتند و جمعى ديگر از آنها ساكن آسياى صغير بودند .\r\n( 3 ) - ايليرى  ( Illyrie )  نام ناحيه‌ايست در شمال غربى يونان باستان كه به دو قسمت شمالى و جنوبى تقسيم ميشد .\r\n","page_name":" 271 ","page_number":283},
  {"content":"\r\n\r\nو وقتى اين يكى بقيمتى گزاف به فروش ميرفت آنكس كه از لحاظ زيبائى نفر دوم بود بمعرض فروش گذارده ميشد . اين دختران را براى ازدواج كردن با آنها ميفروختند . ثروتمندان بابل كه بسن ازدواج ميرسيدند برقابت و هم‌چشمى يكديگر زيباترين دختران را خريدارى ميكردند . مردم طبقهء سوم كه بسن ازدواج ميرسيدند ، چون بزيبائى خارجى زن توجهى نداشتند ، دختران زشت را در مقابل مختصر وجه نقد قبول ميكردند . زيرا رسم چنين بود كه وقتى فروشنده زيباترين دختران را ميفروخت ، زشت‌ترين آنها را كه حتى گاه ممكن بود دخترى عاجز و عليل باشد بلند ميكرد و آنها را نيز بمعرض حراج ميگذارد ، به اين ترتيب كه هركس حاضر ميشد با اخذ كمترين مبلغ با آن دختر ازدواج كند دختر را به او ميدادند و اين حراج آنقدر ادامه مييافت تا يكنفر حاضر شود به كمترين وجه آن دختر را قبول كند . پولى كه براى ازدواج آنها به مردان داده ميشد از راه فروش دختران زيبا بدست ميآمد و بدين ترتيب درحقيقت زنان زيبا وسيلهء ازدواج زنان زشت و عليل ميشدند . كسى حق نداشت دختر خود را بهركس كه مايل بود به ازدواج دهد و نيز كسى نميتوانست دخترى را كه ميخرد بدون ضمانت به خانه برد . خريدار مجبور بود وجهى بابت ضمانت ازدواج دختر ارائه دهد و بعد از معرفى اين ضمانت ميتوانست دختر را به خانه برد ، ولى اگر زن و مرد باهم سازش نداشتند بموجب قانون خريدار ميتوانست پول خود را مطالبه كند . هركس كه ميل داشت ميتوانست در خريد شركت كند ، حتى كسانى كه از دهات ديگر ميآمدند . از اين قرار ، مردم بابل در گذشته اين رسم پسنديده را داشتند « 1 » . ولى اين رسم امروز ديگر برقرار نيست و بتازگى مردم بابل ( براى آنكه با دخترانشان\r\n\r\n\r\n","description":"","footnote":"\r\n( 1 ) - بر خلاف آنچه هردوت ميگويد ، فروش دختران جوان براى ازدواج در بابل هرگز مرسوم نبوده و هرگز مردم بابل از ازدواج دختران خود با هركس كه مايل بوده‌اند مانع نشده‌اند .\r\n","page_name":" 272 ","page_number":284},
  {"content":"\r\n\r\nبدرفتارى نشود و آنها را به شهرهاى خارج نبرند « 1 » ) راه ديگرى ابتكار كرده‌اند كه چنين است : از موقعى كه تسخير بابل مردم اين شهر را بدبخت و بىپول كرده مردم طبقه سوم كه تهىدست ميباشند فرزندان اناث خود را به فحشاء وادار ميكنند « 2 » .\r\n197 - يكى ديگر از عادات مردم بابل كه از حيث تدبير و عقل در درجهء دوم قرار دارد چنين است : چون آنها طبيب ندارند ، بيماران خود را از خانه بيرون مىبرند و در ميدان عمومى شهر قرار ميدهند « 3 » . عابرينى كه از آنجا ميگذرند اگر خود قبلا به آن مرض مبتلا شده باشند و يا شخص ديگرى را مبتلا به آن ديده باشند به بيمار نزديك ميشوند و آنچه را كه خود براى نجات از آن بيمارى انجام داده‌اند و يا مشاهده كرده‌اند كه ديگرى چنين كرده به او باز ميگويند و او را راهنمائى ميكنند . كسى حق ندارد از كنار بيمار رد شود و لب بسخن نگشايد و بايد از حال آنها جويا شود .\r\n198 - مردم بابل مردگان خود را با عسل دفن ميكنند و مراسم عزادارى آنها تقريبا نظير مراسم عزادارى مصريها است . هربار كه يك شوهر بابلى با زن خود مقاربت\r\n\r\n\r\n","description":"","footnote":"\r\n( 1 ) - اين جمله باحتمال زياد عبارتى است كه بعد از هردوت به متن اضافه شده است .\r\nدر هر حال نويسندهء اصلى آن هركه باشد ، مقصود او ظاهرا اين بوده كه چون تعداد توانگران شهر بابل كم شد ، با ترتيب قديم احتمال ميرفت كه دختران زيبا نصيب ثروتمندان و توانگران خارجى شوند و آنها را به خارج بابل منتقل كنند و با آنها مانند برده و كنيز رفتار كنند .\r\n( 2 ) - بدين ترتيب دختران زيباى خانواده‌هاى فقير ثروتى را كه در گذشته از راه فروش خود به جيب پدر و مادر ميريختند ، در اين زمان از راه ديگر به آنان ميرساندند ، با اين تفاوت كه در گذشته خانه پدرى را ترك ميكردند و با ترتيب جديد ميتوانستند در خانهء پدرى بمانند .\r\n( 3 ) - اين ادعاى هردوت بطور يقين صحيح نيست ، چه اولا در بابل مانند يونان ميدان عمومى در شهر وجود نداشت كه بيماران را آنجا قرار دهند و بعلاوه در اين شهر پزشك وجود داشت . بفرض اينكه ادعاى هردوت از اين حيث صحت داشته باشد ، معلوم نيست بچه دليل هردوت اين عادت ناپسنديده را چنين تمجيد كرده است . داستان فروش دختران تا اندازه‌اى قابل تحمل بود ، ولى سرنوشت بيماران تيره‌بختى كه در ميدان عمومى شهر گرفتار پرحرفى و طعن عابرين باشند چندان بمذاق انسان خوش‌آيند نيست و كسى نميتواند اين عادت را از حيث عقل و تدبير تمجيد كند .\r\n","page_name":" 273 ","page_number":285},
  {"content":"\r\n\r\nمىكند ، ادويهء معطر به آتش ميافكند و خود كنار آن مىنشيند و زن او نيز بنوبهء خود چنين مىكند . همين كه صبح طالع شد هردو خود را شستشو ميدهند و مادام كه استحمام نكرده‌اند به هيچيك از ظروف خود دست نميزنند . اين عادت بين اعراب نيز مرسوم است .\r\n199 - ننگين‌ترين عادت مردم بابل چنين است : هريك از زنان محل بايد يك بار در عمر خود بيكى از معابد آفروديت بروند و در آنجا خود را تسليم يك خارجى كنند « 1 » .\r\nبسيارى از زنان به علت نخوت و غرورى كه از تمول سرشار خود دارند نشستن با زنان ديگر را براى خود خفت‌آور ميدانند و به همين جهت با كالسگه و گردونه - هاى پوشيده به نزديكى معبد ميآيند و در حالى كه جمعى كثير از خدمتگذاران پشت گردونهء آنها ايستاده‌اند منتظر ميشوند « 2 » . بسيارى از آنها چنين ميكنند : تاجى از ريسمان بر سر ميگذارند « 3 » و در محوطهء مقدس معبد آفروديت مىنشينند . در اينجا هميشه عدهء كثيرى جمعيت ديده مىشود كه بعضى ميروند و بعضى از راه ميرسند .\r\nبين انبوه جمعيت زنان ، با ريسمان گذرگاه‌هائى در تمام جهات احداث شده كه خارجيان در آن براى انتخاب دختر مورد پسند خود به گردش مشغول ميشوند .\r\nزنى كه در اين محل قرار ميگيرد حق ندارد قبل از آنكه يك خارجى پولى به روى زانوى او افكند و با او در داخل معبد مقدس مقاربت كند به خانهء خود برگردد .\r\nآنكس كه پول ميافكند بايد فقط اين چند كلمه را بر زبان راند : « من بنام الههء ميليتا « 4 » ترا دعوت ميكنم . » ميليتا نامى است كه آشورىها به آفروديت « 5 » داده‌اند .\r\n\r\n\r\n","description":"","footnote":"\r\n( 1 ) - زنانى كه بدين ترتيب خود را در معرض تماشاى مردم قرار ميدادند درحقيقت در آن لحظه از كنيزكان معبد محسوب ميشدند . در بسيارى از مذاهب شرق باستان هر زنى موظف بود بكارت خود را فداى خداوند عشق و بارورى نمايد .\r\n( 2 ) - بسيارى از اين كنيزكان معبد مقدس متعلق به خانواده‌هاى متشخص بوده‌اند .\r\n( 3 ) - تاج ريسمان علامت اظهار بندگى بدرگاه خداوند بود .\r\n( 4 ) -  Militta \r\n( 5 ) - آفروديت  ( Aphrodite )  يا ونوس  ( Venus )  الههء زيبائى در يونان باستان .\r\n","page_name":" 274 ","page_number":286},
  {"content":"\r\n\r\nپولى كه داده ميشد بهر مقدار كه بخواهند ممكن است ناچيز باشد و خطر آن نيست كه زن از قبول آن امتناع كند ، چه آن پول مقدس است و زن حق ندارد آن را رد كند . زن بايد بدنبال نخستين كسى كه بسوى او پول ميافكند حركت كند و حق ندارد دعوت كسى را رد كند . وقتى عمل مقاربت انجام گرفت ، چون وظيفهء زن نسبت به الهه انجام گرفت ، زن ميتواند به خانهء خود مراجعت كند و از آن پس ممكن است شما تمام دارائى خود را به او بدهيد و ديگر حاضر بقبول تقاضاى شما نشود . زنانى كه چهره‌اى زيبا و اندامى رعنا دارند زود از معبد مراجعت ميكنند ، ولى آنها كه زشت‌اند ، مدتى مديد در آنجا ميمانند و نميتوانند وظيفهء خود را نسبت به الهه انجام دهند . بعضى از آنها سه يا چهار سال در آنجا انتظار ميكشند « 1 » .\r\nدر بعضى نقاط جزيرهء قبرس نيز عادتى شبيه اين عادت معمول است « 2 » .\r\n200 - اين بود عادت و رسوم اهالى بابل . بين آنها سه قبيله‌اند كه جز ماهى چيز ديگرى نميخورند . ماهى را بعد از آنكه صيد كردند در آفتاب خشگ ميكنند و سپس چنين از آن غذا تهيه ميكنند : آن را در هاونى مياندازند و با دسته‌اى سنگين آن را ميكوبند و سپس از پارچه‌اى ميگذرانند و هرطور كه مايلند به صورت آبگوشت مصرف ميكنند يا مانند نان ميپزند .\r\n\r\n\r\n","description":"","footnote":"\r\n( 1 ) - گاه اتفاق ميافتاد كه كار اين كنيزكان به ازدواج ميكشيد . بديهى است هر اندازه آنها زيباتر بودند احتمال اين توفيق بيشتر بود و همين كه ازدواج ميكردند از معبد خارج ميشدند .\r\n( 2 ) - در پافوس  ( Paphos )  و آماتونت  ( Amathonte )  واقع در قبرس .\r\n","page_name":" 275 ","page_number":287},
  {"content":"\r\n\r\n\r\nاقوام ماساژت\r\n201 - وقتى كوروش ملت بابل را مطيع كرد در فكر شد كه قوم ماساژت « 1 » را نيز مطيع خود كند . بطوريكه نقل ميكنند اين قوم قومى است بزرگ و بىباك كه در جهت طلوع فجر و آفتاب صبح ، در آنسوى رود آراكس « 2 » در مقابل قوم ديگرى كه ايسدون « 3 » نام دارد زندگى ميكنند . بعضىها معتقدند كه اين قوم از نژاد سيت بوده است .\r\n202 - رود آراكس « 4 » را گاهى بزرگتر و گاهى كوچكتر از رود ايستروس « 5 » دانسته‌اند .\r\n\r\n\r\n","description":"","footnote":"\r\n( 1 ) -  Massageetes \r\n( 2 ) - آراكس  ( Araxe )  ظاهرا همان رود ارس امروز است كه از ايروان و شيروان ميگذرد و پس از طى 670 كيلومتر مسافت بدرياى خزر ميريزد .\r\n( 3 ) - ايسدون‌ها  ( Issedon )  در مشرق اورال سكونت داشتند و يكى از تيره‌هاى قوم سيت بودند .\r\n( 4 ) - تشخيص اينكه آراكس بطور صحيح در اصطلاح هردوت بچه رودى اطلاق ميشده است كاريست دشوار ، زيرا اين مورخ از اين رود در قسمت‌هاى مختلف بانحاء مختلف ياد كرده و چندين رود را به اين نام اسم برده و خصوصياتى مختلف از آن نقل كرده بقسمى كه سه نظريه ميتوان در اين‌باره ابراز كرد : 1 ) اول اينكه رود آراكس خط سرحدى كشور داريوش و ماساژت‌ها بوده است ( بند 205 ببعد همين كتاب ) در اين صورت بايد مقصود مورخ از اين رود همان رود اكسوس  ( Oxus )  يا آمور دريا بوده باشد . ولى اين رود هرگز به درياى خزر نمىريخته و هيچيك از خصوصياتى كه هردوت از آراكس نقل مىكند با آن تطبيق نميكند . 2 ) آراكس رود ديگرى است كه بحكايت ادعاى مؤلف در اواخر همين بند سرچشمهء آن در سرزمين ماتين  ( Matienes )  مىباشد . درينصورت اين رود همان رودى است كه امروز ارس ناميده مىشود و در اين صورت نيز فرضيهء هردوت درست در نميآيد زيرا اقوام ماساژت بايد قاعدة در جهت شرقى درياى خزر ساكن بوده باشند . 3 ) آراكس رودى است كه سرحد كشور ماساژت‌ها از جانب مغرب مىباشد ( بند 201 همين كتاب و بند 11 كتاب چهارم ) .\r\nبحكايت گفته هردوت آب اين رود در نقطه‌اى از درياى خزر كه داراى سگ آبى است به دريا ميريزد ، و اين نقطه بايد يكى از نقاط شمالى اين دريا باشد . جريان آن با موانع بزرگى از قبيل جزاير روبرو مىباشد . اين توصيف هردوت با قسمت علياى رود ولگا تطبيق مىكند .\r\nدر هر صورت هردوت اين سه رود را باهم اشتباه كرده و معلوم نيست مقصود او از آراكس كداميك از اين سه رود است .\r\n( 5 ) - رود ايستروس  ( Istros )  همان دانوب امروز است .\r\n","page_name":" 276 ","page_number":288},
  {"content":"\r\n\r\nبطوريكه نقل ميكنند در طول مسير آن جزاير زيادى است كه از حيث وسعت و بزرگى با جزيرهء لسبوس برابر ميباشند . در اين جزاير مردمانى زندگى ميكنند كه براى تغذيهء خود هنگام تابستان ريشهء انواع گياهان را از خاك بيرون ميكشند و در فصلى كه ميوه‌ها ميرسند آنها را براى غذاى زمستان خود ذخيره ميكنند .\r\nبطوريكه نقل ميكنند اينان درختان ديگرى كشف كرده‌اند كه ميوهء آنها خاصيت زير را دارد : اهالى جزاير هر دسته در محلى جمع ميشوند و آتش روشن ميكنند و آنگاه خود گرد آن مىنشينند و ميوهء اين گياه را در آن مىافكنند . هنگامى كه آن ميوه مىسوزد ، آنان بوى آن را استشمام مىكنند و همانطور كه يونانيان از شراب مست ميشوند آنان نيز از بوى آن سرمست ميشوند . هرچه بيشتر از آن ميوه در آتش مىافكنند مستى آنها بيشتر مىشود ، بدرجه‌اى كه از جا برميخيزند و به رقصيدن و آواز خواندن مشغول مىشوند . چنين است بطوريكه نقل مىكنند نوع زندگى اين اشخاص . رود آراكس از كشور ماتين « 1 » سرچشمه ميگيرد و اين همان كشورى است كه رود ژيندس « 2 » نيز از آن سرچشمه مىگيرد ، و رود ژيندس همان روديست كه كوروش بستر آن را به سيصد و شصت مجرا تقسيم كرد و ما قبلا از آن صحبت كرديم . اين رود چهل شاخه دارد و تمام شاخه‌هاى آن باستثناى يكى از آنها به سرزمينى باتلاقى منتهى مىشود . بطوريكه نقل مىكنند در اين سرزمين باتلاقى مردمانى زندگى مىكنند كه خوراك آنها ماهى خام است و لباس عادى آنها پوست سگ آبى است . آن يك شاخه‌اى كه استثناء كرديم مستقيما بدرياى خزر ميرود و آب آن به اين دريا مىريزد .\r\n203 - درياى خزر خود به تنهائى دريائى مستقل است و ارتباطى با درياى ديگر ندارد .\r\n\r\n\r\n","description":"","footnote":"\r\n( 1 ) - اقوام ماتين  ( Matienes )  در همسايگى اقوام ساسپير  ( Saspires )  در قسمتى از آسياى صغير قديم سكونت داشتند ( كتاب سوم - بند 94 ) . رود ارس در ارمنستان از محل سكونت اين اقوام سرچشمه ميگرفت . هردوت اين قوم را با ماتين‌هائى كه در بند 189 اين كتاب و بند 49 و 52 كتاب پنجم نام برده اشتباه كرده است .\r\n( 2 ) - رود ژيندس  ( Gindes )  همان دياله امروز است كه به كارون ميريزد .\r\n","page_name":" 277 ","page_number":289},
  {"content":"\r\n\r\nمقصود من از درياى ديگر سراسر دريائى است كه يونانيان در آن به دريانوردى مشغولند « 1 » و دريائى كه در آنسوى ستونهاى هراكلس « 2 » قرار دارد و همچنين درياى اريتره « 3 » ، و اين سه دريا هرسه تشكيل يك دريا را ميدهند و بهم ارتباط دارند . ولى درياى خزر دريائى است مستقل و جدا از ديگر درياها « 4 » . اگر با پارو آن را طى كنند طول آن پانزده روز دريانوردى لازم خواهد داشت و عرض آن در باريك‌ترين نقطه هشت روز بحرپيمائى لازم دارد « 5 » . در جهت غربى اين دريا سرزمين قفقاز قرار دارد كه وسيع‌ترين كوه‌ها و بلندترين آن در اين نقطه قرار دارد . در قفقاز اقوام مختلف و متعددى زندگى ميكنند كه خوراك غالب آنها را منحصرا ميوه‌هاى وحشى تشكيل ميدهد . بطوريكه ميگويند در اين سرزمين گياهى يافت مىشود كه اگر اهالى محل برگ آن را خرد كنند و با آب مخلوط كنند مىتوانند بر روى لباس - هاى خود با آن تصاويرى رسم كنند . اين تصاوير با شستشو از بين نميروند و بتدريج كه پارچه مستعمل و كهنه مىشود آنها نيز از بين ميروند و از اين حيث مثل اينست كه آنها را در اصل با پارچه بافته‌اند . و باز بطوريكه نقل ميكنند ، مردم اين نواحى مانند حيوانات در مقابل چشم ديگران باهم مقاربت ميكنند .\r\n204 - ازين قرار ، اين دريا كه به درياى خزر معروف است در طرف مغرب به قفقاز\r\n\r\n\r\n","description":"","footnote":"\r\n( 1 ) - مقصود درياى مديترانه ، آدرياتيك و درياى سياه است .\r\n( 2 ) - دريائى كه در آن سوى ستونهاى هراكلس قرار دارد گويا همان اقيانوس اطلس است زيرا مردم باستان جبل الطارق امروز را « ستون‌هاى هراكلس » ميناميده‌اند .\r\n( 3 ) - مقصود از درياى اريتره اقيانوس هند است ( رجوع شود به تفسير خارج از متن و يادداشت بند 180 همين كتاب ) . ارتباط اين اقيانوس را با اقيانوس اطلس نخستين بار فينيقىها در موقعى كه بدور آفريقا گردش ميكردند كشف كردند ( كتاب چهارم هردوت - بند 42 ) .\r\n( 4 ) - اينكه هردوت به اين واقعيت جغرافيائى در زمان خود علم داشته نكته‌ايست جالب زيرا مدتها بعد از او غالب نويسندگان عقيده داشته‌اند كه درياى خزر با درياى آزوف يا اوقيانوسى كه بعقيدهء آنها از جانب شمال كرهء زمين را احاطه كرده بود متصل بوده است .\r\n( 5 ) - طول مسافتى كه در آن زمان ميتوانستند با پارو بحرپيمائى كنند از طول مسافتى كه با شراع و بادبان سفر ميكردند ثبات بيشترى داشت و به همين جهت هردوت در اينجا و در جاى ديگر ( كتاب دوم - بند دوم ) آن را بعنوان واحد اندازه به كار برده است .\r\n","page_name":" 278 ","page_number":290},
  {"content":"\r\n\r\nمحدود مىشود . در جهت طلوع فجر و آفتاب « 1 » دشتى بدنبال آن قرار دارد كه تا چشم كار مىكند ادامه دارد . ماساژت‌ها كه كوروش هوس جنگ با آنها را در سر پرورانيد در قسمت بزرگى از اين دشت وسيع زندگى ميكردند . عواملى كه كوروش را به اين جنگ تشويق و تحريص ميكرد متعدد و در عين حال قانع‌كننده بود ، چه اولا كوروش از حيث نژاد و اصالت خود را فوق بشر عادى تصور ميكرد و ثانيا در تمام جنگهاى خود با موفقيت و پيروزى روبرو شده بود و هرجا كه او اراده كرده بود به جنگ بپردازد قومى كه مورد حمله قرار ميگرفت چاره‌اى جز اطاعت نداشت .\r\n205 - در آن زمان زنى كه توميريس « 2 » نام داشت بعد از فوت شوهرش بر قوم ماساژت سلطنت ميكرد « 3 » . كوروش اظهار تمايل كرد كه او را بزنى براى خود بگيرد و كسى به اين قصد بنزد او فرستاد تا از جانب او تقاضاى ازدواج كند : ولى توميريس دانست كه آنچه كوروش ميطلبد كشور ماساژت‌ها است ، نه شخص او . پس او كوروش را از آمدن بسوى خود منع كرد . در اين موقع كوروش چون مشاهده كرد كه با خدعه كارى از پيش نميرود ، بسوى آراكس حركت كرد و آشكارا با ماساژت‌ها بجنگ پرداخت . براى عبور سپاهيان خود چند پل بر روى رودخانه افكند و بر روى كشتىهائى كه از رود ميگذشتند برج‌هائى بنا كرد « 4 » .\r\n206 - در موقعى كه او به اين كار مشغول بود ، توميريس كسى بنزد او فرستاد و چنين پيغام داد : « اى پادشاه مادها ، از ادامهء كارى كه بدان مشغول هستى خوددارى كن .\r\nزيرا تو نميتوانى اطمينان داشته باشى كه سرانجام آن به حال تو مساعد باشد . از اين\r\n\r\n\r\n","description":"","footnote":"\r\n( 1 ) - يونانيان باستان جهات را با جهت وزش باد و طلوع آفتاب تعيين ميكرده‌اند .\r\n( براى توضيح بيشتر رجوع شود به يادداشت مقدمه دربارهء اوزان و مقادير در يونان باستان . )\r\n( 2 ) -  Tomyris \r\n( 3 ) - ظاهرا زنان اقوام چادرنشين آسياى مركزى بيش از زنان اقوام شهرنشين قدرت و كفايت داشته‌اند و در قوم و قبيلهء خود نيز احترام بيشترى نسبت به آنها رعايت ميشده است .\r\n( 4 ) - درحقيقت كوروش پلى از كشتى احداث كرد . برج‌هائى كه در كشتىها بنا ميشد براى دفاع و حراست پل بوده است .\r\n","page_name":" 279 ","page_number":291},
  {"content":"\r\n\r\nكار دست بكش ، بر اتباع خود سلطنت كن و بگذار ما نيز بر اتباع خود سلطنت كنيم .\r\nترديدى نيست كه تو حاضر بقبول اندرزهاى من نيستى و هرچيز ديگر بيش از دعوت به صلح بر تو خوش‌آيند است . در اين صورت ، چنانچه واقعا آرزو دارى با ماساژت‌ها دست‌وپنجه نرم كنى ، زحمت افكندن پل بر روى رود بر خود هموار مكن . ما حاضريم بفاصلهء سه روز راه از اين رود به داخل كشور خود عقب‌نشينى كنيم تا تو بتوانى قدم بر خاك ما گذارى « 1 » . و اگر ترجيح ميدهى با ما در خاك خودت روبرو شوى آنچه پيشنهاد كردم تو خود انجام ده . » وقتى كوروش از اين پيام مطلع شد سران پارس را گردآورد و وقتى آنها گردآمدند مطلب را با آنان در ميان نهاد و دربارهء تصميمى كه بايد اخذ كند با آنها بمشورت پرداخت . عموم پارس‌ها باتفاق آراء عقيده داشتند كه كوروش بايد با توميريس و همراهانش در داخل سرزمين خود روبرو شود .\r\n207 - ولى كرزوس از اهل ليدى كه در آنجا حاضر بود اين عقيده را تخطئه كرد و نظرى در جهت عكس آن اظهار داشت و چنين گفت « 2 » : « اى پادشاه ، همانطور كه يك بار\r\n\r\n\r\n","description":"","footnote":"\r\n( 1 ) - پيشنهاد ملكه ماساژت‌ها تا اندازه‌اى عجيب به نظر ميرسد ، چه در هر حال كوروش براى عبور از رود ناگزير بساختن پل بود ، با اين تفاوت كه چنانچه تعرضى از جانب ماساژت‌ها نميشد فقط ساختن استحكامات در جوار پل غير ضرورى به نظر ميرسيد .\r\n( 2 ) - بطوريكه متن هردوت حاكى است كرزوس عقيدهء خود را صريحا اظهار نميكند و قبل از بيان عقيدهء خود مدتى دربارهء عدم ثبات سرنوشت بشر صحبت مىكند . بعضى عقيده دارند كه اين ملاحظات فلسفى در اين مقام بى مورد بوده است و فقط در صورتى ممكن بود به آن استناد كرد كه كرزوس قصد انصراف كامل كوروش را از جنگ با ماساژت‌ها ميداشت .\r\nو چون او كوروش را از جنگ باز نميدارد و حتى راهى براى توفيق او در جنگ ارائه ميدهد جاى آن نبود كه چنين فلسفه‌گوئى كند . با در نظر گرفتن آنچه كرزوس لحظه‌اى بعد دربارهء زندگانى ساده ماساژت‌ها و جهل و نادانى آنها و « لذايذ پارس » بيان مىكند ، خواننده منتظر است كه كرزوس همان نقشى را كه سولون و ساندانيس در گذشته نزد او بازى كرده‌اند اكنون خود او در مقابل كوروش باز كند ( بند 32 و 33 و 71 همين كتاب ) ، يعنى نقش يك مشاور دلسوز و صلحجو را به عهده گيرد ، نه نقش كسى كه اندرزهاى نظامى دهد . احتمال ميرود كه هردوت اين نقش را براى كرزوس ، پادشاه مخلوعى كه بر اثر تحمل مصائب و بلاياى زياد عاقل و با\r\n","page_name":" 280 ","page_number":292},
  {"content":"\r\n\r\nگفته‌ام « 1 » ، چون خداوند زوس مرا به تو بخشيده ، هربار كه خاندان ترا با خطر روبرو بينم با تمام قوا براى بر طرف كردن آن خطر ميكوشم . اگر مصائبى كه من متحمل شده‌ام براى من مطبوع نبوده‌اند لا اقل درسى در روزگار به من آموخته‌اند . اگر تصور ميكنى كه تو خود جاودانى و بر سپاهى فرماندهى دارى كه آن نيز جاودان است ، ضرورى نميدانم كه انديشهء خود را بر تو فاش كنم . اما اگر قبول دارى كه تو نيز بشرى بيش نمىباشى و بر افراد بشر حكومت ميكنى ، اين نكته را پيوسته در نظر داشته باش كه امور مربوط به بشر بر روى فلكى قرار دارد كه دائما ميچرخد و هرگز دسته‌اى معين را خوشبخت و سعادتمند باقى نميگذارد . در اين صورت ، دربارهء مطلبى كه مورد بحث است ، من شخصا عقيده‌اى مخالف عقيدهء اشخاص حاضر دارم .\r\nاگر ما حاضر شويم با دشمن در خاك خود روبرو شويم خطراتى كه تو با آن روبرو خواهى شد ازينقرار است : چنانچه با شكست روبرو شوى سراسر امپراتورى خود را از دست خواهى داد ، زيرا مسلم است كه ماساژت‌ها در صورت فتح عقب‌نشينى نخواهند كرد و بسوى ايالات امپراتورى تو روان خواهند شد . چنانچه تو فاتح شوى ، فتح تو بدرجهء فتحى نخواهد بود كه در خاك دشمن اتفاق افتد و تو بتوانى دشمن را در حين فرار تعاقب كنى . در صورت اخير ، اگر استدلال اول خود را معكوس كنم ،\r\n\r\n\r\n","description":"","footnote":"\r\nتدبير شده بود در نظر گرفته ، ليكن بعدا متن او تحريف شده و به صورت فعلى درآمده است .\r\nبا اين حال ، مقدمه‌اى كه كرزوس بر گفتار خود ترتيب داده آن اندازه كه قرائت سريع ظاهر خطابهء او به انسان تلقين مىكند زياد بى جا و بى مورد نبوده است ، زيرا در انتقادى كه وى از عقيدهء اكثريت حاضر سران پارس مىكند چندين فرضيه را در نظر ميگيرد كه يكى از آنها آنست كه ممكن است پارس‌ها در خاك خود از دشمن شكست خورند . در برابر پادشاهى مانند كوروش كه در تمام جنگ‌ها فاتح بوده است ، عنوان كردن چنين فرض خالى از خطر نبود و شايد به همين جهت است كه كرزوس مقدمه‌اى دربارهء عدم ثبات امور مربوط به بشر و موقتى بودن سعادت و خوشبختى بيان مىكند تا بتواند بقيه مطلب را كه احتمالا بمذاق كوروش خوش‌آيند نيست بيان كند .\r\n( 1 ) - بند 89 همين كتاب . آنچه در حال حاضر بين كوروش و كرزوس ميگذارد بعدا در يكى ديگر از صحنه‌هاى حيات كرزوس تذكار آن تجديد مىشود ( كتاب سوم - بند 36 ) .\r\n","page_name":" 281 ","page_number":293},
  {"content":"\r\n\r\nچنين نتيجه گرفته مىشود كه اگر تو بر سپاهى كه با تو روبرو است فاتح شوى ، تو نيز ميتوانى مستقيما به قلب امپراتورى توميريس حمله برى « 1 » . اگر از اين ملاحظات هم صرفنظر كنيم ، خجلت‌آور و غير قابل قبول است كه كوروش پسر كامبيز در برابر يك زن عقب‌نشينى كند و ميدان را براى او خالى گذارد . عقيدهء من اينست كه در اين ساعت بايد از رود گذشت و بهر مقدار كه ماساژت‌ها عقب‌نشينى ميكنند در خاك آنها پيش رفت و سپس براى مغلوب كردن آنها بطريق زير اقدام كرد : بطورى كه من شنيده‌ام ماساژت‌ها لذايذ پارس را نچشيده‌اند و از نعمت‌هاى بزرگ بى خبرند . پس براى آنها بدون ملاحظه و صرفه‌جوئى عدهء زيادى چهارپايان بكشيم و گوشت آنها را آماده كنيم و ضيافتى باشكوه در اردوى خود ترتيب دهيم و جام‌هاى شراب فراوان و تنقلات زياد بر آن بيفزائيم . بعد از اين عمل ، بدترين دسته‌هاى سپاه را در عقب قرار دهيم و بقيه را بسوى رود عقب بكشيم . اگر من اشتباه نكنم ، همين كه ماساژت‌ها اين همه لذايذ را فراوان در مقابل خود ديدند بر سر آن خواهند ريخت و در آن موقع ما ميتوانيم به كارهاى بزرگى دست زنيم . »\r\n208 - چنين بود عقايد مختلفى كه اظهار شد . كوروش عقيدهء اول را رد كرد و عقيدهء كرزوس را پذيرفت . پس به توميريس پيغام داد كه عقب‌نشينى كند تا او از رود بگذرد و با او بجنگ پردازد . ملكه همانطور كه قبلا وعده داده بود عقب‌نشينى كرد . كوروش كرزوس را به فرزند خود كامبيز كه در سلطنت جانشين خود كرده بود « 2 »\r\n\r\n\r\n","description":"","footnote":"\r\n( 1 ) - تنها فرضى كه كرزوس بهيچوجه متوجه آن نبود و اتفاقا صورت وقوع يافت احتمال شكست كوروش بود در خاك دشمن . بديهى است مفهوم ضمنى گفتهء او آنست كه چون از پيام توميريس معلوم مىشود كه او قصد كشورگشائى ندارد ، در صورت شكست كوروش ، توميريس او را تعاقب نخواهد كرد و كوروش خواهد توانست با جنگ و گريز بآنسوى آراكس مراجعت كند .\r\n( 2 ) - يكى از عادات پارس‌ها اين بود كه چنانچه پادشاه بجنگى عزيمت ميكرد كه احتمال ميرفت شكست بخورد و مراجعت نكند ، جانشين احتمالى خود را قبل از حركت تعيين ميكرد ( كتاب هفتم - بند دوم ) .\r\n","page_name":" 282 ","page_number":294},
  {"content":"\r\n\r\nسپرد و با اصرار تمام به او توصيه كرد كه چنانچه جنگ با ماساژت‌ها « 1 » به نتيجه برسد او را محترم دارد و با او خوشرفتارى كند . بعد از بيان اين سفارشات كوروش هر دوى آنها را به پارس روانه كرد و خود با سپاه پارس از رود گذشت .\r\n209 - شب هنگام كه كوروش از رود گذشت و در خاك ماساژت‌ها بخواب رفت پسر ارشد هيستاسپ « 2 » را در خواب ديد كه دو بال بر شانه دارد ، يكى از آنها بر آسيا سايه افكنده و ديگرى بر اروپا . هيستاسپ پسر آرسامس « 3 » بود و به خاندان هخامنشى تعلق داشت . پسر ارشد او داريوش نام داشت كه در آن زمان سن او در حدود بيست سال بود ، و چون هنوز به سن سربازى نرسيده بود او را در پارس گذارده بودند « 4 » .\r\nوقتى كوروش از خواب چشم گشود ، در انديشهء اين رؤيا شد ، و چون موضوع را مهم تصور كرد هيستاسپ را بحضور طلبيد و با او خلوت كرد و سپس به او چنين گفت :\r\n« هيستاسپ ، پسرت قصد دارد بر من و سلطنت من شورش كند . من از اين موضوع بطور دقيق اطلاع دارم و اكنون براى تو شرح مىدهم چگونه از آن باخبرم .\r\nخداوندان مراقب من هستند و هرچه مرا تهديد كند از قبل مرا از آن مطلع ميكنند .\r\nشب گذشته در موقعى كه من در خواب بودم ارشد پسران ترا بخواب ديدم كه دو بال بر شانه داشت ، يكى از آنها بر اروپا سايه افكنده بود و ديگرى بر آسيا . بطوريكه اين خواب حكايت مىكند ، امكان ندارد كه او توطئه‌اى بمخالفت با من ترتيب ندهد « 5 » .\r\n\r\n\r\n","description":"","footnote":"\r\n( 1 ) - در متن هردوت « عبور از آراكس » گفته شده و واضح است مقصود از آن جنگ با ماساژت‌ها است نه عبور از اين رود .\r\n( 2 ) - هيستاسپ  ( Hystaspe )  پدر داريوش كبير كه بعدها يكى از بزرگترين پادشاهان فاتح خاندان هخامنشى شد .\r\n( 3 ) -  Arsasmes \r\n( 4 ) - بطوريكه گزنفون مدعى است ( سيروپدى - كتاب اول - بند دوم و بند 13 ) پارس‌ها از سن بيست و پنج سالگى در خدمت نظام وارد ميشدند .\r\n( 5 ) - همانطور كه نسب كوروش از طريق كبوجيه و كوروش اول به تئيس‌پس  ( Teispes )  ميرسيد ، نسب داريوش نيز از طريق آريارامنس  ( Ariaramnes )  و آراسامس  ( Arsames )  به تئيس‌پس ميرسيد . تا هنگام استقرار امپراتورى واحد كوروش ، سلطنت قسمتى از سرزمين پارس به خانواده داريوش تعلق داشته ( رجوع شود به توضيح خارج از متن ) . بنابراين بعيد به نظر نميرسيد كه داريوش براى انتقام پدران خود بمخالفت با كوروش برخيزد و توطئه‌اى عليه او ترتيب دهد .\r\n","page_name":" 283 ","page_number":295},
  {"content":"\r\n\r\nپس هرچه زودتر به پارس مراجعت كن و ترتيب كار را طورى بده كه وقتى من پس از مطيع كردن اين كشور به پارس مراجعت ميكنم ، پسرت را در محضر من حاضر كنى تا از او مطالبى بپرسم . »\r\n210 - كوروش چنين سخن گفت ، زيرا تصور ميكرد كه داريوش مشغول ترتيب دادن توطئه‌اى بر ضد او است . ولى آنچه درحقيقت خداوند قبلا به او فاش ميكرد اين بود كه او در كشورى كه بدان قدم نهاده بود « 1 » خواهد مرد و سلطنت به داريوش منتقل خواهد شد . پس هيستاسپ چنين پاسخ داد : « اى پادشاه ، هيچ مردى پارسى زنده نباشد كه بخواهد بر تو شورش كند ، و اگر چنين مردى باشد ، خدا كند كه هر چه زودتر نابود شود . زيرا تو پارس‌ها را از قيد اسارت نجات دادى و مردمانى آزاد كردى . تو كارى كردى كه پارس‌ها ، بجاى اطاعت از ديگرى ، خود بر همه فرمانروائى ميكنند . اگر در خواب ديده‌اى كه فرزند من قصد شيطانى نسبت به تو دارد ، من او را به تو تسليم ميكنم . تا هرطور كه صلاح ميدانى با او رفتار كنى . » از اين حرف هيستاسپ از آراكس گذشت و به پارس مراجعت كرد تا پسر خود داريوش را در اختيار كوروش قرار دهد .\r\n211 - كوروش بفاصله يك روز راه از رود آراكس پيش رفت و آنچه كرزوس سفارش كرده بود انجام داد . آنگاه با افراد خوب سپاه پارس بسوى آراكس مراجعت كرد و عده‌اى از سپاهيان خود را كه سربازان خوبى نبودند در عقب بجا گذارد . ماساژت‌ها با يك سوم قواى خود رسيدند و سربازانى را كه كوروش در عقب سپاه باقى گذارده بود با وجود مقاومتى كه از خود نشان دادند قتل عام كردند . همين كه چشم ماساژت‌ها بعد از شكست دشمن به مجلس ضيافت افتاد خود را بر خوان نعمت افكندند و به عيش‌ونوش پرداختند و وقتى شكم آنها از شراب « 2 » و غذا اشباع شد بخواب رفتند .\r\n\r\n\r\n","description":"","footnote":"\r\n( 1 ) - بر خلاف گفته هردوت ، از خوابى كه كوروش ديده بود بهيچوجه چنين مطلبى استنباط نميشد ، چه مطلبى كه دال بر مردن كوروش در سرزمين دشمن باشد در آن مشاهده نميشود .\r\n( 2 ) - چون ماساژت‌ها عادت به نوشيدن شير داشتند ( بند 216 همين كتاب ) شراب طبعا طورى عقل آنانرا زايل كرده بود كه شكست آنها از پارس‌ها زياد غير منتظره به نظر نمىآيد .\r\n","page_name":" 284 ","page_number":296},
  {"content":"\r\n\r\nدر اين موقع پارس‌ها از راه رسيدند و جمعى كثير از آنان را بقتل رساندند و عدهء بيشترى از آنان را اسير كردند . فرزند ملكهء توميريس نيز كه سپارگاپيز « 1 » نام داشت و فرماندهى سپاه ماساژت را به عهده داشت از جمله اسيران بود .\r\n212 - وقتى توميريس از آنچه بر سپاه و فرزند او گذشته بود مطلع شد كس بنزد كوروش فرستاد و چنين پيغام داد : « اى كوروش كه تشنهء خون هستى ، از آنچه رويداده هرگز مغرور مشو ، زيرا بكمك ميوهء درخت مو كه وقتى شما از آن تا گلو ميخوريد مانند ديوانه‌ها ميشويد ، بدرجه‌اى كه همچنان‌كه بتدريج در شكم شما فرو ميرود سخنان زشت بر زبان شما صاعد مىكند « 2 » ، . . . زيرا بكمك چنين سمى به حيله و نيرنگ بر فرزند من غالب شدى ، نه با زورآزمائى در ميدان جنگ . اكنون من به تو نصيحتى ميكنم و تو سخن مرا گوش دار : فرزند مرا به من باز ده و با وجود خسارتى كه به يك سوم سپاه ماساژت وارد كرده‌اى اين سرزمين را بدون مجازات ترك كن . اگر چنين نكنى من به خورشيد ، خداوند ماساژت‌ها سوگند ياد ميكنم كه هر اندازه خونخوار باشى « 3 » ، ترا از خون سيراب خواهم كرد . »\r\n213 - وقتى كوروش از اين پيام مطلع شد كمترين توجهى بدان نكرد . و اما سپارگاپيز فرزند ملكهء توميريس ، وقتى از مستى به حال آمد و از سرنوشت شوم خود باخبر شد از كوروش استدعا كرد زنجيرهاى او را بگشايد . كوروش چنين كرد ، ولى همين كه او از بند نجات يافت و دستانش آزاد شد خود را بقتل رسانيد .\r\n214 - سپارگاپيز به ترتيبى كه گفته شد بقتل رسيد . توميريس بعد از آنكه كوروش تقاضاى او را رد كرد تمام سپاه خود را گردآورد و بجنگ با كوروش عزيمت كرد .\r\nبه نظر من اين جنگ از تمام جنگ‌هائى كه بين وحشيان درگرفته شديدتر و سخت‌تر\r\n\r\n\r\n","description":"","footnote":"\r\n( 1 ) -  Spargapise \r\n( 2 ) - ترجمه تحت الفظى اين عبارت اينست : « . . . همچنانكه بتدريج در شكم شما فرو ميرود ، سخنان زشت بر سطح خود متصاعد مىكند . . . »\r\n( 3 ) - ترجمه صحيح اصطلاحى كه هردوت به كار برده « سيراب‌نشدنى » است ، ولى چون نميتوان گفت « هر اندازه سيراب‌ناشدنى باشى ، من ترا سيراب خواهم كرد » ، به نظر چنين ميرسد كه اصطلاح « خونخوار » مناسب‌تر باشد .\r\n","page_name":" 285 ","page_number":297},
  {"content":"\r\n\r\nبوده است . شرح اين جنگ آنطور كه به من گفته‌اند چنين است : براى من نقل كرده‌اند كه ابتدا دو حريف از هم فاصله گرفتند و با كمان‌هاى خود بسوى هم تير انداختند . وقتى تيرهاى آنها بپايان رسيد با نيزه و خنجر بجان هم افتادند و جنگ مغلوبه شد . بطوريكه نقل ميكنند ، در مدتى طولانى باهم ستيز كردند و هيچيك از دو حريف حاضر نبود از ميدان بگريزد . سرانجام ماساژت‌ها پيروز شدند ؛ قسمت بزرگى از سپاه پارس در محل نابود شد و كوروش نيز شخصا بقتل رسيد . او جمعا بيست و نه سال سلطنت كرده بود « 1 » . توميريس امر كرد مشگى از خون انسانى پر كنند و سپس جنازهء كوروش را بين كشته‌شدگان سپاه پارس بيابند .\r\nوقتى جسد كوروش پيدا شد ملكه سر او را در مشگ خون فروكرد و در حالى كه با جسد چنين بدرفتارى ميكرد خطاب به آن چنين گفت : « اى پادشاه ، با اينكه من زنده‌ام و سلاح بدست بر تو پيروز شده‌ام ، چون با خدعه و نيرنگ بر فرزند من دست يافتى و درحقيقت مرا نابود كردى « 2 » ، من نيز بنوبهء خود همانطور كه تهديد كرده بودم ترا از خون سيراب ميكنم . » دربارهء چگونگى مرگ كوروش افسانه‌هاى زيادى نقل كرده‌اند ولى من آن را كه بيش از ديگران معتبر دانسته‌ام نقل كردم « 3 » .\r\n\r\n\r\n","description":"","footnote":"\r\n( 1 ) - مرگ كوروش در سال 550 قبل از ميلاد اتفاق افتاد بنابراين اگر بگفتهء هردوت كوروش جمعا بيست و نه سال سلطنت كرده باشد بايد قبل از شكست آستياژ كه در سال 550 قبل از ميلاد اتفاق افتاده است به سلطنت رسيده باشد . بعضى از مورخين ديگر پا را از اين هم فراتر نهاده‌اند و مدعى هستند كه او سى الى سى و يك سال سلطنت كرده . حقيقت تاريخى در اين مورد با افسانه‌اى كه هردوت كمى بالاتر دربارهء كوروش نقل كرده و او را فرزند يكى از مردم عادى پارس معرفى مىكند مباينت دارد زيرا كوروش نيز مانند اجداد خود مدتى قبل از اينكه بر مادها پيروز شود در ايالت آنزان سلطنت كرده بود .\r\n( 2 ) - مقصود اينست كه ملكه توميريس به علت از دست دادن فرزند خود آنقدر به زندگى بىعلاقه بود كه نه سلامت شخص خود نه پيروزى در جنگ براى او ارزشى نداشت و او در حقيقت با از دست دادن فرزند خود جسم بىروحى بيش نبود .\r\n( 3 ) - باحتمال زياد ممكن است كوروش كه پادشاهى جنگجو بود واقعا در يكى از لشگر - كشىهاى خود بقتل رسيده باشد و بعيد نيست كه اين اتفاق در يكى از نواحى مشرق درياى خزر در سرحدات شمال شرقى امپراتورى هخامنشى روى داده باشد . غالب نويسندگان عهد باستان مرگ كوروش را چنين نقل كرده‌اند ، باستثناى گزنفون كه در كتاب خود\r\n","page_name":" 286 ","page_number":298},
  {"content":"\r\n\r\n215 - ماساژت‌ها مانند سكاها لباس در برميكنند و زندگى آنها نيز به زندگى سكاها شباهت دارد « 1 » . آنها هم با اسب و هم پياده مىتوانند بجنگند ( زيرا با اين هردو طريق جنگ آشنا هستند ) ، كمان و نيزه به كار مىبرند و معمولا با تبرى كه ساگار « 2 » نام دارد مسلح ميباشند . آنها براى ساختن اسلحه‌هاى خود فقط طلا و برونز به كار مىبرند . براى نوك نيزه‌ها و تيرهاى خود و همچنين لبهء تبر هميشه برونز به كار مىبرند ، ولى كلاه فلزى و كمربند و زرهء « 3 » خود را از طلا زينت ميدهند . همين كار را با اسبان خود نيز ميكنند ، بدين ترتيب كه سينهء آنها را از زرهى از برونز ميپوشانند و در تزيينات افسار و قلادهء دهان و صفحه‌اى كه مقابل چشم آنها است طلا به كار مىبرند و هرگز آهن و نقره مصرف نمىكنند . از اين دو فلز در كشور آنها اصلا يافت نميشود ،\r\n\r\n\r\n","description":"","footnote":"\r\nسيروپدى  ( Syropedie )  روايت ديگرى نقل مىكند . در هر حال بين آن دسته از مورخين نيز كه از مرگ كوروش روايتى نظير روايت هردوت نقل كرده‌اند اختلاف جزئى در روايت مشهود است و شايد به همين اختلافات جزئى است كه هردوت در اين عبارت اشاره مىكند .\r\nنكته مسلم آنكه آنچه هردوت دربارهء جزئيات اين واقعه نقل مىكند بيشتر جنبه افسانه و داستان دارد . از روايت او چنين نتيجه گرفته مىشود كه جسد كوروش بدست دشمنان او افتاد ، در حالى كه امروز مقبرهء اين پادشاه در قلب سرزمين پارس در دشت مرغاب قرار دارد و غير قابل تصور است كه با آن همه دشمنى و كينه‌اى كه ملكهء توميريس نسبت به او داشته پارسيان توانسته باشند جنازهء او را بازگيرند و در پارس دفن كنند . گزنفون معتقد است كه كوروش بين افراد خانواده خود در پارس بمرگ طبيعى درگذشته است .\r\n( 1 ) - هردوت در قسمت اول كتاب چهارم خود نمونه‌اى از نوع زندگانى اقوام سيت را تشريح كرده است . ولى در اين قسمت دربارهء عادات و رسوم آنها جز اطلاعات مختصر و پراكنده نميتوان يافت ، در حالى كه هردوت دربارهء عادات و رسوم بابلىها شرحى مفصل نقل كرده . بنابراين ، اشاره‌اى كه او به شباهت عادات و رسوم ماساژت و اقوام سيت مىكند درحقيقت زائد و بى مورد است ، زيرا وقتى از اصل صحبتى نشده باشد از فرع هم نميتوان كرد . احتمال دارد هردوت اين قسمت را از يكى از مورخين متقدم خود اخذ كرده باشد و آن مورخ قبل از شرح احوال ماساژت‌ها شرح مبسوطى دربارهء سكاها و عادات و رسوم آنها گفته باشد كه هردوت عينا نقل كرده .\r\n( 2 ) - ساگار  ( Sagare )  نوعى تبر دوسر بود .\r\n( 3 ) - زرهء ماساژت‌ها نوعى كمربند پهن بود كه تمام قسمت علياى بدن را تا زير بغل ميپوشاند .\r\n","page_name":" 287 ","page_number":299},
  {"content":"\r\n\r\nدر حالى كه طلا و برونز « 1 » به مقدار زياد موجود است .\r\n216 - عادات و رسوم اين قوم چنين است كه شرح مىدهم : هريك از آنها با زنى ازدواج مىكند ، ولى همه از زنان يكديگر بطور مشترك بهره‌مند ميشوند . اين رسم را كه يونانيان به سكاها نسبت ميدهند درحقيقت رسم سكاها نيست ، بلكه رسم ماساژت‌ها است . وقتى يكى از مردان ماساژت بزنى ميل مىكند ، كمان خود را به جلوى گردونهء آن زن ميآويزد « 2 » و سپس بدون اينكه از چيزى بيم داشته باشد با او مقاربت مىكند « 3 » . در ميان اين اقوام حدودى براى سن از قبل تعين نشده ، ولى وقتى يكى از آنها خيلى پير مىشود ، خويشان او همه گرد هم جمع ميشوند و سر او را از تن جدا ميكنند و با او چند حيوان ديگر نيز ذبح ميكنند و سپس گوشت آنها را مىپزند و با آن ضيافتى ترتيب ميدهند . اين ترتيب مردن در نظر آنها بزرگترين سعادت است . اگر كسى از مرض بميرد ، او را نميخورند و در خاك دفن ميكنند و اينكه او بسن ذبح شدن نرسيده دليلى بر بدبختى او ميدانند . ماساژت‌ها هرگز بذر نمىافشانند و با حيوانات و ماهى كه به مقدار زياد در رود آراكس يافت مىشود زندگى ميكنند و بخصوص عادت به نوشيدن شير دارند . در مورد مذهب ، فقط خورشيد را ميپرستند و بخاطر آن اسب قربانى ميكنند و علت اينكه اسب قربانى ميكنند اينست كه ميخواهند سريع السيرترين موجود از موجودات فناپذير را به سريع السيرترين خداوند از بين خداوندان تقديم كنند .\r\nپايان جلد اول\r\n\r\n\r\n","description":"","footnote":"\r\n( 1 ) - مقصود از برونز در اين عبارت فلزاتى است كه در تركيب آن به كار ميبردند مانند مس .\r\n( 2 ) - ماساژت‌ها مانند سكاها براى خود خانه نمىساختند و معمولا در گردونه‌هاى خود زندگى ميكردند .\r\n( 3 ) - اين نوع زندگى با زنان را نميتوان « اشتراك زنان » ناميد . در بعضى از قبايل عرب بطوريكه سترابون نقل مىكند اشتراك محدود زنان مرسوم بوده است ، بدين ترتيب كه مردان يك خانواده حق داشتند با زنان هم نزديك شوند . ولى بين قبايل ماساژت حتى اين اشتراك محدود هم مشاهده نميشد و آنچه بين اين قوم مرسوم بود درحقيقت اشتراك زنان نبود ، بلكه نوعى تعدد زوجات بود كه بطور نامحدود وجود داشته و هركس ميتوانسته با هر زنى كه ميل كند نزديك شود .\r\n","page_name":" 288 ","page_number":300},
  {"content":"\r\n\r\n\r\nفهرست اسامى اشخاص و اماكن\r\nآ آبانت : 228 ، 229\r\nآبدر : 169 ، 245\r\nآبه : 97 ، 98\r\nآپاتورى : 230\r\nآتارنوس : 157 ، 239\r\nآتوسا : 93\r\nآتن : 5 ، 7 ، 9 ، 20 ، 33 ، 40 ، 48 ، 50 ، 51 ، 61 62 ، 84 ، 85 ، 104 ، 106 ، 107 ، 109 ، 110 ، 111 ، 112 ، 113 ، 226 ، 229 ، 230 ، 239 ، 250 ، 268\r\nآتنا : 31 ، 53 ، 75 ، 77 ، 110 ، 111 ، 116 181 ، 252\r\nآتناپرويه ( معبد ) : 144\r\nآتناپوليوكوس : 239\r\nآتنه : 110 ، 239\r\nآپولون : 47 ، 79 ، 98 ، 101 ، 102 ، 138 ، 142 ، 144 ، 48 ، 60 ، 61 ، 67 ، 90 ، 93 96 ، 97 ، 147 ، 148 ، 226 ، 258\r\nآتيك : 62 ، 63 ، 110 ، 111 ، 113\r\nآدراست : 91 ، 92 ، 94 ، 95 ، 96 ، 97\r\nآدرياتيك ( دريا ) : 240 ، 271 ، 278\r\nآدونيس : 92\r\nآديژ : 271\r\nآراكس : 160 ، 180 ، 181 ، 276 ، 277 ، 279 ، 282 ، 284 ، 288\r\nآرتاباز : 267\r\nآرتمبارس : 200 ، 201\r\nآرتميز : 5 ، 119\r\nآرتميس : 31 ، 81\r\nآرتميزيون : 81\r\nآرديس : 49 ، 72 ، 73 ، 75 ، 137\r\nآرديكا : 260\r\nآرسامس : 283\r\nآركادى : 53 ، 115 ، 116 ، 117 ، 229\r\nآركيلوك : 71\r\nآرگانتونيوس : 157 ، 158 ، 242\r\nآرگوس : 40 ، 41 ، 42 ، 43 ، 51 ، 53 ، 85 ، 86 88 ، 111 ، 131 ، 132 ، 133 ، 134 ، 211 ، 229\r\nآريا ( قوم ) : 235\r\nآريارامنس : 238\r\nآويزنت : 188\r\nآريسبا : 232\r\nآريستوديكوس : 161 ، 137 ، 238\r\nآريستوفان : 2\r\nآريستولائيدس : 108\r\nآريستون : 116\r\nآريستيد : 22\r\nآريمانت : 92\r\nآرين : 175\r\nآريون : 52 ، 53 ، 78 ، 79 ، 80\r\nآرينيس : 125\r\nآزوف ( دريا ) : 191 ، 278\r\nآژنور : 249\r\nآژيلا : 244\r\nآسارادون : 191\r\n\r\n","description":"","footnote":"","page_name":" 289 ","page_number":301},
  {"content":"\r\n\r\nآستروس : 56 ، 77\r\nآستياژ : 32 ، 58 ، 97 ، 123 ، 125 ، 143 ، 150 ، 151 ، 152 ، 163 ، 164 ، 165 ، 194 ، 195 ، 196 ، 197 ، 198 ، 200 ، 201 ، 202 ، 203 ، 204 ، 205 ، 206 ، 207 ، 208 ، 209 ، 210 ، 211 ، 212 ، 213 ، 214 ، 215 ، 240 ، 263\r\nآستياژس : 32\r\nآسزيا : 75 ، 76\r\nآسكالون : 154 ، 155 ، 167 ، 192\r\nآسكلپيوس : 31 ، 57\r\nآسورئوس : 60\r\nآسوربانيپال : 73 ، 184\r\nآسيا : 17 ، 18 ، 19 ، 37 ، 39 ، 43 ، 46 ، 60 ، 61 ، 62 ، 63 ، 81 ، 122 ، 129 ، 144 ، 150 ، 151 ، 152 ، 154 ، 155 ، 158 ، 163 ، 166 ، 181 ، 182 ، 184 ، 185 ، 189 ، 190 ، 191 ، 194 ، 214 ، 228 ، 229 ، 230 ، 232 ، 233 ، 240 ، 242 ، 246 ، 247 ، 250 ، 253 ، 254 ، 267\r\nآسياى صغير : 7 ، 8 ، 16 ، 19 ، 39 ، 43 ، 48 ، 56 ، 59 ، 123 ، 125 ، 152 ، 156 ، 191 ، 223 ، 225 ، 227 ، 228 ، 229 ، 231 ، 232 ، 239 ، 240 ، 245 ، 246 ، 247 ، 250 ، 251 ، 253 ، 254 ، 258 ، 271 ، 277\r\nآشور : 11 ، 73 ، 166 ، 179 ، 184 ، 185 ، 189 ، 190 ، 191 ، 193 ، 254 ، 261 ، 263 ، 264 ، 267 ، 268 ، 269\r\nآفروديت : 31 ، 84 ، 155 ، 192 ، 193 ، 274\r\nآفروديت ورانيا .\r\nآفريكانوس : 137\r\nآشكورائى : 191\r\nآكارنانى : 112\r\nآكرئون : 225\r\nآكه : 227 ، 228\r\nآگاتورژ : 117 ، 118\r\nآگاسيكلس : 113 ، 182 ، 227\r\nآگامدس : 64\r\nآگاممنون : 117\r\nآگرون : 67\r\nآلاليا : 242 ، 244\r\nآلريا : 242\r\nآلفره‌كروآزه : 13\r\nآلكايوس : 67\r\nآلكمئون : 107 ، 108 ، 110\r\nآليات : 46 ، 56 ، 57 ، 61 ، 63 ، 66 ، 72 ، 73 ، 75 ، 76 ، 77\r\nآليلات : 216\r\nآماتونت : 275\r\nآمازيس : 22 ، 127\r\nآمده‌اووت : 13\r\nآمفىلينوس : 112\r\nآمفيارائوس : 63 ، 97 ، 98 ، 99 ، 102 ، 145 ،\r\nآموردريا : 276\r\nآمون : 98 ، 258\r\nآناكساگور : 225\r\nآناكساندريداس : 116\r\nآناهيتا : 173 ، 226\r\nآنزان : 163 ، 210 ، 286\r\nآنيتوكوس : 240\r\nآيد : 232\r\nالف ائسيون : 72\r\n\r\n","description":"","footnote":"","page_name":" 290 ","page_number":302},
  {"content":"\r\n\r\nائولى ( قوم ) : 46 ، 49 ، 66 ، 83 ، 155 ، 231 ، 232 ، 233 ، 237\r\nاپيدور : 229\r\nاتروسك : 35 ، 229 ، 243 ، 244\r\nاتمنانكى : 174 ، 176 ، 257\r\nانوموسى : 115\r\nاتين : 3 ، 4 ، 5\r\nاحمر ( دريا ) : 40\r\nارارتو : 26\r\nارترى ( شهر ) : 110 ، 111\r\nارس ( رود ) : 276 ، 277\r\nارسطو : 2 ، 10 ، 269\r\nاركومن : 9 ، 229\r\nارمنستان : 256 ، 264 ، 269 ، 270 ، 271 ، 277\r\nارميا : 191\r\nاروپ : 32\r\nاروپا : 18 ، 43 ، 50 ، 144 ، 152 ، 249 ، 283\r\nاروپوس : 97 ، 98\r\nاروپه : 32 ، 4 ، 247 ، 249\r\nاروميه : 191\r\nاريپيد : 2\r\nاريتره ( دريا ) : 40 ، 75 ، 256 ، 278\r\nاريتره ( شهر ) : 225 ، 264\r\nاريستوديكوس : 161 ، 237 ، 238\r\nازاژيل : 174 ، 275 ، 276 ، 177 ، 157\r\nازتژه : 229\r\nازمير ( خليج ) : 223\r\nازمير ( شهر ) : 226 ، 232\r\nازوپ : 61\r\nاژيئرا : 227\r\nاژوس : 250\r\nاژه ( دريا ) : 226 ، 229 ، 245 ، 247 ، 251\r\nاژيروئسا : 231\r\nاژيون : 227\r\nاسپارت : 16 ، 48 ، 50 ، 51 ، 53 ، 63 ، 105 ، 113 ، 114 ، 115 ، 116 ، 117 ، 118 ، 119 ، 120 ، 131 ، 132 ، 134 ، 135 ، 152 ، 156 ، 169 ، 224 ، 226 ، 233 ، 234\r\nاسپانيا : 240\r\nاستر : 60\r\nاسترابون : 177\r\nاسكندر : 42 ، 177\r\nاسكولاپ : 31\r\nاشيل : 2 ، 142 ، 208\r\nاطلس ( اقيانوس ) : 278\r\nافريقا : 98 ، 278\r\nافز : 47 ، 56 ، 57 ، 80 ، 81 ، 88 ، 144 ، 223 ، 225 ، 230\r\nافلاطون : 2 ، 59 ، 68\r\nافور : 115\r\nاكباتان : 154 ، 167 ، 187 ، 196 ، 207 ، 235\r\nاكسوس ( رود ) : 276\r\nاگييه : 231\r\nالئا : 116\r\nالكنور : 123 ، 134\r\nالمپ : 9 ، 92 ، 105 ، 248\r\nانوترى : 244\r\nانورى : 85\r\nاوآنوس : 242 ، 243\r\nاوبه : 107 ، 110 ، 228 ، 229\r\nاوپيس : 264 ، 265\r\nاوترپ : 26\r\nاوترياداس : 133 ، 134\r\n\r\n","description":"","footnote":"","page_name":" 291 ","page_number":303},
  {"content":"\r\n\r\nاوتريادس : 53\r\nاورارتى : 26\r\nاورال : 276\r\nاورارتو : 185\r\nاورست : 117 ، 118\r\nاوروتاس : 132\r\nاوريپ : 88\r\nاوديسه : 41 ، 44\r\nاورپ : 3 ، 5 ، 6 ، 7 ، 13\r\nاوسا : 105\r\nاولنوس : 228\r\nامبرى : 55 ، 147\r\nاومه : 41 ، 44\r\nاهورامزدا : 215 ، 220 ، 222\r\nايبرى : 240\r\nايتاليا : 4 ، 10 ، 62 ، 78 ، 217 ، 229 ، 244 ، 245\r\nايران : 21 ، 151 ، 197\r\nايروان : 276\r\nايس : 255\r\nايستروس : 276\r\nايسدون : 276\r\nايسمنيوس : 102 ، 144\r\nايفنوس : 68\r\nايلام : 210\r\nايلياد : 74 ، 129 ، 142 ، 145\r\nايليرى : 105 ، 180 ، 271\r\nايليون : 43\r\nايناخوس : 41\r\nب بئوسى : 63 ، 97 ، 98 ، 111 ، 144 ، 229 ، 230 ، 247 ، 271\r\nبابل : 54 ، 125 ، 127 ، 128 ، 153 ، 156 ، 158 ، 159 ، 168 ، 170 ، 173 ، 174 ، 175 ، 177 ، 178 ، 179 ، 180 ، 189 ، 193 ، 214 ، 215 ، 235 ، 254 ، 255 ، 256 ، 257 ، 258 ، 256 ، 261 ، 262 ، 263 ، 264 ، 265 ، 266 ، 267 ، 269 ، 270 ، 271 ، 272 ، 273 ، 274 ، 275 ، 276\r\nباكترى : 190 ، 193 ، 235\r\nباكتريان : 235\r\nباكشوس : 232\r\nباكشيليد : 48 ، 58\r\nباكوس : 31\r\nبالتازار : 265\r\nبانيتوم : 176\r\nبخت النصر : 178 ، 179 ، 255 ، 256 ، 263 ، 268\r\nبرانشيد : 97 ، 98 ، 144 ، 157 ، 224 ، 247\r\nبروتيوم : 244\r\nبعل : 67 ، 174 ، 175 ، 176\r\nبعل مردوك : 257\r\nبعل نبو : 125\r\nبلوس : 67 ، 175\r\nبود : 188\r\nبورا : 228\r\nبورسيپا : 175\r\nبوژ : 188\r\nبياس : 81 ، 82 ، 157 ، 224 ، 246 ، 247\r\nبىباسوس : 251\r\nبيتون : 85 ، 86 ، 87\r\nبىتىنى : 68\r\nبيزانس : 3 ، 4 ، 5\r\nبيستون : 214\r\nبين النهرين : 263\r\n\r\n","description":"","footnote":"","page_name":" 292 ","page_number":304},
  {"content":"\r\n\r\nپ پئيانيا : 109\r\nپاتارا : 258\r\nپاتره : 228\r\nپارس : 5 ، 8 ، 17 ، 19 ، 20 ، 22 ، 30 ، 122 ، 123 ، 136 ، 137 ، 143 ، 349 ، 157 ، 166 ، 167 ، 170 ، 171 ، 172 ، 173 ، 174 ، 185 ، 189 ، 206 ، 209 ، 210 ، 211 ، 212 ، 213 ، 214 ، 215 ، 216 ، 217 ، 218 ، 219 ، 220 ، 223 ، 225 ، 234 ، 235 ، 237 ، 238 ، 239 ، 241 ، 242 ، 246 ، 266 ، 267 ، 281 ، 282 ، 283 ، 284 ، 285 ، 286 ، 287\r\nپارناس : 105\r\nپارناسنى : 188\r\nپاروس : 71\r\nپاريس : 42\r\nپاريس ( شهر ) : 28 ، 40 ، 244\r\nپازارگادى : 210 ، 211 ،\r\nپاستوم : 245\r\nپاكتيس : 169 ، 234 ، 235 ، 237 ، 238 ، 239 ، 240\r\nپالن : 112 ، 113\r\nپافلاگونى : 66 ، 83 ، 122\r\nپافوس : 192 ، 275\r\nپامفيلى ( قوم ) : 83 ، 250\r\nپانتاپول : 226\r\nپانتالئون : 57 ، 145\r\nپانتياله : 211\r\nپاندپون : 25\r\nپانورموس : 237\r\nپاتيازيس : 5 ، 6 ، 7\r\nپانيونيا : 231\r\nپانيونيوم : 246\r\nپانيونيون : 156 ، 157 ، 183 ، 224 ، 226 ، 230 ، 246\r\nپترى : 127 ، 129\r\nپدازوس : 182\r\nپدازى : 252\r\nپداسوس : 169\r\nپرسه : 211\r\nپرگام : 248\r\nپروتوتيس : 190 ، 191\r\nپروزرپين : 31\r\nپريام : 42\r\nپرياندر : 52 ، 76 ، 77 ، 78 ، 79\r\nپريتانه : 229\r\nپريكاس : 1\r\nپرين : 56 ، 73 ، 81 ، 158 ، 224 ، 230 ، 240 ، 246\r\nپسامتيك : 56 ، 191\r\nپسامتيكوس : 191\r\nپلا : 5\r\nپلاته : 8 ، 9 ، 20 ، 39\r\nپلازژ ( قوم ) : 50 ، 51 ، 104 ، 105 ، 107 ، 229\r\nپلازژ : 106\r\nپلازژيه : 106\r\nپلاكيا : 54 ، 106\r\nپلن : 227\r\nپلوتارك : 2 ، 12 ، 13 ، 59 ، 115 ، 134 ، 169 ، 246\r\nپلوتون : 31\r\nپلوپونز ( جنك ) : 10 ، 11 ، 51 ، 111\r\nپلوپونز ( شبه‌جزيره ) : 105 ، 119 ، 132 ، 182 ، 226 ، 227 ، 229 ، 231\r\n\r\n","description":"","footnote":"","page_name":" 293 ","page_number":305},
  {"content":"\r\n\r\nپلين : 34 ، 123\r\nپوزانياس : 80 ، 192\r\nپوزئيدون : 31 ، 245\r\nپوزئيدون هليكونيوس : 231\r\nپوزيدون : 80\r\nپوليب : 136\r\nپوليم‌نى : 26\r\nپولين : 57\r\nپولىنيس : 243\r\nپندار : 48\r\nپندوس : 105\r\nپيتاگوس : 81\r\nپيتانه : 231\r\nپىترموس : 233\r\nپىتى : 76\r\nپيلوس : 230\r\nپيروس : 228\r\nپيزيسترات : 23 ، 50 ، 52 ، 53 ، 107 ، 108 ، 109 ، 110 ، 111 ، 112 ، 113\r\nپيزيندليس : 5\r\nت تئودور : 5 ، 101\r\nتئوس : 157 ، 169 ، 225 ، 245 ، 247\r\nتئيس‌پس : 210 ، 211 ، 283\r\nتابالوس : 234 ، 235 ، 240\r\nتارانت : 78 ، 80\r\nتارتسوس : 157 ، 240 ، 241 ، 242\r\nتالس ملطى : 57 ، 61 ، 126 ، 156 ، 246 ، 247\r\nتالى : 26\r\nتب ( شهر ) : 48 ، 97 ، 102 ، 111 ، 144 ، 258 ، 271\r\nتراس : 229 ، 245\r\nتراس‌تىنى ( قوم ) : 83\r\nتراسيبول : 49 ، 52 ، 56 ، 76 ، 77 ، 78\r\nترپسيكور : 26\r\nترتييا : 228\r\nتركستان : 235\r\nترساندورس : 9\r\nترميل : 250\r\nتروآ ( جنك ) : 38 ، 142\r\nتروآ ( شهر ) : 239 ، 248\r\nتروفونيوس : 64 ، 97 ، 98\r\nتروگاوديت : 186\r\nتريتانتشمس : 267\r\nتريتانتگمس : 180\r\nتريوپاس : 226\r\nتريوپيك : 226\r\nترىپوليس : 229\r\nتريوپيوم : 251\r\nتريوپيون : 251\r\nتژه : 51 ، 53 ، 113 ، 114 ، 116 ، 117 ، 118 ، 119\r\nتسالى : 105 ، 106 ، 107 ، 226\r\nتساليوتيد : 106\r\nتلوس : 85 ، 86\r\nتلمسوس : 59 ، 128 ، 135\r\nتمنوس : 231\r\nتمولوس : 135 ، 145\r\nتميستوكل : 23\r\nتنار : 53 ، 78 ، 79 ، 80\r\nتندوس : 232\r\nتورناكس : 48 ، 120\r\nتوريوآ : 40\r\nتوريوم : 5 ، 10 ، 40\r\n\r\n","description":"","footnote":"","page_name":" 294 ","page_number":306},
  {"content":"\r\n\r\nتوسيديد : 2 ، 9 ، 10 ، 133\r\nتوگدامى ( قوم ) : 68 ، 189\r\nتوميريس : 97 ، 279 ، 280 ، 282 ، 285 ، 286 287\r\nتئيسپا : 56\r\nتهران : 28\r\nتيرنوس : 147\r\nتيرنه : 105\r\nتيرنى : 243 ، 244\r\nتيره‌آ : 5 ، 53 ، 132 ، 134\r\nتيمزيوس : 245\r\nج جبل الطارق : 240 ، 278\r\nخ خزر ( دريا ) : 160 ، 180 ، 276 ، 277 ، 278 ، 286\r\nخشايارشا : 7 ، 8 ، 21 ، 23 ، 82 ، 151 ، 175 ، 177 ، 179 ، 220\r\nخوزستان : 264\r\nخوسپس : 264\r\nد دائن : 211\r\nداردان : 261\r\nداردانل : 106\r\nدارئيوس : 32\r\nداريوش : 19 ، 20 ، 23 ، 30 ، 31 ، 71 ، 145 ، 151 ، 167 ، 173 ، 179 ، 210 ، 214 ، 215 ، 263 ، 276 ، 283 ، 284\r\nداسكيلوس : 68\r\nداسكيليون : 68\r\nدانا : 211\r\nدانوب : 276\r\nدجله : 264 ، 268\r\nدركتو : 192\r\nدروپيك : 211\r\nدروزى : 211\r\nدرى ( قوم ) : 6 ، 46 ، 50 ، 51 ، 54 ، 66 ، 73 ، 83 ، 104 ، 105 ، 107 ، 155 ، 182 ، 221 ، 223 ، 226 ، 229 ، 231 ، 248\r\nدريد : 105\r\nدريو : 5\r\nدريوپيد : 105\r\nدشت مرغاب : 287\r\nدلف ( شهر ) : 48 ، 52 ، 53 ، 61 ، 62 ، 63 ، 64 ، 73 ، 78 ، 100 ، 101 ، 104 ، 136 ، 145 165 ، 252 ، 258\r\nدلف ( معبد ) : 34 ، 47 ، 51 ، 64 ، 71 ، 72 ، 76 77 ، 80 ، 87 ، 97 ، 98 ، 99 ، 102 ، 114 ، 115 ، 117 ، 120 ، 137 ، 142 ، 143 ، 144 ، 244\r\nدلوس : 214\r\nدمتر : 31\r\nدنديمون : 130\r\nدودون : 97 ، 98\r\nدوكاليون : 105 ، 106\r\nدوروس : 105\r\nدياله ( رود ) : 168 ، 264 ، 265 ، 277\r\nديديم : 98\r\nديمه : 228\r\nديودور : 175 ، 190 ، 193\r\nديوس : 32\r\nديوكس : 73 ، 123 ، 151 ، 154 ، 166 ، 185 ،\r\n\r\n","description":"","footnote":"","page_name":" 295 ","page_number":307},
  {"content":"\r\n\r\n186 ، 187 ، 188 ، 189 ، 200 ، 215\r\nديوكو : 166 ، 185\r\nديونيزيوس : 54 ، 173 ، 177 ، 232\r\nدئيوكس : 32\r\nديونيزوس : 31\r\nر رگجيو : 244\r\nرودس : 251 ، 253\r\nرولينسن : 21 ، 22 ، 24 ، 25\r\nريپس : 228\r\nريون : 191\r\nز زوس : 31 ، 96 ، 97 ، 98 ، 114 ، 141 ، 147 ، 214 ، 252 ، 258 ، 264 ، 281 ،\r\nزوس‌بلوس : 174 ، 157\r\nزوس‌كاريوس : 248\r\nژ ژرمنى : 211\r\nژرونت : 107\r\nژوپيتر : 31 ، 95 ، 97 ، 98 ، 102 ، 141 ، 142 ، 211 ، 247 ، 249\r\nژوستن : 57 ، 208\r\nژونون : 31 ، 51\r\nژيژس : 46 ، 49 ، 55 ، 59 ، 60 ، 63 ، 64 ، 68 ، 69 ، 70 ، 71 ، 72 ، 73 ، 143 ، 146\r\nژيرنون : 106\r\nژيگاد : 73\r\nژيمراى : 191\r\nژيميره : 55\r\nژيندس ( رود ) : 264 ، 265 ، 277\r\nس سائيس : 191\r\nسارپدون : 249 ، 250\r\nسارد : 19 ، 20 ، 47 ، 54 ، 57 ، 59 ، 61 ، 64 ، 67 ، 73 ، 76 ، 77 ، 81 ، 82 ، 83 ، 84 ، 91 ، 95 ، 98 ، 99 ، 120 ، 121 ، 124 ، 127 ، 128 ، 129 ، 131 ، 134 ، 135 ، 136 ، 137 ، 142 ، 143 ، 144 ، 146 ، 148 ، 166 ، 148 ، 169 ، 172 ، 223 ، 234 ، 235 ، 236 ، 237 ، 241\r\nسارداناپال : 58\r\nساردنى ( دريا ) : 243 ، 246\r\nساردونى ( دريا ) : 243\r\nسارگون : 184 ، 185 ، 191\r\nساديات : 49 ، 56 ، 72 ، 73 ، 75 ، 124 ، 137 ،\r\nساسپير : 191 ، 196 ، 277\r\nساگارتى : 211\r\nسالامين : 20 ، 21 ، 39\r\nسامسون : 224\r\nساموس : 5 ، 7 ، 8 ، 15 ، 56 ، 63 ، 101 ، 120 ، 121 ، 125 ، 231 ، 246\r\nساندارل : 251\r\nساندانيس : 47 ، 57 ، 121 ، 280\r\nساندون : 67 ، 68 ، 135\r\nسايس : 13 ، 22\r\nساپارگاپيز : 285\r\nسپاكو : 162 ، 196 ، 208\r\nستانكو : 251\r\nسترابون : 170 ، 171 ، 172 ، 175 ، 288\r\nستروشات : 188\r\nستريمون : 113\r\n\r\n","description":"","footnote":"","page_name":" 296 ","page_number":308},
  {"content":"\r\n\r\nسراميك : 251\r\nسرس : 31\r\nسريگو : 132 ، 192\r\nسقراط : 2\r\nسكاها ( قوم ) : 73 ، 154 ، 166 ، 167 ، 181 192 ، 193 ، 187 ، 188\r\nسكيلاكه : 54 ، 106\r\nسميرن : 55 ، 56 ، 73 ، 147 ، 156 ، 182\r\nسناخريب : 177\r\nسوئيداس : 3 ، 4 ، 5\r\nسورى ( قوم ) : 66 ، 184\r\nسوريه : 66 ، 122 ، 127 ، 191 ، 192 ، 263\r\nسوفوكل : 2 ، 9\r\nسولون : 2 ، 47 ، 61 ، 84 ، 85 ، 86 ، 87 ، 89 ، 90 ، 115 ، 138 ، 280\r\nسياگزار : 32 ، 50 ، 57 ، 73 ، 97 ، 123 ، 124 ، 125 ، 163 ، 166 ، 185 ، 189 ، 190 ، 193 ، 214 ، 254 ، 261\r\nسياگزارس : 32\r\nسياه ( دريا ) : 8 ، 66 ، 122 ، 127 ، 180 ، 191 ، 196 ، 278\r\nسيپاژ : 50\r\nسيپار : 265\r\nسيپ‌سلوس : 32\r\nسيپيون : 240\r\nسيت ( قوم ) : 19 ، 73 ، 123 ، 124 ، 154 ، 163 ، 190 ، 191 ، 192 ، 193 ، 214 ، 276 ، 287\r\nسيتر : 132 ، 155 ، 192\r\nسيروپدى : 283 ، 287\r\nسيروس : 33\r\nسيرن : 8 ، 16 ، 29\r\nسيس : 34\r\nسيسيل : 4 ، 10 ، 63 ، 78\r\nسينتريس : 125\r\nسىسىتى : 115\r\nسيليسى : 82 ، 122 ، 123 ، 125 ، 184\r\nسيكيون : 227\r\nسينوپ : 123 ، 126 ، 127\r\nسيمرى ( قوم ) : 49 ، 55 ، 66 ، 73 ، 189 ، 190 ، 191\r\nش شارون : 15 ، 165 ، 169 ، 220 ، 239\r\nشتين : 244\r\nشوش : 54 ، 235 ، 264\r\nشيروان : 276\r\nع عربستان : 179\r\nعيلام : 260\r\nف فارا : 228\r\nفارس ( خليج ) : 40 ، 256\r\nفاز : 42 ، 191\r\nفتيوتيد : 105 ، 106\r\nفديم : 32\r\nفديمه : 32\r\nفرائورت : 214\r\nفرااورت : 123 ، 166 ، 185 ، 189\r\nفرات ( رود ) : 122 ، 173 ، 174 ، 175 ، 176 ، 255 ، 256 ، 256 ، 257 ، 260 ، 261 ، 263 ، 268\r\nفرانسه : 1 ، 28\r\n\r\n","description":"","footnote":"","page_name":" 297 ","page_number":309},
  {"content":"\r\n\r\nفرورتيش : 215\r\nفريژى : 6 ، 72 ، 82 ، 91 ، 122 ، 130 ، 229 ، 247 ، 250\r\nفريكونيس : 231\r\nفوچه : 225\r\nفوسه : 97 ، 130 ، 157 ، 158 ، 169 ، 223 ، 224 ، 225 ، 229 ، 233 ، 234 ، 240 ، 241 ، 242 ، 243 ، 244 ، 245\r\nفيثاغورث : 2\r\nفيليسطين ( قوم ) : 191 ، 192\r\nفينيقيه : 8 ، 41 ، 44 ، 192 ، 225 ، 270\r\nق قزل‌ايرماق : 66\r\nقفقاز : 160 ، 171 ، 191 ، 240 ، 278\r\nقره‌سو ( رود ) : 264\r\nقبرس ( جزيره ) : 122 ، 123 ، 155 ، 167 ، 179 ، 192 ، 275\r\nك كائر : 243\r\nكاپادوكيه : 66 ، 121 ، 122 ، 123 ، 126\r\nكاتااونى : 122\r\nكار : 249\r\nكارتاژ : 243\r\nكارون : 264 ، 277\r\nكارى ( قوم ) : 6 ، 59 ، 83 ، 145 ، 152 ، 156 ، 158 ، 169 ، 181 ، 182 ، 245 ، 226 ، 227 ، 224 ، 248 ، 249 ، 250 ، 251 ، 252\r\nكادموس : 15 ، 243\r\nكادمه : 105 ، 229 ، 243 ، 247\r\nكاديكس : 240\r\nكاساندان : 32\r\nكاساندانه : 32\r\nكالابر : 244\r\nكاليب ( قوم ) : 84\r\nكاليدون : 92\r\nكاليندا : 249\r\nكالييوپ : 26\r\nكاليوپولى : 251\r\nكامبيز : 32 ، 71 ، 97 ، 163 ، 194 ، 198 ، 199 ، 203 ، 207 ، 209 ، 210 ، 211 ، 282 ، 283\r\nكامبيزس : 32\r\nكاميروس : 227\r\nكاندول : 5 ، 32 ، 55 ، 60 ، 64 ، 68 ، 69 ، 70 ، 71\r\nكاندولس : 32\r\nكايستور : 81\r\nكمبوجيه : 19 ، 23\r\nكتزياس : 2 ، 12 ، 187 ، 208 ، 251\r\nكتيبه بيستون : 210\r\nكرانيس : 227\r\nكرزوس : 19 ، 30 ، 32 ، 34 ، 44 ، 45 ، 46 ، 47 ، 48 ، 49 ، 50 ، 51 ، 52 ، 56 ، 57 ، 58 ، 59 60 ، 61 ، 62 ، 63 ، 64 ، 66 ، 67 ، 72 ، 74 ، 80 ، 81 ، 82 ، 83 ، 84 ، 85 ، 87 ، 90 ، 91 ، 92 ، 93 ، 94 ، 95 ، 96 ، 97 ، 98 ، 99 ، 100 ، 101 ، 102 ، 103 ، 104 ، 107 ، 113 ، 116 ، 119 ، 120 ، 121 ، 122 ، 123 ، 125 ، 126 ، 127 ، 128 ، 129 ، 130 ، 131 ، 132 ، 134 ، 136 ، 137 ، 139 ، 140 ، 141 ، 142 ، 143 ، 144 ، 145 ، 150 ، 156 ، 157 ، 161 ، 167 ، 184 ، 203 ، 215 ، 223 ، 234 ، 235 ، 236 ، 280 ، 381 ، 282 ، 284\r\n\r\n","description":"","footnote":"","page_name":" 298 ","page_number":310},
  {"content":"\r\n\r\nكرس : 242 ، 243 ، 245\r\nكرسونز : 251\r\nكروزوس : 32\r\nكروتون : 105 ، 106\r\nكروميوس : 133\r\nكرنوس : 245\r\nكلئوبيس : 63 ، 85 ، 86 ، 87\r\nكلئوپاتر : 23\r\nكلازومن : 56 ، 74 ، 101 ، 225\r\nكلىيو : 26 ، 40\r\nكودروس : 230\r\nكورتون : 54\r\nكورش : 5 ، 48 ، 181\r\nكورنت : 52 ، 53 ، 72 ، 88 ، 79 ، 80 ، 100 ، 101\r\nكوروش : 19 ، 32 ، 50 ، 57 ، 59 ، 62 ، 64 ، 97 ، 103 ، 121 ، 122 ، 123 ، 125 ، 127 ، 128 ، 129 ، 130 ، 134 ، 137 ، 138 ، 139 ، 140 ، 141 ، 142 ، 143 ، 149 ، 150 ، 151 ، 152 ، 153 ، 154 ، 155 ، 156 ، 157 ، 158 ، 159 ، 160 ، 161 ، 162 ، 164 ، 165 ، 166 ، 167 ، 168 ، 169 ، 184 ، 185 ، 194 ، 196 ، 198 ، 199 ، 200 ، 201 ، 203 ، 204 ، 205 ، 206 ، 207 ، 208 ، 209 ، 210 ، 211 ، 212 ، 213 ، 215 ، 223 ، 233 ، 234 ، 235 ، 236 ، 237 ، 238 ، 240 ، 241 ، 245 ، 346 ، 253 ، 254 ، 263 ، 264 ، 265 ، 266 ، 276 ، 277 ، 279 ، 280 ، 281 ، 282 ، 283 ، 284 ، 285 ، 286 ، 287\r\nكوس : 227\r\nكوكون : 230\r\nكولشيد : 42 ، 154 ، 191\r\nكولوفون : 55 ، 56 ، 73 ، 123 ، 182 ، 225 ، 130 ، 232\r\nكونوس : 253\r\nكنى ( قوم ) : 151 ، 156 ، 158 ، 181 ، 247 249 ، 235\r\nكنيد : 169 ، 226 ، 227 ، 251\r\nكيپ‌سلوس : 32 ، 52 ، 76 ، 77\r\nكيتو : 196 ، 207 ، 208 ، 223\r\nكيدا : 231\r\nكيرنوس : 242 ، 243 ، 244 ، 245\r\nكيروس : 3 ، 32\r\nكيرياس : 268\r\nكيلون : 53 ، 107 ، 108\r\nكيمه : 169 ، 231 ، 237 ، 238 ، 239 ، 251\r\nكيوس : 75 ، 225 ، 239 ، 240 ، 242\r\nگ گالا : 176\r\nگروتيا : 231\r\nگزانتوس : 54 ، 59 ، 164 ، 166 ، 169 ، 147 252 ، 253 ، 158 ، 283 ، 286 ، 287\r\nگزنفون : 2 ، 234\r\nگلوكوس : 80 ، 230\r\nگوبارو : 265\r\nگوبرياس : 265\r\nگوردياس : 72 ، 91 ، 97\r\nگوگو : 55\r\nل لئوتيكيدس : 16\r\nلئون : 113 ، 114\r\nلئونيداس : 16 ، 23\r\n\r\n","description":"","footnote":"","page_name":" 299 ","page_number":311},
  {"content":"\r\n\r\nلئويوتاس : 114\r\nلابينت : 125 ، 127 ، 128 ، 178 ، 263\r\nلاتون : 31\r\nلاكدمون : 43 ، 46 ، 48 ، 53 ، 63 ، 66 ، 101 102 ، 104 ، 107 ، 113 ، 114 ، 115 ، 116 ، 117 ، 119 ، 120 ، 121 ، 127 ، 128 ، 131 ، 132 ، 133 ، 134 ، 233 ، 234 ، 251\r\nلاكرينس : 169 ، 234\r\nلاكونى : 79 ، 118 ، 120 ، 233\r\nلالىسوس : 227\r\nلامپساك : 150 ، 165 ، 169 ، 220\r\nلباده : 98\r\nلريزه : 231\r\nلسبوس : 78 ، 80 ، 181 ، 232 ، 233 ، 239 ، 277\r\nلوباده : 97\r\nلوتو : 31\r\nلودى : 55\r\nلوريون : 113\r\nلوكانى : 244 ، 245\r\nلوگران : 28\r\nلوگراند : 244\r\nلوگزياس : 142 ، 143\r\nليبى : 97 ، 98 ، 156\r\nلىبيل : 176\r\nليد : 252\r\nليدنوس : 122\r\nليدوس : 67 ، 225 ، 227 ، 248\r\nليدى : 5 ، 19 ، 30 ، 44 ، 45 ، 46 ، 47 ، 48 ، 49 ، 50 ، 54 ، 55 ، 56 ، 57 ، 58 ، 59 ، 60 ، 61 ، 62 ، 63 ، 64 ، 66 ، 67 ، 68 ، 70 ، 71 ، 72 ، 73 ، 74 ، 75 ، 80 ، 82 ، 83 ، 84 ، 98 ، 99 ، 103 ، 104 ، 119 ، 120 ، 121 ، 122 ، 123 ، 124 ، 125 ، 128 ، 129 ، 130 ، 131 ، 134 ، 135 ، 166 ، 137 ، 142 ، 144 ، 145 ، 146 ، 147 ، 148 ، 152 ، 155 ، 167 ، 181 ، 223 ، 224 ، 225 ، 229 ، 234 ، 235 ، 236 ، 237 ، 238 ، 247 ، 249 ، 260 ، 263 ، 280\r\nليساندر : 134\r\nليسى : 152 ، 158 ، 166 ، 179 ، 181 ، 230 ، 247 ، 249 ، 250 ، 252 ، 253 ، 258 ،\r\nليكاس : 53 ، 117 ، 118\r\nليگزس : 5 ، 6\r\nليكورگ . 2 ، 5 ، 53 ، 108 ، 109 ، 114 ، 115 ، 134\r\nليكوس : 250\r\nليگداميس : 5 ، 7 ، 111 ، 113\r\nليمبتون : 56 ، 74\r\nم مآندر : 56 ، 74 ، 240 ، 246\r\nماتين : 122 ، 264 ، 276 ، 277\r\nماد ( قوم ) : 8 ، 73 ، 97 ، 104 ، 122 ، 123 ، 124 ، 125 ، 143 ، 150 ، 151 ، 154 ، 155 ، 159 ، 163 ، 164 ، 165 ، 166 ، 167 ، 168 ، 184 ، 185 ، 186 ، 187 ، 188 ، 189 ، 190 ، 191 ، 193 ، 196 ، 200 ، 206 ، 208 ، 209 ، 210 ، 212 ، 213 ، 214 ، 215 ، 218 ، 219 ، 227 ، 240 ، 241 ، 260 ، 261 ، 263 ، 264\r\nماديس : 73 ، 190\r\nماراتون : 20 ، 111\r\nمارافى : 210\r\nمارد : 135 ، 211\r\n\r\n","description":"","footnote":"","page_name":" 300 ","page_number":312},
  {"content":"\r\n\r\nمارس : 31 ، 81\r\nمارياندينى ( قوم ) : 83\r\nمازارس : 169 ، 239 ، 240\r\nماساژت ( قوم ) : 153 ، 156 ، 160 ، 168 ، 170 ، 180 ، 276 ، 279 ، 280 ، 281 ، 282 ، 283 ، 284 ، 285 ، 286 ، 287 ، 288\r\nماسپ ( قوم ) : 210\r\nماسدنون : 105\r\nماله : 132\r\nماتائى : 185\r\nماندان : 164 ، 194 ، 195 ، 198 ، 201 ، 203\r\nمانس : 55 ، 67 ، 147\r\nمانيزى : 240\r\nمانيسا : 240\r\nمتيمن : 52 ، 78 ، 80 ، 232\r\nمديترانه ( دريا ) : 10 ، 15 ، 40 ، 41 ، 81 ، 175 ، 247 ، 248 ، 260 ، 278\r\nمده : 17 ، 42\r\nمدور : 211\r\nمديك ( جنگ‌هاى ) : 19\r\nمردوك : 174 ، 175 ، 176 ، 177 ، 179 ، 258\r\nمردونيوس : 32 ، 33 ، 119\r\nمردونيه : 21 ، 220\r\nمركور : 31\r\nمرمره ( دريا ) : 146\r\nمرمناد ( خاندان ) : 48 ، 49 ، 55 ، 56 ، 63 ، 64 ، 67 ، 72 ، 80 ، 137\r\nمصر : 4 ، 19 ، 40 ، 41 ، 43 ، 84 ، 127 ، 154 ، 178 ، 179 ، 191 ، 192 ، 258 ، 268\r\nمگارى : 108\r\nمگاكلس : 108 ، 109 ، 110\r\nملانتوس : 230\r\nملپومن : 26\r\nملس : 57 ، 135\r\nملط : 15 ، 16 ، 49 ، 55 ، 56 ، 61 ، 73 ، 74 ، 75 ، 76 ، 77 ، 80 ، 97 ، 98 ، 113 ، 124 ، 144 ، 178 ، 182 ، 223 ، 224 ، 225 ، 230 ، 237 ، 245 ، 246\r\nمليتن : 122\r\nمئوسبى : 191\r\nمئونى ( قوم ) : 67\r\nمغ : 188\r\nممفيس : 191\r\nمندرس : 240\r\nمندليا ( خليج ) : 223\r\nموزاژت : 79\r\nمولوس : 229\r\nميترا : 162 ، 170 ، 173 ، 216 ، 220\r\nميترادات : 32\r\nميتراداتس : 32 ، 162 ، 195 ، 199 ، 201 ، 207\r\nميتروس : 249\r\nميتىلن : 15 ، 81\r\nميداس : 72 ، 91 ، 97\r\nميرتيا : 231\r\nميرسيلوس : 55 ، 67\r\nميرسوس : 67 ، 68\r\nميسرينوس : 32\r\nمىسى : 1 ، 86\r\nميسن : 211\r\nميكال : 20 ، 39 ، 230 ، 231 ، 246\r\nميكرينوس : 32\r\nميلاسا : 247\r\nميلاسو : 248\r\n\r\n","description":"","footnote":"","page_name":" 301 ","page_number":313},
  {"content":"\r\n\r\nميلتياد : 20 ، 250\r\nميلتيا : 216 ، 274\r\nمينرو : 239\r\nميزى : 82 ، 92 ، 107 ، 232 ، 239 ، 248\r\nمينوس : 41 ، 247 ، 248 ، 249 ، 250\r\nمينى ( قوم ) : 229\r\nميونت : 224\r\nن نئون‌تيكوس : 231\r\nناكزوس : 111 ، 113\r\nنبوپالاسار : 254\r\nنبونيتا : 263\r\nنبوكودراكارا : 178 ، 179\r\nنبونيد : 128 ، 178 ، 213 ، 263 ، 265\r\nنپتون : 31\r\nنستوس : 245\r\nنوح : 105\r\nنوسيون : 231\r\nنيتوكريس : 159 ، 178 ، 179 ، 260 ، 261 ، 263\r\nنيگلادوداماس : 54 ، 59 ، 135 ، 145 ، 213\r\nنيزايا : 108\r\nنينوا : 54 ، 189 ، 190 ، 193 ، 254 ، 260 ، 261 ، 268\r\nنينوس : 67\r\nو واستى : 60\r\nوان ( درياچه ) : 191\r\nوستا : 31\r\nوليا : 244\r\nونت : 180 ، 271\r\nونوس : 31 ، 192 ، 251 ، 274\r\nولگا : 276\r\nوورلا : 245\r\nوولكن : 31\r\nه هارپاگ : 32 ، 58 ، 130 ، 152 ، 155 ، 158 ، 160 ، 163 ، 164 ، 165 ، 166 ، 169 ، 194 ، 195 ، 196 ، 197 ، 198 ، 199 ، 202 ، 203 ، 204 ، 205 ، 208 ، 109 ، 212 ، 213 ، 240 ، 241 ، 242 ، 245 ، 246 ، 247 ، 250 ، 251 ، 252 ، 253\r\nهارپاگوس : 32\r\nهاليس ( رود ) : 46 ، 47 ، 66 ، 82 ، 83 ، 122 ، 190 ، 214\r\nهاليكارناس : 4 ، 5 ، 6 ، 7 ، 10 ، 40 ، 56 ، 225 ، 227 ، 252\r\nهانرىبرگن : 28 ، 40\r\nهخامنشى ( خاندان ) : 9 ، 151 ، 199 ، 210 ، 211 ، 283\r\nهرا : 31 ، 41 ، 86 ، 87 ، 121\r\nهراكلئيدس : 237\r\nهراكلس : 6 ، 8 ، 15 ، 16 ، 31 ، 67 ، 68 ، 71 ، 72 ، 135 ، 142 ، 240 ، 245 ، 278\r\nهراكليت : 88\r\nهراكليد : 46\r\nهران : 263\r\nهرايون : 88\r\nهردوت : 2 ، 3 ، 4 ، 5 ، 6 ، 7 ، 8 ، 9 ، 10 ، 11 ، 12 ، 13 ، 14 ، 16 ، 17 ، 18 ، 19 ، 20 ، 21 ، 22 ، 23 ، 24 ، 25 ، 26 ، 27 ، 28 ، 29 ، 30 ، 31 ، 33 ، 34 ، 36 ، 37 ، 38 ، 39 ، 40 ، 41 ، 42 ، 43 ، 44 ، 46 ، 48 ، 49 ، 50 ، 51 ، 52 ، 53 ،\r\n\r\n","description":"","footnote":"","page_name":" 302 ","page_number":314},
  {"content":"\r\n\r\n54 ، 55 ، 56 ، 57 ، 58 ، 59 ، 60 ، 61 ، 62 ، 63 ، 64 ، 65 ، 68 ، 71 ، 72 ، 73 ، 74 ، 75 ، 76 ، 78 ، 79 ، 80 ، 81 ، 83 ، 85 ، 86 ، 87 ، 88 ، 89 ، 91 ، 96 ، 97 ، 98 ، 100 ، 101 ، 104 ، 105 ، 106 ، 107 ، 108 ، 110 ، 111 ، 113 ، 114 ، 117 ، 121 ، 122 ، 123 ، 126 ، 129 ، 131 ، 134 ، 136 ، 137 ، 140 ، 143 ، 144 ، 145 ، 146 ، 148 ، 150 ، 151 ، 152 ، 153 ، 155 ، 156 ، 157 ، 158 ، 160 ، 161 ، 162 ، 163 ، 164 ، 165 ، 166 ، 167 ، 168 ، 169 ، 170 ، 171 ، 172 ، 173 ، 174 ، 175 ، 176 ، 177 ، 178 ، 179 ، 180 ، 181 ، 182 ، 183 ، 184 ، 185 ، 186 ، 187 ، 188 ، 189 ، 190 ، 192 ، 193 ، 196 ، 197 ، 199 ، 202 ، 207 ، 208 ، 210 ، 211 ، 213 ، 214 ، 215 ، 216 ، 217 ، 221 ، 222 ، 224 ، 226 ، 228 ، 229 ، 230 ، 231 ، 233 ، 234 ، 244 ، 246 ، 247 ، 252 ، 254 ، 255 ، 256 ، 263 ، 264 ، 266 ، 267 ، 268 ، 269 ، 270 ، 272 ، 273 ، 276 ، 277 ، 278 ، 280 ، 283 ، 284 ، 285 ، 286 ، 287\r\nهرمس : 31 ، 68\r\nهرموس : 104 ، 129 ، 130\r\nهرميون : 132\r\nهستاپس : 32\r\nهفستوس : 31\r\nهكاته : 2 ، 3 ، 15 ، 16 ، 17 ، 54 ، 170 ، 173 ، 180 ، 181 ، 282 ، 283\r\nهكساپول : 226\r\nهكسپون : 54\r\nهلانيكوس : 15\r\nهلسپون : 106\r\nهلن : 17 ، 42 ، 105\r\nهليكه : 228\r\nهمدان : 187\r\nهند ( اقيانوس ) : 40 ، 256 ، 278\r\nهومر : 11 ، 107 ، 225 ، 248\r\nهيپياس : 110\r\nهيپوكرات : 107 ، 108\r\nهيپولوكوس : 230\r\nهيدراتس : 215\r\nهيلوس : 129\r\nهيله : 244\r\nهيرويادس : 131 ، 135 ، 136\r\nهيستاسپ : 32 ، 167 ، 214 ، 283 ، 283\r\nهيستيه : 113\r\nهيستا : 31\r\nهيستيايوتيد : 105\r\nى يو : 17 ، 38 ، 41 ، 43 ، 44\r\nياردانوس : 68\r\nيونان : 1 ، 2 ، 4 ، 6 ، 7 ، 9 ، 12 ، 13 ، 14 ، 15 ، 17 ، 20 ، 21 ، 25 ، 26 ، 30 ، 33 ، 39 ، 40 ، 42 ، 43 ، 44 ، 47 ، 48 ، 50 ، 55 ، 57 ، 61 ، 62 ، 63 ، 76 ، 79 ، 83 ، 84 ، 86 ، 88 ، 91 ، 96 ، 98 ، 100 ، 101 ، 102 ، 103 ، 104 ، 114 ، 117 ، 119 ، 120 ، 132 ، 139 ، 141 ، 142 ، 144 ، 146 ، 151 ، 153 ، 163 ، 170 ، 181 ، 192 ، 211 ، 223 ، 225 ، 226 ، 228 ، 229 ، 230 ، 231 ، 234 ، 239 ، 246 ، 247 ، 251 ، 254 ، 255 ، 257 ، 268 ، 279 ، 271 ، 273 ، 274 ، 279\r\n\r\n","description":"","footnote":"","page_name":" 303 ","page_number":315},
  {"content":"\r\n\r\nيونى : 51 ، 66 ، 81 ، 83 ، 104 ، 155 ، 182 ، 183 ، 221 ، 226 ، 227 ، 228 ، 229 ، 230 ، 231 ، 232 ، 233 ، 234 ، 235 ، 237 ، 245\r\nيونى ( قوم ) : 6 ، 7 ، 16 ، 19 ، 20 ، 46 ، 48 ، 49 ، 57 ، 66 ، 75 ، 125 ، 127 ، 144 ، 145 ، 152 ، 155 ، 156 ، 157 ، 161 ، 166 ، 169 ، 223 ، 224 ، 225 ، 226 ، 240 ، 245 ، 246 ، 247 ، 251\r\n\r\n\r\n","description":"","footnote":"","page_name":" 304 ","page_number":316}
  ]