[
  {"content":"\r\nبسم الله الرحمن الرحيم\r\n","description":"","footnote":"","page_name":" تعريف الكتاب 1 ","page_number":1},
  {"content":"\r\n\r\n","description":"","footnote":"","page_name":" تعريف الكتاب 2 ","page_number":2},
  {"content":"\r\nكشف المحجة\r\nيا\r\nفانوس\r\nنوشتهء : سيّد بن طاووس\r\nترجمهء : دكتر اسد الله مبشّرى\r\nدفتر نشر فرهنگ اسلامى\r\n","description":"","footnote":"","page_name":" تعريف الكتاب 3 ","page_number":3},
  {"content":"\r\nچاپ اول : 5 هزار نسخه\r\nدفتر نشر فرهنگ اسلامى\r\nنام كتاب : كشف المحجة يا فانوس\r\nنويسنده : سيد بن طاووس\r\nترجمه : دكتر اسد الله مبشرى\r\nچاپ دوم : 1374\r\nتعداد : 2 هزار جلد\r\nچاپ و نشر : دفتر نشر فرهنگ اسلامى\r\nفروشگاه مركزى : خيابان فردوسى ، روبروى فروشگاه شهر و روستا . تلفن : 3112100\r\nفروشگاه شماره يك : ميدان انقلاب ، بازارچه كتاب ، تلفن : 6469685\r\nفروشگاه شماره دو : ميدان نياوران ( شهيد باهنر ) ، جنب مهمانسراى وزارت امور خارجه . تلفن 8032272\r\nفروشگاه شماره سه : ميدان حسن آباد ، فروشگاه اتكا . تلفن : 6469827\r\n","description":"","footnote":"","page_name":" تعريف الكتاب 4 ","page_number":4},
  {"content":"\r\nمقدمه\r\nبه نام پروردگار كار ساز بنده نواز\r\n\r\nنار خندان باغ را خندان كند\r\nصحبت مردانت از مردان كند\r\n\r\nبه حسين مجتهدى فرزندزاده‌ام :\r\nفرزندم ، ايزد بيچون را سپاس كه در آغاز زندگانى با كتابى آشنا ميشوى كه علامه كبير سيد بن طاوس ، الگوى فضيلت و تقوى در قرن هفتم هجرى فرزند خود « محمّد » را به وصيت نوشته است ، و علَّامهء بزرگوار مرحوم حاج شيخ آقا بزرگ تهرانى ، مثل درايت و پرهيز ، در محرم سال 1370 قمرى در چگونگى كتاب و زندگانينامهء مصنّف ارجمندش ، بر آن كتاب طليعه اى كوتاه رقم زده است ، و در آن ، با دقّت و كنجكاوى بيمانند خود ، از مشايخ و شاگردان او در روايت ، و از آثار و تصانيف وى نام برده است چنان كه بر دهها كتاب علمى دانشمندان مقدّمه و تعليقه نگاشته است .\r\nاينك ، ترا كه تازه به افق بيكران زندگانى چشم گشوده اى و همه چيز را با جلوه اى نو مىبينى ، و در پى ديدن و دريافتن بدايع جهان هستى گام مىزنى ، در اين ديباچه ، فشرده اى از زندگانينامه اين دو بزرگمرد باز مىگويم تا پس از سعادت آشنايى با آنان ، ارزش والاى گفتارشان را چندان كه در خور طاقت تو باشد دريابى ، و از امواج نور اين طرفه گوهران كه در جزر و مدّ درياى گوهرزاى هستى بدست آمده‌اند ، جذوه اى به نصيب برگيرى .\r\nفرزندم ، در اين مجموعه با همه توان بينديش و به يقين بدان كه به گفتهء لسان الغيب حافظ شيرازى كه مىفرمايد :\r\n\r\n« دولت آنست كه بىخون دل آيد به كنار »\r\n\r\nاكنون دولت آشنايى با اين دو گرانمايه مرد برين تاريخ اسلام ، ترا دولتى است بىخون دل ، حتى بىهيچ تلاش ، به كنار آمده .\r\nاينك فرمودهء مولاى متّقيان امير مؤمنان على عليه السلام را به ياد مىآورم كه در نامه به فرزند گرامى خود « امام حسن » عليه السلام مىفرمايد : « . . . زان پيشتر كه ترا دل سخت گردد و خرد در بند شود به تأديب تو برخاستم تا پاى استوار به عقيدتى روى آرى كه اهل تجربه ترا از طلب و آزمودن آن بىنياز ساخته‌اند . پس ، تو از رنج طلب بىنيازى و از تلاش تجربت رسته . »\r\n","description":"","footnote":"","page_name":" مقدمه 7 ","page_number":5},
  {"content":"\r\nهشدار كه مقام والاى علمى اين دو علامه ، و پايهء بلند اخلاقىشان ، « طينت آدم مخمّر مىكند . » و ساحت حيات انسانى را منوّر ميگرداند .\r\nپس درياب كه فكر بلند و طهارت دل و خلوص ضمير ايشان گريزگاه دلهاى رميده و آسايشگاه روانهاى رنجيده و آموزگار درس مقصود از كارگاه هستى است .\r\nبه گفتهء مولاى متّقيان ( ع ) « بهترين سخن آنست كه در آن سودى باشد . » و هر كس بهترين سخن و بهترين هر چيز را براى فرزند ميخواهد .\r\nپس اينك اين كتاب گنجينه سخنان بديع دو دانشمند گرامى است در خلوص بندگى حق تعالى موفّق ، كه يكى در سپهر تعقّل بشر آفتابى است بىزوال كه جهان صداقت و صفا مىپرورد ، و آن ديگرى با نوشتن طليعه اى كوتاه با خامهء استوار ، بر آن طلعت جميل پيرايه اى ديگر بسته و فروغ آن را چون مشعلى آفتاب كردار به ما تابانده است و بارى دست امين روزگار اين دو چشمهء نور را به ما سپرده و امروز از خلال سالهاى سال ما را روشن مىگرداند ، و تا گنجينهء افكار بشر باقى است نثار آن فروغ و درخش آن پيرايه برقرار خواهد بود و همچنان برقرار باد .\r\nپس ، در مقابل گنجينه اى چنين عظيم كه به حقيقت قبلهء اهل نظر است به ادب باش ، و سپاس خداى گوى و از آستان مقدسش بخواه كه از انوار آن گوهران ، دل و جان ترا منور گرداند و در اين زمزم شفابخش شستشوى دهد .\r\nاين كتاب حاصل عمرهاى گرانبهايى است كه از رد پاى روندگان اين صحراى بيكران در مسير قافله بشر بر جاى مانده است ، رد پاى بيداردلانى آزاد از گرانجانى و رسته از بار سنگين خودستايى و ريا كارى .\r\nنويسندهء كتاب با نور توحيد اشراقى ، در همه احوال خداى را آشكارا مىبيند و به خواننده مىنماياند ، جويندهء حقيقت را چه نيكبختى بالاتر از اين ؟\r\nسيد بن طاوس كه شرح خاندان او با قلم موى شكاف علَّامه آيه الله حاج آقا بزرگ تهرانى در طليعهء اين كتاب آمده است بزرگمردى است كه دانش و پارسائى او ، سرمشق ارباب دل و اصحاب يقين است . با قلبى از انوار و نيروى لا يزال قرآن مجيد سرشار و از سر چشمه جاويد سخنان پيغمبر اكرم ( ص ) و اوصياى او ( ع ) استوار و پر درخش ، اين درفش نور را بر افراشته بر افروخته بر پاى داشته است و اكنون وظيفه هر كس آنست كه اين آتش پرفروغ را از كانون بينش هر نسل به نسل ديگر برساند و مايهء دلگرمى روندگان كوى مقصود گردد .\r\n","description":"","footnote":"","page_name":" مقدمه 8 ","page_number":6},
  {"content":"\r\nاشاراتى كه در اين كتاب به نكات دينى و اخلاقى شده است مجموعهء فرهنگ اسلام راستين است كه مقبول همه مسلمانان متفكر و پارساست با اين ترازوى دقيق ميتوان ارزش ادعاى كسانى را كه به غلط خود را ترازودار بد و خوب كردار مردم مىپندارند به درستى سنجيد .\r\nدر اين كتاب مىبينى كه به نمونه شرف و بشرى ، ترازوى « احد خو » يعنى على امير مؤمنان ( ع ) و فرزندان او كه درود خداى بر آنان باد ، ناكسترين افراد ، چه ناروايىها روا داشته‌اند ! و مىبينى كه آن حوادث ، نقطه‌هاى عطف تاريخ بوده و هر يك مسير نيكبختى بشر را منحرف كرده است .\r\nبخشهاى اين كتاب هر يك لبريز از معانى علمى و دقايق اخلاقى است .\r\nمثلا يكى از افكار جالب سيّد بزرگوار در اين رساله اينست كه هر كس بايد لحظهء بلوغ شرعى خود را كه مشيّت الهى تاج پر افتخار تكليف بر تارك او مىنهد جشن بگيرد . در تاريخ زندگانى هر كس ، آن دم زمان پايدار نيكبختى است كه پروردگار جهان او را به شرف تكاليف انسانى و نيايش به درگاه مقدّس خود توفيق عنايت مىفرمايد ، اما چنين معمول شده است كه مردم ، روز تولَّد را جشن بگيرند .\r\nلحظهء تولَّد ، براى همهء موجودات يكسانست . امّا ، آدمى را آن لحظه ، لحظهء قدسى و دم نيكبختى است كه به تشريف بندگى پروردگار و تكليف اجتماعى سرافراز مىگردد .\r\nاين فرزانهء گرانقدر ، در اين كتاب علَّت دورى جستن خود را از كار قضا و فتوى شرح مىدهد و مطلب بسيار مهم اجتماعى را ، كه انتخاب اداره كننده ملت است ، تشريح مىكند كه چه كسى را و چگونه بايد براى ادارهء جامعه برگزيد .\r\nبخصوص از نوشته‌هاى اين حكيم فرزانه ، القاى آيين جوانمردى و شيوه فداكارى است كه آيين تبار و ملت اوست ( مراجعه شود به انوار الساطعه تأليف علَّامه حاج آقا بزرگ در كلمهء « ابن طاوس » ) .\r\nفردوسى جهانشمول اين معنى را با اين دو بيت القا مىكند :\r\n\r\nميازار مورى كه دانه كش است\r\nكه جان دارد و جان شيرين خوش است\r\nپسندى و همداستانى كنى\r\nكه جان دارى و جانستانى كنى ؟\r\n\r\nفرزندم : هر بخشى از اين كتاب فصلى از فرزانگى ، و آزادگى و طومارى از مردمى\r\n","description":"","footnote":"","page_name":" مقدمه 9 ","page_number":7},
  {"content":"\r\nاست و بايد منظور و مفهوم آن را به ژرفانديشى دريافت . اين بزرگمرد ، فضيلت و صفاى دل و آرامش ضمير به آدمى مىآموزد ، و او را به جهان نماز و نياز و عشق و ايثار راهى ميسازد .\r\nاينك اى فرزند ، اين فرزانگان وارسته را در عالم خيال با نامداران تاريخ بشر مانند اسكندر و دارا و آتيلا و چنگيز و . . . بسنج كه « پنج روزى » در مقام « مير نوروزى » با خيانت پىگير و خون دل در تيره بختى حكم راندند و چندان كه توانستند بشر را به مغاك تيره روزى كشاندند بالجمله به حسرت نهادند و به حسرت مردند .\r\nآيا ميخواهى از كداميك از اين دو گروه باشى ؟ از هم اكنون تصميم بگير و در آن صف كه مىپسندى در آى .\r\nدر محضر اين بزرگان واقعى ( بو حنيفه و شافعى درسى نكرد ) و نبايد ( از شافعى امثال اين مسائل را پرسيد ) .\r\nاينان ، دل گرفتار تناقص را با فرهنگ پاكيزه بشر آشنا مىكنند و آرام مىبخشند .\r\nدرفش تاج تقوا را بر تارك فرزانگان ، سبكبار نشان مىدهند و دل صحّتمند را شيفته آن مىكنند .\r\nفرزندم ، اين مردان گرانمايه ، پشتوانه انسانيت و سعادتند . اينان ، كوشاى نجات دادن غريقند نه در پى بدر بردن گليم خويش از موج حادثه . سخنان والاى اينان كه ناشى از نهاد پاكيزه و سرچشمه توحيد است ، بشر سرگردان در تيه خودپرستى و لذتجويى و سوداى زراندوزى و ستمگرى را سبكبار مىگرداند . و به مردم مىآموزند كه :\r\n\r\n« به ايثار مردان سبق برده‌اند ،\r\nنه شب زنده داران دل مرده‌اند «\r\n\r\nو مىفهمانند كه عبادت واقعى « به تسبيح و سجّاده و دلق نيست . » سيد فرزانه مىكوشد مردم را از روى حقيقت با يك ديگر همراز و همدل گرداند و چنان كند كه از روى معرفت خداى را بپرستند و مددكار يك ديگر باشند : « اگر از شما دينارى بربايند يا گم شود اندوهگين مىشويد و براى يافتن آن به جان مىكوشيد اما اگر ناكسان و نامردان مال كسان را تاراج كنند هيچ ناراحت نمىشويد ، اين چه همدردى و همكيشى است ؟ » فرزندم در جهان اسلام بسيار بوده‌اند و بسيار خواهند بود كه فقه و اصول و كلام و انساب و تاريخ اديان و قرآن كريم را با چهارده روايت بدانند ، و از آن ميان بسيار\r\n","description":"","footnote":"","page_name":" مقدمه 10 ","page_number":8},
  {"content":"\r\nكسان كه به حقيقت جبين بندگى بر آستان ارادت حق تعالى بسايند و به درگاه مقدس الهى روى نياز آورند و همه عمر در ايثار و خدمت خلق به سر برند ، و از آن ميان بسيار مردمان كه رها از رنگ و ريا و سبكبار از بار گران خودپرستى زيسته باشند و شرك و خفى و خودپرستى را كه به فرموده سر حلقه اهل نظر خواجه كاينات :\r\n« در دل صديقين از رد پاى مور در ژرفاى تيره چاه ، در دل شب ديجور بر تخته سنگى تيره رنگ ناآشكارتر است » از صفحه دل زدوده باشند ، با اين همه ، در مقابل بدكاران و جنايتكاران و دزدان و عفت كشان جامعه قد علم نكنند و دست پليد اينها را از سر مردم كوتاه نسازند . اين گفته مولانا على امير مؤمنان عليه السلام را فراموش نكنيم كه :\r\n« تنها اندوه من بر شما اينست كه مردم فاسق و بدكار بر امت مسلمان ولايت يابند و چيره شوند و مال خدا را دست بدست ميان خود بگردانند و كتاب خداى تعالى را وسيله نيرنگ و تزوير قرار دهند ، با فاسقان و بدكاران يار شوند و با نيكان بجنگند . » سيّد ، علامه بزرگوار ، در اين كتاب شمه اى از عقايد خود را در مباحثه با زعماى فرقه‌هاى گوناگون به اختصار بيان مىكند كه مطلب آن را بايد به شرح و توضيح باز گفت و با تفسير تدبّر كرد . مثلا بر ضد فلسفه معتزليان كه مىخواهند وجود مقدس الهى را با دليل اثبات كنند بياناتى رسا دارد مبنى بر اينكه هستى پروردگار بديهى است و نيازى به استدلال ندارد . در حقيقت گفته زيباى لسان الغيب را كه ميفرمايد :\r\n\r\n« جلوگاه رخ او ديده من تنها نيست\r\nماه و خورشيد همين آينه ميگردانند . »\r\n\r\nبه لحنى ديگر بر دل مىنشاند .\r\nفرزندم ، اميدوارم مطالعه اين كتاب نگذارد كه لكه‌هاى زشت آز و نياز دنياپرستى و بدخواهى و بدگويى و تنبلى و بىاعتنايى به مصالح ديگران ، بر صفحهء دلت نقش بندد .\r\nنيكبخت آن كه از داروخانه افكار اين كتاب داروى شفابخش بدست آورد و به كار بندد و به آرامش دل و صفاى خاطر برسد و هم آنسان كه نويسنده اين كتاب و طليعه نويس بر آن بوده‌اند در همه حال گفتار و كردارش با ياد خداى كريم توأم باشد ، و مگر از درگاه مقدس او نيازى نخواهد و جز رضاى او چيزى نطلبد و در محيطى سرشار از عطر دلاويز ياد پروردگار ، غرقهء توجّه به انوار نعمتهاى كردگار ، پيوسته با كلّ هستى دست در دست ، در اين باغ بيكرانه و پر نقش عجب سير كند و در خدمت دلهاى پريشان به بندگى بارى تعالى پردازد .\r\n","description":"","footnote":"","page_name":" مقدمه 11 ","page_number":9},
  {"content":"\r\nاينك به عنوان مثال براى توضيح بيان سيد بزرگوار با معتزليان ، و دليل همكارى او با « هولاكو » ، نكته اى را ياد آورى مىكنيم :\r\n( شهرزورى ) شاگرد ( سهروردى ) مىگويد : موحدان اسلامى بر دو گونه توحيد مىانديشند : توحيد اشراقى و توحيد عددى . توحيد اشراقى بر پايهء\r\n\r\n( رسد آدمى به جايى كه به جز خدا نبيند )\r\n\r\nمبتنى است . پس ، جز ذات اقدس الهى همه موجودات را ماهيات و وجود اعتبارى مىدانند . دوم توحيد عددى كه داراى ريشه توراتى است .\r\nهمين توحيد است كه مولانا على ( ع ) امير مؤمنان آن را در خطبه اول و بسيارى ديگر از خطبه‌هاى خود در نهج البلاغه ، نفى مىفرمايد . اختلاف بين اين دو نحوه تفكر به خوبى مشاهده مىشود . در « توحيد اشراقى » رابطه ميان خدا و ذرّات هستى گسستنى نيست . خورشيد را نمىتوان ديد اما وجود گوياتر و روشنتر از آن در اقطار هستى نيست . خداى را نمىتوان ديد اما جزا و موجودى نيست . لذا مولانا امير مؤمنان ( ع ) مىفرمايد : « لم اعبد ربا لم اره » ( پروردگارى را كه نبينم ، نميپرستم ) . پس دوره فترت وجود ندارد تا بتوان انجمن كرد و جانشين پيمبر ( ص ) را برگزيد .\r\nنكته ديگر در اين اثر پر بها اشاره به اين نكته است كه شيعه به خلاف فكر توراتى ، فيض الهى را منقطع نميداند و خداى را در سراسر هستى موجود مىداند و مىبيند . او فياض مطلق و واهب الصور است .\r\nاين بود مختصرى از زندگانى و اسلوب تفكر و عقايد سيد بن طاوس ( ره ) .\r\nاما مرحوم شيخ بزرگوار علَّامه ، حاج آقا بزرگ تهرانى نويسنده طليعه بر اين كتاب كيست ؟\r\nاين علَّامه شب پنجشنبه يازدهم ربيع الاول 1293 هجرى قمرى ، مطابق هشتم آوريل 1876 ميلادى در « سه راه دانگى » تهران متولد گرديد .\r\nو او را به نام جدّ پدرى « مرحوم حاج محسن تهرانى » ، « محسن » نام نهادند . از اين رو به عادت قديم تهرانيان به لقب « آقا بزرگ » ناميده شد .\r\nفرزانهء نامى كه مدت يك قرن با عمرى سراسر توفيق و نيكبختى روحانى زيست ، به گفته نزديكان ارادتمندش و به گواهى آثار بىشمار و ارزنده اش دانشمندى بود در پارسايى ميزان اهل پرهيز و نمونه كوشش و تحقيق .\r\n","description":"","footnote":"","page_name":" مقدمه 12 ","page_number":10},
  {"content":"\r\nبعضى معتقدند اين علَّامهء بزرگوار ، « روش محدثان ) داشت نه فقيهان و فيلسوفان .\r\nاما در آثار پر ارزش و بسيار او روش نقد حديث ديده مىشود و مىبينيم احاديث را با ديده تحقيق و تعقل مىسنجيده است .\r\nمن باب مثال داستان « جزيرة الخضراء » را يادآورى ميكنيم كه با دقت و تحقيق ، ساختگى بودن آن را روشن گردانيده است . اينك حاصل تحقيقات علامه بزرگوار :\r\n« جزيرة الخضرا » نوشته على بن فاضل مازندرانى در قرن هشتم تأليف شده بود .\r\n( طبقات اعلام الشيعة صفحه 145 ) . در زمان شاه عباس اول و جانشينان او ، نوشته مزبور را به كتاب ( كاشف الحق ) تاليف ( معز الدين اردستانى قرن يازدهم ) الحاق كردند و آن مجموعه را « حديقة الشيعه » ناميدند و به نام علَّامهء مقدس اردبيلى انتشار دادند ، حالى كه دانشمند مزبور در 992 در گذشته و « معز الدين » در قرن يازدهم ميزيسته است و علامه اردبيلى خود از فيلسوفان بوده است .\r\nعلت اين الحاق كه به دستور حكومت صفوى صورت گرفت اين بود كه شاه عباس و جانشينان او به علل سياسى بر ضدّ فيلسوفان و صوفيان و متكلمان قيام كردند ، قيامى خونين . و در آن روزگار ميان فيلسوف و صوفى و متكلم تفاوتى نمىگذاشتند هر كس به فلسفه نزديكتر بود فيلسوف ناميده مىشد ، و به تصوف نزديكتر ، صوفى و به كلام نزديكتر ، متكلم . صفويه براى ادامه حكومت بخصوص با داشتن دشمنى مانند حكومت عثمانى ، نياز داشت كه صورتك قشرى بودن بر چهره بياويزد ، لذا داستان « جزيرة الخضراء » را به اين صورت در آوردند .\r\nيكى از آثار بزرگ و تاريخى علَّامهء تهرانى ، دورهء كتاب « الذرّيعه » است . در سال 1911 ميلادى ، « تاريخ تمدن اسلامى » به قلم جرجى زيدان منتشر شد . ( و اين كتاب در چهار جلد به فارسى ترجمه شده است . ) و كتاب « آداب اللغة العربيّة » نيز از همان نويسنده انتشار يافت . اين نويسندهء مسيحى در اين دو كتاب ، دين اسلام را پرچم ملَّى گرايى عرب معرفى كرده و آن را در مذهب تسنن متجلى دانسته و مذهب شيعه را يك حركت ايرانى ضدّ عرب به حساب آورده است . وقتى اين مطلب به اطلاع علماى نجف رسيد ، سه تن از دانشمندان نامى ايران مقيم نجف : مرحوم علامه سيد حسن صدر ( متوفى به سال 1354 هجرى قمرى ) ، و مرحوم كاشف الغطاء ( متوفى به سال 1371 ) و مرحوم علامه حاج آقا بزرگ تهرانى ، پيمان بستند كه هر يك به طريقى ، گفتهء ناصواب جرجى زيدان را پاسخ گويند . مرحوم سيد حسن صدر ، كتاب « تأسيس الشيعه » را نوشت و آن در دو جلد به چاپ رسيد ؛ علَّامه حاج آقا بزرگ\r\n","description":"","footnote":"","page_name":" مقدمه 13 ","page_number":11},
  {"content":"\r\nتهرانى كتابشناسى شيعه يا تاريخ ادبيات شيعه يا « الذرّيعه » را تصنيف فرمود و در حقيقت در مقابل ناسيوناليسم عربى قيام كرد . علَّامه تهرانى از سال 1911 ميلادى تا 1936 به فراهم آوردن اين دائرة المعارف همّت گماشت و در همان ايام در كنار آن ، كتاب « طبقات الشيعه » را نيز پرداخت ، و آن ، تاريخ رجال شيعى است بر حسب هر قرن .\r\n« الذريعه » در حقيقت هم كتابشناسى است هم نسخه شناسى .\r\nدر اين اثر عظيم موضوع هر كتاب و فصول آن و تاريخ چاپ هر يك و زبانى كه كتاب به آن زبان ترجمه و چاپ شده است ، و هويّت ترجمان آن ، و محل چاپ آن ، و آثار چاپ نشدهء نويسنده كتاب و محل فعلى آن نسخه ، تعيين شده است . از مزاياى مهم « الذرّيعه » نقد احاديث تاريخى است كه بعضى را پذيرفته و بعضى را با دلائل عقلى مردود شناخته است . داستان جزيرة الخضرا ، نمونه اى از اين قبيل است .\r\nدورهء « الذرّيعه » تا سال پيش از انقلاب ايران در 29 جلد ، از حرف ( الف ) تا ( ياء ) ، به ترتيب نام كتابهاى شيعه به چاپ رسيد . شش جلد از « طبقات الشيعه » در زمان خود مؤلَّف ارجمند در نجف اشرف به چاپ رسيد و مجلدات مربوط به قرن چهارم تا پايان قرن هشتم براى هر قرن يك جلد از زندگانينامه علماى شيعه به ترتيب حروف الفباء به همّت و پشتكار فرزند گرامى و دانشمند آن علامه گرانقدر ، دكتر علينقى منزوى ، در بيروت چاپ شد و قرن نهم و دهم بوسيله آقاى دكتر منزوى از طرف انتشارات دانشگاه تهران چاپ گرديد و قرن يازدهم اكنون زير چاپ است .\r\nديگر از تأليفات آن فرزانه ، كتاب ( مصفّى المقال ) است كه در 616 ستون ، هر صفحه معادل دو ستون ، با تصحيح و تعليقه‌هاى فرزند دوّم علَّامهء تهرانى ، « احمد منزوى » ، دانشمند كوشا ، چاپ شد .\r\nعلَّامه حاج آقا بزرگ ، از شاگردان برجستهء مرحوم آخوند خراسانى و حاج ميرزا حسن نورى صاحب « مستدرك » بود و « الذرّيعه » را در مقابل كتاب « كشف الظنون » حاج خليفه كه فهرست كتب عامّه است ، نوشت .\r\nبايد توجه داشت كه بر اماميّه ، مدّت سيزده قرن گذشت و با آنكه در هر قرن علماى بىشمار داشت اما هيچ كس بعد از اين نديم ، اين وظيفهء بزرگ و پر ارزش را صورت نسبت كه نام علماى شيعه و آثارشان را ضبط كند . تنها ، همّت مردانه و اطلاعات گسترده و دقيق اين علَّامه بود كه با توفيق و سهم الهى اين امر مهمّ را انجام داد . « الذرّيعه » فرهنگستانى است بزرگ و ارجمند كه براى تنظيم آن ، به سازمانى\r\n","description":"","footnote":"","page_name":" مقدمه 14 ","page_number":12},
  {"content":"\r\nنياز بود با ده‌ها كارمند دانشمند ورزيده و زبده و كوشا ، اما علامه حاج شيخ آقا بزرگ تهرانى با پشتكار و نيروى يزدانى ، اين كار شگفتى انگيز را يكتنه انجام داد و نشنيديم كه از آن مرد بزرگ در زمان حيات او يا پس از او با فرزندانش ، از طرف كسى يا سازمان و نهادى محبّتى شده باشد ، هر چند مولوى از قول چنين استاد دريا دلى فرموده است :\r\n\r\nدستمزدى ما نخواهيم از كسى\r\nدستمزد ما رسد از حق بسى\r\n\r\nعلَّامه تهرانى در جوانى از مشروطه خواهان بود و در نجف اشرف در انتشار مجلَّهء « درّة النجف » همكارى مىفرمود .\r\nفرزندم ، اين نكات را گفتم تا به زندگانى اين بزرگان واقعى آشنا شوى .\r\nعلامه تهرانى در ( انوار الساطعه في مائة السابعه ) از طبقات الشيعه شرح حال سيد بزرگوار « ابن طاوس » را در صفحات 116 و 118 و 119 به تفصيل بيان كرده و گفته است كه از اجداد مادرى او يكى شيخ طوسى است « 460 - 385 » و ديگرى « ورام بن ابى فراس » ( قرن ششم ) ؛ سيد بن طاوس از طرف مادر از كردان ايل ( جاودانى ) شهر « حلَّه » بوده است ( مراجعه شود به كلمهء « ابن طاوس » و « ابن ورام » در صفحات 107 و 197 ) .\r\nسيد بزرگوار ، خود نيز در همين كتاب به تبار خويش اشارت فرموده است .\r\nاى فرزند ، در پايان مقال يادآورى كنم كه بنا به گفتهء « الذرّيعه » ترجمه كتاب حاضر ، « كشف المحجّه » در سال 1310 هجرى قمرى با ترجمه ( طرايف ) اثر ديگر سيّد علَّامه بوسيله جناب طبسى به چاپ رسيده است و ترجمه ديگر آن به قلم استاد بزرگوار آقاى آقا سيد باقر شهيدى گلپايگانى است كه به نام ( راه سعادت ) به چاپ رسيده است و من از آن نسخه بسى فيض برده‌ام ، با اين همه ، به ترجمه اين اثر دست زدم ، چه معتقدم كه اين گونه آثار بايد هر چه بيشتر ترجمه شود ، زيرا هر كس را بينشى است و سبك گفتارى ، و بسا كه در هر ترجمه نكته اى نو از آثار ارباب دل و اصحاب يقين پديدار گردد .\r\nاينك از درگاه كردگار يكتا مسألت دارم :\r\nكه بركات اين ترجمه را نصيب ما و خوانندگان اين كتاب فرمايد و همه از اين معانى بهشتى طرفى بربندند ، كه در اين حال ، ترجمان را پاداشى بسزا نصيب شده باشد .\r\n","description":"","footnote":"","page_name":" مقدمه 15 ","page_number":13},
  {"content":"\r\nفرزندم .\r\n\r\nبسى تير و ديماه و ارديبهشت\r\nبيايد كه ما خاك باشيم و خشت\r\n\r\nاما مشعل اين كتاب پيوسته فروزان است و گنجينهء افكار آن جاودانه مصون از تطاول روزگار ، من همه جا همزانوى تو و خواننده گرامى آن نشسته‌ام و هر پرسشى كنيد بانگ مرا در اين كتاب از زبان قلم باز مىشنويد .\r\nپروردگار يكتا ، نگاهبان هستى ، نگهدار تو باد\r\nاسد الله مبشرى\r\n","description":"","footnote":"","page_name":" مقدمه 16 ","page_number":14},
  {"content":"\r\n\r\nبِسْمِ الله الرَّحْمنِ الرَّحِيمِ\r\nخداوند را جلّ جلاله ، به بيان مقال و زبان حال سپاس مىگويم ، سپاسى با اتصال و كمال پيوسته كه بر من منت گذاشته و در نور معرفت خود زبانم را به ثنا گويى و توصيف جمال و جلال خويش ، در اقرار به فضل و كمال خود گويا ساخته است .\r\nمر او را سپاس كه مرا به خلعت وجود سرافراز فرمود و در زمرهء كسانى درآورد كه آنان را از انكار حق بر كنار داشته است ، و هنگامى كه زمين را به خطاب : * ( ائْتِيا طَوْعاً أَوْ كَرْهاً ) * ( 1 ) مفتخر فرمود و در پاسخ به آستان جلالش عرضه شد كه : * ( « أَتَيْنا طائِعِينَ » ) * ( يعنى آمديم سر در خط بندگى ) مرا گرامى داشت و در ميان همه موجودات تاج افتخار : * ( كَرَّمْنا بَنِي آدَمَ ) * زيب تاركم فرمود و در تبار كسى از پيمبرانم قرار داد كه همه فرشتگان را فرمان داد تا زمين بوس او كنند . زان پس از پشت پدران و زهدان مادران ، شعلهء وجودم را نسل به نسل منتقل فرمود و از تباهىها كه بر امتهاى گذشته وارد شده بود در پناه خود نگاهم داشت . و در دژ استوار تبار سيّد المرسلين و افضل العالمين قرارم داد - و از شاخه‌هاى نسل اكمل الوصين و كاشف اسرار ربّ العالمين و ميوهء دل سيّدهء نساء العالمين تشريف وجودم عنايت كرد .\r\n\r\n","description":"","footnote":"\r\n( 1 ) سورهء فصّلت ( 41 ) آيه 11 : * ( ثُمَّ اسْتَوى إِلَى السَّماءِ وَهِيَ دُخانٌ فَقالَ لَها وَلِلأَرْضِ ائْتِيا طَوْعاً أَوْ كَرْهاً . قالَتا أَتَيْنا طائِعِينَ\r\n.\r\n","page_name":" 1 ","page_number":15},
  {"content":"\r\nاز دودمانى كه خداوند آن را از هر عيب و نقص پاكيزه نگاه داشت و به عنايت خود آنان را كمال خلق و خوى بخشيد .\r\nپس ما نيز مشمول آن نيكبختىها و عنايتهاييم كه در ضمن بخشهاى آيندهء اين كتاب ، طرفى از فوايد آن اصول بيان خواهد شد .\r\n","description":"","footnote":"","page_name":" 2 ","page_number":16},
  {"content":"\r\nبخش 1\r\n\r\nسلامت گذشتگان خاندان از طعن ، و پاكيزگى آنان از پستى و ناكسى ، بزرگترين نعمت خداوند است . و ذات تعالى چنين فرمان داده است كه از نعمتهاى او سخن گوييم :\r\n* ( ( وَأَمَّا بِنِعْمَةِ رَبِّكَ فَحَدِّثْ ) ) * ( 1 ) پس آنچه در آغاز مقال از شرف نسب و حسب حال خود گفتم ، از سر فرمان بردنست نه از سر خودستايى و غفلت . ( 2 )\r\nبخش 2\r\nكتب اخبار و مقالات اخيار ، گوياى آنست كه بيان كردن طهارت و رستگى خاندان و سلامت نسب از سستى و پستى ، از امور بزرگ و نعمتهاى عظيم است و به دلالت خرد و روايت ، نشانه‌هاى فرخندگى .\r\n\r\n","description":"","footnote":"\r\n( 1 ) زيرا بنا به آيه شريفه * ( إِنَّ أَكْرَمَكُمْ عِنْدَ اللَّه أَتْقاكُمْ ) * شرف و فضيلت به تقوى است . ( م ) .\r\n( 2 ) در سير حوادث تاريخ روزگار چنين روى داد كه دودمانى برى از رنگ دروغ و تزوير و ريا ، و فارغ از ننگ زبونى و تسليم ، از قرنهاى دراز ، از هنگامى كه پير تاريخ به ياد دارد ، همه مشعلدار وجودى باشند و پدران و مادرانى با دستهايى هرگز به خون بيگناهى آلوده نشده و هرگز از گناهكارى پشتيبانى نكرده و هرگز فشار دستبند تعدّى و بندگى نپذيرفته و به تعظيم و زبونى در مقابل هيچ كس بر سينه نخورده و در برابر بت به نيايش بلند نشده ، اين مشعل فروزان را نسل به نسل حمل كنند تا وقتى كه شعله آن در افق جهانى تيره تيغ كشد و در جبين رستگار « محمد ( ص ) » پرتو افكند ( از ديباچهء راه محمد نوشته محمود العقاد ترجمه اسد اللَّه مبشرى ) .\r\n","page_name":" 3 ","page_number":17},
  {"content":"\r\nبخش 3\r\nسرفرازى من به بزرگى پدران و مادران از روى خودپسندى و خودستايى و تزكيه نفس نيست . چه ، قرآن مجيد خودستايى را منع كرده است ، امّا مىدانيم و مىگوييم كه اين نعمت بزرگ را خداوند كريم به ما عنايت فرموده است . اگر ما از بيان چنين افتخارى ممنوع باشيم همانا مسلمانان نيز از مدح نياى خود حضرت آدم ( ع ) ، و ذريهء رسول اكرم از بزرگ داشت گفتار و كردار وى ( ص ) ، و از ياد كردن پاكى نسب خويش ممنوعند .\r\nبخش 4\r\nهمه آرزومند آنند كه حسب و نسبى چون ما داشته باشند اما ما نمىخواهيم كه از تبار و در مقام هيچ كس باشيم .\r\nبخش 5\r\nخداى متعال ما را به وسيله پدران و نياكان و مادرانى كسوت شرف ارزانى داشت كه همه از دانش و دين و امانت بهرهء كامل داشته‌اند ، و همه مردمان در مقابل جلالت آنان سر فرود مىآورده‌اند .\r\nشمّه اى از اين جلالت قدر را در كتاب ( اصطفاء ) باز گفته‌ام .\r\n","description":"","footnote":"","page_name":" 4 ","page_number":18},
  {"content":"\r\nبخش 6\r\nآنگاه خداوند متعال جل جلاله به فضل با هر خود از راه كرم به هنگام دولت اسلام كسوت وجود بر من پوشانيد ، دولتى كه نور افشانى آفتابهاى آن را نور وجود نياى من محمد ( ص ) - كه درود خداى و سلام او بر او و بر خاندانش باد - برافروخت و به دست پيمبرى او از بند تيره روزيها رهايى يافت و به رهبرى وى از بندگى بدبختيها و ناروايىها رست .\r\nبخش 7\r\nسپس خداوند جل جلاله مرا در ميان پدرانى كه عقايد خود را طبق رضاى معبود به دست آورده بودند ، و در شهرستانى سرچشمهء وجود دودمانش از فرقه اى رستگار برخاسته ، ديارى به مشاهد معظم والامقام نزديك ، برآورد ( 1 ) .\r\nبخش 8\r\nو از جمله نعمتها كه خداى جلّ جلاله فرمان داده است آن را به زبان آوريم و بزرگ شماريم اين نعمت است كه شناخت خود را آن گونه به من الهام فرموده است كه بيم خطر تلبيس و فراگيرى تيرگى تدليس را بر آن راه نيست . هر كس مرا با نور ايمان بنگرد ، مىيابد كه زبان حال من گوياى راستى اين مقال است ، و در نتيجه من از اقامه\r\n\r\n","description":"","footnote":"\r\n( 1 ) . منظور نزديكى به نجف اشرف و كربلاى معلا و به كاظمين و سامره مىباشد . ( م )\r\n","page_name":" 5 ","page_number":19},
  {"content":"\r\nبرهان در اين معنى بىنياز مىگردم . و من در پاره اى از نوشته‌هاى خود كه تنظيم آنها را از درياى كرم خداوندگار لطيف توشه برگرفته‌ام ، به شمّه اى از چگونگى اين معرفت اشارت كرده‌ام . و سپاس كامل جاودان ، مر درگاه او را سزد - جل جلاله - ، سپاسى كه درگاه حضرت او - جلّ جلاله - شايسته آنست .\r\nبخش 9\r\nمن به سال 649 هجرى قمرى ، پيش از نيم روز نيمه محرّم به شصت و يكمين مرحله زندگانى پاى نهاده‌ام ، چه ، پيش از ظهر روز پنجشنبه نيمه محرم سال پانصد و هشتاد و نه ، در شهر ( حلَّه سيفيّه ) متولَّد شده‌ام و « محمد » فرزندم كه خداوند او را به نهايت مطلوبش برساند و زندگانى دراز عنايت فرمايد ، در آن هنگام به سال هفتم زندگانى پاى نهاده بود . ( چه ، ولادت وى دو ساعت و پنج دقيقه روز سه شنبه نهم محرم سال ششصد و چهل و سه ، در شهرستان حله روى داده است ) .\r\nو فرزند ديگرم « على » كه خدايش زندگانى دراز فرمايد و گراميش دارد ، به سومين سال زندگانى پاى نهاده است . ( او شانزده دقيقه و دو ثانيه روز جمعه هشتم محرم سال ششصد و چهل و هفت ، در نجف اشرف تولد يافته است ) . در اين تاريخ كه شصت و يك سال از عمر من گذشته است ، چنين در دلم افتاد - و اميد دارم كه اين امر الهامى از سوى خداوند ارحم الراحمين باشد - كه زان پيشتر كه مرگ تاختن آورد و ميان من و آرزوهايم حايل گردد ، وصيتهاى خود\r\n","description":"","footnote":"","page_name":" 6 ","page_number":20},
  {"content":"\r\nرا به صورت كتابى براى فرزندانم « على » و « محمّد » ، و براى هر يك از دوستانم كه اميدوارم از آن بهره گيرند بنويسم . پس تا دريابم كه اين انديشه از واردات قلبى الهى است يا نه ، دست به استخاره زدم و چنين دريافتم كه اين انديشه موافق با الطاف خداوندى است .\r\nبخش 10\r\nو در تاريخ پيمبران و جانشينان ايشان وصيتنامه‌ها ديده بودم كه خطاب به كسانى كه نزدشان گرامى بوده‌اند - كه درود خداى و سلام او بر همه آنان باد - نوشته‌اند ، و من آنها را در نوشته‌هاى خود روايت كرده‌ام ؛ نيز ديده بودم كه ( محمد ) ( ص ) سرور اعظم ما و رسول اكرم الهى ، به نياى معظم و مولاى مكرم ما « على » ( ع ) - كه درود خدا بر آنان و خاندانشان باد - وصيتنامه اى نگاشته است و هر يك از آن دو بزرگوار نيز به جماعتى كه نزدشان عزيز بوده‌اند وصيتها نوشته‌اند و مولاى ما ( على ) ( ع ) ، صلوات الله عليه به فرزند عزيز خود عليه السلام و به شيعيان و خاصان خود وصيتنامه‌ها نوشته است كه مشهور است .\r\nنيز ديدم كه در ايام بعد از آنان جماعتى از دانشمندان به فرزندان خود رسالاتى در وصيت قلمى كرده‌اند و آنان را به مقاصد خود در زندگانى رهنمونى نموده‌اند . منجمله « محمد بن احمد صفوانى » ، « و على بن الحسين بن بابويه » و « محمد بن محمّد بن نعمان » كه خداوند آنان را به كسوت رحمت و رضاى خود بپوشاند .\r\nهمچنين مصنّف كتاب « الوسيله الى نيل الفضيله » كه كتابى است نيكو و نويسنده رحمة الله عليه در آن كتاب به اين معنى اشارت فرموده\r\n","description":"","footnote":"","page_name":" 7 ","page_number":21},
  {"content":"\r\nاست .\r\nپس چون ديدم نوشتن وصيتنامه كارى است كه پيمبران و اوصياى آنان و اولياء و دانشمندان به آن دست زده‌اند ، آنگاه من نيز خداى را - جلّ جلاله - در پيروى از آنان فرمان بردم و گام در اين راه نهادم .\r\nبخش 11\r\nو ديدم كه خداى جلّ جلاله فرزند بزرگتر من محمّد را بر ديگر فرزندانم ، به چيزهاى مهمى كه ملك من قرار داده و در دست منست امتياز داده است . مصحف و شمشير و انگشترى و جامه‌هاى تنم را ويژه او فرموده است .\r\nپس آنگاه ديدم كه اين ايثار و اختصاص براى كسى كه در صدد معامله مخلصانه با خداى جلّ جلاله باشد ، هشدارى است .\r\nپس من نيز فرزند بزرگتر خود را ممتاز دانستم و اندوخته‌هاى پروردگار بخشندهء خرد و دل را ويژهء او كردم . اميدوارم منظور داناى نهان و جامع او با هر محبوب چنين باشد .\r\nپس دريافتم كه ميان آنچه در اين رساله آورده‌ام با آنچه خداى جلّ جلاله از تركه من به او اختصاص داده است مناسبتى موجود است ، مصحف شريف شامل معارف الهى و حافظ نيكبختى آشكار و نعمتهاى نهانى است و در اين رساله درين معنى سخن گفته‌ام . چيزى كه به مشابه « شمشير » است آنست كه دشمنان مولاى خود را كه مىخواهند او را از راه خشنودى وى بگردانند دفع مىكند . و آنچه به منزلهء « خاتم » است آنست كه به كمك اين رساله\r\n","description":"","footnote":"","page_name":" 8 ","page_number":22},
  {"content":"\r\nقدرت گفتار گويندگان را در اشتغال به دشمنى با دين مىستاند و پايان مىدهد ، و دست و پايشان را مىبندد تا جز به مراد او نكوشند .\r\nو چيزى مناسب « جامه » آنست كه خداى جلّ جلاله زندگى مرا با آن حفظ مىفرمايد و مرا از گرما و سرما به سلامت مىدارد و نيازم برمىآورد ، خلعتهاى گرامى است كه خداى جلّ جلاله به خردها ارزانى داشته ، و زرهى است كه انسان را از عذاب و ننگ پناه مىدهد ، و آن را درفشى قرار داده است كه در ركاب شاهان به سوى جاودانگى نعمت و ثواب روانه مىگردد و جامه‌هاى ارزنده اى است كه ضمير آدمى را حفظ مىكند و زيبايى آن جاويدانست حال آنكه همه جامه‌ها فرو مىريزد و نابود مىگردد .\r\nبخش 12\r\nديدم كه خداى جلّ جلاله نصيب پسرانم را از مرده ريگ من بيش از دخترانم مقرر فرموده است . پس من نيز نصيب آنان را از اندوخته نيكبختيها و عنايتها بيش از بهره دخترانم قرار دادم .\r\nبخش 13\r\nو كتاب را ( كشف المحجّه لثمرة المهجة ) نام نهادم ، نيز مىتوان آن را كتاب ( اسعاد ثمرة الفؤاد على سعادة الدنيا و المعاد ) ناميد يا ( كشف المحجّه با كف الحجه ) نام گذاشت .\r\nو اميدوارم به يارى خداى جلّ جلاله ، آنسان كه پروردگار خرد بخش بر خرد و دل و زبان و خامه‌ام روان فرمايد ، كتاب را در\r\n","description":"","footnote":"","page_name":" 9 ","page_number":23},
  {"content":"\r\nچند بخش بيارايم . اينك از فيض درياهاى علم حقّ جلّ جلاله و ذات فراگير و باهر او تعالى ، مدد مىجويم و براى خود و فرزندانم و ديگران ، توفيق عمل و نيكبختى اين جهان و آن جهان را آرزو دارم .\r\nبخش 14\r\nبرخى از دانشمندان نامى و نويسندگان گرامى كه به آنان اشارت كردم ، در مقام وصيّت ، فشرده اى از آداب و اسبابى را كه به دين و دنيا وابسته است به فرزندان و بازماندگان سفارش كرده‌اند .\r\nمن چنين انديشيدم كه آنچه را كه آنان نوشته‌اند تكرار نكنم بلكه مطالبى را بنويسم كه نانوشته مانده است . اگر چه بيم آن دارم كه فرزندان من به آن وصايا دست نيابند اما به رحمت ارحم الراحمين توكل دارم كه از گنجينهء « و * ( عَلَّمَ الإِنْسانَ ما لَمْ يَعْلَمْ ) * » ( انسان را آنچه نمىدانست آموخت ) آنان را مدد فرمايد .\r\nبخش 15\r\n\r\nاينك سخنى چند در شناخت خداوند جلّ جلاله گويم :\r\nدر شناخت خداى تعالى :\r\nاى محمّد اى فرزند ، تو و همه تبار من و همه دوستانم بدانيد كه من بسى از دانشمندان متالَّه امروز و ديروز را ديده‌ام كه در آموختن معرفت مولاى حقيقى و مالك اين جهان و آن جهان ، بسيار سخت گرفته‌اند حال آنكه خدا و فرستاده او آن را بسى آسان قرار داده‌اند ، چه ، مىبينى كه قرآن مجيد و ديگر كتابهاى آسمانى سرشار از دلايل و نشانه‌هاى معرفت صاحب اختيار دو جهان و آفريننده و دادار هستى\r\n","description":"","footnote":"","page_name":" 10 ","page_number":24},
  {"content":"\r\nاست ، خدايى كه حال گردان و دگرگونكنندهء زمان است . حضرت پيمبر خاتم ( ص ) و ديگر پيمبران كه درود خداى بر آنان باد - كه مهبط الهام بوده‌اند با اشارات و تنبيهات لطيف در معرفت آلهى سخنها گفته‌اند . علماى آغاز اسلام نيز تا پايان ظهور پيشوايان ما ، همين روش را پسنديده بوده‌اند .\r\nاينك اگر به درون خود توجه كنى به عيان مىبينى كه تو پيكر و روان و زندگى و خرد خود را نيافريده اى . و آرزوهاى گوناگون كه در دل دارى و دگرگونيهاى ضمير و انديشهء تو و پايان زندگى تو هيچ يك را تو خود نيافريده اى و زمام هيچ يك در اختيار تو نيست . پدر و مادر و آباء و اجداد تو نيز آنها را نيافريده‌اند و از انجام دادن اين گونه كارها ناتوان بوده‌اند ، اگر نه ، همه به آرزوها مىرسيدند و از دام مرگ مىجستند . پس ، ناچار بايد موجودى وجود داشته باشد ك عارضه‌هاى جهان امكان را بر او دست نباشد ، و جهان هستى را از عدم به وجود آورده باشد . پس ، ترديد نيست كه جهان هستى را آفريننده ايست كه راه انكار بر وجود او بسته و فطرت و وجدان به هستى او گواهست . اما تو بايد در شناختن صفات جمال و جلال او گام بردارى .\r\nاينك مىگويم كه همه جهانيان به گواهى خرد استوار و دريافت درست مىدانند كه هستى را آفريدگارى است و ماه و خورشيد و همه هستى ذرات اين جهان آينه دار طلعت اويند ، و اگر اختلافى باشد ، همانا در طريقه و مذهب راجع به چگونگى حقيقت ذات و صفات بيچون اوست .\r\nاينك مىبينيم كه خداوند در ما نيروى تشخيص آفريده\r\n","description":"","footnote":"","page_name":" 11 ","page_number":25},
  {"content":"\r\nاست ، و همه خردمندان به مدد آن نيرو در مىيابند كه در آنان گوهر و عرض و عقل و نفس و روح آفريده شده است . اگر به زبان حال از جواهرى كه در ما آفريده شده است بپرسى كه آيا آن جواهر يا گوهرهاى هستى در آفرينش اشياء سهمى داشته‌اند يا نه ، به بيان حال از آنها مىشنوى كه مىگويند اگر ما را چنين قدرتى بودى از چيره گى رويدادها و دگرگونيها و گردش احوال در خود ، جلوگيرى مىكرديمى ، و لگدكوب اين همه حادثه ناگوار و بلاهاى گوناگون نمىشديمى . حتّى مىشنيدى كه به زبان حال مىگفتند ما حتى نمىدانيم از چه اجزايى و اجرامى ساخته شده‌ايم و آسيب پذيرى ما از كدام زاويه و چه اندازه است ؟\r\nاگر نزد « اعراض » اين پرسش را طرح كنى مىشنوى كه مىگويند ما فرع جواهريم و انعكاس وجود اوييم . اگر جسمى كه ما سايه آنيم نباشد وجود نخواهيم يافت . پس ، ما از جواهر ناتوانتريم و سايهء وجود آنيم .\r\nو بالجمله اگر از عقل و روان و جان همين پرسش را به عمل آوريم خواهند گفت كه همانا ناتوانى بر ما غالب است ، فراموشى و مرگ و خاكسارى و سستى بر ما دست تسلط دارد و ما همه سر به فرمان ديگرى هستيم كه ما را به مشيّت خود آفريده است و دگرگون مىسازد ، و در هر زمان به شكلى ديگر در مىآورد . پس آنگاه بر تو مسلم مىگردد كه در مجموعه عظيم هستى ، همه و همه از جواهر و اعراض و نفوس و عقول و ارواح و اشكال و صور ، و همه موجودات ، همه مصنوع آفريدگارى هستند منزه از هر گونه ناتوانى و نياز ، و بر كنار از هر گونه دگرگونى و نقل و انتقال كه همه موجودات جز او دستخوش\r\n","description":"","footnote":"","page_name":" 12 ","page_number":26},
  {"content":"\r\nآنند .\r\nآرى ، اگر در او نيز نقص يا زوالى بود همانا او نيز به ديگرى نياز داشت و دست نياز به سوى موجودى دراز مىكرد تا نياز او را برآورد . از اين گونه اشارات و هشدارها كه به وجود حق جلّ و علا دلالت دارد در قرآن كريم و ديگر كتابهاى آسمانى و در گفتار نياى تو ، فرستاده پروردگار جهان ، و در كلمات پدر بزرگوارت امير مؤمنان و پيشوايان پاك كه درود پروردگار نثارشان باد فراوانست ، و صاحبدلان خردمند بينا دل را اين بس كه آنان را به درگاه حقّ جلّ جلاله و به راه صواب رهبر است .\r\nبخش 16\r\nبر تو باد كه كتاب « نهج البلاغه » را با تأمل مطالعه كنى و در اسرار و حكمتهاى آن به ژرفى بينديشى و در كتاب « مفضل بن عمر » كه سرور ما امام صادق عليه السلام در آثار آفرينش براى او املا فرموده است تفكر كنى و كتاب ( اهليليجيه ) ( 1 ) را كه عبرتها در آن مسطور و منعكس است مورد توجه قرار دهى ، چه ، اعتنا و برخوردارى از نكته هايى كه پيمبران و جانشينان و اولياى آنان - كه بر همه درود الهى نثار باد - گفته‌اند با فطرت و عقل سليم منطبق است و بسى سود در بردارد .\r\n\r\n","description":"","footnote":"\r\n( 1 ) كتاب « اهليليجيه » رواياتى است كه از حضرت صادق ( ع ) در معرفت بارى تعالى كه « مفضل بن عمر » مخاطب آنها بوده است . رجوع كنيد به « سفينه » .\r\n","page_name":" 13 ","page_number":27},
  {"content":"\r\nبخش 17\r\nاى فرزند ، زنهار كه از انديشه‌هاى معتزله دورى گزينى و از آنان كه از سر منزل حق و يقين بسى دورند كناره گيرى . من خود انديشه‌هاى آنان را به دقت مطالعه كرده‌ام و چنين يافته‌ام كه خرده بينان و خرده گيران در عيبجويى سخنان آنان صواب گفته‌اند ، مگر در اندكى از افكارشان كه موافق واقع است .\r\nتوضيح سخن آنكه ، تو از روى وجدان و نهاد آفرينش خود در مىيابى كه خردسال و سالخورده اگر در محلى باشد و بنگرد كه ناگهان طبقى طعام يا چيزى ديگر در برابر او قرار گيرد ، هرگز چنين نينديشد كه آن طبق خود به خود در برابر او پديد آمده است ، بلكه به يقين مىداند كه يكى از افراد آن انجمن آن طبق را در برابر او نهاده است . نيز اگر ناگهان بنگرد كه آن طبق يا جزئى از آن ناپديد گرديده است به يقين مىداند كه كسى آن را برداشته است . اگر همه سوگند ياد كنند كه آن طبق يا چيز ديگر خودبخود در آن محل حاضر شده است يا خود به خود از ميان رفته است ، همه مردم او را تكذيب خواهند كرد .\r\nاين امر دليل آنست كه فطرت بنى آدم از سوى خداى جل جلاله به اين نكته ملهم است كه هر اثرى را مؤثرى است و هر رويدادى را ايجادكننده اى و هر جنبنده اى را جنباننده اى .\r\nپس چگونه تواند بود كه خردمندان و صاحبدلان اين نشانه‌هاى روشن را نديده انگارند ، و به كسى كه در محيط اسلامى\r\n","description":"","footnote":"","page_name":" 14 ","page_number":28},
  {"content":"\r\nپرورش يافته است و مهر پيمبر پاك ( ص ) در دل و جانش نشسته و بزرگواريها و خلاف عادات و معجزات و احكام اسلامى دمخور جان اوست و فطرتى پاكيزه و نهادى روشن و طبيعى دارد ، براى ره يا بى به ذات پاك خداى بيچون از عرض و جوهر و صورت و هيولا يارى طلبد و عقيده و اجتهاد را با اين مطالب سست ، رها كند ؟\r\nشگفتى آنست كه گويندگانى كه اين سخنان را به عنوان دليل بر زبان مىآورند مسلمانند ، و خويشتن را دانشمند علم دين و معلم معالم يقين مىپندارند ، با آنكه مىبينند كه قرآن مبين ، چنين راهنمايى مىفرمايد كه : * ( فَأَقِمْ وَجْهَكَ لِلدِّينِ حَنِيفاً فِطْرَتَ الله الَّتِي فَطَرَ النَّاسَ عَلَيْها « ) * ( 1 ) » روى به سوى دين توحيدآور كه فطرتى است كه خداوند آفريده و آن را بنياد نهاد مردم قرار داده است « .\r\nاى محمد اى فرزند آيا روا مىدارى كه مسلمانى دليلى را كه به آن اشارت كردم مورد طعن قرار دهد و آن را نزد مردمى كه به آن نيازمندند ناگفته گذارد و پوشيده دارد ؟ و بخواهد مردمى را كه به فطرت اسلام زاييده شده‌اند تعليم دهد اما منت بزرگى را كه خداوند بر گردن آنان نهاده است عرضه ندارد ؟ حال آنكه مىبيند كه قرآن كريم به سيد المرسلين مىفرمايد :\r\n* ( يَمُنُّونَ عَلَيْكَ أَنْ أَسْلَمُوا ، قُلْ لا تَمُنُّوا عَلَيَّ إِسْلامَكُمْ بَلِ الله يَمُنُّ عَلَيْكُمْ أَنْ هَداكُمْ لِلإِيمانِ إِنْ كُنْتُمْ صادِقِينَ ) * ( حجرات 49 ، آيهء 17 ) به تو منت مىگذارند كه مسلمان شده‌اند بگو با اسلام آوردن خود بر من منّت مگذاريد بلكه خداى را بر شما منت است كه هدايتتان كرد ، اگر مردمى راستگوييد .\r\n\r\n","description":"","footnote":"\r\n( 1 ) سوره روم ( 30 ) آيه 29 .\r\n","page_name":" 15 ","page_number":29},
  {"content":"\r\nنيز فرمايد :\r\n* ( وَلَوْ لا فَضْلُ الله عَلَيْكُمْ وَرَحْمَتُه ما زَكى مِنْكُمْ مِنْ أَحَدٍ أَبَداً ) * ( سورهء نور ( 24 ) آيهء 21 ) اگر احسان خداى و رحمت او بر شما نمىبود ، هيچ يك از شما تزكيه نمىگرديديد .\r\nپس اى فرزند مىبينى كه خداوند معرفت خود را بر دلها الهام مىكند و اوست كه با آيات شريفه قرآن به ايمان هدايت مىفرمايد ، و اوست كه در شناساندن خود به بندگان بر آنان منت دارد . و اگر احسان و مهر او نبود هيچ كس در انجام دادن هيچ تكليفى تزكيه نمىگرديد ، و از راه كج و گم به شاهراه فرخنده گى هدايت نمىشد .\r\nبخش 18\r\nاى فرزند ، - كه اميدوارم خداوند جهان با الهام حقايق بر ضمير تو ، ترا گرامى دارد و از بزرگان و شريفان دو جهانت گرداند - از جمله دلايل ، گوياى اينكه معرفت الهى از طريقى كه بدان اشارت شد فراهم مىآيد نه از راه افكار اصحاب كلام ، اينست كه اگر كسى كه عاقل و رشيد و آزاد باشد و مرتد گردد ، يعنى كارى كند يا سخنى گويد كه ظاهر شرع حكم به ارتداد او نمايد و به قتل او حكم كند و گويند از فطرت اسلام گرديده است . و خون و مال او را مباح گيرند ، و شهادت دهند كه پس از اسلام به كفر گرويده است اينك مىبينيم كه به حكم عقل ، حكم به ارتداد شخصى مىدهند كه هيچ حقيقتى از حقايق اسلام را نمىداند و راهى كه متكلمان مىگويند نپيموده\r\n","description":"","footnote":"","page_name":" 16 ","page_number":30},
  {"content":"\r\nاست . اما اگر شخصى كه تكفير شده است و او را مرتد دانسته‌اند به اين عذرها دست زند و بگويد من اين مطالب را نمىدانم ، از او نمىپذيرند و در قتل او پايفشارى مىكنند .\r\nبخش 19\r\nپس چگونه خداى مهربان جان و مال چنين كسى را كه مورد احسان او بوده است مباح مىفرمايد ، هر چند از بلوغ او چندان چيزى نگذشته باشد تا توانسته باشد در محضر استادى چيزى آموخته باشد و از علم سودى اندوخته باشد . پس ، خداى مهربان خون چنين كسى را مباح نفرمايد مگر اينكه همان فطرت را كه به او عنايت فرموده و همان دريافتى را كه در اندك مدت پس از بلوغ رشد با دليل و برهان به آن دست يافته است حد كافى براى رفع مسئوليت معين كرده باشد .\r\nبخش 20\r\nاى فرزند - كه تشريف نيكوترين عنايت حق تعالى ارزانى تو باد و اميداوارم كه حق جلّ جلاله ترا به رشته مقدس پرتو ذات متعال خود پيوند دهد - نكته اى كه ترا به اين مطلب دلالت مىكند آنست كه اين قوم در صحت و قبول افكار خود كه من بهانه آنان را در نمىيابم اتفاق نظر دارند ، و ما از آنان نه ديده‌ايم و نه شنيده‌ايم نه دريافته‌ايم كه وقتى پس از بلوغ و تكليف مدتى از ايام زندگانى بر فطرت نخستين بوده‌اند و معرفت آنان ناشى از هشدارهاى عقل و نقل بوده است ، آنگاه پس از روزگارى دراز به علم كلام روى آورده‌اند و به\r\n","description":"","footnote":"","page_name":" 17 ","page_number":31},
  {"content":"\r\nآن اشتغال ورزيده‌اند و از مطالبى كه در صدر اسلام نبوده و بعدا پيدا شده است چيزهايى آموخته‌اند كه زان پيش نمىدانسته‌اند و ما در حالات آنان ديده‌ايم و از آن آگاهى يافته‌ايم كه پس از كسب اطلاعات مزبور هيچ يك از تكاليف شرعى خود را باطل ندانسته‌اند و آن را نقض نكرده‌اند . پس اگر بعد از مطالعه و دريافت اين مطالب به حضرت بارى تعالى معرفت حاصل كرده باشند بر آنان واجب است كه به سبب جهل سابق و سهل انگارى در شناخت آفريده گار ، تكليف گذشته خود را قضا كنند . زيرا در آن برهه از زمان به حق تعالى معرفت نداشته‌اند پس بايد واجبات را دوباره بجاى آورند اما ، چنين چيزى را نه شنيده‌ايم ، نه ديده‌ايم .\r\nبخش 21\r\nنكته اى كه به اين معنى دلالت دارد اينست كه پايه معرفت آلهى از كرم او جل جلاله ناشى مىگردد . ترا بايد كه در معرفت الهى و تكميل آن بكوشى و در تقويت آن مجاهدت كنى . از اين رو ارباب معرفت را مىبينى كه نمىدانند در چه هنگام و در كدام روز يا شب معرفت خداى جل جلاله بر دل آنان فرود آمده است ، نه تنها ساعت و روز و شب ، كه سال و ماه دريافت اين معرفت و الا را نيز نمىدانند .\r\nاينك بينديش كه اگر اين معرفت اكتسابى بود و محتاج نظر ، همانا عارفان به حق ، دست كم ، وقت تقريبى آن را مىدانستند زيرا به گواهى وجدان و عقل اگر كسى در صدد ديدار با شخص بسيار بزرگى بر آيد كه او را نمىشناخته است ، بيشك چون از راه كسب آگاهى و نظر و پرسش در مقام شناسايى آن شخص و الا بر آمده است ناچار\r\n","description":"","footnote":"","page_name":" 18 ","page_number":32},
  {"content":"\r\nهنگام ديدار او خوب در خاطرش جا مىماند حتى لحظهء ديدار را نيز فراموش نمىكند . چه رسد به ماه و سال آن ديدار . بنا بر اين ، دست كم هنگام نزديك به ملاقات آن بزرگ را هرگز از ياد نمىدهد .\r\nاينك از اين سخن چنين نتيجه مىگيريم كه چون هيچ كس زمان دريافت معرفت الهى را نمىداند ، همانا خداى متعال معرفت خود را طورى در دل بندگان خود الهام مىكند كه ادراك بشر از درك آن قاصر است . از اين رو بندگانى كه به اين معرفت دست يافته‌اند زمان حصول معرفت الهى حتى زمان نزديك به آن را نمىدانند .\r\nبخش 22\r\nاى محمّد اى فرزند كه خداوند با تاييدات جليل و مدارج والاى كمال پشتيبانت باد ، بدان كه مقصود از اين سخن آن نيست كه نظر كردن و انديشيدن در جواهر و اعراض راهى به معرفت الهى نمىگشايد ، بلكه مقصود آنست كه اين راهها منازل خطرناك و راههاى دشوار نوردى است كه روندهء آن ايمن نتواند بود كه آن را به سلامت بپيمايد و به قبلهء مقصود دست يابد .\r\nبخش 23\r\nدوستى داشتم متعلم علم كلام - كه رحمت و رضاى خداى متعال - نصيب او باد - كه غالبا انجمن داشتيم و به گفتگوى علمى مىپرداختيم . او راه معرفت را منحصر به نظر بندگان مىدانست .\r\nروزى به او گفتم راهنماى شناخت پروردگار منحصر به نحوه ادراك و نظر مردمان نيست بلكه بنا به شناخت راههايى است كه حق\r\n","description":"","footnote":"","page_name":" 19 ","page_number":33},
  {"content":"\r\nجل جلاله و علا به اندازه بر آيينه دلها مىتاباند .\r\nاز اين سخن بس شگفتى نمود . او را گفتم چه مىگويى در باره عيسى بن مريم ( ع ) كه در گاهواره گفت : * ( إِنِّي عَبْدُ الله آتانِيَ الْكِتابَ وَجَعَلَنِي نَبِيًّا ) * آيا معرفت او از روى نظر و استدلال بود ؟ در پاسخ فرو ماند . همچنين روزى به او گفتم چه مىگويى در حال كسى كه از راه نظر و استدلال در پى معرفت پروردگار باشد آيا چنين كسى در گامهاى نخستين كوشش خود براى دريافت معرفت الهى زنگ ترديد و شك بر آينه فكرش مىنشيند يا نه ؟ گفت آرى چنين است :\r\nگفتم آيا بر پيغمبر گرامى و وصى او على ( ع ) زمانى گذشت كه در اين معرفت دچار شك و ترديد شده باشند ؟ او پس از اندك تأمل گفت : همانا كه بر من چيره شدى و مرا محكوم ساختى ، چه خلاف اين امر مسلم است و حالات آن بزرگواران جاى ترديد باقى نمىگذارد كه دمى نيز در راه اين معرفت به حجاب ترديد و غبار شك برنخورده بوده‌اند . پس براى روشنتر كردن نكته گفتم آرى ، انس تو با طريقى كه انديشيده اى موافقت ترا با من در اين نكته دشوار مىسازد . اما يك سخن باقى است : آيا مىپذيرى كه زمام عقل كه حقايق و معارف را كشف مىكند در دست تو نيست و از اختيار تو بيرونست ؟ آيا مىدانى كه پرتو اين لطيفه الهى يعنى عقل ، به ارادهء تو بر چيزى نمىتابد و روشنگرى نمىكند ؟\r\nو استدلال تو از راه آثار و عوامل هستى وابسته به اختيار و خواست تو نيست ؟ چشمى كه با آن آثار آفرينش را مىنگرى و از آن به هستى آفرين پى مىبرى ساخته و فرمانبردار تو نيست ، بالجمله رشته حواس ظاهر و باطن كه در معرفت الهى مددكار و يار تست در دست\r\n","description":"","footnote":"","page_name":" 20 ","page_number":34},
  {"content":"\r\nتو نيست بلكه همه در اختيار آفريننده آنست كه ( كه اگر نازى كند از هم فرو ريزند غالبها ) گفت آرى چنين است ، اما اگر چنين باشد كه معرفت الهى با نظر و كسب بنده صورت نگيرد و پس تخصيص معرفت حق جلّ جلاله را چه اجر و ثواب است ؟ گفتم : اگر هم كسب معرفت الهى موكول به نظر و كسب بنده باشد ، نبايد پاداش و ثوابى داشته باشد . اين سخن بر او گران آمد و حيرت زده گفت :\r\nچرا ؟ گفتم : به اين دليل كه پيش از حركت در راه معرفت الهى و نظر در جواهر و اعراض نمىدانى كه آيا ازين راه به وجود جهان آفرين بيچون راه خواهى يافت يا بر عكس نتيجه اين تفكرات ادبار و اعراض خواهد بود و در پايان راه به وجود دادار آفرينش پى نخواهى برد .\r\nپس در اين تلاش و رهنوردى قصد تقرب به خداى را ندارى ، چه ، هنوز او را نمىشناسى و در پايان اين تلاش دشوار ممكنست پرتوى از معرفت حق جل جلاله بر آينه دلت بتابد ، پس همه نظر و استدلال تو خالى از معرفت بوده است و در نتيجه دور از پاداش و ثواب خواهد بود . آن دوست از سخن فرو ماند و خاموش شد . آنگاه به او گفتم : معرفت الهى خواه از سوى خدا باشد خواه از طرف بنده ، يا از سوى خدا و بنده ، پاداش معرفت وابسته به وجود معرفت و استمرار آن و عمل به لوازم آنست .\r\nبخش 24\r\nاى فرزند اگر شخصى كه خود را دانشمند معرفت الهى و داراى معرفت فرستادهء حق تعالى و پيشوايان پاك او - كه درود پروردگار نثار آنان باد - مىپندارد و داناى شريعت اسلام مىداند ،\r\n","description":"","footnote":"","page_name":" 21 ","page_number":35},
  {"content":"\r\nدر صدد آن باشد كه مبتديانى را كه به فطرت زاده‌اند هدايت كند ، و بايد آنان را به امورى آشنا سازد كه فطرت را نيرو بخشد و به رحمت و كرم و فضل پروردگار اميدوار كند و در سايه اميد به عنايت حضرت يزدان پاك در آورد ، بايد به آنان چنين گويد كه : اگر اندكى با خود بينديشيد ببينيد كه پيش از بلوغ و پس از آن به امور بديهى واقف بوده‌ايد و نكته‌هاى كلى و جزئى را مىدانسته‌ايد كه براى دريافت آنها هرگز كوششى نكرده بوده‌ايد و نمىدانسته‌ايد كه در چه هنگام و در چه ساعت اين دريافتها در دل و جان شما نقش بسته و در نهانخانه خاطرتان شكل گرفته است . و پروردگار تعالى چگونه اساس خرد و خردسنجى را در صفحه ضميرتان صورت بسته است . پس به چنين خداى كارساز و بنده نواز تكيه كنيد و اميد و آرزوى خود را از درگاه او بخواهيد . و دست نياز به آستان او دراز كنيد و بگوييد اى كه بيش از اظهار نيازمندى ما چراغ دل و جانمان را به روشنايى خرد برافروختى و عطاها و احسانهاى خود را بىمنت و بىتقاضا بر ما نثار فرمودى اينك نيز بىمسئلت و خواستن آنچه مايهء مزيد معرفت و شايسته مقام والاى تو و سزاوار تعظيم جناب تست بر ما عنايت فرماى و تشريف فرخنده ياد خود را به ما ارزانى دار . و چنان خردى به من عنايت كن تا دريابم كه اين نعمتها همه به رحمت واسعهء تست كه بيسابقه و شايستگى ابتدا كرده و به من روا داشته اى تا مرا به اين نيكبختى متنعم كردى كه روى به سوى آستان تو كنم و به مدد تو در آستان مقدست بر پاى ايستم و به فضل و كرم تو روى به پيشگاه منزهت آورم .\r\n","description":"","footnote":"","page_name":" 22 ","page_number":36},
  {"content":"\r\nبخش 25\r\nو اى فرزند اى محمد - كه يزدان پاك ترا به مقصود حضرتش بينا فرماياد ، و در دفع شرّ حسودان و دشمنان نصرت دهاد - بدان كه وجود مطلقى كه ما را از روى فضل و مهر بيافريد و چراغ خرد در سراچهء وجودمان برافروخت و ما را راهنمايانى معصوم معين كرد ، به زبان حال ، به آنان كه اميد بندگان را از درگاه احديّت قطع مىكنند و به آنچه از خدا منصرف كند سرگرم مىسازند و توجهشان را از درگاه قدس بارى تعالى به اجتهاد و انديشيدن در جهان ماده كه از آن آفريده شده‌اند مىگردانند ، مورد خشم خود قرار مىدهد و سخط خود را بر آنان فرود مىآورد .\r\nاينك بنگر كه از اجتهاد و نظر و انديشهء آن كس كه از خاك ساخته شده است چه اميد توان داشت و چرا به اين گونه امور دست زده‌اند ، و از تدبير رب الارباب و آفريننده و گسترندهء اين وسايل و اسباب سرباز زده‌اند و چرا اين سخنان را از مردمى كه بنا گذاشته‌اند آنان را داراى مقام استادى بدانند و مرشد و رهبر خود انگارند مىپذيرند ، حال آنكه به شهود و يقين مىدانند كه ترتّب مقدمات استدلال و درك حقيقت را خود در ضمير خويش به وجود نياورده‌اند .\r\nبلكه نفس و ضمير خويش را وقتى ادراك كرده‌اند كه داراى نيروى دريافت گرديده است ، و راههاى انديشيدن را پيموده و صاحبنظر شده است . و بالعيان مىدانند كه اين تصور و تصديقى كه در باطن خود به آن رسيده‌اند ، حاصل كوشش و اجتهاد آنان نبوده است و به نيروى\r\n","description":"","footnote":"","page_name":" 23 ","page_number":37},
  {"content":"\r\nخويشتن صاحبنظر نشده‌اند بلكه موجودى كه كنه ذات او را نمىدانند چيست اين موهبت را به آنان عطا كرده است .\r\nپس بايد از همان موجودى كه اين چراغ طرفه را در شبستان هستى آنان برافروخته است بپرسند كه : از اين كار عجب چه مقصودى در ميان است ؟ ، بنا بر اين همين دلالت اجمالى قبل از ترتيب مقدمات ، گوياى آن است كه بخشنده اى اين همه نعمت به بندگان ارزانى فرموده است و همين امر بر وجود پروردگارى و افاضه نعمات او به بندگان حجت است . قبلا اشارت كرديم كه انسان زان پيشتر كه به مرحله بلوغ و رسايى فكر پاى گذارد به بداهت و وجدان در مىيابد كه هر اثرى دلالت بر وجود مؤثرى دارد و اين ادراك بديهى را خالق متعال به او عنايت فرموده است ( 1 ) .\r\nپس ، انسان اگر لازم ديد كه به اين علوم اشتغال يابد بايد در محضر استادانى علم آموزد كه او را به رهبر نخستين و عطاكننده نور خرد و گوياكنندهء زبان استاد او پس از گنگ بودن ، زانو بر زمين زند و علم آموزد و در آنكه روانكنندهء هوا در حبابچه‌هاى شش اوست و مفرّح ذاتست و ممدّ حيات ، آن كس كه به استاد او زندگى بخشيده است و وجود او را مىپايد . و آنچه را كه از اراده و قصد و مطلوب به آن نيازمند است نگاه مىدارد .\r\nبالجمله آنكه استاد او را زان پس كه بر شكم مىخزيد قائم و استوار بر پاى داشته و نيروى خرد و دريافت را به او داده است ، تا آنچه او را سودمند است بشناسد و در طلب آن بكوشد ، و از آنچه به او آسيب و زيان مىرساند دورى گزيند .\r\n\r\n","description":"","footnote":"\r\n( 1 ) كه هر جنبنده جنباننده دارد .\r\n","page_name":" 24 ","page_number":38},
  {"content":"\r\nبخش 26\r\nاى محمّد فرزندم ، و اى كسانى كه اين كتاب را مطالعه خواهيد كرد ، بدانيد كه من اين سخنان را از آن روى نمىگويم كه به علم كلام جاهل باشم و نكته‌ها و پرسش و پاسخ مطالب آن را ندانم ، بلكه آنچه به دانستن آن حاجت است مىدانم و در اين علم كتابها خوانده‌ام كه نياز مرا بر مىآورد و آنها را در خطبه كتاب ( المحجه لثمرة المهجه ) نوشته‌ام و آنجا گفته‌ام كه چگونه به اين علم اشتغال ورزيدم و در محضر چه استادانى آن را فرا گرفتم و چه چيز مرا از تباه كردن زندگانى در پيروى آنان منصرف كرد .\r\nامّا اى محمّد ، اى فرزندم كه خداوند در عمر و معرفت تو بركت دهاد و در هر دو جهان بر شرف تو بيفزاياد - بدان كه اگر استادى به دانشجويى بگويد توبه معرفت الهى دست نخواهى يافت مگر اينكه در عرض و جوهر و جسم كه به آن اشارت شد بينديشى و حدوث جسم تنها از راه حركت و سكون ثابت مىگردد ، مبتدى نيز حسب فطرت خود اين مطالب را ادراك نمىكند و زيادتى و تأثير اعراض را بر اجسام كه در جهت منتقل مىگردد نمىداند و با اين مطالب آشنا نمىباشد و با چشم هم زيادتى حركت و سكون را بر جسمى كه از مكانى به مكانى منتقل مىگردد احساس نمىكند ، مگر كه در تصوّر حدّ جسم و تصور عرض و تحقيق زيادتى آنها بر جسم و حفظ آنچه به مغز و تفكر و كلام متعلق است ، رنج بيشمار متحمل گردد و مجاهدت بسيار كند .\r\n","description":"","footnote":"","page_name":" 25 ","page_number":39},
  {"content":"\r\nو بسا كه استاد را در مقام تعريف اين مطالب ناتوان بيند ، چه ، استاد نتواند الفاظى را كه نزد ارباب فن متداول است تغيير دهد و نتواند با جمله‌ها و الفاظى آسانتر كه در خور فهم مبتدى باشد ، اين نكته‌ها را باز گويد ، و بسا كه استاد خود نيز در بيان اين الفاظ و مفاهيم پيرو ديگران و مقلَّد پيش كسوتان خود باشد ، و در استدلال به قول اين و آن تمسّك جويد و اقوال و نظريه‌هاى آنان را در اين مطالب معتبر بشناسد ، و آن را دليل و حجت و برهان بداند .\r\nفرضا كسى بوسيلهء استاد ، زيادتى را بر اجسام دريابد امّا لزوم سكون را در نيابد مگر اينكه رنج بسيار برد و زحمت استاد كشد و زمانى دراز بگذراند و روزگارى دراز در ظلمت حيرت و حسرت براى دريافت مطالب بسر آورد و مانند شتر كور حركاتش ناموزون و غير طبيعى باشد ، و در كشاكش تناقض و تعارض احتمالات و شبهات حيران و سرگردان سير كند تا پس از رنج بسيار طرفى را بر طرفى و قولى را بر قولى با اعتقاد ضعيف و با حدس و گمان ترجيح دهد و هر گاه به اشكالى بزرگ و مهمّى عظيم برخورد كند باز به همان حالت نخستين درآيد و غرقه تحير و ترديد گردد . و از سر كوشش در مقام كشف مطلب برآيد . بنا بر اين ، تا هنگام مرگ ، پيوسته در تحير و ترديد بسر برد . حتى در دم مرگ نيز شايد آنچه را دليل راه دانسته است در نظرش باطل جلوه كند . حالى كه پيش از اشتغال به اين علم ، با همان معرفت اجمالى ، به مؤثر و موجد حقيقى اعتقادى كامل و ايمانى راسخ داشت ، و از احتمال عروض شبهه و طعن و قدح در امان بود .\r\n","description":"","footnote":"","page_name":" 26 ","page_number":40},
  {"content":"\r\nبخش 27\r\nو اى فرزند ، از اسلاف پاكت روايتها نقل شده است كه از آن جمله روايتى است كه من از كتاب « ابو محمد عبد الله بن حماد انصارى » كه از اصحاب مولاى ما امام كاظم ( ع ) است نقل مىكنم و آن را از كتابى روايت مىكنم كه به سال سيصد و هفتاد و شش نوشته شده است و به شيخ ( صدوق هارون بن موسى تلعكبرى ) مينو جايگاه قرائت كرده‌اند و او كسى است كه جدّ تو ( ابو جعفر طوسى ) در باره او فرموده است كه در زمان خود بىنظير بوده است و او استاد ( شيخ مفيد محمد بن محمد نعمان ) - كه در بهشت به آنان ارزانى باد - مىباشد من روايت او را از مدارك عديده روايت مىكنم . منجمله از اصل كتاب ( عبد الله بن حماد ) و بارى روايت چنين است :\r\nعبد الله سنان گويد كه : روزى قصد شرفيابى محضر مبارك حضرت صادق ( ع ) داشتم . « مؤمن طاق » گفت براى من نيز اجازه شرفيابى حضرتش را بگير . پذيرفتم و به عرض حضرتش رساندم اما مولاى من اجازه نفرمود . عرض كردم جانم به فدايت بر حضرت تو آشكار است كه او از دوستان صميم شما و بحثها و مناظره‌هاى او در باره خاندان پاك شما و قدرت بيمانند او در غلبه بر حريفان در بحث ، و اينكه هيچ كس بر او در مباحثه پيروز نمىگردد بر هيچ كس پوشيده نيست . فرمود چنين نيست يك طفل دبستانى او را محكوم مىكند .\r\nگفتم او با همه دانشمندان اديان مناظره كرده و بر همه چيره شده است . امام فرمود اگر كسى از او بپرسد كه آيا به فرمان امام خود با\r\n","description":"","footnote":"","page_name":" 27 ","page_number":41},
  {"content":"\r\nمردم مناظره مىكنى يا بدون فرمان او ، چون او دروغ نمىگويد خواهد گفت كه مناظره من به فرمان امام نيست . پس آنگاه پرسنده به او خواهد گفت كه چون مناظره تو به فرمان امام نيست ، پس در پيشگاه او نافرمانى . اى پسر سنان ، به او اذن دخول در محضر ما را مده زيرا كلام و خصومات عقيده را فاسد مىكند و دين را نابود مىسازد ( 1 ) .\r\nدر همان كتاب از ( عاصم خيّاط ) به روايت از ( ابو عبيده حذّاء ) نقل شده است كه حضرت امام باقر ( ع ) او را از معاشرت با اهل كلام و خصومات نهى مىفرمود زيرا آنان چيزى را كه بايد مىآموختند نياموختند و آنچه را كه بايد نمىآموختند و مأمور به آموختن آن نبودند مىآموختند ، و در آن رنج مىبردند ، حتّى در علم امور فلكى تحمل سختى مىنمودند . اى ابا عبيده ، با اخلاق مردم آميزش كن و از اعمالشان كناره جوى . اى ابا عبيده ، ما مردمى را كه ( لحن قول ) ندانند عالم و فقيه نمىشناسيم و آن قول خداى تعالى است كه فرمايد : * ( ( لَتَعْرِفَنَّهُمْ فِي لَحْنِ الْقَوْلِ ) ) * ( 2 ) .\r\nبخش 28\r\nدر كتاب ( عبد الله حماد انصارى ) در نسخه اى كه بر ( هارون بن موسى تلعكبرى ) - كه خداى آنان را رحمت فرمايد - قرائت شده است . چنين ديدم كه ( جميل درّاج ) از حضرت صادق ( ع ) نقل كرده است كه فرمود متكلمان اين قوم از اشرار طايفه‌اند .\r\n\r\n","description":"","footnote":"\r\n( 1 ) مؤمن طاق از اصحاب نامى پيشوايان عليهم السلام بوده است .\r\n( 2 ) سوره محمّد ( 47 ) آيه 22 .\r\n","page_name":" 28 ","page_number":42},
  {"content":"\r\nبخش 29\r\nاى فرزند شايد در اين حديث مراد از متكلم آن كس باشد كه خلاف رضاى خداى تعالى را از كلام و علم خود جويد ، يا آن كس كه در طلب علم و كلام از فرائض و واجبات الهى دور افتاده باشد و من خود كسانى از منتسبان به علم كلام را ديده‌ام كه اين علم در مسايل مهم اسلامى شك و شبهه در ضميرشان باقى گذاشته است .\r\nبخش 30\r\nاز جمله نكته هايى كه شاهد صحت روايتى است كه از اشتغال به علم كلام و شبهه هايى كه در آنست نهى نموده و زينهار داده اينست كه ( قطب الدين راوندى سعد بن هبة الله رحمه الله ) كه عالم به بسيارى از علمها بوده است رساله اى تصنيف كرده كه نزد من موجود است و در آن اختلافهاى موجود ميان شيخ مفيد و سيد مرتضى را كه حدود نود و پنج مسأله در علم اصول است گرد آورده است ، حال آنكه آن دو بزرگوار ، بخصوص شيخ مفيد از بزرگان روزگار خويش بوده است .\r\nدر پايان رساله مزبور چنين آورده است كه « اگر همه مسائلى را كه در آن اختلاف كرده‌اند استيفا كنيم ، هر آينه كتاب به تفصيل گرايد » ، و اين امر ، خود دليل آنست كه علم كلام براى معرفت رب الارباب راهى دور است .\r\n","description":"","footnote":"","page_name":" 29 ","page_number":43},
  {"content":"\r\nبخش 31\r\nچنين گويد سيد عالم عامل كامل علَّامه فاضل عابد رضى الدين ركن الاسلام جمال العارفين برترين سرور ، ابو القاسم على بن موسى بن جعفر بن محمد بن محمد بن طاوس - كه خداى او را به آرزوهايش برساند و دشمنانش را سركوب فرمايد - كه مثل شيوخ معتزله و پيمبران - كه درود خداى نثارشان باد - مثل مردى است كه مىخواهد به ديگرى كه در خانهء خود و همه جا آتش را بارها ديده است و نيازى به آوردن دليل ندارد ، بفهماند كه در جهان آتش وجود دارد ، و آن مرد بگويد : شناختن آتش نياز به اين دارد كه سنگ آتش زنه ( سنگ چخماق ) كه از بيابانهاى مكه به دست مىآيد فراهم آورند چون از هر سنگى آتش به دست نمىآيد بايد فندك و پنبه آتش گيرانه داشت و درجهء وزش هوا ملايم باشد نه تند تا جرقه اى كه از سنگ آتشزنه بر مىجهد در هواى مناسب ، در پنبه گيرد . بارى ، گوينده بايد وسايل بسيار را از مكانهاى دور به دشوارى فراهم آورد و به كار برد تا آن مرد آتش را بشناسد . اما اگر در آغاز كار مىگفتند آتش آنست كه به چشم ديده اى و در همه جا وجود دارد و در سنگ و چوب نهفته است ، آن شخص كه آتش را ديده و به كمك حسّ شناخته است از تهيّه آلات گوناگون و تحمّل دشواريهاى بسيار بىنياز مىگردد .\r\n","description":"","footnote":"","page_name":" 30 ","page_number":44},
  {"content":"\r\nبخش 32\r\nو هر كس بخواهد امر روشن و آشكارى را بوسيله امرى پوشيده و پنهان تعريف كند و بشناساند ، در استدلال طريق شايسته نمىسپرد و گمراه كننده و راهزن است نه راهبر .\r\nتوضيح اين مطلب آنست كه هر مكانى كه جسمى در آن قرار گرفته باشد پيش از آن جسم نيز وجود داشته است . و هر چيز كه آغازى داشته باشد لا جرم حادث است بديهى است كه هم جسم حادث است هم مكان آن جسم . هر شخص عاقل كه ببيند انسان و حيوان و گياه نمو مىكند و رشد مىيابد ، به نحوى احساس مىكند كه اين رشد و نمو حادث است و قبلا وجود نداشته است .\r\nيا هر جسم متحرّكى كه ساكن شود يا جسم ساكنى كه به حركت درآيد بيننده عاقل از روى وجدان بطور مسلم در مىيابد كه حركت و سكون قبلا نبوده و بعدا پديد آمده است ، يعنى حادث شده است . پس ، حركت و سكون عرض مىباشد و وابسته به جسم است و هر عاقل مىداند كه افزونى جسم ، چه در انسان چه در نبات ، و بالجمله در هر چيز كه بزرگ مىشود و نمو مىكند گوياى حدوث است ، مانند نطفه كه تبديل به انسان مىگردد و مانند هسته خرما كه به درخت عظيم خرما تبديل مىيابد و نهال كه درختى كشن بيخ و بسيار شاخ مىشود . پس هر عارفى به مشاهده مىبيند كه اين فزونىها ناچار حادث است و در اول نبوده است . پس ، چه ضرورت دارد كه براى بيان حدوث ، به مطالبى از قبيل حركت و سكون متوسل شويم\r\n","description":"","footnote":"","page_name":" 31 ","page_number":45},
  {"content":"\r\nكه جز با نظرى دقيق و بريدن راههاى دشوار و دور كه با توفيق بسيار قرين نيست نمىتوان به آن دست يافت .\r\nبخش 33\r\nمىبينيم كه انسان با وجدان به يقين مىداند اجسامى كه تاكنون نديده است نيز مانند اجسامى كه ديده است همه حادثند و اثبات و دريافت اين مطلب را نيازى به گفتگوى مفصل و مباحثه پردازى نيست . زيرا عقل به اين امر حكم مىكند كه هر جسم مركب است و هر مركب داراى عرض و طول و عمق است . زيرا اگر جسم از تركيب و تأليف خارج باشد جسم نيست و صفت جسميّت ندارد .\r\nنيز مىدانيم كه هر جسم نيازمند به حيّزى مىباشد كه در آن قرار گيرد و مكان ، قبل از جسم وجود دارد .\r\nپس جسم بالضروره از مكان متأخر است يعنى اول مكان وجود دارد سپس جسم در آن مكان قرار مىگيرد .\r\nبنا بر اين هر كس كه داراى شعور عادى باشد مىفهمد كه جسم حادث است .\r\nبخش 34\r\nو من مىگويم اجسام با اين وصف روشن ، مسلم مىدارد كه موجودى ، با تدبير خود اجزاى آن را تأليف كرده و احداث نموده است .\r\nو از روى مصلحتى با ريزه كاريهاى بيشمار آن را به وجود آورده است .\r\nپيمبران ، و كتابهاى آسمانى با اين نشانه‌هاى روشن معرفت الهى\r\n","description":"","footnote":"","page_name":" 32 ","page_number":46},
  {"content":"\r\nرا به انسان هشدار داده‌اند و او را به اين نكته آگاه كرده‌اند اما شيوخ معتزله مردم را از اين راه روش منحرف نموده راه حقيقت را بر آنان تنگ كرده‌اند . چنان كه در مورد آتش بيان كرديم . آتش را همه مىفهمند چيست . اما آنان از راه استخراج آتش از درخت و سنگ به وجود و تعريف آتش متوسل شده‌اند . و موجب انحراف مردم گرديده‌اند .\r\nبخش 35\r\nمثل اين گروه با دانش آموزان مانند اين است كه شمعى مقابل كسى روشن باشد و استاد آن شمع را از پيش او بر دارد ، و به جاى دورى ببرد بطورى كه مانعهاى بسيار ميان او و شمع قرار گيرد . آنگاه به آن شخص بگويد اگر مىخواهى به نور دست يا بى بايد توشه راه فراهم آورى و باتفاق همراهان و به كمك راهشناس طى طريق كنى تا به نور برسى .\r\nآن شخص كه مىخواهد به معرفت نور آگاه شود اين سخن راهنماى متكلف را مىپذيرد و راه سفرى دراز پيش مىگيرد . و كوه و دره را مىپيمايد ، امّا از شمع و نور اثرى نمىبيند و گاهى از دور پرتوى مشاهده مىكند و مىپندارد نور است .\r\nبالجمله از پيمودن آن راه دراز و آن همه كوه و گريوه و درّه به ستوه مىآيد و ناتوان مىگردد و پس از آنكه فرسوده شد و از دست مرگ نجات يافت دين و دنيا از دست داده به جاى خود باز مىگردد .\r\nما گروهى از مردم را مىشناسيم كه بدين گونه مردمى را به شك و گمراهى دچار كرده‌اند و همانا كه اينان رهبرانى بىتوفيق و راه ناشناسان بد فرجام بوده‌اند . اگر رهروى به دستور چنان راهنمايان\r\n","description":"","footnote":"","page_name":" 33 ","page_number":47},
  {"content":"\r\nبىوقوف تحمل مشقت كند با خطرها روبرو و در راه خسته و مانده نشود و باز نگردد ، و به مقصد برسد ، پس از تحمل آن همه رنج ، بيش از آنچه به حكم فطرت بىدرد سر و كشيدن بار مشقت دريافت مىكرد و بنا به طبيعت خود به آن پى مىبرد ، معرفت و دانش بدست نخواهد آورد . بنا بر اين عمرى به رنج و تعب گذرانيده و چيزى به كف نياورده است .\r\nبخش 36\r\nاى فرزند ، اى محمد : ترا و هر كس را كه در مقام كسب معرفت پروردگار جهانيان باشد سفارش مىكنم كه در مقام تعليم و تربيت ، فطرت خود را با هشدارهاى عقل و اشارات قرآنى و هدايتهاى الهى نبوى نيرومند سازيد و به طالبان شناخت پروردگار بفهمانيد كه معرفت صفات خداوند آفريدگار كه همه چيز از اوست واجب است و آن معرفت نيز از راهى كه مولاى او جل جلاله او را راهبرى فرموده است ، آسانترين راه است . از اين راه است كه بدون تباه كردن زندگى مىتوان از كوتاهترين راه به بهشت مقصود رسيد .\r\nبخش 37\r\nپس از آنكه طالبان را از اين گونه به معرفت الهى راه نمود ، آنان را به معرفت پيمبر و پيشوايانى دلالت كند و به راهى بكشاند كه پيمبر اكرم ( ص ) و پيشوايان پاك ( ع ) - كه درود خداى نثار آنان و پيروان آنان باد - پيموده‌اند .\r\nآرى ، آنان را كه در مقام تحصيل سعادت و سلامت\r\n","description":"","footnote":"","page_name":" 34 ","page_number":48},
  {"content":"\r\nاين جهانى و آن جهانى باشند ، اين روش بس است و به چيزى ديگر نياز نيست .\r\nاما دانستن واژه‌ها و اصطلاحات متكلمان و رعايت طريقه جدلكنندگان وظيفه مردمى است كه از واجبات عينى و دقيق الهى فراغتى داشته باشند و خالصا بوجه الله ، جلّ جلاله ، در مقام رفع كردن مشكل گمراهان بر آيند كه بين خدا و معرفت الهى حجاب است .\r\nكسانى كه داراى اين دانش عريض و عميق مىباشند ، بايد راه توفيق را از دست ندهند و در مناظره و گفتگو با مخالفان مانند رفيقى مهربان رفتار كنند ، تا دچار خطر نشوند و گر نه بيشك هلاك خواهند شد .\r\nبخش 38\r\nو اى محمّد اى فرزندم كه خداى آنچه را كه مايه نزديكى تو به آستان او باشد به تو بنماياند و كارهاى ترا از امورى كه پايهء دورى تو از توجه به احسان حق جل و جلاله باشد حفظ فرمايد - بدان كه اگر من مىخواهم بندگان را به معرفت خداى تعالى رهنمونى كنم و به تشريف فزونى ارشاد او رهبر شوم ، و بارها اين مقوله را گفته‌ام و بارها خواهم گفت ، مقصودم اين نبوده است و اين نيست كه از بندگان ، وجوب استدلال و نظر را در تكاليف و امورى كه استدلال و نظر در آن واجب است ساقط كنم ، و بگويم كه چنين الزامى ندارند و در اوراق پيشين نيز راجع به معرفت الهى به چنين معنائى اشارت كرده‌ام ، بلكه منظور آنست كه اين نكته را تكرار كنم كه تا هر كس كه توانايى داشته باشد يا نه آن را در يابد . من مانع نظر و تفكر نيستم ،\r\n","description":"","footnote":"","page_name":" 35 ","page_number":49},
  {"content":"\r\nبلكه بر مكلف نظر كردن و انديشيدن در هر چه را كه تفكر در آن واجب است و جز با نظر و كشف آن را نمىتوان فهميد ضرورى مىدانم .\r\nپس اگر فرض شود فطرت نخستين بنده اى از بندگان خداى جل جلاله چنين آفريده نشده باشد كه بطور كلى از اثر پى به مؤثر برد و نداند كه اثر دلالت به مؤثر مىكند و خداى جل جلاله پس از بلوغ و كمال عقل آن بنده او را به معرفت خود بيدار نسازد و به هيچ يك از معارفى كه از آغاز فضل الهى و رحمت او بر او واجب است او را توجه ندهد ، همانا كه بر چنين بنده اى واجب است كه به تكاليف خود و راه يافتن به معرفت خداى تعالى از طريقى كه تحقيق در آن توان كرد دست زند و از هر در و از هر راه از راههاى توفيق راه وصول يابد .\r\nو آنگاه كه به پايانى رسيد كه به وجود آفريدگار خود پى برد ، در اين حال نيز زنهار كه چنين ناظرى از اعتماد به مراحم و مكارم پروردگار خويش و از جود و كرم او صفحه ضمير بپردازد ، چه ، اگر مشيت تواناى بالذات بر اين باشد ، به قدرت قاهر و آشكار خود براى او گشايشى مقدّر مىفرمايد و بنده ، ناظر قادرى است كه قدرت او بر غير تعلق مىگيرد . خود نتواند گشايشى حاصل كند مگر به اندازه توانايى ناچيز خويش ، و بالجمله امر مسلم آنست كه فتوح الهى از نظر پيوستگى نيرومندتر است و از نظر كمال مداومتر ، نورش تمامتر و سرورش عامتر و آگاهيش برنهانها روشنتر و بنياد نهادن افكارش استوارتر .\r\n","description":"","footnote":"","page_name":" 36 ","page_number":50},
  {"content":"\r\nبخش 39\r\nو اى فرزند من ، اى محمد - كه خداى به تو توجه فرماياد و احسان خود بر تو كامل نماياد - بدان كه خردهاى درست و دلهاى فارغ از بيمارى به صراحت و درستى گواهى مىدهند كه سراسر جهان هستى و جهان ممكنات وابسته به آفريدگارى است كه وجودش ازلى است و او را آغازى نيست و ظهور اين آثار محكم و آشكار و اين دولت منتظم و چيره ، مستلزم آنست كه سازنده آن موجودى باشد كه زنده و عالم و توانا و مختار و حكيم باشد و هستى و صفات او ذاتى . چه اگر آن ذات پاك جل جلاله يا صفتى از صفاتش به غير بستگى داشت مقتضى چنان بود كه عقلها به ازلى بودن و قديم بودن و قدرت تمامش گواه نباشند .\r\nبخش 40\r\nو اى فرزندم - كه خداى تعالى نگاهدارت باد و نعمتهاى او بر تو پاينده باد و اميدوارم به شكرگزارى نعمتهاى خود توفيقت دهاد - بدان كه هستى و چگونگى خداى جل جلاله با هستى و چگونگى ما تناسبى ندارد . چه ، هستى ما ازوست و همه تحت تصرف اوييم . او ما را ايجاد مىكند و زندگى مىدهد و مىميراند . اوست كه جوانى ارزانى مىدارد و به پيرى مىرساند . گاه بىنيازى مىدهد و گاه نيازمندى ، گاه به اقبال مىنوازد و گاه به ادبار مىآزمايد ، گاه چنان\r\n","description":"","footnote":"","page_name":" 37 ","page_number":51},
  {"content":"\r\nكند كه از روى ناتوانى به آرزوها نرسيم و گاه از راهى كه در انديشه ما نگنجد به مطلوب دست يابيم .\r\nبالجمله ، هر گونه تصرف كه خواهد در ما كند . و ما ناچار از روى وجدان و ضمير آگاه تصرفات او را در خويشتن مشاهده مىكنيم و اين امر بديهى است و نيازى به استدلال ندارد .\r\nحضرت آفريدگار جل جلاله چه بسيار كه نطفه‌ها را از پشت پدران به زهدان مادران انتقال داده و فرزندانى به پهنه هستى در آورده است . و آنان را از آن قالب مادى نيست كرده و باز سلسلهء وجود انسان را ادامه داده است و چه بسا عقول را به وجود خود و به علم و توانايى خود و ديگر چگونگىهاى خود جل جلاله گويا نموده است .\r\nو آنها را دلالت به اين نكته فرموده است كه وجود و چگونگى او عين ذات اوست ، چه ، اگر چنين نبودى از دلالت عقل بر كمال او طعنى بودى و آن مقتضى نقص و زوال است .\r\nاينك كه به دلايل ياد شده و امثالى كه خداى تعالى ما را به آن رهبرى فرموده است مسلَّم آمد كه وجود و صفات جليل او عين ذات اوست و نيز مسلم آمد كه او را آغاز و پايانى نيست و علم ذاتى او دليل آنست كه هيچ معلومى نيست كه حضرتش جل جلاله به جزئى و كلَّى آن دانا نباشد ، و به سراسر آن احاطه نداشته باشد و قدرت ذاتى دليل آنست كه هر چه هست فرمانبر چيرگى او جل جلاله مىباشد . و غناى ذاتى او نشانه آنست كه محال است كه نياز بر او راه داشته باشد ، چه ، نياز به غير ، با عقل كه به كمال او - تعالى شأنه - حكم مىكند منافى است ، چه ، هر نيازمندى محتاج آنست كه كسى نياز او را بر آورد ، و حكمت ذاتى او نشانه آنست كه همه كارهاى او بر وفق\r\n","description":"","footnote":"","page_name":" 38 ","page_number":52},
  {"content":"\r\nحكمت و مصلحت است ، چه ، ايجاد هستى و نظام دقيق آفرينش اگر نبود كاخ هستى فرو مىريخت شگفتيهاى آفرينش و رباطه سراسر جهان هستى با يك ديگر و پيوند فوائد و وجود ظاهرى و باطنى آنها با هم ، نشانه آنست كه آفريدگار و سازگار آن داراى حكمت و علم و قدرت و عظمت و كمال است .\r\nآنچه در قرآن كريم و از گفتار و تفكر پيمبران و اوصيا و اولياى عارف آنان - كه درود خداى بر آنان باد - از اوصاف الهى از قبيل مريد و سميع و بصير آمده است ، و از خشم او و از رضاى او و ديگر صفات او جل جلاله گفته‌اند ، هيچ يك با صفات ما و ساير موجودات كه احداث شده‌اند مناسبت و مشابهت ندارد ، زيرا اگر خداوند تعالى در نحوه ادراك مانند ما باشد يا محلّ باشد و محلى در مكان اشغال نمايد يا از حيث حقيقت و صفات يا جهتى از جهات مانند موجوداتى باشد كه در حيّز مكانند ، ناچار به قادرى نياز داشت كه از اين كمبودها منزه باشد . پس ناچار حقيقت ذات و صفات او در محدوده عقل و وهم بشر نگنجد و به فعل و حسّ ادراك نشود ( 1 ) .\r\n\r\n","description":"","footnote":"\r\n( 1 )\r\n\r\nنه مركب بود و جسم نه مرئى نه محلّ\r\nبىشريك است و معانى تو غنى دان خالق\r\n\r\n\r\nاى برتر از خيال و قياس و گمان و وهم\r\nاز هر چه گفته‌ايم و شنيديم و خوانده ايم\r\n\r\n\r\nگر كسى وصف او زمن پرسد\r\nبيدل از بىنشان چه گويد باز\r\n\r\n( گلستان سعدى )\r\n","page_name":" 39 ","page_number":53},
  {"content":"\r\nاو را كيفيتى نيست تا بوسيله آن ادراك شود . پس حقيقت حضرتش را چگونه توان دريافت ؟ عقل و روان و نفس بشر پرتوى از آثار حق تعالى است با اينكه انسان پيوسته با روان و عقل و نفس خويش دمخور و مصاحب است . با اين همه هيچ خردمند و دانشمندى از حقيقت آنها آگاه نيست . پس چگونه مىتوان به رازهاى پى برد كه مؤثّر حقيقى براى وصول به آن راز راهى نيافريده است ، مؤثرى كه همه ارباب خرد از وصف او درمانده‌اند و به ناتوانى خود در اين عرصه بىانتها اعتراف دارند .\r\nبخش 41\r\nو اى فرزند ، اگر كسى بگويد كه اين جهان از علت موجب و غير مختار پديد آمده است بدان كه سخنى ياوه ، و حاصل از منشأ نادانى است .\r\nاينك ، با بيانى روشن ، مختار بودن علت واقعى را آنسان ثابت مىكنم كه تو و هر صاحبدل و بيناى علم نظر در آن ترديدى روا نداشته باشيد .\r\nتو در ضمير خود احساس مىكنى كه يكى از آثار خدائى - جلّ و علا - و داراى اختيارى . پس اگر آفريننده تو مختار نبود كسى كه از و صادر شده است نيز مانند او مختار نبود . ( 1 ) و اين حجت قاطع است .\r\n\r\n","description":"","footnote":"\r\n( 1 )\r\n\r\nذات نايافته از هستى بخش\r\nكى تواند كه بود هستى بخش !\r\n\r\n","page_name":" 40 ","page_number":54},
  {"content":"\r\nبخش 42\r\nاى فرزند ، تو خود مىبينى كه مردم جهان از حيث رنگ و زبان و صوت و هيئت و ديگر چگونگيها گوناگونند با آنكه همهء بشر از يك نطفه به وجود آمده است ، و هرگز فرزندى در شناخت پدر و مادر خود ، و برادرى در تشخيص برادر خود اشتباه نمىكند .\r\nبخش 43\r\nو اى فرزند مىبينى درختها و ميوه‌ها در يك زمين و در يك زمان آبيارى مىشوند . با اين همه از نظر رنگ و طعم و بو و سود و زيان گوناگونند . اينها هم نيز همه دليل اختيار آفريدگار است .\r\nبخش 44\r\nاگر در يك مسألهء عقلى ، براى تو دشوارى روى دهد ، بر تو باد كه روزه بدارى و با برآورندهء نيازها خلوت كنى و در درگاه او به خاكسارى و زارى پردازى كه بر آورندهء نياز تو ، تنها اوست . و تنها اوست كه ترا به مقصود و آرزو مىرساند ، و مشكل ترا مىگشايد و حقيقت امر مشتبه را بر تو نمودار مىسازد ، و سراى خرد و خانه دلت را به نور هدايت روشن مىگرداند و راههاى صواب را به روى تو مىگشايد . اما اگر ببينى كه در بر آمدن نيازت درنگى روى داد زنهار ملول نشوى و به رحمت گسترده او بدبين نگردى . چه ، بنده اگر\r\n","description":"","footnote":"","page_name":" 41 ","page_number":55},
  {"content":"\r\nمراقبت كار مولاى خود كند و در كار اين جهانى و آن جهانى امرى كوچك را بزرگ شمارد يا كارى بزرگ را كوچك انگارد ، همانا كه تقصير كار است .\r\nو بنده را همين تقصير كافى است كه به تدبير مولاى خود جل جلاله خرسند نباشد و در خاطر و در دل و در انديشهء خود با او معارضه كند معارضه اى كه با نظير يا با شريك خود يا با بنده گناهكار خويش مىكند . و اگر بر آوردن دعا ، و دست دادن آنچه به آن اميد بسته اى زود حاصل نشود ، و در آن درنگى روى دهد ، بر خويشتن بگرى مانند كسى كه مىداند گناه از اوست و بر حال خود مىگريد ، و بيش از آنچه بر او مىگذرد و مىرود شايستهء جفاست . و سوگند به خدا اى فرزند ، بس ديده‌ايم كه در اين حالات درهاى نيكبختى و عنايتهاى حق جلّ جلاله گشوده شده است آنسان كه نيازمند را از خواهش از بندگان و از كوشش بسيار بىنياز كرده است .\r\nبخش 45\r\nو اى فرزند من اى محمد ، كه خداى جل جلاله ترا در پناه خود از خذلان نگاه دارد و به خلعت احسان و امان حفظ فرمايد و بيارايد ، بدان كه ( اصحاب كهف ) بندگانى بودند كه چيزى نمىدانستند ، و جادوگران فرعون مردمى بودند سرمست كفر ، آنسان كه هر كس آنان را مىديد چنين نمىپنداشت كه هرگز از آن سر مستى به خود آيند - اما خداى جل جلاله با رحمت جميل خود تدارك كار آنان فرمود ، پس شبا هنگام ، از سر اخلاص ، از جمله عارفان به حق جل جلاله شدند و از زمرهء مردمى داراى مقامات جليل ،\r\n","description":"","footnote":"","page_name":" 42 ","page_number":56},
  {"content":"\r\nو هر دل آگاه مىداند كه همسر فرعون همچنين مريم دختر عمران و مادر موسى عليه السلام ، زنانى از كشف حقيقت ناتوان بودند اما خداوند جل جلاله به دست مهر و لطف چنان به آنان توجه فرمود كه همسر فرعون از پادشاهى و دولت شوى خود چشم پوشيد و او را تحقير كرد و اندك مايگى او بدانست و از عقوبت او نهراسيد و آن را ناچيز و سبك شمرد ؛ اما مريم به كرامتها و سعادتها دست يافت ، آنسان كه زكريا ، پيغمبر معظم آن روزگار وقتى در محراب دعا بر مريم وارد مىشد ، نزد او خوانى و طعامى مىديد كه بىحساب از سوى سلطان روز حساب مىآوردند و از ظاهر حال معلوم بود كه براى « زكريّا » مانند آن طعام آورده نمىشد و او عليه السلام از روى شگفتى و پرسش مىانديشيد كه اين طعام از كجاست ؟ حالى كه او از مريم به صفات كمال نزديكتر بود .\r\nو خداى تعالى بىواسطه مردان ، به مادر موسى وحى فرستاد ، آنسان كه به عنايت الهى ، به آسانى فرزند خود ، ميوه دل خويش را به دريا افكند و با وحشتها روبرو شد .\r\nپس اى فرزند ، اى محمّد ، همت بلند دار و از مقامى كه ناتوانان به آنجا رسيدند گام فراتر نه ، و آن را از او جلّ جلاله طلب كن كه فرمود :\r\n* ( أَ هُمْ يَقْسِمُونَ رَحْمَتَ رَبِّكَ نَحْنُ قَسَمْنا بَيْنَهُمْ مَعِيشَتَهُمْ فِي الْحَياةِ الدُّنْيا وَرَفَعْنا بَعْضَهُمْ فَوْقَ بَعْضٍ دَرَجاتٍ ) * ( سوره 43 زخرف آيه 31 ) .\r\nآيا آنان رحمت پروردگار ترا بخش مىكنند ؟ ما در زندگانى اين جهانى ، معشيت آنان را بينشان بخش مىكنيم و پايهء و مقام بعضى را بر بعضى ديگر برترى مىدهيم .\r\n","description":"","footnote":"","page_name":" 43 ","page_number":57},
  {"content":"\r\nبخش 46\r\nو اى محمّد اى فرزند ، كه اميد دارم خداى تعالى نثار شرف عنايتها و فيض تحفه كرامتهاى خود را به تو افزون فرمايد ، بدان كه خداى جل جلَّاله ترا به شرف تكليف معرفت خود و معرفت فرستاده خود كه درود خداى بر او باد ، و معرفت پيشوايان پاك - كه بر آنان درود باد - و به شناخت شريعتى كه بر بشر فرو فرستاده است و به اجراى وظايف عبادت خود سرفراز نموده است و آن ، بزرگترين نيكويى و نعمت است كه به تو عنايت فرموده است آنسان كه شكرگزارى همه شاكران از شكرانه آن فرو ماند و كوشش همه كوشندگان از عهدهء حقوق آن بر نيايد . اينك بينديش كه اگر به خاك ، كه آفرينش ما از آنست و خود آفريده اى از آفريدگان بارى تعالى است ، خطاب آيد كه بالاترين آرزوى تو چيست ؟ بسا كه آن اين باشد كه خداى تعالى آن را به آب و گياه و گلها زنده بدارد ، چه ، زندگى خاك همين است .\r\nامّا مقام فرزند آدمى كه از همين خاك آفريده شده است به آنجا رسيده كه خداى جل جلاله او را از پايه پست خاكى بالايى داده و به مرتبه اى چنان بلند رسانيده كه به معرفت خود راه نموده است و به اداى شكرانه نعمتهايى كه به او عنايت فرموده است دلالت مىكند ، و تشريف طاعت خود زيور اندام او مىسازد ، و به شرف مجالست و گفتگو و راز گويى با حضرت خود گرامى مىدارد و به دست قدرت خود آسمان و زمين و آنچه در آسمانست براى او آماده\r\n","description":"","footnote":"","page_name":" 44 ","page_number":58},
  {"content":"\r\nمىفرمايد و او را تا به خيرات بگرود به خدمت خود سرافراز مىدارد . و براى وصول او به نيكبختى جاويد ، او را به مقام مقدّس دانش و اراده شناخت خود رهنمونى مىكند ؛ بالحمله پايه او را به مرتبه اى و الا كرده است كه خود عهده دار كار او شده و جامه پرهيز بر او راست كرده و او را به خلعت طهارت مخلَّع فرموده است .\r\nبخش 47\r\nو زان پس اى فرزند ، اى محمّد ، خداى جلّ جلاله ترا و ديگر تكليف داران را شايستگى آن داد كه از مقام مقدّس جلالت خود و ربوبيّت عظيم خويش با بىنيازى ذاتى از آفريده گان خود ، شما را كتابى فرو فرستد و رسولانى از نواب و پيمبران و خاصان خود نزد شما گسيل دارد ، حالى كه فرزند آدم را چنين مقامى نبود كه به چنين پايه از كرامت رسد ، و آنگاه بين خداى جلّ جلاله ، قادر قاهر و مالك اول و آخر هستى ، با فرزند آدم ناتوان و آفريده كوچك از خاك فرو مايه كه هستيشان از خاك و از روحى مانند هواست ، كار به اينجا رسيد كه پيش از شناخت بارى تعالى و بندگى او ، در دنيا هر چه به آن نياز داشتند آنان را آماده كرد و براى پايه گذارى و پديد آوردن آن وسايل به رنجشان در نيفكند . اگر چه قدرت فراهم آوردن آنها را نيز نداشتند اما بنى آدم نه به اين عنايتها اعتراف مىكند ، نه شكر آن به جاى مىآورد . آنسان كه گويى خود آن را بنا نهاده است و به وجود آورده است . با اين همه حق ، تعالى شانه ، به آنان احسان مىكند و آنان گناه مىكنند . به آنان روى مىآورد و آنان از آن درگاه روى بر مىگردانند ، به آنان وعده سعادت مىدهد و آنان تقوى\r\n","description":"","footnote":"","page_name":" 45 ","page_number":59},
  {"content":"\r\nنمىورزند ، به آنان نزديك مىشود و آنان از او دور مىگردند ، به آنان مهر مىورزد و آنان بىمهرى نشان مىدهند . امانتها به آنان مىسپارد و آنان به امانت او خيانت مىكنند ، با آنان صفا مىكند و آنان بىصفايى كنند ، گناهشان را مىپوشاند و آنان پرده درى مىنمايند ، كارشان را مىبيند و شرم نمىكنند ، تهديدشان مىكند و خوفى ندارند ، آنان را طلب مىكند و اجابت او نمىكنند . ( 1 ) وقتى دشمن آنان را بخواند دمى در اجابت او درنگ ننمايند ، اما از آنان مىخواهد كه او را در دل كه از موهبتهاى اوست ، جاى دهند ، اما چنين نمىكنند ، و اجرت اين سكونت را در آغاز و در حال و آينده به آنان مىبخشد اما نمىپذيرند ، از آنان قسمتى از آنچه را كه خود به آنان عطا فرموده است مىطلبد تا براى آنان بيندوزد اما نمىپذيرند . و بر آنان امورى را واجب كرده است كه براى آنان سودمند است اما از آن روى مىپيچند ، و نشانه‌هاى وجود خود را در ضمير آنان و در صفحهء آفاق به آنان مىنمايد امّا به آن نگاه نمىكنند . و خانه اى به آنان مىدهد كه با كمال صفا آن را آبادان كرده و جاودان باقى است و بر آنست كه به آنجا روند امّا موافقت نمىكنند . اگر جز حقتعالى ، يكى از فرزندان آدم چيزى از آنچه دارد به آنان بدهد ، بيش از آنچه در درگاه مولاى خود سپاس مىگذارند ازو سپاسگزارى مىكنند ، و اگر صاحب اختيار ديارشان بر آنان خشم گيرد چندان كه توانند ، آن را جبران مىكنند و در صدد جلب رضاى او بر مىآيند و اگر دوستى با آنان مصاحبت كند ، بيش از آنچه در دوستى حق جلّ جلاله و موافقت با او ، در مصاحبت\r\n\r\n","description":"","footnote":"\r\n( 1 ) در متن جمله چنين است : و يطلبهم عدوهم فيسارعون ظاهرا در حروفچينى چند كلمه ساقط شده است لذا اين جمله به قرينه ترجمه شده است ( م ) .\r\n","page_name":" 46 ","page_number":60},
  {"content":"\r\nآن دوست حسن عمل بجاى مىآورند . و اگر كسى زشتى پنهانى آنان را بپوشاند ، بيش از آنچه از مولاى حقيقى خود شرمنده شوند ازو شرمنده شوند . اگر بزرگى از بزرگان دنيا از آنان بخواهد كه به او نزديك شوند به او تقرب جويند اگر چه آن تقرّب موجب دورى از درگاه الهى گردد . اگر كسى كه به او نياز دارند بر آنان خشم گيرد هرگز به خشم او بىاعتنا نباشند حال آنكه از خشم بارى تعالى جل جلاله باكى ندارند ، و اگر كريمى چيزى نيكو به آنان وعده دهد بيش از اعتماد به وعده‌هاى پروردگار به وعده او اعتماد كنند ، و اگر كسى آنان را تهديد كند بيش از آنچه از تهديد خداى تعالى بيمناك باشند از تهديد او بيم كنند . اگر كسى قصد همسايگى آنان كند ، در آماده كردن وسايل اين كار كوشا باشند ، اما از شرف نزديكى به درگاه خداى روى گردانند .\r\nو اگر چنين انديشند كه در اقطار جهان يا در كرانه درياها كسى باشد كه به جاى يك قيراط دينارى به آنان سود رساند ، به سوى او سفر كنند و تحمل خطرهاى راه بنمايند ، اما سفر به درگاه الهى را و بدست آوردن رضاى حقتعالى را كه سودى بس بيشتر دارد ناچيز انگارند .\r\nآيا ملكى يا مالكى يا شبانى يا سلطانى يا هر كس ديگر در جهان وجود دارد كه با بندگان و مملوكان نيازمند خود چنان رفتار كند كه پروردگار جهان با فرزندان آدم كه به او گستاخى كنند ؟\r\nشگفتا از رويدادها و دگرگونيهاى حال اين مردم .\r\n* ( إِنَّا لِلَّه وَإِنَّا إِلَيْه راجِعُونَ ) * ما از خدا آمده‌ايم و به سوى او بازمىگرديم\r\n","description":"","footnote":"","page_name":" 47 ","page_number":61},
  {"content":"\r\nبخش 48\r\nو اى محمّد ، اى فرزند - كه خداوند جلّ جلاله اين نيكبختى به تو عنايت فرمايد كه روى به سوى تو كند و مكاشفه جلال خود به تو ارزانى دارد - بدان آن روز كه به شرف تكليف يافتن موفق شدى ترا بزرگترين روز و فرخنده ترين جشن زندگانى است و هنگامى كه حق جل و علا ترا به عظمت خود راهبرى كرد و به طاعت خود گماشت ، چنان كه گفتم شريفترين هنگام پر سعادت عمر تست و در آن دم والاترين بخشش به تو عنايت شده است . تا نپندارى كه اين عنايات ، ثواب يا پاداش طاعت و خدمت تست . چه ، خردمند صاحبدل آگاه است كه هر كس بر ديگرى كمال چيره گى و تسلَّط داشته باشد ، مردم با نزديك شدن به او از او اميد احسان دارند و براى تقرب به او سر و جان نثار و انفاق مىكنند . پس ، آشكار است كه هر كس به بنده اى از بندگان خود نيكى بسيار روا دارد ، آن بنده در دل احساس مىكند كه بايد كوشا باشد تا به او خدمت كند ، و مراتب وفادارى بجاى آورد و پيروى ارادهء او كند .\r\nپس چه رسد بر چنين حالتى در مقام خداى جل جلاله ، خداى تعالى جل جلاله از چنين انديشه‌ها برتر است .\r\nبخش 49\r\nمن در كتاب ( المهمات و التتمّات ) ازين امر پرده\r\n","description":"","footnote":"","page_name":" 48 ","page_number":62},
  {"content":"\r\nبرداشته‌ام . پس اى فرزند از گنجينه‌هاى چنين عنايات آگاه باش و خداى جل جلاله را طاعت بجاى آور ، و هم آنسان كه پدران عارف تو و گذشتگان تو كه اهل مكاشفه بوده‌اند طاعت خداى جل جلاله را بجاى آوردند ، تو نيز طاعت او بجاى آور . چه ، او جل جلاله شايسته آنست كه عبادت او كنند . و چه كسى شايسته تر از ذات پاك او كه به درگاهش جان به نثار آورند و در آستانه او سر به خاك بنده گى سايند و قوت و اقتدار و همه ذخيره‌هاى اختيار تقديم آستانش نمايند چه ، واهب و جالب همه نعمتها ذات مقدّس اوست جل جلاله و بر پاى بودن نظام آنها و صورت بستن همه آنها از اوست .\r\nو اى فرزند ، آگاه باش كه اگر با نيروى اولين و آخرين بندگى او كنى و با اخلاص فرشتگان و پيمبران و مرسلان و صالحان به عبادت او پردازى ، در مقابل اختيار او كه در ازل ترا آفريد و سعادتى كه به تو عنايت فرمود و اهل بيت آن داد تا به مقام معرفت او رسى ، و به خدمت آستانش پردازى ، در عناياتى كه در اين امور نصيب تو فرموده است به حقوق رحمت و نعمت او جل جلاله قيام نتوانى كرد .\r\nاگر همه آنچه دارى تقديم آستان جلالش شود ، شايسته تر از او جل جلاله كيست ؟ چه ، اوست كه اين همه را به موهبت عنايت فرموده است ، و همه وابسته به خواست اوست ، و نظام همه آنها به او استقامت يابد و صورت كمال گيرد .\r\nو اى فرزند ، بدان كه اگر با نيروى اوّلين و آخرين به عبادت او كمر بر بندى و با اخلاص فرشتگان و پيمبران و مرسلان و صالحان در آن راه بكوشى ، همانا كه در مقابل هستى كه به تو عنايت فرموده\r\n","description":"","footnote":"","page_name":" 49 ","page_number":63},
  {"content":"\r\nاست و نيكبختى وجود كه به تو بخشيده و مقام شايستگى معرفت و خدمت خود را كه به تو لطف نموده است هرگز حقوق رحمت و نعمت او را بجاى نياورده باشى .\r\n","description":"","footnote":"","page_name":" 50 ","page_number":64},
  {"content":"\r\nدر پيمبرى\r\nبخش 50\r\n\r\nاى محمّد اى فرزند كه اميدوارم خداوند دلت را روشن گرداند ، بدان كه امروز دليل به پيمبرى نياى تو محمد سيد المرسلين ( ص ) ، و قبول آنچه از سوى پروردگار جهانها آورده است ، به دلايلى نياز ندارد كه در آغاز رسالت ، مردم به آن نياز داشتند ، زيرا در درازاى اين شش قرن نور پيمبرى و آثار رسالت و هدايت آن بزرگوار ، اقطار جهان را فرا گرفته است ، و تواتر معجزات و آيات حقّانيت آن حضرت ، به اندازه اى است كه شمارش آن از توان شماره گران بيرون است و راستى و دعاى او چون آفتاب جهان را پر نور كرده است . بلكه نزد ارباب بينش و خرد ، از آفتاب روشنتر و روشنگرتر است . زيرا نور آفتاب را پرده تاريكى شب مىپوشاند و ابر بر رخ آفتاب نقاب مىافكند اما نور نشانه‌هاى وجود خداوند هستى ، در سيماى نياى بزرگوار تو ، چون نور خرد و تابش عقول اشراق دارد . و هيچ چيز آن را نتواند پوشيد . تا وقتى مالك هستى و صاحب روز شمار باقى است و روشنگر چراغ خرد هستى فروز است ، نور وجود جدت نيز بر قرار و جاودان است .\r\nبخش 51\r\nاى فرزندم محمد ، اگر به ضمير خود بازگردى و در آن و در\r\n","description":"","footnote":"","page_name":" 51 ","page_number":65},
  {"content":"\r\nدرون ديگران بينديشى ، بينى كه عقول در كشف تفصيلى مراد پروردگار متعال بذاته قائم نيست بلكه ناچار به واسطه و دليلى نيازمند است تا آن را به منظور حضرت بارى راه نمايد و او را به چيزى كه به معرفت محتاج است رهبرى فرمايد . آيا هيچ انديشيده اى كه چرا مردم پيش از بعثت محمد ( ص ) با همه عقل و خرد ، بت مىپرستيدند و سنگ و چوب را ستايش مىكردند ؟ حتى از چارپايان ، فرومايه تر بودند زيرا حيوان رها از بند و فشار به سوى چيزى كه براى او سودمند است مىشتابد و از آن تمتع مىگيرد ، اما بت پرست چيزى را عبادت مىكند كه براى او سودى ندارد و نمىتواند از پرستنده خود پشتيبانى كند و با ساير اجسام نظير خود همسنگ است . پس خداى تعالى به وجود گرامى جدّت بر مردم منت نهاد و به تفضيل و اكرام خود خردها را از خواب بيخبرى بيدار كرد و پردهء نادانى را از برابر عقولشان برداشت . آنگاه پوشيده‌ها بر آنان آشكار شد و كورى ديدشان بر طرف گرديد و به همه چيز بينا شدند . آنگاه فهميدند كه پروردگار جهان از هر چيز و هر كس به آدمى نزديكتر است . پس پيمبر گرامى راه سعادت اين جهانى و آن جهانى را به بشر آموخت و در گنجينه‌هاى دانش را به روى او گشود ، و انسان توانست شگفتيهاى آفرينش را بنگرد و به رموز دل آگاه گردد و در اين لطايف كتابها بپردازد و به شيوه‌هاى پر ارزش زندگانى كه فراموش شده بود نور خرد بتاباند .\r\nاين نكته‌ها دليل روشن به حقانيّت و صحت رسالت و نبوّت حضرت ختمى مرتبت است ، صلى الله عليه و آله الطاهرين .\r\n","description":"","footnote":"","page_name":" 52 ","page_number":66},
  {"content":"\r\nبخش 52\r\nاى محمد ، اى فرزند ، كسى كه با اهل دانش و تفكر دمخور و يار بوده باشد ، و در شهرستانهاى اسلام پرورش يافته باشد ، او را به دليل به پيمبرى جدّت محمد ( ص ) چه نياز ، و در اطالهء نظر در تحدّى قرآن كريم چه حاجت ؟\r\nمسلمانان ، پيمبرى آن گرامى را از نشانه‌هاى روشن و معجزات مسلم و از اخبار غيبى كه او فرمود و بعدها صورت وقوع گرفت و از فتح كشورهايى كه پيشاپيش خبر داده بود و بعدها روى داد و پيشامد و پى آمد كسانى كه بنا به خبرى كه داده بود پس از رحلت آن حضرت به پادشاهى رسيدند ، دريافتند .\r\nاز پاره اى از پيشگويىها كه در باره آفريده گان داده بود و تحقق يافت ، صدق ادعاى آن بزرگوار مسلم گرديد . اهل معرفت و خوشه چينان خرمن احسان آن رسول بزرگوار و ريزه خواران خوان مروّت آن برگزيدهء آدميان كه دعوت او را پذيرفتند و اندوهشان بر طرف گرديد ، و به بركات انفاس قدسى او كه گرفتاريهاى بسيار از ميان رفت به حقانيت و رسالت آن پيمبر گرامى گواهى دادند .\r\nپس از رحلت رسول معظَّم از حضرت مولاى متقيان على بن ابى طالب امير مؤمنان ( ع ) و عترت پاك او - كه درود بر آنان باد - معجزه‌ها صادر شد نيز از بسيارى از برجستگان امّت آن رسول ، كرامتها و شگفتىها سر زد . كه آنها نيز دلايل ديگر بر صحت و حقانيت رسالت او بود .\r\n","description":"","footnote":"","page_name":" 53 ","page_number":67},
  {"content":"\r\nآيا با وجود آن نشانه‌هاى روشن جز غفلتزده گان و نادانان كسى ديگر به رسالت رسول معظم به دليل ديگر ( ص ) نيازمند است ؟\r\nبخش 53\r\nو اگر نفس تو - كه خداى تبارك و تعالى آن را به طهارت و نور ايمان آبادان گرداند و چنان كه شايسته چگونگى ذات پاك پروردگارى او است تقديس فرمايد - طالب و مشتاق مژده رستگارى باشد ، و خواهان معرفت تفصيلى معجزات جدّت محمد ( ص ) و بخواهد آيات و صفات و گفتار و كردار آن رسول بزرگوار ( ص ) را بداند ، پس ، ترا بايد كه اخبار و روايات كسانى را مطالعه كنى كه به عصمت و كمال آنان معتقدى و به مقام و حقوقشان اقرار دارى و مىدانى وجودشان از سعادت گرويدن به اسلام منت پذير است ، زيرا نوشته‌هاى آنان و معاشرت با آنان كه اهل اخلاص و صدقند دلها را صفا مىبخشد و سينه‌ها را گشاده گى مىدهد و جان را شاد مىگرداند . و من در نبوت و امامت كتابهاى بسيار براى تو فراهم آورده‌ام كه مردم شايسته در آن سخنها گفته‌اند و معجزه‌ها نقل كرده‌اند كه دلالت روشن به مقام والاى آنان دارد . پس اى فرزند بر تو باد كه آثار آن نويسندگان را مطالعه كنى .\r\nبخش 54\r\nو اى فرزند ترا بايد كه كتابهايى را به دقّت مطالعه كنى كه در باره معجزات مولانا على بن محمد الهادى و مولانا حسن بن\r\n","description":"","footnote":"","page_name":" 54 ","page_number":68},
  {"content":"\r\nعسگرى عليهم السلام نوشته شده است . و آنچه را كه من در كتاب ( الاصطفا و البشارات ) در باره توقيعاتى كه به دست مولانا مهدى صلوات إله عليه و على آبائه الطاهرين صادر شده است نوشته‌ام ، با دقّت بخوانى .\r\nنيز بر تو باد كه آثار و اخبارى را مطالعه كنى كه از وكيلان ثقه و عدل پيشين آن حضرت ( ع ) نقل شده است . چه ، زمان آنان به زمان رسول بزرگوار ( ص ) نزديكتر است و آيات و معجزاتى كه از آن حضرت نقل شده است مانند آن در جايى ديگر از جدّت محمد عليه افضل الصلوات نقل نشده است و همه آنها گواه نبوت و نشانه رسالت و راستى شريعت آن بزرگوار ( ع ) است . زيرا از عترت پاك آن بزرگوار كه داعيان و رهبران به رسالت اويند نقل شده است :\r\nپس ، ترا بايد كه كتاب « الحجّه » از ( كافى ) نوشته ( محمد بن يعقوب كلينى ) ، و كتاب « المعرفه » نوشته ( ابراهيم بن اسحاق ثقفى ) و كتاب « الدلائل » اثر محمد بن رستم بن جرير طبرى امامى ، و كتاب « الدلائل » نوشته ( عبد الله بن جعفر حميرى ) و كتاب « احتجاج » از ابو منصور احمد بن على بن ابى طالب طبرسى ، و كتاب « المعجزات » از هبة الله راوندى ، و كتابهاى اهل يقين از قبيل شيخ سعيد ابى جعفر محمد بن بابويه و كتابهاى شيخ مفيد محمد بن محمد بن نعمان ، و كتابهاى بزرگان و معتمدان ديگر كه شامل دلايل و معجزات است ، و به توفيق ربانى آنها را ذخيره كرده‌ام و به زودى وقف تو و برادرت و فرزندان نرينه اى كه خداوند به من عنايت فرمايد خواهم كرد . زيرا نياز پسران به اين گونه آثار ، بيش از نياز دختران است .\r\nاينك ، من از جدّم ابو جعفر طوسى نقل مىكنم و او از محمد بن حسن\r\n","description":"","footnote":"","page_name":" 55 ","page_number":69},
  {"content":"\r\nوليد رحمه الله از كتاب « الجامع » و آن كتاب از مفضل بن عمر روايت كرده است كه : حضرت صادق ( ع ) فرمود : علم خود را بنويس و ميان برادرانت پراكنده ساز و هنگامى كه مرگ فرا رسد كتابهاى خود را به پسرانت اختصاص ده زيرا روزگارى فرا خواهد رسيد كه آشفتگى و هرج و مرج جامعه را فرا خواهد گرفت آنگاه آنان جز با كتابهاى خود به چيزى انس نخواهند يافت . و من به تو و برادر و خواهرانت اجازه مىدهم كه آنچه را من روايت مىكنم و آنچه در كتابها و روايات جمع آورى و تأليف كرده‌ام از قول من روايت كنيد . اگر بتوان به كسانى از دختر يا پسر كه بعد از اين متولَّد خواهند شد ، نيز اجازه نقل روايت داد ، من به منظور تعظيم خداى سبحان و رسول و شكرگزارى به نعمت او اجازه نشر و روايت به آنها مىدهم .\r\nبخش 55\r\nاى فرزند ، اى محمّد ، در بارهء شناخت پيشوايان و عترت سيد المرسلين كه درود خداى بر او و خاندان پاك او باد ، طريق معرفت آنان ، و اعتقاد به پيشوايىشان آسانتر از آنست كه عده اى پنداشته‌اند و من در كتاب ( طرائف ) آن را بيان كرده‌ام و راه حقيقت را نمودار ساخته‌ام . اينك چند دليل را به اختصار مىگويم چنان كه خواننده را از درازى گفتار و توضيح بسيار بىنياز گرداند .\r\n","description":"","footnote":"","page_name":" 56 ","page_number":70},
  {"content":"\r\nبخش 56\r\nاز جمله دلايل ، گواهى عقل است به اين معنى كه كمال رحمت و عنايت الهى به بندگان مقتضى آنست كه در هر زمان كسى را معين فرمايد تا مردمان را به مراد و منظور او بطورى راهنمايى كند كه آنان را از تأويل و اختلاف بىنياز گرداند ، و آنان از گمراهى محفوظ مانند .\r\nبخش 57\r\nاز جمله آن دلايل يكى اينست كه كمال پيمبرى جدّت محمّد ( ص ) ، مهربانتر بندهء خداى ، شفقت او بود كه تا پايان جهان به امت خود دارد مقتضى آن است كه نظر شريف او ، صلوات الله عليه ، به هدايت و دلالت كسانى كه خواه به روزگار رسالت او نزديك بودند خواه بعد از ايام رسالتش به وجود مىآمدند ، يكسان باشد . و اين كار درست راست نمىآمد مگر اينكه كسى بجاى رسول اكرم بنشيند كه در همه ايام در آشكار و نهان ، در علن و در پنهان و در عصمت با وصف كامل او باشد .\r\nبخش 58\r\nو يكى از اين دلايل آنست كه جدّت محمد ( ص ) به هيچ جنگى نرفت مگر كه در مدينه كسى را به جاى خود نيابت داد ،\r\n","description":"","footnote":"","page_name":" 57 ","page_number":71},
  {"content":"\r\nهر چند مدت جنگ كوتاه بود . پس چگونه خرد مىپذيرد كه امت را بدرود گويد و كار او را بيسامان رها كند و نايبى براى خود معين نفرمايد . حال آنكه پس از رحلت آن بزرگوار مدت تا رستاخيز دراز بود و خطر بسيار .\r\nبخش 59\r\nو ديگر از دلايل آنكه جدّت محمد ( ص ) كه بالاترين درود و تحيات نثار او و تبار او باد ، هيچ سپاه و هيچ سرشناس قومى را بجايى نمىفرستاد مگر آنكه براى آنان رئيس و رهبرى معين فرمايد تا آن جمع را به يك ديگر پيوند دهد و گرفتارىهاشان را به اصلاح آورد و به آنان احسان كند . پس چگونه عقل باور مىكند كه پس از رحلت به سوى خداى جلّ جلاله در زمانى كه تا حال ششصد و سى و نه سال مىگذرد سپس تا روز رستاخيز به طول خواهد انجاميد ، همه امت خود را رها كند و براى آنان رئيسى معين نفرموده باشد تا حال امت را سرپرستى و اصلاح كند و آنان را از اختلاف و اندوه در امان نگاه دارد .\r\nو از آن جمله نصوص حق جل جلاله و تقدّس كماله است كه با آيات روشن در باره جدّت مولانا على بن ابو طالب ( ع ) گفته و ذات و صفات و مقامات او را ستوده و تعريفى كه امت از كرامات او ( ع ) كرده و آنچه در اسرار الله تعالى جل جلاله و رسول او ( ص ) به ما خبر داده است . گويا مىدانست كه نصوصى كه در باره او عليه السلام آمده است حاكى از آن است كه امت در همه كارهاى خود بايد به او رجوع كند و در همه امور مرجع امّت او باشد . زيرا\r\n","description":"","footnote":"","page_name":" 58 ","page_number":72},
  {"content":"\r\nصفات كامل رئيس قوم دليل پيشوايى اوست ، و صفات ناقص مردم دليل اين است كه بايد فرمان شريعت او را گردن نهند و اراده او را پيروى كنند . دليل ديگر اينكه جدّت محمّد ( ص ) ، بر افراد امت خود وصيت نكردن را حرام فرمود و گفت كسى كه بدون وصيت كردن درگذرد همانا كه به مرگ جاهلى مرده است ، پس چگونه مىتوان پذيرفت كسى كه فرمان مىدهد مردم بايد در بارهء بازماندگان و جانشينان خود وصيت كنند ، خود ، وصيت در بارهء آنان را ترك كند با آنكه مىدانست كه پس از وفات او اختلافها روى خواهد داد و به مخالفتها دست خواهند زد .\r\nد 86 ، ف 5 ، از ص 32 الى 42 ، نجفى دليل ديگر اينكه هيچ مسلمان عاقل و فاضل و اهل انصافى نمىپذيرد ، كه محمّد ( ص ) بر آنان قرآن تلاوت كرده باشد متضمن اين آيه :\r\n* ( . . . الْيَوْمَ أَكْمَلْتُ لَكُمْ دِينَكُمْ وَأَتْمَمْتُ عَلَيْكُمْ نِعْمَتِي وَرَضِيتُ لَكُمُ الإِسْلامَ دِيناً ) * ( سوره مائده آيه 5 ) امروز دين شما را كامل نمودم و نعمت خود بر شما تمام كردم و براى شما دين اسلام را پسنديدم .\r\nآنگاه كسى ادعا كند كه آن بزرگوار از دنيا رفت و امت خود را در امر امامت سرگردان رها كرد با آنكه امامت مهمترين مسأله مسلمانان و اسلام است ، چندان مهم است ، كه در اختلاف بر سر آن بعضى گردن بعضى ديگر را زدند و عده اى عده ديگر را تكذيب كردند ، و هفتاد و سه فرقه مختلف پيدا شدند و در ميان اهل ملتها رسوا گرديدند .\r\n","description":"","footnote":"","page_name":" 59 ","page_number":73},
  {"content":"\r\nاين اختلاف و نقصان كجا ، و دينى كه پيمبر اكرم آن را به تصريح قرآن دين كامل توصيف فرمود كجا ؟ پس اگر مسلمانان رسوايى به بار نمىآوردند ، با دلايل و برهان مخالفت نمىورزيد و با غلط و بهتان با آيندگان خود روبرو نمىشدند اين اختلافها و نقصانها پديد نمىآمد .\r\nاى فرزند ، اى محمّد اين آيه روزى فرود آمد و رسول الله صلى الله عليه و آله و سلَّم آن را در مورد پدرت على بن ابى طالب صلوات الله عليه و آله در روز غدير خم به نص بيان فرمود به روايت همه مسلمانان اهل فضل گفته شده است كه به نص عام اعلام شد امّا متعصبان آن روز را پنهان مىكنند و شايسته چنان بود كه جمهور عارفان تاريخ آن را بدانند و آن جشنى بزرگ و روشن است چه ، گوياى آنست كه خداى جل جلاله در آن روز دين را كامل كرد و نعمت را تمام فرمود . و اسلام را دين ما قرار داد .\r\nو من در كتاب ( طرايف ) از صحاح آنها نقل كرده‌ام كه عده اى از يهوديان گفته‌اند اگر چنين جشنى در تورات آمده بود همانا كه ما آن را جشن بزرگ دين خود مىشمرديم .\r\nو از دلايل ياد شده آنكه اى فرزند اى محمد ، كه خدا ترا با پوشش زره‌هاى استوار با عنايات كافى خود نگاه دارد ، شايسته چنان بود كه اهل اسلام همه بر اين اعتقاد باشند و بدانند كه نياى تو محمد ( ص ) امّت را به جانشين خود سپرد ، اما نام او را بر زبان نياورد ، چه اين مقام مناسب صفات كمالى و معلوم او بود چندان كه هيچ طعن و نقصى در آن صفات راه نداشت . پس ، چگونه است كه كار تعصّب به آنجا كشيد كه نصوص وصيت به امامت را كه از\r\n","description":"","footnote":"","page_name":" 60 ","page_number":74},
  {"content":"\r\nويژگيهاى پيمبرى است و نصوص وصيت را كه بطور متواتر روايت شده بوده است تكذيب كردند ، حال آنكه وصيّت از جمله صفات كامل پيمبرى است و اين عدم قبول وصيّت پيمبر اكرم ( ص ) در حقيقت طعنه اى است به كمال صفات پيمبرى ، زيرا ، ترك وصيت كردن نقيصه است كه شايسته كمال پيمبرى نيست . پس ، تكذيب وصيت به امام على ( ع ) مكابره و تعصبى شگفتى انگيز است .\r\nدليل ديگر اين كه ، اگر بنا به فرض خبر وفات جدت ( ص ) به عاقلان جهان مىرسيد ، و هنوز هيچ كس درين معنى اختلاف نكرده بود كه آيا رسول اعظم كسى را بنا به نصّ به جاى خود تعيين فرموده است يا نه ، اما شايع بود كه پيمبر اكرم فرموده است : « كلكم راع و كلكم مسئول عن رعيته . » هر عاقلى ، هر چند دور از مدينه وجود داشت ، مىدانست كه رسول مكرم ( ص ) رحلت نفرموده است مگر اينكه كسى را در امت به جانشينى خويش معين فرموده است ، و هر آينه ناديده نگذاشته است كه مردم به وصيت او نياز خواهند داشت و بىشك از توجه به چيزى كه مردم به آن محتاجند ، يعنى نياز دارند كه اداره كننده اى امت را اداره كند ، كوتاهى نفرموده است . پس ، چگونه مىتوان كمال رسول اكرم را در تعيين وصى كه نزد عقل مسلم است و خردمندان با قبول آن را تلقى مىكنند انكار كرد .\r\nباز دليل ديگر : از قومى كه مدعى باشند كه رسول مكرم كسى را در امّت به طور مخصوص جانشين خود نكرد بپرسند اگر اهل عصمت بگويند پيمبر اكرم ( ص ) شخصى را به نصّ خاص جانشين خود معرفى فرمود آيا ازو مىپذيرفتيد يا نه ؟ بىشك همه خواهند گفت البته نصّ او را در بارهء كسى كه در ميان امت قائم مقام رسول\r\n","description":"","footnote":"","page_name":" 61 ","page_number":75},
  {"content":"\r\nاكرم ( ص ) مىشد ازو مىپذيرفتند . آنگاه بپرسيد شما كه مىگوييد پيمبر اكرم ( ص ) جانشينى براى امت معين نكرد ، پس تفرقه و دشمنى و فسادى كه پس از رسول مكرم در امت به علت ترك نص روى داد متوجه كيست ؟ متوجه خداى جهان است يا متوجه پيمبر اكرم ( ص ) ؟\r\nبىشك اين هر دو وجه باطل است . پس بايد قول اهل عصمت را پذيرفت كه مىگويند حضرت رسالت جانشين خود را معلوم فرمود و حجت را بر مردم تمام كرد . پس گناه و ملامت آنان راست كه با نص مخالفت كردند و فرمان آن بزرگوار را ناديده گرفتند . دليل ديگر : بايد به كسانى كه چنين مىپندارند كه پيشوايان - كه درود بر آنان باد - به عصمت نيازى ندارند آيا عقل شما مىپذيرد كه خداى تعالى مىدانست كه پيمبر اكرم در مدت زندگى خود تنها چند شهر و چند دژ كوچك را خواهد گشود ، و فقط معدودى از مردم به دست او اسلام خواهند آورد ؟\r\nپس خداى جل جلاله او را معصوم قرار داد و به او وحى فرستاد و در هر چه امت را به آن نياز بود با او سخن گفت و مىدانست كه پس از در گذشت او مردم به رئيس نيازمندند و فتوحات اسلام چندين برابر خواهد شد و مردمى چندين برابر آن گروه كه به دست او اسلام آوردند مسلمان خواهند شد و در سراسر جهان پراكنده خواهد گرديد ، و ميانشان اختلاف روى خواهد داد و در آن هنگام وحى منقطع خواهد بود . آيا كسى وجود نخواهد داشت كه در امت جاى پيمبر اكرم ( ص ) را بگيرد و بار امّت را بر دوش كشد و با عدل و خوددارى از تباهكارى كارها را سر و سامان بخشد و مورد اعتماد مردمان باشد ؟ هر كس به خداى جل جلاله و نياى تو محمّد ( ص )\r\n","description":"","footnote":"","page_name":" 62 ","page_number":76},
  {"content":"\r\nچنين پندارى داشته باشد همانا كه جز شخصى غافل يا دشمنى جاهل نخواهد بود .\r\nباز دليل ديگر بر اين معنى : بنى آدم از مواد ناهمگون گرم و سرد و تر و خشك ، و از گوهرها و مواد خاكى و عقول و ارواح افلاكى آفريده شده‌اند . پس اگر پيشوايى نداشته باشند داراى صفات صاحب نبوت ( ص ) كه صفات متضادّ او با يك ديگر متعادل باشد و كردار و رفتارش موافق يك ديگر و ساير احوالش در حد كمال ، پيوسته گرفتار خويشتن است و ناهمگونى نهاد و چگونگىهاى آن او را به خود وانمىگذارد تا كار آفريده گان را كه با او در حال منازعه‌اند و خلاف ميل او باشند سامان بخشد .\r\nنيز از جمله دلايل بر وجوب عصمت نصوص آشكارى است كه مخالف و موافق نقل كرده‌اند ، بطورى كه دشمن از ديدن آن مطالب نابينا شده و به نقل آن پرداخته است ، چنان كه يهوديان و نصرانيان نصوص پروردگار جل جلاله و نصوص عيسى و موسى را - كه بر آنان درود خداى باد - در باره پيمبرى محمد ( ص ) نقل كرده‌اند ، با اينكه آن را ، انكار مىكنند و از آن بيخبرند . اين نصوص نيز شامل امامت بلا فصل پدرت امير مؤمنان پس از جدّت سيّد المرسلين ( ص ) و امامت يكايك دوازده فرزندان پاكشان - كه بر همه آنان درود پروردگار نثار باد - مىباشد كه هر يك را پس از ديگرى ذكر كرده و نام و نسب و زمان هر يك را با كمالات و مقامات علمى ، و پاسخ علمى به پرسنده گان و هر چيزى كه مورد نياز مردمان مكلَّف زمان او بوده است و بزرگداشت دوست و دشمن در زمان حيات و حرمت قبورشان با وجود دشمنان بسيار كه پس از وفات\r\n","description":"","footnote":"","page_name":" 63 ","page_number":77},
  {"content":"\r\nداشتند بيان داشته است و اين خود از روشنترين آيات است مر ارباب نظر را كه پروردگار جهانها و حضرت سيد المرسلين ( ص ) نشان داده‌اند تا مردم در روز رستاخيز نگويند * ( إِنَّا كُنَّا عَنْ هذا غافِلِينَ ) * ( سوره اعراف آيه 171 ) ما از بيخبران بوديم .\r\nمن در كتاب « طرايف » اين معنى را به تفصيل بيان كرده‌ام : در ضمن بخشهاى اين كتاب نيز چنان كه بايد صاحبدلان را سخن خواهم گفت . اگر خداى بخواهد .\r\nنيز طرفى از آن مقوله آنست كه علوم پيشوايان تو ( ع ) نشانه اى از خداى جلّ جلاله در آنست و معجزه اى است گوياى پيشوايى آنان زيرا هيچ كس سراغ ندارد كه آنان نزد استادى علم آموخته باشند و شيعيان يا دشمنان ايشان نديده باشند كه آنان اين علوم را به عادت دانش آموزان و صفات آموزگاران و مدرسيان در محضر پدران خود آموخته باشند و كسى نديده باشد به مطالعه و آموختن كتابى سرگرم شده باشند يا معانى تاليفى را از بر كنند . تنها چيزى كه ديده شده است هر گاه يكى از آنان از اين جهان در گذشته است يكى از فرزندان او كه پدر به امامت او وصيت كرده است در علم پدر و هر چه از خصوصيات و كرامات مورد نياز جامعه لازم بوده است جانشين او شده است .\r\nنيز از جمله دلايل آنكه راويان شيعى امامى از هنگام حيات نياى تو محمّد ( ص ) و پدرت ( ع ) بالاجماع متفق القولند كه عدد و نام همه پيشوايان از تبار آنان و پدران و فرزندانشان و كمال صفاتشان\r\n","description":"","footnote":"","page_name":" 64 ","page_number":78},
  {"content":"\r\nهمه معين است گاه چنين شده است كه پروردگار جلّ جلاله همين كه آنان به اين جهان پاى گذاشته‌اند اين معنى را تاييد فرموده است زيرا پيش از آنكه آن بزرگواران به دنيا آيند از آنان خبر داده شده بوده است و اين امر از آيات خداى جل جلاله راجع به آنان و از معجزات رسول مكرم ( ص ) از روى اكرام به آنان و از معجزات امامت آنان - كه درود خداى بر آنان باد - مىباشد . و از جمله آن دلايل اينست كه در مورد هيچ يك از خويشاوندان و اصحاب رسول مكرم ( ص ) نمىبينى كه عددى معين وجود داشته باشد كه از روى اتفاق و از نظر استحقاق همه اماميه بر آن اجماع داشته باشند و فرزندى از پدر نقل كرده باشد و نسل جديد از قديم و هر يك از آنان كه از حيث شمار مسلمند در علم و پرهيزگارى بىگفتگو برجسته باشند و آنان را در سراسر جهان شيعيانى باشد كه پيشوايى آن امامان را بر مردم مسلم بدانند و در سراسر جهان آن شيعيان وجود داشته باشند كه و با وجود دشمنان بسيار كه آن امامان داشته‌اند كشتارهاى بىامان كه از آن امامان شده است و چيره گى و ستم اميران و شاهان بر آنان ، باز هم بر عقيده و شمار شيعيان افزوده شده باشد .\r\nديگر از دلايل آنست كه نمىبينى كه هيچ يك از پيشوايان طاهر كه از بستگان تواند در پاسخ مسأله اى فرو مانده باشند يا به كتابى از نوشته‌هاى مصنفان رجوع كرده باشند يا از يكى از علماى اسلام يارى خواسته باشند و هنگامى كه از اخبار ملاء اعلى از آنان پرسشى مىشد بيدرنگ پاسخ مىگفتند و آگاهى درست مىدادند و اگر از رازهاى امتهاى گذشته از ايشان سؤالى مىشد بدون توقف و ترديد از آن خبر مىدادند و اگر از تفسير قرآن مبين يا شريعت و از اسرار\r\n","description":"","footnote":"","page_name":" 65 ","page_number":79},
  {"content":"\r\nروز شمار كه وابسته به شريعت است مشكلى مىپرسيدند به تفصيل پاسخى عالمانه مىدادند و اين قدرت از نشانه‌هاى خداى جل جلاله و معجزات رسول او ( ص ) و معجزات پدران آنان عليهم السلام است .\r\nديگر از دلايل آنست كه كتابهاى شيعيان و روايات آنان بطور متواتر حاكى از اينست كه هنگام در گذشت بسيارى از مردمان را خبر داده‌اند و هنگامى كه آن مردم هنوز زنده بوده‌اند براى هنگام وفاتشان كفن فرستاده‌اند و آنچه از آن خبر داده بودند روى داده است . آرى اينها همه از آيات آشكار خداى تعالى و حجتهاى مسلم اوست ، جل جلاله .\r\nنيز از دلايل آنكه مىبينى در كتابهاى شيعيان و غير شيعيان مناظره‌ها و گفتگوهاى آنان با دانشمندان اديان گوناگون منعكس است و مىبينى كه چگونه پاسخ هر پرسشى را طبق كتاب آسمانى پرسنده داده‌اند . اگر پرسنده يهودى بوده است از تورات حل مسأله را براى او قرائت كرده‌اند و اگر نصرانى ، از انجيل پرسش را پاسخ گفته‌اند حالى كه هرگز با اهل آن ديانتها رفت و آمد و معاشرت يا يگانگى و دوستى نداشته‌اند .\r\nاين نكات كه گفتم مردم عارف و با انصاف را نشانه هايى است كه ضرورت امامت آنان را اثبات مىكند .\r\nاينك از دلايل بسيار به اندكى بس مىكنم تا اين رساله را كه براى تو مىنويسم به درازا نكشانم .\r\n","description":"","footnote":"","page_name":" 66 ","page_number":80},
  {"content":"\r\nبخش 60\r\nاما دستاويزى كه گمراهان به رويداد سقيفه و ماجراى تاويلاتى كه راجع به آن كرده‌اند شايسته چنان بود كه آن گروه واقعه را پنهان مىداشتند و اين همه رسوايى به بار نمىآورند . و آنان پيمبر خود را كه طاعتش فريضه آنان بود و خداى جل جلاله به تعظيم و بزرگداشت او فرمان داده بود ، پيمبرى كه وجود مباركش از كم و بيش مايه خير اين جهانى و آن جهانى بود ترك كردند ، و چندان نشكيفتند كه بدن پاك او را بشويند و بر آن كفن پوشانند و در مصيبت رحلت او چنان كه بايد سوكوارى كنند بلكه او را در آنجا كه بايد غسل مىدادند واگذاشتند و در طلب چيزى سرگرم شدند - طلب دنيا - كه فرمان داشتند از آن روى بگردانند .\r\nگويى در دل آرزوى رحلت آن پيمبر گرامى را مىپروراندند تا پس ازو دنياخوارى كنند و توفيق اين بود ، كه دوستان آن گروه مىانديشيدند كه آيا خداوند چنين تقصير هولناكى را مىبخشايد و از چنين سهل انگارى و فراموشكارى كه باعث كوچك شمردن اين امر بزرگ بود مىگذرد ؟ ، آيا خداى جل جلاله توبهء چنين امر زشت بىادبانه را مىپذيرد ؟ شگفتا كه مقام خطا و پوزش خواهى و آمرزشطلبى ، از مقامات حجت آوردن و يارى طلبيدن گرديد .\r\nبخش 61\r\nو اى فرزندم محمد ، كه اميدوارم خداى جل جلاله ترا به\r\n","description":"","footnote":"","page_name":" 67 ","page_number":81},
  {"content":"\r\nمعرفت منظور خود پيوند دهد آنسان كه شرف عنايت سعادت حق به تو و يارى او به تو كمال يابد . بدان كه اگر اجتماع در سقيفه به منظور چاره جويى و حيله گرى براى يافتن راه مخالفت با جدت صلوات الله عليه و آله و براى رياستطلبى نبود و مىخواستند به حقيقت با انصار همنفسى كنند كسانى كه بيم داشتند مهاجران بر پدرت امير مؤمنان غلبه يابند همانا در مسجد جدت محمد ( ص ) انجمن مىآراستند كه آن مسجد محل گرد آمدن مسلمانان و جاى كنكاش و آينده نگرى اختلافها و مجلس اصلاح امور دنيا و دين امت بود و بايد در آنجا با يك ديگر به مصلحت انديشى و گفتن آنچه را كه خير مىدانستند مىنشستند و به توسل با يك ديگر مىپرداختند و به عادت خيرخواهان ناصح و همراهان مهرورز هر يك سخن ديگرى را مىشنودند .\r\nو به خدا سوگند اى فرزند احوال اين حيله گران و نيرنگ بازان به كسى كه از رويداد تقصير آگاه باشد پنهان نيست به همين روى بنى هاشم و ديگر كسان از پيروان آنان درنگ كردند تا روزى كه اسلام بر دشمنان دين آشكار گردد .\r\nو اين حيله گرى و نيرنگ بازى سنت شد و با اين شيوه خلافت اسلام به پادشاهان ستمگر بنى اميه و خوارج و غير آنان رسيد . و راههاى بين امت و سيد المرسلين و عترت پاك او كه درود خداى بر آنان باد - تيره و تار گرديد .\r\nبخش 62\r\nو اى فرزند من ، اى محمد - كه خداى جل جلاله بر شرف و دلالتهاى تو بيفزايد و سعادت عنايات خود را بر تو روز افزون فرمايد - بعضى چنين مىپندارند كه جدّت محمد ( ص ) وقتى به جوار پروردگار\r\n","description":"","footnote":"","page_name":" 68 ","page_number":82},
  {"content":"\r\nجهان رخت كشيد ، امامى را كه جانشين حضرتش گردد صريحا معلوم نكرده بود . دليل كذب گفتار اين گروه اين است كه همه به اجماع و تواتر شاهدند كه رسول بزرگوار به نص صريح فرمود كه امامان از قريش مىباشند نه از ديگر قبايل .\r\nآنان كه باب اين سخن گشوده‌اند در حقيقت گفتار خويشتن را ردّ كرده‌اند و خلاف گفته خود سخن گفته‌اند و نص پيمبر اكرم ( ص ) را كه امام معلوم را از قبيله خود معين فرموده است ، و با اجماع و تواتر شهادت داده‌اند كه پيمبر ( ص ) فرمود امامان از قريشند و اين سخن نصّ صريح آن بزرگوار است در تعيين امام و دنبالهء آن نصّ آن است كه امام از قبيله قريش است نه از ديگر قبايل .\r\nبخش 63\r\nازين قوم ، اين گفتار عجبى نيست . قومى كه اختلاف و ديوانگى و نادانيشان به آنجا رسيد كه به تواتر بىهيچ اختلاف دانستند كه همه اهل مدينه از صحابه و تابعين و صالحان و ديگر مسلمانان كه در مدينه حضور داشتند اجماع كردند كه ريختن خون عثمان حلال است و بايد به كشتن او دست زد و غسل دادن و نماز گزاردن بر مرده او و به خاك سپردن او جايز نيست . با اين حال او را كشتند و سه روز لاشه وى بر خاك افتاده بود و هيچ كس از آنان براى دفن او اقدام نكرد تا بعضى از بنى اميه پنهان از صحابه و تابعين و صالحين ، او را به خاك سپردند ، آنگاه پس از اجتماع مردم و تواتر بر بيزارى جستن از عثمان و خارج دانستن او از حكم اسلام و ايمان ، عمل اصحاب و اهل مدينه و هر كس از مسلمانان را كه حضور داشتند ناروا دانستند و به آنان طعن زدند و آنان را در شهر رسوا\r\n","description":"","footnote":"","page_name":" 69 ","page_number":83},
  {"content":"\r\nساختند و به مديحه گويى عثمان بن عفان پرداختند و شكرانه او بجاى آوردند و ثناى او گفتند و از باب قتل او به همه اهل مدينه و اعيان صحابه طعن زدند . و گواهى دادند كه آنان بر امر محال اجماع كردند و ريختن خونى را كه پروردگار حرام كرده است ، حلال شمردند ، و با اين كار رواياتى كه از آنان نقل شده بود طعن زدن و ويران كردن قواعد و اصول اسلام بود كه از آنان ظهور يافته بود . حديث تعصب در باره عثمان به جايى كشيده شد كه در منبر به مدح و بزرگداشت شأن او پرداختند و در نظر يهود و نصرانى و دشمنان دين با اين تناقضها كه از صفت عارفان و خردمندان به دور است ما را بىآبرو ساختند ، حال آنكه واجب بود داستان عثمان را تكرار نكنند . آيا از راه بهتان و افترا به آن نخبگان ، عثمان را مديحه سرايى كردند . حال آنكه لازم بود براى تبرئهء صحابه و تابعان و پيروانشان ، ياد عثمان را و نام آلودهء او را در ميان ملت پيمبر اسلام ( ص ) پنهان نگاه مىداشتند .\r\nآيا از نادانان متعصبى كه حالشان را ذكر كردم بعيد بود كه با جدّت محمّد ( ص ) مخالفت ورزند و عليه پدرت على امير مؤمنان ( ع ) با آن اختلاف كه بينشان روى داد تعصب به خرج دهند ؟\r\nاهل بينش و انصاف بايد در اين مسأله داورى كنند .\r\nبخش 64\r\nو از امتى كه على بن الحسين زين العابدين ( ع ) در ميان ايشان بود ، كه مادرش دختر كسرى بزرگترين پادشاه جهان ، و نياى او محمّد ( ص ) پادشاه آن جهانى و اين جهانى بود و پدرش على ( ع ) از\r\n","description":"","footnote":"","page_name":" 70 ","page_number":84},
  {"content":"\r\nخلفاى بزرگ اسلام و خود داراى صفاتى بود كه بر اهل روزگار خود فضيلت داشت و اين همه بر والايى شأن او دلالت داشت . با اين وصف آن بزرگوار را واگذاشتند آنسان كه به او توجهى نكردند و خويشتن را به حضرت او ، عرضه نداشتند و خود را در دامان بنى اميه ملعون انداختند و به اتفاق و همقدمى و ترك دشمنى با آن دشمنان دين و دورى از آن بزرگوار با آن قوم پليد بيعت كردند و با اين كار پايه‌هاى اسلام و مسلمانان را ويران ساختند . آيا ازين مردم و مانندشان ، آن گمراهى كه روى داد و با پدران پاك تو از در اختلاف در آمدند و كردار ناپسندنشان دادند و ننگ تعصب را پذيرفتند حيرت آورست ؟\r\nبخش 65\r\nنيز از چنين مردمى دور نبود كه از جدّت امام حسن ( ع ) به علت صلح با معاويه عيبجويى كنند با اينكه آن كار به دستور جدّش رسول الله ( ص ) بود و جدّ او با كافران مصالحه فرمود و بهانه او در آن كار روشنترين و مدللترين بهانه و عذر بود . اما همين مردم كه مىگفتند چرا امام حسن ( ع ) با معاويه صلح كرد وقتى حسين ( ع ) تقاضاشان را براى قيام اجابت فرمود و قيام كرد تا آن مردم را يارى كند و از چنگ ستم برهاند ، و با يزيد خونخوار مصالحه نكرد بر خلاف آن حضرت قيام كردند و با او همراهى ننمودند و عده اى او را تنها گذاشتند و خود را از معركه كنار كشيدند و آن قتل شنيع و مصيبت بزرگ را ناديده گرفتند و بر يزيد ناپاك خشمناك نشدند و بر او خروج نكردند و از خلافت عزلش ننمودند اما براى قتل عبد الله بن زبير كه مردى گمراه بود بر او خشم گرفتند و به يارى او برخاستند و با اين كارهاى ننگين ، خود را در سراسر جهان رسوا و بىآبرو\r\n","description":"","footnote":"","page_name":" 71 ","page_number":85},
  {"content":"\r\nساختند . آيا در نظر تو عجيب است كه چنين مردمى از راه راست منحرف گردند ، و به گمراهى و به چنين حال مرض آلود و زشت در افتند ؟\r\nبخش 66\r\nو اى فرزند اى محمد - كه خداى جل جلاله ترا با سعادت مخصوص خود نيكبخت گرداند و با عنايات كامل خويش تاييد فرمايد - بدان كه من روزى با يكى از مخالفان گفتگو مىكردم و از او اميد انصاف داشتم ، او را گفتم : مىدانى كه وقتى ابو بكر در سقيفهء بنى ساعده حضور يافت ، عمر در دست راست او قرار داشت و ابو عبيده در دست چپ او ، گفت من براى شما يكى ازين دو مرد را برگزيده‌ام و منظورش اين بود كه آن دو مرد براى خلافت ازو و از همه ديگران شايسته ترند .\r\nاينك اگر اين سخن ، يعنى برگزيدن آن دو و شايسته تر بودنشان از وى براى خلافت مسلمانان از روى حقيقت بود و موافق طاعت الهى و رضاى او ، جلّ جلاله شمرده مىشد ، پس بعد از اين سخنان پيش افتادن او براى خلافت بر آنان خيانت به امت بود و خلاف سخنانى كه به صراحت بيان كرده بود و گفته بود كه آن دو براى تحمل دشوارى خلافت تواناتر از اويند . و اگر برگزيدن آن دو حيله گرى بود و قبلا در آن خصوص با يك ديگر مشاوره كرده بودند و بنا بود او اين سخنان را بگويد و آنگاه آن دو بگويند ما ترا برمىگزينيم ، يا اگر اين سخن را بدون تبانى و حيله گرى گفت حالى كه مىدانست خود براى خلافت شايسته تر از آنانست و براى اداره امت صالحتر ، همانا با مسلمانان تزوير كرد و به پروردگار جهانيان و\r\n","description":"","footnote":"","page_name":" 72 ","page_number":86},
  {"content":"\r\nسيد المرسلين ( ص ) خيانت ورزيد كه عمر و ابو عبيده را نامزد خلافت كرد .\r\nآنگاه كه اين سخنان را گفتم مخاطب من كه از مخالفان بود امر حق را شناخت و دانست كه كار آنها نيرنگبازى و زير و رو كردن حقايق بوده است تا حكومت جامعه را بدست آورند ، بىآنكه خداى را در نظر گرفته و از حضرت حق جل جلاله بيمى به دل راه داده باشند .\r\nبخش 67\r\nاى فرزندم اى محمد كه خداى جل جلاله ترا بهترين جانشين من قرار دهد و تحفه‌هاى عنايت و رأفت خود را براى تو كامل فرمايد ، بدان كه من به كسى كه از رويداد سبك شمردن دين در روز سقيفه و معارضه مهاجر و انصار آگاه بود گفتم اگر اجتماع انصار در سقيفه در استقامت امامت اثرى داشت ، بيش از حضور ابو بكر و عمر در آن مجمع اتفاق كرده بودند كه امامت امت حق آنانست و مهاجران را در امامت حقى نيست و سعد بن عباده را براى اين كار تعيين كردند . پس اگر در اجتماع نخستين آنان احتمال غلط و خطا مىرفت ، بلكه مقدم داشتن خود به قريش به خطا و به غلط بود ، پس به همين دليل پيمان آنان به خلافت ابو بكر نيز احتمال غلط و خطا داشت . بلكه خطا و غلط بودن آن از بدى پايان كار آن بيعت و اختلاف مسلمانان امرى آشكار است و اهل بيت نيز در غلط بودن آن پيمان و زيان آن همعقيده بودند .\r\nاگر چه همين امر كه بر سالخوردگان و بزرگان خاندان ابو طالب و خاندان عباس و بنى هاشم و بزرگان مهاجران و مردمان\r\n","description":"","footnote":"","page_name":" 73 ","page_number":87},
  {"content":"\r\nپرهيزگار پيشى جستند و بدون مشاوره با آنان حتى بدون تقاضاى حضور آنان در آن انجمن و بىآنكه به آنان اطلاع دهند ، مردى را برگزيدند و بر آنان مقدم داشتند ، خود ، از دلايل غلط بودن اقدام آنان است و نياز به دليل ديگر ندارد .\r\nاز شگفتيهاى اجماع مذكور اينكه ابو بكر بنا به گفتهء خود كه مىگفت « امامان از قريشند » اين حديث دليل امامت قريش بود . اما در سقيفه به قريش مراجعه نكردند و در بارهء امامت با آنان مشاورتى نشد .\r\nپس چگونه ابو بكر پيش از مشاوره با آنان بر آنان سبقت جست ؟\r\nبخش 68\r\nو اى فرزندم اى محمد ( ص ) ، شگفتى نيست كه حسودان و دشمنان به خلاف صلاح و استوارى اجتماع ، و بخلاف مصلحت مردم آن فراهم آيند . گويى عادت بشر بر اين جارى است - و مىبينيم كه ابليس كه از رحمت خداى متعال دور باد - بر آدم عليه السلام حسد برد و قابيل بر هابيل حسادت ورزيد و اهل دنيا به اهل آخرت حسادت ورزيدند ، و بروشنى مىبينيم كه بسيارى از مردم از پيمبران خود نفرت داشته‌اند و خيرخواهان و نصيحت گويان خود را ناخوش مىدارند و به تباهكاريها و گرفتاريها خرسندند و نيازى نيست كه به روزگار گذشته بنگرى تا اين امر را ببينى ، چه ، اگر احوال اهل خرد را با نظر عبرت بنگرى بينى كه حسد چشمشان را از ديدن كار صواب نابينا مىكند آنسان كه به دشمنى مالك روز شمار و از دست دادن سراى نيكبختى و ثواب ، رضا در مىدهند .\r\n","description":"","footnote":"","page_name":" 74 ","page_number":88},
  {"content":"\r\nبخش 69\r\nو اى فرزندم اى محمد ، كورى مردمى كه از ديدن نص خداى تعالى بر امامت جدّت على ( ع ) محرومند ، غريب نيست .\r\nچنان كه بسيارند كه از ديدن نشانه‌هاى آشكار خداى جلّ جلاله بر وجود ذات مقدس الهى او ، و وجود آثار عيان و دلايل روشن او كه در همه آفريده گان موجود است كورند و اين كورى مايه حيرت نيست .\r\nبخش 70\r\nو اى فرزند عجبى نيست كه بيشتر اصحاب جدّت محمّد ( ص ) ، بعد از وفات آن بزرگوار با نصى كه در باره على ( ع ) فرموده بود مخالفت كردند و در زمان حيات او ، نيز بهنگام رحلت او در بسيارى از امور به مخالفت با او برخاستند . در زمان حيات رسول بزرگوار ( ص ) بيم و اميد در دلشان راه داشت و وحى ، اسرار آنان را به رسول مكرّم ( ص ) باز مىگفت و هنگامى كه رحلت فرمود بيم و اميد قطع شد و باب وحى مسدود گرديد و آنان پيوسته در پى شهوات خود به راه افتادند و به ميل تباه خود تسليم گرديدند . آيا نمىدانى كه آن گروه در جنگ « حنين » و « احد » او را ترك كردند و هنگامى كه به آنان نياز بود ازو دورى گزيدند و در نبرد « خيبر » آن حضرت را تنها واگذاشتند و رها كردند و هنگامى كه كلام الهى جل جلاله را تلاوت مىفرمود و پند خداى را بر آنان فرو مىخواند ويرا رها مىكردند\r\n","description":"","footnote":"","page_name":" 75 ","page_number":89},
  {"content":"\r\nو به بازرگانى دست مىزدند ؟\r\nخداى جلّ جلاله صدقه اى اندك هنگام مناجات با خود معين فرموده بود و آنان ترك مناجات او كردند و خداى تعالى آنان را مورد عتاب قرار داد و تفصيل اين رويدادها در شطرى از مناظره با فقيهى از زمره مخالفان را در قسمتى ازين رساله گفته‌ام و فقيه از آن سخنان سود جست و از گمراهى باز آمد .\r\nبخش 71\r\nاى فرزند گرامى ، اى محمّد ، بنگر كه چه مايه حيرتآور است كه قومى الفاظ اذان را كه هر روز و شب چندين بار و به طريق اعلان به گوش آنان مىرسيد حفظ نكرده باشند و در چگونگىهاى آن اختلاف كنند ، پس نه عجب كه از روى حسد و دشمنى و ميل به انكار ، بسيارى از نصوص امامت را نديده انگارند و روايات آن را بازگو نكنند ، و مىبينيم اينان حتى امورى را كه مهم مىداشتند مهمل گذاشتند مثل تعيين جاى گور « عثمان » و مسلم است كه قتل او از امور مشهود است ، همچنين گور عايشه با اينكه او در نظر آنها بلندترين جايگاه مادران جهان را داشت . همچنين نصوصى را كه در مورد پدرت على ( ع ) وجود داشت به عهده اهمال گذاشتند و مانندهاى آن را از روى حسد و دشمنى به بىاعتنايى گذراندند .\r\nبخش 72\r\nو اى محمد فرزندم ، كه خداى جل جلاله دلت را از نور\r\n","description":"","footnote":"","page_name":" 76 ","page_number":90},
  {"content":"\r\nسرشار فرمايد و به آن ترا توفيق عنايت فرمايد كه قدر آن را بزرگ دارى و نعمت و ملك بزرگى به تو موهبت نمايد - بدان كه هيچ يك از پيمبران - كه درود خداى تعالى بر آنان باد - به عبادت بتان و عبادت خورشيد و ماه يا روشنايى و تاريكى يا سنگ و چوب مبعوث نشدند جز به عبادت آفرينندهء و سازندهء روزى دهندهء آنها ، و بنا به روايات ، حق جلّ و علا يك صد و بيست و چهار هزار پيمبر بر بشر فرستاد كه هر يك راههاى تبليغكننده به سوى خداوند تعالى بوده‌اند اما با اين همه بيشتر آفريده گان از راهى كه پيمبران گذشته به آنان نشان دادند گمراه شدند و جز پروردگار جهانها را پرستيدند . پس ، نه عجب كه بيشتر افراد اين امّت راه گمراهى بپيمايند و از رسول بزرگوار ( ص ) كه يكى از آن جمله پيمبرانست پيروى نكنند ، و هم آنسان كه با ديگر انبياى الهى كردند با او به مخالفت برخيزند و نسبتهاى غير واقع به آن بزرگوار دهند . آرى ، اگر بيشتر امت گمراه نشوند ، خلاف عادت و خلاف مقتضاى نهاد بشر و اختلاف آنان در اعتقادات است .\r\nبخش 73\r\nدر ميان قومى كه بجاى پرستش خداى تعالى چوب و سنگ را بپرستد ، عجبى نيست كه بين جدّت على بن ابو طالب ( ع ) و كسانى كه خود را بر او مقدم داشتند ، اشتباه روى دهد . از پرستش بت ، مال و مقام و جاه به دست نمىآيد اما از مخالفت با جدت و پيروى از آنان كه بر حضرتش پيشى جستند اميد مال و مقام بود . آرى از جدّت ( ع ) آمال و اموالى اميد نمىرفت .\r\nبه خدا سوگند كه بودن رسول اكرم ( ص ) در مدت زندگانى\r\n","description":"","footnote":"","page_name":" 77 ","page_number":91},
  {"content":"\r\nدر ميان آن قوم آيت پروردگار جل جلاله مىباشد . كه آگاهان بر اين احوال ، به معناى آن واقفند .\r\nدر امامت\r\nبخش 74\r\n\r\nاما در تفصيل معرفت امامت دوازده گانه از خاندان سيد البشر رسول رب العالمين ( ص ) قبلا اشارتى رفت و راهى به آن گشوده شد .\r\nاينك بر سخن مىافزايم و مىگويم كه شرح احوال هر كس كه در زمان پيشوايان تو - كه درود خداى بر آنان باد - ادعاى امامت كرد در كتابها و تاريخها معلوم است و از مراجعه به آن مىبينى كه هيچ يك صلاحيت اداره كردن شهرى يا لشكرى را هم نداشته‌اند حتى از اداره كردن يكى از صفات خويشتن ناتوان بوده‌اند . و آنان كه به امامت آنان تسليم شده بودند ، رواياتى در طعن ايشان نقل كردند و چيزى را كه ساخته بودند ويران نمودند اگر خواهى چنان كه اشارت كرده‌ام بر همه نكته‌هاى اين امر آگاه شوى به كتاب ( طرايف ) نظر افكن .\r\nبخش 75\r\nو اى فرزند اى محمد ، بدان كه خداى جل جلاله به زبان دوست و دشمن آشكار فرمود كه جد بزرگوارت در مقابل همه مردم به بانگ رسا فرمود : اسلام پيوسته گرامى است و دوازده خليفه كه همه از قريشند نگهبان آنند . آن را اداره كنند ، و ما نمىدانيم كه آيا جز\r\n","description":"","footnote":"","page_name":" 78 ","page_number":92},
  {"content":"\r\nاماميه مردمى ديگر نيز اين عدد را قبول داشته‌اند يا نه و اين امر دليل حقانيت عقيده تو و درستى مذهب گذشتگان تست به امامت دوازده پيشوا از تبار نبوى . در كتاب ( طرايف ) در اين معنى احاديث و امثالى باز گفته‌ام كه خرد هيچ خردمند شناساى حقيقت در صحت آن ترديد نمىكند .\r\nبخش 76\r\nو آنچه خداى عز و جل از نصوص صحيح و صريح در باره پدرت على بن ابو طالب صلوات الله عليه و آله و در باره خاندانش راجع به امامت آشكار فرمود ، بر اهل استقامت و راست رفتارى پنهان نيست و من در كتاب « طرايف » به آنها اشاره كردم .\r\nمسأله گفتار جد بزرگوارت محمد ( ص ) كه بر فراز منبر على رؤوس الاشهاد فرمود : « و انّى بشر يوشك ادعى فاجيب » ( من بشرم و مرگم نزديك است و دو چيز گرانبها در ميان شما مىگذارم : كتاب خداى و عترت خود ، اهل بيت خويش را .\r\nدر بارهء اهل بيت خود ، خداى را به شما ياد آورى مىكنم در باره اهل بيت خود خداى را به شما ياد آورى مىكنم ، در باره اهل بيت خود خداى را به شما ياد آورى مىكنم ) .\r\nو در آن هنگام اهل بيت رسول اكرم ( ص ) جماعتى بودند كه خداى متعال در قرآن با قول خود آنان را تعيين فرموده بود .\r\n* ( إِنَّما يُرِيدُ الله لِيُذْهِبَ عَنْكُمُ الرِّجْسَ أَهْلَ الْبَيْتِ وَيُطَهِّرَكُمْ تَطْهِيراً ) * ( سوره احزاب آيه 33 ) ( خواست خدا چنين است كه از شما اهل بيت پليدى را بزدايد . ) و چنان كه بايد شما را پاكيزه گرداند . پس از نزول اين آيه ،\r\n","description":"","footnote":"","page_name":" 79 ","page_number":93},
  {"content":"\r\nجدّت محمّد ( ص ) على و مادرت فاطمه سيده نساء العالمين و پدرت حسن و عمويت حسين را كه نيز از طرف مادرت ام كلثوم دختر زين العابدين جدّت نيز محسوب مىشود - كه درود بر همه آنان باد - فراهم آورد . و فرمود اينانند اهل بيت من و براى مخالفان بهانه اى باقى نگذاشت . و روز ( مباهلهء ) مسلمانان و كافران ، براى آيندگان پاك تو حجّتى است مر مخالفان را و حجتى است مر موافقان تابعين را كه درود خداوند بر همه آنان باد .\r\nو آن روز نزد جدّت محمّد سيّد المرسلين ( ص ) از بزرگترين روزها بود . ( و از معجزات آشكار آن بزرگوار ) و براى آنان كه آن رويداد را شنيدند ، و براى آنان كه اين خبر به آنان خواهد رسيد تا روز شمار حجتى است آشكار . پس هر كس اين اصول را بداند به عدد دوازده امام يقين مىكند . آيا كمال صفات پروردگار جهانها و كمال صفات رسول كه برتر از اولين و آخرين است اين است كه جانشينانشان مردمى ناقص و غير معصوم باشند حالى كه حضرت رب - العزّه و رسول بزرگوار او مىخواهند رازهاشان را محفوظ دارند و شريعتشان را پايدار نگاهدارند ، و بدون سستى و مانده گى بطور مستمر به كار اين جهانى و آن جهانى پردازند .\r\n","description":"","footnote":"","page_name":" 80 ","page_number":94},
  {"content":"\r\nدر امامت امام عصر ( ع )\r\nبخش 77\r\n\r\nو اى محمد اى فرزندم - كه اميدوارم خداى آنچه را كه او را از تو خشنود مىگرداند در دلت اندازد - بدان كه غيبت مولاى ما حضرت ( مهدى ) كه دوست و دشمن را شگفتزده كرده است ، خود دليلى بر امامت آن بزرگوار و امامت نياكان پاك او - كه درود خداى بر آنان باد - مىباشد . چه اگر به كتابهايى مانند كتاب « غيبت » كه شيعيانى از قبيل « ابن بابويه » و « نعمانى » نوشته‌اند ، و كتاب « الشفاء الجلاله » و كتاب « ابو نعيم حافظ » كه در اخبار مهدى و چگونگىهاى وى و حقيقت ثبوت در خروج و ظهور اوست ، و به كتابهايى كه در كتاب « طرايف » به آن اشارت كرده‌ام ، مراجعه كنى بينى كه همه يا بيشتر آنان پيش از تولَّد آن حضرت ( ع ) مراجعه كنى بينى كه همه يا بيشتر آنان پيش از تولَّد آن حضرت ( ع ) خبر داده‌اند كه او غيبت خواهد كرد ، غيبتى چندان دراز كه بعضى از معتقدان به امامت آن بزرگوار ( ع ) از عقيدهء خود باز گردند و منكر امامت او شوند . پس اگر آن بزرگوار به غيبتى چنين دراز مدت ، دست نمىزد امامت او و نياكان پاكيزه اش مورد طعنه قرار مىگرفت .\r\nبنا بر اين غيبت او دليل بر حقّانيت پيشوايان - كه درود خداى بر آنان باد - و صحّت امامت و غيبت آن امام و حجتى عليه مخالفان او خواهد بود . افزون بر اين ، بيايد دانست كه غيبت آن حضرت از آنان كه شرف ديدار او نصيبشان نمىشود از آن روست\r\n","description":"","footnote":"","page_name":" 81 ","page_number":95},
  {"content":"\r\nكه خود آن اشخاص از پيروى آن حضرت و از اطاعت حضرت پروردگار جهانها ، روىگردانند .\r\nبخش 78\r\nو اى فرزند ، اگر توفيق كشف حقايق و يافتن رازها به تو عنايت گردد ، همانا از امر حضرت ( مهدى ) چنانت بياگاهانم كه هيچ گونه ترديد در دلت نماند ، و نيازى به دليل عقلى در روايات نداشته باشى . زيرا آن حضرت عليه السّلام بيشك زنده است و تا پروردگار مهربان و كريم كه تدبير كار جهان به دست اوست اجازت ندهد از آشكار شدن و اظهار امر معذور است . اين نكته به حضرت او ( ع ) اختصاص ندارد بلكه در مورد بسيارى از پيامبران و جانشينانشان نيز چنين بوده است . پس به اين امر يقين داشته باش ، و اين عقيده را قبله خود كن و بدان كه در نظر پدر تو وجود آن امام گرامى ( ع ) از وجود آفتاب جهانتاب روشنتر و آشكارتر است .\r\nبخش 79\r\nبراى من چنين اتفاق افتاد كه وقتى در مجلسى يا مخالفان فراهم آمده آمديم . از آنان پرسيدم شما به اماميه چه اعتراضى داريد ؟\r\nاينك بىتقيه و بىملاحظ علت مخالفت خود را توضيح دهيد ، تا اگر بتوانم آن را پاسخ گويم . آنگاه براى اينكه آزادانه سخن گفته شود در آن محل اجتماع را بستيم تا ديگرى به ما راه نيابد . مخالفان گفتند اعتراض ما به اماميه اينست كه به صحابه رسول اكرم ( ص ) زبان تعرّض دراز مىكنند و از آنان به بدى ياد مىنمايند و به رجعت قائلند و\r\n","description":"","footnote":"","page_name":" 82 ","page_number":96},
  {"content":"\r\nمتعه را روا مىشمارند و به امامت ( مهدى ) قائلند و گويند كه او در اين مدت دراز زنده است .\r\nآنگاه به پاسخ آنان گفتم : اما در بارهء تعرض به صحابه و بدگويى از آنان ، شما خود آگاهيد كه بسيارى از صحابه ريختن خون يك ديگر را جايز مىدانستند و به كشتن يك ديگر مبادرت مىكردند ، براى مثال جنگ طلحه و زبير و عايشه را ياد آورى مىكنم كه با مولاى ما على ( ع ) ساز كردند و نبرد معاويه را با آن مولاى بزرگوار گوشزد مىكنم .\r\nبسيارى از صحابه اعتراض به يك ديگر را واجب مىدانستند و از يك ديگر مذمّت مىكردند ، و كار را به آنجا مىكشاندند كه بر فراز منبر آشكارا به لعن و صب و دشنام و ناسزا گويى زبان مىگشودند .\r\nدر اين صورت اين راه را ، راه بدگويى و لعن را آنان خود گشودند ، و به مردم آموختند اگر صحابه را بر اين كار بهانه اى باشد ، همانا كه بهانهء مردم كه پيروى آنان كردند موجه تر و منطقىتر است ، بنا بر اين ، آن زمره مردم نه تنها از تعصبى كه به آنان نسبت مىدهيد دورند ، كه در اين كار بيگناهند .\r\nامّا عقيده به رجعت : شما خود به اين روايت رسول اكرم ( ص ) قائليد كه فرمود : ( در اين امت نيز امورى روى خواهد داد كه در ديگر امتها روى داده است . ) اما در قرآن كريم به زنده شدن جماعتى پس از مرگ تصريح شده است .\r\n* ( أَ لَمْ تَرَ إِلَى الَّذِينَ خَرَجُوا مِنْ دِيارِهِمْ وَهُمْ أُلُوفٌ حَذَرَ الْمَوْتِ فَقالَ لَهُمُ الله مُوتُوا ثُمَّ أَحْياهُمْ ) * ( سوره بقره آيه 244 )\r\n","description":"","footnote":"","page_name":" 83 ","page_number":97},
  {"content":"\r\nآيا نمىبينى مردمى را كه هزاران تن بيم مرگ را ، از ديار خود بيرون رفتند ، آنگاه خداى به ايشان فرمان داده كه ( بميريد ) ، سپس آنان را زنده گردانيد ؟\r\nاين است همان رجعت كه اماميه به آن قائلند ، و امرى كه در امت سابق روى داد در اين امت نيز بايد روى دهد . آنگاه كسانى كه در آن انجمن حاضر بودند سخنان مرا پذيرفتند .\r\nامّا مسأله متعه شما شيعه را واداشتيد كه به مشروع بودن متعه معتقد گردد .\r\nبه اين توضيح كه در صحاح خود از ( جابر بن عبد الله انصارى ) و ( عبد الله بن عباس ) و ( عبد الله بن مسعود ) و ( سلمه بن اكوع ) و ( عمران بن حصين ) و ( انس بن مالك ) كه همه از بزرگان و نام آوران صحابه بوده‌اند روايت كرده‌ايد كه : رسول بزرگوار رحلت كرد و آن را حرام نفرمود : پس ، وقتى شيعه ديد كه رجال شما و صحاح كتابهاى شما رجال و راويان شما را تصديق كرده‌اند ، مجمع عليه را اخذ كردند و مطالبى را كه در آن منفرد بودند رها نمودند .\r\nامّا در ازاى غيبت : اگر كسى بگويد من مىتوانم در شطَّ بغداد روى آب حركت كنم موجب شگفتى شنوندگان مىگردد و همه براى ديدن ادعاى او گرد مىآيند ، و اگر ببينند كه او بر آب راه مىرود بيشك غرق شگفتى و حيرت مىشوند . اينك اگر شخصى ديگر حضور يابد و همين ادعا را تكرار كند ، مردم باز دچار حيرت مىشوند اما حيرتشان از دفعه اول كمتر است و بسا كه عده اى از شنوندگان براى ديدن حركت مدعى بر روى آب درنگ نكنند و پراكنده شوند . اينك فرض كنيد شخص سومى پيدا شود و همان ادعا را تكرار كند - شايد براى ديدن صحت ادعاى او مردمى بسيار اندك\r\n","description":"","footnote":"","page_name":" 84 ","page_number":98},
  {"content":"\r\nبر جاى بمانند و آنان هم كه مىمانند از حركت او بر روى آب چندان متحير نشوند و بارى اگر اين ادعا از طرف شخص چهارم و پنجم تكرار شود بسا كه ديگر هيچ كس براى تماشاى واقعه بر جاى نماند و اگر هم كسى ماند از آن كار متحير نگردد . زيرا كار او پس از چندين بار تكرار كه نظير آن را ديده‌اند ، كارى عادى جلوه كند .\r\nاين سه تن كه گفتم از نوع بشرند و عمرى چنين دراز دارند ، پس ، درازى زندگى استبعاد ندارد و مايه حيرت نيست . پس چرا نپذيريم كه يكى از افراد عترت رسول گرامى ( ص ) را عمرى چنين طولانى باشد و آيتى از آيات الهى را نمودار سازد . شما خود در اوصاف « مهدى » ( ع ) روايت كرده‌ايد كه ( انّه يملأ الارض قسطا و عدلا بعد ما ملئت جورا و ظلما ) ( عدل و داد او سراسر زمين را فرا مىگيرد ، زان پس كه از ستم و ناروايى پر شده باشد . ) اگر اندكى بينديشيد و مطلب را وارسى كنيد همانا مىپذيريد كه خاور و باختر جهان و دور و نزديك آن را از عدل و داد سرشار كردن ، شگفتى انگيزتر از طول عمر آن بزرگوار ( ع ) است و از كرامات نزديك الهى است نسبت به اولياى خود .\r\nنيز شما خود گواهى داده‌ايد كه پيمبر معظَّم « عيسى بن مريم » ( ع ) در نماز به آن حضرت اقتدا مىكند و در نبردها مددكار آن بزرگوار ( ع ) خواهد بود . اين امور حيرتبخشتر و بزرگتر از عمر درازى است كه مايهء حيرت شما شده است .\r\nوقتى سخن به اينجا رسيد ، حاضران مجلس گفته‌هاى مرا پذيرفتند . اگر مطالبى بيش از آنچه گفتم نياز داشته باشى به كتاب « طرايف » و ديگر كتابها مراجعه كن .\r\n","description":"","footnote":"","page_name":" 85 ","page_number":99},
  {"content":"\r\nبخش 80\r\nو اى محمد ، اى فرزندم - كه اميدوارم پروردگار جل جلاله ترا به آنچه منظور ذات پاك اوست به دست كمال سعادتمند كند و ترا به كمال نيكبخت فرمايد .\r\nبدان كه من گروهى از دشمنان متعصب جدّت على ( ع ) را ديدم ، گروهى كه از نعمت بخشىهاى خداى جلّ جلاله به آن بزرگوار جاهل بودند ، عقيده داشتند كسانى كه پس از جدّ بزرگوارت ( ص ) بعضى از ديار كافران را گشودند در گشودن شهرهاى كافران به پايه اى رسيدند كه جدّ بزرگوارت به آن پايه نرسيده بود .\r\nاينك اى فرزند من - به تحقيق كه گشودن شهرها و تسلط بر مردمان بيشتر بدست مردمى فاسد و تباهكار روى داده است ، بدست گروهى كه از اين لشكركشىها و فتوحات منظورشان رضاى سلطان عباد ، حضرت پروردگار نبوده است ، و چنين روايت كرده‌اند كه همه جهان را كافرى به نام « شدّاد بن عاد » و گروهى ديگر از سركشان بدخواه به قبضهء تصرّف خود در آوردند . شهرهايى را كه مسلمانان گشودند پيش از فتح ، همه در تصرف پادشاهان شرور و كافر بوده است و تسلط آن بدكاران دليل صلاحيت آنها نبوده است .\r\nو تاريخى كه دانشمندان نوشته‌اند ، همه گوياى آن است كه در اين سراى گذرا پادشاهان و سلطه گران ستمگار و واليان نيرنگباز و بدكار بر پيمبران و اوليا و اوصيا چيره بوده‌اند . پادشاهان نادان بنى اميه آن ديوانگان كه مايه ننگ و عار اسلامند بسيارى از شهرهاى كافران\r\n","description":"","footnote":"","page_name":" 86 ","page_number":100},
  {"content":"\r\nرا گشودند كه كسى پيش از پدرت على ( ع ) امير مؤمنان ، به آن درجه پيروزى نايل نشده بود و بديهى است كه فتوحات بنى اميه بىآبروى نادان دليل صلاحيت آنها نبود .\r\nبخش 81\r\nاى فرزند بدان كه فتحهايى كه پس از جد بزرگوارت ( ص ) دست داد به تاييد حق جل جلاله و يارى او بود به صورت گرفتن آنچه وعده داده بود . نياى بزرگوار تو ( ص ) به نيروى پيمبرى آنچه حق تعالى شانه خبر داده بود دريافته بود و گروهى از مسلمانان به نيروى نبوت او مىدانستند كه كشورهاى ايران و روم ( كشورهاى كسرى و قيصر ) گشوده خواهد شد . نيز از فتح بلاد ديگر بعد از خود آگاهى داده بود ، و مسلمانان راستى گفتار و صدق وعده آن رسول معظم ( ص ) را آزموده بودند و شنيده بودند كه قرآن كريم به اين ناطق است كه :\r\n* ( لِيُظْهِرَه عَلَى الدِّينِ كُلِّه وَلَوْ كَرِه الْمُشْرِكُونَ ، ) * ( سوره توبه آيه 33 ) تا آن دين را بر همه دينها چيره گرداند گر چه مشركان را ناخوشايند است .\r\nو جماعتى از اصحاب تاريخ به درستى نكاتى كه به آن اشارت كردم گواهى داده‌اند و به ياد دارم كه ( اعثم ) در تاريخ خود مطلبى را گفته است كه مفاد آن چنين است كه ابو بكر ، ( ابو عبيده ) و سپاه را به روم گسيل داشت و پيش از فتح آن ديار ازين جهان در گذشت . بعدها مسلمانان در زمان خلافت « عمر » آن ديار را گشودند . در آغاز حركت به سوى روم عده اى به « عمر » گفتند كه در\r\n","description":"","footnote":"","page_name":" 87 ","page_number":101},
  {"content":"\r\nمعيّت سپاه حركت كند بعضى ديگر گفتند با سپاه برون نرود . آنگاه « عمر » از پدرت على ( ع ) پرسيد يا ابا الحسن تو در اين باب چه مىفرمايى ؟ على عليه السلام فرمود : « اگر با سپاه بيرون روى پيروز خواهى شد و اگر در شهر اقامت كنى باز هم پيروز خواهى بود . چه ، پيمبر گرامى به ما پيروزى اسلام را وعده فرموده است . » آنگاه « عمر » گفت راست مىگويى ، و تو وارث علم رسول الله ( ص ) مىباشى . اينك اى فرزند ، مىبينى كه فتح بلاد ، جز به نيروى اين وعده‌هاى درست و عنايات فائقه الهى نبوده است . آنان كه در مدينه بر جايگاه خلافت تكيه زده بودند وجود و عدمشان يكسان بود . آنسان كه پدرت على عليه السلام به عمر فرمود اگر به روى پيروزى اگر نروى هم پيروزى .\r\nبه نظر من اين كشورگشايىها گشايىها باعث گردنكشى و خودستايى و كور دلى شد و آن محتاج به شرح و تفصيل است زيرا كسانى كه آن كشورها را گشودند مردم آن سامانها را به پيروى كسانى هدايت كردند كه بر پدرت على امير المؤمنين ( ع ) پيشى جستند و آنان از معرفت اسرار پروردگار جهانها و از رازهاى سيد المرسلين دور بودند و مردم آن ديار را از گمراهى كفر و بهتان به گمراهى ديگر كشاندند و آن گمراهى اين بود كه عده اى خود را بر پدرت على ( ع ) مقدم داشتند و آن پيشى جستن آنان را ضلالتى بود مستمر كه تا امروز همچنان ادامه دارد . پس كدامين فتح مايه برترى آنان بود جز فتحى كه دلها را تاريك و ديده‌هاى بينش را نابينا ساخت ؟ من در تاريخى كه مخالفان شيعه نيز نويسنده آن را در اين مسأله متهم نمىدانند ، چنين خواندم كه وقتى روميان عليه مسلمانان دست يكى شدند تا آنان را از\r\n","description":"","footnote":"","page_name":" 88 ","page_number":102},
  {"content":"\r\nديار خود برانند ، چيزى كه بيشتر به مسلمان دل و جرأت و اميد مىداد و پشتشان را گرم مىكرد خوابهايى بود كه ديده بودند ، و آن خوابها به پيروزى مسلمانان دلالت مىكرد و سبب آن قصور علمى آنان و قصور علم زمامدارانشان به اسرارى بود كه در مقابل آنان قرار داشت .\r\nاى فرزند ، به عقيده من اگر امور اسلام و مسلمانان در دست پدرت على ( ع ) بود كه جدت رسول الله ( ص ) مردم را به آن بزرگوار راهنمايى فرموده بود ، همانا كه كشورها با استقامت گشوده مىشد و تا روز قيامت همچنان مفتوح باقى مىماند و از رازهاى فتح آن كشورها و پايان احوال آن ديارها جدت محمّد ( ص ) به وديعه به على امير مؤمنان ( ع ) مىگفت و به او مىآموخت و مر دانشمندان روم را از آن رازها و از ديگر رازهاى اسلام آگاه مىفرمود و اميد آن مىرفت كه بدون كشته شدن كافر و مسلمان كشورها گشوده گردد و گمراهان از تيره گى گمراهى رهايى يابند و چنان شود كه على عليه السلام فرموده بود كه : ( به خداى سوگند اگر بر كرسى قضا مىنشستم ميان اهل تورات با موازين تورات حكم مىكردم و ميان اهل انجيل با موازين انجيل ، و ميان اهل زبور با موازين زبور و ميان اهل قرآن با قرآن ، آنسان كه اگر هر يك از آن كتابها مجسم مىگرديد مىگفت كه على ابن ابى طالب بر حسب اين كتاب به حكم الهى داورى كرد « .\r\nآيا نمىبينى كه چگونه آن بزرگوار در بصره به جنگهاى خود و قتل خوارج و بقاى معاويه بعد از خود آگاه بود و از حوادثى كه بعدها بر ياران خاص او گذشت خبر داد و آن حوادث همه اتفاق افتاد .\r\n","description":"","footnote":"","page_name":" 89 ","page_number":103},
  {"content":"\r\nبخش 82\r\nو اى فرزند نكته اى كه ترا به اين دلالت مىكند كه خليفگان امت كه بر پدرت على امير مؤمنان ( ع ) پيشى جستند اهل كوشش در دين نبودند اين است كه جدت محمّد ( ع ) در زمان زندگانى خود در هيچ يك از جنگها و فتوحات و نبردهاى خود آنان را صالح ندانست و هنگامى كه ابو بكر را فرستاد تا سوره « برائت » را براى مشركان تلاوت كند خداى جل جلاله ابو بكر را از اين كار عزل فرمود و جاى او را به على امير مؤمنان ( ع ) داد .\r\nو هنگامى كه نياى تو محمد ( ص ) آنان را به جنگ خيبر فرستاد شكست خورده گريختند و چيزى نمانده بود كه احترام سيد المرسلين بلكه احترام فرستنده او ، پروردگار جهانها از ميان برود .\r\nو ناموس دين بشكند . اما جدت محمد ( ص ) كار را تلافى فرمود ، پدرت على امير المؤمنين ( ع ) را به آن جنگ فرستاد و او پيروز گرديد و قلعه خيبر را گشود و هراس همه را از ميان برد ، و او به مراد خود رسيد .\r\nبخش 83\r\nو اى فرزند ، اى محمد ، كه اميدوارم خداى جل جلاله به تو توجه فرمايد تو و جلال خود بر تو آشكار كند . و اينسان ترا جمال بخشد .\r\nكافى است بدانى كه آغاز نيروى رسالت جدّت\r\n","description":"","footnote":"","page_name":" 90 ","page_number":104},
  {"content":"\r\nمحمد ( ص ) واقعه ( بدر كبرى ) بود و جدّت ابو بكر و عمر را از آن مقام عزل فرمود و در آن كار به يارى كودكان انصار و كمك فرشتگان نياز داشت . كسانى كه در آن واقعه حاضر بودند يا توانايى دستيارى با مسلمانان را داشتند از وظيفه تخلف نكردند ، جز بانوان و مانند آنان كسانى كه از آتش جنگ مىهراسيدند و از بىياورى و شكست بيم داشتند . پس بر كنار كردن اين دو تن از چنان مقامى ، و از مباشرت در جنگ و بودن در صف نبرد بىآنكه كشته يا مجروح شده باشند ، نصى است بر اينكه آنان شايسته رياست و سرپرستى امت نبوده‌اند ، و گوياى آن است كه آنان در خور پايه اى نبودند كه به همّت بلند نياز داشته باشد .\r\nبخش 84\r\nاى فرزند ، جدّت محمّد ( ص ) به اين كار هم بس نكرد و در لحظه‌هاى پايان زندگى ( اسامة بن زياد ) را كه نوجوانى از نوجوانان مسلمانان بود رياست داد و امت را بنا به نص الهى كه در باره رسول اكرم ( ص ) مىفرمايد : « انّه * ( ما يَنْطِقُ عَنِ الْهَوى إِنْ هُوَ إِلَّا وَحْيٌ يُوحى » ) * زير سرپرستى اسامه قرار داد . اين نص نزد عارفان نصّى عظيم شمرده مىشود و حاكى از اين است كه آن دو نفر از كسانى بودند كه زير نظر و مراقبت نورسى از جمله مستضعفان قرار گرفتند .\r\nآيا با اين كيفيات و اينكه رسول اكرم ( ص ) اسامه را به سردارى سپاه برگزيد ، گزينش آن رسول معظم ( ص ) را وارونه كنند و يكى از آنان را بر همه اهل اسلام مقدم دارند ؟ اين كار از طرف كسى كه به آن آغاز كرد غلطى بزرگ بود و براى اين امّت مصيبتى\r\n","description":"","footnote":"","page_name":" 91 ","page_number":105},
  {"content":"\r\nعظيم به شمار مىآيد و براى مسلمانان بلا محسوب مىگردد . روزى كه مردم اولين و آخرين اجتماع خواهند كرد ، مخالفت آن دو نفر با نص رسول اكرم ( ص ) و تعيين پيشوا ، خداى جهانها و سيد مرسلين ( ص ) را حجتى قاطع خواهد بود ،\r\nبخش 85\r\nو اى فرزند اى محمّد ، - كه خداى جل جلاله ترا به كمال نعمتهاى خود گرامى داراد و از بندگان خالص خود قرار دهاد - بدان كه اقتضاى آينده نگرى جدّت محمد ( ص ) كه در زمان حيات كسانى را كه بر پدرت على ( ع ) پيشى گرفتند از مقام جهاد ، و مبارزه با اقران بر كنار كرد سعادت اسلام و مسلمانان بود و مقتضى چنان بود .\r\nكه پس از رحلت رسول اكرم ( ص ) در مدينه باقى بمانند تا در فتح كشورهاى كافران دخالت نكنند و تنها نام و صورت خيالى آنها باعث بيم مشركان باشد . تخلف آنها از جنگ در معيت مسلمانان براى جدت محمد ( ص ) نشانه اى بود تا آنچه را كه از فتح كشورها وعده داده بود و دلالت بر صحت آينده نگرى وى ( ص ) مىكرد صورت پذيرد . اگر در بعضى كشورگشايى حضور مىيافتند دور نبود كه از دست آنها كارى صادر شود كه در جنگ خيبر و جنگهاى ديگر از فرار و رها كردن جهاد و هلاكت بندگان خدا از طرف آنها روى داد .\r\nبه عبارت ديگر تخلف آنان از جنگ در ركاب مسلمانان براى جدت محمد ( ص ) نشانه اى از اين معنى بود كه وعده فتح كه به مسلمانان داده بود ، صورت پذيرد . و اگر شمه اى از فتح شهرها واقع مىشد دور نبود كه آنان چنان كه در « خيبر » و در بعضى\r\n","description":"","footnote":"","page_name":" 92 ","page_number":106},
  {"content":"\r\nجنگهاى ديگر كردند به فرار و ترك جهاد مبادرت كنند و خون بندگان خدا ريخته شود .\r\nبخش 86\r\nو اى محمّد ، فرزندم ، - كه خداى جل جلاله با نعمت دائم و عافيت پيوسته و پايدار خود ، ترا از آنچه از حضرت او بازت مىدارد حفظ فرمايد - بدان كه اسلام آوردن آنان كه بر پدرت على ( ع ) پيشى جستند و همچنين تزويج جدت محمد ( ص ) با آنان و تزويج آنان با آن بزرگوار دلايلى داشت كه مردمى كه خداى تعالى به آنان ديده بينش داده است به آن واقفند .\r\nشيخ طبرسى « احمد بن على بن ابو طالب » در كتاب « احتجاج » و غير آن ياد آورى كرده است كه « مهدى » عليه السلام فرموده است كه سبب اسلام آوردن آنان اين بوده است كه از يهودان شنيده بودند كه به زودى محمد ( ص ) ظهور خواهد كرد و عرب و عجم به زير فرمان او خواهند آمد ، و بر همه كشورها چيره خواهند شد ، و بر صحت اين پيش بينى دلايلى ابراز كرده بودند . وقتى آن نشانه‌ها را در او ديدند در طلب رياست ، به دست او ( ص ) اسلام آوردند . كتاب « دانيال » كه فشردهء كتاب « ملاحم » است و اينك در اختيار من است متضمن مطالبى است حاكى از آنكه ابو بكر و عمر از كتاب ( دانيال ) كه نزد يهودان بوده است فهميده بودند كه رسول بزرگوار ( ص ) سرور جهان خواهد شد و پس از او مردى از « تيم » و مردى ديگر از « عدى » به جاى پدرت على كه بايستى به جاى جدت مىنشست خواهند نشست . و چگونگىهاى آن دو تن را نيز شناخته\r\n","description":"","footnote":"","page_name":" 93 ","page_number":107},
  {"content":"\r\nبودند و آن نشانه‌ها را در جدّت و در خويشتن يافتند ، از اين رو پيرو جدت شدند و به دست او اسلام آوردند تا ولايتى را كه « دانيال » در كتاب خود گفته بود بدست آورند .\r\nپس اى محمد اى فرزند ، چنان كه « مهدى » عليه السلام و « دانيال » ( ع ) گفته بودند حال چنين است كه آن دو به طمع رياست دنيا مسلمان شدند و هرگز از جدت محاربه با قبايل را نمىخواستند ، و نمىخواستند به كارى دست زنند كه بين آن دو با همانندانشان دشمنى روى دهد اما پدرت على ( ع ) در مقابل هر كس كه خداى و رسول او اراده مىكردند چه خويش و چه بيگانه و چه ضعيف و چه قوى بپاى بر مىخواست . پس آن دو مانند باز شكارى ، آرام كمين كردند و به سوى او حمله بردند و جدت رسول اكرم را به خاك نسپرده رها كردند حتى براى نماز به جسد مطهّر او « ص » نيز حضور نيافتند .\r\nبخش 87\r\nاما داستان ازدواج بين پيشينيان تو با آنان ، اى فرزند اى محمّد چنين بود كه خداى جل جلاله نياى تو محمّد ( ص ) را آگاه كرده بود كه پس از او بر اسلام چه خواهد گذشت . و امت او با وجود نص او به امامت پدرت على ( ع ) چه مخالفتها خواهند كرد و خداى جل جلاله امت را عذاب خواهد فرمود و آنان را چنان كه مىفرمايد :\r\n* ( وَكَذلِكَ نُوَلِّي بَعْضَ الظَّالِمِينَ بَعْضاً بِما كانُوا يَكْسِبُونَ ) * ( سوره انعام آيه 129 ) و اين چنين ، بعضى از ستمگران را بر بعضى ديگر به سبب دستاوردشان چيره مىگردانيم .\r\n","description":"","footnote":"","page_name":" 94 ","page_number":108},
  {"content":"\r\nبه چيره گى كسانى كه بر پدرت على ( ع ) پيشى گرفتند مبتلا خواهد كرد . من در كتاب « طرائف » آگاهى جدّت محمّد ( ع ) را از ماجراى حال امت خود پس از رحلت به روشنى بيان داشته‌ام و در آن كتاب به تو ياد آورى كرده‌ام كه چگونه مىخواستند سراى فاطمه عليها سلام را با هر كس كه در آنجا بود بسوزانند . در آن روز عباس در آن خانه بود و على ( ع ) جدّت و حسن و حسين و عده اى از اخيار . نيز بيان كرده‌ام ، كه ( عمر ) در شورا به حيله متوسل شد كه اگر جدت على ( ع ) توصيه « عمر » را نپذيرد به قتل برسد ، و گفتم كه در روز سقيفه چگونه معاويه براى اينكه اهل بيت نبوت را درمانده كند كوششها كرد و چگونه پسرش يزيد به شهادت حسين عليه السلام دست يافت و كالبد شريف مطهرش را لگدكوب سم ستوران كرد ، و سر مقدّسش را و سرهاى مطهر اصحابش را در شهرهاى اسلام بر نيزه زده اينجا و آنجا برد و حرم مطهر آن بزرگوار ( ع ) را به اسارت در شهرها گرداند ، گويى اسيرانى كافر بودند ؛ نيز در آن كتاب به توضيح گفته‌ام كه معاويه فرزند خود يزيد را به دست مسلمانان و بعضى اصحاب گمراه و گروهى كه در فساد و تباهى يا آنها همكارى كردند بر مردم دست تسلط داد ، تا آنجا كه يزيد اهل مدينه را قتل عام كرد و زنان مردم آنجا را اسير نمود و از آنان بيعت گرفت كه بندگان يزيد بن معاويه باشند ، و خانه كعبه را به منجنيق بست و خون اهل حرم را ريخت و پاى را در شرارت و ناكسى به جايى گذاشت كه كافران و اشرار به آنجا پاى نگذاشته بودند ، و پدرت - كه درود پروردگار نثار او باد - و صالحان را بر منبر مسلمانان ناسزا گفت و لعن كرد ، و اين كارى بود كه پادشاهان ديار كفر چنان نكرده بودند ؛\r\n","description":"","footnote":"","page_name":" 95 ","page_number":109},
  {"content":"\r\nپس آنها هر شيعه صالح را كه توانستند كشتند دور نبود كسانى كه بر پدرت على امير المؤمنين پيشى جستند ، بر معاويه و يزيد در تباهكارى و دنياطلبى و دين فروشى پيشدستى كنند : اگر عنايات الهى و لطف او به جدّت محمّد ( ص ) به سبب ايجاد رابطه ازدواج با آنان نبود و جدت حسن ( ع ) با معاويه صلح نمىكرد ، همانا كه از اسلام و از تبار پيمبر اكرم ( ص ) چيزى باقى نمانده بود و گمراهى و تباهى و دشمنى و بهتان از روزگار جاهلى جهانگيرتر شده بود . و با لله جلّ جلاله المستعان . پس به دلايلى كه گفتم خداى جلّ جلاله به جدّت محمّد ( ص ) و پيوستگان وى اجازه داد كه از آنها زن بخواهند و اگر آنان داوطلب ازدواج با خاندان آنان شدند موافقت كنند ، تا تبار آن بزرگوار ( ص ) و پيشوايان پاك - كه بر آنان درود باد - از هلاكت برهند و به سلامت برسند .\r\nپيش از اسلام روش مردمان چنين بوده است كه براى رستن از بيم و دشمنى پادشاهان و متاركه جنگ و ايمنى شهرها و آسودگى خاندانها و رسيدن به مقصود به ازدواج با خانواده‌ها متوسل مىشدند و با آن وسيله صلح و صفا ايجاد مىكردند .\r\nآيا چنين اطمينانى موجود بود كه كسانى كه بر پدرت على ( ع ) پيشى جستند و پس از جدت محمد ( ص ) بر كرسى پادشاهى نشستند و كمال قدرت و شوكت بدست آوردند ، اهل بيت رسول اكرم ( ص ) را مستأصل نكنند و به دست هلاكت نسپارند و آثار شريعت را نابود نسازند ؟\r\nمن در كتاب « طرايف » بيان كرده‌ام كه چگونه با گفتار و كردار جدّت محمّد ( ص ) معارضه و مخالفت كردند و هر جا كه\r\n","description":"","footnote":"","page_name":" 96 ","page_number":110},
  {"content":"\r\nتوانستند به سوى او تير طعن روانه ساختند و به ملامت آن رسول معظم ( ص ) پرداختند و هنگام رحلت چون خواست براى مردم منشورى نويسد ، و عهدنامه اى تنظيم فرمايد تا امت هرگز گمراه نشود ، عمر نگذاشت و مخالفت كرد تا جايى كه جملهء ( انّه ليهجر ) بر زبان راند و در اوراق بعد در باره آن سخن خواهم گفت . معناى اين كلمه نزد اهل لغت « هذيان » و « ياوه گويى » است . خلاصه آنكه عمر در آن لحظه مانع آن شد كه جدّت محمّد وصيتنامه اى بنويسد تا مانع هلاكت اهل اسلام باشد . نگذاشت و بسيارى از اسلاميان از همان ايام گمراه و تباه شدند .\r\nبخش 88\r\nو اى فرزند اى محمد - كه خداوند جل جلاله در دنيا و دين عزيزت گرداناد ، و مشمول اين فرموده خويش قرارت دهاد :\r\n* ( وَلِلَّه الْعِزَّةُ وَلِرَسُولِه وَلِلْمُؤْمِنِينَ ) * ( سوره واقعه آيه 63 ) عزت مر خداى راست و فرستاده او را و گرويده گان را .\r\nبدان كه ابو بكر و عمر دست به دو كار بزرگ زدند كه پايه همه فسادها و تباهىهايى شد كه تاكنون در جهان اسلام روى داده است و تا رستاخيز همچنان روى خواهد داد .\r\nيكى از آن دو ، هنگام زندگانى رسول بزرگوار ( ص ) بود و آن ديگرى پس از رحلت آن گرامى ( ص ) و اين دو عمل جز ديگر كارهاى آنهاست كه مايه گمراهى و هلاك بسيارى از مردمان شد .\r\nاما قسمت نخستين : ( بخارى و مسلم ) در دو صحيح خود ، و ديگر راويان كه به صدق و امانت معروفند بدون اختلاف ، همه\r\n","description":"","footnote":"","page_name":" 97 ","page_number":111},
  {"content":"\r\nچنين روايت كرده‌اند كه جدّت محمد ( ص ) هنگام وفات فرمان داد كه : « براى من قلم و دوات آوريد تا براى شما چيزى بنويسم كه هرگز گمراه نشويد . » عمر رعايت حق بزرگ آن رسول مكرم ( ص ) را نكرد و در حضور مقدسش به جسارت لب گشود و گفت : « انه ليهجر » يعنى ( او هذيان مىگويد ) واى بر او و بر آنان كه در اين مصيبت بزرگ و بدبختى بيمانند ازو پيروى كردند . معناى اين كلمه نزد اهل لغت همانست كه گفتم ، و قابل هيچ تأويل و تفسير نيست . وقتى رسول اكرم ( ص ) اين سخن را شنيد و حجت خداوند و حجت او بر مردم تمام شد ، فرمان داد كه از بستر او دور شوند ، و فرمود در حضور من منازعه و جدال روا نيست .\r\nپس ، از آن روز تا روز رستاخيز ، هر گمراهى و تباهى روى دهد ، پنهانى يا آشكار ، « عمر » و پيروانش موجب آنند و نمىدانم كيفر اين كار در روز رستاخيز چه خواهد بود ؟ ( عبد الله بن عباس ) از هول فسادى كه در جهان اسلام در اثر آن كار روى دادنى بود چنان گريست كه اشكش زمين را تر كرد و گفت : ( ان الرزيه كل الرزيه ما حال بين رسول الله و بين كتابه ) ( همانا كه مصيبت ، بلكه همه مصيبت ، آن بود كه ميان رسول الله ( ص ) و نوشته او حايل شد . )\r\nبخش 89\r\nو اى محمّد ، فرزندم ، بدان كه بيم عميق آن اشخاص از مكتوبى كه جدّت محمد ( ص ) مىخواست بنويسد اين بود كه مبادا در اثر آن نوشته گمراهى امت از بين برود . آيا كسى جز طالب گمراهى و فساد چنين آرزويى دارد ؟ بخصوص كه خداى تعالى در\r\n","description":"","footnote":"","page_name":" 98 ","page_number":112},
  {"content":"\r\nوصف جدّت محمد ( ص ) مىفرمايد * ( وَما يَنْطِقُ عَنِ الْهَوى إِنْ هُوَ إِلَّا وَحْيٌ يُوحى ) * او از روى دلخواه و هوس سخن نگويد ، گفته او جز وحى كه به او الهام مىگردد نيست ( سوره نجم آيه 4 ) يعنى آنسان كه رسول اكرم هرگز از طرف خود يا از روى هوس سخنى نگويد بخصوص كه خبر از عدم گمراهى تا روز رستاخيز مىدهد و اين امر را جز پروردگار هستى هيچ كس نمىداند .\r\nپس گويندهء ( انه ليهجر ) نه تنها به جدّت ( ص ) اهانت روا داشته است بلكه به خداى تعالى كه مىفرمايد * ( ( وَما يَنْطِقُ عَنِ الْهَوى ) ) * استخفاف نموده و به بنياد اسلام و ايمان حمله كرده است .\r\nبخش 90\r\nو اى فرزند اى محمد - كه خداى تعالى انوار مكاشفه را در ضميرت به وديعت گذارد ، بعضى از ارباب معرفت سبب جلوگيرى « عمر » از نوشتن عهدنامه جدت محمّد ( ص ) را چنين توضيح داده‌اند كه چون او بارها از جدّت محمّد ( ص ) شنيده بود كه آن بزرگوار ( ص ) به امامت و خلافت پدرت على ( ع ) تصريح فرموده بود ، ترسيد در آن صحيفه نام كسانى را كه مانع خلافت پدرت على ( ع ) خواهند شد به تصريح بيان كند و به دفع آنها يا كشتن يا حدّ زدن يا طرد كردن يا زندانى نمودن آنها فرمان دهد . لذا سخنى گفت كه :\r\n* ( تَكادُ السَّماواتُ يَتَفَطَّرْنَ مِنْه وَتَنْشَقُّ الأَرْضُ وَتَخِرُّ الْجِبالُ هَدًّا ) * ( سوره مريم آيه 92 ) نزديك بود آسمانها در هم نوردد و زمين بشكافد و كوهها فرو ريزد .\r\nازين رو ، او و همدستانش مجلس را بهم زدند تا بتوانند بر\r\n","description":"","footnote":"","page_name":" 99 ","page_number":113},
  {"content":"\r\nپدرت على ( ع ) پيشى جويند و به منظور خود برسند . شيوه ستمگاران است كه چون از حجت باز مانند و نيرنگشان آشكارشدنى گردد سخن طرف را قطع كنند و مجلس را از آن پيش كه نظام گيرد در هم آشوبند .\r\nبخش 91\r\nاما مصيبتهايى كه از ابو بكر در حال حيات رسول اكرم ( ص ) و پس از رحلت آن بزرگوار ( ص ) به اسلام رسيد اين بود كه جدّت محمّد ( ص ) مخالفان خلافت پدرت على ( ع ) و همه موافقان آنان را يا حاسدان و دشمنان او را در سپاه ( اسامه بن زيد ) زير درفش او قرار داد و فرمود كه از مدينه بيرون روند ، و بر خلاف عادت ، در اين كار تأكيد فراوان كرد . چنين كرد تا معارضان و دشمنان پدرت على ( ع ) در مدينه نباشند و راه خلافت پدرت على ( ع ) هموار گردد ، يا حجت او بر مردم در كوشش به منع آنان از همه سو تمام شود و باطن ستمگران آشكار آيد . ابو بكر با آن همه تأكيد رسول اكرم ( ص ) ، از سپاه ( اسامه ) بازگشت و به اين ترتيب اراده جدت محمد ( ص ) را از نظر وصول پدرت به امامت فسخ كرد و سعادت و سلامت اسلاميان را كه رسول اكرم مقرر فرموده بود ، تا روز قيامت برهم زد . بهانه اى كه براى بازگشت خود از سپاه ( اسامه ) در حضرت رسول بزرگوار ( ص ) تراشيد اين بود كه : « من چگونه نزد اسامه باشم و حال رسول اكرم ( ص ) را از واردان و مسافران باز پرسم ؟ » او ، « عمر » را هم كه در سپاه اسامه بود خواست با كسب اجازه از اسامه به مدينه آورد . اما « اسامه » رخصت نداد و « عمر »\r\n","description":"","footnote":"","page_name":" 100 ","page_number":114},
  {"content":"\r\nبدون اجازه او باز گشت . علاوه بر اين نافرمانى ، در سقيفه نيز فرمان كارها را بدست گرفت . و با نيرنگ رياست آن انجمن را اشغال كرد و با وجود مخالفت انصار با پافشارى و نيرنگ خلافت را بدست آورد . چنان كه « بخارى » و « مسلم » در صحيح خود نوشته‌اند و ديگران نيز قيد كرده‌اند ، وعده داد كه اميران را از مهاجران برگزيند و وزيران را از انصار . امّا وقتى به مقصود رسيد و بر كرسى خلافت نشست به وعده وفا نكرد و هيچ يك از انصار را به وزارت برنگزيد و در نظر اهل اعتبار و معرفت رسوا شد و به جهانيان فهماند كه همه كارهاى او حيله گرى بوده است . و به اين كار اكتفا نكرد و « عمر » را به در خانه پدرت « على ( ع ) » و مادرت « فاطمه ( ع ) » فرستاد و عباس و جماعتى از بنى هاشم نيز نزد آنان بودند و ماتمزده به امور مربوط به رحلت جدت « محمد ( ص ) » اشتغال داشتند ، او فرمان داد كه به خانه آتش در افكنند تا براى بيعت بيرون آيند . اين مطلب را نويسنده كتاب « العقد » در جزو چهارم كتاب بيان كرده است ، نيز گروهى كه در روايت كردن متهم نيستند چنين آورده‌اند كه هيچ كس از پيمبران و اوصياء و پادشاهان يكَّه در سنگدلى و ستمگرى ، و ملوك كافر كيش پيش از او چنين نكردند كه هر كس را كه در بيعت با آنان درنگ روا دارد همچنين پيروان آنان را به كشتن و زدن تهديد كنند و به آتش بسوزانند . نيز اى فرزند هرگز نشنيده‌ايم كه هيچ يك از پادشاهان يا پيمبران ، قومى را از تنگدستى به بىنيازى رسانده و از خوارى و بدبختى رهايى بخشيده ، و از نيكبختى دو جهان نصيب داده باشند و به نيروى پيمبرى خود شهرهاى ستمگاران را براى آن قوم گشوده باشند آنگاه درگذرند و از پشت خويش دخترى يگانه داشته\r\n","description":"","footnote":"","page_name":" 101 ","page_number":115},
  {"content":"\r\nباشند و به آن قوم بگويند اين دختر بانوى زنان جهانهاست و آن دختر را دو كودك هفت ساله يا كوچكتر از آن باشد آنگاه رعيّت ، آن پادشاه يا پيمبر آنان را چنين پاداش دهند كه آتش افروزند تا آن دختر و دو فرزند او را كه در مقام روح و قلب اويند بسوزانند . اما او به اين هم بس نكرد ، بر فراز منبر رفت و از خلافت دست شست سپس خويش را رسوا ساخت و « عمر بن خطاب » را به نصّ ، پس از مرگ خود خليفه دانست . آيا خردمندان صاحبدل در اين باب چه مىگويند كه كسى كه از خلافت بر كنار شده است ديگرى را به آن سمت جانشين خود كند . نكته ديگر اين است كه وصيت او به نص خلافت « عمر » ، طعنى بود كه بر خويشتن كرد زيرا او مدعى آن بود كه جدت محمد ( ص ) بخلافت كسى نصّى بيان نفرمود ، پس در حقيقت امّت را اختيار داد تا خود خليفه اى برگزينند پس با آنكه مىدانست جدت ( ص ) با آن مراتب كمالى ، كار خلافت را به انتخاب خود امّت واگذاشت چگونه بر خلاف ادعاى خود مقام خلافت را به « عمر » رها كرد آيا با اين كار خود را تخطئه نكرد ؟ آيا « ابو بكر » بر اين بود كه بينش او در باره امّت جدت « محمد ( ص ) » ، برتر از بينش پيمبر بود ، پيمبرى كه خداى جل جلاله در كتاب خود به مهربانى او در بارهء امت گواهى داده است ؟ يا ابو بكر با اين نظر خويشتن را تكذيب كرد و عملا پذيرفت كه رئيس قوم ناچار بايد كسى را به جانشينى خود به صراحت تعيين كند ، يا بيم آن داشت كه اگر عمر را معين نكند مردم به پدرت « على » امير مؤمنان ( ع ) روى آورند و به حق او و نصّ جدت محمد ( ص ) اعتراف كنند ؟ پس به تعيين « عمر » مبادرت كرد تا مانع آن شود كه مردم به راه راست مراجعه كنند . يا\r\n","description":"","footnote":"","page_name":" 102 ","page_number":116},
  {"content":"\r\nمىخواست « عمر » ، پس از و در مقام خلافت ، ماجراى او را كه به تدبير ناصواب دست زده بود پنهان دارد ؛ يا منظور او اين بود كه بنا بقول نويسنده كتاب « العقد » در اخبار طرفهء خود ، پاداش « عمر » را كه در روز سقيفه با او بيعت كرده بود بدهد ؛ نيز بخلافت عمر صريحا اظهار نظر كرد با اينكه مىدانست عمر در نظر مردم متهم است و هيچ خير و خوبى مردم را نمىخواهد زيرا نگذاشت جدت محمد ( ص ) هنگام وفات نامه اى براى مردم بنويسد و از آن طريق از گمراهى امت تا روز شمار جلوگيرى كند . او ، به سنگدلى و خشونت و ناهموارى نهاد او آگاه بود و از دشمنى وى با بنى هاشم و پدرت على امير مؤمنان ( ع ) اطلاع داشت و آن براى كسانى كه تباه شدند يا به گمراهى افتادند و از پيمبرى جدت محمد ( ص ) كه درود خداى بر او و خاندان پاكش باد به بيراهه رفتند بزرگترين مصيبت بود .\r\nبخش 92\r\nاى محمد اى فرزند كه خداى جل جلاله ترا راهى راه صواب گرداند و به نيكبختى صاحبدلان مشرف فرمايد ، بدان كه ماجراى روز « سقيفه » كه « پيمبر ( ص ) » را در بستر مرگ رها كردند و براى چيره گى و دست يافتن به امور مسلمانان مشغول نقشه كار شدند و با اهل بينش مشاوره كردند و به نهان در موارد و مصادر بچنان رسوايىها دست زدند و به همه كارها با آن اختصاصها تن در دادند .\r\nبالجمله با آن كارها كه كردند چيزى نمانده بود كه حكم پيمبرى از ميان برود و موجب زوال اساس اسلام گردد ، چه ، وقتى عرب از اهل سقيفه شنيد كه آنان به كارهاى دنيا سرگرم شده‌اند و حرمت\r\n","description":"","footnote":"","page_name":" 103 ","page_number":117},
  {"content":"\r\nپيمبرى را دست كم گرفته‌اند و آن را پاس نداشته‌اند شايد بعيد ندانسته باشند كه آنها از عقيده به پيمبر ( ص ) و به وصيت او در باره كسى كه او را به امت خود وصيت كرده بوده است خارج شده‌اند و كار حقطلبى به غلبه و چيره گى مبدل شده و حق با زورمند است . پس ، قبايل عرب در اثر اين انديشه‌ها مرتد شدند و هر قومى عقيده اى برگزيد و راهى پيش گرفت . اصحاب تاريخ منجمله عباس ( فرزند عبد الرحيم مروزى ) چنين گفته‌اند كه اسلام پس از رحلت پيمبر اكرم « ص » در عرب باقى نماند جز نزد اهل مدينه و مكه وظائف ، اما ساير مردم مرتد شدند . آنگاه « مروزى » چگونگى ارتداد مردم را شرح مىدهد و مىگويد : ( بنى تميم ) و ديگران مرتد شدند و پيرامون ( مالك بن نويرهء يربوعى « فراهم آمدند ، قبيلهء » ربيعه « همه مرتد شدند . ان قبيله داراى سه سپاه بود : سپاهى در » يمامه « با » مسيلمهء كذاب « ، و سپاهى با » مغرور شيبانى « و » بنو شيبان « ، و همه قبيلهء » بكر بن وائل « در آن سپاه بودند ، و سپاهى با » حطم عبدى « بود .\r\n« مروزى » چنين مىافزايد كه : « مردم » يمن « مرتد شدند و » اشعث بن قيس « در » كنده « و مردم » مآرب « با » اسود « به ارتداد گرويدند ، و قبيله » بنى عامر « غير از » علقمة بن علافه « نيز مرتد شدند . اى فرزند اى محمد ، اين ارتدادها از جمله موانع پيشرفت كار پدرت امير مؤمنان بود . زيرا او نمىتوانست عليه » ابو بكر « و » عمر « و عليه مردمى كه بشيوهء آنها دلبستهء دنيا بودند قيام كند و با آنها بجنگد زيرا آن مردم اميد داشتند كه وقتى آن دو به ولايت رسيدند بوسيله آنها به دنياى خود برسند اما از خلافت و رياست پدرت على ( ع ) چنان اميدى نداشتند زيرا مىدانستند كه او جز راه حق راهى نمىپيمايد و\r\n","description":"","footnote":"","page_name":" 104 ","page_number":118},
  {"content":"\r\nمردم به آن شيوه شكيبا نيستند و تحمّل حق را ندارند . پس اگر پدرت على ( ع ) با ابو بكر به منازعه برمىخاست كار به اينجا مىكشيد كه اهل مدينه با او به جنگ پردازند مردم مرتد پديدار آيند و به آنان يارى دهند . آرى ، مردم مكه اگر چه مرتد نشده بودند اما رسول اكرم ( ص ) بوسيله لشكريان خود به قهر بر آن ديار چيره شده بود و اهل آن سامان در مقابل رسول معظم ناتوان بودند و نمىتوانستند تسليم حضرت او نشوند ، در حقيقت مسلمان شدن آنها به علت مغلوب شدن بود نه قبول واقعى اسلام پس وقتى جماعتى را مىديدند كه براى از ميان بردن آثار قهر و غلبه به آنان يارى مىكنند دور نبود كه مرتد شوند و روى از اسلام برتابند . بنا بر اين آنچه ( مروزى ) و ديگران از ارتداد مردم شهرها غير از اهل « طائف » گفته‌اند ، وقتى همه مرتد مىشدند مردم اندك ( طائف ) در مقابل ارتداد ساير قبايل چه مىكردند ؟\r\nپس ، اگر پدرت على امير مؤمنان ( ع ) آتش اين سركشى و دشمنى را از راه ترك جنگ با ابو بكر فرو نمىنشاند و با مردم مدينه در مقابل آنان كه روى از اسلام گردانده بودند يارى نمىفرمود و آن آتش سركش را خاموش نمىكرد در همان وقت اسلام به كلى از ميان رفته بود و با آن اختلافهاى ضد اسلام نامى از اسلام بر جاى نمانده بود . اين رويدادها مصيبتها و عجايبى بود كه شتاب ابو بكر و عمر و كسانى كه در طلب دنياى فرو مايه در « سقيفه » اجتماع كردند و با غلبه و نيرنگ و حيله به آن رسيدند پديد آورد . آن گروه ، جدّت رسول اكرم ( ص ) را در بستر مرگ به خاندان وى ( ص ) رها كردند . گويى در نظر اهل « سقيفه » بمنزله زنى كژ خلق و نازا بود كه شوهر به علت بد رفتارى او ازو خسته شده و اميد فرزندى هم ازو نداشته باشد ، لذا از\r\n","description":"","footnote":"","page_name":" 105 ","page_number":119},
  {"content":"\r\nزنده بودن او بيزار و بمرگش شاد باشد .\r\nيكى از حقوق رسول اكرم ( ص ) پس از رحلت وى ، بويژه روز وفات آن بزرگوار ، بر عهده مردم ، آن بود كه همه مسلمانان بر خاك بنشينند بلكه خاكسترنشين شوند به كردار مصيبت رسيده گان جامه سياه پوشند و در آن روز بخصوص از خوردن و آشاميدن خوددارى كنند و زن و مرد به زارى و بيقرارى پردازند و مصيبت زده بگريند و آن روز را روزى بدانند كه عزاى آن نه در جهان مانندى داشته است و نه مانندى خواهد داشت . هيچ بهانه اى نداشتند كه آن مصيبت بزرگ را براى بدست آوردن ولايت و تحميل خود بر مردم در نظر نگيرند ، چه رسد به اينكه كارى كنند كه عقل و شرع آن را ناروا مىداند يعنى در چنان روز براى حطام دنياى پست با يك ديگر به جنگ پردازند .\r\nاى واى كه آن واقعه ، آنان را چه نكبت بار و رسوايى فزا بود ، واقعه اى كه دلها از آن خونين و چشمها گريان است .\r\nشگفتى آورترين رويدادى كه در كتابهاى مخالفان ديده‌ام ، و « طبرى » آن را در تاريخ خود ياد كرده است اين است كه « رسول اكرم ( ص ) » در روز دوشنبه در گذشت و تا شب چهارشنبه به خاك سپرده نشد « در روايت ديگر ديدم كه كالبد پاك او ( ص ) سه روز پس از رحلت به خاك سپرده شد ( ابراهيم ثقفى ) در بخش چهارم كتاب ( المعرفه ) به تحقيق مىگويد كه كالبد پاك رسول معظم ( ص ) سه روز بر خاك ماند تا دفن شد زيرا دست اندركاران سرگرم امر ولايت ابو بكر و منازعه‌هاى مربوط به آن بودند . پدرت على ( ع ) نه مىتوانست رسول بزرگوار ( ص ) را رها كند نه مىتوانست پيش از نماز گزاردن آنان بر او او را به خاك بسپارد ، نه ايمن بود كه اگر\r\n","description":"","footnote":"","page_name":" 106 ","page_number":120},
  {"content":"\r\nچنان مىكرد او را به قتل نرسانند ، نه يقين داشت كه با اين حال پس از دفن به اين بهانه كه قبل از وقت يا در جاى نامناسب كالبد پاك او را به خاك سپرده‌اند نبش قبر نكنند و كالبد پاك و مقدس او را بيرون نكشند .\r\nايزد پاك يكتا ، كسانى را كه رسول معظم ( ص ) را بر بستر مرگ واگذاشتند و سرگرم بدست آوردن ولايت و رياست شدند كه پيمبرى و رسالت آن بزرگوار اساس آن بود و آنها مىخواستند آن را از دست اهل بيت آن سرور گرامى « ص » و خاندان پاكش بيرون آورند ، از رحمت و عنايت خود دور فرماياد و محروم كناد .\r\nاى فرزند اى محمد ، به خدا سوگند نمىدانم خرد و مروت و دل آنها كه سالهاى دراز از اصحاب آن بزرگوار بودند ، با آن همه مهر و شفقت كه رسول بزرگوار به آنها روا مىداشت ، با آن همه احسان و نيكويى كه در حق آنها مىفرمود ، چگونه به اين امر رضا دادند كه چنين اهانتى به آن بزرگوار روا دارند .\r\nمولا و سرور ما « زين العابدين » ( ع ) فرمايد : « به خدا سوگند اگر آن گروه امكان داشتند و مىتوانستند سلطنت و ملك را بدون وابستگى بنام رسالت پيمبر اكرم ( ص ) بدست آورند ، همانا رسالت وى را انكار مىكردند . و بالله المستعان » .\r\nبخش 93\r\nپدرت مولانا على ( ع ) مطلبى ابراز فرموده است كه كلمات و مقال حديث مذكور گوياى آنست كه آن مطلب بيان زبان حال آن بزرگوار ( ع ) است و كلمات و سخنان شريف اوست ( ع ) و علماى\r\n","description":"","footnote":"","page_name":" 107 ","page_number":121},
  {"content":"\r\nشيعه اماميه آن را به تواتر نقل كرده‌اند و روشنگر وضع پدرت ( ع ) با فرقه‌هاى دنيا پرست است . منجمله از كسانى كه آن را نقل كرده‌اند « ابو جعفر محمد بن بابويه » است ، كه درود خداى نثار او باد - و آن را در بخش دوم كتاب ( خصال ) آورده است و مطلب در باره امتحان خداى عز و جل است اوصياى پيمبران را هنگام زندگانى پيمبران در هفت موطن و پس از وفاتشان نيز در هفت موطن و اينك آن نوشته نزد ما در جملهء مجلَّدات موجود است و مطالب به طريقهاى روشن ادا شده است . پس ترا بايد كه رازهاى اسلام و ايمان را كه در آنست دريابى و شرح حال آن بزرگوار ( ع ) را با دشمنان او كه ان شاء الله تعالى در پايان اين رساله كه به تو مىنويسم مطالعه خواهى كرد . بدانى منظور من از نوشتن اين رساله اشاره به اخبار نيست و الَّا آن خبر را نقل مىكردم اما اينك اين بس كه بعضى از موارد آن را كه نزد اهل اعتبار مشهور است به تو باز گويم . همانا كه پدرت على ( ع ) براى حفظ اساس اسلام و پايدار ماندن اين « اذان » و نگاهداشتن آنچه از قرآن در دست مردم است و حفظ نماز رو به قبله و حفظ احكام ظاهرى ، از سوى خداى تعالى تاييد گرديد . اگر خداى تعالى با قدرت باهر خود او را نيرو نمىداد همانا كه از نگاهداشتن اين امور دشوار ناتوان مىشد .\r\nپاك است خدايى كه او را بر اين كار به عنايت و فضل خود نيرو بخشيد و چه مناسب است اين سخن « خنساء » در باره جدّت مولانا على ( ع ) :\r\n\r\nو ما بلغت كفّ امرء متطاول\r\nبه المجد الَّا حيث ما نلت اطول\r\nو ما يبلغ المهدون في القول مدحة\r\nو لو أكثروا الا الذي فيك افضل\r\n\r\n","description":"","footnote":"","page_name":" 108 ","page_number":122},
  {"content":"\r\n( هر گاه دست بلند مرد چيره دست به بزرگى و مجد برسد ، دست تو به بالاتر از آن رسيده است . هر چند مديحه سرايان به ثنا گويى تو بيفزايند چگونگىهاى تو شايستهء ثناى بيش از آنست . )\r\n","description":"","footnote":"","page_name":" 109 ","page_number":123},
  {"content":"\r\nبخش 94\r\nو اى فرزندم اى محمد ، كه خداوند جل جلاله براى رسيدن به معرفت او هر چه را نياز دارى به تو بشناساند و شرف نيكبختىهاى عنايت خود را بر تو افزون فرمايد . بدان كه دشمنى ميان پدرت على ( ع ) و آنان كه بر او پيشى جستند آشكار و متواتر است . براى ادراك آن به كتاب ( طرائف ) نظرى افكن و به « نهج البلاغه » و تاريخهاى اهل راستى كه در زمره راويان بوده‌اند بنگر . من ، در كتاب « طرائف » بعضى از روايات « بخارى » و « مسلم » را كه در باره « سقيفه » در صحاح خود آورده‌اند ياد كرده‌ام . ( 1 ) آنان چنين مىگويند كه پدرت على و گروهى از بنى هاشم از بيعت با ابو بكر شش ماه خوددارى كردند و در اين مسأله ميان مسلمانان خلافى نيست ، و گفته‌اند كه « عمر » گواهى كرده است كه ( عباس ) و پدرت على ( ع ) شهادت دادند كه ابو بكر و عمر ، دو دروغزن خائن و مكار بوده‌اند و به اين امر عقيده داشتند . بنا بر اين چگونه گروهى مىپسندند كه با وجود چنين روايتى ادعا كنند كه ميان آنان اتفاق بوده است همانا كه اين ادعا مكابره عينى و زشتترين دروغ و بهتان و افترا است .\r\n\r\n","description":"","footnote":"\r\n( 1 ) سيد بن طاوس در « طرايف » از صحيح بخارى و صحيح مسلم و جمع بين الصحيحين حميدى به سند از مالك بن اويس روايت كرده است كه « عمر » به عباس و على ( ع ) گفت شما دو تن ابو بكر را دروغگوى و گنهكار ، نيرنگباز و خيانتكار گفته‌ايد خدا داند كه او در متابعت حق نيكوكار و استوار بود و چون او وفات كرد و من خليفه شدم شما دو نفر باتفاق نزد من آمديد ، مرا نيز دروغگوى و گنهكار و نيرنگباز و خائن دانستيد و خدا داند كه من راستگو و نيكوكار و بر حقم .\r\nعلامه مجلسى ( ره ) در جلد هشتم بهار متعرض است كه اين خبر را در صحيحين ديده است . ترمذى و كسائى و ابو داود از حميدى نيز اين مفهوم را نقل كرده‌اند .\r\n","page_name":" 110 ","page_number":124},
  {"content":"\r\nبخش 95\r\nو اى محمّد اى فرزند . كه خداى جل جلاله ترا از هر چه از درگاه او دور گرداند حفظ فرمايد و آنچه كه ترا به آستانش نزديك كند به تو عنايت نمايد - بدان كه پدرت على ( ع ) براى رياست و سرورى بر اهل اسلام نيازى به نص نداشت ، چه ، او در نظر صاحبنظران خردمند از حيث چگونگىها داراى كمال خارق العاده است و كمال صفات او نص صريح است و مردم پس از جدّت رسول الله ( ص ) پيرو او و در زير سرپرستى او بودند و در اوراق پيشين ترا ازين سعى آگاه ساختم و به اين نكته اشارت كردم كه مردى همچون پدرت على ( ع ) را چه نياز به نص تعيين است . هيهات هيهات كه بتوان نور او را خاموش كرد . همانا كه او بر روى زمين آيتى است از مالك يوم الدين و معجزه اى از فرستاده او ( ص ) كه رازهاى روشن خود را براى جهانيان در وجود مقدس او به وديعت گذاشت .\r\nبخش 96\r\nو اى فرزند اى محمد ، كه خداى جل جلاله آنسان كه با بندگان مقبل خود ، با تو يارى كند و ترا به آن نيكبختى رساند كه\r\n","description":"","footnote":"","page_name":" 111 ","page_number":125},
  {"content":"\r\nكسانى را در دنيا و دين به آن مىرساند . بدان مطالبى كه در كتابهاى تاريخ يا كتابهاى آداب يا آثار حكمت و خطبه مىخوانى و به آن آگاه مىشوى و چيزهايى كه در آن آثار مىبينى كه به « ابو بكر » و « عمر » و دشمنان پدرت على ( ع ) نسبت داده‌اند ، همه ساختگى و مجعول است و سخنان گويا و معانى بلند و دلكش از الفاظ و سخنان آن نيرنگبازان نيست و بيشتر آن كلمات و سخنان را در زمان « معاويه » و پسرش « يزيد » و در روزگار بنى اميه به آنها نسبت داده و چسبانده‌اند و بيشتر آنها از آثار صحابه اى است كه اهل قلم و خطابه بوده‌اند و عادت به نوشتن و سخنرانى داشته‌اند و معمولا نويسنده و فصيح بوده‌اند و ما هرگز در دوران جاهلى مقام و مقالى از ابو بكر و عمر و عثمان نشنيده‌ايم تا بتوان به آنان نسبت فصاحت داد و هيچ گاه در زمره چنان مردمى به شمار نيامده‌اند و در اين گونه امور مورد نظر و اعتماد نبوده‌اند با اين همه ، سخنانى در ايام خلافت از آنان نقل شده است . مىدانى كه عادت بر اين جارى است كه مردمى از فصاحت و سخندانى بىنصيب ، هنگام رياست و ولايت خود عده اى را استخدام مىكنند تا مكاتبه‌ها و جوابهاى مراجعه كنندگان را انشاء كنند و مىبينيم كه مماليك هنگامى كه به امارت رسيدند ، و ترك و تاجيك به هنگام رياست و فرماندارى ، همچنين پادشاهان ، مطلبى را كه دبيرانشان مىنوشتند حتى نمىفهميدند چيست با اين همه مىبينم در روزگار فرمانروايى مكاتبات و پاسخهاى بسيار حكيمانه و هنرمندانه به آنها نسبت داده‌اند . معلوم است كه نايبان و اصحابشان در انشاى خود به آنها اعتنايى نداشته‌اند و كسب نظرى از آنها نمىكرده‌اند اما آنچه مربوط به خطبه‌ها و سخنان حكمت آميز مشاهده مىكنيم از\r\n","description":"","footnote":"","page_name":" 112 ","page_number":126},
  {"content":"\r\nآن روست كه بنى اميه چون در منبرها به بدگويى از پدرت على ( ع ) تظاهر مىكردند ، دنيا طلبان به منظور تقرب به بنى اميه يا از روى تقيه يا براى منافع دنيا يا از روى حسد بشرف سعادت نبوى و ولايت الهى شما ، براى دشمنان پدرت على عليه السلام ، دشمنان اوايل يا اواخر ، مناقب و فضائلى جعل مىكردند .\r\nبخش 97\r\nو اى محمّد اى فرزند كه خداوند جل جلاله ترا شناساى دانشهاى سودمند و روشن گرداند تا سعادت دنيا و آخرت ترا به آن كمال بخشد ، از گمراهى بيشتر افراد اين امت از راه صواب ، و از غلبه ظاهرى حق بر باطل حيرت مكن كه اين امر سنتى است كه در امتهاى گذشته نيز بوده است مثلا چنان كه گفتيم « آدم » ( ع ) در هنگام زندگانى دو فرزند داشت ، « قابيل » و « هابيل » . قابيل در اختلافى كه حق نداشت بر هابيل كه حق با او بود غلبه كرد ، و امت « شيث » و آنان كه پس از او آمدند گرفتار تقيه و مغلوب ستمگران شدند تا وقتى دوران پيمبرى نوح ( ع ) فرا رسيد پيوسته بر ضد او از يك ديگر پشتيبانى كردند و با او دشمنى ورزيدند تا خداوند تعالى آنان همه را غرق كرد و با او دشمنى ورزيدند تا خداوند تعالى آنان همه را غرق كرد و به سختى هلاك گردانيد . همچنين به « صالح » ( ع ) و امت وى روزگار چنين گذشت و به « هود » و امت او ، و به « لوط » و قوم او ، و به « ابراهيم » عليه السلام با « نمرود » و به « موسى » با « فرعون » و به امت « عيسى » نظير اين حوادث گذشت و خداى جل جلاله او را از روى زمين از ميان آن امت به آسمان بالا برد بالجمله هرگز مردم امّتها نسبت به هيچ يك از پيمبران اطاعت و\r\n","description":"","footnote":"","page_name":" 113 ","page_number":127},
  {"content":"\r\nپيروى نكردند مگر با نشانه‌هاى الهى و با قهر و انواع بلاها مثلا كار امت با « داود » راست نشد مگر بوسيله اى كه خرد در آن سرگردان است ، و كار امت با سليمان درست نيامد مگر به كمك مردم پنهان از چشمها و شياطين و اطاعت پرندگان و غير پرندگان و بوسيله تسخير هوا ؛ و كار با « ذو القرنين » بر محور منطق نگشت مگر با قتلهاى بيدريغ و خونريزىهاى بىموجب .\r\nپس كدام امت در راه سلامت و عافيت افتاد تا اين امت راه طاعت خداى جل جلاله و فرستاده او را پيموده باشد و پيروى پيشوايان راهبر عليهم السلام را پيش گرفته باشد ؛ امتى كه آخر امتهاست و پيمبرش آخرين پيمبر است . همچنان به سوى فنا رهسپار مىگردد و هم آنسان كه بر امتهايى كه به هلاكت رسيدند روى داد در اين امت نيز همان روى خواهد داد .\r\nبخش 98\r\nو اى فرزند بدان كه هنگامى كه در حضرت مولانا « كاظم ( ع ) » و حضرت « جواد ( ع ) » يعنى در كاظمين بودم روزى فقيهى از مكتب ( مستنصريّه ) ( 1 ) كه از آن پيش با او رفت و آمد داشتم نزد من آمد . آن روز ديدم او آماده است تا گفتگوى مذهبى كنيم . پس او را گفتم اى دوست چه مىگويى در اين مسأله كه اگر اسب خود را گم كنى و براى يافتن آن به من متوسل شوى ؟ يا من اسب خود را گم كنم و براى يافتن آن دست بدامان تو شوم ؟ آيا اين كارى شايسته حتى كارى واجب نيست ؟ گفت آرى : پس گفتم اينك بنگر كه يا\r\n\r\n","description":"","footnote":"\r\n( 1 ) مذهبى كه به خليفه « مستنصر » مىرسد . ( م )\r\n","page_name":" 114 ","page_number":128},
  {"content":"\r\nمن راه راست را گم كرده‌ام يا تو . چون دو مذهب داريم پس ناچار يكى از ما دو از راه صواب گمراه شده‌ايم . مصلحت كار آنست كه خود انصاف دهيم و بنگريم تا كداميك از راه راست گرديده‌ايم تا بتوانيم منحرف را به راه راست هدايت كنيم . گفت آرى درست است .\r\nگفتم من از گفته اصحاب خود سخنى نمىآورم زيرا تو به آنان عقيده ندارى ، من نيز به روايات اصحاب تو احتجاج نمىكنم زيرا منهم به آنها عقيده مند نيستم و بلكه از قرآن دليل آوريم و به رواياتى كه نزد اصحاب تو و اصحاب من مجمع عليه است يعنى اكثريت به آن عمل مىكنند استناد كنيم ، يا به مطالبى كه اصحاب من به نفع تو روايت كرده‌اند و اصحاب تو بنفع من ، تكيه نماييم .\r\nگفت آرى انصاف همين است .\r\nآنگاه گفتم اينك چه مىگويى در باب چيزى كه « بخارى » و « مسلم » در صحيح خود روايت كرده‌اند ؟ گفت بيشك آنچه گفته‌اند قبول دارم .\r\nگفتم ميدانى كه « مسلم » در صحيح خود از « زيد بن ارقم » سخنانى نقل كرده است كه معناى آن چنين است : « پيمبر ( ص ) » در « خم » روى بما كرد و گفت : اى مردم من بشرى هستم كه به زودى به سوى خدا خوانده مىشوم و آن دعوت را اجابت مىكنم و به جاى خود دو چيز مهم را نزد شما مىگذارم : كتاب خدا و عترت خود يعنى اهل بيت خود را . در باره اهل بيت خويش خداى را به ياد شما مىآورم . در باره اهل بيت خويش خداى را به ياد شما مىآورم . « گفت آرى درست است .\r\nآنگاه گفتم ميدانى كه « مسلم » در صحيح خود از قول عايشه\r\n","description":"","footnote":"","page_name":" 115 ","page_number":129},
  {"content":"\r\nبروايت از « پيمبر » ( ص ) نقل كرده است كه وقتى آيه * ( إِنَّما يُرِيدُ الله لِيُذْهِبَ عَنْكُمُ الرِّجْسَ أَهْلَ الْبَيْتِ وَيُطَهِّرَكُمْ تَطْهِيراً ) * ( 1 ) نازل شد ، « على » و « فاطمه » و « حسن » و « حسين » را كه درود خداى تعالى بر آنان باد فراهم آورد و گفت اينان اهل بيتند .\r\nگفت آرى چنين است .\r\nپس گفتم : و مىدانى كه « بخارى » و « مسلم » در صحيح خود روايت كرده‌اند كه وقتى انصار در « سقيفه بنى ساعده » فراهم آمدند تا با « سعد بن عباده » بيعت كنند نه ابو بكر را خبر دادند نه عمر را نه هيچ يك از مهاجران را . ابو بكر و عمر و « ابو عبيده » از آن انجمن آگاه شدند و بيدرنگ نزد آنان رفتند . « ابو بكر » آنان را گفت من به خلافت يكى از اين دو مرد يعنى « عمر » و « ابو عبيده » رضا مىدهم اما « عمر » گفت من بر تو پيشى نمىجويم . آنگاه « عمر » با او بيعت كرد و عده اى از انصار نيز با او بيعت كردند اما « على » ( ع ) و بنى هاشم مدت شش ماه از بيعت با او خوددارى كردند .\r\n« حميدى » در جمع آورى صحيح « بخارى » و صحيح « مسلم » مطلب فوق را نوشته است . على عليه السلام در حيات فاطمه ( ع ) ميان مردم بسيار موجّه بود آن دخت گرانمايهء پيمبر ، شش ماه از رحلت پيمبر ( ص ) در گذشت وجوه مردم از على ( ع ) انصراف يافتند وقتى على انصراف وجوه مردم را از خود ديد بمصالحه با ابو بكر مبادرت فرمود .\r\nفقيه گفت آرى چنين است .\r\nآنگاه به او گفتم چه ميگويى در باره بيعتى كه اهل بيت\r\n\r\n","description":"","footnote":"\r\n( 1 ) سورهء احزاب آيهء 33 .\r\n","page_name":" 116 ","page_number":130},
  {"content":"\r\n« پيمبر ( ص ) » از آن تخلف كردند . اهل بيتى كه پيمبر ( ص ) فرمود آنان و قرآن پس از من جانشينان منند ، اهل بيتى كه در باره آنان فرموده : در باره اهل بيت خود خداى را به ياد شما مىآورم به اهل بيتى كه در باره آنان فرمود كه آيت تطهير در مورد آنان نازل شده است . بايد توجه كرد كه آنان مدتى اندك در بيعت درنگ نكردند تا بتوان گفت كه به علت اشتغال به بعضى از كارها در بيعت تأخير روا داشتند بلكه درازى مدت خوددارى از بيعت در مدت شش ماه ، بدون اينكه اشكالى روى داده باشد به علت طعن در خلافت ابو بكر بوده است . زيرا اگر درنگ در بيعت به علت خشم يا شبهه بود در مدتى كمتر از آن مدت آتش خشم فرو نشسته بود و شبهه بر طرف شده بود اما مىبينيم بنا به حديث « بخارى » و « مسلم » على ( ع ) با ابو بكر مصالحه نفرمود مگر وقتى كه فاطمه در گذشت ، و ديد كه وجود مردم ازو انصراف يافته‌اند آنگاه براى مصالحه از خانه بيرون آمد . اين رويداد صورت حالى است گويا كه او به اختيار بيعت نفرمود و « بخارى » و « مسلم » در اين حديث روايت كرده‌اند كه هيچ يك از افراد بنى هاشم بيعت نكرد مگر پس از آنكه على ( ع ) بيعت فرمود .\r\nآنگاه گفت من كارى را كه پيشينيان و صحابه به آن مبادرت كرده‌اند مورد طعن قرار نمىدهم گفتم قرآن گواه آنست كه پيمبر ( ص ) در مدت زندگانى مورد اميد و بيم آنها بود و وحى نازل مىشد و به رازهاشان آگاه بود با اين همه ، كارهاى ناروا كردند . پس ، وقتى در حيات آن بزرگوار ( ص ) كه ازو بيم و به او اميد داشتند مخالفت با او را روا مىدانستند پس از وفات آن پيمبر اعظم ( ص ) كه اميد و بيمى در كار نبود و وحى ديگر فرود نمىآمد و راز آنها را آشكار\r\n","description":"","footnote":"","page_name":" 117 ","page_number":131},
  {"content":"\r\nنمىكرد مخالفت آسانتر بود .\r\nگفت در كجاى قرآن به اين نكته اشارت شده است ؟ گفتم :\r\nخداى جل جلاله در مورد مخالفت آنها در حال خوف فرمايد :\r\n* ( وَيَوْمَ حُنَيْنٍ إِذْ أَعْجَبَتْكُمْ كَثْرَتُكُمْ فَلَمْ تُغْنِ عَنْكُمْ شَيْئاً وَضاقَتْ عَلَيْكُمُ الأَرْضُ بِما رَحُبَتْ ثُمَّ وَلَّيْتُمْ مُدْبِرِينَ ) * ( سوره توبه آيه 25 ) و روز جنگ « حنين » ) هنگامى كه بسيار بودن افراد شما ، شما را به شگفتى دچار كرد ، شما را چيزى بىنياز نكرد و زمين با همه فراخى بر شما تنگ شد پس به ميدان جنگ پشت كرديد اصحاب تاريخ روايت كرده‌اند كه آن روز جز هشت تن كسى با او نماند و آن هشت عبارتند از « على » و « عباس » و « فضل بن عباس » و « ربيعه » و « ابو سفيان » فرزندان « حارث بن عبد المطلب » و اسامة بن زيد « و » عبيده بن ام ايمن « ( و بعضى گفته‌اند » ايمن بن ام ايمن « . ) و خداى جل جلاله در مورد مخالفت آنها در حالت امن فرمايد :\r\n* ( وَإِذا رَأَوْا تِجارَةً أَوْ لَهْواً انْفَضُّوا إِلَيْها وَتَرَكُوكَ قائِماً قُلْ ما عِنْدَ الله خَيْرٌ مِنَ اللَّهْوِ وَمِنَ التِّجارَةِ وَالله خَيْرُ الرَّازِقِينَ ) * .\r\n( سوره جمعه - آيه 11 ) و هنگامى كه بداد و ستد يا سرگرمى بر مىخورند به آن سوى مىروند و ترا ايستاده واميگذارند بگو آنچه نزد خداست بهتر است از لهو و از داد و ستد و خدا بهترين روزى دهنده است .\r\nگروهى از تاريخ نويسان در شأن نزول اين آيه چنين نوشته‌اند كه آن رسول معظم ( ص ) در روز جمعه مشغول اداى خطبه بود كه به مردم خبر رسيد كه براى يكى از صحابه شترى بزيور آراسته در راه\r\n","description":"","footnote":"","page_name":" 118 ","page_number":132},
  {"content":"\r\nاست پس مردم براى ديدن آن شتابان رفتند و رسول بزرگوار را در حال ايستاده ( 1 ) رها كردند حالى كه با آن شتر چيزى كه اميد سود از آن داشته باشند نبود پس در باره آنان چه مىانديشى وقتى خلافت را در دست گرفته و از سود و سرورى آن اميد داشته باشند . و خداى جل جلاله در باره سوء صحبت آنان فرمايد : * ( « وَلَوْ كُنْتَ فَظًّا غَلِيظَ الْقَلْبِ لَانْفَضُّوا مِنْ حَوْلِكَ فَاعْفُ عَنْهُمْ وَاسْتَغْفِرْ لَهُمْ وَشاوِرْهُمْ فِي الأَمْرِ » ) * ( اگر كژ خوى سخت دل باشى از پيرامونت مىپراكنند پس از آنان در گذر و براى آنان آمرزش طلب ، و در كار با آنان مشورت كن « پس اگر در سوء صحبت معذور بودند خداوند جل جلاله نمىفرمود ( از آنان در گذر و براى آنان آمرزش بطلب ) . و همانا كه بوسيلهء صحيح » مسلم « و صحيح » بخارى « از معارضهء آنها با پيمبر ( ص ) در باب غنيمت ( هوازن ) آگاهى . هنگامى كه به » مؤلفه قلوب « بيشتر از آنچه به آنها داد عطا فرمود ، نيز وقتى اهل مكه را بخشود با آن بزرگوار معارضه كردند و از بيم معارضه آنها از تغيير دادن كعبه و گرداندن آن به مكانى كه در زمان ابراهيم قبله بود چشم پوشيد و معارضه آنها وقتى ديگر هنگامى بود كه در تبرئه صفوان بن معطل در مورد قذف عايشه خطبه مىخواند و نتوانست خطبه را به پايان رساند . آيا ميدانى كه اين مطالب همه در صحيح » بخارى « و » مسلم « موجود است ؟\r\nگفت آرى اينها كه گفتى همه صحيح است .\r\nگفتم : خداى تعالى فرمود كه اندكى از مال دنيا در راه رسول اكرم ( ص ) ايثار كنند :\r\n\r\n","description":"","footnote":"\r\n( 1 ) در حال خطبهء نماز جمعه . ( م )\r\n","page_name":" 119 ","page_number":133},
  {"content":"\r\n* ( يا أَيُّهَا الَّذِينَ آمَنُوا إِذا ناجَيْتُمُ الرَّسُولَ فَقَدِّمُوا بَيْنَ يَدَيْ نَجْواكُمْ صَدَقَةً ) * ( سوره مجادله آيه 13 ) اى كسانى كه به اسلام گرويده‌ايد وقتى با رسول نجوا مىكنيد پيش از نجواى خود صدقه بپردازيد .\r\nو مىدانى كه آنها از نجوا كردن و گفتگو با او خوددارى كردند تا گرده اى نان حتى كمتر از آن ، صدقه ندهند و على بن ابى طالب ( ع ) براى ده بار نجوا با رسول اكرم ( ص ) ده درهم تصدق داد و از آن پس اين آيه كريم كه تا روز شمار مايه ننگ رسوايى آنها شد فسخ گرديد . دليل رسوايى و ننگ آنها اين است كه خداى تعالى فرمايد :\r\n* ( أَ أَشْفَقْتُمْ أَنْ تُقَدِّمُوا بَيْنَ يَدَيْ نَجْواكُمْ صَدَقاتٍ فَإِذْ لَمْ تَفْعَلُوا وَتابَ الله عَلَيْكُمْ ) * آيا ترسيديد كه پيش از نجواى خود صدقات بپردازيد ؟ پس چون چنين نكرديد و خدا بر شما بخشود . . . ) پس اگر در روز شمار ، آن هنگام كه در مقابل خداى تعالى و در مقابل پيمبر او ( ص ) قرار مىگيرى از تو بپرسند چگونه روا داشتى كه از عمل و فعل قومى تقليد كنى كه مىدانى مانند اين گونه امور هول انگيز از آنها سر زده است ؟\r\nبنا بر اين در آستان الهى و در حضرت رسول اكرم ( ص ) براى پيروى از آنها كه چنين اعمالى از آنها سر زده است چه بهانه دارى و چه دليل در پيروى آنها در دست تو باقى است ؟\r\nپس آنگاه كه اين سخنان گفتم او بهت زده سخت حيران بر\r\n","description":"","footnote":"","page_name":" 120 ","page_number":134},
  {"content":"\r\nجاى ماند .\r\nآنگاه او را گفتم آيا در صحيح « بخارى » و صحيح « مسلم » به سند از « جابر بن سمره » و ديگران نديده اى كه پيمبر اكرم ( ص ) در چندين حديث فرموده است اين دين تا وقتى پيوسته عزيز است كه دوازده خليفه كه همه از قريش مىباشند ولايت آن را بر عهده داشته باشند .\r\nو در بعضى از احاديث از رسول اكرم ( ص ) در هر دو صحيح چنين آمده است كه : « پيوسته تا وقتى ولايت بر عهده دوازده خليفه باشد كه همه از قريشند كار مردم مىگذرد و روبراه است » .\r\nنظير اين كلمات كه همه متضمن اين عدد دوازده است كم نيست . آيا در اسلام جز فرقهء اماميّه فرقه اى را مىشناسى كه به عدد دوازده امام معتقد باشند ؟ پس اگر اين احاديث صحيح است آنسان كه با خود شرط كردى كه آنچه را « بخارى » و « مسلم » نقل كرده‌اند و صحيح است خواهى پذيرفت به آن عمل كن . اين مطلب با عقيده اماميه منطبق است و دليل صحت داشتن سخنانى است كه از پيشينيان خود نقل كرده‌اند و اگر اين احاديث دروغ است چرا آنان در صحاح خود آن را نقل كرده‌اند ؟\r\nآنگاه گفت : پس آنچه « بخارى » و « مسلم » در تزكيه « ابو بكر » و « عمر » و « عثمان » و تزكيه پيروان آنها نوشته‌اند چه كنم ؟ .\r\nگفتم در آغاز سخن پيمان بستيم كه به مطالبى كه اصحاب تو در آن منفردند استدلال نكنيم و مىدانى كه انسان اگر چه در امر عدالت ، شخصى بلند مرتبه باشد اما اگر در باره درهمى به سود خود\r\n","description":"","footnote":"","page_name":" 121 ","page_number":135},
  {"content":"\r\nگواهى دهد سخن او مقبول نيفتد . اما اگر آن شخص عليه كسى كه در پايه نخستين عدالت است گواهى دهد گواهى او مقبول است « بخارى » و « مسلم » به امامت اين قوم عقيده دارند پس شهادت آنها شهادتى است بنا به عقيده خودشان يعنى در حقيقت شهادت به صحت عقيده خود داده‌اند و اين شهادت به رياست و منزلت آنان يارى مىكند يعنى در اين مسأله ذى نفع مىباشند .\r\nآنگاه گفت : به خدا سوگند كه من با حقيقت دشمنى ندارم و ميان ما خصومتى نيست اين امر كه گفتى امرى آشكارست و در آن ترديدى نيست و من از اين اعتقاد كه داشتم به درگاه خداى تعالى توبه مىكنم .\r\nوقتى از انجام آيين توبه فارغ شد ، ناگهان مردى از پشت سر من سر بر دستهاى من گذاشت و بر آن بوسه زد و گريست . او را گفتم تو كيستى گفت با نام من چكار دارى ؟ پس به او مشغول شدم و گفتم اينك تو يار عزيز من يا صاحب حق منى پس چگونه شايسته است كه يار عزيز را كه صاحب حقى بر منست نشناسم و به اداى وظيفه اين سمت و اين حق بر نيايم اما باز هم از معرفى نام خويش خوددارى كرد . آنگاه هويّت او را از آن فقيه پرسيدم كه از فرقه مستنصريّه بود . او گفت اين شخص فلان فرزند فلان از فقيهان نظاميه است و اينك نام او را در خاطر ندارم .\r\nبخش 99\r\nاى فرزند اى محمد كه خداى جل جلاله ترا بسبب صلاح نياكانت نگاه دارد و زندگانيت را دراز فرمايد . روزى نقيبى مردى\r\n","description":"","footnote":"","page_name":" 122 ","page_number":136},
  {"content":"\r\nحنبلى مذهب را با خود نزد من آورد و گفت او از ياران ماست و دوست دارد بمذهب ما در آيد پس در اين باب با او گفتگو كن .\r\nبه او گفتم اگر در روز قيامت محمد « ص » از تو بپرسد از چه روى همه علماى اسلام را رها كردى و ( احمد بن حنبل ) را در مقابل آنان بعنوان امام برگزيدى آيا از كتاب خدايا از سنت به اين كار دليلى دارى يا مسلمانان عقيده صحيح را نمىدانستند تا ( احمد بن حنبل ) آمد و پيشوا گرديد پس آيا ( احمد بن حنبل ) عقيده و علم خويش را از كجا بدست آورده بود ؟ و اگر مسلمانان مذهب صحيح را مىدانستند و اساس عقيده « احمد » از آنانست پس چرا پيشينيان او پيشوايان تو و او نباشند ؟ . گفت در مقابل محمّد ( ص ) بر اين پرسش پاسخى ندارم .\r\nگفتم اگر ناچارى عالمى از امّت را پيروى كنى اهل بيت پيمبر خود را برگزين ، چه ، اهل بيت هر كس به عقيده و رازهاى او آگاهتر از بيگانگانند .\r\nدر پايان اين گفتگو توبه كرد و به مذهب حق بازگشت .\r\nبخش 100\r\nيكى از حنبليان را گفتم آيا نياكان و پيشينيان تو كه پيش از ( احمد بن حنبل ) تا عهده پيمبر اكرم ( ص ) زيسته‌اند افضل بوده‌اند يا نياكان و پيشينيانى كه بعد از ( احمد بن حنبل ) بوده‌اند ؟ ناچار مىگويى پيشينيان كه قبل از او بوده‌اند افضل بوده‌اند زيرا به صدر اول و عهد پيمبر ( ص ) نزديك بوده‌اند . پس پرسيدم اگر چنين است پس چرا از عقايد و افكار آنان به عقايد و افكار پيشينيانى كه بعد از\r\n","description":"","footnote":"","page_name":" 123 ","page_number":137},
  {"content":"\r\nاحمد بن حنبل بوده‌اند عدول كرده اى ؟ هيچ يك از پيشينيان حنبلى مذهب نبودند و « احمد بن حنبل » در آن هنگام متولد نشده بود و نامى ازو در ميان نبود .\r\nسخن كه به اينجا كشيد ناچار حجت را پذيرفت و تيره گى از مقابل چشم او بر طرف گرديد * ( وَالْحَمْدُ لِلَّه رَبِّ الْعالَمِينَ ، ) * .\r\nبخش 101\r\nو اى فرزند اى محمّد - كه خداى جل جلاله ترا به عنايت الهى خود بپاياد - روزى مردى زيدى مذهب نزد من آمد و گفت جماعتى از اماميه از من مىخواهند از مذهب خود بدون دليل دست بردارم و اينك من مىخواهم حقيقت امر را آنسان كه خرد من بپذيرد بر من آشكار كنى . گفتم نخست مىگويم كه من علوى حسنى هستم و حال من معلوم است . اگر راهى براى ثابت كردن عقيده زيدى داشتم قبول آن مذهب مرا سودمند بود و سرورى و رياست دينى و دنيائى در بر داشت ( 1 ) . اينك بطريقى لطيف و روشن ضعف عقيده ترا نشان مىدهم .\r\nآيا خرد هيچ عاقل فاضلى مىپذيرد كه فرمانرواى جهانها رسولى كه برتر از اولين و آخرين است بسوى آفريده گان خاور تا باختر گسيل دارد و با معجزه‌هاى روشن و نشانىهاى آشكار رسالت او را بر مردم مسلم گرداند سپس چنين اهتمام هائل و تدبير كاملى را وارونه كند و مهمل بگذارد و معيار اعتماد اسلام و مسلمانان را بر ظن\r\n\r\n","description":"","footnote":"\r\n( 1 ) بيشتر امامان زيدى حسنى بودند لذا نويسنده زيدى بودن را مايه بزرگى و سرورى مىدانسته است . ( م )\r\n","page_name":" 124 ","page_number":138},
  {"content":"\r\nضعيف قرار دهد كه آشكار شدن فساد و بطلان آن بر مردم عارف و آگاه ، شدنى باشد ؟\r\nگفت چگونه چنين شده است ؟\r\nگفتم وقتى شما و موافقان شما كار امامت را بر انتخاب كردن امت مىگذاريد و اساس آن انتخاب عدالت و شجاعت و امانت و سيرت ظاهرى امام است براى اثبات اين صفات در يك نفر كه مىخواهيد او را براى امامت امت برگزينيد جز « غلبهء ظن » و چيره گى كه ممكن است بعدها خلاف آن ظاهر شود ملاك و معيارى نداريد .\r\nبطلان ظن و گمان در عمل پيدا مىشود چنان كه در مورد فرشتگان روى داد حال آنكه فرشتگان در برگزيدن و اختيار هر امر و هر كار بر فرزندان آدم برترى دارند . وقتى خداى تعالى آدم ( ع ) را آفريد و او را خليفه قرار داد فرشتگان به آستان خداى جل جلاله عرضه داشتند كه :\r\n* ( أَ تَجْعَلُ فِيها مَنْ يُفْسِدُ فِيها وَيَسْفِكُ الدِّماءَ وَنَحْنُ نُسَبِّحُ بِحَمْدِكَ وَنُقَدِّسُ لَكَ ) * .\r\n( سوره بقره آيه 28 ) آيا كسى را در زمين آفريدى كه در آنجا تباهى ببار مىآورد و خونها مىريزد حالى كه ما بسپاس تو تسبيح گوييم و ترا تقديس مىكنيم .\r\nاما وقتى حال آدم ( ع ) بر فرشتگان آشكار شد از اين عقيده كه او را داراى آن شايستگى نمىدانستند از نظر خود در عزل آدم بازگشتند و گفتند : * ( سُبْحانَكَ لا عِلْمَ لَنا إِلَّا ما عَلَّمْتَنا ) * پاكا .\r\nمنزها . ما را علمى نيست جز آنچه تو بما مىآموزى .\r\nهم آنسان كه براى آدم ( ع ) در خوردن ميوه ممنوع روى داد\r\n","description":"","footnote":"","page_name":" 125 ","page_number":139},
  {"content":"\r\nو چنان كه براى موسى ( ع ) در انتخاب هفتاد مرد از برگزيده گان قومش براى ميقات پيش آمد . وقتى گفتند :\r\n* ( أَرِنَا الله جَهْرَةً ) * . ( سوره اعراف آيه 154 ) خدا را آشكار بما بنما .\r\nو آذرخش بر آنان فرود آمد گفتند :\r\n* ( أَ تُهْلِكُنا بِما فَعَلَ السُّفَهاءُ مِنَّا ) * .\r\nآيا بكارى كه سفيهان ما كردند ما را هلاك مىسازى ؟ ( سوره اعراف آيه 154 ) و چنان كه براى يعقوب ( ع ) روى داد كه فرزندان خود را برگزيد تا فرزندش يوسف را محافظت كنند و بسيارى ديگر از حوادث كه پيمبران و اوصياء و اوليا اختيار كردند سپس ضعف راى آنان ظاهر شد .\r\nپس وقتى از انتخاب و گزينش اشخاص معصوم حوادثى چنين روى دهد كه قرآن و اجماع مسلمانان شاهد آنند . پس اختيار و انتخاب ديگران غير از معصومان كه هرگز شخصا با خلافت و امارت و رياست سر و كار نداشته‌اند تا از شرائط و ريزه كاريهاى مباشرت در آن كارها آگاه باشند بخواهند كسى را براى در دست گرفتن كارهاى اجتماع و ادارهء آن برگزينند كه صلاحيت داشته باشد جز گمانى ضعيف براى تشخيص صلاحيت ظاهرى آن كس كه او را برمىگزينند ملاك و معيارى در دست ندارند . آيا عقل هيچ عاقلى و فضل هيچ فاضلى مىپذيرد كه قومى كسى را براى انجام كارى برگزينند اما از راه مباشرت و ظاهر ندانند كه آن شخص صلاحيت آن كار را دارد يا نه ،\r\n","description":"","footnote":"","page_name":" 126 ","page_number":140},
  {"content":"\r\nاز طريق مكاشفه و باطن هم نتوانند به جزئيات و خصوصيات آن شخص براى صلاحيت انجام كار منظور آگاه شوند . آيا چنين انتخابى براى مردم حاضر و غائب ملاك و حجت است ؟ آيا چنين كارى غلط فاحش و امرى منكر نيست ؟ مردمى كه امام پيشواى خود را برمىگزينند آيا از تدبير لشكر و تنظيم كشور و رسيدگى بشهرها و آبادانى زمين و اصلاح كارها و رفع اختلاف مردم آگاهند ؟ آنگاه چنين مردم كسى را برمىگزينند تا به امورى كه به آن وقوف ندارند رسيدگى كند . شگفتا * ( إِنَّا لِلَّه وَإِنَّا إِلَيْه راجِعُونَ ) * از كسى كه آن مردم را در اين راهها در پى خود مىكشاند يا آنان كه از چنان كسى پيروى مىكنند پناه مىبريم بخدايتعالى . نيز بايد گفت كسانى كه براى مسلمانان امام انتخاب مىكنند چه كسانى خود آنان را انتخاب كرده‌اند تا دست به اين كار زنند ؟ چه كسانى به آنان اختيار داده‌اند كه براى مسلمانان پيشوا معين كنند ؟ و آن اختيار دهندگان چه مذهبى داشته‌اند ؟ زيرا كسانى كه امام انتخاب مىكنند همه داراى يك مذهب نيستند بلكه داراى مذاهب گوناگونند . پس بايد دانست مذاهب آن گروه چيست و آيا درجه علمى و پايه اطلاعات آنان بايد چقدر باشد تا بتوانند امام انتخاب كنند و تعداد آنان بايد چه اندازه باشد ؟ و آيا بايد از يك ديار باشند يا از ديارهاى گوناگون و آيا نيازى هست كه پيش از انتخاب امام به شهرهاى مختلف مسافرت كنند و استعلام كنند تا دريابند چه كسانى در آن شهرها صلاحيت مقام امامت را دارند و چه كسانى براى اين كار صالح نيستند ؟ و آيا نيازى به اين هست كه بشهرها نامه نويسند و مردم آن شهرها را آگاه كنند كه مىخواهند براى مسلمانان امامى انتخاب كنند و اگر در شهرى غير از\r\n","description":"","footnote":"","page_name":" 127 ","page_number":141},
  {"content":"\r\nشهر آنان كسى را مىشناسند كه از كسى كه در شهر آنانست و مىخواهند او را به امامت انتخاب كنند صلاحيت بيشتر و برترى مسلم دارد آنان را معرفى كنند ؟ بالجمله آنچه گفتيم آيا لازم است تا صورت عمل گيرد يا نيازى به آن نيست و بدون كشف مردم شايسته در شهرها و بدون نوشتن نامه به علماى ديارهاى اسلام مىتوانند خود ، امام انتخاب كنند ؟ پس وقتى پرسش اين سؤالات اقامهء حجت را بر صحت آن متعذر مىسازد همچنان بر لزوم آن در مقام عدل بارى تعالى جل جلاله و به لزوم آن نزد رسول الله ( ص ) الزام كسانى از علماى اسلام كه براى انتخاب كردن كسى كه به او اختيار مىدهند اختيارى ندارند دليل و بهانه اى نيست آيا مشاهده نمىكنى كه ادعاى كسانى كه مىگويند مىتوان امام را انتخاب كرد ادعايى باطل و عبث است ؟\r\nبخش 102\r\nيكى از علماى علم كلام كه اين سخنان را شنيد گفت مردم هميشه در مصالح خود با ظنّ و گمان رفتار مىكنند . گفتم گيرم كه مردم در مصالح و نفوس خود به ظنّ خود عمل نمايند امّا چگونه مىتوان از عمل به ظن در بارهء خويشتن فراتر رفت و تدبير خداى عز و جل را در مورد بندگان و شهرها زير پا گذاشت و با اقدام به ظن ضعيف ، اهتمام به ثبوت اقدام نبوت شريف را ويران ساخت و تدبير آن را از يقين شريف به ظن ضعيف منتقل ساخت . به عبارت ديگر چگونه مىتوان اصولى را كه مقام نبوت به آن اهميت داده است با ظن ضعيف از بنياد ويران نمود و يقين را به گمان تبديل ساخت ؟ چه كسى آنها را در همه امور دين و دنيا ولايت داده است با آنكه\r\n","description":"","footnote":"","page_name":" 128 ","page_number":142},
  {"content":"\r\nهيچ كس در هيچ شهرى از شهرهاى اسلامى در انتخاب امام حضور نداشته است و در اين كار با آنها مشاركت و همكارى نكرده است و به آنها اذن چنين كارى نداده است . چه كسى آنان را بر من ولايت داده است حال آنكه من از اين امر خبر نداشته‌ام و از آنان دور بوده‌ام با اين همه با ظن ضعيف خود براى من امام معين كرده‌اند ! من به آنها در اين كار وكالتى نداده‌ام و به هيچ روى به انتخابى كه كرده‌اند راضى نبوده‌ام و راضى نيستم . آيا اين كار يعنى انتخاب امام بميل خود و بدون هيچ گونه صلاحيت ، جز ظلم هائل و ستم شامل چيزى ديگر است . ؟ آيا رواست بدون رضاى كسى ادعاى وكالت و نيابت او را كنند و براى او امام انتخاب نمايند ؟\r\nآنگاه گفتم فرضا شما در نخستين گام به فساد كسى كه او را به امامت برگزيدند نينديشيد و چون به ظاهر عادل بود پيرامون او را گرفتيد اما وقتى ديديد و ديديم و شنيديد و شنيديم كه پادشاهان و خليفگان انتخاب شده‌اند و دانستيد كه انتخاب آنها درست نيست و مىتوانستيد بقتل و عزل آنها اقدام كنيد ، و دانستيد كه رأى به انتخاب آنها رأى فاسد بوده است خلاصه وقتى كشف خلاف كرديد ، زانپس چرا به راه درست نرفتيد ؟ آنگاه گفتم مىدانيد كه ممكن است هنگامى كه مىخواهيد امامى انتخاب كنيد يكى از فرزندان و نسل فاطمه ( ع ) وجود داشته باشد كه معصوم هم نباشد و راجع به او نصى نيز نرسيده باشد و در همان هنگام در همان شهر يا شهرى ديگر كسى مانند او يا برتر ازو باشد اما شما او را نشناسيد .\r\nپس چگونه با مردى بيعت مىكنيد و براى او خود را بكشتن مىدهيد در صورتى كه ممكنست در همان هنگام كسى غير ازو وجود داشته\r\n","description":"","footnote":"","page_name":" 129 ","page_number":143},
  {"content":"\r\nباشد كه بر او برترى دارد و براى كارى كه مىخواهيد ازو به مراتب استوارتر و تواناتر باشد .\r\nهمچنين گفتم « شما اى » بنى الحسن « شايد چيزى كه مانع شماست كه امامت امامان بنى الحسين را قبول داشته باشيد جز اين نباشد كه شما فرزندان امام بزرگتريد و شايد از پيروزى فرزند امام كوچكتر ابا مىكنيد اما نمىبينم كه از اين عار خلاص يافته باشيد زيرا از ( زيد ) تقليد مىكنيد و او حسنى است و مذهب خود را به او نسبت مىدهد حال آنكه در بنى الحسن و بنى الحسين عليهما السلام افضل از او وجود دارد . پيش از او عبد الله بن حسن بود و دو پسر او ( باقر ) و ( صادق ) عليهما السلام كه بر او فضيلت دارند .\r\nعلاوه بر اين از نظر فقهى يا شيوهء مذهبى چيزى نيافته‌ايد كه متكى به شريعت باشد بلكه مذهب خود را با مذهب ابو حنيفه تمام كرده‌ايد حالى كه ابو حنيفه از عوام محسوب مىشد و غلام نياى شما و شما بود وقتى شما راضى شده‌ايد امام زيدى انتخاب كنيد كه از اولاد ( امام حسن ( ع ) باشد و مذهبش به مذهب ابو حنيفه متصل باشد من شما را به « باقر » و « صادق » و غير آنان عليهم السلام دلالت مىكنم كه از اولاد « امام حسين ( ع ) » مىباشند و مذهبشان به مذهب هيچ كس وصل نشده است و علوم آنان براى امور دنيا و دين كافى است .\r\nآنگاه گفتم كه مردم مىدانند كه ما گروه بنى هاشم در زمان جاهلى و بهنگام اسلام سر و سرور بوده‌ايم و هرگز پيرو كسى و اذناب و دنباله روان عامه مردم نبوده‌ايم . از آنگاه كه « محمّد » ( ص ) مبعوث شد و به پيمبرى خود و شريعت خويش ما را مشرف فرمود ، چگونه\r\n","description":"","footnote":"","page_name":" 130 ","page_number":144},
  {"content":"\r\nپيرو غلامان او و دنباله رو عوام امت او باشيم ؟ و آيا عنايت خداى جل جلاله نمىتواند براى ما رئيس و سرورى از خود ما قرار دهد ؟ چه مصيبتى است كه اين امر را بر شما تحميل كرده است ؟ حال آنكه در ميان ما كسى است كه « ابو حنيفه » در محضر او حق جلوس ندارد و « ابو حنيفه » و غير او از علماء بايد در محضر او شاگردى كنند .\r\nزيدى حق را يافت و بيدرنگ از مذهب خود روى گرداند . اين كه گفتم مطلب فشرده اى بود از گفتگوى ما .\r\nاينك اى فرزند كه خداى جل جلاله به همه اوصاف و كمال الطاف خود ترا جمال بخشد ، وقتى ترا به شناخت خداى جل جلاله و شناخت جدت محمّد صلى الله عليه و آله و سلم و به معرفت عترت او كه در نگاهداشت تأويل كتاب پروردگار و حفظ شريعت او و به آنچه اسلام به حفظ گفتار و كردار آن نياز دارد جانشين اويند آگاه كردم اينك شرح دريچه اى را كه خداى جل جلاله بر ادراك نهانى من بدانش گشود و انديشه اى را كه بر خاطر من روان كرد براى تو بيان مىكنم تا هنگام بلوغ ، بمحض آنكه حق جلّ جلاله خرد را در تو برانگيزد و آن را فرستاده خود و راهنماى تو به سوى خويش قرار دهد و دليل هستى خود گرداند و ترا به شرف خدمت و طاعت و حضور به آستان خود مشرف فرمايد ترا سودمند افتد .\r\nپس آنچه را كه پيش از اين بخش گفتم ، زان بيشتر كه به خلعت خرد و تكليف آراسته گردى مطالعه كن ، تا وقتى بارقه خرد بر دلت روشنى بخشد ، صلاحيّت شناخت پروردگار خود و معرفت جانشينان كامل او را كه گوياى مراد و منظور حق جل شانه مىباشند يافته باشى .\r\n","description":"","footnote":"","page_name":" 131 ","page_number":145},
  {"content":"\r\nبخش 103\r\nپس وقتى بزمانى رسيدى كه خداى جل جلاله ، اى فرزند اى محمّد ، ترا به كمال عقل مشرف فرمود و به تو چنان اهليتى داد كه با مجالست و گفتگو در ساحت اقدسش جل جلاله سرافراز گردى و به طاعت مقدس حضرتش وارد شوى تاريخ چنان هنگامى را نزد خود به ياد دارد و افضل اوقات جشن زندگانى خويش بشمار آر و همه ساله وقتى عمر مباركت به آن تاريخ رسيد خداى را از نو سپاس گوى و به پيشگاه واهب العقل بخشنده خرد كه ترا بشرف دين و دنيا رسانده است صدقات و خدمات تقديم كن .\r\nو آگاه باش كه خواهرت ( شرف الاشراف ) را اندكى پيش از بلوغ فرا خواندم و چندان كه در خور توان او بود از تشريف رخصتى كه خداى جل جلاله به او عنايت فرموده تا به خدمت حق جل جلاله درآيد از كم و بيش بر او فرو خواندم و آن را در كتاب « البهجه لثمرة المهجه » ياد كرده‌ام .\r\nبخش 104\r\nاگر به رحمت و عنايتى كه خداى جل جلاله مرا به آن خوگر فرموده است زنده بمانم ، روزى را كه تو بشرف تكليف الهى مشرفشده اى جشن خواهم گرفت ، و در آن روز اگر بر حسب سن و سال بالغ شده باشى يك صد و پنجاه دينار يعنى بابت هر سال ده دينار تصدق\r\n","description":"","footnote":"","page_name":" 132 ","page_number":146},
  {"content":"\r\nخواهم داد . به اين گونه به خدمت او مشغول مىگردم هر چند مال ازوست جل جلاله و من مملوك او و تو بنده اويى پس به پاس جلال او ، از مال او چندان كه اراده فرمايد به مصرف مىرسد .\r\nاينك اين مقدار بر ضمير من گذشت كه در استان او تقديم كنم كه هر چه دارم ازوست و اگر پيش از اين اراده فرمايد توانايى آن را نيز عطا فرمايد و اقدام به آن ، مرا و ترا رحمت و شرفى است كه توانايى وصف آن را ندارم .\r\nاما اگر من پيش از آنكه در زندگانى به آرزوى خود برسم به سوى خداى جل جلاله منتقل شوم و تو نيازى به وصى نداشته باشى همانا كه سفارش ترا به حضرت بارى تعالى جل جلاله كرده‌ام ، به فرمان او جل جلاله ترا به غير او نيز توصيه نموده‌ام و او به تو مهربانتر است تا من و در نگاهداشت تو و رسيدنت به آرزوها بالاتر . و اگر خداى جل جلاله اين معانى را به تو الهام فرمايد ، چندان كه در خور كرم اوست و چنان كه مرا به نعمتهاى خود عادت داده است و به افزودن سعادتها و عنايتهاى خود خوگر فرموده ، حمايت ترا عهده دار خواهد شد و هنگامى كه در زمره مردگان باشم مرا به توجهاتى كه به تو دارد آگاه فرمايد . پس وقتى بر كنار قبر من آيى به من بازگوى كه او ، جل جلاله ، سرور من و سرور تو و مالك هستى تو و من با تو چه كرد .\r\nاز پيشينيان صالح من روايت شده است كه مرده گان بخصوص اهل يقين سخن كسانى را كه به زيارتشان مىروند مىشنوند .\r\n","description":"","footnote":"","page_name":" 133 ","page_number":147},
  {"content":"\r\nبخش 105\r\nاى محمّد اى فرزند كه اميدوارم خداى جل جلاله ترا مانند كسانى كه عزيزشان مىدارد حفظ فرمايد در تاريخى كه بالغشده اى چون خداى جل جلاله ترا با كمال عقل آفريد و تشريف تكليف ارزانى داشت ، بكوش تا از هر چه جز ياد مولاى خود فارغ باشى و به ياد داشته باشى كه او ترا مىبيند . پيش از لحظه بلوغ به غسل توبه بدن را پاكيزه گردان . خانه دل از آنچه ترا از مولاى تو مشغول دارد بپرداز و به ياد داشته باش كه او ترا مىبيند و پيش از آن حالت با غسل توبه تن را شستشو ده و آداب غسل را كه در كتاب ( المهمات و التتمات ) ياد آورى كرده‌ام به جاى آور و پاكترين جامه را كه از آلوده گى شبهات خالى باشد ، هم آنسان كه آداب آن را خواهم گفت ، بپوش ، و در آستان پروردگار جهانها و مالك اولين و آخرين بر پاى باش ، و نيكوتر چنانست كه با خضوع و خشوع يا هر طريق شايسته ، بر خاك قرار گيرى . بر موجودى كه از خاك آفريده شده است واجب چنانست كه وقتى خلعتهاى رب الارباب را در آستان او و در حضور فرشتگان او بر تن مىآرايد چنين باشد . پس هنگامى كه آن لحظه رسيد ، آنسان كه جدّت محمّد « ص » در شريعت خود مقرر فرموده است قلب و همه اعضاى خود را با ادب و فروتنى در محضر خداى جل جلاله آماده ساز و آنسان كه شايسته خلعت الهى است كه او جلّ جلاله بدست صاحب ملت بر تو پوشانيده است خود را بياراى . اگر آنچه را كه گفتم از روى وجدان احساس كردى يا از\r\n","description":"","footnote":"","page_name":" 134 ","page_number":148},
  {"content":"\r\nروى نقل آگاه شدى تصديق مىكنى و به آن ايمان مىآورى . پس در استان مولاى خود جل جلاله خاك بوسى كن و گونه‌ها بر خاك بساى و به ياد داشته باش كه خداوند مىبيند ، و اگر لحظه اى كه بالغشده اى با وقت نماز واجب يا نافله يا عبادتى ديگر مصادف گردد ، چنان كه در كتاب ( التتمات و المهمات ) گفته‌ام با سپاس و ثناى الهى و شادمانى و صفا و وفا با آن روبرو شو . آنگاه نعمت اختيارى را كه خداوند نصيب تو فرموده است به او خود واگذار و از درگاه او به زارى بخواه كه با الهام به تو و هدايت كردن تو به سوى خود ان شاء الله تعالى متولى اختيار تو باشد .\r\nبخش 106\r\nاما اگر هنگام بلوغ تو كه بشرف آراسته شدن به خلعت خرد و تحفه‌هاى آداب نائل مىگردى مصادف با اشتغالت به واجبات و نوافل ظاهرى نباشد ، پس ، در آغاز ، نعمتهاى گذشته و فعلى خود را كه دارى به ياد آور .\r\nو من جمله اى از آن را كه خداى جل جلاله به زبان حال عنايات روشن خود به من آموخت به تو مىگويم . پس اى فرزند - كه اميدوارم خداى تعالى الطاف عناياتى را كه به تو روا داشته است به ياد تو اندازد و به تو عنايت روا دارد و با اين الطاف ترا بزيور جمال بيارايد - بخاطر آور كه خداى جل جلاله در معنى به تو خدمت فرموده ( و له المثل الاعلى ) زان پيش كه تحفهء سعادت خدمتگزارى خود را به تو عنايت فرمايد ترا به شرف معرفت خود مشرف فرمود و آسمانها و زمينها را بدست قدرت براى تو بنياد نهاد و اين اكرام را نه در حق\r\n","description":"","footnote":"","page_name":" 135 ","page_number":149},
  {"content":"\r\nفرشتگان خود كرد نه در باره هيچ يك از آفريده گان خود . درياها را براى تو روان ساخت و رودبارها را شكافت و درختان را كاشت و ميوه‌ها را از شاخه‌ها بر آورد و ديارها را آبادان نمود و خورشيد و ماه را چراغ روز و شب قرار داد .\r\n* ( وَإِنْ تَعُدُّوا نِعْمَتَ الله لا تُحْصُوها إِنَّ الإِنْسانَ لَظَلُومٌ كَفَّارٌ ) * ( سوره ابراهيم آيه 37 ) و اگر نعمت خداى را شماره كنيد بشمار در نتوانيد آورد همانا كه انسان ، ستمگار و ناسپاس است .\r\nبخش 107\r\nسپس اى فرزند - كه خداى جل جلاله با عظمت خود ترا ياد كند و دلت را از هيبت خويش سرشار فرمايد - به ياد آور كه چگونه ترا از پشت « آدم » ( ع ) به زهدان « حوّا » منتقل فرمود همچنين از پدران به مادران تا در اين اوقات ترا به اين جهان آورد و از تباهىها كه بر امتهاى گذشته روى داد بسلامت نگاه داشت ( و در پيش به اين معنى اشارت كردم ) و صورتت را به كمال آراست و همتت را به جمال مقرون ساخت و نهادت را از آلوده گى بپالود و پاكيزه ساخت و از پليديهات بر كنار داشت و آمدنت را به جهان خود ، بهنگامى كه زمانه از خطرها خالى و از كدورتها بر كنار بود در شهرهاى ايمان قرار داد و در دامان كسى چشم ترا به جهان گشود كه معرفت و خدمت حق تعالى را با مهربانى به تو تلقين كرد ، و در محضر كسى كه با درستى و راستى و مدارا در خدمت تو قرار گرفت و ثروتى براى تو آماده كرد كه از مشغله تنگدستى بىنياز باشى و از طلب تحصيل مال\r\n","description":"","footnote":"","page_name":" 136 ","page_number":150},
  {"content":"\r\nترا كفايت كند . پروردگار جليل ترا از گواراترين موهبتها برخوردار فرمود و از تبارى قرار داد كه در طلب خشنودى پروردگار جهانها نيكبخت و سعادتمندند و از وجود پدرى بر تو خلعت زندگى پوشانيد كه سالها پيش از ميلادت ترا به دعاى خير ياد مىكرد و با مهر و نرم دلى به نيكبختى اين جهانى و آن جهانى هدايت مىنمود .\r\nبخش 108\r\nو اى فرزند كه خداى جل جلاله به هر چه ياد آن ترا سودمند است يادت فرمايد و نعمت خود بر تو تمام گرداند . - به ياد آور كه از آغاز آفرينش تو از ابتداى انتقال تو از پدران به مادران چه ، از حيث گرامى داشتن ذات و صفات تو و چه از نظر كرم كردن نيكبختى و چگونگىهاى زندگانى به تو هيچ كس را قدرت مشاركت با او جل جلاله نبوده است چه ، اينها همه مخصوص ذات مقدس او جل جلاله مىباشد پس هيچ كس را جز او در كارها موثر مدان و ازو برتر مگير و اين مرتبه را در دل نگاه دار و تقرب او را ملازم خاكسارى در آستان او باش .\r\nبخش 109\r\nو اى فرزند محمد كه اميدوارم خداى جل جلاله حرمت و جلال و هيبت خود و توجه عنايت خويش را به تو ، به ياد تو آورد و در خاطر تو الهام فرمايد - بدان كه تو مجموعه اى از جواهر و اعراضى و هيچ كس جز بارى تعالى قدرت آن ندارد كه در كالبد تو ذره‌اى را بر\r\n","description":"","footnote":"","page_name":" 137 ","page_number":151},
  {"content":"\r\nذره‌اى نگاه دارد ، و اوست كه در كالبد تو و در آنچه كه در وجود تست و آنچه در آن قرار دارى از آسمانها و زمين به قدرت خود به طريقى شگفتى زاى ذره را با ذره در هم آميخته نگاه داشته است و اگر دست از آميختگى آنها بكشد قالبها فرو ريزند و آسمانها از هم بشكافند و ساقط شوند و زمينها زير و رو گردند و اصوات خاموش گردند و جهانها تباه شوند ، پس ، هان اى فرزند ! هان اى فرزند ، حق نگاهداشت اجزاء وجود خود و سراپاى هستى را كه به دست حق تعالى است و حق مهر و نعمت او را و حقوق چيزهايى را كه دانايان علم نظر و اهل وارسى رازها و نهانىها به حساب آن نمىتوانند رسيد نگاهدار .\r\nبخش 110\r\nآنگاه اى محمد فرزندم - كه خداى جلّ جلاله ترا از ياد همه جز ياد خود بىنياز فرمايد و ولايت تدبير خود را در ضمير تو اندازد .\r\nبدان كه او ، جل جلاله ، بر تو مهر و نرمى روا داشت كه ترا از آتش نيافريد ، چه ، ممكن بود آنچه از تكبر و استكبار بر ابليس گذشت بر تو بگذرد نيز شفقت روا داشت كه ترا از نور خلق نفرمود ، چه ، بسا كه خطر آن بيش از آن كه از آتشت مىآفريد روى مىداد امّا از خاكت آفريد كه زير پاى لگدمال مىگردد . آغاز آفرينش تو از نطفه است كه حكم به نجس بودن آن فرمود تا ترا از خطر تكبر و خود بزرگ بينى هشدار داده باشد . سپس از « علقه » كه نيز به فرمان او در دين اسلام نجس است ، سپس از « مضغه » كه عضويست از دانستن و فهميدن خالى اينك بينديش كه چگونه اعضاى بدن ترا كه بكامل بودن\r\n","description":"","footnote":"","page_name":" 138 ","page_number":152},
  {"content":"\r\nآن نياز دارى ، كمال بخشيد و از اصول ضعيفى آفريد كه بر پايه ويرانى كار گذاشته شده است ، و ترا در زهدان مادر قرار داد و در آنجا زندانى شدى و از چشم همه در پرده بودى ، سپس نخستين بار ترا از خون حيض غذا داد و در سلسله احكام به نجس بودن آن حكم فرمود ، آنگاه ترا از مجراى نطفه و از ميزراه ، و از مسير خون نجس و پلشت به دنيا آورد شايد اين كارها همه از آن باشد كه شيوه بندگى آموزى و از منازعه و معارضه با جلال الهى در امان مانى نيز به ياد آور كه تو پيوسته حامل پليدى هستى كه آن را در شكم تو قرار داده است و هر شب و روز بايد آن پليديها را با دست خود از تن با حالتى نفرت بار بشويى و گاهى با اكرام بزرگ خود با تو رفتار مىكند شايد از آنرو كه قدرت و نعمت او را دريابى و روزى كرامت او را كه به تو عنايت فرموده است ادراك كنى و گاهى ترا به رياضت تاديب مىنوازد تا از مؤاخذه و سطوت و اهانت او بيم داشته باشى و ربوبيت او را جلّ جلاله بفهمى و لمس كنى .\r\n","description":"","footnote":"","page_name":" 139 ","page_number":153},
  {"content":"\r\nبخش 111\r\nآنگاه اى محمّد فرزندم ، جلال مقام و كمال انعام او را به ياد آور كه ترا شايسته دانست و فرشتگان خود را بر تو گماشت تا طاعات ترا كه شرف بجاى آوردن آن را به تو عنايت فرموده ضبط كنند و با آشكار بودن خدمت تو بدرگاه او كه مايه نزديكى تو به درگاه مقدّس اوست در حضور خاصان الهى كه در ملا اعلى مىباشند ياد ترا جميل گردانند و در حضرت مقدّس او روزى كه آفريده گان براى عرض حساب در درگاه او جل جلاله گرد مىآيند گواهان تو باشند . بدان كه در قانون شريعت مقبول او ، گواهى بنده به سود مولاى آن بنده روا نيست مگر شهادت فرشتگان او به سود تو در حضرت مقدّس ربوبيت او و براى كسانى كه آنان را نيز همچونان كه ترا شرف عنايت نعمت بخشيده باشد . پس روزى كه در آن روز به بلوغ و رشد رسيده اى حق آنان را ادا كن و چندان كه توانى در خدمت و طاعت كوشا باش و هم آنسان كه در كتاب « المهمات و التتمات » اشاره كرده‌ام به درود گفتن به آنان آغاز كن و بهتر از ساير اوقات با آنان مصاحبت نماى و بكوش كه جز سخنان زيبا از تو نشنوند و چنان باشد كه هر وقت در مجلسى با تو فراهم آيند ترا آن گونه بينند كه در پيشگاه مولاى خود و مولاى آنان بنده وار خاكسار باشى . و به دست آنان كه اعمال خود را مىنويسانى به سرور و مولاى خود جل جلاله كه در همه كار به او نيازمندى ، چيزى منويسان جز مطلبى كه شايسته آن باشد كه در حضرت مقدّس او - جل جلاله - عرضه شود . صحيفه اعمالى از آنچه\r\n","description":"","footnote":"","page_name":" 140 ","page_number":154},
  {"content":"\r\nاو را ناخوشايند است و از آن ناراضى است پاك ، بلكه چنان عمل كن كه تا اعمال تو كه آن فرشتگان مىنويسند و به حضرتش جل جلاله عرضه مىدارند سرشار از مطالبى باشد كه پسنديده حضرت اوست - جل جلاله - و چنان اعمالى را دوست مىدارد و به آن خشنود است ، همان گونه كه شيوه مملوكان ناتوانست نامه اعمال خود را بنويسان ، آنسان كه وقتى به مالك اعظم خود كه داراى مقام عالى و شريف است نامه مىنويسند . و اگر شب يا روزى ازو غفلت كنى و ديگرى را به جاى او برگزينى بيدرنگ در جاى توبه كن و وقت را از دست مگذار و صدقه بده تا آتش گناه را بر تو بيفسراند كه همانا صدقه نهانى خشم پروردگار را فرو مىنشاند ؛ و مباد كه هيچ يك از فرشتگانى كه از نگاهداران نامه اعمال تواند ، و هيچ يك از بنى آدم كه امروز زنده‌اند و پس از اندك مدتى در شمار مردگانند فكر ترا از مولاى تو و مولاى آنان و از صاحبان دنيا و آخرت تو و صاحب دنيا و آخرت آنان به خود مشغول دارند ، چه ، خرد گواه آنست كه خردمند را شايسته نيست كه از مالك به مملوك پردازد چه ، اين كار پر خطرترين شيوه است كه به راه تباهى مىانجامد و من اين معنى را در كتاب « المهمات و التتمات » ياد كرده‌ام كه آن دو فرشته چگونه در آغاز بامداد و در پايان شب ، با تفصيل و ريزه كارىها به حساب كارهاى تو مىپردازند چنان كه آنجا نوشته‌ام و بدان كه آن دانش از گنجهاى كرم جزيل خداى جل جلاله مىباشد .\r\n","description":"","footnote":"","page_name":" 141 ","page_number":155},
  {"content":"\r\nبخش 112\r\nسپس اى فرزند اى محمد كه خداوند جل جلاله ترا با ياد خود و با افاضه انوار خويش توانگر فرمايد و اراده و ايثار ترا تابع اراده و ايثار خود گرداند ، بدان از همان هنگام كه حقتعالى ترا بشرف عقل آراست و آنچه شايسته تو بود به تو عطا فرمود و فرشتگان خود را بر تو گماشت تا حافظ تو باشند ، به آن نيازمندى كه دشمنان مولاى خود و دشمنان خويش را بشناسى ، دشمنانى كه مىخواهند ميان تو و نعمتها و عنايتهاى او حايل شوند ، و از شرف مراقبت او و هيبت و و عظمت او فكر ترا باز دارند و به خود مشغول سازند . از جمله آن دشمنان شيطان است كه خود را تباه كرده است و نسبت به كسانى كه اميد بسلامت دارند حسد مىورزد و در پى دشمنى آنان است و همانا كه خداى جل جلاله براى حفظ تو دژهاى بلند و استوار ساخته و زره‌هاى پر گنجايش تعبيه فرموده است پس ، از آنها جدا مشو . از جمله آن پناهگاهها اخلاص در طاعت پروردگار جهانهاست . خداى جل جلاله از قول اين دشمن ملعون فرمايد :\r\n* ( فَبِعِزَّتِكَ لأُغْوِيَنَّهُمْ أَجْمَعِينَ إِلَّا عِبادَكَ مِنْهُمُ الْمُخْلَصِينَ ) * پس به عزت تو سوگند كه همه آنان را راه خواهم زد مگر آن بندگان با اخلاص ترا .\r\n( سوره ص ، آيه 83 ) ديگر از آن دژها و جوشنهاى نگاهدارنده ، ايمان است و توكل به خداى جل جلاله ، زيرا مولاى تو فرمود :\r\n","description":"","footnote":"","page_name":" 142 ","page_number":156},
  {"content":"\r\n* ( إِنَّه لَيْسَ لَه سُلْطانٌ عَلَى الَّذِينَ آمَنُوا وَعَلى رَبِّهِمْ يَتَوَكَّلُونَ ) * همانا كه او را به مردمى كه گرويدگانند و بپروردگار خود توكل دارند دست چيره گى نيست ( سوره نحل ، آيه 101 ) اگر در اين دو دژ استوار براى اين دشمن رانده شده ، از راه غفلت از مولاى بزرگ خود و با نافرمانى به سرور خويش و پيروى از اين دشمن زشتكار ، رخنه اى ايجاد نكنى و آن را ويران نسازى نه او توانايى آن دارد كه اين دژ استوار و محفوظ را كه راه درونشو به آن ندارد ويران كند ، نه ياران او چنين توانند كرد ، نيز نه او مىتواند در آن حصار محكم رخنه اى بوجود آورد نه همدستان او و جاودانه چنين است . پس اين دو با روى ناگشودنى را با اخلاص و توكل به خداى تعالى بپاى . نيز بدان كه اين دشمن از حقيرترين دشمنانست زيرا او را قدرت آن نيست كه به پيروان خود پس از مرگ سودى رساند يا كسى را كه نافرمانى او كند به زيانى دچار كند او مانند سگ چوپان با تو روبرو مىشود . پس ، از مولاى خود تقاضا كن كه جلوى او را بگيرد ، تو با تكيه به قدرت خويش به نبرد با او مشغول مباش و الَّا او به غرض خود دست مىيابد و ترا نمىگذارد كه به مولاى خود خدمت كنى و به نيكبختى دست يا بى . و از جمله دشمنان تو نهاد و نفس تست و هوا و هوسها و جاذبه‌هاى دنيايى . تو مىدانى كه نهاد تو از خاك است همچنين همه آنچه در سراچهء گذار ، دل انگيز و شاغل است به خاك باز مىگردد پس ، چگونه خردمندان كامل را سزد كه از عظمت هائل مولاى تو و نعمت شامل او به خاك و چيزهاى گذرا سرگرم و دلبسته باشند و بدان كه نهاد و نفس تو و هر چه ترا به خود مشغول مىسازد به زبان حال به تو التماس مىكنند و مىگويند به ما\r\n","description":"","footnote":"","page_name":" 143 ","page_number":157},
  {"content":"\r\nالتفات مكن و ترا از گرفتاريهاى سخت بر حذر مىدارند ، و از پس پشت آنها عقل با التماس و با نيرومندترين هشدار ترا از دلبستگى به آن امور بر حذر مىدارد و مولاى تو از پشت همه آنها ترا انكار مىكند و كار ترا كه آنها را برتر ازو ميدانى سخت ناپسند مىداند و ترا مىگويد كه هر چه ترا از من باز دارد و به خود مشغول كند فرو مايه و كوچك است پس چگونه از بزرگ به كوچك مىپردازى ، و ياد آور تو مىگردد كه هر چه به آن نيازمندى از كم و بيش در دست توانا و بخشاى اوست .\r\nبخش 113\r\nآنگاه اى فرزند اى محمد كه خداى جل جلاله بر آيينهء ادراك تو نور مواهب خود را بتاباند و درونت را بشگفتيها و مناقب آفرينش روشن فرمايد . بدان كه تو براى معرفت يافتن به جلال و شكوه او و تشرف يافتن به توجه او به طعام نياز دارى و بناچار به مردمى احتياج دارى كه آن را فراهم مىآورند ، و به آب دهان محتاجى تا خوردن را آسان گرداند و خوردنىها را نرم سازد نيز بآشاميدنى نياز دارى تا بار چيزهايى را كه مىخورى بر دوش كشد و از مجراهايى كه چون جويبار به اعضاى بدنت راه دارد برساند .\r\nو بدان اى فرزند كه اميدوارم خداى جل جلاله ترا آگاه فرمايد كه چه احسانها در بارهء تو فرموده است ، به تو بياموزد و الهام كند تا وارسى و تحقيق كنى كه چگونه ترا برگزيده است و بدانى اين كف نانى كه مىخورى به دست تو نمىرسد مگر اينكه آسمانها و زمينها و شبها و روزها و ملوك و يارانشان در اقطار جهان ، و\r\n","description":"","footnote":"","page_name":" 144 ","page_number":158},
  {"content":"\r\nدرود گران و آهنگران و بازرگانان و نانوايان و ديگر مردم به خدمت تو كمر بسته باشند پس بنگر كه آنان چه رنجها برده‌اند تا اين كف نان به دست تو رسد و تامل كن كه چه مردمانى بر سر اين كار با ارتكاب گناه و بد رفتارى در اين راه جان باخته‌اند و نابود شده‌اند و تو اى فرزند ازين خطرهاى كوچك و بزرگ به سلامت رسته اى . نيز بينديش كه از انوار وجود و احسانهاى بيكران در كالبد تو چشم است موهبتى چنين عظيم كه به عنايت حق سبحانه با آن نظر مىكنى و جهان را مىبينى ، و دست به تو داده است كه به سوى نان دراز مىكنى و آن را مىگيرى ، و دهان و دندان به تو داده است و تدبيرى استوار در تو آفريده است كه نمىتوان چگونگى و ارزش آن را بيان كرد . آب دهان را از مجراهائى كه نمىدانى كجاست ، و نه تو آن را حفر كرده اى ، نه نياكان و مادرانت آن مايع را در دهانت جارى ساخته‌اند ، بالجمله هيچ كس توانايى آن را ندارد كه اين آب را در دهانت روان سازد مگر كسى كه زندگى و مرگ در دست اوست و اين آب دهانت را به اندازه نيازى كه به لقمه دارى آفريده است اگر بيش از نياز بود همانا از دهانت بيرون مىريخت و مايه آلودگى و كدورت تو مىشد و اگر كمتر از نياز بود لقمه در دهانت خشك مىماند و گوارايى نداشت تا چنان كه عادت كرده اى از آن لذّت برى پس زنهار و زنهار كه رحمت و حقوق نعمت او را و هيبت عظيم و حرمت عميم او را سبك مايه نشمارى كه همانا مغلوب سراپنجهء قدرت اويى .\r\n","description":"","footnote":"","page_name":" 145 ","page_number":159},
  {"content":"\r\nبخش 114\r\nآنگاه اى فرزند كه خداوند به آنچه از مهر خود اراده فرمايد ترا به آن ياد فرمايد و به فضل مكارم خويش عارفت گرداند به ياد آور كه چگونه آبى را كه به آن نيازمندى از چشمه سارها و از زير زمينها روان مىسازد و به قدرت خود دل سنگها را مىشكافد در دل آن تخته سنگهاى سخت كه نيروى جهانيان از شكافتن آن ناتوانست آب وجود دارد آنگاه بينديش كه چگونه از ابرها كه بين آسمان و زمين در قبضه قدرت او قرار دارد آب فرو مىريزد و ابرها را مانند غربال مىآفريند و آب قطره قطره از آن بالا به آسانى و روانى مىبارد و اگر آب را از ابر مانند آب درياها و رود بارها روان مىساخت بنى آدم را هلاك مىگردانيد و آنچه را از گياه و درخت براى آنان آفريده بود ويران مىساخت و هر بنا كه در ديارها بر پا شده بود ويران مىساخت و بنگر كه چگونه در هنگام معين چنان كه محل نياز است مىباراند و آن را هميشه براى عزيز و ذليل يكسان قرار داده است ، چه ، مىداند كه آن براى همه از مهمترين ضروريات است و اگر به رايگان در دسترس همه نباشد ملوك ستمگار از استفاده كسانى كه به آن نيازمندند جلوگيرى مىكنند و هر كس كسى را كه با او دشمن است از سود بردن از آن باز مىدارد و تدبير جهان فاسد مىگردد و كسى كه به زور از استفاده از آن ممنوع مىشد به هلاكت مىرسيد .\r\nپس هنگامى كه آب مىآشامى نكته هايى را كه از رحمت و مهر سرورت ياد كردم به خاطر بگذران و منّت عظيم او را بشناس و در\r\n","description":"","footnote":"","page_name":" 146 ","page_number":160},
  {"content":"\r\nخور توانايى سپاس او بگذار و هنگامى كه به آب لب تر مىكنى به ياد آور كه در مقابل لذّتى كه از نوشيدن جرعه اى آب مىبرى ، خداى جل جلاله جهانى پهناور را به كار واداشته است . زيرا براى آشاميدن آب ناچار بايد موجود باشى و داراى حيات و عافيت ، و اين امور محتاج به همه چيزهايى است كه در دنيا موجود است و وجود آنها به مصلحت آشاميدن تو وابسته است و اگر از جامى آب مىنوشى پس هر چيزى كه وجودش به آن جام وابسته باشد نعمتى است كه خداوند تعالى در حق تو روا داشته است تا اين جرعه آب را بنوشى نعمتى كه چون در اختيار تست وجود آن را كوچك و بىارزش مىشمارى اما اگر هنگام نياز ترا از نوشيدن آن باز دارند آنگاه ارزش آن و قدر آن كسى را كه اين نعمت را به تو ارزانى داشته است جلّ جلاله خواهى دانست .\r\nنيز به هوايى متوجه باش كه او جل جلاله بر آب وزانيده است تا سرد شود و گوارايى آن را در ذائقه تو كامل گرداند . اگر يكى از ( خدمتگزاران ) يا ( كنيزان ) تو هوا را بر آن وزانده بود تا خنك گردد همانا او را بر ديگران برترى مىدادى و بر مهربانى به او مىافزودى و در خور توانايى به او پاداش مىدادى . پس وقتى دلها وابسته احسان بنده اى از بندگان او باشد كه احسان آنان از احسان خداى تعالى به تو سر چشمه مىگيرد و از جمله نعمتهاى اوست كه در حق تو روا داشته است ، پس چگونه تواند بود كه دلها به احسان خداى جل جلاله و شفقت او وابسته نباشد ؟\r\n","description":"","footnote":"","page_name":" 147 ","page_number":161},
  {"content":"\r\nبخش 115\r\nو اى فرزند اى محمد ، كه خداى تعالى به محبت و عنايت در حضرت مقدّس خويش يادت فرمايد ، به خاطر داشته باش كه به جامه نيازمندى تا از چشمها ترا بپوشاند و هنگامى كه در آستان پروردگار جهانها كمر به خدمت بسته اى مستور باشى . حقتعالى در اين كار هم مانند فراهم آوردن خوردنى خدمتگزارانى معين فرموده است زيرا براى تهيه جامه نيز مانند تهيّه آب و نان عدّه اى بايد تا به كار پردازند و در خدمت تو باشند . كيست كه كتان را نرمى داده و پنبه را بر هم انباشته و براى يافتن آماده كرده است ؟ چه كسى آنها را رشته و بافته و دوخته است ؟ و چه خدمتگزارانى آن را براى تو آماده كرده‌اند .\r\nپس با خدايى كه ترا به پوشيدن جامه نعمت بخشيده است خلوت كن و تن و دل را با غسل توبه شستشو ده و پليدى و ناپاكى را از آن بزداى و از شوخ گناهش بپيراى آنگاه با تن و دلى پاك در استان پروردگار جل جلاله كه بر همه حالات و نهانىهاى تو آگاهست بر پاى بايست و جامه خود را از جانبت او و از زبان حال جود و كرم او جل جلاله بگير . چنين بينديش كه اگر پادشاهى فرمان دهد تا خلعتى حاضر كنند ، خاصان كشور و بندگان درگاه و ارباب معرفت و سپاهيان خود را به كار مىگمارد تا براى تو تن پوشى آماده كنند و به دست قدرت خود آن را فراهم مىآورد تا ترا در حضرت احضار كند و آن خلعت گرانبها را زيب پيكر كنى . بنگر كه در اين حال شكر نعمت او را چگونه به جاى مىآورى ، هشدار كه دست كم هنگامى كه\r\n","description":"","footnote":"","page_name":" 148 ","page_number":162},
  {"content":"\r\nخلعت الهى را مىپوشى ، در بزرگداشت آن سپاسگزارى و از شكرگزارى احسانكننده اى كه آن را به تو هبه فرموده است فرو نگذارى . به نظر دور مىنمايد كه در زمان بنى اميه اموال مسلمانان همچنين معامله افراد عرب با يك ديگر و كسانى كه محرمات را خوار مىانگارند از شبهات خالى بوده باشد . پس اى فرزند ، شايسته چنانست كه به هنگام جامه پوشيدن اين كلمات را بر زبان آورى :\r\nاللهم ان كنت تعلم ان فيها شيئا من المحرمات او الشّبهات فانت المالك لاصل الحقوق و المالك لمن انتقلت اليه فاسألك ان تجعل لكلّ صاحب حق فيها عوضا من فضلك يسدّ عنّى باب عدلك و تلحقنى فيها بمقام من البست خلعا طاهرة من كل حقّ و شبهة باطنة و ظاهرة و ان تكون هذه ثيابى من خلع السعادات الباهره في الدنيا و الآخرة بار خدايا اگر مىدانى كه در اين جامه چيزى حرام يا شبهه ناك موجود است مالك اصل حقوق و مالك آن كس كه اين حقوق به او منتقل شده است تويى ، پس از تو مسألت دارم كه هر كس را كه در آن حقى باشد به فضل خود عوض عنايت فرمايى تا راه عدل تو بر من بسته شود ( از سر عدل حق ديگرى را از من مطالبه نكنى ) و مرا به مقام كسانى بپيوندى كه بر اندامشان خلعتى راست كرده اى كه از هر حقى و از هر شبههء آشكار و نهانى پاكيزه است و اين جامه من از خلعتهاى درخشان نيكبختى اين جهان و آن جهان باشد ) .\r\nنيز به آنچه در زمان غيبت به آن نيازمندى و يقين ندارى كه حلال و حرام در هم آميخته نشده باشد و از حلالى و حرامى آن ايمن نباشى كلماتى را كه گفتم ادا كن .\r\n","description":"","footnote":"","page_name":" 149 ","page_number":163},
  {"content":"\r\nبخش 116\r\nو اى فرزندم اى محمد ، بدان كه اگر خداى تعالى دمى در شب يا روز به عدالت با ما رفتار كند هرگز ما را بقائى نماند و كار ما به نابودى كشد زيرا حق حضرتش را رعايت نمىكنيم و در پيشگاه مقدّسش آن اندازه كه حق ديگران را مىپاييم حق جلالتش را پاس نمىداريم .\r\nو به آن پايه كه بندگان حضرتش را كه سراپا به او نيازمندند بزرگ مىداريم از حضرت او تجليل نمىكنيم .\r\nو بسا كه دل به آن مردم خوش مىكنيم و مشغول آنان مىشويم امّا از حضرت او جل جلاله روى مىگردانيم ؛ به زبان به ياد اوييم و به دل در انديشه غير او . پس اگر روان ما را از كالبد برآورد و عنايات خود را از ما سلب فرمايد و آب و نان ما را ببرد و در زندان خشم خود قرارمان دهد به حق او سوگند كه شايسته آنيم و چرا كه چنين نباشد ؟ حالى كه با نفس خود و ديگر نيروهاى خود كه از مواهب الهى است چنان مىكنيم كه در معرض باز خواست و خشم او جل جلاله در مىآييم و حرمت و عظمت او را جل جلاله كوچك مىشمريم با اين همه در ساحت قدسش گام مىنهيم . پس زنهار كه اين امور را كوچك و بيمايه نپندارى كه چنين كار عمل نادانان و بيخبرانست . هان ، پيروى آن گروه مكن كه خداوند جل جلاله فرمايد :\r\n* ( وَلَنْ يَنْفَعَكُمُ الْيَوْمَ إِذْ ظَلَمْتُمْ أَنَّكُمْ فِي الْعَذابِ مُشْتَرِكُونَ ) * ( سوره زخرف ، آيه 38 )\r\n","description":"","footnote":"","page_name":" 150 ","page_number":164},
  {"content":"\r\nو هرگز امروز شما را سودى نبخشد . چون ستم كرده‌ايد در عذاب كشيدن شركت داريد . اينك پاسخى را كه به يكى از مدّعيان علم داده‌ام براى تو بيان مىكنم . او بر من وارد شد و من در بستان بر خاك نشسته بودم از حالم پرسيد ، گفتمش چونست حال كسى كه مردارى بر سر و مردارى بر دوش گرفته باشد و مرده گانى اعضاء و جوارح او را احاطه كرده و مرده گانى پيرامون او را فرا گرفته باشند و پاره اى از اعضاى او پيش از مرگ او مرده باشند ؟ حيرتزده گفت اين چگونه حالتى است ؟\r\nمن در اينجا مرده اى نمىبينم ! گفتم نمىدانى كه عمامه من از كتان است ؟ كتان وقتى گياهى سبز بود و حيات داشت و اينك فرسوده است ، و اين جامه من از پنبه است كه روزى سبز و خرم و زنده بود و اينك مرده است . كفش من از پوست حيوانى است كه روزى زنده بود و اكنون زنده نيست . پيرامون من گياهانى است كه روزى سبز و خرم بودند و اينك خشك شده مرده‌اند . آيا سپيدى موى سر و روى مرا مشاهده نمىكنى كه روزى سياه رنگ و زنده بود و امروز مرده است . اعضا و جوارح من هر يك براى طاعتى آفريده شده‌اند كه اگر در آن طاعت نباشند در حكم مرده‌اند ؟\r\nاو از اين سخنان درشت و پند آميز شگفتى زده شد .\r\nپس اى فرزند زبان حال اين اشياء و گفته‌ها و موعظه‌ها را به ياد بسيار و از آنها پند گير .\r\nبخش 117\r\nآنگاه اى فرزندم محمّد ، كه خداى جل جلاله دل ترا به مكاشفه و جلال نعمت و مراقبت خود آبادان كناد ، جز آنچه گفتم\r\n","description":"","footnote":"","page_name":" 151 ","page_number":165},
  {"content":"\r\nبهنگامى كه شرف حضور در آستان حق تعالى به تو تفويض مىشود چيزهايى را كه به آن نياز دارى به ياد آور زبان و قلم انسان از احراز كردن همه مفاهيم مورد نياز ناتوانست پس جزئيات آنچه را كه به آن محتاجى و به نياز از درگاه الهى مىطلبى آنگاه همه را به ياد آور و بدان كه آنچه بدان نياز دارى هديه اى است از مولاى جليل كه به تو اهداء مىشود . پس بخشندهء آن را با نظر تعظيم بنگر و شكر او را با همه وجود بجاى آور - جل جلاله - وقتى بخدمتگزار يا خادمه اى نيازمند باشى كه با خدمت خود ترا فارغ البال گرداند تا دل آسوده به خدمت و طاعت مولاى خود پردازى پس با ياد خدمتگزار و خادمه و شفقت به آنان از ياد سرور و مولاى خود كه به تو و آن دو نيكويى مىكند دل مشغول مگردان و توجه داشته باش كه تو نمىتوانى آنان را بيافرينى يا چيزى را كه آن دو به آن نياز دارند ايجاد كنى تو ، براى تهيّه پولى كه براى خريد نيروى كار آن دو تن مىپردازى و فروتنى آنان در طاعت تو و هزينه زندگانى آنان و رعايت شايسته آنان ، به حق تعالى نيازمندى . نيز توجه داشته باش كه تو نمىتوانى به ديار كفر سفر كنى و غلام و كنيزى را جلب كنى و آن دو از امّت جدّت محمد ص نيستند تا يارىشان به تو و بجاى آوردن خدمت تو را جايز شوند نه قدرت آن دارى كه چنين رسول بزرگوارى را به سوى بندگان خدا گسيل دارى و كشورهايى را كه خداى جل جلاله با نبوت آن رسول گشود بگشايى نه مىتوانى آن رسول را با معجزات تاييد كنى و به وسيله فرشتگان آسمانها و غير آن وسايلى فراهم آورى كه ويژه مولاى تو رب الارباب است و به آن او را مورد قبول گردانى پس تو توانائى آن ندارى كه آن غلام و كنيز را نزد خود احضار كنى مگر وقتى كه\r\n","description":"","footnote":"","page_name":" 152 ","page_number":166},
  {"content":"\r\nمولاى تو با همه اين نعمتها كه گفتم آن دو را متنعم فرمايد . پس چگونه شخص خردمند را شايسته است كه او را جل جلاله فراموش كند يا ديگرى غير او را در كارها مؤثّر بداند و بتواند چيزى را به دست آورد بىآنكه مولاى او به او عطا فرموده باشد مثال اين قضيه آنست كه فرضا به مركوبى نياز داشته باشى تا در كارهاى خود بر آن سوار شوى و براى انجام چيزهائى كه براى سعادت دنيا و آخرت خود مىخواهى به تو كمك كند از آن مركوب استفاده كنى ، چه اگر زحمت پياده روى را به پاهاى خود تحميل كنى مىدانى كه بايد چه مايه ذلت و سختى بكشى . اينك چنين بينديش كه اگر خداى جل جلاله جز مركب تو مركبى نيافريده بود چه اندازه از داشتن آن شادمانى مىكردى و به خود مىباليدى و عطاكننده آن را بزرگ مىداشتى و پادشاهان جهان و ديگران به علت داشتن آن مركوب چه مايه حسد كه به تو مىبردند و آن حيوان چگونه از آيات بزرگ الهى محسوب مىشد . و چگونه مردم با نظر عبرت به آن مىنگريستند پس شكر اين نعمت جليل و ايادى عظيم و جليل را به جاى آور زنهار كه بسيار بودن دواب كه رب الارباب آفريده است قدر اين نعمت را حقير ننماياند و شرف بذل اين نعمت از جانب او جلّ جلاله در نظرت كوچك جلوه نكند ، چه ، عقل نمىپسندد كه هر چه مولاى اعظم بر اكرام و نزديكى بيفزايد بنده در كوچك شمردن كار مولا و سبك دانستن آن مبالغه كند تا كار به آنجا كشد كه نابخردان در مقام انكار صاحب جود برآيند و هلاك روز موعود را تكذيب كنند . از پيروى اين گروه جاهل حذر كن و در جهالتها راه ايشان را مسپار ، چه مصيبتها و غفلتها پيرامون چنين قومى را احاطه\r\n","description":"","footnote":"","page_name":" 153 ","page_number":167},
  {"content":"\r\nمىكند و ايشان خاكساران پشيمانيند : اى فرزند اى محمّد ، بالجمله حاصل مطلب اين است كه براى راه رفتن و سوار شدن و تصرف در حركات و سكنات ناچار بايد وسايل و آلاتى به كار برى و براى خوردن و آشاميدن نيز به آلات و وسايلى نيازمندى كه در عمل آنها را به كار برى زنهار و زنهار كه چون اين وسائل بدون مشقت در دسترس تو قرار گرفته است از منعم آن جل جلاله كه به تو احسان فرموده است غفلتورزى ، همچنين مبادا از آنچه در هنگام زندگانى من و پس از مرگ كم و بيش بوسيله من به تو رسيده باشد ، از اين بابت اشتغال به سپاسگويى و ياد من ترا از ياد خدا جل جلاله باز دارد .\r\nچه ، اوست كه مرا به اين كارها فرمان داده است و مهر آن كار را بر دل من انداخته است و استعداد فراهم آوردن آنها را براى تو و برادرانت به من عطا فرموده است تا پيش از آنكه به آنها نيازمند شويد آنها را مهيا كنم پس به ياد او جل جلاله پرداز . نه به ياد من ، و سپاسگوئى او كن نه سپاسگوئى من .\r\nبخش 118\r\nو اى محمّد فرزندم ، كه خداى جل جلاله قلبت را از يادها و انوار خود سرشار فرمايد . وقتى به همسرت احساس نياز كردى ، بدان كه او خاطر ترا به كمك خود ، از پريشانى دلبستگى به شهوات غفلتزا فراغت مىبخشد و مولاى تو بوسيلهء او ترا از زهر معاصى و لذات كشنده به سلامت نگاه مىدارد و دستيارى مىكند تا از پشت و ترائب ( دنده‌هاى ) تو فرزندانى از عدم بوجود آيند .\r\nخداى جل جلاله شما را در اين مقصود سبب قرار مىدهد ، به\r\n","description":"","footnote":"","page_name":" 154 ","page_number":168},
  {"content":"\r\nسبب سازى او فرزندان مىآورد تا او را - جل جلاله - خدمت كنند و تسبيح گويند و بزرگ دارند و سنت پيمبر او ، محمد ( ص ) را زنده نگاهدارند و مردم را به دين او دعوت كنند تا پيمبر اكرم ( ص ) به وجود آنان هر چند سقط شده باشند ، به امتهاى ديگر سرافرازى كند .\r\nو اگر فرزندان شما در كودكى بميرند در روز بازگشت شما را ذخيره باشند . و آنان كه طاعت خداى جل جلاله كنند و شرف خدمت او را به دست آورند در نامه اعمالشان اين طاعت به حساب شما نگاشته شود اما اگر قصد شما از پيوند زناشويى تقرب به خدا و جلب مهر و رضاى او باشد ، مبادا و مبادا كه با همسر خود فقط بسبب نهاد خاكى و طبيعت حيوانى بر عادت چهارپايان و خران همخوابگى كنيد كه از زشتترين كارهاست بلكه بايد قصد شما از همبسترى بجاى آوردن فرمان خدا جل جلالة و امتثال امر پيمبر اكرم ( ص ) باشد كه چنان كه اراده فرموده است از همسرى كه بدان اشارت شد عمل كنيد و اگر از چيره گى شهوت بيم داشته باشى كه ترا ازين نيت پسنديده باز دارد پيش از آغاز خلوت از خداوند كه اين مواهب ازو ناشى است يارى طلب و با استخاره طلب خير كن و من شيوه آن را در كتاب « فتح الابواب بين ذوى الالباب و بين رب الارباب » نوشته‌ام و هيچ كس را نمىشناسم كه پيش از من چنين مطالبى نوشته باشد و اين كار نيز كرم و فضلى است از خداى جل جلاله .\r\nبخش 119\r\nاى فرزند من اى محمد - كه اميدوارم خداى جل جلاله ضمير ترا از آلودگى اشتغال به غير خود پاك گرداند و به انجام دادن\r\n","description":"","footnote":"","page_name":" 155 ","page_number":169},
  {"content":"\r\nكارهايى كه ترا به او نزديك مىسازد موفق فرمايد مباد كه وقتى براى معاشرت به مردم نيازمندى يا آنان به تو نياز دارند از ياد خداى جل جلاله غفلتورزى كه بر حال آنان و تو آگاه است و شما همه در قبضه اختيار حق در سراى او سكونت داريد و از نعمت او برخورداريد - جل جلاله - و راهى نيست جز آن كه از شما مراقبت فرمايد . او وعده داده است كه به حساب شما رسيدگى كند اما گفتگوى تو با مردم در حقيقت گفتگوى تو با حضرت حق تعالى است و روى كردن به اوست چنان كه اگر در مجلس خليفه يا سلطانى باشى و گروهى نزد او باشند همانا كه منظور تو گفتگو با آن خليفه يا سلطان است كه در آن مجلس صاحب مقام است و مردم در حقيقت در مجلس ضيافتى حضور دارند كه تو با آن شخص عاليمقام سخن مىگويى و روى به او دارى .\r\nبخش 120\r\nو اى فرزند اى محمد و اى كسانى كه از تبار منيد و اى ديگر مردمان از اهل من و اى برادران كه اين نوشته را خواهيد خواند و اميدوارم خداى جل جلاله هر مراقبتى كه در نهان و آشكار اراده فرمايد به شما بياموزد - بدانيد كه رفت و آمد و مخالطت با مردم ، بيمارى و دردى سهمگين است و كارى است سخت كه انسان را از ياد خداى جلّ جلاله باز مىدارد و امروز اين دشوارى به همآنجا رسيده است كه در زمان جاهلى جريان داشت . در آن روزگار مردم از اشتغال به جلالت الهى غافل بودند و به بتان مىپرداختند . پس اى فرزند چندان كه توانى از رفت و آمد بسيار با مردم بپرهيز كه من آزموده ام\r\n","description":"","footnote":"","page_name":" 156 ","page_number":170},
  {"content":"\r\nو ديده‌ام كه رفت و آمد بسيار با مردم در دين مايه بيماريهاى خطرناك است از جمله گرفتاريهاى آن اين است كه به امر به معروف و نهى از منكر گرفتار مىآيى پس اگر از سر راستى و اداى امانت به اين كار پردازى ، به يقين همه دشمن تو گردند و به جاى آنكه به ياد رب - العالمين جل جلاله باشى به دشمنى با مردم مشغول خواهى شد و اگر با آنان به نفاق و مدارا پردازى ، پس آنان در مقابل مولاى تو ، خدايان و آلههء تو خواهند شد و در پيشگاه الهى رسوا خواهى بود چه او ترا مىبيند و مىداند كه در حضرت مقدس او به استهزاء پرداخته اى و به خلاف آنچه در دل دارى تظاهر مىكنى و بدين گونه حرمت او را سبك مىشمارى ، و چنين مىپندارى كه آگاهى مردم به ارزش تو مهمتر است تا آگاهى حق تعالى به تو و اگر شيطان ترا مغرور كرد و نهاد بهيمى و جاذبهء هوا و هوس و دنيا دوستى ترا فريفت و در دلت انداخت كه تو نمىتوانى با مردم از در انكار و اختلاف در آيى و با آنان نبرد كنى به آنان بگوى كه مىدانى آنچه مىگويند نيرنگ و فريب است و بر آن آگاهى كسانى كه حرمت پروردگار ترا بشكنند و حرمت رسول او را كه جدّتست پاس ندارند و حرمت پيشوايان معظم ترا نپايند و اين بىحرمتى را با انجام كارهاى ناپسندى مرتكب شوند كه حرمت مالك اولين و آخرين را و حرمت پيمبران و مرسلين را و همه عارفان را كه اولياى خداى جل و جلاله مىباشند بشكنند و هتك ناموس دين كنند همانا حرمت ترا نيز نمىپايند و حرمت هيچ يك از مردمى را كه تو گرامى مىشمارى پاس نمىدارند شاهد مثال بر اين نكته اين است كه اگر در مجلسى در مقابل مردم دستار از سر تو برگيرند يا از روى سبك شمردن تو و اهانت به تو چيزى را به زور از تو\r\n","description":"","footnote":"","page_name":" 157 ","page_number":171},
  {"content":"\r\nبستانند هرگز از آنان غفلت نمىكنى و چنين بهانه نمىآورى كه قدرت درگيرى با آنان را ندارى بلكه بسا كه به بهاى جان گرامى و هر چه كه دارى با آنان در افتى و براى انتقام از آنان هر كوششى كه در قول و فعل بتوانى بجاى آورى و از آنان بهر وسيله كه باشد روى برگردانى و عمل آنان را ناشايسته شمارى و از ديگران در مقابله با آنان يارىجويى پس با اينكه مىدانى هتك حرمت مولاى تو ( فاطر الخلائق و مالك المشارق و المغارب ) - مانند هتك حرمت تو نيست . حرمت تو در مقايسه يا حرمت عظيم كبير حق تعالى هيچ است پس چگونه رضا مىدهى كه حرمت تو از حرمت او بالاتر باشد حال آنكه غرق نعمت اويى و در قبضه اختيار او مملوكى ناتوانى .\r\nآيا در حضرت مقدّس او گستاخى چنين اهانتى را دارى ؟\r\nنيز از جمله زيانهاى معاشرت بسيار با مردم اين است كه بسا كه چنين پيش آيد كه به عهد و پيمان مردم بيش از اطمينانى كه به وعده‌هاى مولاى خوددارى اطمينان كنى و تو مىدانى كه ممكن است آنان پيش از انجام دادن وعده خود بميرند ، و شايد از قول خود تخلَّف ورزند و به عهد خود وفا نكنند و بسا كه ميان تو و سودى كه از پيمان آنان بايد ببرى مانعى ايجاد شود و حوادثى روى دهد و گرفتاريهايى ترا مشغول دارد كه از انجام عهدشان استفاده نكنى پس شخص خردمند و فاضل چگونه راضى مىگردد كه وعده مملوكى را كه جنايت و خيانت و نپائيدن عهد و پيمان و امانت خوى اوست به وعده قادر بالذات و كريم بالذات كه بين او و ساير مقدورات او حايلى موجود نيست ترجيح دهد ؟\r\nديگر از خطرهاى مخالطت با مردم اين است كه وعيد و\r\n","description":"","footnote":"","page_name":" 158 ","page_number":172},
  {"content":"\r\nتهديد ايشان را از وعيدها و تهديدهاى خداى جل جلاله خطرناكتر انگارى . چنين انديشه اى بس خطرناك است و تهديدهاى هولناك خداى جل جلاله را كوچك مىپندارد .\r\nو بدان خطر ديگر كه در معاشرت به آن مبتلا خواهى شد انس به آنانست كه بيش از انس به مولاى آنان كه مالك دنيا و آخرت آنان است خواهد بود . همانا كه مأنوس شدن به مردم و زندگى و سلامت آنان و همه آنچه از اين گونه باشد ، از رحمت مولاى تو و از نعمتهاى اوست . پس چگونه روا باشد كه به ديگرى غير او انس يافت ، به بنده اى كه در اختيار حضرت حق است و حضرت حق سرور و مولاى اوست و از همه چيز او آگاه ؟ ! و بدان كه وقتى آدمى به معاشرت بسيار با مردم خو گرفت آنگاه مدح آنان را دوست مىدارد و بدگويى از آنان را نمىپسندد و با اين احساس ، از محبّت و مذمت مولاى خود نسبت به خويشتن غافل مىگردد و از محبت به مولاى خود وامىماند از خوف از مذمتى كه حضرت بارى تعالى به علت نافرمانى در باره او روا خواهد داشت خاطرش مشغول مىگردد . . . ديگر از گرفتاريهاى مخالطت با مردم اين كه خداى جل جلاله و فرستاده او ( ص ) و جانشينان پاك او مىخواهند مخالطت و معاشرت و مصاحبت شما با ديگران بر ميزان عدل و انصاف باشد ، و تقرّب شما و اقبال شما در قول و احسان به آنان بنا به دريافت و جلوه تقرب جستن آنان به خداى عز و جلّ و به فرستاده او ( ص ) و به خاصان او باشد و شما به ميزان رغبت آنان در طاعت خداى جل جلاله و اجراى فرمانهاى او به آنان\r\n","description":"","footnote":"","page_name":" 159 ","page_number":173},
  {"content":"\r\nنزديك شويد و روى آوريد . گرفتارى ديگر كه معاشر مردم به آن دچار مىگردد اينست كه اگر معاشران به قول يا فعل از روى دشمنى يا از سر نادانى حرمت او را پاس ندارند ، چنان كه قبلا اشاره كردم ، خشم او از چنين ماجرا بيش از خشمى خواهد بود كه از مخالفت اشخاص با خداى تعالى جل جلاله و فرستاده او عارض او مىشود و بيش از خشمى است كه از هتك حرمت به شخص او روى مىدهد .\r\nشخص بايد كه در خشم و رضاى خاطر خود عدل را مراعات كند تا از آسيب حساب و سؤال حق تعالى ايمنى يابد .\r\nو ديگر از گرفتاريهاى مخالطت آنست كه تكليف انسان چنين است كه وقتى مردم به او روى مىآورند و ثناى او مىگويند او از روى آوردن و ثنا گويى مردم فريفته و مشغول نگردد . و اگر مردم به او احسانى كردند ، بيش از احسان خداى تعالى به او يا به اندازه احسان او ، به احسان مردم توجه نكند و به آن دل نبازد و از احسان هر احسانكننده در طول احسان او به شكر احسان خداى تعالى پردازد .\r\nو شغل شاغل او احسانهاى فعلى و آينده خداى جل جلاله باشد چه اگر احسانكننده اى نيز باحسان خود ادامه دهد مدت آن بسى اندك خواهد بود . ديگر از ابتلائات مخالطت با مردم كه به صورت عادت و شيوه زندگانى در آمده است كبر و خويهاى ناپسند است .\r\nمن ديده‌ام كه ابتلا به معاشرت عبادات را هم به فساد كشانيده است به طورى كه ديدار بيشتر برادران دينى وابسته به سودجويى دنيائى يا رفع خطر مادى مىگردد و معاشرتها از نيات مرض آلود كمتر به سلامت رسته است و احوالپرسى از بيماران بر\r\n","description":"","footnote":"","page_name":" 160 ","page_number":174},
  {"content":"\r\nسبيل اظهار رنج و درد براى بيمار است . گويى خداى تعالى به وسيله بيمارى به كسى ستم كرده است در صورتى كه وظيفه عيادتكننده از بيماران آنست كه آنان را به آن بيمارى تهنيت گويند . چه ، آنان يا گناهكارند و خداى تعالى بوسيله بيمارى مىخواهد كه آنان كفاره گناهان را بپردازند يا از زمره جنايتكاران نيستند پس خداى تعالى بر آنست كه با آن بيماريها مقامات آنان را بالا برد و بر درجاتشان بيفزايد . پس وقتى آن بيمار به اين نكته واقف شود خواهد دانست كه با اين گونه رويدادها شرف يافته است . حال چنين كسى مانند كسى است كه پزشكى او را هنگام سلامت رگ زند و خونش را بگيرد تا با اين كار ، بيمار از رنجورى يا از نقصى كه ممكنست بر قلب او وارد شود برهد و ايمن گردد يا به رنجوري دچار شود كه سعادت او را بيش از فصد حفظ مىكند . آيا فرزند آدم كه دل و خرد و زبان حالش به پليدى جنايات كردار و گفتار آلوده است خرسند نيست كه به وسيله بيماريها از آلودگىهاى گناه و از ناشايستگىها ، در پيشگاه پروردگار تعالى - كه بيماريها او را از آلودگيها شستشو مىدهد و پليديها را به دست قدرت حق پاك مىگرداند - برهد ؟\r\nاى فرزند ، يكى از واليان بيمار شد و از آن بيمارى رنج فراوان مىبرد چندان كه نزديك بود با مولاى خود معارضه كند . آنگاه به او نامه اى نوشتم و در آن نامه مطالبى گفتم كه حاصل آن چنين است : تو مىدانى كه در صف دشمن خدا جل جلاله قرار دارى كه شيطان نام دارد و به ساحت مقدّس خداى جل جلاله از منجنيق معاصى آشكارا سنگ نافرمانى پرتاب مىكنى . پس اگر به سبب عظمت مخالفت تو پاره سنگى سبك از سنگهاى پرتابى كه كشنده\r\n","description":"","footnote":"","page_name":" 161 ","page_number":175},
  {"content":"\r\nنباشد از منجنيق تو به سوى تو پرتاب شود و به تو اصابت كند تا از روى جلالت كفاره گناهان ترا داده باشد آيا اين حادثه احسان و اكرام است يا اهانت و انتقام ؟ اى فرزند بسيار ديده‌ام كه جنازه اى را تشييع مىكنند و بر مردگان نماز مىگذارند و اين امر از امور بسيار بزرگ براى پند آموختن و عبرت گرفتن است و شايسته آنست كه بنده از دنيا و اهل دنيا و بيخبرىهاى زندگى متوجه شدائد و رنجهاى مرگ و بىارزشى دنيا و امور آن شود اما اين كار وسيله عوض دادن به حسابها و تقرب به اولياى آن مرده گان شده است .\r\nاما اگر شخص صالح و پرهيزگارى درگذرد و كسى از بازمانده گان او نباشد كه از راه نماز ميّت تقرب جستن به او نفعى داشته باشد ، تشييعكنندگان جنازه او بسى اندكند و فرمان سلطان جهانها و اوامر سيد المرسلين تباه مىگردد و از قلم مىافتد اما اگر كسى وفات كند كه از باز ماندگانش اميد سودى باشد در تشييع او حضور بهم مىرسانند اگر چه به آزردن تشييعكنندگان و نمازگزاران قدرت نداشته باشند . در تشييع چنين كسانى جمعيّت نمازگزاران بسيار ديده‌ام حتى كسانى را در تشييع و نماز ميّت ديده‌ام كه از سودجويى از باز ماندگان متوفى بىنياز بوده‌اند .\r\nبخش 121\r\nاى محمد اى فرزند ، كه خداى جل جلاله بركات خود را بر زندگانى تو نثار فرمايد و بر مقاماتت بيفزايد . بدان كه بدترين معاشرت ، معاشرت با گناهكاران است خواه از واليان باشند يا از غير\r\n","description":"","footnote":"","page_name":" 162 ","page_number":176},
  {"content":"\r\nآنان . امّا اين معاشرت وقتى ناپسند است كه براى مخالفت با اعمال ناپسند آنان و از روى اطاعت فرمان خداى عزّ جلاله براى پند گفتن به آنان نباشد ، چه ، خداى جل جلاله از انسان چنين مىخواهد كه آنسان كه مولاى او كه بر نهانىها و رازهاى او آگاهست به او فرمان داده است با مردم معاشرت كند يا دست كم از آنچه خداى جل جلاله از آن اعراض مىفرمايد اعراض كند و از آنچه كه خداى جل جلاله از آن خشمگين است متنفر باشد و اين مقام بسى دشوار است و به خدا سوگند كه بسيار بعيد مىدانم كه انسان چنين باشد بويژه اگر كسى كه با او معاشر است صاحب مقامى باشد يا مورد نياز او باشد و نياز او را بر آورده و به او خوبى كرده باشد درين حال چگونه او را دل با خداى جل جلاله خواهد بود تا از آن مرد صاحب مقام روى برتابد و دل در اين كار با او همراهى كند ؟ ! هيهات هيهات كه چنين نشود بلكه آن صاحب مقام كه نيازش را بر آورده است بيش از اصلاح كار او دين او را بفساد مىكشاند و به احوال او در آخرت زيان مىرساند .\r\nروزى وزيرى نامه اى به من نوشت و خواستار آن شد كه به ديدار او بروم در پاسخ به او چنين نوشتم : من چگونه توانايى آن دارم كه در مورد نيازهاى خود و نياز فقيران و ديگر نيازمندان با تو مكاتبه كنم در حالى كه خداى تعالى و فرستاده او ( ص ) و پيشوايان ( ع ) مرا مكلَّف فرموده‌اند كه از باقى ماندن تو بر كرسى فرمانروايى حتى تا رسيدن نامه من به تو اكراه داشته باشم ، نيز تكليف من اين است كه آرزومند باشم تا زان پيش كه نامه من به تو رسد از مقام خود معزول شده باشى .\r\n","description":"","footnote":"","page_name":" 163 ","page_number":177},
  {"content":"\r\nبخش 122\r\nيكى از فقيهان مرا گفت ، امامان - كه بر آنان درود باد - به مجلس پادشاهان و خلفا مىرفتند . در پاسخ به او مطلبى به اين مفهوم گفتم : آنان كه درود خداى بر آنان باد - به مجلس شاه و خليفه وارد مىشدند اما در دل از آنها روى گردان بودند و باطنشان چنان كه خواست خداى سبحان بود بر آنها خشمگين بود . گفتم آيا خود را چنين مىبينى كه اگر آن اشخاص نياز ترا بر آورند و ترا به خود نزديك كنند يا در باره تو احسان نمايند چنان باشى كه پيشوايان با آنان بودند ؟ .\r\nگفت نه و به مناسبت حال اقرار كرد و گفت كه وارد شدن ضعيفان بر توانمندان مانند وارد شدن اهل كمال بر آنان نيست .\r\nبخش 123\r\nيكى از پادشاهان بزرگ دنيا بارها به من نوشت در سرايى از او ديدار كنم كه بسيارى از مردم غافل آرزوى رفتن به آنجا را داشتند . در پاسخ به او نوشتم در مسكنى كه اينك در آنجا ساكنى بنگر كه آيا ديوارى يا آجرى يا زمينى يا فرشى يا پرده اى يا چيزى وجود دارد كه براى خدا و رضاى او جل جلاله در آنجا قرار داده باشى تا در آنجا حضور يابم و بر آن بنشينم و بر آن بنگرم و ديدن آن بر من آسان باشد ؟\r\nنيز بارها به او نوشتم چيزى كه در آغاز زندگانى ديدار\r\n","description":"","footnote":"","page_name":" 164 ","page_number":178},
  {"content":"\r\nپادشاهان را بر من تحميل مىكرد اعتماد من به استخاره بود امّا اكنون به موهبت انوارى كه خداى جل جلاله به من عنايت فرموده است بر نهانىها آگاهم و در چنين موارد استخاره كردن دور از صواب و مبارزه با رب الارباب است .\r\nو اى فرزند اى محمد كه اميدوارم خداى جل جلاله به نيروى خدايى و انوار پروردگارى خود ترا از مخالطت با مردم بىنياز فرمايد در پرتو آن نور بنگر كه معاشرت آنان داراى اين خطر است كه ترا از ياد خداى جل جلاله باز دارد . اين كار مقتضى آنست كه در حركات و سكنات و جامه پوشيدن و نشست و برخاست با آنان ظاهر سازى كنى و تصنع به كار برى و حرمت خداى جل جلاله و ناموس عظيم او را واگذارى و بر پاى داشتن ناموس آنان خاطر ترا مشغول دارد . يكى از علماى محترم روزى به من گفت به چه سبب همنشينى و گفتگو با ما را ترك كرده اى حالى كه تو ما را به سوى رب العالمين مىخوانى و به او نزديك مىگردانى ، به او مطلبى گفتم كه خلاصه آن چنين است : اگر من خويشتن را چنان نيرومند بدانم كه هر وقت با شما همنشين باشم و گفتگو كنم در حال مجالست و محادثه با شما در دل و در ضمير خود به مجالست و محادثه با خداى جل جلاله مشغول باشم ، شما نيز كاملا به حرمت حقتعالى به من توجه داشته باشيد آنگاه مىتوانم هر وقت كه دست دهد با شما جليس باشم و گفتگو كنم . اما بيم من از آن است كه اگر با شما به گفتگو پردازم يا مجالست كنم ، دلم گاهى از مهر شما انباشته باشد و از ياد خداى تعالى فارغ باشم حال آنكه در پيشگاه الهى قرار دارم . پس عقيده دارم اگر حقتعالى را از ربوبيت و ولايت بر كنار دانم و به مهرورزى با\r\n","description":"","footnote":"","page_name":" 165 ","page_number":179},
  {"content":"\r\nشما پردازم و دل را كه نظرگاه حقتعالى و سراى معرفت اوست به شما كه مملوكان اوييد واگذارم كفر است . اما اگر با شما مجالست كنم و به گفتگو پردازم و دلم گاه با شما و گاه با حقتعالى باشد ، معتقدم كه اين كار شرك است و هلاك ، زيرا شما را در دل با حقتعالى برابر نهاده‌ام .\r\nبخش 124\r\nو اى فرزند اى محمّد كه خداى جل جلاله ترا به مراد و منظورى كه دارى امكان دستيابى دهد و پيروى از او موجب آن گردد كه ياد خود را به تو الهام فرمايد - بدان كه من بر آنم تا از هر كار كه از ياد پروردگار جهانها بازم دارد با خلايق قطع رابطه كنم و در مشهد جدّت امير مؤمنان عليه السلام حضور يابم . در اين كار از خداى جل جلاله از روى يقين استخاره كردم . اقتضاى استخاره چنين بود كه به كلى در مسكن خود ترك معاشرت نكنم و تنها در اوقاتى كه اميد دارم كه در پناه جلال ربانى از ياد خدا باز نمانم و به سلامت مانم به آن پردازم . اما اگر ديدم كه دل كمترين توجهى به آنان دارد بيدرنگ ترك معاشرت و گفتگو كنم .\r\nبخش 125\r\nو اى فرزند اى محمّد كه خداى تعالى ترا از آنچه مورد اعراض اوست در امان دارد و به زيور خلعت اقبال بيارايد - بدان كه از جمله گرفتاريهاى من در مخالطت با مردم اين بود كه پادشاهان مرا شناختند و به من مهر ورزيدند چندان كه نزديك بود سعادت اين\r\n","description":"","footnote":"","page_name":" 166 ","page_number":180},
  {"content":"\r\nجهانى و آن جهانى من بر باد رود و ميان من و مالك من صاحب نعمتهاى نهانى و آشكار ، حجاب گردند آنگاه مرا مىديدى جامهء ننگ و رسوايى در بر ، در پى جاه و مقام اين سراى فريب بر آمده‌ام و ترا به سوى هلاك و تباهى و عذاب دوزخ مىكشانم . چيزى كه مرا از خطر اقبال پادشاهان جهان و محبّت آنها رهايى بخشيد و از زهرهاى كشنده تقرّب به آنها به سلامت داشت همانا خداى جل جلاله بود .\r\nپس من آزادشدهء اين مالك رحيم شفيق هستم و سبب آن بود كه از آغاز زندگانى در دامان جدم ( ورام ) و پدرم قدّس الله ارواحهم و كمّل فلاحهم بودم كه داعيان به سوى خدا بودند جل جلاله و دلبستگان او جل جلاله پس خداى تعالى مهر پيمودن راه و پيروى نشانه آنان را در دل من انداخت . من نزد آنان گرامى بودم با اينكه عادت معمول كودكان است كه پدر يا مادر يا استاد ، آنان را تأديب كنند اما خداى جل جلاله مرا به اين ماجرا نيازمند نفرمود . من نوشتن و عربى را آموختم و علم شريعت محمدى ( ص ) را نيز آنسان كه در پيش گفتم آموختم و كتابهايى در اصول دين خواندم .\r\nيكى از مشايخ استاد من از من خواست كه به تدريس و تعليم مردم پردازم و در مراجعات آنان فتوى دهم و راه علماى پيشين را بپيمايم . آنگاه ديدم خداى جل جلاله در قرآن شريف به جدّت « محمّد ص » ، آن صاحب مقام و الا مىفرمايد :\r\n* ( وَلَوْ تَقَوَّلَ عَلَيْنا بَعْضَ الأَقاوِيلِ لأَخَذْنا مِنْه بِالْيَمِينِ ثُمَّ لَقَطَعْنا مِنْه الْوَتِينَ فَما مِنْكُمْ مِنْ أَحَدٍ عَنْه حاجِزِينَ ) * ( سوره الحاقه ، آيه 44 )\r\n","description":"","footnote":"","page_name":" 167 ","page_number":181},
  {"content":"\r\nاگر رسول سخنى كه ما نگفته باشيم به ما نسبت دهد با كمال قدرت او را كيفر مىدهيم و رگ ( حيات ) او را مىبريم . هيچ يك از شما قدرت جلوگيرى ندارد . آيا مىبينى كه اين سخن از جانب پروردگار جهانها براى تهديد كسى است كه نزد او گرامىترين موجود اوّلين و آخرين است در صورتى كه سخنى را به حق تعالى نسبت دهد ! پس آنگاه كه به اين نكته توجه كردم و از مبادرت كردن به فتوى احساس كراهت نمودم و ترسيدم و پرهيز كردم كه مبادا در كار فتوى قولى بر خلاف گويم و در پى رياست افتم كه منظور از آن تقرب به حقتعالى نباشد پس در آغاز كار پيش از آنكه جامه قضا پوشم از آن امر هولناك كناره گرفتم و به راهنمايى علم ، به عمل صالح و كارهاى شايسته پرداختم و آنچه اى فرزند در راهنمايى و گشودن درهاى عنايات به تو نوشته‌ام نه از كسى آموخته بودم نه از كسى شنيده بودم بلكه گفتار مردم همه بر پايه ظاهر عبادت و صورت بخشيدن آن به مقتضاى عادت بود . سپس جماعتى نزد من آمدند و خواستند بين مردمى كه اختلاف دارند بر عادت فقيهان و علماى گذشتهء زمانهاى پيشين داورى كنم و امور طرفين اختلاف را اصلاح نمايم . پس به آنان گفتم كه من چنين فهميده‌ام كه خرد من در مقام اصلاح كليه امور زندگانى من است اما نفس من و هوا و هوس من و شيطان بر آنند تا با مشغول ساختن من بامور دنيا مرا به هلاكت رسانند و من بين خود و نفس خود و شيطان و هوا و هوس خويشتن در صدد آن بر آمدم كه به مجرد عدل داورى كنم و همه آنها را با عقل موافق گردانم . اما هيچ يك از آنها اين رأى را صواب ندانستند و خرد به زبان حال با من گفت روا نيست كه در\r\n","description":"","footnote":"","page_name":" 168 ","page_number":182},
  {"content":"\r\nهلاكت خود به نادانى ، از آنها پيروى كنى . بالجمله ، من در اين زندگى دراز موفق نشدم كه ميان اين دو دشمن داورى كنم يا ميان آنها سازشى به وجود آورم كه چشمم روشن گردد و منازعه و اختلاف آنها بر طرف شود . پس كسى كه مىداند كه در مدتى دراز از انجام دادن داورى ناتوان بوده است چگونه در امرى وارد شود كه داوريهاى بىپايان و بيشمار ويژه آنست ؟ به آنان گفتم بنگريد و كسى را بيابيد كه عقل و نفس و طبيعت و هوا و هوس او با يك ديگر اتّفاق داشته باشند ، بر شيطان چيره ، و همه مانند يك دست در پى طاعت خدا و رضاى او باشند و از امور مهمى كه بر او واجب است فارغ باشد . آرى چنين شخصى را بيابيد ، و داورى و محاكمه نزد او بريد همانا اوست كه وقتى دعوايى در محضرش طرح شود مىتواند به قطع و فصل دعاوى و اصلاح اختلافات موفق گردد زيرا به چنين قدرتى مجهز است .\r\nپس اى فرزند اى محمّد ، از رياست در اين امر كناره جستم و به مقتضاى داورى خردمندان ديدم كه شغل شاغل من در توجه به خداى جل جلاله و وارسى و پاكيزه نگاهداشتن نفس خويشتن است .\r\n","description":"","footnote":"","page_name":" 169 ","page_number":183},
  {"content":"\r\nبخش 126\r\nسپس چنين روى داد كه پدر و مادرم كه خداى تعالى روانشان را تقديس فرمايد و بر قبرشان نور بباراند در صدد بر آمدند كه من زناشويى كنم و آن واقعه را در كتاب « البهجه » شرح داده‌ام . اين وصلت خوشايند من نبود و بيم آن داشتم كه از كار صواب مرا باز دارد . اين پيوند موجب آن شد كه با خاندانى كه وصلت كرده بودم مصاحبت كنم . سپس يكى از آنان در كار دولتى وارد شد و من كوشيدم كه او را از آن شغل باز دارم و او آن منصب را ترك كند اما موافقت نكرد كه از آن كار دست بكشد اين امر به آنجا كشيد كه از او دورى گزينم و در شهر « حلَّه » مجاورت آنان را خوش نداشته باشم . آنگاه به مشهد مولانا ( حضرت موسى بن جعفر امام كاظم ع ) روى آوردم و در آنجا اقامت گزيدم تا وقتى كه باقتضاى استخاره با « زهرا خاتون » دختر وزير « ناصر بن مهدى » كه بهشت جاودان جايگاه آنان باد - زناشويى كردم و اين امر موجب آن شد كه روزگارى دراز بغداد را كه دامگاه شيطان است وطن گيرم .\r\nبخش 127\r\nنخستين دامى كه شيطان تعبيه كرد تا ميان من و خداى جل جلاله ، صاحب الرحمه و الاحسان جدايى افكند اين بود كه خليفه « مستنصر » كه خدا از سوى ما بهترين پاداش خير به او عطا فرمايد مرا\r\n","description":"","footnote":"","page_name":" 170 ","page_number":184},
  {"content":"\r\nبه عادت خلفا براى فتوى دادن دعوت كرد . هنگامى كه نزديك به در ورودى خانه كسى رسيدم كه از من استدعاى ديدار داشت به درگاه خداى مالك الامان جل جلاله تضرع كردم و از او خواستم كه دين مرا و آنچه را كه به من موهبت فرموده است به وديعت نگاه دارد و هر چه مرا به رضاى حضرتش نزديك گرداند حفظ فرمايد تا بسلامت از نزد ملك باز گردم . آنگاه به محضر او رسيدم و او با همه نيرو كه داشت كوشيد تا كار فتوى دادن را بپذيرم خداى جل جلاله به من آن نيرو داد كه با آنان مخالفت كنم و هوس خود را خوار دارم و بر سر نفس سركش پاى گذارم و در نگاهداشت آنچه در طلب رضاى خدا جل جلاله مالك آن بودم و اعراض از آنان مدد فرمود در پى آن واقعه سعايتهاى هولناك روى داد . اما خداى جل جلاله به فضل خويش مرا كفايت كرد و بر عنايات خود در باره من افزود و در كتاب ( اصطفاء ) پاره اى از آن حوادث را براى تو شرح داده‌ام .\r\nاى فرزند اگر آن روز در اين فتواى دنيوى و هوسبازى اهل دنيا و قاعده‌هاى بيهوده آنها وارد شده بودم تا ابد الآبدين تباه بودم و مرا در امورى داخل مىكردند كه ميان من و رب العالمين جدايى مىافكند .\r\nبخش 128\r\nالحذر الحذر ، كه در شوخى و بازى و نو آورى آنان شركت جستن ، مخالفت با جدت سيد المرسلين ( ص ) و با پدرت سيد الوصيين است . سپس خليفه بازگشت و به وسيله ( قمى ) وزير خود و به وسيله\r\n","description":"","footnote":"","page_name":" 171 ","page_number":185},
  {"content":"\r\nديگر بزرگان دولت خود مرا دعوت كرد كه نقابت همه طالبيين را بپذيرم . سالها گذشت و همچنان پىگيرى مىكردند تا اين سمت را قبول كنم و من بهانه‌هاى بسيار مىآوردم . « قمى » وزير گفت وارد اين كار شو و در آن برضاى خدا عمل كن . گفتم پس چرا تو در وزارت خود برضاى خداى تعالى عمل نمىكنى ؟ نياز دولت در اين كار به تو بيشتر است تا به من اگر چنين كارى امكان داشت همانا تو به آن رفتار مىكردى . سپس به تهديد من پرداخت و پيوسته خداى جل جلاله مرا در مقابل آنان نيرو مىداد و تقويت مىكرد و تاييد و مساعدت مىفرمود تا اينكه « مستنصر » بوسيله يكى از دوستان به اين تكليف دعوتم كرد و به هر چاره اى دست زد . روزى به من گفت آيا تو مىگويى « رضى » و « مرتضى » ستمگار بودند يا آنان را معذور مىدانى ؟ پس تو نيز مانند آنان وارد كار شو . به او گفتم روزگار آنان روزگار آل بويه بود و زمان پادشاهان شيعه مذهب و آنان مشغول به خلفا بودند و خلفا مشغول به آنان . و سيد رضى و سيد مرتضى آنچه طبق رضاى خداى جل جلاله مىخواستند آماده بود . بدان كه اين پاسخ كه من گفتم به اقتضاى تقيه بود و گمان نيكو به همت موسوى آن دو ، و گر نه من بهانه منطقى بر دخالت آنان در امور دنيايى نداشتم . پس زنهار زنهار كه با هيچ يك از ملوك متفق و موافق باشى كه به هلاك خود اقدام كرده باشى . زنهار كه كسى را بر خداى جل جلاله مولاى تو و مالك دنيا و آخرت برگزينى و او را مؤثّر دانى .\r\nو نام گذشتگان پاك خود را با مخالفت به رضاى حق تعالى جلّ جلاله زشت گردانى و در ويرانى بنيادهايى كه براى شرف تو در دنيا و آخرت افكنده‌اند همدستى كنى و آنان را در روز شمار دشمن\r\n","description":"","footnote":"","page_name":" 172 ","page_number":186},
  {"content":"\r\nخود و روى گردان از خود و متنفر از خود گردانى .\r\nبخش 129\r\nآنگاه فريفتن مرا دنبال كردند تا آنجا كه پسر « قمى » وزير ، پى من فرستاد و در آغاز التماس داشت كه نديم شوم پس دانستم كه اين گام به هلاك من مىانجامد ، چه ، به امور دنيا مشغول خواهم شد . پس هر چاره جويى مىدانستم به كار بستم و به جان كوشيدم تا دست از من بدارد اما او باز به من مراجعه مىكرد . بارى ، به او سخنانى گفتم منجمله گفتم اگر وقتى من نديم دولتيان شوم و اسرار آنان را براى تو و پدرت كشف نسازم و اخبار آنان را بر تو حكايت نكنم مرا متهم خواهيد كرد كه از آنان سخنانى زشت در باره شما شنيده‌ام و آن را به شما نمىگويم ، اين امر باعث دشمنى شما با من خواهد شد و كار ما به جدائى و گسيختن رابطه مىكشد و خدا داند كه به چه حوادثى كه اكنون نمىدانم خواهد انجاميد .\r\nپس اى فرزند مباد كه با مردمان در اين گونه امور وارد شوى ، به خدا سوگند كه معاشرت با مردم « دار الغرور » راست نمىشود مگر به دورى جستن از « مالك يوم النشور » و بيشتر كارهاى مردمى كه اهل سراى گذرا هستند مسخره و فاسد و ويرانگر سراى باقى است و ميان بنده و مالك روز رستاخيز حجاب است و ممارست و دمخورى با آنان با استوارى و سلامت روز قيامت سازگار نيست . دريغا دريغا ! به خدا سوگند هر كس گفته باشد اين راه راهى از راههاى نيكبختى است به خدا سوگند كه دروغ گفته باشد .\r\n","description":"","footnote":"","page_name":" 173 ","page_number":187},
  {"content":"\r\nبخش 130\r\nسپس شيطان كه لعنت خدا بر او باد ، براى فريفتن پدرت آنان را برانگيخت و خليفه « المستنصر » كه خداى بهترين پاداش را به او عطا فرمايد ، مرا برگزيد تا به رسالت نزد سلطان « تاتار » روم .\r\nپس به آن كس كه اين پيام به من آورده بود سخنانى گفتم كه مفهوم آن چنين است :\r\nدر اين كار اگر موفق شوم پشيمان خواهم بود و اگر شكست يابم نيز پشيمان خواهم شد . گفت چگونه ؟\r\nگفتم اگر كوشش من با توفيق قرين گردد هرگز براى گسيل داشتن برسالت دست از من نخواهيد كشيد تا در شمار مردگان در آيم ، پس مرا از عبادتها و ديگر كارهاى ارزشمند باز خواهيد داشت . و اگر گره كار بدست من گشوده نشود از چشم شما خواهم افتاد و كار به بىاحترامى من خواهد انجاميد و آزردن من آغاز مىگردد و از كار دنيا و آخرت باز مىمانم بالجمله سخنان رساتر ازين گفتم كه خداى جل جلاله در آن حال براى نيكبختى من بر زبانم جارى فرمود . اگر كسى ترا بگويد كه پرداختن به اين امور به طاعت و عبادت دستيارى مىكند ، زنهار و زنهار كه آن گفته‌ها تأويل و مغالطه است و مبادا به آن قانع شوى . چه هر كار كه مخالف عقيده تو باشد ، كمك به آن حتى با حركتى از حركات يا با اشاره اى از اشارات روا نيست ، و اگر كسى جز اين گويد او از دامهاى شيطان است و سخن او هذيان .\r\n","description":"","footnote":"","page_name":" 174 ","page_number":188},
  {"content":"\r\nبخش 131\r\nسپس خليفه « المستنصر » كه خداى او را بهترين پاداش خير دهد به من تكليف كرد كه وزارت را بپذيرم و پيمان بست كه در اين كار از هيچ يارى به من دريغ نكند و بارها در اين مسأله نامه نوشت و سخن گفت و من در كتاب ( الاصطفاء ) براى تو اين گرفتارى و بلا را به شرح باز گفته‌ام .\r\nامّا من بازگشتم و بهانه‌ها آوردم تا كار به آنجا كشيد كه سخنانى گفتم ازين قبيل كه اگر مقصود از وزارت من آنست كه به عادت وزيران حركت كنم و امور مردم را با هر مذهب و سبب تمشيت دهم خواه اقدام من مطابق رضاى خداى جل جلاله و رضاى سيد الأنبياء و المرسلين باشد خواه مخالف رأى خدا و رسول . پس ، اگر بخواهم با همين شيوه وزارت كنم اكنون نيز همين وزيران با همان روش فاسد كارها را انجام مىدهند اما اگر بخواهم در اين مقام به كتاب خداى جل جلاله و سنت فرستاده او ( ص ) رفتار كنم هيچ يك از درباريان تو و آنان كه در سراى تو زندگانى مىكنند ، و هيچ يك از بندگان و خدمتگزاران و از خدم و حشم تو و ملوك اطراف ، تحمل آن رفتار را ندارند . اگر راه عدل و دادگسترى پيش گيرم و طريق انصاف و پرهيزگارى پيشه كنم ، به تو مىگويند اين « على بن طاوس علوى حسينى » ازين كارها چه منظور دارد جز اين كه به مردم هر عصر و زمان بفهماند كه اگر خلافت در دست آنان بود به همين روش عمل مىكردند . اين منظور و اين عمل ردّى است بر\r\n","description":"","footnote":"","page_name":" 175 ","page_number":189},
  {"content":"\r\nخلفائى كه پيش از تو بوده‌اند و طعنى است بر آنان . وقتى اين سخنان را در باره من به تو بگويند ناچار بيدرنگ به بهانه و عذرى به كشتن من همت خواهى گماشت .\r\nپس وقتى كار به هلاك من مىانجامد ناچار بايد به ظاهر گناهى به من نسبت داده شود تا مرا بتوان كشت . پس اينك من در سرا پنجه تو قرار دارم و پيش از آنكه گناهى مرتكب شده باشم با من هر چه خواهى كن كه تو سلطانى قادرى . آنگاه به كوچ كردن آغاز كردم و خانه كن از بغداد منتقل شدم و به ( حله ) رفتم و خداى جل جلاله به رحمتى كه از آغاز به من داشته است و به عنايتى كه به پدران صالح من مبذول فرموده است و از روى جلالت او آن عنايات به تبار و فرزندان ايشان رسيده است مرا به سلامت نگاه داشت .\r\nخداوند جل جلاله به رحمت عنايت خويش كه پيوسته به گذشتگان صالح من و ذريه آنان عطا فرموده است مرا از اين بلاها بسلامت رهانيد مباد و مباد كارى كنى كه شيطان مرا پس از مرگم سرزنش كند و بگويد بر فرزندت كه پاره جگر تست پيروز شدم و روز شمار ، جامهء پشيمانى بر تن و ميان اهل سلامت و رستگارى شهره برسوايى ، نزد ما آيى ! پس با چه اميد « محمد ( ص ) » جدّت را ديدار خواهى كرد و پدرت على ( ع ) را و پيشينيان اطهارت را ملاقات خواهى نمود ؟\r\nحال آنكه بر ضد آنان به پا خاسته اى و يادشان را زشت گردانيده اى و به جهت ننگ چند روزه زندگانى با آنان دشمنى كرده اى ! و آيا پس از اين وصيّت كه به تو كرده‌ام و اين رساله كه ترا نوشته‌ام با چه رو با من روبرو خواهى شد ؟ بجاى اينكه ترا به جلالت و بزرگوارى فرا - خوانده بودم امّا تو در مقابل آن به پستى گرائيدى چه پاسخى خواهى\r\n","description":"","footnote":"","page_name":" 176 ","page_number":190},
  {"content":"\r\nداشت ؟ نه به خدا . اين شيوه شريف الهى و مقدّس را كه امروز مجبور و تنها مانده است از دست مگذار و ملزم به آن باش و در مقابل ملازمت آن جان و اهل و مال و همه امكانات را سبكمايه گير و در روزگار كسادى اين فضائل با آنها همنفس باش تا وقتى در آن جهان نزد ما مىآيى پادشاهى بزرگ از پادشهان دنيا و آخرت باشى ملك عظيم اين جهانى و روز ميعاد باشى و مولاى تو و پيشينيان تو از پدران و نياكانت كه از ملوك نيكبخت جهان بوده‌اند از تو خرسند باشند .\r\nبخش 132\r\nو اى فرزند اى محمد ، - كه آرزومندم خداى جل جلاله آنچه را كه به آموختن آن نيازمندى ، يعنى نكاتى را كه مايه افزونى تعظيم و تكريم تو پيشگاه الهى را باشد به تو بياموزد - بدان كه داخل شدن در كارهاى دولتى اگر چيزى بود كه بر شرف دنيايى مسلمان مىافزود همانا كه با ورود اولياى دولت و قبول تقاضا و آرزوهاى آنان كاخ شرف و حيثيّت ترا بنا مىكردم اما اين كار خلاف چيزى است كه پيشينيان تو بر آن بوده‌اند و مايه رسوايى و ننگ كسى است كه داخل آن كارها شده است و كمبودى است كه نمىتوانم درجه حقارت آن را شرح دهم . وقتى كسانى را مىبينم كه با تو هم عقيده‌اند و دين پدران پاك تو دارند و چنين مىپندارند كه چون از كارگزاران دولتند و به ستمگاران يارى مىكنند داراى شرف و مقامى والايند امّا شايسته چنانست كه تو دريايى كه اينان مسكين رنجورند و داراى قلب بيمار ، و نيازمند آنند كه به بيمارستانشان ببرند و گاهى با احسان درمانشان كنند و گاهى با خوارى و توهين رنجورى را از آنان دور گردانند تا از\r\n","description":"","footnote":"","page_name":" 177 ","page_number":191},
  {"content":"\r\nمستى به خود آيند و بدرجه بدبختى خود پى ببرند . حق ، يگانه راه روشن است كه قرآن به آن راه مىنمايد و جدّت محمد ( ص ) به آن دلالت مىكند و كسى كه از آن راه بپيچد بسوى خشم خداى جل جلاله و سخط و خوارى و دوزخ او و بسوى رسوائى بزرگ گام مىنهد . من پسرانى را ديده‌ام كه در عقيده باطل تعصّب پدران مىكشند و چندان در تعصّب پيش رفته‌اند كه در عبادت بتان پيروى آنان كنند . در كار تعصّب جان فدا مىسازند و در معرض خطر قرار مىگيرند پس چرا فرزندان قومى كه در دنيا و دين سعادتمندند تعصب نكشند و راه پدران پاك خود را نپيمايند و بىسستى در آن گام ننهند كه اگر در اين راه سراسر جهان را از دست بدهند در نظر عارفان چيزى بيمقدار را از كف داده‌اند . چه زشت است كه يكى از فرزندان سيّد پيمبران در روز جزا پيدا شود و بيگانگان به جدش محمد ( ص ) نزديكتر از و باشند و مردم مورد توجه حضرتش قرار گيرند اما از او روى برگرداند . خدمتگزاران او به سبب طاعت وى به مقام پادشاهى رسيده باشند و فرزندان او بسبب نافرمانى و تباهى مورد ريشخند شيطان شده باشند و منادى در ميان آنان ندا در دهد كه :\r\n* ( لِمِثْلِ هذا فَلْيَعْمَلِ الْعامِلُونَ . ) * ( سوره صافات آيه 1 ) عملكنندگان چنين كنند . ( 1 )\r\n\r\n","description":"","footnote":"\r\n( 1 ) اشاره به نعمتهاى بهشت است ، منظور اينست كه براى اين نعمتها بايد عمل كرد .\r\n","page_name":" 178 ","page_number":192},
  {"content":"\r\nبخش 133\r\nاى محمد اى فرزندم - كه خداوند جل جلاله دين و دنياى ترا نگاه دارد و يقين و تولاى ترا كامل گرداند - بدان كه اگر من در سراسر زندگانى به بيمارى ديوانگى يا به مرض پيسى و خوره دچار مىشدم بر من از گرفتارى به منصبهاى دولتى آسانتر بود كه چهره اسلام از آن تيره گردد و چيزى از آنچه را كه پيمبران و جدّت محمّد ص بنيان نهادند ويران كنم و مايه ننگ او گردم و چنان كنم كه دشمنان دين او به سرزنش سخنان ناروا گويند و در اين سوء شهرت با دشمنان يارى و همكارى كنم . زيرا در اين حال دشمنان مىگويند و مىپندارند كه اگر دين جد ما محمد ( ص ) اين چگونگىها را كه متصديان مقامات دولتى داراى آنند نداشت و مشتمل بر هول و هوسبازى و هوسناكى و تظاهر به ارتكاب كارهاى حرام نبود فلانى كه فرزند اوست و تظاهر به پايبندى به ناموس دين مىكند با واليان و دولتيان وارد كار نمىشد و در راهى كه مايه اهانت به مراسم جدّ او و نياكان گذشته اوست با آنها همگامى نمىكرد و به امورى كه خلاف شيوه دين او باشد شادمان نمىشد و اين بدنهادى را به آن دين نسبت نمىداد - پس بنگر كه هنگام سكرات مرگ مصيبت و ندامت من بر چگونه خواهد بود و در روز شمار در چه جايگاه قرار خواهم داشت و محاسبه من از چه قرار خواهد بود و نادانى و خوارى من تا كجاست .\r\nبا كدام چشم و با چه رو جدت محمد ( ص ) و پيشگامان آزاده گى را بنگرم و با چه روى به آنان ديده افكنم ؟ حالى كه بزرگترين ننگ\r\n","description":"","footnote":"","page_name":" 179 ","page_number":193},
  {"content":"\r\nرا براى آنان بوجود آورده باشم ، و اگر در روز شمار بر من رحمت آورند و براى رهايى من از عذاب شفاعت كنند ، آبروى شريف و مصون از هر خطاى ايشان را مسئول كسانى قرار داده‌ام كه در كار دولتى به آنان ستم كرده‌ام زيرا ناچارند از آن ستمديدگان بخواهند كه از من درگذرند پاداش جدّت محمد ( ص ) در مقابل هدايت و نبوت و شفاعت و احسان او به ما اين نيست كه من كه فرزند اويم با دور شدن و كنار گذاشتن قرآن مقدّس او و زشت كردن ياد گرامى او از شان او بكاهم و به ويرانى بنيادى كه او نهاده است آغاز كنم و مايه شرمندگى آن بزرگوار گردم .\r\nاى محمّد اى فرزند بيمارى پيسى و خوره و ديوانگى در مقابل آن گرفتاريها بسى آسان و بسى زيباست زيرا در هر حال بمرگ مىانجامد و اين مسأله آسان است و باعث ثواب و عوضى است كه روشنگر چشم و فرحبخش دل است و باعث همصحبتى با بزرگانى كه در آخرت پادشاهان اقليم سعادتند بزرگان دولت پايدار و سبب پوشيدن تشريف خلعت رضاى جبّار الجبابره و فرحناكى و طيب ديدار با گذشتگان تو ، كه عترت طاهر رسول بزرگوار ( ص ) اند آن روز كه اولين و آخرين فراهم مىآيند .\r\n* ( وَفِي ذلِكَ فَلْيَتَنافَسِ الْمُتَنافِسُونَ ) * ( سورهء مطفّفين آيه 27 ) پس اينك پيشقدمان در اين كار كوشا باشند .\r\nبخش 134\r\nاى محمد اى فرزند كه خداى جل جلاله متولى امور تو باد - احوال من باينجا كشيد كه از « مالك يوم النشور » ترك مخالطت با\r\n","description":"","footnote":"","page_name":" 180 ","page_number":194},
  {"content":"\r\n« اهل دار الغرور » را استخاره كنم خداى جل جلاله اين امر را خير من دانست كه از « حلَّه » با عيال به مشهد پدرت امير مؤمنان على ( ع ) انتقال يابم و من در اينجا بيشتر اوقات ، در حدود سه سال از مردم گوشه مىگرفتم و از جماعت جدايى مىگزيدم و اين جريان را در كتاب ( الاصطفاء ) به شرح باز گفته‌ام . در دين و دنيا از عنايات و امر الهى نصيب يافتم و هيچ كس از مقيمان آن مقام مكين را نمىشناسم كه خداى جل جلاله او را به چنان عناياتى مشرف فرموده باشد .\r\nسپس چنين مقرر فرمود كه با خانواده به مشهد جدّت « حسين ( ع ) » انتقال يابم . آن بزرگوار از جانب مادر بزرگ تو « ام كلثوم » دختر « زين العابدين ( ع ) » ، نياى تست و آن محل جايى است كه از شهرها و اجتماعات دور تر است . زيرا مشهد مولاى ما « على » ع به كوفه نزديك است و كوفه جاى رفت و آمد مردم است . اين رساله را براى تو وقتى مىنوشتم كه در جوار حرم « حسين ( ع ) » در سايه جلالت او از دلمشغولى مردمان بر كنار بودم چنان تنها كه با هيچ كس از جهانيان سرو كارى نداشتم . آنگاه به خاطرم گذشت كه اگر سه سال در مجاورت اين مكان به سر آوردم استخاره كنم كه آيا به مجاورت مولانا « مهدى ( ع ) » و پدر و جدش « در سرّ من راى » صلوات الله عليهم اجمعين مشرف شوم يا نه . آنجا براى گوشه نشينى از همه جا بهتر است زيرا از شهرها و آشنايان ما دور است . گويى صومعه اى است در بيابان . و اميد مىورزم كه خداى جل جلاله مرا به آن امنيّت دل مشرف فرمايد و اگر چنين شود گمان دارم هيچ كس در مجاورت اين سه مشهد نبوى بر من پيشى نگرفته و به شرف اين فضيلت نرسيده باشد .\r\n","description":"","footnote":"","page_name":" 181 ","page_number":195},
  {"content":"\r\nاگر خداى جل جلاله با مهر و احسان خود براى من مقدر فرمايد كه با زن و فرزند به همه اين مشاهد منتقل شوم ، اميدوارم اين امر وسيله اى شود كه در جهان جاويدان نيز در جوار آن بزرگوار باشم و ما را مشمول كرم خود فرمايند و در شاديهاى خود شركت دهند ان شاء الله تعالى .\r\nبخش 135\r\nو اى محمد اى فرزند كه اميدوارم عنايات خداى جل جلاله كه به پدران پاك و پيشينيان صالح تو داشت براى تو نيز محفوظ ماند و ترا نيز در همان راه درست و والاى آنان راه نمايد و با همه قدرت ترا نيز رونده راه آنان كند . اساس مطلبى كه بايد در نظر داشته باشى و از كف ندهى آنست كه پيوسته متذكر باشى كه در پيشگاه خداى جل جلاله قرار دارى و او بر همه احوال تو آگاه است و هر چگونگى كه بر تو رود از احسانى است كه او به تو دارد و او از آغاز آفرينش تو از خاك و انتقال تو از پدران و مادران ، چنان كه شرح دادم در آنچه بر تو گذشته است با بهترين شيوه ، و نثار عنايات خود ، بهترين دوست تو بوده است . نيز به هنگامى كه پاى به هستى نهادى از سعادتها كه نصيب تو فرموده است ترا آگاه كرديم . نيز پيوسته با تو بوده است و تو پيوسته حتى پس از مرگ به مصاحبت جميل او نيازمندى . اگر او از تو روى بگرداند يا تو ازو روى بگردانى كيست كه پشتيبان تو شود و اگر خويشتن را و هر آنچه را كه دارى تباه كنى كيست كه ترا حفظ كند . و اگر او را از دل بيرون كنى كيست كه او را به جاى پروردگار خود جل جلاله بنشانى ؟ پس من از رحمت حقتعالى\r\n","description":"","footnote":"","page_name":" 182 ","page_number":196},
  {"content":"\r\nمىخواهم كه دل ترا از معرفت و هيبت و رحمت خود سرشار فرمايد و عقل و اعضاى ترا آنسان به خدمت و طاعت خود درآورد كه وقتى نشسته اى به ياد داشته باشى كه در پيشگاه مقدّس او نشسته اى و هنگامى كه ايستاده اى متذكر باشى كه نيروى قدرت تو در راه رفتن ازوست و در راه رفتن چنان به ادب باشى و به ادب كوشى كه در حضرت ملك الملوك كه هيچ موجودى از و بىنياز نيست بايد آنسان بود .\r\nبخش 136\r\nو آگاه باش كه اعضاى بدن تو سرمايه و بضاعتى است كه خداى جل جلاله به تو عنايت فرموده و امانتهايى است كه خداوند جلّ جلاله به دست تو سپرده است تا با آن براى خويشتن و آخرت خويش سوداگرى كنى . پس اگر آن را در كارى به مصرف برسانى كه براى آن آفريده نشده است و در طاعات و مراقبات به كار نبرى ، يا دمى در غفلت بسر آرى ، از اين شيوه زيان به نصيب ميبرى و بار و برى كه بهره تو مىشود آنست كه از سرور و مولاى خود دور افتى و در آستان او فرومايه و سبك گردى از مردم نادان يا غافل باور مكن كه مىگويند كسى قدرت به اين كار ندارد و گفته آنها را مگوى . آن گونه مردم بما نيز سخنانى از اين قبيل مىگفتند اما به خداى جل جلاله سوگند كه ما مىدانيم كه اين گروه در اين مطالب كه گفتم به غلط مىروند و خطا مىكنند و ما به حكم وجدان و خرد مىدانيم كه آن گونه مردم يا ملوك و بزرگان اين سراى ناپايدار و با دوستان و رفيقان ، بلكه با غلامان و همسايگان و با كسانى كه از آنان اميد نفع و احسان يا جلوگيرى از خطر دارند . هر يك را به قدر مقام در نشست و برخاست و\r\n","description":"","footnote":"","page_name":" 183 ","page_number":197},
  {"content":"\r\nدر مشهودات ادب نگاه مىدارند . پس چگونه روا باشد كه با وجود علمى كه خداى جل جلاله بما دارد و يا وجود قدرت او بر ما و احسان او با ما ، ادبى كه در محضر مقدّس او بجاى مىآوريم كمتر از آن باشد كه در باره مردمى كه از اعراض آنان باكى نداريم بجاى مىآوريم ؟\r\nبخش 137\r\nو اى فرزند اگر به سفرى نيازمند شدى بدان كه خداى جل جلاله در سفر حافظ تست و حافظ همه موهبتهايى كه به تو انعام كرده است . او در همه نعمتها كه به تو عنايت فرموده است و در سفر از آن دور مىشوى در وطن جانشين تو مىگردد . پس ، از روى هواى نفس و آز سفر مكن كه اگر چنين كنى با خداى جل جلاله جنگيده باشى و جلالت الهى او را سبك گرفته باشى و زمان سفر خود را در چيزى ضايع ساخته باشى كه در سراى جاويدان ترا از آن سودى نباشد . بلكه بايد قصد تو از مسافرت آن باشد كه از خداى جل جلاله به سوى او روى كنى ، چه ، هر كجا كه باشى در آستان اويى و بايد كه همه كارهاى سفر و حضر خود را به او بسپارى و روى به او داشته باشى . اگر چنين كنى سفر تو خدمت به او و براى اوست و سفر به سوى اوست و در حمايت و حفظ و كفايت اخلاص به او و تقرب به او مىباشى و هر چه در چنين سفرى روى دهد به زبان حال جبران آن بر عهده او جل جلاله است كه به حكم خرد هر كس كه به سوى سلطانى عادل براى كارهاى او سفر كند در زير سايه او باشد و در آن\r\n","description":"","footnote":"","page_name":" 184 ","page_number":198},
  {"content":"\r\nسفر دستاويز وى رشته پيوند اوست و فضل سلطان وثيقه سفر او ، چه ، جبران زيانهاى اين سفر بر عهده آن سلطان است كه به مقتضاى عدل خود رفتار مىكند . اگر نفس تو از چنين سفرى باز ايستد و پيروى اهل غفلت كند و اوقات ضايع گذارد پس ، از خداى جل جلاله يارى طلب تا به تو نيروى توفيق عطا فرمايد و آنچه در كتاب ( فتح الابواب ) در باب استخاره گفته‌ام به كار بند كه اگر چنان كنى مسافرت تو طبق فرمان خداى جل جلاله و تعظيم قدر او خواهد بود . و از دست پشيمانى مىرهى . وقتى انسان به مجرد طبع بهيمى و بنا به شهوات خود مسافرت كند با چارپائى كه بر آن سوار است در حركات و سكنات يكسانست .\r\nبخش 138\r\nو اى فرزند ، اكنون كه بخشى از نشست و برخاست و شيوه زندگانى را كه خداوند جل جلاله بر خاطرم الهام فرمود براى تو گفتم چه بهتر كه كارهايى را نيز كه پيش از خفتن بايد انجام دهى و خداى جل جلاله آن را مانند خواب ارباب معرفت و اهل مراقبت دل قرار داده است و آن را در كتاب « المهمات و التتمات » به تفصيل براى تو شرح داده‌ام يادآورى كنم .\r\nپس ، بر بستر خواب كه در پيشگاه خدايى كه مالك هستى ، و زندگى و عاقبت و نشست و برخاست تست به ادب بنشين و آنچه را كه پيش از خواب در بيخبرى از خداى جل جلاله يا در سهل انگارى از طاعت و خدمت او گذرانده اى به خاطر آور و از كارهايى كه بايد از آنها توبه كرده باشى و نكرده اى بيدرنگ توبه كن زيرا وقتى\r\n","description":"","footnote":"","page_name":" 185 ","page_number":199},
  {"content":"\r\nبخواب رفتى بمنزله اسيرى هستى كه هيچ قدرت ندارد كه بخويشتن از كم و بيش سودى رساند يا زيانى از خود بگرداند ، چه ، در آن هنگام امكان آن ندارى كه از بلايى خود را حفظ كنى ، در آن هنگام روان خود و هر نعمت مستمرى كه خداى جل جلاله به تو عنايت فرموده است ترك مىكنى و قدرت دفاع از آنها را ندارى ، پس مانند بنده اى حقير و فقير با مولاى جليل و صاحب مقام بلند خود ، با مولاى خود صلح كن و در استان او خاشع باش و جان خود را و هر چه را كه خداى تعالى به تو موهبت فرموده است تسليم او كن و همه را نزد او بامانت بسپار تا از آسيب تباهى در امان باشد .\r\nبخش 139\r\nو بدان كه به تحقيق ، تو و هر چه دارى ازوست و حق او در حفظ ملك خود بيش از حق تست اما ترا به اين شرف سرافراز فرموده است كه آن اهليت داشته باشى كه خود را و هر چه دارى نزد او به امانت بسپارى و او را وكيل و جانشين خود گردانى و بدين گونه ترا به مقامى جليل رسانده است چنان كه به جدّ و سرور تو فرستاده خود ( ص ) فرمود :\r\n* ( فَاتَّخِذْه وَكِيلًا ) * ( سور ، مزمل آيه 9 ) پس او را وكيل گير .\r\nاى محمد اى فرزند ، بنگر كه چگونه در خواب از طاعت و خدمت او باز مىمانى اما او جل جلاله به زبان حال در خدمت تست و به دست مرحمت ترا و هستى و زندگى ترا و عاقبت ترا حفظ\r\n","description":"","footnote":"","page_name":" 186 ","page_number":200},
  {"content":"\r\nمىفرمايد . و هر چه را از قبيل عيال و اموال و امنيّت و استراحت كه به آن نيازمندى نيز در حفظ خود نگاه مىدارد همچنين نياز ترا در تابستان به هواى لطيف و در زمستان به جاى گرم بر مىآورد و غذا را به اعضاى بدنت مىرساند و گوش و چشم و همهء اعضاى ترا حفظ مىكند و پس از بيدار شدن همه آنچه را كه مىخواهى آماده مىفرمايد و هر چيز سودمند تو كه وقتى به خواب مىروى از كار فرو مىماند و هر خوان گسترده اى كه در هم فرو مىپيچد و از كف مىرود وقتى بيدار شدى به تو باز مىگرداند . اگر كسى يكى ازين كارها را با تو مىكرد آيا حق او را پاس نمىداشتى و به بهترين شيوه به عظمت احسان او اعتراف نمىكردى ؟ پس بايد با خداى جل جلاله با انصاف بيشتر رفتار كنيم .\r\nبخش 140\r\nو اگر من از خود براى تو و برادرانت چيزى از سيم و زر بر جاى نگذاشتم دل آزرده مباش ، كه اين سيرهء جدّت « محمد ( ص ) » و مولايت « على ( ع ) » بوده است و چنين يافتم كه نمىخواستند از خود براى وارثان زر و سيم بر جاى نهند بلكه آنان را چيزى از كشتزار و ملك ارث نهادند كه براى زندگانى ساده آنان كافى باشد . جدّت « محمّد ( ص ) » به « اسعد بن معاذ » كه نزدش گرامى بود فرمود اگر كارى كنى كه فرزندت پس از تو بىنياز باشد بهتر است تا ناچار شود دست نياز به سوى مردم دراز كند . من نيز پيروى آنان كردم . و در كتاب « من يحضره الفقيه » كه مورد اطمينان است ديدم كه از قول « زراره » از حضرت « صادق ( ع ) » نقل كرده است كه فرمود : ( براى\r\n","description":"","footnote":"","page_name":" 187 ","page_number":201},
  {"content":"\r\nشخص پس از زندگانى چيزى آزارنده تر از مال بيصدا نيست « . مىگويد گفتم پس چه بايد كرد ؟\r\nفرمود : « مال را در كار بستان و خانه بايد صرف كرد » . اى فرزند بدان كه به خداى عز و جلّ سوگند كه من اين املاك مختصر را به اين نيّت خريدارى كردم كه من و اين املاك و بهاى آن همه ملك خداى جل جلاله محسوب مىشويم و مقتضاى عقل و نقل همچنين است كه بنده در قبال مولاى خود صاحب چيزى نيست و هر چه مولاى او به او واگذار كرده باشد ملك مجازى است و مالك حقيقى اوست كه آن املاك را آفريده و به او عطا كرده است . من دانستم كه اگر ملكى با اين نيت خريدارى كنم ، هر كس چيزى از آن را خرج و انفاق كند يا از آن مصرف نمايد در ديوان معاملهء او جل جلاله كارى به حساب مىآيد كه در زمان حيات و ممات من مورد رضاى اوست و نزد خداى جل جلاله براى روز مبادا و هنگام نياز ذخيره من است .\r\nبخش 141\r\nو اى فرزند ، اى محمد كه آرزومندم خداى تعالى بر آنچه نيازمندى آگاهت فرمايد و توجّهت را به آستان خود بيفزايد - بدان كه من عده اى را ديده‌ام كه چنين مىپنداشتند كه جدت « محمد ( ص ) » و پدرت « على ( ع ) » تهيدست بوده‌اند و دستشان از مال دنيا خالى بوده است . علت اين عقيده آنست كه شنيده‌اند آن بزرگواران غذاى خود را به گرسنگان ايثار مىكردند و خود گرسنه بسر مىبردند و با نهايت زهد و پرهيزگارى مىزيستند اين مردم چنين\r\n","description":"","footnote":"","page_name":" 188 ","page_number":202},
  {"content":"\r\nمىپندارند كه زهد و پاك زيستن فقط با فقر و تنگدستى صورت مىبندد نه با تمكن و ثروت . اما اين پندار غلط و ناشى از بيخبرى است . پيمبران ( ع ) توانگرترين شخص بوده‌اند زيرا هر چه از خدا مىخواستند به آنان عطا مىفرمود . پس ، از همه توانگران زمان خود توانگرتر بوده‌اند و لطف الهى نيز به سبب وجود آنان بر سر ديگران سايه مىافكند . و پيمبران ( ع ) هر مال كه در دست مىداشتند به محتاجان مىدادند و آنان را بر خود مقدّم مىداشتند و به آنچه خداى تعالى نصيب آنان مىفرمود به آن شاكر و شكيبا بودند و زبان از طلب بربسته . از جمله عطاهاى جدّت « محمد ( ص ) » « فدك » و « عوالى » است كه بمادرت فاطمه صلوات الله عليها بخشيد و چنان كه ( شيخ عبد الله بن حماد انصارى ) روايت كرده است عوائد ( فدك ) سالانه بيست و چهار هزار دينار بوده است و ديگران آن را هفتاد هزار دينار گفته‌اند اما در عين حال آن بزرگوار و شوهر بزرگوارش و پدر والامقامش در بخشندگى مانندى نداشته‌اند و در زهد و تقوى نظيرى ، و اندكى از آن عوايد براى گذران ايشان با كمال گشاده دستى بس بود . اما ارباب معرفت با خداى تعالى در كم و بيش گفتگويى ندارند . پس تصرف آنان در مال دنيا كه عطاياى الهى است مانند تصرف خداى تعالى است نسبت به خود آنان پس در مقابل اراده و مشيّت الهى تسليم محضند در حقيقت در دنيا با پرهيزگارى زيست مىكنند و از دنيا خارجند . من در تاريخى كه به سال دويست و سى و هفت نوشته شده است آن را در آغاز كتابى كه هم اينك نزد من موجود است و شرح حالى ارزشمند در احوال « آل ابو طالب » مىباشد و نخستين كس از\r\n","description":"","footnote":"","page_name":" 189 ","page_number":203},
  {"content":"\r\nرجال روايت آن ( عبيد الله بن محمد ابى محمد « است كه از پدرت على امير مؤمنان ( ع ) روايت كرده است كه فرمود : من با فاطمه عليها - السلام ازدواج كردم حالى كه جز بسترى نداشتم اما امروز اموالى دارم كه اگر بر همه بنى هاشم پخش كنم همه را بس خواهد بود .\r\nنيز در آن كتاب ديدم كه نوشته است آن بزرگوار اموال خود همه را كه درآمد آن چهل هزار دينار بود وقف كرد با اين حال شمشير خود را فروخت و هنگام فروش مىفرمود : « كيست كه شمشير مرا خريدارى كند . اگر به شام شب نيازم نبود آن را نمىفروختم » .\r\nنيز از آن كتاب است كه : روزى على امير مؤمنان فرمود چه كسى فلان شمشير را خريدارى مىكند ؟ اگر بهاى ازارى داشتم آن را نمىفروختم . و آن كتاب نقل مىكند كه در آن حال منافع املاك او كه آن را به صدقه مىداد مبلغ چهل هزار دينار بود .\r\nو اى فرزند اى محمد ، بخدايى كه اينك كه اين كتاب را مىنويسم حاضر است و فرشتگان او گواهند ، آن املاك و املاك ديگر در تصرف پدرت « على بن موسى » بود با اين همه در بيشتر اوقات حتى يك درهم نداشت زيرا منافع املاك او و ديگر منافع را به مصرف عيالات خود مىرسانيد سپس به مصرف صدقات و ايثار مىرساند و صرف صله مىكرد و به هديه مىبخشيد بعضى بر آن بودند كه او عليه السلام از زرهاى ذخيره انفاق مىكند . اما هيهات و هيهات كه در باره پدرت بخطا مىانديشيده‌اند و گمراه بودند و مىبينم بسيارى از مردم حتى راجع به آنكه داراى عظيمترين مقام و والاترين كمال و كاملترين جلال است گمراه شده‌اند . يعنى نسبت خداى تعالى پروردگار جهانها و پيمبران .\r\n","description":"","footnote":"","page_name":" 190 ","page_number":204},
  {"content":"\r\nتا آنجا كه خداى جل جلاله راجع به گروهى كه از خدمت جدّ « محمّد ( ص ) » حضور داشتند و آن بزرگوار را مىديدند مىفرمايد :\r\n* ( وَتَراهُمْ يَنْظُرُونَ إِلَيْكَ وَهُمْ لا يُبْصِرُونَ ) * ( سوره انعام ، آيه 197 ) و مىبينى كه به سوى تو نظر مىافكند اما ترا نمىبينند .\r\nاگر همه جهان يكباره در تملك پدرت در مىآمد در كمترين زمان از دست مىداد اما چنان كه مشيت الهى بود به تدريج به دست ما آمد . پس اى فرزند اى محمّد ، تو و برادرانت و اولاد و ذريه ات از پدران خود پيروى كنيد كه راه حق و راستى پيمودند . خداوند در باره روزى موجودات در كلام مجيد خود مىفرمايد :\r\n* ( فَوَ رَبِّ السَّماءِ وَالأَرْضِ إِنَّه لَحَقٌّ ) * ( 1 ) .\r\n( و الذاريات آيه 23 ) به پروردگار آسمان و زمين سوگند كه اين سخن حق است .\r\nو در كتاب « ابراهيم بن محمد اشعرى كه قابل اعتماد و استناد است ديده‌ام كه از حضرت ( ابو جعفر حضرت باقر ع ) روايت كرده است كه » على ( ع ) « وقتى رحلت كرد هشتصد هزار درهم قرض داشت . حضرت امام حسن ملكى از اموال آن بزرگوار را به پانصد هزار درهم و زمينى ازو را به سيصد هزار درهم فروخت و دين او ( ع ) را ادا كرد علت اين دين آن بود كه آن بزرگوار چيزى از خمس را براى خود نگاه نمىداشت با همه گرفتارى شخصى و مصارف بسيار خود ، همه را به مستحقان پخش مىفرمود .\r\n\r\n","description":"","footnote":"\r\n( 1 ) صدر آيهء شريف چنين است : * ( « وَفِي السَّماءِ رِزْقُكُمْ وَما تُوعَدُونَ »\r\n( روزى شما و آن چه به شما وعده داده شده است در آسمان است )\r\n","page_name":" 191 ","page_number":205},
  {"content":"\r\nو در كتاب « عبد إله بكير » ديدم كه « ابو جعفر ( ع ) » روايت كرده است كه حضرت « امام حسين ( ع ) » وقتى به شهادت رسيد مقروض بود و « على به حسين زين العابدين » يكى از املاك پدر را فروخت بسيصد هزار درهم و دين او را و وعده هايى را كه داده بود ادا كرد .\r\nمن در آغاز بخش ششم در كتاب « ربيع الالباب » قسمتى از دارايى و بخششهاى ايشان صلوات الله عليهم را آورده‌ام آن را مطالعه كن و بنگر ، اخبارى كه در آنجا آورده‌ام به حق و واقعيّت دلالت دارد . امير مؤمنان ( ع ) جدّت براى فرزندانى كه از حضرت فاطمه زهرا عليها السلام داشت اموالى وقف كرد و توليت آن را بر عهده فرزندان خود گذاشت . پس چگونه مىپندارند آن حضرت تنگدست و تهيدست بوده است و خداى تعالى براى خاصان خود مالى مقدر نمىفرمايد ؟\r\nآيا خداى جل جلاله اين جهان و آن جهان را براى كسانى آفريده است كه به آنها نظر عنايت ندارد ؟\r\nبخش 142\r\nو اى فرزند ، وقتى شيرخوار بودى عنايت الهى لب از شير شستن را به تو الهام فرمود بىآنكه ما ترا به آن كار واداشته باشيم همچنين راه تعليم گرفتن خط را در دلت انداخت بنا بر اين به حسن توفيق تو و عنايت الهى به تو اميدوار شده‌ام و مىدانم كه مورد رأفت و مهر اويى جلّ جلاله و اميدوارم كه شرف توفيق طاعت و بازگشت به آستانش را براى تو كامل فرمايد .\r\nپس بر تو باد كه نوشتن كامل و زيبا را بياموزى ، چه ، اين\r\n","description":"","footnote":"","page_name":" 192 ","page_number":206},
  {"content":"\r\nكار براى داخل شدن در مقام رضاى حضرتش در سراى اقامت مدد مىكند . سپس بر تو باد كه علم عربى را خوب بياموزى چندان كه مانند ترا كه طالب رضاى الهى هستى مىبايد و براى زنده نگاه داشتن سنت نبوى لازم است . سپس بر تو باد آموختن تفسير آيات شريف قرآن مجيد چندان كه براى بر پا داشتن نماز ، و تكاليفى كه بر عهده تست توانا گردى و بر تو باد كه سپس همه كتاب مجيد را براى تعظيم و تجليل مقام قرآن از بر كنى .\r\n","description":"","footnote":"","page_name":" 193 ","page_number":207},
  {"content":"\r\nبخش 143\r\n\r\nاز خداوند مىخواهم كه آموختن علم فقه را كه راه شناخت احكام شريعت و زنده داشتن سنت جدّت محمد ( ص ) است بر دلت اندازد و توان الهام پذيرى از عنايات او را داشته باشى و قصد تو در اين كار فرمان بردن از خداى تعالى و پيمودن راه راست باشد و مبادا كه در كار دين مقلَّد عوام الناس از غلامان جدّت باشى و براى گرفتن فتوى و استفهام مطالب دين در برابر آنها كوچكى كنى كه جز مغبون به اين كار حقير قناعت نكند و بدان كه هنگامى كه كودك بودم « ورام » ( 1 ) جدت قدس الله روحه ، به من مطالبى فرمود كه معناى آن اين بود كه اى فرزند اگر در علم و عمل كارى وارد شدى كه خير تو در آنست به مرتبه پست آن قناعت مكن و مباد كه از كسانى كه در آن كارند كمتر باشى . نيز جدّت از قول ( حمصى ) ( 2 ) مىفرمود براى اماميه مفتى واقعى باقى نمانده است بلكه همه ، فتواى ديگران را حكايت مىكنند و به تكرار باز مىگويند . در صورتى كه در آن زمان گروهى از اصناف علماء بودند و در روزگار ما كسانى نيستند كه از نظر مراتب علمى به آنان نزديك باشند . اما بايد گفت كه اينان به علَّت طول ايام غيبت و دور بودن از پيشوايان و رهبران دينى كه از حيث اشتغال و ادراك معانى در حفظ و پناه بارى تعالى بوده‌اند ، معذورند كه اگر\r\n\r\n","description":"","footnote":"\r\n( 1 ) ورام بن على بن أبي فراس حى ، از فرزندان مالك اشتر نخعى ( ره )\r\n( 2 ) حمصى . شيخ الامام سديد الدين محمود بن على بن الحسين الحمصى رازى علامه زمان خود ، پرهيزگار وثقه داراى تصنيفهاى بسيار .\r\n","page_name":" 194 ","page_number":208},
  {"content":"\r\nهمپايه علماى سلف نباشند . اما به هر حال امروز فتاوى آنان و پاسخ به مسائل مورد نياز نقل قول علماى متقدّم و ماضى است و اين كار بسى آسانست و جز مردمى مسكين و كسانى با همتى پست و بيمايه در اين كار ناتوان نيستند . من كه پدر توام تقريبا بيش از دو سال و نيم به اين علم مشغول نبودم و زان پس اگر گاهى به آن مشغول مىشدم از روى نياز نبود بلكه به منظور حسن صحبت و انس و استنباط فروع بود . كسى كه از كوتاهى زندگانى باخبر است و مىداند كه پس از مرگ از طرف مقامى ، هر كار او چه بزرگ چه كوچك ، مورد رسيدگى و حسابرسى قرار مىگيرد بايد به ميزان نياز اين سفر توشه فراهم آورد .\r\nبر تو باد كه در تحصيل فقه به كتابهاى جدّت ( ابو جعفر طوسى ) ( 1 ) رحمة الله عليه مراجعه كنى زيرا او در پيمودن راهى كه حق تعالى به او نمود سستى و كوتاهى نورزيد .\r\n\r\n","description":"","footnote":"\r\n( 1 ) ابو جعفر محمّد بن حسن بن على طوسى قدس اللَّه روحه متولد رمضان 385 عارف - اخبار و رجال و فقه و كلام و ادب بيش از سيصد تن از علماى شيعه كه به درجه اجتهاد رسيدند و بسيارى از علماى عامّه شاگردان او بوده‌اند آن بزرگوار از شاگردان شيخ مفيد ابو عبد اللَّه محمّد بن محمّد بن نعمان قدّس سرّه و سيد مرتضى علم الهدى قدس سرّه بوده است در عصر خلافت « قايم باللَّه » كه دولت آل بويه منقرض شد و سلجوقيان پديد آمدند ، دشمنان ، خانه او را تاراج كردند ناچار به نجف اشرف انتقال يافت و تا پايان زندگى در آن استان مقدس اقامت گزيد و حوزهء علمى نجف را بنياد نهاد . در محرّم 460 درگذشت و در خانه خود مدفون شد و امروز اين ( مسجد طوس ) به نام ان مرحوم معروف است .\r\n","page_name":" 195 ","page_number":209},
  {"content":"\r\n\r\nشرح كتابهاى موجود نزد مؤلَّف\r\nخداى جل جلاله به دست من كتابهاى بسيار در هر فنّ ترا آماده فرموده است كه اميدوارم ترا به مولاى اين جهانى و آن جهانى نزديك گرداند .\r\nدر علم اصول كتابى مهيا شده است كه مطالعه آن ترا به هر معرفت و دانش كه بخواهى مىرساند . و در نبوت و امامت كتابهاى بسيار فراهم آمده است كه براى تهيه آن رنجها كشيده‌ام و ديگران دشواريها تحمل كرده‌اند و آن هديه است عنايت پروردگار جهان هستى را به تو . نيز كتابها در پارسائى و اخلاق كه بايد آنها را همنشين و همنفس خود كنى و از آنها بياموزى آن چنان كه خداى جل جلاله پيمبران و اولياى خود را كه پيش از تو بوده‌اند به آن آداب راهنمايى فرموده است به آن مؤدّب گردى و آدابى بياموزى كه حقتعالى مردمى ناتوان را كه كمتر از تو بوده‌اند به نيروى آن توانا كرده است تا آنجا كه آنان را به فضل و كرم خود در رديف اوليا قرار داده و در دنيا نيكبخت گردانيده است .\r\nو بدان كه پيشروان آن كاروان سعادت و بازمانده گان آن كاروان ، همه از يك گوهرند جز اينكه پيشروان را همت بلند پيش رانده است ، و واپس مانده گان را همت دون بر جاى داشته است .\r\nنيز كتابها در تاريخ خلفا و پادشاهان و جز آنان از دنيا پرستان دارم كه جهان گذرا را برگزيده‌اند و چهره خرد و مردمى را به ظلمت\r\n","description":"","footnote":"","page_name":" 196 ","page_number":210},
  {"content":"\r\nدنياپرستى تيره كرده‌اند و بار سنگين گناه بر دوش به وادى جهان باقى گام نهاده‌اند گويى خواب بيخبرى آنان را فرا گرفته بوده است كه نيكبختى جاودان را به لذت فانى چند روزه فروختند آرى مردم عالى همت هرگز چنين نكنند .\r\nپس اى فرزند براى رعايت دين و پاس داشتن مقام سرور و مولاى خود ، از آنان بپرهيز و خداى را در نظر داشته باش و چندان كه مىتوانى از آنان دورى گزين كه دوستى آنان زهرى است كشنده .\r\nمن تاريخ اين زمره تيره روزان را براى تو ذخيره كرده‌ام تا بنگرى كه در ظاهر و باطن و اول و آخر چه بوده‌اند . و با خود چه كرده‌اند و چگونه با لذت ناپايدار و زودگذر اين زندگى كوتاه زيان جاودان خريده‌اند و چگونه به فريب شيطان هر دو جهان را به پشيزى فروخته‌اند .\r\nاى محمّد روزى كه سرگرم مطالعه اين تاريخها بودم يكى از من پرسيد چه مىكنى ؟ گفتم با آنكه زنده‌ام با اين همه در ميان گورستانها با مردگان نشسته‌ام و مىبينم كه چگونه هادم لذّات اين مغروران و فريفتگان دنيا را با زور به گورستان كشانيده و دور از هر سعادت و لذت اسير ندامت كرده است . نيز خداوند كتابهاى فقه كه از گفته‌هاى جدّت سيد المرسلين ( ص ) و پدرت امير المؤمنين ( ع ) و عترت معصوم آنان و از شيعيان ايشان تأليف و تصنيف شده ، و كتابهاى بسيار در اخبار و احاديث آنان عليهم السلام ترا فراهم فرموده است .\r\nترا به خدا كه علم فقه را نزد معلَّمى پرهيزگار و پارسا بياموز كه از رحمت پروردگار جهان درهاى مقصود به روى تو بگشايد و\r\n","description":"","footnote":"","page_name":" 197 ","page_number":211},
  {"content":"\r\nاميدوارم كه در اندك مدت ترا به توفيق رساند و از صرف عمر بسيار در اين راه بىنياز نمايد . من قبلا شيوه اشتغال خود را به اين علم نوشته‌ام و اميدوارم تحصيل اين علوم بر تو آسان باشد . من تقريبا در مدت يك سال ، علم فقه را چندان آموختم كه ديگران در چند سال تحصيل كسب مىكنند و به عنايت خاص كه خداى تعالى به ذريه جدّت سيد المرسلين صلوات الله عليه دارد ، از كسانى كه سالها در اين راه پيشگام بوده‌اند پيشى جستم .\r\nنخست كتاب « الجمل و العقود » ( 1 ) را از بر كردم و با كوشش بسيار آن را فرا گرفتم . كسانى كه پيش از من به آن سرگرم بودند جز آن كتاب مطالعه ديگر نمىكردند اما من كتابهاى فراوان مطالعه مىكردم كه از سوى جدّم « ورام بن ابى فراس » قدس الله سرّه و زاده من مراضيه ، از طرف مادر به من انتقال يافته است شبها به آن مراجعه مىكردم و آنچه آنان در سالها آموخته بودند در دسترس من بود و مىآموختم و گفته مصنفان را مىفهميدم و موارد خلاف را ادراك مىكردم و در مجلس درس آنچه را كه شاگردان حوزه نمىدانستند مىدانستم و در تحصيل علم پيوسته با نشاط و شادى بودم وقتى از ( الجمل و العقود ) فارغ شدم به آموختن ( نهايه ) ( 2 ) پرداختم .\r\nوقتى جزء نخستين آن را به پايان رساندم در علم فقه چنان استاد شدم كه « محمّد بن نما » معلم من در پشت جلد اول آن كتاب به خط خود مرا مورد مدح و ثنا قرار داد كه شايستهء آن نبودم بلكه ثناى\r\n\r\n","description":"","footnote":"\r\n( 1 ) تأليف شيخ طوسى ( ره ) در عبادات .\r\n( 2 ) تأليف شيخ بزرگوار ( طوسى ) ( ره ) كه فتاوى پيشوايان شيعه را كه در صدر اول متداول بوده است عينا نقل كرده است .\r\n","page_name":" 198 ","page_number":212},
  {"content":"\r\nواقعى شايسته خداوند است كه مالك هر دو جهانست و صادر و واردكننده معانى به قلبها و الهام دهنده حق و صوابست . سپس جزء دوم « النهايه » را خواندم و به كتاب ( مبسوط ) ( 1 ) پرداختم تا بكلَّى از شاگردى فراغت يافتم . بعدها از جماعتى كتابها خواندم كه منظور از متن آن روايتها را درست نفهميدم امّا مورد قبول علما بود از استاد و بخطَّ استاد چيزها شنيدم و خواندم كه ياد كردن آن ، موضوع را به تفصيل مىكشد . و اجازه هائى كه پشت مجلدات بود بر استاد قرائت كردم . اى فرزند اميدوارم كه پروردگار قلب و بينش ترا براى ادراك همه اين مطالب از كوچك و بزرگ جمال بخشد بدان كه :\r\nاينك كتابها در فقه در دسترس دارم كه چند برابر آنست كه در روزگار تحصيل داشتم ، پس ان شاء الله وضع تو از من بهتر خواهد بود كه اسباب علم آموختن تو فراهمتر است . خداى جل جلاله ترا به آرزوهايى كه دارى بيش از آنكه مرا ، برساند و دعاى حال مرا در باره تو مستجاب فرمايد .\r\nو خداوند منان كتابهاى پراهميّت در تفسير قرآن كريم از مفسرانى كه دينها و عقايد مختلف داشته‌اند ترا فراهم فرموده است .\r\nو اى محمّد اى فرزند كه اميدوارم خداى تعالى ترا به آنچه مطلوب اوست دلالت فرمايد و شرف خشنودى دائم خود را نصيب تو فرمايد بدان كه مردم در تفسير قرآن چندان اختلاف كرده‌اند كه روى حقيقت را پوشانده‌اند و كار را به اينجا كشانيده‌اند كه مسير فهم قرآن را تغيير دهند و فهم آيات محكمات را نيز دشوار سازند و مردم را در آن وادى ، حيرت زده رها كنند با آنكه نفس تنزيل مقدس قرآن شخص\r\n\r\n","description":"","footnote":"\r\n( 1 ) كتاب ( مبسوط ) از شيخ طوس در فقه .\r\n","page_name":" 199 ","page_number":213},
  {"content":"\r\nرا از احتمالات بر كنار مىدارد زيرا حضرت علام الغيوب حيات دل و سعادت دو جهانى به تو عطا فرموده است . در تفسير آياتى از احكام يا آنچه در باره رفتگان است مراد از نقش تنزيل را نمىتوان فهميد .\r\nرسول خدا ( ص ) و عترت پاك او عليهم السلام كه از قرآن جدا نيستند سخنانى گفته‌اند كه مايهء بهبودى رنجوران و چراغ راهنماى گمشده گان است اما آيات متشابه كه معرفت و تحقيق آن از دشواريهاست علم آن همه را بايد به خداى جل جلاله واگذاشت .\r\nمن در خطبه كتاب « فتح الجواب الباهر في خلق الكافر » سخنانى از پدرت على ( ع ) كه در ضمن خطبه جليلى بيان فرموده است آورده‌ام .\r\nنيز خداى تعالى بيش از شصت جلد كتاب دعا براى تو فراهم آورده است كه نزد من است پس ترا به خدا سوگند كه در حفظ آنها بكوشى و دعاهاى آن را از بر كنى كه اين دعاها از ذخايرى است كه ارباب معرفت براى به دست آوردن و حفظ آن ، بر يك ديگر پيشى مىجويند و من كسى را نمىشناسم كه اين همه كتاب دعا با فوايدى چنين در اختيار داشته باشد و بدان كه دعا بابى است كه پيوسته ميان تو و مولاى تو گشوده است . دعا سلاح مؤمن و راه نيك بختى دو جهانست .\r\nمن در كتاب ( المهمات و التتمات ) شرايط تلاوت دعا را نوشته‌ام .\r\nبه آن مراجعه كن و آن را به جاى آور . و در علم انساب ( آل ابو طالب ) كتابهاى ارزشمندى است كه خداى تعالى براى تو نزد من گذاشته است يكى از آن ميان « ديوان النسب » است در سه جلد كه هيچ كس نسخه اى از آن ندارد و اين كتاب داراى مطالبى مهم از چيزهاى شگفتى انگيز و مناقب و بدگويىهاست بنا بر اين آن را جز به برادرانت\r\n","description":"","footnote":"","page_name":" 200 ","page_number":214},
  {"content":"\r\nو دوستان نزديكت مده . و آبروى بستگان خود را كه نسب از جدت محمد ( ص ) و پدرت على ( ع ) مىبرند كه منشأ شجره تواند نزد بيگانگان مريز و براى نزديكى به خداى تعالى و حفظ احترام جدت و تبار حضرت او ( ص ) آن نوشته‌ها را به كسى عاريت مده . اما علم انساب ، بهتر آنست كه به اندازه نياز به انساب آگاه شوى تا به علت اين معرفت به مالك اسباب نزديك گردى تا مقام هر يك از سلاله على ( ع ) را از حيث پاكيزه گى نسب بدانى و به چگونگى گذشتگان صالح آنان پى برى و كسانى را كه در نسبشان طعنى وجود دارد بشناسى و زاد و ولد خود را در آن طايفه قرار ندهى و با آنان زناشويى نكنى ، چه ، نسب شما از هر جهت پاكيزه است و در كتاب « الاصفياء » طرفى از آن را به نقل از كتابها و روايات اهل توفيق باز گفته‌ام و كتب مجامع و آثار ، مشتمل بر فنون گوناگون است كه در عصرهايى كه روح و اسرار اسلام و يادآورى مكارم اخلاق و ايثار و صفات برگزيدگان را ترويج مىكرده‌اند جريان داشته است .\r\nپس اى فرزند ازين نوشته‌ها هر چه ترا به خداوند كه به رازها و نهانىهاى تو آگاه است و كارها همه به دست اوست و در دو دنيا ناچارى كه رضاى او را به دست آورى نزديك مىكند مطالعه كن ، و بپرهيز از مطالعه چيزى كه ترا از او جل جلاله كه بر همه احوال تو مطلع است دور گرداند و از ياد تو ببرد كه در پيشگاه پروردگار حضور دارى و ترا مشاهده مىكند و مطالعه آن آثار ترا از ياد شكرگزارى احسانهاى او غافل مىسازد كه در اين صورت ، آن علم ، رنجورى و بيمارى است و آن كتابها دشمنان تواند .\r\nنيز خداى تعالى كتابهايى در علم پزشكى براى تو آماده\r\n","description":"","footnote":"","page_name":" 201 ","page_number":215},
  {"content":"\r\nفرموده است كه از امامان پاك و علماء دانشمند روايت شده است . پس در پزشكى كالبد زان پيش كه بيمارى بدن را به پزشكان برى به كسى اعتماد كن كه به امر باطن عالم است و كمبودهاى تن را كه بوجود مىآيد مىداند و كار خود همه را به حضرت او باز گذار و به او توكَّل داشته باش و ملك او را به او تسليم كن .\r\nآنگاه مىيابى كه او پزشك دواها و دردهاست و ترا از پزشكى مردم بىنياز مىگرداند و براى بهبود بيماريها آن كن كه از تربت پاك شريف حسينى ( ع ) و دعاهاى منيف ، و تعويذهاى معتبر كه از عترت پاك روايت شده است ديده‌ايم ؛ و اگر به پزشك نيازت افتاد از راه استخاره با خداى جل جلاله مشورت كن و بر حسب آن مشورت ، چنان كه در كتاب ( فتح الابواب ) گفته‌ام دارويى را كه مىدهند به كار بر . زيرا اوست جلّ جلاله كه درجه و مدت بيمارى را و داروى لازم را مىداند .\r\nپزشك به ظاهر حكم مىكند و به نهانىها وقوفيش نيست و نمىداند كه مرز بيمارى تا كجاست و مقدار ضرورى دارو چيست و مدت و طول بيمارى چه اندازه است ، بلكه از روى حدس و گمان به درمان مىپردازد و بسا مردم را كه به گمان غلط كشته‌اند .\r\nبسيار بيمار ديده‌ايم كه در اثر اشتباه در مقدار دارو ، جان سپرده است و بسيار كه در اثر تشخيص خطا بيمارى به درازا كشيده است و بيمار اگر هم به صورت زنده مانده بمعنى مرده است .\r\nآرى كالبد بشر و موارد نياز آن ، همه ملك خداوند است جل جلاله ، و حيات و بقاى آن براى او و براى طاعت و خدمت و تقرّب جستن به اوست جل جلاله ، و امانتى است به دست بندهء او\r\n","description":"","footnote":"","page_name":" 202 ","page_number":216},
  {"content":"\r\nسپرده كه فردا به حساب آن مىرسند . پس اگر درمان بيمارى و به كار بردن دارو و مقدار و كيفيت آن را از خداى متعال رخصت طلبند خطر مرگ بر طرف گردد و اگر در اين كار سستى ورزند و امانت را تلف كنند گويى خود آن را تلف كرده‌اند و كالبدى را كه سبب و وسيله بندگى حقتعالى بود تباه ساخته‌اند . پس جبران خسارت و غرامت بر عهده كسى است كه آن را نابود كرده است . و در پيشگاه الهى چنين كسى را بهانه اى نيست .\r\nنيز كتابها در فرهنگ لغت دارم كه حق تعالى به دست من براى تو نهاده است . كتابهايى كه نيازها را بر مىآورد و مايه نزديكى به استان مقدس الهى تواند بود .\r\nو اى فرزند اى محمّد كه اميدوارم خداى تعالى نور مقدّس خود را كه به آن نياز دارى به تو بتابد ، بدان كه در اين روزگار فرهنگهاى لغت كه در دست بسيارى از مدّعيانست معيار فهم قرآن مجيد و سنّت محمد ( ص ) قرار گرفته است . اما اين كار در نظر خردمندان خطاست زيرا بايد كلام خداى تعالى و سخنان رسول الله ( ص ) و ياران بزرگوار آن پيمبر گرامى ( ص ) كه در زبان عربى داراى طبع سليم بوده‌اند و به فصاحت شهرت داشته‌اند ميزان و معيار معنى قرار گيرد و لغاتى كه مخالف با مفاهيم آن گفته هاست اگر قابل تأويل باشد به تأويل باز گفته شود و الا دور انداخته شود .\r\nمطلبى كه امروز رواج كلى دارد اما هيچ خردمندى آن را نمىپذيرد اين است كه سخنان يك بيابان گرد نادان يا شعر يك باديه پيما را كه هيچ ارزش ندارد ميزان و حجت سخن قرار مىدهند .\r\nشايد بيشتر كسانى كه ادعاى شنيدن اين اشعار را از آن بيابان\r\n","description":"","footnote":"","page_name":" 203 ","page_number":217},
  {"content":"\r\nپيمايان دارند در قانون شرع گواهيشان پشيزى نيرزد . و آن سخنان به تواتر هم نقل نشده است تا ملاك صحت باشد . پس اى فرزند تنها به كتاب و سنّت و سخنان سخنوران و دانشمندان صالح گذشته كه در هر كار جوشن استوارند اعتماد كن .\r\nخداى تعالى نيز كتابهايى در شعر براى تو تهيه فرموده است كه نيازمندان و دوستداران ادب را كافى است پس در آنها بنگر و آن گفته‌ها را بياموز و از بر كن كه ترا به سوى خداى تعالى و فرستاده او ( ص ) و به سوى آنچه مورد رضاى خدا و رسول اوست مىكشاند يعنى چيزى از آنها را از بر كن كه آدمى را به مكارم اخلاق و پيشى جستن به خيرات و پاكى هدايت كند .\r\nو بپرهيز از تقليد كسانى كه خود را عالم دين مىدانند و در مدح پادشاهان و اميران شعر مىسرايند . چه ، آنها از هلاكشدگانند و اگر توبه نكنند از آن گفته‌ها پشيمان گردند و در روز شمار آرزو مىكنند كه اى كاش زبان نمىداشتند و سخن گفتن نمىدانستند تا اين اشعار را نگفته بودند و من از آنان كه اين گونه اشعار را مىنويسند و از بر مىكنند حيرتزده‌ام و شايسته مقام علمى آنان محو كردن اين سخنان بيهوده است .\r\nاى فرزند ، آيا ديده اى كه اين زمره مردم در ستايش ايزد منان و رسول بزرگوار و خاصان او سخن گفته باشند ؟ آيا نمىبينى از كسانى مدح و ثنا گفته‌اند كه مورد خشم و سرزنش الهى و رسول بزرگوار ( ص ) و خاصان او ( ص ) بوده‌اند ؟ آيا اين كار دورى جستن از آستان الهى و هتك حرمت او جل جلاله نيست ؟ آيا اين كار تجاوز به حريم حرمت امامان پاك كه به هر حال به آنان نياز دارند\r\n","description":"","footnote":"","page_name":" 204 ","page_number":218},
  {"content":"\r\nنيست ؟ . اگر خداى منان به تو طبع شعر عنايت فرمايد از مطالبى كه رضاى الهى و پيشينيان پاك تو در آن باشد پاى بيرون منه .\r\nنيز خداى تعالى براى تو كتابها در علم جليل كيميا تهيه فرموده است .\r\nاى فرزند بدان كه اين علم حقيقت دارد و ما گروهى از علماء را مىشناسيم كه داراى اين علم بوده‌اند و من در كتاب ( طرايف ) آورده‌ام كه پدرت على ( ع ) به اين علم آگاه بوده است اما هرگز روايتى نديده‌ايم حاكى از اين كه آن بزرگوار اين علم را به كار برده باشد يا عترت پاك او كه همه داراى آن علم بوده‌اند آن را به كار برده باشند . چنين گفته‌اند كه زحمت و دشواريهاى اين كار بسيار است و بىاستاد راهنما به نتيجه نمىتوان رسيد .\r\nپس كسانى كه در اين راه مىكوشند و رنج مىبرند اگر اين مايه كوشش و رنج را در راه خداى عزّ و جل تحمل كنند همانا كه خداى منان درهاى نيكبختى به روى آنان بگشايد و علاوه بر زر و سيم عنايات بيشمار ديگر بىرنج و زحمت و بىضايع گذاشتن عمر نصيبشان فرمايد .\r\nبايد دانست كه در مجاهدت در راه خداى جل جلاله بىترديد پيروزمندى نصيب شود اما در راه كيميا بسيارى از مردم رنجها برده‌اند اما گنجى نبرده‌اند . خداوند كريم آنان را كه در راه او گام مىنهند گنجينه‌هاى خرد و فضل عطا فرمايد كه زر و سيم در مقابل آن از خاك راه پستتر باشد و كان گوهر مقابل آن در حكم ريگ بيابان به حساب آيد .\r\n","description":"","footnote":"","page_name":" 205 ","page_number":219},
  {"content":"\r\nما مردمى را مىشناسيم كه از زر و سيم چنان مىگريزند كه از دشمن خونخوار ، و اگر از روى انصاف به آن دست يابند آن را در راه يزدان پاك انفاق كنند .\r\nو مردمى بوده‌اند و هستند كه خداى جل جلاله در ضميرشان چشمه‌هاى نور جارى ساخته است كه به آن نور جلال آن ذات مقدّس را كشف كرده‌اند و به توجه حضرتش مشرف شده‌اند ، و از هر دو جهان يعنى از ما سواى او دل كنده و روى برگردانده‌اند ، و تنها به ياد حضرتش مشغولند .\r\nبعضى از اين الطاف و مواهب را خود آزموده‌ام و بعضى را دريافته‌ام و شنيده‌ام .\r\nنيز خداى تعالى كتابهايى در حيله گرىهاى حلال و طلسمات و تعويذ و رقيه ( 1 ) و رمل مجرب براى تو آماده فرموده است .\r\nاما « علم حيل » يا ( طريق چاره جويى ) . قرآن مجيد به آن ناطق است مثلا در داستان ( يوسف « ع » ) كه به فرمان او پيمانه زرّين را دربار برادر او پنهان كردند تا به اين بهانه بتواند او را نزد خود نگاه دارد . اين علم در برابر دشمن حربه اى محسوب است . پس هر چه را كه با آن بتوان كيد دشمن را چاره اى جست و در شرع ممنوع نشده باشد بياموز .\r\nامّا « تعويذ » و « رقيه » و طلسمات ، من در آن علم كتابها دارم خود نيز در اين علم كتابى موسوم به ( المنتقى ) نوشته‌ام اما فرصت تجربه همه موارد آن را نداشته‌ام . تو خود آنچه را كه شايسته\r\n\r\n","description":"","footnote":"\r\n( 1 ) رقيه ، دعا و طلسم براى حفظ جان و مال . ( م )\r\n","page_name":" 206 ","page_number":220},
  {"content":"\r\nطاعت و رضاى الهى است بيازماى حقّ آن را نگاهدار و باطل آن را دور افكن اما كتابهاى ( رمل ) كه اگر شرع مقدّس از آن منع نكرده باشد و آن مبانى مخالف كتاب و سنت نباشد و از راههاى علمى پى بردن به امورى متعذر باشد به پاره اى از امور از راههاى فنى بوسيله آن مىتوان پى برد ، و من بارها ديده‌ام كه اهل اين فن گاهى هم به خطا رفته‌اند .\r\nاگر با خداى تعالى چنان كه بايد باشى ، قلب ترا آئينه اى قرار خواهد داد كه از پس پشت پرده اى نازك حقايق علوم و فنون چنان كه او جل جلاله اراده فرمايد بر تو آشكار گردد . در اخبار صاحب شريعت چنين آمده است كه :\r\nالمؤمن من ينظر بنور الله .\r\nمؤمن كسى است كه بوسيله نور الهى مىبيند .\r\nاما علم نجوم و غير آن كتابهايى نيز در آن علمها خداى تعالى نزد من ترا آماده نهاده است و من در طالع خجسته و مبارك تو ديده‌ام كه به هر چه با قلم نوشته شود آگاه خواهى شد و خداى جهان پيش از آن نيز به تو الهام فرمايد و نور فهم مطالب را در آيينهء دلت اندازد . از عنايات الهى چشم دارم كه آنچه ديده‌ام كه طالع تو گوياى آن است صورت بندد و آنچه مىخواهى ، همه تحقق يابد . و مر خداى را جل جلاله دشوار نيست كه ترا در دژى استوار قرار بدهد . و بدان كه علم نجوم يا ستاره شناسى اصولا صحيح است اما بر محققان آن دشوار و متعذر شده است و از تحقيق شناخت رصد بندى دور افتاده‌اند . طالبان اين علم كم شده‌اند و طاعنان آن بسيار و شرع منع نكرده است كه از نجوم دليل و قرينه بر واقعيّت امور جديد به دست آيد . گاهى در خواب نيز\r\n","description":"","footnote":"","page_name":" 207 ","page_number":221},
  {"content":"\r\nنظير آن روى مىدهد اما اگر كسى ستارگان را علت امور و رويدادها بداند علم نجوم باطل و حرام است يا اگر ستارگان را فاعل مختار حوادث پندارند كه در اين صورت از محالات و محرمات است .\r\nاگر خداى خواهد به زودى درين باب كتابى خواهم نوشت و موارد اختلاف را بيان خواهم كرد و اخبار معتبر امامان پاك را عليهم السّلام كه در درستى اين علم روايت شده است توضيح خواهم داد . و نام علماى شيعه را كه در اين فن كتابى تصنيف كرده‌اند يا عالم به اين علم بوده‌اند اما تصنيفى ندارند در آن كتاب خواهم نوشت نيز مسائلى را كه علما و عقلا در مورد اين علم گفتگو كرده‌اند و به تحقيق دريافته‌اند و آنچه موجب تقرّب به مالك روز جزاست خواهم گفت . نيز آنچه را از اين علم كه باعث دورى از ذات پاك يزدان است بيان خواهم كرد .\r\n","description":"","footnote":"","page_name":" 208 ","page_number":222},
  {"content":"\r\n\r\nكتابهاى مؤلَّف قدّس سرّه\r\nخداى تعالى باب فهم كتابهايى را بر ضمير من گشود و رخصت ابراز آن را به جوارح من داد كه به تدبير مقدّسش و شناساندن شريفش جل جلاله براى تو تأليف كرده‌ام .\r\n1 ) كتاب « المهمات و التتمات » كه اگر پايان يابد ، بيش از بيست جلد خواهد بود . پس از پايان اين رساله يازده جلد آن تمام مىشود . پنج جلد آن در زمانى نزديك پايان يافته است و اسرار فراوان كه كاشف رازهاست در بر دارد .\r\n2 ) كتاب ( البهجة لثمرة المحجة ) زندگانى نامه منست از آغاز زندگانيم و شناختم و در طلب فرزندان بودنم از مالك مهربان خود و عنايات او به فضل و كرمى كه دارد و موفق داشتن من به پيمودن راه نيكبختى هر دو جهان .\r\n3 ) كتاب « الطرايف » در شناخت آيين طوائف كتابى است با مقامى جليل و رشحه اى از درياى نعمتهاى خداوند جميل .\r\n4 ) كتاب « غياث سلطان الورى لسكان الثرى » در قضاى نماز ميّت .\r\n5 ) و كتاب ( فتح الجواب الباهر ) في خلق الكافر كه فوايد و عظمت آن از مطالب آن كه به الهام الهى بر قلم رفته است آشكار مىگردد .\r\n6 ) و كتاب ( الملهوف على قتلى الطفوف ) در قتل حسين ( ع ) كه به هدايت الهى به شيوه اى نو نوشته شده است .\r\n","description":"","footnote":"","page_name":" 209 ","page_number":223},
  {"content":"\r\n7 ) ديگر كتاب ( ربيع الالباب ) حاكى از معانى مهم تاكنون شش جلد آن را تأليف كرده‌ام .\r\n8 ) كتاب ( الاصطفاء في تاريخ الملوك و الخلفاء ) كه براى تو و برادرت نوشته‌ام و نبايد آن را در دسترس هر كس قرار دهى مگر كه حسن ظن او را در بارهء خود و پدرت احراز كنى آن نيز با استخاره از آستان خداى تعالى و اين كتاب امانتى است كه اميدوارم فرزندان و آيندگان و تبارشان از آن بهره گيرند .\r\n9 ) و از آن كتابها يكى ( فتح الابواب ) است بين رب الارباب و ارباب خرد ، در استخاره و هيچ كس در بشارتهاى آن كتاب بر من پيشى نجسته است .\r\n10 ) نيز كتاب « طرف الانباء و المناقب » در شرف سيد الأنبياء و خاندان پاكيزه اش و در تعيين رسول مكرم ( ص ) جانشين خود را براى مراجعه مردم و در آن كتاب روايت مردم ثقه ثبت افتاده است .\r\n11 ) ديگر كتاب « مصباح الزائر و جناح المسافر » كه در آغاز تأليف نوشته‌ام مشتمل بر زيارات كه به نحو متعارف بين علماء مىباشد اما متعرض اسرار ربّانى آنها نشده‌ام .\r\n13 ) نيز كتاب ( التوفيق للوفاء ) بعد تفريق دار الفنا و جز اينها از مطالب مختصر كه اينك بيادم نيست . و از خداوند صاحب مهر و احسان جل جلاله مسألت مىكنم كه ترا توفيق دهد تا به ديدار كسانى دست يا بى كه ترا از كتابها و اختلاف در تفسير آيات و تضاد بيان روايات بىنياز كنند و به ارشاد و اعانت خود به حقيقت منظورش متوجه فرمايد .\r\n","description":"","footnote":"","page_name":" 210 ","page_number":224},
  {"content":"\r\n( در اين جا دوازده بيت شعر عربى است كه ذكر آن ضرورى نيست لذا از ترجمه آن چشم پوشى شد ) ( م ) . و اى فرزند اى محمد كه اميدوارم خداى تعالى كردارت را بستايد و ترا به نيكبختى هر دو جهان برساند بدان كه در كتاب ( الآداب الدينيه ) و غير آن از كتابهاى ادعيه كه براى حركات و سكنات تو گفته‌ام دعاهاست كه قسمت بسيارى از آن را با آداب جليل آن در كتاب ( المهمات و التتمات ) آورده‌ام امّا ذكر همه آنها كتابى مفصل خواهد شد و بسا كه مايه ملالت تو گردد و مانع استفاده تو از باقى مطالبى كه گفته‌ام شود . آنچه در كتابهاى دعا براى تو ذخيره كرده‌ام ترا كافى است و ترا به آن دلالت مىكنم . اين كتاب داراى مطالبى است كه در كتابهايى كه به آن اشاره كردم ثبت نشده است .\r\n","description":"","footnote":"","page_name":" 211 ","page_number":225},
  {"content":"\r\n\r\nعبادات پنجگانه\r\nبخش 144\r\nبراى تو در باره عبادات پنجگانه سخنانى مىگويم كه نيكبختان را به كار آيد تا اين كتاب از اشاره به آن خالى نبوده باشد .\r\nدر كتاب ( المهمات و التتمات ) راز اين عبادات را بيان كرده‌ام . نخستين عبادت :\r\n\r\nنماز\r\nنماز ترا به اين مىخواند تا در پيشگاه مالك زندگان و مرده گان حضور يا بى پس با دلى آكنده از رغبت ، و ضميرى مالا مال از شرف ، به نماز برخيز و هر كارى را كه خداى تعالى ترا به اشتغال به آن معذور نمىدارد ترك كن . چه ، اشتغال به چنان امورى مخالفت با مولا و سبك شمردن فرمان او جل جلاله باشد و خطرى است سهمگين كه از كيفر آن ايمن نمىتوان بود و مشنو كه گويند به تأخير انداختن وقت نماز دشوار نيست . گويندهء چنين سخنى را به اين سخن ميازماى كه اگر از كسى حاجتى بطلبد و رفع نيازش به تأخير افتد آيا او را سرزنش نمىكند و در دل از او نمىرنجد ؟ و نمىگويد كه آن شخص حق دوستى را نپاييده است ؟ پس بدان كه اين گونه مردم حق را نمىشناسند و عظمت و نعمت الهى را پاس نمىدارند و در حقيقت\r\n","description":"","footnote":"","page_name":" 212 ","page_number":226},
  {"content":"\r\nاز تو چشم آن دارند كه آنان را بيش از خداى تعالى تجليل كنى و مهر تو بر آنان افزون بر مهر تو به استان الهى باشد . پس مبادا كه در اهانت به مولاى خود از آنان پيروى كنى . چه مايه بيشرمى است كه كسى بنده ذليل را با مولاى جليل كه او را مىبيند و بر همه كارش آگاه هست برابر داند .\r\nدر حقيقت چنين كسى هلاك جاويد را به چيزى نمىشمرد .\r\nپس به نماز برخيز .\r\nبا كمال اشتياق با رغبتى از سر عشق ، و با عشقى به كمال در نماز به خداى حىّ هستى بخش ، روى سخن داشته باش و مقام خود را كه بنده اى بس فروتن و ناچيزى از ياد مبر و از ستايش ذات پاكش كوتاهى مكن . بسى بيش از ستايش كردن شاهى مقتدر و حاجتبخش كه در حضورش باشى و به ستايشش پردازى در حال ركوع و سجود به ياد داشته باش كه در پيشگاه مقدّس او جل جلاله قرار دارى و اين خاكسارى و خضوع و خشوع كه مىكنى خدمت و طاعت به آن ذات اقدس است و موجب نزديكى به استان او جل جلاله ؛ و به ياد داشته باش كه بر تو منت دارد كه ترا توفيق طاعت و خدمت عطا فرموده است ، پس ، از حضرت او براى حال و آينده مزد و پاداش مخواه بلكه قصد تو در اين زمين بوسى و ستايش اين باشد كه او جل جلاله شايسته عبادت و طاعت است و پس از فراغت از نماز نگران آن باش كه مباد به علت كوتاهى تو در آن ، عبادت نماز تو مقبول نيفتاده باشد و تو خود مىدانى كه براى بر آوردن نياز خود با كسى كه سوداگرى مىكنى در رابطه با او نشاط و رغبت تمام دارى اما با مالك دنيا و آخرت و احسانكننده حقيقى چنان نيستى .\r\n","description":"","footnote":"","page_name":" 213 ","page_number":227},
  {"content":"\r\nزكات\r\nبخش 145\r\n\r\nو اى محمد اى فرزند كه اميدوارم خداى جل جلاله ترا از گناه و عيب پاكيزه فرمايد و توفيق جميل اداى واجبات و مستحبات عنايت نمايد . مىدانى كه تو و هر كس كه در اين جهان پاى مىنهد تهيدست مىباشيد و به مقتضاى ماهيّت ، حكم فقر ذاتى در باره شما جارى است . همه مسكين و تهيدستند و فقراء الى الله . هيچ يك نه در آفرينش زمين با حضرت حقتعالى شركت و همكارى داشته‌ايد نه در آفرينش كانها و اموال نه در تدبير ادارهء آنها .\r\nذات اقدس او جل جلاله جدّت « محمّد ( ص ) » را مبعوث فرمود و كتابى را كه به دست قدرت خود نگاشته است به وسيله او به تو فرستاد و در آن ياد فرمود كه بايد بعضى از اموالى را كه به تو عنايت فرموده است به او بسپارى تا براى تو ذخيره كند و در اين جهان نگهبان باقى اموال تو باشد و از تو بلا بگرداند و در مقابل مزد سود فراوان نصيبت كند پس آيا خرد مىپسندد كه در تقديم اندكى از مال خود در مقابل اين همه برترى و سود درنگ كنى و به سهل انگارى بگذرانى ؟ يا چيزى را مىخواهد براى تو نگاه دارد تقديم او نكنى يا چنين پندارى كه دست قدرت او كه از آغاز زندگى به تو اين همه لطف و عنايت روا داشته است از مال ناچيز تو خالى است . يا از واپس گرفتن آن از تو ناتوانست ؟ نه به خدا اى فرزند ، چنين نيست . پس مرا و خود\r\n","description":"","footnote":"","page_name":" 214 ","page_number":228},
  {"content":"\r\nرا در پيشگاه خداى جل جلاله رسوا مكن و نزد او جلّ جلاله و گذشتگان پاكمان شرمنده مساز . و سرافراز باش و بدان كه پروردگار جهانها به تو منت دارد كه مال خود را در دست تو به امانت گذاشته است و پيمبر خود را براى رهنمايى به سوى تو فرستاده است .\r\nاگر مولاى من كه همه امور معيشت و زندگى مرا بر عهده دارد امانتى به من بسپارد سپس آن را از من بطلبد به حكم عقل بايد آن را بىمنّت و بىطلب مزد ، به او بازگردانم .\r\nچه ، زمانى دراز زحمت حفظ آن را از عهده من بر مىدارد و با اداى آن امانت با ياد نيكو سرافرازم مىفرمايد .\r\nبر تو باد كه سخن مرا بپايى و هرگز در مقابل اين اداى امانت مزدى نخواهى .\r\nآيا خرد ميپذيرد از كسى كه پيش از شناخت او و انجام طاعت و خدمت ، او به تو احسان كرده و دريافت اين موهبت را به تو ارزانى فرموده است در مقابل باز پس دادن امانت ترا پاداشى ندهد ؟ .\r\nنه ، هرگز چنين نيست ، بلكه در باره كسانى كه بوظيفه خود اقدام مىكنند پاداش هنگفت ادا مىفرمايد چندان كه گيرنده پاداش ، خود اعتراف مىكند كه كار او بسى كمتر از احسانى است كه در باره او شده است . به خدا سوگند اى فرزند كه پدر « على بن موسى بن جعفر » در بيشتر اوقات نه دهم مالى را كه به دستش رسيده و زكات به آن تعلق گرفته بود انفاق مىفرمود و يك دهم آن را براى مصرف خود و خانواده نگاه مىداشت . آرى مملوكى كه مىداند درين جهان دير نمىپايد و مولاى او آنچه را به او انفاق كرده است پس مىستاند و به ديگرى مىسپارد و دو فرشتهء مقرّب ، اعمال او را مىنويسند بايد كه\r\n","description":"","footnote":"","page_name":" 215 ","page_number":229},
  {"content":"\r\nچنين كند آرى سزاوار همين است . اما اگر نفس تو سركشى كند و از ايثار و انفاق در مقام اخلاص خوددارى ورزد به زبان حال سيم و زر گوش فرادار تا به تو شرح دهند و بگويند چگونه بخيلان را كه دل از درهم و دينار نمىكنند به گورستان روانه مىكنند . گروهى از آنان را آواره مىگردانند ، و گروهى را زندانى مىكنند و خردشان را مىربايند و اينك در اين زمره تيره بختان نوبت تست . پس هشدار كه در دست او گرفتار نشوى و به هلاكت نرسى و در جمع هلاكتشدگان و پشيمانان در نيايى .\r\n","description":"","footnote":"","page_name":" 216 ","page_number":230},
  {"content":"\r\nروزه\r\nبخش 146\r\n\r\nهنگامى كه روزه دارى ، شب در خوابى و در حال روزه ، امّا خداى تعالى تدبير احوال ترا در دست دارد در دل تو شوق مىافكند و ذكر جميل در كردار فراهم مىآورد .\r\nروزه داشتن كار آزادگان و نيكوكاران است كه به سبب آن و ساير كارها كه بارى تعالى به آنان آموخته است دلهاشان روشن است و از رازهاى خدايى تا آنجا كه مقرر است آگاه . پس اى فرزند نخست به روزه عقل و قلب آغاز كن و از هر چه ترا از ياد پروردگار باز دارد بپرهيز و از ارتكاب گناه و افطار كردن به آن خود را بپاى و بينديش كه اگر بخواهى بپادشاهى تقرب يا بى و او از تو بخواهد كه روزه بگيرى و در خدمت او مراقب خدمت و طاعت باشى بر آن خواهى بود كه از نافرمانى او و آنچه ترا ازو دور مىكند پرهيز كنى پس آيا در چنان حال خرسند نبودى كه آن پادشاه چنين تكليفى به تو كرده است ؟ و آيا آن تكليف را مايهء سرافرازى خود نمىدانستى ؟\r\nپس پروردگار جهانها را در ضمير و خرد خود از بنده اى ناتوان كمتر مينگار كه بنده در اثر چنين سهل انگارى و سستى در طاعت و خدمت بىآبروى و رسوا گردد و گرفتار وادى هلاك شود .\r\nوقتى ترا خرد و دل روزه داشت همه اعضاى خود را برانگيز تا از آنچه ترا از مولاى تو باز مىدارد امساك كنند و روزه بدارند چنان\r\n","description":"","footnote":"","page_name":" 217 ","page_number":231},
  {"content":"\r\nروزه اى دار كه در خور ارزش تو باشد و ان شاء الله به زودى تفصيل اين رازها را در كتابى كه آن را ( مضمار ) ناميده‌ام بشرح باز خواهم گفت .\r\nبارى بايد كار تو به منظور تقرب به آستان پروردگار جل جلاله باشد و با انوارى كه كرامت حضرت بيچون به تو عنايت فرموده است هماهنگى يابد .\r\n","description":"","footnote":"","page_name":" 218 ","page_number":232},
  {"content":"\r\nحج\r\nبخش 147\r\n\r\nحج الى الله جل جلاله به قصد زيارت خانه خدا ( بيت الله الحرام ) است اى فرزند بدان كه هر كس قصد حج نه براى خدا كند حج او باطل است . هر عبادت بايد بسوى خدا و براى خدا باشد .\r\nاى فرزند در سفرى كه به زيارت كربلا مىرفتم چنين روى داد كه بىآب مانديم و ناچار بايد تيمم مىكرديم و فرائض نوافل را چنان كه خداوند تعالى تكليف فرموده است بجاى مىآورديم .\r\nهمراهان در رفتن شتابزده بودند به آنان گفتم آيا قصد زيارت براى خداست يا خداى را براى « حسين » ع مىپرستيم ؟ .\r\nگفتند براى خداى متعالى است گفتم : اگر چنين است پس وقتى طاعات الهى را كه به قصد او به زيارت حسين ( ع ) مىرويم ضايع سازيم آيا حال ما در آستان الهى چگونه خواهد بود ؟ و چگونه بىشرمندگى او را - جل جلاله - ديدار كنيم ؟ و او جل جلاله چگونه ما را ديدار خواهد كرد ؟\r\nو چگونه خداى تعالى را نزد حسين ( ع ) ملاقات كنيم حالى كه طالب فضل و احسان اوييم ؟ پس دانستند كه بخطا مىروند آرى هر كس به منظور پاداش حال يا آينده و با دلى غافل يا متغافل حج گذارد حج او باطل است يا دست كم كامل نيست .\r\nمن به نوشتن كتابى موسوم به « مسالك المحتاج الى مناسك\r\n","description":"","footnote":"","page_name":" 219 ","page_number":233},
  {"content":"\r\nالحاج « آغاز كرده‌ام و ان شاء الله در آن كتاب براى خدا و از سوى خدا و بسوى خدا هر چه شايسته گفتن باشد خواهم گفت .\r\nحج بايد بدان گونه باشد كه حج گذار خود را تنها احساس كند و چنين داند كه جز خداى تعالى هيچ كس به حال او آگاه نيست .\r\nاگر چنين باشى خداى تعالى ترا در چشم مردم نيز گرامى خواهد داشت .\r\nپس اگر نفس سركش ترا به كسى جز بمولاى تو مشغول سازد تو نيز در اين كار پر خطر پيرو او باشى بدان كه حج تو فاسد است يا ناقص و از درگاه الهى مسألت كن كه نيرويى به تو عنايت فرمايد كه به جلال و اقبال حضرتش مشغول گردى و از هر چه جز او روى بگردانى تا با خاكسارى تمام از او و به او و براى او روى داشته باشى و بر بساط عزتش راه يا بى و در برابر عظمت و هيبت او جل جلاله خاضع و خاشع باشى . اگر چنين باشد آنگاه حج بجاى آورده و بسوى او سفر كرده باشى و نيكبخت گردى .\r\nاى فرزند مرا در پيشگاه حضرتش ياد كن كه به خدا سوگند در آستانش ترا بسى ياد كرده‌ام . ترا به او جل جلاله سپرده‌ام . من پدرى را نمىشناسم كه در درگاه الهى براى فرزند چون من زارى كرده باشد .\r\nخواه پيش از آنكه متولد گردى و ترا ازو مىخواستم خواه پس از آن كه به تضرع و زارى از درگاهش تقاضا كرده‌ام كه مهمات دنيا و آخرت ترا بر آورد و آنچه به آن نيازمندى به تو عطا فرمايد و چنان كند كه جز به او روى نكنى و او به تو توجه فرمايد .\r\n","description":"","footnote":"","page_name":" 220 ","page_number":234},
  {"content":"\r\nجهاد\r\nبخش 148\r\n\r\nاى فرزند كه اميدوارم خداى جل جلاله ترا بشرف جهاد با نفس و با هر كس كه ترا از حضرتش جل جلاله باز دارد سرافراز فرمايد بلكه به تو نيروئى عنايت فرمايد كه جهاد بر تو آسان گردد و از آنچه براى قرب بحضرتش انجام دهى لذت برى . بدان كه اگر جهاد با حضور آن كس كه طاعتش بر تو واجب است واجب گردد ( او ) صلوات الله عليه خود كفايت تو كند و وظائف جهاد را به تو بياموزد مرا نيز .\r\nاما اگر در حضور كسى كه طاعت او واجب نيست گرفتار جهاد گردى . ممكن است در آن حال جهاد بر همه مسلمانان واجب شده باشد و آن وقتى است كه اساس اسلام در معرض خطر باشد . در حالى چنين سرو جان و هر چه را عزيز مىدارى كه همه از آن خداى جل جلاله است كه از روى لطف و كرم به تو عنايت فرموده است ، بايد فدا كرد .\r\nپس شايسته است كه هر عزيزى در اين راه دست از عزت بكشد . بدان كه همه هستى از آن كسى است كه آن را آفريده است و بخشيده است و در راه آفريننده نيكوترين تقديمى ذخائر خردهاست و كيست كه به تقديم كالبد و روان و خرد به آستانش از پروردگار هستى بخش شايسته تر باشد كه تو آنچه دارى همه رشحه اى از درياى\r\n","description":"","footnote":"","page_name":" 221 ","page_number":235},
  {"content":"\r\nبيكران كرم و لطف اوست پس هر گاه ترا بسوى خود بخواند زنهار كه از بذل جان و مال دريغ نكنى كه اگر چنين كنى فرشته جانستان يا جز او آن را از تو باز خواهد ستاند .\r\nو اگر در تسليم آن به آستان مقدسش بخلورزى ، شرف خدمت و طاعت و بذل جان و مال در راه گرامى داشت دين او كه نزد او عزيز است از دست تو بدر خواهد رفت و تباه خواهد شد .\r\n","description":"","footnote":"","page_name":" 222 ","page_number":236},
  {"content":"\r\nتقاضاى سيد بن طاوس از خليفه براى گفتگو با تاتار\r\nبخش 149\r\n\r\nو اى فرزند - كه خداوند ترا در راه اصلاح ثابت قدم داراد و نامت را در جريده خاصان خود ثبت فرماياد - بدان كه چون سپاه تاتار و تركان بر شهرهاى خراسان پيروز شدند و در آن شهرها طمع كردند و در زمان ( مستنصر ) خليفه عباسى - كه خداوند پاداشى به او عطا فرمايد كه شايسته آنست - تا نزديكى بغداد رسيدند . فرمانده سپاه خليفه امير « قشمر » بود و با قواى خود در بيرون بغداد مستقر شده بود و هر دم بيم هجوم لشكر تركان را داشتند و در شهر بغداد اعلان جهاد داده بودند . من به امير ( قشمر ) نوشتم كه نامه مرا به خليفه عرضه كن و ازو رخصت خواه كه براى حال اين مهم اجازت دهد به شرط آنكه هر چه من مىگويم همان بگويند و هر جا خاموشى گزينم همچنان خاموشى گزينند تا كار را با گفتگو و تدبير اصلاح كنم . چه كيان اسلام در خطر است و اگر كسى براى اصلاح كار مردمان اقدام نكند از سوى خداى جل جلاله معذور نباشد . در نامه خود نوشته بودم كه من با زره و سلاح و سپاه بديدار تاتار نخواهم رفت بلكه با همين جامه و بشيوه معمول و عادى خود خواهم رفت و مىخواهم براى خدا با آنان از در صلح در آيم و چنين شرط كنم كه آنچه در دست شماست در دست شما باقى ماند و بارى هر چه در توان دارم به كار برم تا صلح برقرار شود كه اين كار موجب رضاى إله و تقرب به آستان او جل جلاله مىباشد اما آنان بهانه آوردند و جز آنكه من خواستم مى\r\n","description":"","footnote":"","page_name":" 223 ","page_number":237},
  {"content":"\r\nخواستند . سپس نزد دوستى رفتم كه مقام وزارت دربار داشت و به او گفتم از خليفه اجازت خواه كه من و رضا برادرم و فرزندان محمد بن محمد بن محمد اعجمى نزد تاتار رويم و ترجمانى با خود همراه كنيم و با الهام الهى با آنان گفتگو كنيم اميد است كه خداى تعالى با قول يا فعلى يا چاره جويى و تدبيرى اين بلا را از سر ما رفع فرمايد . به پاسخ گفت مىترسم در اين ديدار مراتب شئون دولت را رعايت نكنيد و چنين پندارند كه سفير ماييد گفتم كسى را با ما بفرستيد كه مورد اطمينان شما باشد تا اگر نزد تاتار اظهار كنيم ، فرستاده شماييم سر ما را براى شما بياورد . در اين صورت شما نزد آنان معذور خواهيد بود .\r\nمنظور من از اين ملاقات آنست كه به آنها بگوييم ما فرزندان صاحب دعوت نبوى هستيم و از كشور محمدى آمده‌ايم و آمده‌ايم تا در باره دين و كشور خود با شما گفتگو كنيم كه اگر سخن ما را نپذيرفتند نزد خدا و رسول او مسئول نباشيم آنگاه كه چنين گفتم آن دوست گفت باش تا من باز گردم گويى مىخواست مطلب را به اطلاع ( مستنصر ) خليفه جزاه الله عنى ما هو اهله برساند . پس از ديرى مرا طلبيد و گفت اكنون مقتضى نيست كه چنين كنيم . هنگام ضرورت اجازه خواهيم داد اينك گروهى كه بكشور ما حمله آورده‌اند لشكرى متفرق و دسته‌هاى غير متشكل هستند رئيس معينى كه گوش بفرمان او باشند ندارند تا شما با او گفتگو كنيد . گفتم اكنون ما با نيت خالص آمده‌ايم تا اين كار را بپايان برسانيم من بيم آن دارم كه وقتى رخصت اين كار را به ما بدهيد كه اين همت و خلوص نيت در ما نباشد . با اين همه بما رخصت ديدار ندادند و شد آنچه شد .\r\nباز چنين روى داد كه وقتى عازم خراسان بودم از خليفه\r\n","description":"","footnote":"","page_name":" 224 ","page_number":238},
  {"content":"\r\nاجازت آن خواستم كه به زيارت مولانا على بن موسى الرضا عليه التحيه و الثناء مشرف شوم . پس از اجازهء او به آماده كردن وسائل حركت پرداختم . هنگام حركت كسى كه واسطهء گرفتن اذن بود نزد من آمد و گفت خليفه دستور داده است كه برسالت نزد بعضى از پادشاهان به روى . عذر آوردم و گفتم اگر درين رسالت موفق گردم دست از من نخواهيد كشيد و پيوسته مرا برسالت و سفارت خواهيد فرستاد و اگر پيروز نشوم در چشم شما كوچك و بيمقدار خواهم شد زيرا چنين خواهيد پنداشت كه من شايستگى چنين كارى ندارم افزون بر اين اگر بپذيرم و بسوى مقصود روانه شوم حسودان در كمين باشند و از من سعايت كنند و بسا كه گويند من با پادشاه تركان بيعت كرده‌ام كه او را به اين ديار رهنمونى كنم . شما نيز قول آنان را بپذيريد و بكشتن من همت گماريد . گفت : پس چه بايد كرد و پاسخ خليفه چيست ؟ گفتم استخاره مىكنم اگر ( لا تفعل ) آمد خليفه خود داند كه من هرگز خلاف استخاره نكنم . پس استخاره كردم و از رفتن عذر خواستم .\r\nپاره اى از اين سخنان را در پيش گفته‌ام .\r\n","description":"","footnote":"","page_name":" 225 ","page_number":239},
  {"content":"\r\nدر باره امام عصر عجل الله فرجه الشريف\r\nبخش 150\r\n\r\nاى فرزند اى محمد ترا و برادرت را و هر كس را كه اين كتاب را بخواند به آشتى و درستى در معامله با خداى عز و جل و رسول او ( ص ) و حفظ و رعايت فرمان خدا و رسول كه در باره ظهور مولاى ما مهدى ( ع ) بيان فرموده‌اند و بشارت داده‌اند سفارش مىكنم . چه ، قول و عمل بسيارى از مردم از نظرهاى فراوان با عقيده آنان مخالف است . مثلا بارها ديده‌ام كه اگر بنده اى يا اسبى يا درهم و دينارى از آنان گم شود سرا پا متوجه آن مىشوند و براى يافتن آن نهايت كوشش را به عمل مىآورند اما نديده‌ام كه كسى براى تأخير ظهور آن حضرت و عقب افتادن اصلاح اسلام و تقويت ايمان مسلمانان و قطع ريشه كافران و ستمگاران به اندازه دلبستگى به اين امور ناچيز دلبسته باشد و به اندازه اى كه براى از دست دادن اين اشياء متاثر مىگردد متاثر باشد .\r\nپس چنين كسانى چگونه مدعى آنند كه به حق عارفند و برسول او واقف و بامامت آن حضرت معتقد ؟ و چگونه ادعاى دوستى آن بزرگوار مىكنند و در باره چگونگىهاى والاى او به مبالغه مىپردازند . و از آن جمله كسانى را ديده‌ام كه به زبان ، سرورى و ظهور آن حضرت و نفوذ احكام امامت او را واجب مىشمارند اما اگر سلطان يا اميرى از دشمنان آن امام بزرگوار و از منكران امامت او به\r\n","description":"","footnote":"","page_name":" 226 ","page_number":240},
  {"content":"\r\nآنان احسان و مهرى داشته باشد و عنايتى روا دارد با و دل مىبندند و مهر او را در دل جاى مىدهند و بقاى او را مىخواهند و به اندازه اى به او متوجه مىگردند كه از طلب مهدى ( ع ) باز مىمانند و واجبات را از ياد مىدهند منجمله عزل و بيكار شدن آن سلطان يا امير را كه بايد پيوسته آرزو داشته باشند نمىخواهند .\r\nو از آن جمله گروهى را مىشناسم كه بر خود واجب مىدانند كه بشادى آن حضرت شاد باشند و به اندوه او اندوهگين ، و مىگويند آنچه در اين جهان است و آنچه بما رسيده است به بركت وجود آن بزرگوار است با اين همه اگر درهم و دينارى يا قطعه زمينى از ايشان غصب شود بيش از غصبها و غارتهاى اموال ديگران متأثر مىگردند .\r\nآيا اين گونه حالات و چگونگىها با وفاى به حق تعالى و معرفت او جل جلاله و شناخت رسول او ( ص ) و معرفت اوصياى او عليهم السلام مناسبتى دارد . ؟\r\nنيز از آن جمله روزى به مردى كه به ظاهر دلبسته ظهور شريف آن بزرگوار است و به او دعوى وفادارى مىكند و از غيبتش سوكوار و اندوهناك است گفتم اگر آن حضرت ( ع ) به تو بگويد كه من از طريق پدران خود دانسته‌ام كه اگر ظهور كنم بمحض اينكه چشمت به من افتد در دم جان خواهى سپرد اما اگر در ظهور من تأخير افتد بيست سال ديگر با كمال خوشى با زن و فرزند و اهل و عيال خواهى زيست آيا چند روزه زندگانى اين جهان فانى را به تأخير ظهور من ترجيح نخواهى داد ؟\r\nو ديگر به كسى كه در اظهار دوستى و مهر به آن حضرت مبالغه مىكرد گفتم كه اگر آن حضرت به تو ابلاغ كند كه پادشاه كشور تو در\r\n","description":"","footnote":"","page_name":" 227 ","page_number":241},
  {"content":"\r\nايام غيبت او روزى هزار دينار به تو مىپردازد و آن مال بر تو حلال و پاكيزه است و مدتها نيز آن را دريافت خواهى داشت پس آنگاه حضرت بزرگوار امام به تو ابلاغ فرمايد كه خداى تعالى اذن ظهور داده است و زين پس آن مبلغ بر تو حلال نيست آيا تو ترجيح مىدهى كه غيبت به طول انجامد و آن مستمرى را دريافت كنى تا حضرت او ظهور كند و مستمرى قطع شود و آن را مستمرى يكى از دشمنان تو قرار دهد كه در رتبه از تو پايين است با اين همه به حساب و كتاب تو نيز رسيدگى نمايند ؟\r\nآيا كداميك از اين دو را ترجيح مىدهى ؟ طول غيبت و اخذ روزى هزار دينار را ، يا شتاب در ظهور امام و قطع آن مبلغ و پرداختن آن بدشمن تو ؟\r\nبيكى از برادران گفتم اصحاب مهدى ( ع ) كسانيند كه آن بزرگوار را براى آنچه خدا مىخواهد خواسته‌اند خواه به دنياى آنان سودمند باشد يا زيانبخش . در هر حال تابع مشيت الهى هستند .\r\nيكى از معتقدان به امامت آن بزرگوار ( ع ) گفت براى من در غيبت امام شبهه حاصل شده است . گفتم آن چيست ؟ گفت آيا براى آن حضرت امكان ندارد كه يكى از شيعيان خود را ملاقات كند و اختلافهايى را كه در دين جدّش ( ص ) روى داده است از ميان ببرد ؟\r\nاز من خواست كه پاسخ آن را بدهم نه آنسان كه در كتابها نوشته‌اند ، چه ، از آنها و از آنچه شنيده است رفع شبهه او نشده است .\r\nگفتم آيا قدرت آن حضرت در رفع اختلافها بيشتر است يا توانايى خداى متعال ؟ و آيا رحمت و فضل حق تعالى بيشتر است يا رحمت و فضل و عدل آن بزرگوار ؟ گفت البته قدرت و رحمت و عدل\r\n","description":"","footnote":"","page_name":" 228 ","page_number":242},
  {"content":"\r\nالهى . گفتم چرا خداى ارحم الراحمين و اكرم الاكرمين اين اختلافها را رفع نمىفرمايد و مىدانيم كه خداى تعالى براى اين كار راهها و اسبابها در حيطه قدرت دارد كه بنى آدم را آن امكان نيست . آيا در اين كار حكمت و مصلحت و عدل و فضيلت نيست كه او جل جلاله مقتضى دانسته است ؟ گفت آرى .\r\nگفتم پس عذر خليفه و جانشين او نيز همان اقتضاى كار است ، چه ، آنچه حضرت او كند آنست كه امر و رضاى الهى است .\r\nآنگاه سخن مرا پذيرفت و شبهه او بر طرف گرديد و دانست كه اين سخن حق را كه پروردگار جل جلاله بر زبان من جارى ساخته است صحيح و درست است .\r\n","description":"","footnote":"","page_name":" 229 ","page_number":243},
  {"content":"\r\n\r\nسيد بن طاوس فرزند را به امام عصر ( ع ) مىسپارد\r\nاى محمد اى فرزند كه اميدوارم پروردگار جل جلاله ظاهر و باطن ترا بدوستى و مهر اولياى خود و دشمنى دشمنان خود زينت بخشد .\r\nدر ايام زيارت عاشورا در كربلاى معلى خبر ولادت تو ( كه به طالع سعد در ساعت دو و پنج دقيقه سه شنبه نهم محرم سال ششصد و چهل و سه بوده است ) به من رسيد . من بشكرانه اين نعمت و احسان پروردگار . با فروتنى بسيار در پيشگاه مقدسش بر پاى خاستم و بفرمان الهى ترا بنده مولانا مهدى ( ع ) و متعلق به او قرار دادم و در حوادثى كه بارها براى تو روى داده است بسايه حضرتش پناه برده‌ام و بدامان عنايتش دست زده‌ام و بارها آن بزرگوار را بخواب ديده‌ام به ما انعامها فرموده و نيازهاى ترا بر آورده است چنان كه بيان آن از قدرت من بيرونست .\r\nپس در دوستى و مهر و وفا به آن حضرت بزرگوار و توجه دل و تعلق خاطر آن گونه باش كه خدا و رسول او و پدران بزرگوارش مىخواهند و خواسته‌هاى حضرت او را بر نيازهاى خود مقدم دار و من اين مقوله را در كتاب ( المهمات و التتمات ) شرح داده‌ام .\r\nو پيش از آنكه براى خود و عزيزانت صدقه دهى براى حضرت او صدقه ده و دعا به آن وجود مقدس را بر دعاى به خود مقدم دار و براى جلب توجه و احسان آن بزرگوار در هر كار خير براى وفاى به حق حضرت او را بر خويشتن برترى ده و در روزهاى دوشنبه و پنجشنبه با\r\n","description":"","footnote":"","page_name":" 230 ","page_number":244},
  {"content":"\r\nفروتنى و خضوع نيازهاى خود را بر حضرتش عرضه كن و چنان كه در پايان كتاب ( المهمات ) نوشته‌ام وقتى به آن بزرگوار خطاب مىكنى پس از تقديم سلام زيارتى را كه به ( سلام الله الكامل ) آغاز مىشود بخوان و بگو :\r\n* ( « يا أَيُّهَا الْعَزِيزُ مَسَّنا وَأَهْلَنَا الضُّرُّ وَجِئْنا بِبِضاعَةٍ مُزْجاةٍ فَأَوْفِ لَنَا الْكَيْلَ وَتَصَدَّقْ عَلَيْنا إِنَّ الله يَجْزِي الْمُتَصَدِّقِينَ ) * . . . * ( تَا لله لَقَدْ آثَرَكَ الله عَلَيْنا وَإِنْ كُنَّا لَخاطِئِينَ ) * يا مولانا استغفر لنا ذنوبنا انا كنا خاطئين » و بگو اى سيد و مولاى من اينها مقام برادران يوسف است با برادر و پدر خود كه پس از آن همه جنايت ، به آنان رحمت آوردند و از گناهانشان چشم پوشيدند . پس اگر ما نزد خدا و رسول او و پدران بزرگوارت و نزد تو پسنديده و مورد رضا نيستيم تو اى سرور ما از حضرت يوسف كه برادران خود را بخشود و به آنان مهربانى كرد براى بخشودن ما و رحمت آوردن بما و ابراز حلم و كرم احق و اولايى . نيز در حضرت او بگو اى سرور و مولاى ما در اخبار چنين ديده‌ام كه جدت محمد ( ص ) را دشمنى سر سخت بود بنام ( نصر بن حارث ) و آن بزرگوار او را بقتل رسانيد پس از آن خواهر او اين شعار را خطاب به آن بزرگوار انشاء كرد :\r\n\r\nمحمد و لأنت نسل نجيبة من قومها\r\n- و الفحل فحل مغرق .\r\nان كان يمكن ان نمن و ربما -\r\nمن الفتى و هو المغيض المحنق .\r\nو العبد اقرب من وصلت قرابه -\r\nو احقهم ان كان عتق يعتق ) .\r\n\r\n( اى محمد تو از تبار زنان پاكدامان و از نژاد مردان مرد و از\r\n","description":"","footnote":"","page_name":" 231 ","page_number":245},
  {"content":"\r\nنسبى والايى . اگر امكان داشت و بر ما منت مىگذاشتى و بسا جوانمردان كه خشم گلوشان را مىفشارد با آن همه منت مىگذارند و مىبخشايند و بندهء تو از نظر پيوند خويشاوندى به تو نزديكتر است و بيش از همه بر تو حق دارد . ) چون خواجه كائنات اين اشعار شنيد فرمود اگر اين اشعار به من رسيده بود او را مىبخشودم و تو اى مولاى بزرگوار در همه صفات پسنديده پيرو نياى بزرگوار خويشى ( ص ) .\r\nنيز بگو به آن امام بزرگوار : من در حديث ديده‌ام كه وقتى حضرت موسى ( ع ) بقارون كه از خويشان او بود نفرين كرد زمين او را در كام كشيد . قارون فرياد بر آورد و گفت « و وا رحماه » از آستان الهى به زمين فرمان رسيد كه ديگر او را فرو مبر يعنى پروردگار رحمان حق خويشاوندى را محترم مىشمارد نيز من اينك اى امام بزرگوار به آستان تو عرضه مىدارم . « و وا رحماه ! » و جز اين سخنان هر چه خداى تعالى بر ضمير و بر دل تو الهام فرمايد و به زبان تو مىگذارند بحضرتش عرضه دار نيز عرضه كن كه پدرم مرا آگاه كرده است كه مرا به تو سپرده است و سفارش مرا به تو كرده است و به اذن خداى تعالى مرا بنده تو قرار داده است و همانا كه آن حضرت ( ع ) به تو پاسخ خواهد داد .\r\n","description":"","footnote":"","page_name":" 232 ","page_number":246},
  {"content":"\r\n\r\nوصول پاسخ امام عصر عليه السلام\r\nو اى فرزند محمد كه اميدوارم خداى تعالى عقل و قلب ترا لبريز از تصديق اهل تصديق فرمايد و توفيق معرفت حق عطا نمايد .\r\nبدان كه راه شناخت پاسخ سرور و مولاى ما مهدى ( ع ) و راه دريافت اين شرف كه پروردگار بقدرت و رحمت خود براى متوسلان به آن حضرت مقرر فرموده است چند چيز است : از آن جمله است آنچه ( محمد بن يعقوب كلينى ) در كتاب ( رسائل ) از قول كسى كه نام او را نقل كرده است چنين بيان فرموده كه گفته است :\r\nبه حضرت ابو الحسن نوشتم : مردى دوست مىدارد كه نيازهاى خود را به امام خود عرضه كند آنچنان كه دوست مىدارد آن را به پروردگار خود عرض كند او را چه بايد ؟\r\nدر پاسخ من نوشت : اگر نيازى دارى لبهاى خود را حركت ده كه پاسخ تو خواهد رسيد . نيز ( هبة الله بن سعيد راوندى ) در كتاب ( خرائج ) از ( محمد بن الفرج ) روايت كرده است كه گفت : حضرت على بن محمد عليهما السلام مرا فرمود كه اگر بخواهى پرسشى كنى آن را بنويس و در زير مصلاى خود بگذار و ساعتى صبر كن سپس آن را بگشاى و در آن ببين . گفت چنين كردم و پاسخ پرسش خود را با توقيع و امضاى حضرتش دريافت كردم . همين اشاره كوتاه ترا بس است و آن كس كه مشمول عنايات و احسان او باشد راه او بسوى او باز است .\r\n","description":"","footnote":"","page_name":" 233 ","page_number":247},
  {"content":"\r\nبخش 151\r\nو اى فرزند اى محمد كه خداى جل جلاله سعادت ترا به ديدار حضرتش كمال بخشد و مقام ترا شريف گرداند و كار ترا بخير پايان بخشد . بدان كه اگر در كتاب مقدس قرآن اين آيه نبود كه مىفرمايد :\r\n* ( يَمْحُوا الله ما يَشاءُ وَيُثْبِتُ وَعِنْدَه أُمُّ الْكِتابِ . ) * ( سوره رعد آيه 39 ) خدا آنچه را كه بخواهد محو مىگرداند و آنچه را كه بخواهد ثابت مىكند و اصل كتاب نزد اوست .\r\nبه اطمينان به تو مىگفتم كه حضور آن حضرت را درك مىكنم و در سايه نعمت بيدريغ و گسترده اش رخت مىكشم . چه ، اين روزگار ايام ظهور آن خورشيد تابان است و هنگام زوال زيان و نااميدى و حرمان . اگر خداى تعالى مرا به اين آرزو برساند مرا به تحفه‌هاى شرف و اقبال سرافراز فرموده است و اگر پيش از رسيدن به اين مقصد عالى مرگ مرا بربايد همانا كه تدبير امور و آرزوهاى من بدست اوست جل جلاله .\r\n","description":"","footnote":"","page_name":" 234 ","page_number":248},
  {"content":"\r\nبخش 152\r\nو اى فرزند اى محمد - كه خداى تعالى نيكبختى ترا به بقاى خود كمال بخشد بشرف بقا و حسن ارادت خود مسئوليت و پايان كار ترا مقرون شرف گرداند - اگر پيش از ظهور آن حضرت مرگ مرا دريابد و به ديدار حقتعالى فرا خوانده شوم و عنايت حضور در رجعت آن بزرگوار نصيبم نشود به تو و به كسانى از تبار من كه به زيارت آن حضرت سرافراز مىگردند وصيت مىكنم و خداى تعالى و فرشتگان را بگواه مىگيرم كه وقتى بسعادت زيارت آن بزرگوار رسيديد و در پيشگاه وى رخصت سخن گفتن يافتيد بمحضر مقدسش عرضه داريد كه پدر ما بنده اى سر بفرمان و مملوكى خاكسار بوده است اگر او را به پيشگاه مقدس خود بپذيرى هر چه رضاى تو باشد بجاى آورد و استدعاى او آنست كه رخصت عرض سلام و درود به او عطا فرمايى و چنان كه شايسته بزرگوارى تست او را به آرزو برسانى . و از مكارم اخلاق آن بزرگ تمنا دارد كه سفارش او را در باره اين بنده كه ابلاغكننده سخن اوست و اينك در آستان تست از روى كرم بپذيرى و او را در زمره عزيزان درگاهت قرار دهى و به اين سرافراز فرمايى كه نياز خود را در پيشگاه حضرت بارى جل جلاله و محضر مباركت عرضه بدارد درود خدا و بركات و تحيات و اقبال او نثار تو و پدران پاكت باد .\r\n","description":"","footnote":"","page_name":" 235 ","page_number":249},
  {"content":"\r\nبخش 153\r\nو اى فرزند اى محمد كه خداوند اقبال توجه خود را در باره تو ادامه دهد و احسان را در باره ات به كمال رساند - ترا در باره خودت و پدر و مادر و خويشاوندانت به آنچه خداى تعالى و اسلام سفارش فرموده‌اند وصيت مىكنم كه با برادران و خواهران خود ، نيز با خدم و حشم خود ، و با دوستان خود با دوستى و مهربانى رفتار كنى و با مردانگى و جوانمردى و صفا و وفا و همهء صفات و خوى اهل دين باشى ، آنسان كه جدت محمد ( ص ) و عترت طاهر او كه درود بر آنان باد ، و پدران و والدين تو به آن سفارش فرموده‌اند ، و سفارش مىكنم كه مرا در خلوتها و دعوتها و صدقات خود شريك دانى و هنگام مناجات و راز و نياز با خداى تعالى در آنچه بر ضمير و بر دلت مىگذرد نيز شريكم كنى و در آغاز هر شب و روز به تحيت و سلام يادم آورى كه بنا به اخبار موثق آن سلام و درود به من خواهد رسيد و مرا شادمان خواهد كرد . نيز به تو سفارش مىكنم كه از من به نيكويى ياد كنى و با رعايت جانب خداى جل جلاله مايه نيكنامى من باشى و راه گذشتگان پاك خود را بپيمايى كه از صفات نيكبختان و جوانمردان يكى اينست كه بناى مجد و عظمت پدران خود را ويران نكنند و به نگاهداشت آن همت گمارند و با كوشايى بر والائى و بزرگى آن بيفزايند و در اين معنى گفته‌اند :\r\n( اگر چه گذشتگان ما بزرگ بوده‌اند اما ما مردمى نيستيم\r\n","description":"","footnote":"","page_name":" 236 ","page_number":250},
  {"content":"\r\nكه روزى بر حسب خود تكيه كنيم . ما هم آنسان كه پيشينيان ما ساختند مىسازيم .\r\nو هم آنسان كه آنان عمل كردند عمل مىكنيم ) .\r\nو تو اى فرزند وديعه خداوند منّان و خاصان اويى و در پناه او بسر مىبرى و سلام بر كسى كه پيشى گرفتن در سلام گفتن بر او واجب باشد .\r\nو سلام بر تو در حال زنده بودن و مرگ و از خداى تعالى مسألت دارم كه ما را به دوام عزت و اقبال و مقام و كمال توفيق دهاد .\r\n","description":"","footnote":"","page_name":" 237 ","page_number":251},
  {"content":"\r\n\r\nسادات حسينى كه قيام كردند منكر امامان نبوده اند\r\nو اى فرزند . من از مردمى بى خبر از رازها و از رويدادها شنيدم كه فرزندان جدت ( ص ) حسن ( ع ) و جدت حسين ( ع ) كه بر آنان درود باد - كه براى امر بمعروف و نهى از منكر بر پاى خاستند و قيام نمودند منكر امامان و منكر مهدى ( ع ) كه بر آنان درود باد - بودند . اما اين سخن غلط است . زيرا به سندهاى درست روايت است كه حضرت صادق ( ع ) جماعتى را كه در طلب خلافت قيام كردند و به عراق رفتند و در آنجا زندانى شدند و در زندان جان سپردند تعزيت گفت . تعزيت آن بزرگوار بر آنان و تعظيم و تكريمى كه از آنان به عمل آورد دليل آنست كه آنان بامامت پيشوايان عليهم السلام معرفت داشته‌اند . من اين نكته را در جزو دوم كتاب ( اقبال به اعمال حسنه در عمل شهر محرم ) به خواست خدا باز خواهم گفت و در كتاب ( اصل ابى الفرج ابان بن محمد ) به سندهاى بسيار روايت شده است كه « عبد الله بن حسن » و « حسن بن حسن » و « جعفر بن حسن » گواهى داده‌اند كه مولاى ما مهدى ( ع ) از ذرّيه حضرت صادق ( ع ) است و به زودى عين اين حديث را با سندهاى آن در كتاب مزبور بيان خواهم كرد و در كتاب « تعيين سيرة الخلفا المصريين » كه روزگار خلافتشان بسى دير پاييد ديده‌ام كه به حق مهدى ( ع ) عارف بوده‌اند و به نيروى خلافت بشريعت اسلام يارى مىدادند و از قول « معزّ » خليفه مصر نقل است كه : هنگامى كه « قائم » پشت به كعبه براى مردم خطابه خواهد خواند به آنچه نزد اوست قيام خواهد كرد و بايد\r\n","description":"","footnote":"","page_name":" 238 ","page_number":252},
  {"content":"\r\nدانست كه پدران « معز » بنام « مهدى » ( ع ) و « قائم ( ع ) و نظير آن نامهاى ذريه رسول گرامى ( ص ) را داشتند خود نيز بمقام مهدى ( ع ) معرفت داشته‌اند .\r\n","description":"","footnote":"","page_name":" 239 ","page_number":253},
  {"content":"\r\nبخش 154\r\n\r\n- عهد نامه مولانا على بن ابى طالب امير المؤمنين صلوات الله .\r\nدر اينجا بر دلم گذشت كه با آوردن عهد نامه پدرت امير المؤمنين عليه السلام كه فرمانرواى اقليم سخن و قلم است و به فرزند گرامى خود نوشته است ، نيز نامه اى را كه به رسالت وى به شيعيان خود مرقوم داشته است و كسانى را كه پيش از حضرتش بوده‌اند ياد فرموده است و بنامه آن بزرگوار در ياد پيشوايان از فرزندان خود كه درود خدا بر آنان باد نگاشته است اين كتاب را زينت پايان بخشم و آن بهتر كه نامه آن بزرگوار را بفرزندش ( ع ) از طريق مخالف و مؤالف نقل كنم كه جامع سعادت دو جهانست :\r\nپس گويم كه « ابو احمد حسن بن عبد الله بن سعيد عسكرى » در جزء نخستين كتاب ( الزواجر و المواعظ ) در نسخه اى بتاريخ ذى القعده سال چهار صد و هفتاد و سه گويد كه وصيت امير مؤمنان على بن ابى طالب ( ع ) به فرزند خويش از آن سخنانست كه اگر سخن حكمتى را به آب زر بايد نوشت همانا اين سخنانست . جماعتى اين وصيتنامه را براى من روايت كرده‌اند .\r\nمنجمله « على بن حسين بن اسماعيل » از « حسن بن ابى عثمان الادمى » و او از « ابو حاتم المكتب يحيى بن حاتم بن عكرمه » و او از « يوسف بن يعقوب » در انطاكيه از يكى از اهل علم روايت كرده است كه چون حضرت مولاى ما امير مؤمنان على ( ع ) از\r\n","description":"","footnote":"","page_name":" 240 ","page_number":254},
  {"content":"\r\nصفين بسوى قنسرين « بازمىگشت اين وصيتنامه را به فرزند خود حسن بن على نوشت .\r\nو از آن جمله است قول « احمد بن عبد العزيز » كه ما را حديث كرد از « سليمان بن ربيع نهدى » از « كادح بن رحمة الزاهد » از « صباح بن يحيى المزنى » .\r\nنيز از آن جمله است كه حديث كرد ما را « على بن عبد العزيز كوفى كاتب » به نقل از « جعفر بن هارون بن زياد » بروايت از « محمد بن على بن موسى الرضا ( ع ) » و او از پدرش و او از جدش « جعفر الصادق ( ع ) » از پدرش و از جدش عليهم السلام روايت كرده است كه « على ( ع ) » به « حسن بن على ( ع ) » نوشت ( تا آخر ) و از آن جمله است كه حديث كرد ما را « على بن محمد بن ابراهيم تسترى از جعفر بن عنبسه از عباد بن زياد از » عمرو بن ابى المقدام « از » ابو جعفر محمد بن على ( ع ) « . روايت كرده است كه فرمود » على ( ع ) « امير المؤمنين به » حسن بن على ( ع ) « نوشت ( تا آخر وصيتنامه ) .\r\nنيز « محمد بن على بن زاهر رازى » از « محمد بن عباس » از « عبد الله بن داهر » و او از پدرش و او از « جعفر بن محمد ( ع ) » و او از پدرانش از « على امير المؤمنين ( ع ) » بر ما حديث كرد كه او فرمود على به فرزندش « حسن ( ع ) » نوشت ( تا پايان وصيتنامه ) .\r\nهمه اشخاص مذكور هم بر ما روايت كرده‌اند كه امير المؤمنين « على ( ع ) » اين نامه را به « حسن ( ع ) » فرزند خود نگاشت . نيز « احمد بن عبد الرحمن بن فضال قاضى » از « حسن بن محمد بن احمد » و « احمد بن جعفر بن محمد بن زيد بن على بن\r\n","description":"","footnote":"","page_name":" 241 ","page_number":255},
  {"content":"\r\nالحسين بن على بن ابى طالب « عليهم السلام از » جعفر بن محمد حسنى « از حسن بن عبدل » از « حسن بن طريف بن ناصح » از « حسن بن علوان » از « سعد بن طريف » از « اصبغ بن نباته المجاشعى » و او گفت امير مؤمنان عليه السلام به فرزند خود چنين نوشت ( تا آخر وصيتنامه ) .\r\nاى فرزند اى محمد كه خداوند عنايت و رعايت خود را در باره تو افزون فرمايد بدان كه شيخ بزرگوار محمد بن يعقوب كلينى تغمده الله جل جلاله برحمته كه همه به ثقه بودن و امانت او معتقدند نامه مولاى ما امير المؤمنين را به فرزند خود « حسن ( ع ) » سلام الله جل جلاله روايت كرده است . نيز نامه اى كوتاه به خط على ( ع ) امير مؤمنان به فرزند خود « محمد بن حنفيه » رضوان الله جل جلاله عليه روايت نموده است و هر دو آن را در كتاب ( الرسائل ) آورده است من آنها را در نسخه اى قديمى كه ظاهرا در زمان خود « محمد بن يعقوب » ( ره ) نوشته شده بوده است ديده‌ام .\r\nشيخ جليل « كلينى » با وكلاى « مهدى » ( ع ) « عثمان بن سعيد العمروى » و فرزند او « ابو جعفر محمد » و « ابو القاسم حسين بن روح » و « على بن محمد سمرى » معاصر بوده است زيرا وفات « على بن محمد السمرى » در شعبان سيصد و بيست و نه بوده است و « محمد بن يعقوب كلينى در سيصد و بيست و هشت در بغداد در گذشته است .\r\nبنا بر اين نوشته‌هاى شيخ جليل « محمد بن يعقوب » و روايات او در زمان وكيلان مزبور بوده است و امكان تحقيق گفته‌هاى خود را داشته است .\r\nاى فرزند بدان كه ميان روايت « حسن بن عبد الله عسكرى »\r\n","description":"","footnote":"","page_name":" 242 ","page_number":256},
  {"content":"\r\nصاحب كتاب « الزواجر و المواعظ » در ولايت شيخ جليل « كلينى » در باره نامه پدرت على امير مؤمنان ( ع ) به فرزند خود اختلاف وجود دارد و ما آن نامه را از روى روايت « محمد بن يعقوب كلينى » ( ره ) نقل مىكنيم زيرا زيباتر و با فضيلتتر است . پس اينك مىگويم كه « محمد بن يعقوب كلينى » در كتاب ( الرسائل ) به اسناد خود از ( ابو جعفر بن عنبسه ) و او از « عباد بن زياد اسدى » و او از « عمر بن ابو المقدام » و او از « ابو جعفر » عليه السلام روايت كرده است كه فرمود وقتى امير مؤمنان على ( ع ) از صفين باز گشت به حسن ( ع ) فرزند خود چنين نوشت :\r\nعهد نامه مولانا على امير المؤمنين عليه السلام كه بهنگام باز گشت از « صفين » در شهر « حاضرين » به حسن بن على كه درود خدا بر آنان باد نوشت :\r\nاين پند نامه پدرى است بمرگ نزديك و به پيروزى زمانه معترف و زندگى از او روى گردانيده و به روزگار گردن نهاده و در سراى در گذشتگان آرميده . نكوهنده دنيا و فردا از آن سراى كوچنده ، بفرزندى آرزومند كه به آرزوها دست نخواهد يافت . فرزندى رهسپار راه هلاكشده گان و آماج بيماريها و گروگان روزگاران و هدف مصيبتها و برده دنيا و سود اگر غرور و وامدار فنا و بندى مرگ و همسوگند اندوه و همنشين غم و همنفس آفات و خاكسار شهوات و جانشين رفتگان .\r\nاما بعد آنچه من از پشت كردن دنيا و سركشى روزگار و روى آوردن آن جهان به خويش دانستم مرا از آن باز داشت كه جز از خويشتن ياد كنم و جز به كار آن جهان پردازم و جز غم خويش تيمار\r\n","description":"","footnote":"","page_name":" 243 ","page_number":257},
  {"content":"\r\nدگرى خورم . آنگاه كه همّ خويشتن مرا از همّ دگران باز داشت و راى مرا بر اين استوار ساخت كه جز بفكر آن جهان نباشم و تكليف مرا روشن ساخت و بر آنم داشت كه كوشا دست بكارى زنم كه بيهودگى را بر آن راه نباشد و فكرت خويش صادقانه به كار برم ، ديدم كه تو پاره اى از من كه سراسر وجود منى ، آنسان كه اگر غمى بر دل تو فرود آيد گويى بر دل من نشسته و اگر مرگ ترا دريابد گويى مرا دريافته است ؛ پس ديدم كار تو همچون كار من خود در نظرم بزرگ است و كار تو كار منست ، از آن رو اين نامه به تو مىنويسم به اين اميد كه خواه من براى تو زنده مانم يا از اين جهان درگذرم به آن رفتار كنى .\r\nاى فرزند گرامى به تو اندرز مىدهم كه از خداى بترسى و ملازم فرمان او باشى و دل به ياد او آبادان كنى و رشته پيوند او نگاهدارى كه اگر چنين كنى ميان تو با خداى كدام رشته از آن استوارتر ؟ .\r\nدل به پند زنده دار و با دل نبستن به دنيا بميران و به باور نيرومند ساز و به چراغ خرد بيفروز و به ياد مرگ رام كن و به پذيرفتن فنا وادار و به رنجهاى دنيا بينا ساز و از صولت دهر بر حذر دار و از دگرگونيهاى گردش روزان و شبان بيم ده و داستان گذشتگان بر او فرو خوان و سرگذشت پيشينيانش ياد آر و بر ديار و آثارشان بگذر . پس بنگر كه چه كردند و از كجا بر شدند و بكجا فرود آمدند و در كجا جاى گزيدند . آنگاه بينى كه از دوستان جدا ماندند و بديار تنهايى فرود آمدند . آنسان كه تو نيز پس از اندك زمان يكى از آنان خواهى بود .\r\nپس سراى بپيراى و آخرت به دنيا مفروش و آنچه ندانى مگوى\r\n","description":"","footnote":"","page_name":" 244 ","page_number":258},
  {"content":"\r\nو از آنچه به آن وظيفه ندارى سخن مران و راهى كه از كجى آن بيمناكى مپوى كه باز ايستادن از بيم سرگردانى بهتر كه فرو افتادن در ورطه ترس و تباهى . به نيكى فرمان ده تا از نيكان باشى ، مردمان را با دست و زبان از كار نكوهيده باز دار و بكوش تا از زشتكاران جدا مانى . در راه خداى آنسان كه سزاوار اوست پيكار جوى . از سرزنش مردمان باك مدار و به هيچ حال در راه حق از غرقه شدن در سختيها مينديش ، دانش دين آموز و در ناگواريها خود را به شكيبايى خوگر ساز ، چه نيكو خويى است شكيبايى در راه حق .\r\nكار خويش همه به كردگار رها كن و در هر مهمى خود را بخداى بسپار كه پناهگاهى است بس استوار و نگهبانى بس توانا و مدافعى شكست ناپذير ؛ در دعا و خواهش از پروردگار اخلاص ورز كه بخشش و محرومى بدست اوست ؛ در طلب خير و عافيت از خداى ، پافشارى كن ؛ پند من نيك درياب و جانب آن فرو مگذار و از آن روى مگردان كه بهترين سخن آنست كه سودى بخشد ؛ بدان كه در دانشى كه سودى نباشد خيرى نيست و علمى كه به حقيقت روى ندارد و به حق راه ننمايد آموختن آن را فايدتى نه .\r\nهان اى پسر چون ديدم روزهاى زندگيم بالا گرفته و سستى تن فزونى يافته است به وصيت تو شتافتم از آن پيش كه مرگ تاختن آورد و زبان از گفتن سخن دل باز ماند و انديشه همچون كالبد بفرسايد يا برخى از چيرگيهاى هوس و خواهشهاى نفسانى و فريبندگيهاى دنيا بر دل تو از من پيشى گيرد و تو همچون شترى رمنده و سركش رام نگردى ، ناچار پاره اى از پندهاى خويش بر تو فرو خواندم . چه ، دل نوجوانان همانند زمينى است كه تخمى در آن\r\n","description":"","footnote":"","page_name":" 245 ","page_number":259},
  {"content":"\r\nنيفشانده باشند از اين رو هر دانه در آن افكنند پذيراى آن باشد و آن را نيك بپروراند پس زان پيشتر كه ترا دل سخت گردد و خرد در بند شود به تأديب تو برخاستم تا پاى استوار به عقيدتى روى آرى كه اهل تجربه ترا از طلب و آزمودن آن بىنياز ساخته‌اند . پس تو از رنج طلب بىنيازى و از تلاش تجربت رسته .\r\nاينك آنچه از طلب و تجربه با دشوارى فراهم آورده‌ايم رايگان در دست تست و آنچه بسا كه در نظر ما تاريك مىنمود بر تو روشن گرديده است .\r\nاى فرزند گرامى اگر چه روزگار به درازاى عمر پيشينيان بر من نگذشته است اما چندان در كار ايشان نگريسته‌ام و در اخبارشان انديشيده‌ام و در آثارشان سير كرده‌ام كه همچون يكى از آنان شده‌ام ، بلكه چندان بر امورشان آگاهى يافته‌ام كه گويى با نخستينشان تا واپسينشان زيسته‌ام . پس در اين سير و تأمل كردار پاكيزه را از آلوده باز شناختم ، و سود را از زيان دريافتم ، آنگاه براى تو زبدهء هر كار را برگزيدم و زيباى آن را جستم و ناشايسته آن را يكسو نهادم ، و هر جا پدرى مهربان را بايد تا در كار فرزند نيكو بنگرد نيكو نگريستم و مانند همه پدران مهر انديش كه به كار فرزندان همت مىگمارند در كار تو همت گماشتم و بارى بر آن شدم تا ترا اين چنين ادب آموزم ، چه ، تو روى بزندگى دارى ، و جوانى نوخاسته اى با دلى پاك و نهادى صافى ، و قصد آن كردم كه نخست كتاب خداى عز و جل را به تو آموزم ، و تاويل آن كتاب و شرايع اسلام ، و احكام و حلال و حرام آن را به تو باز گويم و جز اين چيزيت نياموزم ، اما از آن ترسيدم كه عقايد و آراء كه مورد اختلاف و اشتباه مردم شده است ترا نيز مشتبه سازد ، پس با\r\n","description":"","footnote":"","page_name":" 246 ","page_number":260},
  {"content":"\r\nهمه كراهت كه از گفتن آن داشتم ديدم كه نزد من ياد آورى آن پسنديده تر از آنست كه ترا در حالى رها كنم كه از فرو افتادن در ورطه هلاك بر تو ايمن نباشم . اميدوارم خداى ترا در راه صواب توفيق عنايت فرمايد و به راه ميانه رهنموئى كند . اينك ، ترا به پيروى از اين اندرزها سفارش مىكنم :\r\nهان اى فرزند بدان كه بهترين چيز كه از پند من بايد فراگيرى ، پرهيزگارى در راه خداى است ، و بس كردن به آنچه بر تو واجب گردانيده است ، و فرا گرفتن آنچه نياكان نخستين تو ، نيكان خاندانت ، بر آن بوده‌اند همانا كه آنان نيز مانند تو از انديشه در كار و درستكارى خويش فرو گذار نكردند و از معارف دين هر چه را در اثر تفكر و ژرفانديشى باز شناختند به كار بستند ، و از فرا گرفتن هر چه بيرون از وظيفه بود خوددارى كردند . پس اكنون ، اگر دل تو به آن چه ايشان به آن عارف شده بودند بس نكند و در جستجوى حقيقت افزون طلب باشد ، بايد كه به نيروى تفكر درست و تأمل و نيك آموزى در پى كسب آن برآيى ، نه كه با فرو افتادن در گرداب شبهه‌ها و غرقه گشتن در ورطه مجادله‌ها ، پس ، اگر رأى تو بر اين شد ، نخست از خداى مدد خواه و كسب توفيق را به او روى آور ، و آشفتگيهاى ترديد زاى را كه شخص را به ناباورى و شبهه در اندازد يا گمراه سازد رها كن ، پس آن هنگام كه به يقين دانستى دل صفا يافته و فرمانبردار گشته ، و رأى كمال پذيرفته و از تفرقه باز آمده ، و خاطر در اين كار مجموع گرديده و فكر در نقطه مقصود تمركز يافته است ، بنگر كه در اين پند نامه كه به توضيح بر تو نوشته‌ام چه مىگويم . اما اگر آنچه بدل خواهى فراهم نيامد و فراغ خاطر و فكر مجموع ميسر نشد هشدار كه\r\n","description":"","footnote":"","page_name":" 247 ","page_number":261},
  {"content":"\r\nهمچون شترى كه پيش روى نيند بسر در نيايى و در ورطه ظلمات كه رهائى از آن بسى دشوار است گرفتار نگردى . آن كس كه راه به روشنى نبيند و امور را در هم آميزد در طلب دين نيست ، و در چنين حال ، درنگ اوليتر كه رفتن .\r\nاى فرزند ارجمند ، در سخنان من نيكو بينديش ، و بدان كه خداوند مرگ ، خداوند زندگى است و آنكه مىآفريند هم اوست كه مىميراند ، و آن كه نابود مىسازد هم اوست كه زندگى باز مىگرداند و آنكه به بلا مىآزمايد هم اوست كه از بلا مىرهاند . اين جهان پاى نگرفت جز به نعمتها و محرومىها و رنجها و پاداشها و كيفرها به روز رستاخيز ، و به ديگر مشيتهاى خدا كه بر آن آگاه نيستى . پس اگر از رويدادهاى اين جهان ، دانستن نكته اى بر تو دشوار نمايد از نادانى خويش دان كه نخستين بار كه آفريده شدى چيزى از اين همه بر تو معلوم نبود ، سپس بر آن آگاه گرديدى ، بسا چيزى كه نمىدانستى و رأيت در آن حيران بود و چشم خردت سرگشته ، اما سرانجام به آن عارف شدى . پس به او پناه بر و در پيشگاه او بندگى كن ، و بسوى او بگراى و از او بيم دار كه ترا آفريد و روزى داد و اندامت موزون ساخت .\r\nاى فرزند بدان كه هيچ كس همچون رسول صلى الله عليه و آله از خداى خبر نداد ، پس رستگارى خويش را به رهبرى او دلخوش باش .\r\nاينك نكته اى از اندرز به تو فرو نگذاشتم و تو چندان كه بكوشى آنسان كه من به تو بينايم بخويش بينا نخواهى شد .\r\nاى فرزند بدان كه اگر پروردگار را شريك بودى ، آن\r\n","description":"","footnote":"","page_name":" 248 ","page_number":262},
  {"content":"\r\nشريك رسولان خود بسوى تو مىفرستادى . و نشانه‌هاى قدرت و چيره گى او مىديدى ، و افعال و صفاتش مىشناختى ، اما پروردگار چنان كه ذات خويش را توصيف كرده است ، يكتاست و هيچ كس در ملك با او مخالفت نتواند كرد .\r\nاو جاويدان است و زوال ناپذير ، اول است پيش از همه كائنات ، بىآنكه او را آغاز و بدايت باشد و آخر است پس از همه موجودات ، بىآنكه او را پايان و نهايت باشد . برتر از آنست كه احاطه دل و ديده ، ربوبيت ويرا دريابد .\r\nاكنون كه اينها دانستى ، پس ، آنسان كه چون توئى را با آن مايهء اندك و ناچيزى مقدرت ، و ناتوانى بسيار و نياز فراوان به پروردگار ، سزد كه كنى ، در پى طاعت او باش و از كيفرش بترس و از خشمش بيم دار كه او جز به كار نيكويت فرمان نداد و جز از كردار زشت بازت نداشت .\r\nاى فرزند ، همانا كه ترا از دنيا و از حال و زوال و انتقال آن آگاه كردم و از آن جهان و از آنچه اهل آن را در آنجا آماده شده است خبر دادم ، و داستانها بر تو فرو خواندم تا عبرتگيرى و به آن رفتار كنى داستان آنان كه دنيا را چنان كه بايد بيازمودند ، داستان مسافرانى است كه فروكش كردن در منزلى بىبرگ و نوا را خوش نداشته باشند و بر آن شوند تا در سرزمينى پر نعمت و ناحيتى سر سبز فرود آيند پس دشوارى راه و دورى يار و سختى سفر و ناگوارى خوراك بر خود هموار سازند تا بسراى فراخ و نشستنگاه خود در آيند ، از اين رو ناسازيهاى راه را رنجى نمىشمارند و انفاق مال را در آن راه زيانى نمىبينند و چيزى را دوستتر از آن ندارند كه آنان را بسر منزل نزديك\r\n","description":"","footnote":"","page_name":" 249 ","page_number":263},
  {"content":"\r\nسازد و راه قرارگاهشان را كوتاه كند . و مثل آنان كه به دنيا فريفته شدند بر مثال گروهى است در منزلى پر نعمت نشسته ، كه نخواهند به وادى بىبركت و قحطى زده مقام گيرند ، پس ، چيزى را ناخوشتر و دشوارتر از آن نمىدانند كه رامشسراى خويش رها كنند و ناگهان به آن پايگاه تهى از نعمت فرود آيند .\r\nاى فرزند عزيز ، خود را و دگران را با يك ترازو بسنج ، پس ، بر دگران آن پسند كه بر خود مىپسندى و چيزى را كه بر خود ناروا مىدانى بر دگران نيز ناروا دان و آنسان كه نمىخواهى بر تو ستم كنند بر كسى ستم مكن ، و چنان كه از مردمان چشم نيكى دارى ، نيكى كن . كارى را كه از دگران زشت مىدانى نيز از خود زشت دان و رفتارى كه چون با دگران كنى خشنود گردى چون با تو كنند به آن خشنود باش . آنچه ندانى ، هر چند اندك مگوى ، آنچه نمىپسندى كه در باره تو چنان گويند ، در باره ديگران بر زبان مياور ، بدان كه خودپسندى خلاف صوابست و آفت خرد .\r\nسختكوش باش ، و گنجورى ديگران مكن ، و چون به حقيقت رهنمونى شدى چندان كه مىتوان در پيشگاه پروردگار فروتنى ورز . آگاه باش كه راهى در پيش دارى به مسافت دور و به سختى دشوار ، و پيمودن آن راه را از كردار پسنديده و توشه اى چندان كه ترا سبكبار به منزل رساند بىنياز نيستى ، پس خويشتن را گرانبار مساز كه آن مايه گرانى و ناسازى سرانجام و بال تو گردد ، و اگر از تنگدستان كسى يافتى كه توشه ترا تا رستاخيز برگيرد و فردا كه بدان نيازت افتد آن توشه به تو باز گرداند غنيمت شمار و آن بار بر پشت او نه ،\r\n","description":"","footnote":"","page_name":" 250 ","page_number":264},
  {"content":"\r\nو اگر توانى بر آن بيفزاى كه بسا او را بجويى و نيابى ، اگر كسى از تو وام خواست و توانگر بودى غنيمت شمار تا در روزگار تنگدستى آن وام به تو باز گرداند .\r\nهشدار كه فرازى دشوار نورد در پيش دارى كه آنجا سبكبار را حال خوشتر از گرانبار ، و دير جنبنده را حال زشتتر از شتابنده ؛ در نشيب آن فراز همانا كه يا به بهشت فرود آيى يا به دوزخ ، پس ، پيش از فرود آمدن با كردار پسنديده مايه آسايش و برگ عيشى آنجا فرست و سراى آماده و دلنشين ساز ، چه ، پس از مرگ نمىتوان خشنودى خداى فراهم آورد ، نمىتوان به دنيا باز گشت . آگاه باش آن كه گنجينه‌هاى آسمانها و زمين در دست اوست به تو رخصت دعا داد و اجابت آن را كفالت كرد و ترا بفرمود كه دست نياز بسوى او بردارى تا نيازت برآورد و ازو طلب رحمت كنى تا بر تو رحمت كند . او ميان تو با خويش هيچ كس را حجاب نكرد و ترا به كسى وانگذاشت تا نزد او از تو شفاعت كند ، و ازينت باز نداشت كه اگر بد كردى در توبه كوبى ، و در خشم بر تو شتاب نورزيد ، و از بازگشت تو بسوى خود سرزنشت نكرد و آنجا كه سزاوار رسوايى بودى ، رسوات نساخت و در قبول توبه بر تو سخت نگرفت ، و بسبب گناه با تو مناقشه نكرد و از رحمت خويش نوميدت نفرمود ، و در توبه بر تو نبست ، بلكه توبه ات را كارى نيكو دانست ، و گناهت را يك و كار نيكوت را ده بشمار آورد ، در توبه و باب طلب خشنودى خويش بر تو فراز نفرمود ، هنگامى كه او را بخوانى نداى تو مىشنود و چون با او به نهان راز گويى گفتگوى نهانت مىداند . نياز خود به او عرضه مىدارى و از حال دل پرده بر مىگيرى و درد دل با او در ميان مىنهى و از غمها شكوه\r\n","description":"","footnote":"","page_name":" 251 ","page_number":265},
  {"content":"\r\nمىكنى و از او غمزدايى مىطلبى و در كارها مدد مىجويى و از گنجينه‌هاى رحمت او از فزونى زندگى و سلامت تن و فراخى روزى ، آن مىخواهى كه هيچ كس جز او به بخشيدن آن توانا نيست آنگاه كليد خزانه‌هاى خود ، از آنچه طلب آن را رخصت فرموده است به تو سپرده است ، تا هر گاه اراده كنى به نيايش ، درهاى نعمت او بر خويشتن بگشاى و باران احسان او را پياپى بر خود ببارانى . پس مباد كه درنگ در اجابت دعا ترا از رحمت او نااميد گرداند كه همانا عطيه به ميزان نيت است . بسا كه درنگ در اجابت دعا خواهنده را پاداشى بزرگتر و آرزومند را بخششى بيشتر باشد . بسا كه چيزى بخواهى و به آن دست نيابى اما دير يا زود بهتر از آنت نصيب افتد يا بلايى از تو بگرداند و بسا كه چيزى طلب كنى كه اگر به آن رسى دينت تباه گردد ، پس در پى آن باش كه جمال باقى دارد و گرفتارى آن گريبانگيرت نگردد . مال ترا نپايد و تو مال را نپايى . اى فرزند دلبند بدان كه ترا بهر آن جهان آفريده‌اند نه اين جهان و براى گذشتن آورده‌اند نه نشستن و براى مرگ نه جاويد زيستن تو در سرايى هستى كه خانهء كوچ است و توشه اندوزى و جاى ناكامى و گذرگاه آن جهانى همانا كه مرگ در پى تست و تو طعمه مرگى و هيچ گريزنده از آن بسلامت نرست و ناچار به آن رسيد پس بر حذر باش كه مرگ آن گاه كه سرگرم گناهى و به خود مىگويى توبه خواهم كرد ناگهان بسراغت آيد ، و ميان تو با توبه جدايى افكند كه در آن حال خويشتن بدست خود تباه كرده باشى .\r\n","description":"","footnote":"","page_name":" 252 ","page_number":266},
  {"content":"\r\n\r\nبيان مرگ\r\nاى فرزند نازنين ، بسى به ياد مرگ باش و به ياد ناگهان تاختن آن و به ياد آنچه پس از مرگ به آن در مىرسى تا چون بر تو درآيد ، با همه نيرو آماده باشى و چنان كه بايد آماده و كمر بسته ، نه كه ناگهان فرا رسد و بر تو چيره گردد . مبادا كه از آرامش و دلبستگى اهل دنيا به دنيا و از ددمنشى آنان به يك ديگر در برابر مردار اين جهان فريفته گردى كه خداى ترا بر فريب دنيا آگاه گردانيده و دنيا نيز حال فناى خويش بر تو فرو خوانده و ناسازيهاى خود بر تو آشكار ساخته است . دنيا پرستان سگانى خروشانند و درندگانى با شره جوشان .\r\nگروهى بر گروهى بىموجبى زوزه خشم آلود مىكشند و توانمندان ناتوانان را در هم مىشكنند ، و بزرگان بر خردان چيره گى مىكنند و دسته اى چون شترانى دربند ، و دسته اى ديگر رها با خردى گمراه رهسپار راه بىنشان بسان شترانى چالاك و بىمهار در سنگلاخى آواره . نه چوبانى كه از بيراهه بازشان دارد ، نه چراننده اى كه به چراشان گمارد ، دنيا در كوره راه رهنوردشان ساخته و چشمشان را از نور رستگارى پوشانيده است .\r\nاز اين رو در شوريدگيهاى اين جهان سر گشته‌اند و در نعمتهاى آن غرفه . دنيا آنان را ببازى گرفته و شيفته خود ساخته و با آنان به لعبت بازى پرداخته است ، و آن لعبتگان نيز دنيا را بازيچه خود ساخته‌اند و فراى دنيا همه چيز را از ياد سترده .\r\n","description":"","footnote":"","page_name":" 253 ","page_number":267},
  {"content":"\r\n\r\nتوفيق طلب\r\nباش تا تيرگى يكسو شود و پرده ظلمت به درد .\r\nگوئى هودجها فرا مىرسند . زودا كه شتابندگان گرم رو به آن بپيوندند :\r\nاى پسر گرامى بدان آن كس كه بر راهوار شب و روز سوار است رهنورد است اگر چه بر جاى ايستاده ، و در راه است اگر چه به فراغ آرميده . بيگمان هرگز بآرزو نرسى و از مرگ نرهى ، كه پوينده راه پيشينيانى ؛ پس در طلب دنيا مدارا كن و در كسب روزى پاكيزه باش و آن بر خود آسان گير . بسا طلب كه به تنگدستى پيوست .\r\nنه چنين است كه هر سختكوش روزى فراوان يابد و هر كه راه اعتدال پويد از آن محروم ماند . خود را به هيچ فرومايگى ميالاى اگر چه ترا به دلخواه رساند ، كه آنچه از جان كاستى آن را بدل نخواهى يافت .\r\nبنده كس مباش كه خدايت آزاد آفريد .\r\nآن خير كه به شرّ انجامد خير نيست و آن گشايش كه بفروبستگى كشد گشايش نيست . به هوش باش كه توسن آز هر سوت نكشاند و شتابان به آبشخور هلاكت فرود نيارد .\r\nاگر توانى كه ميان خداى و خويشتن ، بخششگر ديگر ندانى ، چنان باش ، چه ، قسمت خويش خواهى يافت و سهم خودخواهى گرفت ، همانا كه روزى اندك از جانب پروردگار سبحان ، گرامىتر و برتر كه روزى بسيار از سوى آفريدگان ، هر چند همه چيز از اوست .\r\n","description":"","footnote":"","page_name":" 254 ","page_number":268},
  {"content":"\r\n\r\nپندهاى گوناگون\r\nآنچه بسبب خاموشى از دست دهى ، تدارك آن آسانتر تا آنچه به سبب سخن گفتن نگاهدارى . آنچه در ظرف است به استوارى بند آنست . نزد من ، نگاهداشتن چيزى كه در دست دارى بهتر تا طلب چيزى كه در دست ديگرى است ، و شرنگ نوميدى گواراتر تا خواهش از مردمان . روزى تنگ با پرهيزگارى ، بهتر كه بىنيازى با زشتكارى .\r\nهر كس ، راز خويش بهتر از دگرى نگاه مىدارد . بسا آدميان كه در زيان خويش مىكوشند . پرگو ياوه سراست . هر كه فكرت كند بينا گردد . به نيكوكاران پيوند تا از آنان باشى و از تبهكاران بگسل تا از آنان نباشى . بدا كه لقمه حرام است . ستم بر ناتوان ، زشتتر ستم است . آنجا كه نرمى به درشتى گراياند درشتى نرمى است . بسا كه دارو درد است و درد دارو . بسا كسى كه او را بد خواه پندارى به صلاح تو سخن گويد و آن را كه عاقبت انديش خويش شمارى در پند گويى تو خيانت ورزد . زنهار بر آرزو تكيه مكن كه آرزو سرمايه گولان است . خرد ، سودجويى از آزمايشهاست . بهترين تجربه آنست كه پند گوى تو باشد و ترا از بديها باز دارد و به نيكيها كشاند .\r\nفرصت غنيمت شمار زان پيش كه از دست دادن آن مايه اندوه تو گردد .\r\nهر جوينده به مقصود نرسيد و هر مسافر باز نيامد . هدر دادن مال در هوسها ، و توشه نيندوختن از آن براى رستاخيز ، تبهكارى است .\r\n","description":"","footnote":"","page_name":" 255 ","page_number":269},
  {"content":"\r\nهر كار را پايانى است . عاقبت انديش باش . سوداگر بازيچه خطر است . بسا مال اندك كه از بسيار آن بارورتر . يار فرومايه و دوست بخيل را خير نيست . تا توسن زمانه رام است كام از روزگار آسان برگير . به اميد بيشى ، خويشتن در خطر ميفكن . زنهار كه مركب ستيز با تو توسنى نكند . هنگامى كه برادرت از تو پيوند بريد پيوستن او را بر خود هموار ساز ، و چون دورى جست با او مهربان باش و به او نزديك شو ، چون بخل ورزيد به او بخشش كن ، چون از تو گوشه گرفت به او روى آور ، در درشتى او نرم باش و چون گناه كرد عذرش بپذير ، چنان كه گويى تو بنده اويى و او خداوندگار نعمت تست اما زنهار كه اين دستورها بى جا به كار نبندى و با مردم نااهل بجاى نيارى .\r\nبا دشمن دوست دوستى مكن كه با دوست دشمنى كرده - باشى . برادرت را با دل پاك اندرزگوى ، خواه او را دلپسند افتد يا دلگزا نمايد . خشم سركش فرو خور كه من جرعه اى كه به عاقبتنوشتر از آن و سرانجام گواراتر از آن باشد نچشيده‌ام . هر كه با تو درشتى كند با او نرمى كن كه به زودى با تو نرم گردد . بر دشمن به بخشش برترى جوى كه آن پيروزى شيرينتر ، تا چيرگى به آزار . اگر بر سر آن باشى كه پيوند از برادر بگسلى جاى آشتى باقى گذار تا اگر روزى پشيمان گردد ، به آن باز تواند گشت . هر كه بر تو گمان نيكو برد گمان او را صورت واقعيت بخش . حق برادر به اعتماد دوستى بين خويشتن با او ضايع مگردان ، چه ، آن كس كه حق او تباه كنى برادر تو نباشد . نبايد كه خويشان تو ، بىبهره تر مردم از تو باشند . به آن كس كه به دوستى تو نگرايد روى مياور . برادرت هر اندازه پيوند دوستى بيشتر بگسلد ، تو در پيوستن بيشتر كوش و هر چه با تو بدى بيشتر كند\r\n","description":"","footnote":"","page_name":" 256 ","page_number":270},
  {"content":"\r\nبا او بيشتر احسان كن ، بايد كه ستم ستمگر را سنگين نشمارى ، چه ، او به زيان خويش و سود تو مىكوشد و پاداش آن كس كه ترا شاد سازد آن نيست كه با وى بدى كنى .\r\nبدان اى فرزند كه روزى بر دو گونه است : روزيى كه تو در پى آنى و روزيى كه آن در پى تست ، پس اگر تو بسوى آن نروى آن بسوى تو خواهد آمد . چه زشت است تن بذلت دادن به هنگام نياز و درشتى در بىنيازى . ترا از دنيا آن سودمند است كه بدان اقامتگاه خويش بيارايى . اگر بر آنچه از دست داده اى به خيره زارى كنى پس بر آنچه بدست نياورده اى نيز زارى كن . نبوده‌ها را بوده‌ها بسنج ، كه امور جهان همه همانند است . از آن زمره مباش كه تا در آزارشان نكوشند پند نپذيرند . چه ، خردمند به ادب پند گيرد و چارپايان مگر به ضربت چوب به راه نيايند . اندوه چون بر دل نشيند آن را به نيروى شكيبايى و حسن يقين از دل بزداى . هر كه اعتدال بگذاشت از راه صواب بگشت . دوستى نوعى خويشاوندى است . يار صادق آنست كه دور از تو نيز صادق باشد .\r\nهوس ، شريك كورى است . بسا بيگانه كه نزديكتر از خويش است و بسا خويش كه دور تر از بيگانه ، كسى كه دوستى ندارد تنهاست . هر كه به قدر خود بس كند دير پايد .\r\nرشته پيوند بين تو با خداى ، استوارتر رشتهء پيوند است كه ميتوانى بدست آورد . آنكه پرواى تو ندارد دشمن تست . آنجا كه آز مايه هلاك است ، نوميدى گنج مقصود است . هر رخنه را نبايد آشكار ساخت . هر فرصت بدست نيايد . بسا كه بيناى كار در قصد خود خطا كرد و بىوقوف به مقصود رسيد . در كار ناروا درنگ بهتر ،\r\n","description":"","footnote":"","page_name":" 257 ","page_number":271},
  {"content":"\r\nچه ، هر دم كه بخواهى در آن شتاب توانى كرد . بريدن از نادان برابر است با پيوستن به خردمند . هر كه زمان را امين دانست زمانه به او خيانت ورزيد ، و هر كه آن را بزرگ داشت به آن خوار گشت . نه هر كه تير انداخت نشانه زد . اگر سلطان را حال بگردد زمانه بگردد . پيش از سفر از يار راه پرس و پيش از خريد خانه از همسايه . زنهار كه سخنان خنده آور نگويى گر چه از زبان ديگرى باشد . زنهار با زنان كنكاش نكنى كه رأيشان را كاستى ، و عزمشان را سستى است . بين زنان با فساد پرده افكن كه هر چه اين پرده استوارتر آراستگىشان به عفاف پاينده تر . بيرون رفتن زنان از خانه نه چنان زشت است كه تو كسى را به خانه درآورى كه اعتماد را نشايد . اگر توانى چنان كن كه جز ترا نشناسند . زن را در كارى كه با مقام وى سازگار نيست دست مده كه زن گل خوشبوست نه قهرمان . در مهرورزيدن و دلبستگى به او اندازه نگهدار و چندان اميدوارش مكن كه در كارى كه به او مربوط نيست دخالت كند يا بشفاعت از دگران برخيزد . زنهار كه بى جا به زن بدگمان نگردى كه اين كار زن تندرست را به بيمارى كشاند و زن پاكدامن را به انديشه گناهكارى . هر يك از خدمتگزاران را كارى معين كن تا در برابر تو جوابگوى آن باشند و انجام دادن خدمت ترا به يك ديگر تكيه نكنند .\r\nخويشاوندان را گرامى دار كه ترا پر و بال پروازند و ريشه سرافرازى و دست پيكار .\r\nاينك دين و دنياى تو به خدا مىسپارم و در حال و آينده و در اين جهان و آن جهان نيكوترين سرنوشت را براى تو ، از او مسألت دارم ، و السلام .\r\n","description":"","footnote":"","page_name":" 258 ","page_number":272},
  {"content":"\r\nبخش 155\r\n\r\nو اى فرزند اى محمد كه آرزومندم خداى جلّ جلاله هدايت ترا به كمال رساند و فضل ولايت ترا والايى بخشد ، بدان كه من از راههاى روشن و گوناگون بعضى از همه آنچه را كه شيخ « محمد بن يعقوب كلينى » رضى الله عنه و ارضاه در كتاب ( رسائل ) جمع آورى و روايت كرده است در بخش نخستين كتاب « المهمات و التتمات » ياد كرده‌ام . در آن كتاب نامه اى ديگر از پدرت على عليه السلام نوشته شده است كه به شيعيان و عزيزان خويش نگاشته است و آن در باره كسانى است كه با حضرت او ( ع ) مخالف بوده‌اند و به او تقدم جسته بودند . اين نامه در حقيقت خطاب به تست هم آنسان كه نامه اى كه ان امام بزرگوار ( ع ) به پدرت حسن ( ع ) فرزند خود نوشته گويى آن نامه نيز از سوى آن دو بزرگوار خطاب به تو نگار يافته است .\r\nپس ، با ديدهء منّت پذيرى اين نامه را بنگر .\r\nمحمد بن يعقوب در كتاب ( رسائل ) از « على بن ابراهيم » به اسناد خود گفت : كه امير مؤمنان ( ع ) پس از باز گشت از نهروان نامه اى نگاشت و فرمان داد بر مردم بخوانند . سبب نوشتن نامه اين بود كه عده اى در مورد « ابو بكر » و « عمر » و « عثمان » از آن مولاى بزرگوار پرسش كردند . مولا ( ع ) خشمگين گرديد و فرمود اين پرسشها بىحاصل را چه سود ؟ بنگريد كه شهر مصر را تصرف كرده‌اند و « معاويه » « ابن خديج » و « محمد بن ابى بكر » را بقتل رسانيده است .\r\n","description":"","footnote":"","page_name":" 259 ","page_number":273},
  {"content":"\r\nچه مصيبت بزرگى ! كشته شدن « محمد » مرا مصيبتى است بزرگ . به خدا سوگند كه او مانند يكى از فرزندان من بود . سبحان الله ما اميدوار بوديم كه بر اين قوم و متصرفاتشان چيره شويم اما ناگهان آنان بر ما تاختند و متصرفات ما را تصاحب كردند . اينك من براى شما نامه اى مىنويسم كه ان شاء الله تعالى به پرسشهاى شما پاسخى روشن باشد . پس ، دبير خود « عبيد الله » بن ابى رافع « را فرمود چند تن از مردمى را كه به آنان اعتماد دارم نزد من حاضر كن . گفت يا امير المؤمنين نام آنان چيست ، چه كسانى را به خدمت آورم ؟\r\nفرمود : « اصبغ ابن نباته » و « ابو طفيل عامر بن وائله كنانى » و « رزين بن حبيش اسدى » و « جويريه بن مسهر عبدى » و « خندف بن زهير اسدى » و « حارثه بن مضرب الهمدانى » و « حارث بن عبد الله اعور همدانى » و « مصباح نخعى » و « علقمة بن قيس » و « كميل بن زياد » و « عمير بن زراره » را .\r\nآنان حاضر شدند مولا ( ع ) بايشان فرمود اين نوشته را بگيريد و « عبيد الله بن ابى رافع » آن را بر مردم بخواند و شما هر جمعه حاضر باشيد و اگر كسى بر ضد شما برخيزد ، با او به كتاب خدا در اختلاف خود انصاف دهيد و به داد رفتار كنيد .\r\n","description":"","footnote":"","page_name":" 260 ","page_number":274},
  {"content":"\r\nاينك نامه :\r\n* ( بِسْمِ الله الرَّحْمنِ الرَّحِيمِ ، ) * از بنده خدا على امير مؤمنان ، به مؤمنان و مسلمانان از شيعيان خود . خداوند تعالى فرمايد : * ( وَإِنَّ مِنْ شِيعَتِه لإِبْراهِيمَ ) * . ( محمد ) ( ص ) از شيعيان « ابراهيم » است و شما از شيعيان ( محمد ) ( ص ) . كلمه ( ابراهيم ) نامى است كه خداى تعالى در كتاب خود آن را نامى و شريف قرار داده است و شيعه نامى است غير مختص و امرى غير مبتدع كلمه اى نيست كه به گروهى ويژه اطلاق شود و سابقه نداشته باشد .\r\nسلام بر شما باد و خداوند است كه دوستان خود را از عذاب خواركننده به سلامت مىرهاند و به عدل خود بر آنان فرمان مىراند .\r\nاى قوم عرب ، خداى تعالى ( محمد ) ( ص ) را به نبوت برانگيخت در حالى كه شما در بدترين حال مىزيستيد . بعضى از شما سگان خود را تربيت مىكردند اما فرزندان خود را مىكشتند و به تاراجگرى و غارت ديگران سرگرم بودند و در بازگشت از چپاول مىديدند ديگران اموالشان را به غارت برده‌اند .\r\nشما بتهاى گمراه كننده را مىپرستيديد ، خوراك شما خشن و ناگوار بود ، و آبهاى بويناك و دگرگون شده مىآشاميديد . خون يك ديگر را مىريختيد و يك ديگر را به اسارت مىگرفتيد . خداوند تعالى قريش را به سه آيهء قرآن مجيد تخصيص داده است و عرب را به يك آيه .\r\nاما آياتى كه در باره قريش فرموده است : نخست اين قول خداى تعالى است كه مىفرمايد :\r\n","description":"","footnote":"","page_name":" 261 ","page_number":275},
  {"content":"\r\n* ( وَاذْكُرُوا إِذْ أَنْتُمْ قَلِيلٌ مُسْتَضْعَفُونَ فِي الأَرْضِ تَخافُونَ أَنْ يَتَخَطَّفَكُمُ النَّاسُ فَآواكُمْ وَأَيَّدَكُمْ بِنَصْرِه وَرَزَقَكُمْ مِنَ الطَّيِّباتِ لَعَلَّكُمْ تَشْكُرُونَ ) * ( انفال سوره 26 ) هنگامى را به ياد آوريد كه در زمين به شمار اندك بوديد و ناتوان و بيم آن داشتيد كه مردم شما را بربايند پس شما را پناه داد و به يارى خود تائيد كرد و روزىتان را از چيزهاى پاكيزه قرار داد شايد شكرگزارى كنيد .\r\nدو ديگر از قول الهى :\r\n* ( وَعَدَ الله الَّذِينَ آمَنُوا مِنْكُمْ وَعَمِلُوا الصَّالِحاتِ لَيَسْتَخْلِفَنَّهُمْ فِي الأَرْضِ كَمَا اسْتَخْلَفَ الَّذِينَ مِنْ قَبْلِهِمْ وَلَيُمَكِّنَنَّ لَهُمْ دِينَهُمُ الَّذِي ارْتَضى لَهُمْ وَلَيُبَدِّلَنَّهُمْ مِنْ بَعْدِ خَوْفِهِمْ أَمْناً يَعْبُدُونَنِي لا يُشْرِكُونَ بِي شَيْئاً وَمَنْ كَفَرَ بَعْدَ ذلِكَ فَأُولئِكَ هُمُ الْفاسِقُونَ ) * ( نور آيه 54 ) خدا آن كسانى از شما را كه ايمان آورده‌اند و كردار نيكو داشته‌اند وعده داد كه در روى زمين خليفه قرار دهد . هم آنسان كه كسانى را كه پيش از آنان بودند خليفه قرار داده بود و دينى را كه براى آنان پسنديده بود ، مكانت و پا بر جايى داد ( جهانى كرد ) .\r\nسپس خوف آنان را به امنيت تبديل كرد تا مرا بپرستند و هيچ چيز را شريك من قرار ندهند و كسانى كه زين پس كفر ورزند ، همانا كه فاسقانند .\r\nسوم قول قريش است به پيمبر اكرم ( ص ) هنگامى كه آنان را به اسلام و هجرت دعوت فرمود . گفتند : * ( إِنْ نَتَّبِعِ الْهُدى مَعَكَ نُتَخَطَّفْ مِنْ أَرْضِنا « ) * ( اگر هدايت ترا پيروى كنيم ما را از سرزمينمان مىرانند ) آنگاه خداى تعالى مىفرمايد :\r\n* ( أَ وَلَمْ نُمَكِّنْ لَهُمْ حَرَماً آمِناً يُجْبى إِلَيْه ثَمَراتُ كُلِّ شَيْءٍ رِزْقاً مِنْ لَدُنَّا وَلكِنَّ أَكْثَرَهُمْ لا يَعْلَمُونَ ) * ( سوره قصص آيه 57 ) آيا نمىتوانيم آنان را در حرمى امن جاى دهيم اما بيشتر آنان نمىدانند .\r\nاما آيه اى كه در باره عموم عرب است قول خداى تعالى\r\n","description":"","footnote":"","page_name":" 262 ","page_number":276},
  {"content":"\r\nاست : * ( وَاذْكُرُوا نِعْمَتَ الله عَلَيْكُمْ إِذْ كُنْتُمْ أَعْداءً فَأَلَّفَ بَيْنَ قُلُوبِكُمْ فَأَصْبَحْتُمْ بِنِعْمَتِه إِخْواناً وَكُنْتُمْ عَلى شَفا حُفْرَةٍ مِنَ النَّارِ فَأَنْقَذَكُمْ مِنْها كَذلِكَ يُبَيِّنُ الله لَكُمْ آياتِه لَعَلَّكُمْ تَهْتَدُونَ ) * ( آل عمران آيه 99 ) نعمت خداى را كه بشما عنايت فرموده است ياد آوريد دشمنان يك ديگر بوديد و دلهاى شما را بهم پيوست . پس بسبب نعمت او برادر يك ديگر شديد و بر لب گودالى از آتش قرار داشتيد و شما را از آن رهانيد . خداى اين چنين نشانه‌هاى خود را براى شما روشن مىگرداند شايد راه يابيد ) پس چه نعمت بزرگى بود اگر دست از آن نمىكشيدند و به سوى ديگرى نمىرفتند ، و چه مصيبت عظيمى اگر به آن ايمان نمىآوردند و از آن روى بر مىگرداندند . پيمبر خداى تعالى صلى الله عليه و آله در گذشت و آنچه براى ابلاغ آن آمده بود به آگاهى مردم رسانيد و چه مصيبت دهشتناكى بود كه خصوصا به نزديكان او رسيد و عموما به مؤمنان . مصيبتى كه بمانند آن دچار نشده بودند وزين پس نيز هرگز چنان بدبختى را نخواهند ديد . آن رسول بزرگوار ازين جهان رفت و كتاب خدا و اهل بيت خود را بر جاى گذاشت ، و آنها دو پيشوايند كه اختلافى ميانشان نيست ، دو برادرند كه با يك ديگر دشمنى ندارند و دو متفقند جدايى ناپذير .\r\nخداوند « محمّد » ( ص ) را قبض روح فرمود حال آنكه از اين پيراهن كه به تن دارم به او نزديكتر بودم و بر خاطرم نمىگذشت و در انديشه‌ام صورت نمىبست كه مردم جز به من به كسى ديگر روى آورند پس وقتى در تفويض ولايت به من درنگ كردند كوشيدند تا\r\n","description":"","footnote":"","page_name":" 263 ","page_number":277},
  {"content":"\r\nولايت را از من بربايند و انصار را كه يارى دهندگان خدا بودند و كتيبهء اسلام ، واپس راندند . انصار ، گفتند اينك كه ولايت را به « على » تسليم نمىكنيد ، حق دوست ما براى اين سمت بيش از ديگرانست ( 1 ) .\r\nبه خدا سوگند نمىدانم به چه كسى شكايت برم . آيا در حق انصار ستم رفت يا در حق من ستم كردند ؟ بلكه حق مرا به ستم گرفتند و من مظلوم واقع شدم . پس ، گويندهء قريش ، ( 2 ) گفت همانا كه فرستاده خدا ( ص ) گفت امامان از قريشند و بدين گونه با اين سخن ، انصار را از تصاحب ولايت راند . حق مرا نيز از آن امر مانع گرديد پس گروهى نزد من آمدند و به من يارى خود را عرضه داشتند از آن جمله پسران « سعيد » و « مقداد بن اسود » و ( ابو ذر غفارى ) و ( عمّار بن ياسر ) و ( سلمان فارسى ) بودند و ( زبير بن عوام ) و ( براء بن عازب ) . به آنان گفتم رسول خدا ( ص ) ، به من وصيتى فرموده است و از فرمان او سر نخواهم پيچيد . به خدا سوگند هر بلا بر سر من آيد دست از اقرار به يگانگى خدا نخواهم كشيد و جان و دل بر سر فرمانبردارى او مىگذارم و اگر ريسمان بر گردنم اندازند و مرا هر سو بكشند جز به فرمان الهى گامى نگذارم و هنگامى كه ديدم مردم براى بيعت با « ابو بكر » هجوم آوردند دست واپس كشيدم و مىدانستم كه براى تصدى مقام رسول الله حق من از او و از غير او بيش است و بر همه برترى دارم و رسول گرامى ( ص ) « اسامه » را بر لشكر امارت داد و آن دو را در آن لشكر قرار داد و تا دمى كه رسول بزرگوار ( ص ) حيات\r\n\r\n","description":"","footnote":"\r\n( 1 ) منظور « سعد بن عباده انصارى » است كه هرگز با خلفا بيعت نكرد و عاقبت او را كشتند و شهرت دادند كه جنّيان او را كشته‌اند .\r\n( 2 ) منظور ( ابو بكر ) است كه در سقيفه به اين استدلال بر انصار چيره شد .\r\n","page_name":" 264 ","page_number":278},
  {"content":"\r\nداشت مىفرمود به لشكر ( اسامه ) بپيونديد . وقتى لشكر « اسامه » بسوى شام رفت و به ( اذرعات ) رسيد به لشكر روم روبرو گرديد و آن لشكر را فرارى كرد و خداى تعالى اموال آنها را به غنيمت نصيب لشكر اسامه فرمود .\r\nوقتى ديدم گروهى از دين اسلام روى بر مىتابند و مردم را به محو كردن دين « محمد ص » و ملت « ابراهيم ع » دعوت مىكنند ترسيدم كه اگر من به اسلام و مسلمانان يارى نكنم در آن دين رخنه پديد آيد و اين بناى معظم در هم فرو ريزد ، اين مصيبت نزد من سهمگينتر از آن بود كه ولايت امور شما و خلافت بر شما را از دست بدهم ، چه ، آن متاع چند روز كوتاه است و سپس مانند ابر از ميان مىرود و ناپديد مىگردد . پس در اين امر با مردم برانگيخته شدم و برخاستم و با مسلمانان همگامى كردم تا باطل از ميان رفت و بلندى كلام خدا آشكارا شد اگر چه كافران نمىخواستند اما ناچار خاكسار شدند .\r\nو هنگامى كه « سعد » ديد مردم با ابو بكر بيعت مىكنند بانگ برداشت كه اى مردم اگر من داوطلب كار ولايت شدم از آن روست كه ديدم به « على » ( ع ) توجه نمىكنيد اينك تا او بيعت نكند من با هيچ كس بيعت نخواهم كرد . شايد اگر او هم بيعت كند من چنين نكنم . سپس بر مركب خود سوار شد و به « حوران » رفت و در سرايى زيست تا در گذشت .\r\n« فروة بن عمر انصارى » كه رسول اكرم ( ص ) را با دو اسب يارى مىكرد و در آمد املاك خود را كه هزار بار شتر خرما بود به مسكينان تصدق مىداد بانگ بر آورد . كه اى گروه قريش آيا در ميان\r\n","description":"","footnote":"","page_name":" 265 ","page_number":279},
  {"content":"\r\nشما كسى هست كه لياقت « على » را براى خلافت و سرورى داشته باشد ؟ « قيس بن مخزمه زهرى » گفت نه ! آنگاه ( فرود ) گفت راست گفتى . آيا در « على » ( ع ) ويژه گيها و محامدى هست كه در احدى از شما نباشد ؟ گفت آرى چنين است ! پرسيد چه نكته اى شما را از او باز داشت ؟ گفت اجتماع مردم به « ابو بكر » . گفت به خدا سوگند كه مطابق خوى و سنّت خود عمل كرديد و سنت پيمبر خود را رها كرديد . اگر امر ولايت را در خاندان پيمبر خود قرار داده بوديد از زمين و آسمان بر شما نعمت فراوان مىگرديد . بالجمله ( ابو بكر ) خليفه شد اما در كارها ميانه روى مىكرد و بديها را آشكار نمىساخت پس با او مصاحبت مىكردم و پند گوى او بودم . و در آنچه اطاعت خدا بود او را با كوشايى متابعت مىكردم تا دم واپسين او فراز آمد . اگر روابط مخصوص او با عمر نبود و قبلا تبانى نكرده بودند گمان نمىكنم كه مانع كار خلافت من مىشد زيرا فرمودهء پيمبر اكرم ( ص ) را به ( بريدهء اسلمى ) شنيده بود كه وقتى من و خالد بن وليد را بسوى يمن فرستاد فرمود :\r\n« هر گاه از يك ديگر جدا شويد هر يك بر لشكر خود به استقلال امارت داريد و اگر در يك جا با هم بوديد » على « بر همه شما امير است . سپس رفتيم جنگيديم و اسيرانى بدست آورديم كه » خوله دختر جعفر جار الصفا « يكى از آنان بود كه به علَّت جمال شگفتى انگيزش او را » جار الصفا « مىناميدند . من » خوله « را به غنيمت پذيرفتم . خالد او را از من گرفت و بريده را به خدمت پيمبر اكرم ( ص ) فرستاد تا آن بزرگوار را بر من خشمگين گرداند ( بريده ) رويداد من و ( خويله ) را به عرض آن بزرگوار ( ص ) رسانيد و آن\r\n","description":"","footnote":"","page_name":" 266 ","page_number":280},
  {"content":"\r\nحضرت فرمود اى ( بريده ) على بعد از من ولى شماست و سهم او از خمس بيش از آنست كه اخذ نموده است .\r\n( ابو بكر ) و ( عمر ) اين سخن را شنيدند كه رسول اكرم ( ص ) چنين فرمود و ولايت مرا بعد از خود امضاء كرد . اينك ( بريده ) زنده و حاضر است آيا با اين سخن پيمبر بزرگوار ( ص ) جاى سخنى باقى است ؟\r\nبارى ابو بكر كار خلافت را بدون مشورت به « عمر » باز گذاشت و با او بيعت كرد و مردم با او بيعت كردند و مردم رفتار او را مىپسنديدند . بارى دم واپسين او رسيد و من با خود انديشيدم همانا عمر آنچه بارها از من ديده است و بنا به آنچه از پيمبر اكرم ( ص ) در باره من شنيده است كار خلافت را جز به من به ديگرى وانخواهد گذاشت اما مرا آخرين نفر از شش تن قرار داد و به « صهيب » فرمان داد كه با مردم نماز بخواند و « ابو طلحه زيد بن سعد انصارى » را طلبيد و به گفت با پنجاه كس از قوم خود پاس دارد و هر يك ازين شش تن از اجراى دستور خوددارى كرد و به طرح او راضى نشد او را به قتل برساند .\r\nو عجب از بىخبرى مردم از واقعيّت بود كه مىپنداشتند « ابو بكر » را پيامبر اكرم ( ص ) به جانشينى خود منصوب فرموده است و اگر اين مطلب حق بود بر مردم پوشيده نمىماند . پس مردم با او به امر ( شورا ) بيعت كردند و ( ابو بكر ) فقط با اراده خود اين امر را به ( عمر ) واگذار كرد .\r\nو ( عمر ) امر را با نظر خود در ميان شش تن قرار داد .\r\nو من دوست نمىدارم سخن او را تكرار كنم كه گفت :\r\n","description":"","footnote":"","page_name":" 267 ","page_number":281},
  {"content":"\r\n« رسول خدا ( ص ) از دنيا رفت و از اين جماعت راضى بود » پس شگفتا « عمر » چگونه امر به كشتن جماعتى كرد كه مىگفت رسول خدا از آنان خرسند بوده است ؟\r\nآن اندازه كه از ولايت من ناخرسند بودند از ولايت هيچ يك از آنان ناخرسند نداشتند . مردم بودند و ديدند كه من با ابو بكر احتجاج كردم و گفتم : « اى گروه قريش » من براى ولايت بر همه شما برترى دارم زيرا هيچ يك از شما نمىتواند قرآن را قرائت كند و دريابد و به سنت عارف و به دين حق آگاه باشد .\r\nدليل من باينكه من ولى امرم نه هيچ يك از افراد قريش اينست كه رسول اكرم ( ص ) فرمود : « الولاء لمن اعتق » ( امر ولايت كسى راست كه آزاد كرده باشد ) رسول مكرم ( ص ) مردم را از آتش دوزخ آزاد ساخت و از بند بنده گى و اسارت رهايى داد پس ولاء اين امت او راست و بعد از آن بزرگوار مرا .\r\nآن فضيلت كه بسبب وجود مقدّس رسول بزرگوار ( ص ) قريش راست بر ديگر افراد امّت ، بنى هاشم راست بر ديگر افراد قريش ، و مراست بر ديگر افراد بنى هاشم ؛ و دليل آن گفتهء رسول بزرگوار ( ص ) است در روز ( غدير خم ) : « من كنت مولاه فهذا على مولاه » مگر اينكه قريش مدعى شود كه برترى آنان بر عرب جز رسول اكرم ( ص ) سببى ديگر دارد . اگر اين سخن را توانند گفت بگويند .\r\nمردم مىترسيدند اگر من بر آنان ولايت يابم گلوشان را بفشارم و نتوانند دم بر آورند و از ولايت بهره اى در دست آنان نماند .\r\nپس همه بر ضد من بر پاى خاستند و متفق شدند تا ولايت را از من به عثمان برگردانند به اين اميد كه بوسيلهء او از آن نصيب برند و آن امر را\r\n","description":"","footnote":"","page_name":" 268 ","page_number":282},
  {"content":"\r\nدر ميان خود دست بدست بگردانند . شبى كه با عثمان بيعت كردند بانگى برخاست و در مدينه پيچيد و بگوشها رسيد و معلوم نشد بانگ از كيست و به گمان من بانگ از كسى بود كه پنهان از چشمها مىزيست . بارى چنين گفت :\r\n« اى كه بر اسلام سوگوارى مىكنى - خيز و سوگوارى كن - همانا كه معروف مرد و منكر آشكار شد .\r\nهمانا كه « على » بامر ولايت ازو برتر است پس ولايت را در دست او گذاريد و مقام والاى او را انكار مكنيد « .\r\nاين ندا مايه عبرت بود و اگر همه مردم ازين رويداد آگاهى نداشتند آن را نقل نمىكردم . آنگاه مرا دعوت كردند تا به « عثمان » بيعت كنم و من از روى اكراه چنين كردم و بردبارى پيشه ساختم تا خداى تعالى چه خواهد . و به اهل فتوت آموختم . كه در قنوت تسبيح چنين گويند :\r\n« اللهم لك اخلصت القلوب و اليك شخصت الابصار و انت دعيت بالالسن و اليك نحوكم في الاعمال فافتح بيننا و بين قومنا بالحق . اللهم انا نشكو اليك غيبة نبينا و كثرة عدوّنا و قلَّه عددنا و هواننا على الناس و شدة الزمان و وقوع الفتن بنا اللَّهم ففرج ذلك بعدل نظهره و سلطان حق تعرفه » - ( بار خدايا دلها در مهر تو خالصند و چشمها بسوى تو نگران . نام تو بر زبانهاست و داورى كارها به استان تو واگذار مىگردد . پس ميان ما و قوم ما راه حقيقت را بنماى .\r\nبار خدايا ما از غيبت پيمبرمان و بسيارى دشمنانمان و اندك بودن شمارمان و خوار بودنمان در چشم مردمان و سختى روزگار و\r\n","description":"","footnote":"","page_name":" 269 ","page_number":283},
  {"content":"\r\nروى آوردن فتنه‌هاى بسوى ما به درگاه تو شكايت آورده‌ايم . پس بار خدايا با آشكار كردن دادگرى خود و چيره كردن حقيقت چنان كه مىدانى ما را گشايش نصيب فرماى ) .\r\n« عبد الرحمن بن عوف » مرا گفت اى پسر ابو طالب تو آيا به اين امر بسيار دلبسته اى ؟\r\nگفتم دلبسته به آن نيستم اما ميراث محمد ( ص ) و حق او را مطالبه مىكنم ولايت اين امت بعد ازو از آن منست و شما به اين امر حريصتريد تا من زيرا با زور و شمشير ميان من و حق من حائل شده‌ايد و مرا از حقم باز داشته‌ايد بار خدايا من شكايت قريش را به درگاه تو مىآورم كه رحم مرا قطع كردند و روزگارم را تباه ساختند و مانع حق من شدند و قدر مرا حقير دانستند و منزلت عظيم مرا پايين آوردند و در مخالفت با من اتفاق كردند . حق مرا ربودند و گفتند با رنج و اندوه شكيبا باش يا با دريغ و حسرت جان بسپار .\r\nبه خدا سوگند اگر مىتوانستند نسبت مرا هم از ميان مىبردند اما به آن كار راهى نداشتند .\r\nهمانا كه من بر اين امت حقى دارم ، مردى كه بر قومى تا وقتى معلوم حقى داشت اگر آن قوم احسان كنند و حق او را به او تسليم نمايند آن را با سپاسگزارى مىپذيرد و اگر در تسليم حق او درنگ روا داند آن را مىگيرد بىآنكه سپاس گذارد . آرى مرد اگر حقش به تأخير افتد بر او عيبى نيست بلكه آن كسى عيبناك است كه حقى را بدست آورد كه از آن او نباشد . آرى كسى را كه گرفتن حق خود را به تأخير مىاندازد سرزنش نمىتوان كرد اما كسى را كه حق ديگرى را بگيرد و آنچه او را نيست با حيلت بدست آورد بايد\r\n","description":"","footnote":"","page_name":" 270 ","page_number":284},
  {"content":"\r\nسرزنش كرد . رسول اكرم ( ص ) با من عهد كرد و فرمود اى پسر ابو طالب ولايت امر من با تست . پس اگر با عافيت و سلامت ولايت را به تو واگذاشتند و به اتفاق بر آن رضا در دادند به آن كار قيام كن اما اگر اختلاف كردند آن را و آنچه را به آن سرگرمند واگذار و رها كن زودا كه خداى تعالى ترا راه بيرونشو ايجاد كند و گشايش رساند .\r\nپس پيرامون خود را نگريستم و جز اهل بيت خود يار و ياورى نيافتم ناچار آنان را از هلاكت پاييدم و حفظ كردم .\r\nاگر بعد از رسول اكرم ( ص ) حمزه عمويم و « جعفر » برادرم براى من مانده بودند به اجبار و اكراه با « ابو بكر » بيعت نمىكردم .\r\nمن دچار دو مرد ( عباس ) و ( عقيل ) شدم كه كارى از آنان ساخته نبود پس در نظر گرفتم كه خاندان خويش را حفظ كنم و با خار و خاشاك در ديده ، چشم بر هم نهادم و جرعه‌هاى خشم و اندوه را با گلوى گرفته فرو بردم و با شكيبايى تلختر از حنظل و شكافنده تر از تيغ ساختم .\r\nاما كار عثمان ، گويى از قرنهاى نخستين كار او معلوم بود .\r\n* ( عِلْمُها عِنْدَ رَبِّي فِي كِتابٍ لا يَضِلُّ رَبِّي وَلا يَنْسى . ) * ( سوره طه آيه 54 ) علم آن در كتاب نزد پروردگار من است كه نه خطا مىكند نه فراموشى دارد .\r\nاهل ( بدر ) او را بىپناه رها كردند و اهل ( مصر ) به قتل رساندند . به خدا سوگند كه من نه امر كردم نه تهى نمودم كه اگر امر كرده بودم همانا قاتل بودم و اگر نهى كرده بودم يارى دهنده محسوب\r\n","description":"","footnote":"","page_name":" 271 ","page_number":285},
  {"content":"\r\nمىشدم . و امر چنان بود كه نه ديدن آن را سودى بود نه خبر آن شفا مىبخشيد جز اينكه آن كس كه او را يارى كرد نمىتواند بگويد من بهتر از كسانى هستم كه او را بىپناه رها كردند و آن كس كه او را بىپناه رها كرد نمىتواند بگويد آن كس كه به او يارى كرد بهتر از منست .\r\nشرح كار او به طور كامل و جامع اينست كه امرى را برگزيد و آن اختيارى بد بود . و شما جزع كرديد كه آن نيز بد بود . خداوند ميان ما و او حكم فرمايد . به خدا سوگند در خون عثمان اتّهامى ندارم .\r\nمن مسلمانى بودم از مهاجران در خانه خود .\r\nوقتى او را كشتيد نزد من آمديد تا با من بيعت كنيد . من از قبول آن خوددارى كردم شما امتناع مرا نپذيرفتيد دستم را كه براى بيعت گرفتيد و كشيديد واپس كشيدم آنگاه به من هجوم آورديد مانند هجوم شتران تشنه كه به آبشخور خود هجوم برند . ازدحام چنان بالا گرفت كه بيم آن مىرفت كه كشته شوم و بعضى از شما بعضى ديگر را به قتل رسانند . از شدّت هجوم بند نعلينم گسست و ردا از دوشم افتاد .\r\nناتوانان پايمال شدند و به اندازه اى براى بيعت با من شادى مىكردند كه خردسالان را بر دوش گرفتند تا بتوانند بيعت كنند و سالمندان با پاى لرزان براى بيعت كردن شتاب مىكردند و ناتوانان را بر دوش مىكشيدند و پاها از خستگى واماند .\r\nآنگاه گفتيد بر طريقه « ابو بكر » و عمر با ما بيعت كن و ما جز تو كسى را نداريم و جز به تو خرسند نيستيم . بيعت ما را بپذير تا پراكنده نگرديم و اختلاف نكنيم . آنگاه من به كتاب خدا و سنت\r\n","description":"","footnote":"","page_name":" 272 ","page_number":286},
  {"content":"\r\nرسول گرامى ( ص ) با شما بيعت كردم و مردم را به بيعت دعوت كردم . پس هر كس با رضا و رغبت بيعت كرد پذيرفتم و هر كس از بيعت خوددارى كرد او را ترك كردم .\r\nنخستين بيعتكنندگان « طلحه » و « زبير » بودند و گفتند با تو بيعت مىكنيم به شرط آنكه در كار خلافت شريك تو باشيم . گفتم نه اما در قوّت و نيروى كار با من شريك باشيد و در حال ناتوانى يار و مددكار من . به اين شرط بيعت كردند و اگر خوددارى مىكردند وادارشان نمىكردم هم آنسان كه هيچ كس ديگر را وادار به بيعت نكردم . « طلحه » اميد داشت به حكومت « يمن » برسد و « زبير » بحكومت « عراق » ، هنگامى كه دانستند به آنان حكومت نخواهم داد به بهانه « عمره » رخصت سفر خواستند در حقيقت قصدشان نيرنگ و حيله گرى بود . سپس به « عايشه » پيوستند و او را كه دل از دشمنى من انباشته بود به جنگ با من برانگيختند .\r\n« عبد الله بن عامر » آنها را به بصره كشانيد و تعهد كرد كه مال و مرد جنگجو در اختيارشان بگذارد عايشه آنها را مىكشاند و آنها عايشه را . عايشه را پناهگاه خود و آلت دست خود قرار دادند و در پيرامون او به جنگ پرداختند . چه گناهى سهمگينتر ازين كه زنان خود را در خانه محفوظ نگاه داشتند اما حرم رسول خداى ( ص ) را از خانه بيرون كشيدند و حجاب او را كه خداى تعالى بر او پوشانده است برداشتند :\r\nسه خصلت است كه بازگشت نتايج آن عايد عامل آن گردد :\r\nنخست آنكه خداى تعالى مىفرمايد :\r\n","description":"","footnote":"","page_name":" 273 ","page_number":287},
  {"content":"\r\n* ( يا أَيُّهَا النَّاسُ إِنَّما بَغْيُكُمْ عَلى أَنْفُسِكُمْ . ) * ( سورهء يونس آيه 10 ) اى مردمان همانا كه سركشى شما به زيان خود شماست .\r\nدوّم :\r\n* ( فَمَنْ نَكَثَ فَإِنَّما يَنْكُثُ عَلى نَفْسِه ) * ( سورهء فتح آيه 10 ) پيمان شكن هر آينه گردد شكسته حال .\r\nسوّم :\r\n* ( وَلا يَحِيقُ الْمَكْرُ السَّيِّئُ إِلَّا بِأَهْلِه . ) * ( سوره فاطر آيه 41 ) و نيرنگ بدكار جز اهل آن را فرو نمىگيرد .\r\nاينك بنگريد كه آن دو در مقابل من سركشى كردند و بيعت مرا شكستند و به نيرنگ دست زدند و من به عايشه دختر ( ابو بكر ) كه در ميان ايشان بود و در ميان مردم كسى بود كه مردم بيش از هر كس اطاعت او مىكردند دچار شدم و به « زبير » دليرترين مردم و به « طلحه » دشمنترين مردم با من .\r\n( يعلى بن منبه ) با دينار و درهم بىاندازه به آنها يارى كرد .\r\nبه خدا سوگند اگر كار خلافت بر من مستقر گردد اموال او را ( غنيمت ) مسلمانان اعلام خواهم كرد .\r\nسپس وارد بصره شدند . اهل بصره در بيعت و طاعت من يك دل بودند و شيعيان خزانه داران بيت المال خداى تعالى و مسلمانان بودند . مردم را دعوت نمودند تا بيعت مرا بشكنند و از اطاعت و خدمت من روى برتابند پس هر كس اطاعت ايشان نكرد كافرش خواندند و هر كس را كه با آنان مخالفت كرد به قتل رساندند آنگاه\r\n","description":"","footnote":"","page_name":" 274 ","page_number":288},
  {"content":"\r\n( حكيم بن جبله ) در مقابل آنها قيام كرد و به مبارزه برخاست . پس او را با هفتاد تن از مردم صلح طلب و آرام از بصريان كه بنام « مثفنين » معروف بودند كشتند زيرا پينه كف دستشان مانند پينهء سينه شتر شده بود .\r\n« يزيد بن حارث يشكرى » از بيعت با آنان امتناع ورزيد و به طلحه و زبير گفت از خدا بترسيد نخست ما را به بهشت كشانديد . در پايان ما را به دوزخ مكشانيد و بما تكليف مكنيد كه مدعى را تصديق كنيم و عليه غايب حكم دهيم .\r\nدست راست مرا على ابن ابو طالب ( ع ) با بيعت به خويش مشغول داشته است . اينك دست چپ من آزاد است اگر مىخواهيد آن را بگيريد . « پس گلوى او را چندان فشردند تا جان سپرد . خداى او را بيامرزاد . و » عبد الله بن حكيم تميمى « بر پاى خاست و گفت :\r\n« اى طلحه آيا اين نامه را مىشناسى ؟ » گفت آرى نامه منست بسوى تو .\r\nپرسيد به ياد دارى كه در آن چه نوشته اى ؟ گفت آن را براى من بخوان ! .\r\nنامه را خواند . در آن نامه از عثمان بد گفته بود و به قتل او دعوت كرده بود .\r\nاو را از بصره بيرون كردند . « عثمان بن حنيف انصارى » عامل مرا به نيرنگ گرفتند و مثله كردند و موهاى سر و روى او را كندند و گروهى از شيعيان را با حيله كشتند گروهى از شيعيان شمشير كشيدند و پايدارى كردند و جنگيدند تا شرف ديدار\r\n","description":"","footnote":"","page_name":" 275 ","page_number":289},
  {"content":"\r\nخداى تعالى يافتند . به خدا سوگند اگر تنها يك تن را كشته بودند خون ايشان و لشكريانشان بر من حلال بود زيرا كه آنان به كشته شدن كشته شده گان راضى بودند . بارى خداى جل جلاله شر بيشتر آنها را بر طرف كرد . گروه ستمگاران از رحمت حقتعالى دور باد ! « طلحه » را « مروان » بضرب تير كشت . امّا « زبير » . سخن رسول خدا ( ص ) را به او يادآورى كردم كه فرموده بود : « همانا كه با على جنگ خواهى كرد و در حق او ستمگرى خواهى نمود » .\r\nاما ( عايشه ) كه رسول مكرم ( ص ) او را ازين سفر منع فرموده بود آن را به ياد او آوردم . از سر پشيمانى دست بدندان گزيد . « طلحه » وقتى به « ذاقار » وارد شد بر پاى خاست و خطبه خواند و گفت اى مردم در باره عثمان ما خطا كرديم و از آن رها نشويم و آن خطا را جبران نكنيم مگر كه خونخواهى او كنيم : « على » قاتل عثمان است و خون او بر گردن « على » است و او اينك با شكاك يمن و نصاراى قبيله « ربيعه » و منافقان قبيله « مضر » به « دارن » فرود آمده است .\r\nوقتى اين سخنان « طلحه » و سخنان زشت از « زبير » به من رسيد كس نزد آنان فرستادم و به حق « محمد » ( ص ) سوگندشان دادم كه آيا وقتى مصريان « عثمان » را محاصره كرده بودند شما با مصريان نزد من نيامديد و از من تقاضا نكرديد كه در قتل عثمان با شما همراهى كنم و آيا نگفتيد كه ما براى كشتن عثمان جز تو نيرويى و مددكارى نداريم ؟ و تو خود مىدانى كه عثمان « ابو ذر » را از مدينه بيرون كرد و « عمار » را بقدرى زد كه به فتق مبتلا شد و « حكم بن ابى العاص » را پناه داد حالى كه رسول اكرم ( ص ) و\r\n","description":"","footnote":"","page_name":" 276 ","page_number":290},
  {"content":"\r\n( ابو بكر ) و ( عمر ) او را رانده بودند و « وليد بن عقبه » را كه به حكم خدا فاسق شمرده مىشد عامل خود قرار داد و « خالد بن عرفطه عذرى » را به كتاب خدا چيره ساخت و او آن را پاره كرد و سوخت ، و من در پاسخ شما گفتم همه اين مطالب را مىدانم . اما امروز كشتن او را صلاح نمىدانم و زودا كه واقعيّتها بر همه كس آشكار گردد ( 1 ) .\r\nپس سخنان مرا پذيرفتند و به آن اقرار كردند .\r\nاما در باره طلب خون عثمان . هم اينك ( سعيد ) و ( عمرو ) پسران او حاضرند بگذاريد آنان خونخواهى پدر كنند آيا چه هنگام طايفه « اسد » و طايفه ( تيم ) اولياى بنى اميه بوده‌اند كه اكنون طلحه و زبير مىخواهند بجاى آنان خونخواهى عثمان كنند ؟ پس ناچار حجت نداشتند و خاموش شدند . سپس ( عمران بن حصين خزاعى ) از اصحاب رسول الله ( ص ) كه در مدح او احاديثى وارد شده است بر پاى خاست و گفت اى طلحه و اى زبير با بيعت خود ، ما را از طاعت « على » ( ع ) خارج مكنيد و ما را وادار مكنيد كه پيمان خود را با او بشكنيم كه رضاى خداى تعالى در اين پيمان است آيا در خانه‌هاى شما جايى نبود كه ناچار شديد « ام المؤمنين » را از خانه خود خارج كنيد و به اينجا آوريد ؟ مخالفت او با « على » ( ع ) شگفتى آور است همچنين مسافرت او با شما پس اينك دست از ما برداريد و از همان راه كه آمده‌ايد باز گرديد كه ما مطيع و بنده كسى كه غالب باشد و كسى كه پيشى جويد نيستيم .\r\nآنگاه طلحه و زبير قصد كشتن او كردند اما دست از اين\r\n\r\n","description":"","footnote":"\r\n( 1 ) عين عبارت چنين است « و او شكت سقاؤه آن يخرج الخيض زبدته » به زودى مشك نشان مىدهد كه دوغ چقدر كره دارد .\r\n","page_name":" 277 ","page_number":291},
  {"content":"\r\nمنظور باز داشتند . « عايشه » در جواز سفر خود شك كرده بود و جنگ و كشتار در نظرش كارى بزرگ آمده بود و از آن بيم داشت بس دبير خود « عبيد الله بن كعب نميرى » را طلبيد و گفت بنويس :\r\nاز « عايشه » دختر « ابو بكر » به « على بن ابو طالب » دبير گفت قلم بر اين جمله نمىگردد . عايشه پرسيد چرا ؟ چنين پاسخ داد كه على بن ابى طالب در جهان اسلام شخص اول است ازين رو بايد نامه بنام او آغاز شود عايشه گفت بنويس :\r\n( به على بن ابى طالب ) از طرف « عايشه » دختر ابو بكر .\r\nاما بعد . همانا كه من از نزديكى نسب تو به رسول خدا ( ص ) غافل نيستم و پيشى ترا در اسلام مىدانم و بىنيازى ترا بسبب قرابت با رسول بزرگوار انكار نمىكنم و همانا من براى اصلاح بين فرزندان خود بيرون آمده‌ام و اگر تو از اين دو مرد دست بكشى من با تو جنگى ندارم « اين كلمات اندكى از بسيار بود كه به من نوشته بود و من كلمه اى در پاسخ او نگفتم تا هنگام قتال او را پاسخ گويم .\r\nپس چون خداوند خير و خوبى براى من مقدر فرموده بود مرا بر آنان پيروز گردانيد . رهسپار كوفه ، « عبد الله بن عباس » را در بصره بجاى خود گذاشتم و وارد كوفه شدم . در آن هنگام غير از شام همه اطراف و نواحى نظم يافته بود .\r\nمن دوست مىداشتم حجت تمام عرضه دارم و عذر خود را بيان كرده باشم پس فرمان خداى تعالى را كار بستم كه فرمايد :\r\n* ( وَإِمَّا تَخافَنَّ مِنْ قَوْمٍ خِيانَةً فَانْبِذْ إِلَيْهِمْ عَلى سَواءٍ إِنَّ الله لا يُحِبُّ - الْخائِنِينَ . ) * ( انفال آيه 57 )\r\n","description":"","footnote":"","page_name":" 278 ","page_number":292},
  {"content":"\r\nو اگر از خيانت قومى بيم داشته باشى با آنان به عدل رفتار كن .\r\nكه خدا خيانتكاران را دوست نمىدارد . سپس « جرير بن عبد الله » را بسوى معاويه فرستادم تا معلوم كنم به چه علت با من بيعت نمىكند ، عذر او چيست و حجت او كدام ؟ آنگاه نامه مرا پس فرستاد و حق مرا انكار نمود و بيعت با مرا رد كرد و كس فرستاد تا كشندگان عثمان را نزد او گسيل دارم .\r\nآنگاه به او پيام دادم كه ترا به قاتلان عثمان چه كار ؟ فرزندان او به خونخواهى او حق دارند نه تو . تو و آنان ( اولاد عثمان ) طاعت مرا بپذيريد سپس در مورد قتل عثمان اقامهء دعوى كنيد تا شما و آنان را وادار كنم كه حكم كتاب خداى را گردن نهيد و گر نه كار شما به آن مىماند كه بخواهند كودكى را با نيرنگ از شير خوردن باز دارند . وقتى از اين كار نااميد شد ، باز نزد من كسى فرستاد و تقاضا كرد كه تا زنده‌ام امارت شام را به او واگذارم و اگر حادثه اى براى من روى دهد و مرگ مرا دريابد ، هيچ كس حق نداشته باشد كه او را به اطاعت خود در آورد . اين سخنان بهانهء او بود تا رشته طاعت خود را از گردن باز كند . من پيشنهاد او را نپذيرفتم . پس از نو كس نزد من فرستاد كه مردم حجاز بر مردم شام حكومت داشتند اما در آن هنگام كه عثمان را كشتند مردم شام بر مردم حجاز بايد حكومت كنند . به او پيام فرستادم كه اگر راست مىگويى يك تن از مردم قريش را براى حكومت شام معرفى كن كه سزاوار خلافت باشد و در شورى نيز پذيرفته شود . اگر نتوانى چنين كسى را نام ببرى من چنين كسى را نام مىبرم از مردم حجاز كه از قريش و شايسته خلافت باشد و در شورى مورد قبول واقع شود . آنگاه در مردم شام نظر افكندم ديدم\r\n","description":"","footnote":"","page_name":" 279 ","page_number":293},
  {"content":"\r\nباقيماندهء همان احزاب شكست خورده مشرك عربند كه آنجا فراهم آمده‌اند كه هر چند پيرامون رسول مكرم ( ص ) بودند . امّا پشه گانى هستند به هواى آتش گرد آمده و گرگانى آزمند از هر سو به شام روى آورده و در آنجا مسكن گرفته ، افرادى كه بايد آنان را ادب كرد و به خوى انسانى در آورد . گروهى كه نه از مهاجرانند نه از انصار نه از تابعين به احسان ، ( سه طايفه اى كه قرآن به آنان امتياز داده است ) پس ، آنان را فرا خواندم كه به طاعت درآيند و از جماعت كناره گيرى كنند اما نپذيرفتند و جز جدايى از من و دشمنى با من راهى نپذيرفتند سپس روياروى مسلمانان قيام كردند و به شورش برخاستند و با شمشير و نيزه جنگ را آماده شدند .\r\nوقتى كار به اينجا كشيد و سلاح كشيدند ناچار عليه آنان برخاستم . وقتى تيزى شمشير را چشيدند و درد زخم تيغ را احساس كردند قرآنها را بلند كردند و گفتند مردم بياييد تا قرآن ميان ما حكومت كند . آنگاه شما را آگاه كردم كه اى مردم معاويه اهل دين و قرآن نيست . اين كار خدعه و نيرنگ است . كار جنگ به پايان نزديك شده است آن را دنبال كنيد تا جنگ تمام شود . گفتيد اين پيشنهاد را بپذير و دست از آنان بردار اگر به حكم قرآن تسليم باشند حق ما تأمين مىگردد . ناچار پذيرفتم و دست از جنگ كشيدم .\r\nسازش ميان شما و آنها به اين منجر شد كه دو مرد به عنوان حكم معين شوند و آنچه را قرآن زنده كرده است مشخص گردانند و آنچه را كه قرآن به دست مرگ سپرده است به دست مرگ بسپارند و از ميان ببرند . اما اين دو حكم اختلاف كردند و حكمى را كه در قرآن بود دور انداختند . و با قرآن مخالفت كردند و اهل آن بودند آنگاه در اين\r\n","description":"","footnote":"","page_name":" 280 ","page_number":294},
  {"content":"\r\nكشاكش عده اى كناره گرفتند . ما هم مزاحم آنان نشديم تا گروهى قيام كردند و در زمين فساد كردند و مرتكب قتل نفس شدند . يكى از كشته شدگان از اهل ( ميره ) از ( بنى اسد ) بود . ( عبد الله حباب ) و پسرش را و همسر باردارش را به قتل رساندند .\r\nنيز « حارث بن مرة العبدى » را از پاى در آوردند . به آنان پيام دادم كه كشندگان برادران ما را تسليم ما كنيد گفتند ما همه كشندگان آنانيم ، آنگاه سواره و پيادهء آنها به ما حمله ور شدند و خدا همچنان كه ستمگاران را ، آنان را به خاك هلاك انداخت . وقتى كار به اينجا رسيد و تار و مار شدند ، به شما فرمان دادم كه بيدرنگ برخيزيد تا به جنگ شاميان رويم و به پاسخ گفتيد شمشيرهامان كند شده ، و سرنيزه‌ها نااستوار گرديده است و بعضى از آنها شكسته و نيزه‌ها نااستوار گرديده است و بعضى از آنها شكسته و كوتاه شده است .\r\nاز من رخصت طلبيديد كه به كوفه رويد تجهيزات شايسته آماده سازيد تا وقتى باز گشتيد جاى جنگجويان را كه كشته شده‌اند پر كنيد . وقتى در « نخيله » وارد شديم به شما فرمان دادم كه از قرارگاه سربازان بيرون نرويد و آنجا را سخت بپاييد و آمادهء جهاد باشيد و در ديدار زن و فرزند از حد مگذريد كه جنگجويان در پى جنگند و دامن همّت بر كمر زده ، كه اهل جهاد آنانند كه در ديدار زن و فرزند بشكيبند و كمر بسته آماده جهاد باشند و در غم بيدارى شب و اندوه تشنگى روز نمانند و از دورى زن و فرزند اندوهگين نباشند گروهى از شما در لشكرگاه مانديد و مهياى جهاد بوديد و گروهى نافرمانى كرديد و داخل شهر شديد ، اما نه آنان كه وارد شهر شدند\r\n","description":"","footnote":"","page_name":" 281 ","page_number":295},
  {"content":"\r\nبسوى من باز گشتند نه آنان كه در « نخيله » ماندند ثبات ورزيدند و شكيبايى پيشه كردند و به تحقيق در لشكرگاه من از شما بشمار پنجاه تن باقى نماند . وقتى من اين حال ديدم ناچار وارد شهر شدم و تا امروز هنوز ميسر نشده است كه با من از شهر خارج شويد . بجان پدرانتان سوگند ، آيا نمىبينيد كه مصر در دست دشمن افتاده است و ديار پيرامون شما كاستى گرفته است و ابزار جنگ و جهاد را از كف داده‌ايد ؟ آيا نمىبينيد بشهرهاى شما حمله كرده‌اند حالى كه شما بشمار بسيار بوديد با شوكت و نيروى فراوان و دليرى و قدرت عظيم چندان كه دشمن از شما بيم داشت ؛ شما را به خدا به كجا مىرويد و به كجا پناه مىبريد و كار شما چيست ؟\r\nهان بدانيد كه دشمنان شما به كوشش بسيار نيرو گرفته‌اند و هر يك دستيار آن ديگرى است و راهنما و پندگوى يك ديگرند و اما شما سستى كرديد و يك ديگر را خوار انگاشتيد و با يك ديگر ناراستى بجاى آورديد . هان اگر همچنين بمانيد رستگارىتان ممكن نيست و نيكبخت نخواهيد شد .\r\nخدا بر شما رحمت كناد . خفته‌ها را بيدار كنيد و جهاد را آماده شويد و نيرومند باشيد تا حجت را به پايان رسانيد و بينايان را بامداد روشن بدمد . هان بيدار شويد و بدانيد كه نبرد شما با آزادشده گان و فرزندان آزادشده گان و اهل جفاست و با كسانى كه به اكراه اسلام آورده‌اند و دشمن سركش پيمبر خدا ( ص ) و به معنى كلمه با اسلام محارب بوده‌اند . اينان دشمن سنت و قرآن و اهل بدعتها و نوآوريها بوده‌اند ، كسانى كه مردم از شر آنان پرهيز مىكردند و بر اسلام و اهل اسلام از آنان بيم بود ، كسانى رشوه خوار و\r\n","description":"","footnote":"","page_name":" 282 ","page_number":296},
  {"content":"\r\nبنده دنيا چه در آن هنگام و چه اينك . به من خبر دادند كه پسر « نابغه » ( 1 ) با معاويهء به اين شرط بيعت كرده است كه چيزى به او بدهد گرانبهاتر از سلطنتى كه در دست دارد .\r\nپست باد دست آن فروشنده كه دين خود به دنيا مىفروشد و خوار باد امانت اين خريدار كه با اموال مسلمانان به فاسقى نيرنگباز يارى مىكند . اين خريدار از يارى فاسق خيانت پيشه چه سهمى نصيب خواهد داشت ؟\r\nاو كسى است كه شرب خمر كرده و حدّ شرعى بر او جارى شده است و همه مردم فساد او را در دين مىشناسند . گروهى از آنان مسلمان نشدند تا سختىها كشيدند . سران اين قوم چنان كسانند .\r\nنيز كسانى كه زشتى كردارشان را براى شما بيان نكرده‌ام و به شمار بسى بيشترند و معروفتر ، و شما خود همه را به خوبى مىشناسيد كه پيوسته دشمن اسلام بوده‌اند و حزب شيطانند و با رسول گرامى اسلام ( ص ) ، در حرب . نه ايمانشان سابقه دارد نه نفاقشان بيسابقه است .\r\nو بدانيد كه اگر اين قوم بر شما دست يابند بشما گردنفرازى كنند و با جبروت و ستم بر شما فرمان رانند و روى زمين را لانه فساد سازند .\r\nو شما با اين صفات كه داريد هر يك كار را به عهده ديگرى مىگذاريد و به يك ديگر يارى نمىكنيد و در برابر دشمن سستى مىورزيد از آنان بهتريد و در راه هدايت سالكتر . زيرا فقيهان و\r\n\r\n","description":"","footnote":"\r\n( 1 ) منظور ( عمرو عاص ) است .\r\n","page_name":" 283 ","page_number":297},
  {"content":"\r\nعالمان از شمايند و خردمندان و مردم دريافت و عملكنندگان به قرآن مجيد و شب زنده داران پيش از رسيدن بامداد نيز از شما . آيا به خود نمىآييد و خشمگين نمىشويد كه گروهى سفيه و دور افتاده از اسلام و جفا كار در دين و از كار ولايت ، با شما نبرد كنند و همه چيز را از دست شما بربايند ، اينك گفته‌هاى مرا عمل كنيد تا خدا شما را راه نمايد و وقتى بشما فرمان مىدهم فرمان پذير باشيد .\r\nبه خدا سوگند اگر فرمان مرا بپذيريد گمراه نشويد و اگر عصيان كنيد رستگار نگرديد ، قول خداى تعالى است كه :\r\n* ( فَمَنْ يَهْدِي إِلَى الْحَقِّ أَحَقُّ أَنْ يُتَّبَعَ أَمَّنْ لا يَهِدِّي إِلَّا أَنْ يُهْدى فَما لَكُمْ كَيْفَ تَحْكُمُونَ . ) * ( سوره يونس آيه 35 ) آيا كسى كه بسوى حق هدايت مىكند محقتر است كه اطاعت او كنند يا كسى كه تا او را هدايت نكنند راه نمىيابد . پس چه مىگوئيد ؟ چگونه حكم مىكنيد ؟\r\nخداى تعالى به پيمبر خود فرمود :\r\n* ( إِنَّما أَنْتَ مُنْذِرٌ وَلِكُلِّ قَوْمٍ هادٍ . ) * ( سوره رعد آيه 7 ) همانا كه تو آگاه كننده اى . و هر قومى را راهنمايى است .\r\nبنا بر اين راهنماى هر قوم پس از پيمبر ( ص ) اوست كه امت او را چنان هدايت كند كه او خواسته است و براهى ببرد كه او گشوده است پس جز از آن كس كه شما را به حق دعوت مىكند و به ديار نيكبختى مىرساند اميد هدايت كردن امت از كه داريد ؟\r\nهان اينك آماده جهاد باشيد و اسباب آن را فراهم\r\n","description":"","footnote":"","page_name":" 284 ","page_number":298},
  {"content":"\r\nآوريد كه آتش جنگ برافروخته است و فاسقان آماده‌اند تا نور خداى را با دميدن خاموش سازند و با بندگان خداى تعالى نبرد كنند ؛ بدانيد كه دوستان ابليس كه اهل آز و نيرنگند شايسته نشاندادن راه و رسم حق نيستند بلكه اهل نيكى و احسان ، حق دارند تا راه طاعت پروردگار و مناصحت امام خود و خير مردم را بنمايند .\r\nبه خدا سوگند اگر همه مردم روى زمين با آنها يار و دمساز باشند بيمى ندارم كه به تنها ملاقاتشان كنم اين گروه نه مورد اعتناى منند نه در نظرم ارزشى دارند . تنها اندوه و نگرانى من اينست كه نادانان بدكار بر اين امت ولايت يابند و بر آن چيره شوند و مال خداى را مال خود پندارند و بين خود دست بدست بگردانند و كتاب خداى را وسيله دغلى و تزوير قرار دهند و با فاسقان در يك حزب قرار گيرند و با نيكان و صالحان نبرد كنند . به خدا سوگند اگر اين بيم نبود شما را چندين سرزنش نمىكردم و بجنگ بر نمىانگيختم و به علت اين كه از من اطاعت نمىكنيد رهاتان مىكردم تا با آنها در وقت مقدور روبرو گردم .\r\nبه خدا سوگند كه من بر حقم و مشتاق شهادت ، و دوست مىدارم به ديدار پروردگار خود نايل آيم و منتظر احسان اويم .\r\nمن بر حقم و دوستدار شهادت و به ديدار پروردگار خود مشتاق ، و چشم به راه احسان او .\r\nاينك من شما را كوچ مىدهم . پس شما چه سبكبار چه سنگين بار كوچ كنيد و با جان و مال در راه خدا بجهاد\r\n","description":"","footnote":"","page_name":" 285 ","page_number":299},
  {"content":"\r\nپردازيد و چابك رهسپار جهاد گرديد و سستى مكنيد كه خوار شويد و زيانمند و تيره روز . مرد جنگ اوست كه بيدار و هشيار باشد ( 1 ) در خواب نيز چشمش بيدار باشد ؛ بدانيد كه ناتوان آزار بيند ، و اگر كسى جهاد در راه خداى را خوش نداشته باشد مغبون و حقير گردد .\r\nامروز من با شما همچنانم كه ديروز بودم اما شما با من همان نيستيد كه بوديد . هر كس را شما ياور باشيد جز تيره روزى و پستى نصيبى نباشد و چنانست كه با تير بىپيكان تير اندازى كند .\r\nبه خدا سوگند اگر خداى را يارى كنيد خداى نيز شما را يارى دهد و قدمهاى شما را استوار گرداند آرى بر خداست كه هر كس را كه يارى او كند يارى دهد ، و هر كس را كه دين او را پست كند پست گرداند . آيا ديده‌ايد كسى كه بفرمان الهى شكيبا نباشد بر دشمن دست يافته باشد ؟\r\nگاهى بردبارى از روى ترس است و گاهى از روى حميت و تعصب و همانا شكيبايى آنست كه قرين پيروزى گردد آن كس كه به سرچشمه آب مىرود سيراب باز مىگردد و آنجا كه برق مىدرخشد ، باران مىبارد .\r\nبار خدايا ما را و اينان را راهروان راه هدايت فرماى و ما و آنان را به دنيا بىرغبت گردان و آخرت را براى ما بهتر از دنيا قرار ده .\r\n\r\n","description":"","footnote":"\r\n( 1 ) ان اخ الحرب اليقظان الارق .\r\n","page_name":" 286 ","page_number":300},
  {"content":"\r\nنامه على امير المؤمنين عليه السلام در ذكر امامان عليهم السلام .\r\nبخش 156\r\n\r\nاى فرزند اى محمد كه اميدوارم خداى تعالى آنچه از راه عقل و نقل به آن نياز دارى به تو بنماياند آن گونه كه در مرتبه شهود تو در آيد و در پرتو نور پاك خود همه چيز را در چشم تو آشكار فرمايد . بدان كه شيخ جليل « محمد بن يعقوب كلينى » در كتاب خود ( الرسائل ) كه مطالب آن قابل اعتماد است از پدرت امير المؤمنين در باره امامان از تبار خود - صلوات الله عليهم - مكتوبى را نقل كرده است . مضمون نامه روايتى است كه محمد بن كلينى با اين الفاظ بيان كرده است :\r\nاز « على بن محمد » و « محمد بن الحسن » و ديگران از « سهل بن زياد » و از « عباس بن عمران » از « محمد بن قاسم بن وليد صيرفى » و از « مفضل » از « سنان بن طريف » از « ابو عبد الله عليه السلام » روايت كرده است كه گفت : « امير مؤمنان على ( ع ) » اين خطبه را براى بعضى از بزرگان ياران خود نوشت و سخنانى از رسول بزرگوار ( ص ) در آنست :\r\n* ( بِسْمِ الله الرَّحْمنِ الرَّحِيمِ ، ) * سايه نشينان حشمت و عظمت ( 1 ) ، نزديكان استان الهى ، و آزموده شدگان به بلاها و پيشگيرندگان به طاعات را كه به رجعت و بازگشت ما به اين جهان يقين دارند از ما سلام و درود باد .\r\n\r\n","description":"","footnote":"\r\n( 1 ) الى المقربين في الاظلَّه ، شايد اشاره به كريمهء ( في ظلال و عيون ) باشد ( م )\r\n","page_name":" 287 ","page_number":301},
  {"content":"\r\nاما بعد ترديدى نيست كه نور بينش مايهء زندگى است و اصل حياتست و ايمان جز با آن و متابعت كلمة الله و گواهى به آن سودى ندهد . پس ، كلمه از روح است و روح از نور است و نور نور آسمانها و زمين است . پس سببى در دست داريد كه از ما بشما رسيده است و نعمتى است كه خداى تعالى شما را به آن اختصاص داده است و آن را براى شما خاص گردانيده است از شكرگزارى غفلت مكنيد .\r\n* ( تِلْكَ الأَمْثالُ نَضْرِبُها لِلنَّاسِ وَما يَعْقِلُها إِلَّا الْعالِمُونَ ) * ( سوره عنكبوت آيه 42 ) براى مردم اين مثالها را مىزنيم و جز دانايان آن را در نمىيابند .\r\nخداى تعالى عهد فرموده است كه تنها او خود جل جلاله گره كارها را بگشايد . پس ، بيدرنگ بسوى وفاى بعهد بشتابيد و پيوسته در طلب فضل برآييد زيرا دنيا متاعى است آماده كه نيكوكار و بدكار و خوب و بد بر خوان آن نشسته‌اند و همانا وعده آخرت وعده اى درست است كه سلطانى توانا در آن حكم مىراند . بدانيد كه فرمان چنين است كه هفت روز به پايان ماه صفر مانده ، كوچ كنند و در آن هنگام لشكرها به حركت درآيند پهلوانان بىعقيده به خاك هلاك درافتند .\r\nلشكريان دليران كوشا ، اسبها عربى و سواران جنگجويند و ما به اين كار يقين داريم و آگاهيم و انتظار آن را مىكشيم آنسان كه قحطى زده گان باران را انتظار مىكشند تا گياه برويد و ميوه بدست آيد .\r\nمن براى رهايى شما از كورى و به منظور ارشاد شما به راه نيكبختى ناچار شدم اين نامه را بشما بنويسم .\r\nپس راه سلامت پيش گيريد و بپيماييد كه كرامت و\r\n","description":"","footnote":"","page_name":" 288 ","page_number":302},
  {"content":"\r\nبزرگوارى در آنست . خداى تعالى راه مشخص آن را براى شما برگزيده و حجتهاى آن را بيان كرد و درجات آن را آشكار فرموده و چگونگىهاى آن را بيان كرده و مرز آن را معين فرموده است و چنان كه آن را وصف مىفرمايد راهى است آشكار .\r\nپيمبر خدا ( ص ) فرمود وقتى بنده را داخل گور كنند دو فرشته نزد او حضور يابند يكى را نام « منكر » و آن ديگرى را « نكير » ، نخستين پرسشى كه از او كنند از پروردگار اوست و از پيمبر و از ولىّ او . اگر پاسخ گويد نجات يابد اگر نه او را عذاب كنند .\r\nيكى از حاضران پرسيد اگر كسى پروردگار و پيغمبر خود را بشناسد اما امام خود را نشناسد حال او چگونه خواهد بود ؟ فرمود حال چنين كسى معلق و نامعلوم است نه از اين طايفه است نه از آن طائفه .\r\nيكى پرسيد اى پيمبر خدا ، « ولىّ » كيست ؟ فرمود در اين زمان ولىّ شما منم ، و بعد از من وصىّ من ولىّ شماست و بعد از وصىّ من در هر زمان يكى از حجتهاى الهى است . هرگز شما سخنى را كه گمراهان هنگام جدا شدن از پيمبران خود گفتند بر زبان مىآوريد :\r\n* ( رَبَّنا لَوْ لا أَرْسَلْتَ إِلَيْنا رَسُولًا فَنَتَّبِعَ آياتِكَ مِنْ قَبْلِ أَنْ نَذِلَّ وَنَخْزى ) * .\r\n( سوره طه آيه 134 ) پروردگارا : اگر رسولى به سوى ما مىفرستادى نشانه هايى ترا پيش از آن كه خوار گرديم و زيانمند ، پيروى مىكرديم .\r\nهمانا گمراهى ايشان به علت نادانى از آيات الهى بوده است و نشناختن اوصياء . خداى عز و جل در پاسخ آنها چنين مىفرمايد :\r\n","description":"","footnote":"","page_name":" 289 ","page_number":303},
  {"content":"\r\n* ( قُلْ كُلٌّ مُتَرَبِّصٌ فَتَرَبَّصُوا فَسَتَعْلَمُونَ مَنْ أَصْحابُ الصِّراطِ السَّوِيِّ وَمَنِ اهْتَدى ) * .\r\n( سوره طه آيه 135 ) بگو همه در انتظارند پس انتظار بكشيد و به زودى در يابيد كه اصحاب راه راست كيانند و كيست كه هدايت شده است . ( مفهوم آيه با توجه به آيات قبل روشن مىشود . - م ) و انتظارشان اين بود كه بگويند از حيث شناخت اوصياء در فراخى هستيم .\r\nپس اوصياء ميان بهشت و دوزخ نگاهبانان شمايند .\r\nوارد بهشت فقط آن كس شود كه اوصيا را بشناسد آنان نيز او را بشناسند و داخل دوزخ فقط آن كس شود كه اوصيا آنان را انكار كنند او نيز اوصيا را منكر باشد ، چه ، آنانند شناساى بندگان و خداى تعالى .\r\nآنگاه كه از آنان ميثاق طاعت و پيروى ميگرفت بندگان را به آنان شناساند و در كتاب خود چگونگى آنان را بيان فرمود :\r\n* ( وَعَلَى الأَعْرافِ رِجالٌ يَعْرِفُونَ كُلاًّ بِسِيماهُمْ ) * و هم الشهداء على الناس .\r\n( سوره اعراف آيه 44 ) ( و در اعراف مردمانى هستند كه همه را از نشانه هايى كه دارند مىشناسند ، آنان گواهان مردمند ) و پيمبران گواهان ايشانند كه خداوند جل جلاله از آن بندگان ميثاق طاعت گرفت . خداوند تعالى فرمايد :\r\n* ( فَكَيْفَ إِذا جِئْنا مِنْ كُلِّ أُمَّةٍ بِشَهِيدٍ وَجِئْنا بِكَ عَلى هؤُلاءِ شَهِيداً يَوْمَئِذٍ يَوَدُّ الَّذِينَ كَفَرُوا وَعَصَوُا الرَّسُولَ لَوْ تُسَوَّى بِهِمُ الأَرْضُ وَلا يَكْتُمُونَ الله حَدِيثاً ) * .\r\n( نساء - 40 - 41 ) پس چونست حالشان وقتى از هر امّت گواهى آوريم و ترا گواه آنان قرار\r\n","description":"","footnote":"","page_name":" 290 ","page_number":304},
  {"content":"\r\nدهيم . آن روز آنان كفر ورزيده و نافرمانى رسول كرده بوده‌اند آرزو مىكنند كه اى كاش با خاك زمين يكسان بودند امّا از خداوند حديثى پنهان نتوانند كرد . و خداوند به آدم ( ع ) چنين وحى فرمود كه همانا روزگار تو سرآمد و دوران پيمبرى تو سپرى گرديد و پيمانه تو لبريز شد . پس پيمبرى و ارثيه پيمبرى و نام خداى بزرگ را به پسر خود « هبة الله » ( 1 ) واگذار ، چه ، من زمين را وانگذارم مگر با نشانه اى كه شناخته شود پس پيوسته پيمبران و اوصياى آنان آن را به ارث مىبرند ، پيمبران رفتند تا امر نبوت به من واگذار شد و من آن را به وصى خود على ( ع ) وامىگذارم و او نسبت به من بمنزله هارونست نسبت بموسى . و همانا كه على ( ع ) نيز آن را بفرزندان خود به ارث مىدهد ، زنده آنان از مرده آنان ارث مىبرد پس هر كس داوطلب رفتن به بهشت باشد البته بايد « على » و اوصياى او را دوست بدارد و به ولايت آنان اقرار كند و به فضيلت آنان تسليم باشد . كه آنان بعد از من رهبران مردمند و خداوند ، ادراك و علم را به آنان عطا مىفرمايد . آنان عترت من و از خون و گوشت منند . من از دشمن آنان ، از منكر فضائل و مقامشان و از هر كس صله مرا از آنان قطع كند بدرگاه خداى تعالى شكايت خواهم برد .\r\nپس ما اهل بيت ، خاندان و شجره نبوت و كان رحمت و نزولگاه و مرجع فرشتگان و موضع رسالتيم . مثل اهل بيت من در اين امّت همانند كشتى نوح است كه هر كس در آن نشيند از مرگ برهد و هر كس از آن تخلف ورزد غرق گردد .\r\n\r\n","description":"","footnote":"\r\n( 1 ) مىگويند لقب ( شيث ) فرزند « آدم » ( ع ) ، ( هبة اللَّه ) بوده است ( م )\r\n","page_name":" 291 ","page_number":305},
  {"content":"\r\nمانند « باب حطه » ( 1 ) است در بنى اسرائيل كه هر كس داخل آن شود آمرزيده گردد پس هر درفش كه برافرازد از اهل بيت من نباشد بلكه درفش دجالى است .\r\nهمانا خداى تعالى گروهى را برگزيده است تا براى دين او بر پاى خيزند و آن را يارى كنند و خداى تعالى آنان را به كلمه اسلام ظاهر گردانيده است و واجبات قرآن مجيد و عمل بطاعت خود را در خاور و باختر جهان به آنان وحى مىكند و مىآموزد ، خداى تعالى شما را با سلام تخصيص داده است و اسلام را بشما ، تا همه كارتان براى اسلام باشد به اين جهت كه استوارترين سلامت و جامعترين كرامت است كه خداى تعالى راه هموار آن را برگزيده است و آن را وصف فرموده و اخلاقش را توصيف كرده است و چگونگى ابعاد آن را بيان داشته است و ظاهر آن را از علم و باطن آن را از حلم كه داراى شيرينى و تلخى است با يك وسيله پيوند استوار داده است . پس هر كس باطن را پاكيزه گرداند گفتنيهاى آفرينش را در وارده‌ها و صادره‌ها در همه حالاتشان بنگرد .\r\nهر كس با هوشيارى در باطن بينديشد رازهاى نهانى خويش را در مىيابد و امور مكتوم را مىبيند .\r\nپس مشاهده مىكند كه ظاهر آن جميل و شگفتى انگيز است و باطن آن ژرف و پر معنى ، شگفتىهاى آن پايان نگيرد و طرفه‌هاى آن سپرى نگردد ، مفاتيح كلام و چراغهاى تاريكىزداى در آنست .\r\nتنها كليدهاى آن است كه باب خيرات را تواند گشود و تنها\r\n\r\n","description":"","footnote":"\r\n( 1 ) باب حطَّه در سورهء بقره آيه 58 و سورهء اعراف آيه 204 به آن اشاره شده است .\r\nدر اسرائيل كه هر كس وارد آن مىشد گناهانش مىريخت و پاك مىشد .\r\n","page_name":" 292 ","page_number":306},
  {"content":"\r\nچراغهاى آن است كه تيره گىها را تواند زدود كه پيوستگى و گسستگى و بيان دو اسم بلند پايه اعظم ( اسمين عليين ) در آنست .\r\nدو نامى كه جمع شوند و جمع كنند و فقط هنگامى تاثير بخشند كه با يك ديگر باشند . وقتى نامشان برده شود فقط به اعتبار لفظ از يك ديگر جدايند حال آنكه مصداق و مفهوم آن دو يكى است .\r\nكمال هر يك به كمال آن ديگرى وابسته است . پيرامون آن ، ستارگان ( تعبير و تفسير ) قرار دارند و بر بالاى آنها ستارگانى ديگر ، تا حريم كتاب را نگهبانى كنند و از خوان گسترده نعمتش سود جويند ، در قرآن تبيان و حدود و اركان و مواضع مقادير و وزن ميزان آن ، يعنى ميزان عدل و حكم قاطع ، وجود دارد .\r\nهمانا كه نگهبانان دين تفاوت ميان شك و يقين را آشكار كرده‌اند . و حق را آورده‌اند و بنياد اسلام را بنا كرده‌اند و اساس و اركان آن را پى ريخته‌اند و براى اين كار نشانه‌ها و قرينه‌ها آورده‌اند كه كفايت خواه را بس باشد و شفاجوى را شفا بخشد ، حريم آن را حفظ كنند و از خوان گستردهء نعمتش سود جويند و آنچه را كه محترم شمرده است محترم شمارند ، و چشمه‌هاى دانش آن را گسترش دهند و اين كار را به سبب مهرى كه به خدا دارند و به سبب صدق و طاعت به درگاه او و بزرگداشت فرمان حقتعالى و براى ياد كردن او هر جا كه شايسته باشد ، كنند . همگامى آنان از سر محبت است و كاش خويش را با خوى نيكو سامان بخشند و جام رويّه به يك ديگر بپيمايند و با خوشرويى و خوشباش با يك ديگر برخورد و ديدار كنند و استوارى دانشمندان دين و اوصيا سر روى و ريا نيست و در ميانشان اثرى از غيبت وجود ندارد .\r\n","description":"","footnote":"","page_name":" 293 ","page_number":307},
  {"content":"\r\nپس اگر كسى ذرّه اى ازين خوى در نهاد داشته باشد او را زشتى در نهاد است پس خوشا آن كس كه داراى قلب سليم باشد هر كس او را رهبرى كند پيروى او كند و از هر ديو كه او را به پستى و فرو مايگى رهنمونى كند و به روى در اندازد ، دامان فرا چيند و به سراى كرامت درآيد و رهسپار راه سلامت گردد . هر كس كه در پى بينش باشد دو چشم دل داشته باشد راهنماست ، و كسى را كه پيرو حقيقت و پذيراى اطاعت باشد عبادت است ، به والاترين رهنمونىها راه نمايد و پرده‌هاى نادانى گمراه كننده و هلاكت آور را يكسو كند .\r\nو اگر كسى بيش از آنچه گفته شد از قرآن بخواهد ، بايد كه دين خويش به مهدى عرضه كند كه همانا در آستان او به روى كسى بسته نيست و راههاى آن بوسيلهء برهان و بيان امورى كه بهترين آن را برگزيده و به پند بر ما فرو خوانده است باز است .\r\nاينك نصيحت آن كس كه نصيحت كند با خضوع و حسن خشوع بپذير و از راه پذيرفتن آن پند رو بسوى آن كن ، و زان پيش كه رستاخيز بر پا شود ، از آن بر حذر باش . و السلام .\r\nبخش 157\r\nسيد امام اوحد عالم عامل فقيه كامل علامهء فاضل عابد عارف مجتهد محقق مخلص رضى الدّين ركن الاسلام و المسلمين افتخار آل طه ، جمال العارفين ، افضل السادات ، ذو الحسبين ابو القاسم على بن موسى بن جعفر بن محمد بن محمّد طاوس علوى فاطمى داودى سليمانى كه اميدوارم خداى تعالى روزگارش را پايدار\r\n","description":"","footnote":"","page_name":" 294 ","page_number":308},
  {"content":"\r\nفرمايد و دشمنش را خاكسار گرداند ، گويد : اى خواننده كه از فرزندان منى يا از دوستان من ، و بهر حال از اين كتاب آگاهى يافته اى بدان كه اين مقال آخرين مطلبى است كه به مقتضاى استخاره ، كتاب « كشف المحجة لثمرة المهجه » را به آن پايان مىدهم و اى پسرم اى محمد كه خداى جل جلاله كردار ترا بنا به رضاى خود پايان دهاد و تا باقى است ترا در حفظ و حمايت خود حفظ فرماياد .\r\nروزى كه در حضرت سيد المرسلين و خاتم النبيين ، آنجا كه با پدرت امير المؤمنين ( ع ) و اسلاف طاهرت در يك جا فراهم خواهيم بود در باره اين كتاب . از تو پرسش خواهم كرد . پس در معانى آن بارها بنگر و برادران خود را و هر كس را كه اميدوارى آن را بپذيرد و از آن سود برد ياد آورى كن تا در آن بينديشد .\r\nبخش 158\r\nنكته شگفتى آور كه به آن برخوردم اين بود كه پس از پايان دادن به اين كتاب ديدم مولاى ما على بن ابى طالب ( ع ) كه خداى جل جلاله او را بكمال درود خود مشرف فرمايد ، هنگامى كه نامه خود را به فرزند خود و خاصان و شيعيان خود با آن نصايح عالى نگاشت عمر شريفش همان بود كه پس از پايان دادن اين وصيتنامه مراست . زيرا آن بزرگوار ( ع ) وصيت خود را بمولاى ما حسن ( ع ) پس از بازگشت از ( صفين ) نوشت و نامه به خاصان را پس از واقعهء « نهروان » و كشتن « مارقين » املاء فرمود ، زان پس به « كوفه » رفت و\r\n","description":"","footnote":"","page_name":" 295 ","page_number":309},
  {"content":"\r\nمدتى كوتاه و معلوم در آنجا اقامت گزيد تا اشقى الآخرين عبد الرحمن بن ملجم عليه لعنة الله و لعنة اللاعنين آن بزرگوار ( ع ) را بقتل رسانيد ، در آن هنگام عمر شريف آن امام ( ع ) به تقريب شصت و سه سال بود ، و من وقتى اين كتاب را براى تو و برادرانت و براى آنان كه عزيزان منند نوشتم وارد سن شصت و يكم عمر در اين سراى گذرا شده بودم . اميدوارم خداى جل جلاله طول بقا عنايت فرمايد .\r\nرفع اشكال از كلام امير مؤمنان عليه السلام\r\nبخش 159\r\n\r\nدر نامه پدرت على ( ع ) به شيعيان خود ديديم كه فرموده است : « ما كان يلقى في روعى و لا عرض في رئيى ان وجد الناس الى غيرى ) ( بر خاطر من نمىگذشت كه مردم مرا رها كنند و به ديگرى روى آورند ) يعنى آن حوادث كه براى ذات مقدسش روى داد بخاطر حضرتش نگذشته بود . اين سخن با سخن ديگر او ( ع ) كه فرموده است كه پيمبر ( ص ) او را به همه رويدادهاى آينده آگاه فرموده بود منافى نيست . شايد منظور ازين سخن آن باشد كه اگر مسأله بوسيلهء سخنان رسول اكرم ( ص ) كشف نشده بود باور نمىكرد و بر خاطر هيچ كس نيز نمىگذشت كه انصار و موافقان انصار مىدانستند كه ديگران بر آن حضرت مقدم خواهند شد و به خلافت خواهند رسيد . چه ، عقل صرفا از راه عقل باور نمىكرد كه آنان حقوق كسى را پايمال كنند كه آنان را به ايمان راه نموده بود و پس از خوارى سرفرازى داده بود و از پليدى و ننگ پرستش چوب و سنگ\r\n","description":"","footnote":"","page_name":" 296 ","page_number":310},
  {"content":"\r\nپاكشان ساخته بود و از گودال دوزخ نجاتشان داده بود و بر شهرها و كشورها فرمانرواشان كرده بود و به نيكبختى دو دنياشان رسانده بود .\r\nنيز محتمل است مقام مقدس نبوى نيرنگ و تقلب توطئه گران را بيان فرموده باشد اما صورت كار را در همان روز وفات خود و توطئه سقيفه را در همان روز نفرموده باشد يا چنين نفرموده باشد كه آغاز كار از انصار خواهد بود . يا شايد منظور حضرت اين بوده باشد كه بر خاطرم نمىگذشت كه مردم به جز او به ديگرى روى آورند يعنى وجوه عرب و اعيانشان چنان اهل تقيه و مدارا باشند و بزندگى مادى چنان شيفته ، كه در سقيفه با آن چنان مردم پست و رذل در آن كار ، شتابزده همآواز گردند و متابعت آنان كنند با وجود اين كه با پيمبر گرامى ( ص ) و با اسلام قرب عهد داشتند و حقوقى از پيمبر اكرم ( ص ) بر عهده شان بود كه انكار آن نزد خردمندان ناپسند است .\r\nدر تاريخ ديده‌ام كه وقتى هرمز پادشاه ايران درگذشت فرزندى نرينه نداشت تا جانشين او گردد اما همسر او بطفلى آبستن بود . ارباب حل و عقد موافقت كردند و تاج شاهى را بر شكم همسر او قرار دادند و به مراقبت و انتظار وضع حمل بودند تا دخترى از او به دنيا آمد و هم او را بر خود پادشاه كردند .\r\nو گروهى ديگر را در تاريخ ديده‌ام كه پسر نداشتند و فقط داراى دخترى بودند و مردم از روى مهر و احسان ، آن دختر را به تخت شاهى نشاندند . نيز در تاريخ ديده‌ام كه دوستان بنى عباس با نوباوگان آنان كه كودكان نابالغ بودند از راه وفادارى با نياكان در گذشتهء آنان بيعت كردند ؛ همچنين در تاريخ خوانده‌ام و در زمان خود ديده‌ام كه مردم با فرزندان مشايخ گذشته كه در رباط يا مسجد يا\r\n","description":"","footnote":"","page_name":" 297 ","page_number":311},
  {"content":"\r\nمقامى بوده‌اند به احترام پدران ، آنان را با تجليل بجاى پدر نشانده‌اند و شرايط حقشناسى و وفادارى را با درگذشتگان بجاى آورده‌اند اگر چه آن فرزندان در صفات چنان كه بايد كامل نبوده‌اند .\r\nپس چه شد كه با « محمد » ( ص ) چنين رفتار نشد ، اين معنى را ( مهيار ) رحمه الله چه زيبا گرفته است :\r\n\r\n( ما برحت مظلمة دنياكم -\r\nحتى اضاء كوكب في هاشم\r\nبنيتم به و كنتم قبله -\r\nسرا يموت في طلوع كانم .\r\nو صار كل ملك مسالم -\r\nيقول هل من ملك مقادم )\r\n\r\n( دنياى شما پيوسته تاريك بود تا اخترش از بنى هاشم درخشيدن گرفت و به بركت آن ، نام و نشان يافتيد حال آنكه پيش از آن در كمال خوارى و بيچاره گى مىزيستيد ، و با خوارى جان مىسپرديد . و اينك در نهايت سلامت مىگويند مقامى ارجمندتر كجاست ؟ ) پيش از آن كه پيكر پاك پيمبر بزرگوار را به خاك سپارند و بر رحلت او سوگوارى بر پاى دارند ويرا رها كردند و به كار دنيا پرداختند آيا پاداش آن بزرگوار ( ص ) چنين بود ؟ و بايد حقوق احسان و مهر او را مهمل مىگذاشتند و از ياد مىبردند ؟ و پايه والاى او را ناچيز مىشمردند ؟ و حق بازماندگان عزيزش را لگد مال مىكردند ؟ .\r\nاين كردار بخاطر هيچ كس خطور نمىكرد ، با اين كه سيد كائنات ( ص ) از سوى پروردگار جهان به آن آگاهى داده بود .\r\nصلوات الله عليه و على عترته الطيبين الطاهرين و الحمد الله رب العالمين .\r\nاينك آنچه براى رضاى خداوند جهان جل جلاله در نوشتن\r\n","description":"","footnote":"","page_name":" 298 ","page_number":312},
  {"content":"\r\nاين رساله در نظر داشتم به پايان رسيد . پس آن را براى شرف قبول به استان واهب آن يعنى به حضور نايب آن حضرت ( ص ) عرضه داشتم و در عالم خواب پاسخ مقرون به قبول و تصويب دريافتم و در باره تو سفارش وعده احسان رسيد .\r\n* ( وَالْحَمْدُ لِلَّه رَبِّ الْعالَمِينَ ) * و صلى الله على سيد المرسلين محمد النبي و عترته الطاهرين .\r\nپايان\r\n\r\n","description":"","footnote":"","page_name":" 299 ","page_number":313}
  ]