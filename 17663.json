[
  {"content":"\r\n\r\nبسم الله الرحمن الرحيم\r\n\r\n","description":"","footnote":"","page_name":" 1 ","page_number":1},
  {"content":"\r\n . \r\n","description":"","footnote":"","page_name":" 2 ","page_number":2},
  {"content":"\r\n\r\nجعفر شهرى\r\nطهران قديم\r\n( جلد پنجم )\r\nانتشارات معين\r\n\r\n","description":"","footnote":"","page_name":" 3 ","page_number":3},
  {"content":"\r\n\r\nشهرى باف ، جعفر ، 1293 - 1378\r\nطهران قديم ( ج 5 ) : نوشتهء جعفر شهرى . - تهران : معين ، 1371 .\r\nدوره 964 - 5613 - 66 - x\r\nisbn جلد 5 isbn 964 - 5643 - 62 - 7\r\nفهرستنويسى براساس اطلاعات فيپا .\r\n1 . تهران - اوضاع اجتماعى - قرن 13 ق . 2 . تهران - آداب و رسوم - قرن 13 ق .\r\n3 . تهران - تاريخ - قرن 13 ق . الف . عنوان . ب . عنوان : طهران قديم .\r\n9 ش 0865 / 2079 dsr\r\n12 / 955\r\nكتابخانه ملى ايران\r\n2182 - 77 م\r\nروبروى دانشگاه تهران ، فخر رازى ، فاتحى داريان ، پلاك 29\r\nصندوق پستى 775 - 13145 / تلفن 6405992\r\nwww . moin - publisher . com\r\ninfo @ - publisher . com\r\nشهرى ، جعفر\r\nطهران قديم ( جلد پنجم )\r\nچاپ چهارم : 1383\r\nخط : استاد محمد احصائى\r\nچاپ : مهارت\r\nشمارگان : 2000 نسخه\r\nحق چاپ محفوظ است\r\nتلفن مركز پخش : 6414230 - 6961495 ( پوياى معين )\r\n\r\n","description":"","footnote":"","page_name":" 4 ","page_number":4},
  {"content":"\r\n\r\n\r\n[ جلد پنجم 
  ]\r\n\r\nفهرست\r\nآشپزى و غذاهاى طهرانى 23\r\nاصطلاحات فنى كتاب 27\r\nمقياس مواد لازم جهت مهمانىها 29\r\nپلوها و دستور پختن برنج 33 مرغ پلو / 33 شاخدار پلو / 38 آلبالو پلو / 40 كلم پلو / 43\r\nته‌چين مرغ / 45 ته‌چين مجلسى / 46 ته‌چين گوشت / 47 سبزى پلو / 48\r\nقيمه لاپلو / 50 استانبولى پلو / 51 لقمه پلو / 52 ماش پلو / 53 باقلا پلو / 54\r\nشيرين پلو / 55 ته‌چين اسفناج / 56 لوبيا پلو با لوبيا سبز / 56 لوبيا پلو با لوبياى چشم‌بلبلى / 57\r\nعدس پلو / 57 رشته پلو / 58\r\nچلوها و دستور پختن برنج 60 چلو خورش قيمه / 60 خورش قيمه سبزى / 64\r\nخورش كنگر / 65 خورش ريباس / 65 خورش نعنا جعفرى گوجه / 66\r\nخورش قيمه بادمجان / 66 خورش به و سركه شيره / 67 خورش هويج / 67\r\nخورش لوبيا سبز / 68 خورش لوبيا قرمز / 68 خورش قيمه آلو / 69\r\nخورش آلو اسفناج / 69 خورش مسمّا بادمجان / 70 خورش مسمّا كدو / 70\r\nخورش كدو حلوائى / 71 خورش فسنجان / 71 خورش كرفس / 72 خورش گلپر تازه / 72\r\nخورش شش‌انداز / 73 چلوكباب / 73 چلو كباب حسينى / 74\r\nكباب‌ها 76 كباب چنجه / 76 كباب برگ / 78 كباب كوبيده براى چلو كباب / 79\r\nكباب كوبيدهء بازارى / 80 كباب سلطانى / 82 كباب زعفرانى / 82 كباب ديگى / 83\r\n\r\n","description":"","footnote":"","page_name":" 5 ","page_number":5},
  {"content":"\r\n\r\nكباب تنورى / 84 مرغ كباب / 84 بره تنورى / 85 كباب برهء سيخى / 87\r\nكباب راستهء بره / 89 كباب جوجه / 89 كباب مرغ سيخى / 90\r\nكباب جگر ، دل و قلوه دنبلان به انواع / 90 خوراك جگر / 92 خوراك دل و قلوه / 92\r\nطاس كباب / 93\r\nكوفته‌ها 94 كوفته برنجى / 94 كوفته سماق / 96 كوفته شبت باقلا / 93\r\nكوفته كاشى / 97 كوفتهء دست به گردن / 98 كوفته ريزه / 98 كوفته شامى / 99\r\nقيمه ريزهء آبدار / 100 كوفته سرگنجشكى / 100\r\nقرمه 102 قرمه / 102 يخنى / 103\r\nآبگوشت‌ها 105 آبگوشت نخود لوبيا يا آبگوشت ساده / 105 آبگوشت نخود / 107\r\nآبگوشت لپه / 107 آبگوشت نعنا جعفرى / 108 آبگوشت غوره / 108\r\nآبگوشت كشك و بادمجان / 109 آبگوشت بُزباش / 109 آبگوشت برنج يا شله بريان / 110\r\nآبگوشت سيب / 110 آبگوشت به و سركه شيره / 111 آبگوشت كلم قمرى / 111\r\nآبگوشت گندم / 112 آبگوشت آجيل / 112 آبگوشت سير / 113\r\nغذاى بيمار 114 عصارهء گوشت / 114 نخود آب / 115 قيمه شوربا / 115\r\nآش جوجه / 116 ماهيچه سيب‌زمينى / 116 آش مرغ / 117 آش جو / 117\r\nترچلوى گشنيز / 118 ترچلوى اسفناج / 118 ترچلوى شبت / 118 فرنى / 119\r\nشيربرنج / 119 حريرهء بادام / 120 كته ماست / 120\r\nشامىها 122 كوفته شامى / 122 شامى لپه / 122 شامى گوشت / 123 شامى مرغ / 124\r\nكوكوها 125 كوكوى سبزى / 125 كوكوى لوبيا سبز / 126 كوكو سيب‌زمينى / 126\r\nكوكوى تره / 127 كوكو بادمجان / 128 كوكوى گوشت / 128\r\nنيمرو - خاگينه 130 نيمروى ساده / 130 نيمروى خرما / 130 نيمروى قرمه / 131\r\nخايه‌گينه - خاگينه / 131 خاگينه گوجه‌فرنگى / 132 تخم‌مرغ نيم‌بند / 132\r\nتخم‌مرغ و سيب‌زمينى / 132\r\nحليم‌ها 134 حليم بادمجان / 134 حليم گوشت / 135 حليم بوقلمون / 136\r\nآش‌ها 137 آش رشته / 137 آش جو / 138 آش شله قلمكار / 139\r\n\r\n","description":"","footnote":"","page_name":" 6 ","page_number":6},
  {"content":"\r\n\r\nآش ماست ، آش آبغوره / 139 آش سماق ، آش انار / 140 آش ساك / 141\r\nآش گندم / 141 آش كلم / 142\r\nبورانى 143 بورانى اسفناج / 143 نرگسى / 143\r\nدلمه‌ها 144 دلمهء برگ مو / 144 دلمهء كلم / 146 دلمهء گوجه‌فرنگى و فلفل / 147\r\nدلمه بادمجان / 148\r\nكته و دَمى 150 كته / 150 دمپخت باقلا / 150 دمى بلغور / 151 دمى ماش / 152\r\nدمى عدس / 152 دمى لوبيا چشم بلبلى / 153 دمى گوجه‌فرنگى يا پلو استانبولى / 153\r\nدمى اسفناج / 154 دمى رشته / 155\r\nغذاهاى ساخته شده از بادمجان و كدو 156 كشك بادمجان / 156 كدو سرخ‌كرده / 156\r\nبادمجان روريگى / 157 يتيمچه بادمجان / 157 قليهء كدو / 158 قليهء كدو حلوائى / 158\r\nاشكنه‌ها 159 اشكنهء شنبليله / 159 كله‌جوش ( كال‌جوش ) / 160 اشكنهء چنگال / 161\r\nغذاهاى زائو 162 كاچى / 162\r\nدهان‌گيرهء دامادها 164 حلواى آرد گندم / 164 ترحلوا / 165\r\nكله‌پاچه - سيرابى 166 كله‌پاچه / 166 سيرابى / 167\r\nغذاهاى حاضرى يا قاتق فقرا 168\r\nپس‌غذائى و تفننىها 172 يخ در بهشت / 172 لرزانك / 173 رويخى / 174\r\nهل و گلاب / 174\r\nشربت‌ها و افشره‌ها 176 شربت ساده / 176 سكنجبين / 176 شربت آلبالو / 177\r\nشربت به‌ليمو / 178 شربت بهارنارنج / 178 شربت ريباس / 179 شربت گل سرخ / 179\r\nمرباها 180 مرباى هويج / 180 مرباى به / 180 مرباى آلبالو / 181\r\nمرباى گيلاس / 181 مرباى زرشك / 181 مرباى تمشك / 182 مرباى سيب / 182\r\nمرباى انجير / 182 مرباى شاه‌توت / 183 مرباى كدو تنبل / 183\r\nترشيجات 186 ترشى هفت‌بيجار / 186 ترشى ليته / 187 ليته ترشى بى سبزى / 188\r\nترشى بادمجان / 188 ترشى بادمجان ساده / 189 سيب‌زمينى ترشى / 189\r\nخيار ترشى / 190 ترشى كلم / 190 ترشى گل‌كلم / 190 فلفل ترشى / 190\r\n\r\n","description":"","footnote":"","page_name":" 7 ","page_number":7},
  {"content":"\r\n\r\nسيرترشى / 190 ترشى هويج / 190 زال‌زالك‌ترشى / 191 گوجه‌فرنگى ترشى / 191\r\nخواص خوراكيها 193\r\nآب ( طريق استفاده و شناخت منافع و مضار آن ) / 193\r\nآب آهن ( معالج امراض : جماع ، شهوت ، احشأ و امعأ ، معده ، جراحات شكم و روده ، اسهال ، هيضه ، بواسير ، طحال ، ادرار ، مقعد ، گزيدگى سگ ، رنگ زردى ، خفقان ، جگر ، حيض ، سستى ) / 195\r\nآب خاكستر ( معالج امراض : قى و غثيان ، اسهال ، تهوع ، زخم معده ، بيمارىهاى عصبى ، فلج ) / 196\r\nآب شير ( معالج امراض : سموم روده ، جوش‌ها ، هيجان و اضطراب و ماليخوليا ، خارش ، زبان و حلق و گلو ، امور شهوانى ) / 196\r\nآب عسل ( معالج امراض : قى و غثيان ، سموم ، معده ، حيض ، جماع ، بلغم و رطوبت ، ضعف و نقاهت ) / 197\r\nآب گوشت ( معالج امراض : قلب و روح ، امور جنسى ، ضعف و سستى و پرى خون ، نقاهت و ناتوانى ) / 198\r\nآب گوگرد ( معالج امراض : پوست ، جوشها ، شپش ، مفاصل ، بادها ، طحال ، جگر ، زانو ، استخوان ، اعصاب ، جراحات معده ، چشم ، قلب ، مغز ، دماغ ، باء ، قولنج ، ماليخوليا ) / 199\r\nآب ميوه ( معالج امراض : التهاب ، طحال ، مغز ، قلب ، عفونت ، دلهره ، تشويش ، معده ، يرقان ، ضعف جگر ، تب ) / 200\r\nآلو بخارا يا گوجه برغانى ( معالج امراض : خشكى و سفتى شكم ، خارش ، سينه و سرفه ، شش ، معده ، قى ، لوزتين ، دندان ، كرم معده ، نور چشم ، تشنگى ) / 200\r\nآلوبالو - گيلاس ( معالج امراض : فشار خون ، قى و غثيان ، خون و صفرا ، خشكى مزاج ، كرم و انگل ، ضعف باء ، سنگ كليه ) / 202\r\nآهو ( معالج امراض : عصبانى ، خفقان ، ريزش مو ، آزار حشرات ، حيض و خونريزى ، شكم درد ) / 203\r\nابريشم ( معالج امراض : ثقل و گير ، معده ، احشأ ، رنگ رو ، آب‌ريزش چشم ، ضعف و خارش چشم ،\r\n\r\n","description":"","footnote":"","page_name":" 8 ","page_number":8},
  {"content":"\r\n\r\nشپش ) / 204\r\nاردك ( معالج امراض : مثانه ، خون ، صدا ، معده ، هضم ، زگيل ، خنازير ، خناق ، سينه ، لاغرى ، پيچش ، لك سفيد چشم ) / 204\r\nارده ( معالج امراض : خشكى اعضاء و اندام ، جوش و دمل ، لاغرى ، نعوظ ، سفتى عضلات ) / 206\r\nاسفناج ( معالج امراض : شش و سينه ، سل ، تب ، التهاب ، سنگ مثانه ، امراض حاره ، مفاصل ، دمل ، جوش و بثور ) / 206\r\nاسطوخودوس ( معالج امراض : دل و دماغ ، احشاء و امعاء ، سرفه و نزله ، بلغم ، معده ، شهوت ، مفاصل و نقرس ) / 208\r\nاسفند ( معالج امراض : باد معده ، بول و حيض ، بىحسى آلت ، اخلاط ، سستى عضلات و اندام ، شكم‌درد ، فلج ، فراموشى ) / 208\r\nامرود - گلابى ( معالج امراض : غلظت خون ، هيضه ، فشار خون ، قلب و معده ، سستى نزلات ) / 211\r\nانار ( معالج امراض : بدى رنگ ، يبوست ، معده و مزاج ، كبد ، قلب ، سينه ، مقعد و فرج ، خارش و حكه ) / 212\r\nانجير ( معالج امراض : ضعف اعصاب ، خشكى مزاج ، كبد و قلب ، تشنگى ، عرق ، لاغرى ، ورم ، طحال ، بواسير ، امور جنسى ) / 216\r\nانگور ( معالج امراض : جگر و طحال ، خشكى مزاج ، استسقا ، تب‌هاى عفونى ، باد شكم ، ضعف چشم ، خشكى عضلات ) / 221\r\nبابونه ( معالج امراض : مقعد ، مثانه ، طحال ، سودا ، بلغم ، تنگ نفس ، حيض ، شهوت و جماع ، عروق عضلات ) / 221\r\nبادام تلخ ( معالج امراض : ورم سينه ، تنگ‌نفس ، جگر و طحال ، دل‌پيچه ، حيض ، جوش ، بثور ، درد سر ، مستى ) / 222\r\nبادام شيرين ( معالج امراض : خشكى مزاج ، سوزش بول ، لاغرى ، خشكى سينه ، منى ، دل‌پيچه ، سرفه ، معده ) / 223\r\nبادنجان ( معالج امراض : بدبوئى زير بغل ، رطوبات ، ترشّح فرج ، بواسير ، رنگ رخسار ، عرق ، مقعد ، لك و پيس ) / 225\r\n\r\n","description":"","footnote":"","page_name":" 9 ","page_number":9},
  {"content":"\r\n\r\nباقلى ( معالج امراض : زردى رنگ ، بول و حيض ، حمل و آبستنى ، سقط جنين ، جوش و كورك ، خنازير ، ضرب‌خوردگى ) / 226\r\nباديان - رازيانه ( معالج امراض : شاش‌بند ، حيض ، جگر ، طحال ، سينه ، چشم ، نفخ و گاز ، روده ، زهرها ، گزيدگىها ، ترس و وحشت ) / 228\r\nبرف ( معالج امراض : چسبيدگى زالو ، خون دماغ ، كرم معده ، خارش ، حرارت معده . . . با طبيعت سرد و خشك ) / 229\r\nبرنج ( معالج امراض : پيچش و اسهال ، خونريزى رحم ، مثانه ، حرارت و تشنگى « زورپيچ » شكم ، باء و منى ، جراحات ) / 230\r\nبز ( معالج امراض : زخم روده ، نقرس ، جرب ، درد و ورم ، جوش‌هاى آبدار ، يرقان ، جنين ) / 231\r\nبلدرجين - كرك ( معالج امراض : امور مجامعت ، باء و منى ، صرع ، سم ، لك چشم ، لك و پيس ، خال پوست ، كندى زبان ) / 234\r\nبلوط ( معالج امراض : زخم روده ، خون‌دماغ ، اسهال كهنه ، خفقان ، حيض ، رحم ، غثيان ، سيلان منى ، جماع ، پوست . . . تقطير بول ) / 235\r\nبنفشه ( معالج امراض : عطش ، فشار خون ، قلب‌گرفتگى ، سينه‌درد و زكام ، تب‌ها ، سموم ، خشكى بينى ، دمل ، مفاصل ، اعصاب و عضلات ) / 236\r\nبه - بهى ( معالج امراض : معده ، قبل و دماغ ، اعضاء و اعصاب ، شهوت و جماع ، وسواس ، خيالات ، كسالت و بيحوصلگى ) / 238\r\nبيد ( معالج امراض : قى و اسهال ، خفقان قلب ، دل و دماغ ، سموم دندان و لثه ، خونريزى رحم ، تب‌ها ) / 242\r\nبيدمشك ( معالج امراض : قلب ، تشنگى ، رطوبت و بلغم ، خونريزى ، خون‌دماغ ، زگيل و جوش ، ورم اعضاء ، غش و جنون ) / 243\r\nپاچه ( معالج امراض : بواسير ، خشكى ، سرفه و سينه ، شقاق ، لاغرى ، شكستگى ، دل‌پيچه و اسهال ، معده ، ضعف دماغ ، خنازير ) / 244\r\nپر طيور ( معالج امراض : خون‌ريزى ، زخم‌ها ، خون‌دماغ ) / 245\r\nپسته ( معالج امراض : ضعف بدن ، گزيدگى ، سرفهء مزمن ، ضعف قلب ، خفقان قلب ، يرقان ، طحال ،\r\n\r\n","description":"","footnote":"","page_name":" 10 ","page_number":10},
  {"content":"\r\n\r\nكليه ) / 246\r\nپشم ( معالج امراض : سرفه ، سينه‌درد ، زخم دهان ، دردهاى دست و پا ، نقرس ، مقعد ، ورم ) / 247\r\nپنبه ( معالج امراض : قلب‌گرفتگى ، سكر و مستى ، فكر و خيال ، وسواس ، حكه و خارش ، اسهال ، خلط سينه ) / 248\r\nپنير ( معالج امراض : لك و پيس ، دمل ، خارش تن و فرج ، تب دق ، سودا ، وسواس و خيالات ) / 249\r\nپنيرك - ياخير - ياخيرى ( معالج امراض : روده و معده ، بول ، صدا ، طحال ، يرقان ، درد پشت ، ورم ، شكستگى ) / 251\r\nپنير مايه ( معالج امراض : خون‌دماغ ، اسهال ، خونريزى معده ، درد شكم ، پوست ) / 252\r\nپوست ( معالج امراض : شكستگى ، درد و ورم اعضاء ، زهر و نيش گزنده ، خشكى و خارش ، سرسام ، زخم سرطان ، تب‌ها ) / 253\r\nپونه ( معالج امراض : طفل مردهء در شكم ، حيض ، سينه و معده ، گزيدگى ، يرقان ، باد ، استسقا ، قى و غثيان ، درد و الم ، بدرنگى پوست ، خارش ) / 254\r\nپياز ( معالج امراض : معده ، بول و حيض ، شهوت و غضب ، سموم ، اخلاط لزج ، يرقان ، طحال ، هضم ، جوش و كورك ، آب‌ريزش چشم ) / 255\r\nپيه ( معالج امراض : مفاصل ، جراحات ، موريختگى ، نور چشم ، زبرى و خراش ) / 257\r\nتخم كنگر ( معالج امراض : ضعف و لاغرى ، خشكى و خشونت ، سوزش بول ، حلق و مرى ، ضعف مقاربت ، زخم و جراحات ) / 258\r\nتخم‌مرغ ( معالج امراض : شهوت و باء ، جراحات ، معده و روده ، مثانه ، خونريزى داخلى ، زكام و سينه‌درد ، ضعف ، اسهال ، مقعد و بواسير ، لك و بدرنگى پوست ) / 258\r\nترب ( معالج امراض : باد و گاز ، بدى رنگ رخسار ، ريزش مو ، روده و معده ، سفتى و سنگينى مزاج ، گزيدگى حشرات ، سنگ مثانه ) / 261\r\nترخون ( معالج امراض : معده و روده ، خلط و ليزابه ، باء ، سينه ، بوى دهان ) / 263\r\nتره ( معالج امراض : بواسير ، درد سينه ، قولنج ، ليزابه رحم ، جوش و خارش ، گزيدگى ، درد گوش ، خون‌دماغ ) / 264\r\n\r\n","description":"","footnote":"","page_name":" 11 ","page_number":11},
  {"content":"\r\n\r\nتره‌تيزك ( معالج امراض : امور جنسى ، زخم و جراحات ، جگر و طحال ، تركيدگى و خشكى ناخن ، شهوت و منى ، گير و ثقل ) / 267\r\nترياك ( معالج امراض : عفونت ، اسهال ، زخم معده و روده ، سرفه ، تنگ‌نفس ، زكام و نزله ، شهوت و غضب ، دردها ) / 268\r\nتمرهندى ( معالج امراض : اخلاط سينه ، تب و عطش ، سوزش و خشكى ، دل‌گرفتگى ، سستى عضلات ، دمل ) / 269\r\nتنباكو ( دانستنيهائى دربارهء توتون و تنباكو ، شناخت تب و سلامتى ، منافع و مضار ) / 270\r\nثعلب ( معالج امراض : سردى مزاج ، اعصاب ، منى ، موى سر ، فلج و لقوه ، جماع ، حمل ) / 271\r\nجعفرى ( معالج امراض : ادرار و حيض ، باء ، هضم ، عطش ، چشم‌درد ، سردرد ، جوش و كورك ، ضعف باء ، زكام ) / 272\r\nجگر - كبد ( معالج امراض : پوست ، درد جگر ، زخم امعاء ) / 273\r\nجو ( معالج امراض : فشار خون ، تشنگى ، التهاب ، قى ، خارش ، تب ، سل ، دق ، سرفه ، اسهال ) / 273\r\nچاى ( معالج امراض : ضعف هاضمه ، درد بواسير ، كم‌خونى ، شناخت بيمارى ) / 275\r\nچنار ( معالج امراض : پوست و ورم زانو ، ورم چشم ، درد دندان ، جاى نيش ، لك و پيس ، خشكى ، خون‌دماغ ) / 276\r\nحصير ( معالج امراض : كرم معده ، بيحسى عضو ، زگيل ، كزاز ) / 277\r\nحنا ( معالج امراض : كجى ناخن ، جذام ، يرقان ، طحال ، سنگ كليه و مثانه ، آبله ، جرب ، مقعد و فرج ، باد فتق ، درد شقيقه ) / 278\r\nخاك ( معالج امراض : قلب و روح ، ورمها ، كچلى ، ترس و التهاب ، خفقان ، گير و بستگى شكم ، خشكى پوست ) / 280\r\nخارخسك ( معالج امراض : ضعف باء ، درد مثانه ، سنگ كليه ، فلج و لقوه ، كرم ، يبوست ، زخم و جوش ، دهان و دندان ) / 281\r\nخاكشى - خاكشير ( معالج امراض : هاضمه ، نعوظ ، حصبه ، خارش ، بدى رنگ پوست ، گرفتگى صدا ، سموم ، جراحت سينه ، نقرس ) / 282\r\n\r\n","description":"","footnote":"","page_name":" 12 ","page_number":12},
  {"content":"\r\n\r\nخربزه ( معالج امراض : بول و شير و عرق ، پوست ، هضم ، چشم ، نزله ، سنگ كليه ، غثيان ، جوش‌ها ، نعوظ ، مثانه ) / 284\r\nخردل ( معالج امراض : رطوبات ، گير و سده ، امراض دماغ ، سنگ كليه ، جگر و طحال ، خشكى ، مفاصل ، موى ريخته ) / 285\r\nخرفه ( معالج امراض : تشنگى ، خون‌ريزى ، قى ، ورم ، سردرد ، سوختگى ، زخم سر ، بىحسى ، درد چشم ، جرب و حكه ، روده ، زگيل ) / 288\r\nخرما ( معالج امراض : درد كمر ، تب ، سنگ كليه ، اسهال ، چاقى ، تقويت باء ) / 289\r\nخشخاش ( معالج امراض : ضعف جگر ، مثانه ، كليه ، منى ، بيخوابى ، لاغرى ، اسهال كهنه ، سرفه ، سينه‌درد ، التهاب ، باد سرخ ) / 290\r\nخطمى ( معالج امراض : روده ، مقعد ، قولنج ، اسهال ، خونريزى ، سرفه ، زخم ، خنازير ، كزاز ، دمل ، ورم ، مفاصل ، هوام و حشرات ) / 292\r\nخمير ترش ( معالج امراض : جلاى پوست ، دمل ، خمارى ، تشنگى ، تب و التهاب ، اسهال ، هاضمه ، باء ) / 294\r\nخيار ( معالج امراض : ناراحتى روده ، خون و صفرا ، يرقان ، تب ، درد سر ، سخت‌زائى ، هم و غم ، شش و روده ) / 295\r\nخيار چنبر ( معالج امراض : نفخ و باد شكم ، گير معده ، بول بسته ، التهاب ، درد معده و روده ، كليه و مثانه ) / 297\r\nدارچين ( معالج امراض : عفونت ، باصره ، نزله ، سرفه ، عطش ، قلب ، ترس ، هاضمه ، ماليخوليا ، مغز و كبد ) / 298\r\nدل - دل گوسفند ( معالج امراض : شبكورى ، سستى عضلات ، دل و مغز ، شكم و امعاء ) / 300\r\nدنبه ( معالج امراض : اعصاب و عضلات ، خشك و كوفتگى ، هضم و اشتها ، جهيدن اعضا ) / 301\r\nدوغ ( معالج امراض : فشار خون ، زهر و سم ، معده ، اسهال ، تب دق ، تشنگى ، غش و ضعف ) / 301\r\nرز - درخت انگور ( معالج امراض : بىاشتهائى ، تنگ‌نفس ، قى و غثيان ، خفقان قلب ، زخم روده ، التهاب ، بواسير ، اعصاب ) / 302\r\nروغن خوردن - روغن حيوانى ( معالج امراض : سم خورده ، خشكى پوست ، حلق و گلو ، سرفه ،\r\n\r\n","description":"","footnote":"","page_name":" 13 ","page_number":13},
  {"content":"\r\n\r\nطحال ، كليه ، شاش‌بند ، دل‌پيچه ، اسهال ) / 304\r\nروناس ( معالج امراض : حيض و شير و عرق ، سقط جنين ، سستى اعضاء ، درد و رك ، عرق النساء ، كبد و طحال ) / 306\r\nريباس ( معالج امراض : جگر و احشاء ، قى و غثيان ، خون و صفرا ، مستى و خمار ، خفقان ، ترس و دلهره ، ماليخوليا ، اسهال ) / 307\r\nريحان ( معالج امراض : دل و دماغ ، معده ، جماع ، نعوظ ، حيض ، عرق ، عطسه ، ورم ، قلب ، غش ، سنگ مثانه ) / 308\r\nزاج ( معالج امراض : ورمهاى سفت شده ، جرب و سودا ، خارش فرج و مقعد ، جراحات و عفونت ، خونريزى ، خون‌دماغ ) / 309\r\nزردآلو ( معالج امراض : كرم و قبض شكم ، التهاب ، خون و صفرا ، تب گرم ، برص و لك و پيس ، سنگ كليه ) / 311\r\nزردچوبه ( معالج امراض : يرقان ، استسقا ، خارش و زخم ، نور چشم ، درد دندان ) / 312\r\nزرشك ( معالج امراض : قلب و جگر ، معده ، هضم ، احشاء و امعاء ، ورمها ، ضعف اشتها ، قبض و بستگى ، خفقان قلب ، غثيان ) / 313\r\nزعفران ( معالج امراض : بيهوشى و كم‌حواسى ، عفونت ، بستگى بول ، شهوت و جماع ، ثقل و گير ، طحال و جگر ، زايمان ، سنگ كليه ، رحم و مقعد ، آب‌ريزش ) / 314\r\nزفت ( معالج امراض : خون‌مردگى ، ضرب‌ديدگى ، سينه و حلق ، لك ناخن ، لك و پيس ، شقاق و ترك ، مقعد و فرج ، زالو ، جراحت دهان ) / 316\r\nزنجبيل ( معالج امراض : ذهن و حافظه ، بادها ، معده ، جگر ، حلق و دماغ ، لقوه ، مفاصل ، تقطير بول ، يرقان ، اسهال ) / 318\r\nزيتون ( معالج امراض : لاغرى ، بيخوابى ، شوره سر ، سوختگى ، لك ناخن ، سينه و شش ، امور جنسى ، سفليس ) / 319\r\nزيره ( معالج امراض : نفخ و گاز ، آروغ ، شكم‌درد ، گل و ذغال خوردن ، طحال ، تنگ نفس ) / 323\r\nسبوس گندم - سبوس ( معالج امراض : سرفه ، خشكى سينه ، درد پستان ، ورم ، گزيدگى مار و عقرب ، مفاصل ، زكام ، شپش ) / 324\r\n\r\n","description":"","footnote":"","page_name":" 14 ","page_number":14},
  {"content":"\r\n\r\nسپستان ( معالج امراض : سينه و حلق ، سرفه خشك ، عطش ، سوزش بول ، خشكى حلق ، گرفتگى صدا ، زخم روده ، تب‌ها ، دمل ) / 325\r\nسدر ( معالج امراض : زخم روده و معده ، خونريزى داخل ، استسقا ، سپرز ، ريزش مو ، اعصاب ، عضلات ، ورم‌ها ) / 326\r\nسركه ( معالج امراض : درد اعضاء ، اخلاط مضر ، هضم ، اشتها ، طحال ، صفرا ، تنگى نفس ، سموم ، انعقاد خون ) / 327\r\nسرو ( معالج امراض : شاش‌بند ، مثانه ، جراحات ، رطوبات ، لك و پيس ، لك ناخن ) / 331\r\nسريش ( معالج امراض : بادها ، باء ، مقعد ، سنگ كليه ، حيض ، جراحات ، درد پهلو ، سفتى و يبوست مزاج ) / 332\r\nسريشم ( ژله ) ( معالج امراض : خونريزى سينه ، ورم زخم ، خارش و خشكى ، زبرى پوست ، برص و لك و پيس ) / 334\r\nسعد ( معالج امراض : عرق عفونت ، سنگ كليه ، زهر و نيش ، قلب و خفقان ، صداع ، هاضمه ، سردرد ، بواسير ، مقعد ) / 335\r\nسقز ( معالج امراض : جراحات باطنى ، خشكى پوست ، شكستگى و ضرب‌ديدگى ، خفقان ، سرفه ، كجى ناخن ، مقعد و فرج ) / 336\r\nسماق ( معالج امراض : اسهال كهنه ، معده و شكم ، امعاء و احشاء ، خونريزى داخلى و خارج ، لثه و دندان ، جوش و خارش ، چرك گوش ) / 338\r\nسمنو ( معالج امراض : كم‌خونى ، لاغرى ، ماليخوليا ، سرفه خشك ، درد سينه ، تبهاى مخلوط ) / 339\r\nسنبل طيب ( معالج امراض : بول و حيض ، بواسير ، معده ، نفخ و باد ، اشتها ، غثيان ، خفقان ، قرمزى چشم ) / 340\r\nسنجد ( معالج امراض : صفرا ، استسقا ، فلج ، كزاز ، درد مفاصل ، سستى اعضاء ، ريزش و سستى مو ، معده ) / 341\r\nسياه دانه - شونير ( معالج امراض : خلط سينه ، قولنج و شكم‌درد ، درد سينه ، سرفه ، قى ، استسقا ، يرقان ، زردى ، طحال ، بدرنگى پوست ) / 342\r\nسيب ( معالج امراض : قلب و دماغ ، خفقان ، تنگ نفس ، غش و ضعف ، عطش ، سرفه\r\n\r\n","description":"","footnote":"","page_name":" 15 ","page_number":15},
  {"content":"\r\n\r\nخشك ) / 345\r\nسير ( معالج امراض : حيض و عرق ، مفاصل ، خون ، باد و گاز ، درد پهلو ، شهوت و جماع ، تبهاى كهنه ، زخم معده ، درد مقعد ) / 347\r\nشاهتره ( معالج امراض : خون و صفرا ، معده ، تب كهنه ، غثيان ، خلط و كثافت ، حكه و خارش ، پوست ، يرقان ، دهان و زبان ، گزيدگى ) / 349\r\nشاهدانه - بنگ ( معالج امراض : فكر و حواس ، كندى ذهن و حماقت ، كسالت و خستگى ، درد گوش ، ورم ) / 350\r\nشبت ( شويد ) ( معالج امراض : هاضمه ، بلغم ، سكسكه ، حيض ، شير ، دستگاه تناسل ، آلت و رحم ، نفخ شكم ) / 351\r\nشبدر ( معالج امراض : خشكى و يبوست مزاج ، سموم ، استسقا ، مثانه ، جراحات ، درد مفاصل ، اسهال ، معده و پهلو ) / 353\r\nشتر ( معالج امراض : امور جنسى ، سرفه و زكام ، جگر و طحال ، عضلات ، فلج ، جوش و جراحات ، لك و پيس ، خون‌دماغ ) / 354\r\nشراب ( معالج امراض : بدبوئى ، سردرد ، هضم ، عصب ، وحشت و هراس ، اعصاب ، زخم روده ، تب ، ضعف مزاج ) / 356\r\nشش - جگر سفيد ( معالج امراض : ورم چشم ، لك چشم ، ورم پا ، زگيل ، ناراحتى پوست ) / 359\r\nشقاقل ( معالج امراض : نفخ و باد معده ، پشت و كمر ، مثانه ، روح ) / 360\r\nشكر ( معالج امراض : سرفه ، سينه‌درد ، التهاب معده ، باد و نفخ شكم ، خون و مثانه ) / 360\r\nشكرتغار ( معالج امراض : خشكى مزاج ، درد سينه ، حلق و گلو ، سرفه ، صدا و آواز ) / 361\r\nشلغم ( معالج امراض : شهوت و جماع ، سنگ كليه ، طحال ، شاش‌بند ، احشاء و امعاء ، نقرس ، شقاق ) / 362\r\nشمشاد ( معالج امراض : مفاصل ، مقعد ، معده ، آب‌ريزش دهان ، لك و پيس ، بدرنگى پوست ، دل و دماغ ، احشاء ) / 362\r\nشنبليله ( معالج امراض : ضعف قواى جنسى ، حيض ، درد سينه ، سرفه ، بواسير ، تنگ‌نفس ، جنين و رحم ) / 363\r\n\r\n","description":"","footnote":"","page_name":" 16 ","page_number":16},
  {"content":"\r\n\r\nشير ( معالج امراض : بستگى شكم ، اسهال ، هضم ، فكر و دماغ ، خشكى ، حكه و خارش ، جذام ، تب ، سل و ريه ) / 366\r\nشيرخشت ( معالج امراض : كام و دهان ، خشكى مزاج ، سرفه و تب ، خشكى پوست ، كبد ، معده ) / 368\r\nشيره ( معالج امراض : سينه و شش ، خشكى مزاج ، حصبه و آبله ، صفرا ) / 369\r\nصابون ( معالج امراض : جوش و كورك ، حيض ، دمل ، درد زانو ، عرق النساء ، درد مفاصل مزمن ، زخم سر ، بستگى شكم و قولنج ) / 370\r\nصدف ( معالج امراض : سنگ كليه ، شاش‌بند ، لك و پيس ، كرم معده ، خلط فاسد ، زهر رتيل و سموم ، تنگ‌نفس ) / 371\r\nطباشير ( معالج امراض : اسهال خونى ، خفقان قلب ، ضعف و غش ، تب‌هاى تند ، دانه‌ها و جوش و بثور ، ترس و التهاب ) / 372\r\nظنيان ( معالج امراض : سردرد ، درد شقيقه ، تنگ‌نفس ، فلج و لقوه ، سستى و ضعف ، حيض ) / 372\r\nعدس ( معالج امراض : تب ، نفخ ، خناق ، جراحات ، معده ، سرفه و درد سينه ، ترك مقعد و فرج ، ورم پستان ) / 374\r\nعسل ( معالج امراض : اخلاط لزج ، نفخ شكم ، سردرد ، درد ورم ، سرفه ، جماع و نعوظ ، فلج و لقوه ) / 375\r\nعناب ( معالج امراض : اخلاط ، سينه و حلق ، فشار خون ، كليه و مثانه ، جگر ، مقعد ، سوزش و خارش ، خوره ، شكستگى ) / 378\r\nعود ( معالج امراض : ضعف معده ، گير و بستگى اندرون ، اعصاب ، احشاء و امعاء ، بول ، هضم ، تنگ‌نفس ، خفقان ) / 379\r\nغوره ( معالج امراض : حرارت ، فشار خون ، صفرا و بلغم ، خستگى ، بدبوئى دهان ، دانه‌هاى خارش‌دار ، التهاب ، اسهال ) / 380\r\nفلفل ( معالج امراض : بدى هضم ، پوست ، احشاء ، باد روده و شكم ، باء و خون ، تقطير بول ، عصبانيت ، ضعف اعصاب ) / 382\r\nفندق ( معالج امراض : مغز و فكر ، نعوظ ، سينه ، طپش قلب ، ترس و هول ، لاغرى ، رنگ مو ، اسهال\r\n\r\n","description":"","footnote":"","page_name":" 17 ","page_number":17},
  {"content":"\r\n\r\nجگر ، سرفه ، ) / 384\r\nقارچ ( معالج امراض : ضعف چشم ، اسهال ، دل‌پيچه ، درد روده ، ورم بيضه ، برآمدگى ناف ، نطفه ، فلج و سكته ) / 385\r\nقرقاول ( معالج امراض : فهم و فكر ، وسواس و خيالات ، آب‌ريزش چشم ، زخم و جراحات ، لك و پيس ، بدرنگى حامله ، كمى حافظه و فراموشى ) 387\r\nقند - نبات - شكر - نيشكر ( معالج امراض : سينه و شش ، پوست ، سرفه ، لاغرى و خشكى ، يبوست ، ديد چشم ، جوش و دانه ، زكام ) / 387\r\nقهوه ( معالج امراض : حصبه ، خارش ، صفرا ، فشار خون ، ضعف معده ، اسهال ) / 389\r\nكاج ( معالج امراض : دل‌پيچه ، اسهال ، ضرب‌ديدگى ، خون‌دماغ ، زخمهاى بد ، جوش و زخم كچلى ، رحم و مقعد ، بول و حيض ) / 390\r\nكاسنى ( معالج امراض : خون و تشنگى ، گير و سده ، مجراى بول ، يرقان ، ثقل مزاج ، عفونت و رطوبت ) / 392\r\nكافور ( معالج امراض : خون‌دماغ ، التهاب ، زخم ريه ، غصه و دق ، اسهال ، خونريزى داخلى ) / 394\r\nكاه ( معالج امراض : سرمازدگى ، ورم ، سستى ، پوست ، زخم ساق ، دمل و دماغ و فكر ، غش ) / 395\r\nكاهو ( معالج امراض : حيض ، نور چشم ، برص و لك و پيس ، گزندگان ، خمار و مستى ، اعصاب و اندام ، ماليخوليا ) / 396\r\nكباب ( معالج امراض : ضعف بدن ، ضعف فكر و مغز ، ضعف معده ) / 397\r\nكبوتر ( معالج امراض : پشت و منى ، فلج و لقوه ، رعشه و سستى ، ورم شكم ، جراحت سر ، جوش و خارش ، درد پهلو ، مفاصل ) / 398\r\nكتيرا ( معالج امراض : چشم‌درد ، سينه و شش ، ورمهاى داخلى ، خونريزى ، سرفه و خشكى گلو ، روده ، كليه و مثانه ) / 401\r\nكدو ( معالج امراض : جنون و خيالات ، عرق و بول ، تشنگى ، زيادى خون ، صفرا ، روده و كليه ، سرفه ، خشكى مزاج ) / 402\r\nكرچك ( معالج امراض : ثقل و گير معده ، عروق و اعضاء ، حيض ، سردى ، نقرس ، مفاصل ، باد سرخ ، ورم چشم ) / 404\r\n\r\n","description":"","footnote":"","page_name":" 18 ","page_number":18},
  {"content":"\r\n\r\nكشك ( معالج امراض : ريزش مو ، مقعد ، بواسير ، كزاز ، خون‌دماغ ) / 406\r\nكرفس ( معالج امراض : حيض و جنين ، جماع ، لاغرى ، گيرهاى شكم ، باء و منى ، حصبه ، درد و رگ ، تب و لرز ) / 407\r\nكلم قمرى يا قنبيط ( معالج امراض : سستى عمل مقاربت ، ضعف دماغ ، درد مفاصل ، سرفه مزمن ، درد كمر و زانو ) / 409\r\nكله ( معالج امراض : جماع ، لاغرى ، كليه و مثانه ، جنون ، دردسر ، پوست ، معده و هاضمه ، بيخوابى ) / 409\r\nكنجد ( معالج امراض : سينه و صدا ، نفخ و ثقل ، معده ، كليه ، بواسير ، سوختگى ، عصب ، موى سر ، جوش و كورك ) / 410\r\nكندر ( معالج امراض : هاضمه و معده ، خون‌دماغ ، روح ، قى ، دل‌پيچه ، بوى بد بينى ، باد سرخ ) / 413\r\nكنگر ( معالج امراض : بول و حيض ، سنگ مثانه ، سموم ، تب‌ها ، خون‌دماغ ، ضعف معده ، استسقا ، عطش دائم ) / 415\r\nگاو ( معالج امراض : يرقان و زردى ، ادرار ، خون بينى ، دردها ، زخم‌ها ، كرم‌كدو ، شهوت و باء ، طحال ، سفليس ، گزيدگى ) / 416\r\nگردو ( معالج امراض : خشكى مزاج ، سرفه ، سستى طفل ، فلج ، ورم پستان ، گزيدگى و جراحات ، حيض و خونريزى ) / 418\r\nگشنيز ( معالج امراض : بىاشتهايى ، تشنگى ، معده ، كرم معده ، سخت‌زائى ، چشم‌درد ، جوش و سوزش ) / 422\r\nگل سرخ - گلاب ( معالج امراض : درد گوش و سر و چشم ، خفقان ، صفرا و بلغم ، غش ، رحم و مقعد ، لثه و دندان ) / 424\r\nگل شب‌بو ( معالج امراض : آروغ ، حيض ، جنين ، لك چشم ، طحال ، ورم مفاصل ، شقاق ، مقعد ، سردرد ) / 427\r\nگل گاو زبان ( معالج امراض : ضعف روح و قلب ، التهاب ، ذات الجنب ، سرفه ، تنگ‌نفس ، خفقان ، سودا ) / 428\r\n\r\n","description":"","footnote":"","page_name":" 19 ","page_number":19},
  {"content":"\r\n\r\nگل نيلوفر ( معالج امراض : تب گرم ، حرارت و تشنگى ، خشكى دماغ ، خشكى سينه ، سرفه ، حار ، قلب و دماغ ، زخم روده ) / 429\r\nگنجشك ( معالج امراض : ضعف باء ، لاغرى ، لك چشم ، ماه‌گرفتگى ، زگيل ، درد گوش ) / 430\r\nگندم ( معالج امراض : لاغرى ، عروق و احشاء ، خونريزى ، خشكى سينه ، دمل ، جوش و بثور ، نفخ شكم و روده ، ورم عضلات ) / 431\r\nگورخر ( معالج امراض : غلظت و چربى خون ، درد مفاصل ، لك و پيس ، ريختگى مو ، سنگ مثانه ، امور شهوانى ، صرع و سردرد ) / 433\r\nگوسفند ( معالج امراض : پشت و كمر ، دل و جگر ، غش و ضعف ، سستى ، لاغرى ، آزار پوست ، خارش و سوزش ) / 434\r\nلاك ( معالج امراض : جگر ، احشاء ، چاقى ، يرقان ، خفقان ، كليه ، كمر ، تنگ نفس ، سرفه ) / 435\r\nلوبيا ( معالج امراض : لاغرى ، حيض ، كليه و كمر ، شير و بول ) / 436\r\nليمو ( معالج امراض : كم‌اشتهائى ، خون شكم ، آروغ ، سموم ، صفرا و التهاب ، تب گرم ، جگر و معده ) / 436\r\nمازو ( معالج امراض : حيض و اسهال ، درد مقعد ، باد سرخ ، عرق و خونريزى و جراحت ، جوش و خارش ) / 438\r\nماست - آغوز ( معالج امراض : ضعف جماع ، بستگى شكم ، هضم ، لاغرى ، سكسكه ، سنگ كليه ) / 440\r\nماش ( معالج امراض : اعصاب ، هيضه و شكم روش ، كليه ، ضعف چشم ، خارش ) / 440\r\nمرباى كدو ( معالج امراض : كم‌خونى ، سرگيجه ، درد سينه ، سرفه ، ضعف معده ، سوزش بول ، ماليخوليا و جنون ) / 441\r\nمرزه ( معالج امراض : بىاشتهائى ، فكر و مغز ، عفونت معده ، قولنج ، درد شكم ، درد سينه ، سرفه ، تنگ نفس ، درد دندان ، گلودرد ) / 442\r\nمرغ و خروس ( معالج امراض : يبوست ، قولنج ، تب ، درد شكم ، نفخ معده ، نقاهت ، رنگ رو ، لاغرى ، فكر و فهم ) / 444\r\nمشك ( معالج امراض : ضعف فكر و حواس ، قبض و بستگى ، اسهال ، ضعف قلب ، سموم ، خفقان ،\r\n\r\n","description":"","footnote":"","page_name":" 20 ","page_number":20},
  {"content":"\r\n\r\nماليخوليا ) / 446\r\nمورد ( معالج امراض : خون‌بينى ، خونريزى ، عرق ، حيض ، بواسير ، سموم ، زهر عقرب و رتيل ، جراحت چشم ، درد ورم ، ورم بيضه ) / 448\r\nموم ( معالج امراض : صدا ، سينه ، سرفه ، خشكى و زبرى ، چرك و دمل ، زخم حربه ، تب و با ، زخم روده ) / 450\r\nموميائى ( معالج امراض : قلب و دماغ ، رطوبات ، رعشه و لقوه ، جماع و باء ، درد معده ، سنگينى رحم ، جراحت مثانه ) / 451\r\nمويز ( معالج امراض : معده و روده ، پوست ، جماع ، جگر ، پشت و كليه ، مثانه ، شاش‌بند ، سرفه و سينه ) / 453\r\nنارگيل ( معالج امراض : بستگى بول ، درد مفاصل ، بدبوئى دهان ، جنون و ماليخوليا ، باء و جماع ، غش و غثيان ) / 455\r\nنارون ( معالج امراض : دندان و لثه ، اسهال ، يبوست ، جراحات ، جوش‌ها ، ورم گوش ، تاريكى چشم ، كرى ، غلظت خون ) / 457\r\nنخود ( معالج امراض : سستى جماع ، بول و حيض ، عرق و خون ، لاغرى ، شير و منى ، معده و امعاء ، گير معده ، درد سينه و شش ) / 458\r\nنرگس ( معالج امراض : پوست ، قى ، جنين ، عصب پاره شده ، دردهاى مزمن ، تيغ و سوزن رفتگى ، مفاصل و نقرس ) / 459\r\nنشاسته ( معالج امراض : ضعف معده ، اسهال خونى و ساده ، خشكى سينه ، درد سر ، سينه ، سل ، حيض ، بواسير ، زخم روده ) / 461\r\nنعناع ( معالج امراض : دل و دماغ ، هاضمه ، معده ، آروغ ، خونريزى ، قى و غثيان ، هيضه ، سكسكه ) / 462\r\nنمك ( معالج امراض : ثقل مزاج ، بلغم و سودا ، كرم و انگل ، فساد ، طعم ، جذام و خوره ، ترياك و سموم ، گزيدگى ) / 463\r\nنى ( معالج امراض : باد سرخ ، گير و بستگى ، خارش و سوزش ، زخم و چرك ، خونريزى لثه ، ريزش مو ، تب گرم ) / 466\r\n\r\n","description":"","footnote":"","page_name":" 21 ","page_number":21},
  {"content":"\r\n\r\nوسمه ( معالج امراض : درد بيضه ، زكام ، سگ‌گزيدگى ، زخمها ، بواسير ، مقعد ) / 467\r\nهل ( معالج امراض : بدى پوست ، بدبوئى عرق ، عطسه ، ماليخوليا ، غش و صرع ) / 468\r\nهندوانه ( معالج امراض : صفرا ، جگر ، ادرار ، صفرا و بلغم ، خارش ، هاضمه ، سرسام ، امراض حار ، وسواس ، لك پوست ) / 468\r\nهويج - زردك ( معالج امراض : سينه‌درد و سرفه ، سنگ كليه ، هاضمه ، امور مجامعت ، جگر و معده ، زخم خوره ، حمل و آبستنى ) / 469\r\nياس - ياسمين ( معالج امراض : گير و بستگى شكم ، سودا و بلغم ، زرداب ، گاز و باد ، ضعف جماع ، گرفتگى ، سردى و رطوبت ) / 471\r\nيونجه ( معالج امراض : باد و نفخ ، رعشه ، خون ، اورام ، منى ، حيض ، سينه ، لقوه ) / 472\r\nدستوراتى در جهت حفظ سلامت 475\r\nدستوراتى از طب قديم ( غرض از علم طب ، دستور معالجه ، طبايع اخلاط چهارگانه ، علامت غلبه اخلاط از طريق رنگ ، همچنين شناخت اخلاط از طريق بول ، اعضاى رئيسه ، موارد اجتناب ، شناخت خوردنىهاى گرم و سرد ، علاج گرمى و سردى ، معالجات مقدماتى ، علاج سستى كمر ، مضرات رفتن در آب سرد ، علاج زخم و جراحت ، فوايد ريحان ، فوايد سماق ، خاصيت آب برگ سرو و سركه ، موارد ضرر و زيان در بدن ، تقويت باء ، فوايد خرچنگ ، فايدهء باقلا ، فايدهء گچ و سركه ، فايدهء آب انار شيرين ، منافع سپستان ، فوايد شلغم ، نفع و ضرر پرهيز ، نشان سلامت بدن ، فوايد زنجبيل ، خاصيت حجامت ساق پا و پس سر ، فوايد ترب ، فوايد پياز ، فوايد شربت زرشك ، فوايد ماهى ، فوايد مازو براى زنان ، مضرت جماع ، فايدهء مرباى عسلى ، مضرات خوراكىهائى كه با هم خورده شوند ، فايدهء شربت بالنگو ، فايدهء آب گوگرد ، منافع سنبل طيب ، فايدهء شير و خرما ، فايدهء سفيدهء تخم‌مرغ ، فايدهء دارچين براى زنان ، فوايد سير ، مضرات بىخوابى ، ضرر خوردن آب ؟ ، مضرات افراط در جماع ، فوايد گشنيز و بنفشه و گل سرخ ، فوايد باديان ، فوايد كنجد ، فايدهء تخم مورد ، خواص حنا ، فوايد آب آهن ، فوايد مغز گردو ، فايدهء فندق ، فوايد نخود ، خواص شلغم ، فايدهء مورد ، خاصيت حنا ، فايدهء سنكنجبين با آرد باقلا ) / 492 - 477\r\nدر حفظ صحت 492\r\n\r\n","description":"","footnote":"","page_name":" 22 ","page_number":22},
  {"content":"\r\n\r\n\r\nآشپزى و غذاهاى طهرانى\r\nاز آنجا كه اين كتاب دربارهء آشپزى قديم طهران صحبت مىكند مطلب شروعى آن را هم از گفته خود طهرانىهاى قديم ميآوريم كه ميگفتند : خوشبختى هر زن در خانهء شوهر اول به آئينه و دوم به ديگ بسته است ، و اين واقعيتى است مسلم كه خانم‌هاى فاقد آشنائى با ديگ و آشپزى كمتر توانسته‌اند از حلاوت مستمر زندگى زناشوئى برخوردار بوده شيرينى اول تا به آخر حفظ بكنند ، و شايد فلسفهء آن هم كه در جهازكشىها اول آئينه و آخر ديگ و ديگور را حمل ميكردند همين بوده كه ميخواسته حالى بكنند براى هر عروس كه به خانه شوهر ميرود پس از زيبائى صورت و حسن خلق و حسن رفتار ، هنر ادارهء شكم شوهر ، اول شرط مىباشد و آن ميسر نميشود مگر با اطلاع از آشپزى و داشتن دستپخت خوب و اينكه چگونه بتواند از راه غذا دل شوهر بدست آورد .\r\nاز آنجا كه روشن شده مرد اصولا شكمو و پيش شكم در رودربايستى مىباشد و هيچ چيز او را به اندازه پذيرائى از طريق غذا راضى نميكند كه شايد هم در اين قسمت حق به جانب مرد باشد كه پس از ساعتها رنج و مرارت تحصيل معاش دقايقى را هم از راه غذا مسرور بشود و ( مايهء عيش زندگى شكم است ) را بدست آورد .\r\nالبته خوب‌خورى را با پرخورى نبايد اشتباه بكنيم كه آقايان در مصرف غذا\r\n\r\n","description":"","footnote":"","page_name":" 23 ","page_number":23},
  {"content":"\r\n\r\nزيادتر به كيفيت آن ، يعنى طعم و عطر و شكل و مزه و خاصيت آن اهميت ميدهند تا كميت آن ، همراه اين توقع بجا كه همسر و خانم خانهء او نيز با دست خود و هنر و سليقهء خويش جهت او غذائى تهيه و ميز و سفره‌اى آماده بكند .\r\nخاصه آنكه اظهار سليقه نموده ، هر از چندگاه غذا و خوردنىاى نديده نخورده‌ى نوظهور سر سفره بياورد و لذا ميتوان ادعا نمود كه غذاها و خوردنىهائى كه در اين كتاب آمده همان تازه‌ها و نوظهورهائيست از مردم شصت ، هفتاد سال پيش طهران كه به مرور زمان قسمت اعظم آن از ياد رفته بقيه نيز در شرف از ياد رفتن مىباشد ، و بايد گفت هر كهنه پس از مدتى نو شده ، به همانگونه كه لباس و آرايه و آرايش و نماى بناهاى از نظر افتاده كه پس از چندى چهره نموده دو مرتبه مد روز ميشوند .\r\nدر نمونهء شليته شلوار و ابروى پرپشت و فر مو كه دو مرتبه مد روز شده از زمرهء چشمگيرترين پوشش و چهره‌سازىهاى خانم‌ها درآمده‌اند ابروى كلفت قديم دوباره مد روز شده جاى ابروهاى قيطانى ، يا تراشيده‌ى مدادكشيده را گرفته ، چه دلربائىها مىكند و هرچه مثال اينها .\r\nپس غذاها و خوردنى نوشيدنىهاى نيم قرن پيش و زيادتر آن نيز ميتواند براى نديده ، نخورده‌ها تازگى دلفريب داشته ، خاصه كه در اغذيه ، اشربه‌ى قديم علاوه بر ملاحظه‌ى غذائيت و شكل و طعم و مزه ، جوانب صحى و طبى آن در نظر گرفته ميشده است .\r\nبه اين صورت كه مثلا در خورش فسنجان كه گردو از مواد اوليهء آن بوده ، در طبيعت گرم است ، تا مناسب حال همه باشد چاشنى آن آب انار يا رب انار معلوم شده كه خنك‌مزاج مىباشد . يا در قرمه‌سبزى كه تره و جعفرى گرم‌مزاج ، سبزى آن مىباشد ، تا در خورنده‌ى گرم‌طبيعت ايجاد ناراحتى نكند ، چاشنى آن آبغوره منظور شده است .\r\nهمچنين در ترشىها و شيرينىها و چربىها و مانند آن كه فوايد و اعتدال و\r\n\r\n","description":"","footnote":"","page_name":" 24 ","page_number":24},
  {"content":"\r\n\r\nبىضرريشان محاسبه و نظرات تعاليم طبى آن در نظر گرفته شده است ، به اين قاعده كه دو خوراكى حيوانى و نباتى نبايد يك جا و ممزوج به هم تهيه و صرف بشود . مثل دو شيرينى مختلف المزاج مانند قند و خانواده قند كه نباتى و از چغندر گرفته شده و عسل كه حيوانى و از زنبور مىباشد و دو چربى مخلوط و با يكدگر ، مثل دنبه و روغن و كره‌ى گاو و گوسفند كه حيوانى و روغن تخم پنبه و كنجد و آفتاب‌گردان و زيتون و مثل آن كه نباتى و از گياه . و به همين قرار دو ترشى مثل سركه و ماست و كشك و آب‌ليمو و مانند آن ، كه نه تنها فايده نداده ، بلكه از آنجا كه مفسد و خنثىكنندهء يكدگر ميباشند ، اثر معكوس ميبخشند . به نمونه‌ى ضرب المثل ( عسل و خربوزه ) كه ناسازگار و دشمن هم معلوم شده بود و داستانش اين‌كه يكى را كه از خوردن عسل و خربزه مبتلا به شكم‌درد شده فرياد ميكشيد گفتند مگر نميدانستى عسل و خربزه با هم نميسازند ؟ ! جواب داد ميبينى كه چه خوب هم با هم ساخته پدرم را درآورده‌اند !\r\nپس كتاب حاضر نه‌تنها از آشپزى حرف مىزند ، بلكه خواص و مضار مواد مورد استفاده‌ى آن نيز همراه شده است . در اين خاصيت كه هر آينه خواننده به همان دقت و ريزبينى كه نوشته شده در آن امعان نظر به عمل آورد ، نه تنها آشپزى ماهر مىشود ، بلكه نيمچه طبيبى كارآمد خواهد شد كه بسا از بيمارىهاى غيربالينى خود و اطرافيان رفع بكند .\r\nو اما سخن لازم اين‌كه دقت در مطالب كتاب جهت مبتديان نه مطلعان مىباشد . مبتديانى مانند دخترخانم‌هائى كه از پشت ميز دبيرستان و دانشگاه و امثال آن به خانهء بخت رفته ، بدون آنكه ، چنان كه ديده شنيده شده است اندك اطلاعى از پخت و پز و مسائل آن داشته باشند . بطوريكه دخترخانمى از اين رديف از همسر خود اين نگارنده طرز پختن تخم‌مرغ عسلى ميپرسيد ، و دخترخانم هيجده بيست‌ساله‌اى را خود نگارنده در وكيل‌آباد مشهد ديدم كه از دو ساعت به ظهر تا ساعتى از ظهر گذشته ، كه بزرگترهايش مشغول حرف زدن و تخمه\r\n\r\n","description":"","footnote":"","page_name":" 25 ","page_number":25},
  {"content":"\r\n\r\nشكستن بودند و ميخواست آتش براى كباب درست بكند كبريت به ذغال ميكشيد و سه قوطى كبريت را به آخر رسانيد و عاقبت هم نتوانست در اين حد شعور بخرج بدهد كه وسيلهء چوب و كاغذ و كهنه و چيزى كه كبريت به آن كشيده به روى ذغال نهاده باد بزند آن را تبديل به آتش بكند !\r\nو اما طرز استفاده از كتاب اين‌كه يك‌مرتبه آن را از ابتدا تا انتها خوانده به مطالبش آشنا شده سپس به عمل آوريم . خواندنى كه خود نوعى ممارست بوده ، عملى آن سهل مىكند و پس از آن خواندن به كار بستن كه ابتدا بدون كم و زياد نظر به كتاب داشته باشيم و ديگر اين‌كه چند دستور را با هم به كار نگرفته ، بلكه يك‌يك و اين‌كه پختن يك غذا را به كمال رسانيده به نوع ديگر آن‌رو بياوريم ، و اين‌كه هرچه ، از غذا و غير آن را از كم و مقدار اندك و در ظرفيت يكى دو نفر تهيه كنيم . و ديگر كه هر آينه غذائى تند و شور و خراب از آب درآمد بجاى دل‌آزرده شدن سعى در اصلاحش براى نوبت بعد بكنيم . چه هر مبتدى ناگزير از خراب كردن در شروع به كار مىباشد . مخصوصا در آشپزى كه آن را كار آب و آتش گفته ، هر ضررش موجب تجربه‌اى شده عقلى را زياد مىكند ؛ و در آخر كه ملانقطى نبوده عادت به كتاب نكنند تا براى هر مختصر به آن رجوع بكنند ، بلكه مطالب آن به سينه سپرده در عمل به حافظه رجوع نموده عقل و ابتكار خود شريك بكنند ، كه هميشه و در همه‌جا كتاب در اختيار نميباشد .\r\n\r\n","description":"","footnote":"","page_name":" 26 ","page_number":26},
  {"content":"\r\n\r\n\r\nاصطلاحات فنى كتاب\r\n\r\nآب‌روغن :\r\nروغنى را كه براى دادن ته ديگ و روى برنج در آب جوش حل بكنند .\r\n\r\nآبكش كردن\r\nو آب كشيدن : برنج را پس از پختن كه جهت گرفتن آب آن در سبد بريزند .\r\n\r\nاز آب درآوردن :\r\nهم در معنى پختن و حاضر كردن برنج جهت آبكش كردن و هم به معنى پختن غذا به نحو احسن مىباشد .\r\n\r\nبرنج خيس كرده :\r\nبرنجى را كه به صورت پستائى و به منظور آماده كردن بهترش جهت پخت در آب نمك بخيسانند .\r\n\r\nتنگ آب :\r\nغذائى كه با آب كم پخته بشود و يا چندان آتش بخورد كه آبش نزديك به تمام به خورد برود . كم‌آب .\r\n\r\nتفت دادن و چرخ دادن :\r\nسرخ كردن گوشت و هر چيز كه خيلى مختصر سرخ بشود ، يعنى فقط دو سه دقيقه و كمتر در روغن هم بخورد و يا در روغن ريخته با گرداندن يكى دو قاشق برداشته بشود .\r\n\r\nقلقلى يا سرگنجشكى :\r\nگوشت كوبيده‌اى را كه در كف دست گرد كرده به اندازهء فندق يا بزرگتر درآورند .\r\n\r\nجا انداختن :\r\nغذائى را كه پس از افزودن آخرين مواد ، آن را براى پخته شدن كامل و\r\n\r\n","description":"","footnote":"","page_name":" 27 ","page_number":27},
  {"content":"\r\n\r\nدست بهم شدن و ريخت پيدا كردن روى آتش ملايم به حال خود گذارند .\r\n\r\nكركره كردن :\r\nماش يا هر حبوب ديگرى را كه در زير دسته هاون و چيزى مثل آن ماليده بخواهند از پوست درآورده يا لپه بكنند .\r\n\r\nباركردن :\r\nگوشت و هر چيز ديگرى را كه در ظرف ريخته براى پختن روى آتش قرار دهند .\r\n\r\nدم‌دادن :\r\nبه حال دم كشيدن گذاشتن برنج يا هر پختنى ديگر .\r\n\r\nبرگرداندن :\r\nپشت و رو كردن شامى و كوكو و هرچه مثل آن و همچنين برنج و هر چيز ديگرى را كه بخواهند در ظرف خود برگردانند .\r\n\r\nشيره كشيدن :\r\nكوبيدن چيزى مثل بادام و مغز هل و ريختن آن در پارچه و ماليدنش در آب .\r\n\r\nشيرين كردن :\r\nهويج و هرچه را كه در آب و شكر بپزند .\r\n\r\n","description":"","footnote":"","page_name":" 28 ","page_number":28},
  {"content":"\r\n\r\n\r\nمقياس مواد لازم جهت مهمانىها\r\n\r\nدر پلوها مانند پلوگوشت ، پلومرغ :\r\nبراى هر چهار نفر 600 گرم برنج ، 600 گرم گوشت يا مرغ ، 20 گرم روغن ، مقدار يك عدس زعفران .\r\n\r\nسبزىپلو كوكو ماهى :\r\nبراى هر چهار نفر 600 گرم برنج ، نيم كيلو ماهى ، 300 گرم روغن ، يك كيلو سبزى كه نصف آن مصرف پلو و نصف ديگرش به مصرف كوكو برسد « البته بايد توجه داشت كه سبزى پاك نكرده حساب شده است كه چون پاك بشود كمتر از نصف آن ميماند . »\r\n\r\nباقلاپلو :\r\nهر 3 كيلو برنج يك چارك ( 750 گرم ) روغن ، 2 كيلو شبت ، 3 كيلو باقلا سبز ، 3 كيلو گوشت ، يك گرم زعفران .\r\n\r\nديگر پلوها مانند :\r\nرشته‌پلو ، عدس‌پلو ، ماش‌پلو ، لوبياپلو . . . براى هر 4 نفر 500 گرم برنج ، 150 گرم رشته يا عدس يا ماش يا لوبيا ، 100 گرم روغن .\r\n\r\nپلوهاى سبزىدار مانند :\r\nكلم‌پلو ، هويج‌پلو ، لوبياپلو ، استانبولىپلو بىگوشت براى هر چهار نفر 600 گرم برنج ، 150 گرم روغن ، نيم كيلو كلم يا هويج يا لوبيا سبز ، نيم كيلو گوجه‌فرنگى كه كم و زيادشان را طبق دلخواه اندازه بكنند .\r\n\r\nقيمه لاپلو و استانبولىپلو :\r\nبراى هر چهار نفر 600 گرم برنج ، 300 گرم گوشت بىاستخوان ، 150 گرم روغن ، 2 پياز ، 4 گوجه‌فرنگى متوسط ، يك قاشق چايخورى ادويه و فلفل زردچوبهء مخلوط .\r\n\r\n","description":"","footnote":"","page_name":" 29 ","page_number":29},
  {"content":"\r\n\r\n\r\nچلو خورش قيمه :\r\nبراى هر چهار نفر 600 گرم برنج ، 100 گرم روغن ، 250 گرم گوشت بىاستخوان ، يك مشت لپه ، 3 تا 4 سيب‌زمينى متوسط ، 2 پياز ، يك قاشق چايخورى ادويه‌جات .\r\n\r\nچلو خورش‌هاى سبزىدار مانند :\r\nقرمه‌سبزى ، خورش كنگر ، ريباس ، كرفس ، خورش نعنا جعفرى . . . براى هر چهار نفر 600 گرم برنج ، 300 گرم گوشت بىاستخوان ، 150 گرم روغن ، نيم كيلو سبزىجات مخلوط ، 2 پياز ، 3 تا 4 قاشق ترشيجات مانند آبغوره يا آبليمو ، يك قاشق چايخورى ادويه‌جات « كم و زياد ترشى غذا را با چشيدن بريزند . »\r\n\r\nچلو خورش‌هاى شيرين مانند :\r\nخورش هويج ، خورش سيب ، به 600 گرم برنج ، 300 گرم گوشت ، 100 گرم روغن ، 400 گرم سيب يا هويج يا به ، 2 پياز متوسط ، 3 تا 5 قاشق شكر ، يك قاشق چايخورى ادويه و فلفل زردچوبه يا به مقدار يك عدس زعفران .\r\n\r\nچلو كباب :\r\nبراى هر 3 كيلو برنج يك كيلو كره ، 3 كيلو گوشت راسته .\r\n\r\nكباب‌ها :\r\nاز چنجه و برگ و كوبيده براى هر نفر 150 تا 200 گرم گوشت حساب مىشود .\r\n\r\nكوفته‌ها :\r\nبراى هر چهار نفر 400 گرم گوشت چرخ‌كرده ، 2 مشت جمع كرده برنج ، يك مشت لپه ، 2 پياز ، 50 گرم روغن ، يك مشت سبزى خرد كرده . اگر كوفته باقلاست نيم كيلو باقلا سبز ، 2 مشت شبت خرد كرده ، يك قاشق چايخورى فلفل زردچوبه ادويه .\r\n\r\nكوفته نخودچى :\r\nبراى چهار نفر 400 گرم گوشت چرخ كرده ، 200 گرم آرد نخودچى ، 250 گرم روغن ، 3 پياز ، يك قاشق چايخورى فلفل زردچوبه ، يك قاشق چايخورى نمك .\r\n\r\nآبگوشت‌ها :\r\nبراى هر 4 نفر تا 400 گرم گوشت آبگوشتى ، 2 مشت نخود و لوبيا يا نخود يا لوبيا يا لپه ، يك پياز ، 2 گوجه‌فرنگى ، يك قاشق چايخورى\r\n\r\n","description":"","footnote":"","page_name":" 30 ","page_number":30},
  {"content":"\r\n\r\nفلفل زردچوبه نمك .\r\n\r\nآبگوشت بادمجان :\r\nبراى هر چهار نفر 400 گرم گوشت ، 2 تا 3 بادمجان متوسط ، 2 مشت عدس ، يك پياز ، نصف ليوان كشك ، يك قاشق چايخورى فلفل زردچوبه ، نمك به اندازه .\r\n\r\nآبگوشت‌هاى شيرين مانند آبگوشت سيب :\r\nبراى هر چهار نفر 400 گرم گوشت ، 2 مشت لوبيا قرمز ، يك به يا 4 و 5 سيب ، 2 قاشق شكر ، يك پياز ، يك قاشق چايخورى فلفل زردچوبه .\r\n\r\nشامىها :\r\nبراى هر چهار نفر 400 گرم گوشت چرخ‌كرده ، 200 گرم آرد نخودچى يا لپه ، 200 گرم روغن ، 2 پياز ، يك قاشق چايخورى فلفل زردچوبه ، يك قاشق چايخورى نمك .\r\n\r\nكوكوها :\r\nبراى هر چهار نفر نيم كيلو سبزى يا بادمجان يا لوبيا سبز يا سيب‌زمينى ، 6 تا 8 تخم‌مرغ ، 200 گرم روغن ، يك قاشق چايخورى فلفل زردچوبه ، يك قاشق چايخورى نمك .\r\n\r\nحليم‌ها :\r\nحليم گوشت براى هر چهار نفر 400 گرم گوشت ، 500 گرم گندم ، 50 گرم روغن ، 4 قاشق شكر .\r\n\r\nحليم بادمجان :\r\nبراى هر 4 نفر 400 گرم گوشت ، 3 مشت عدس ، 4 بادمجان ، 100 گرم روغن ، 3 پياز ، يك قاشق چايخورى فلفل زردچوبه ، نصف ليوان كشك .\r\n\r\nآش‌ها :\r\nآش رشته : براى هر نفر يك استكان حبوب ، 250 گرم رشته ، يك كيلو سبزى درهم ، يك ليوان كشك ، يك قاشق چايخورى فلفل زردچوبه ، يك قاشق چايخورى نعنا خشك . به همين مقياس ديگر آش‌ها .\r\n\r\nدمپخت‌ها :\r\nبراى هر چهار نفر 400 گرم برنج ، 200 گرم عدس يا ماش يا هر حبوب ديگر تا 75 گرم روغن ، يك قاشق چايخورى فلفل زردچوبه ، اگر لازم داشته باشد .\r\n\r\n","description":"","footnote":"","page_name":" 31 ","page_number":31},
  {"content":"\r\n\r\nاين مقياسى است كلى ، اما چنانچه در راهنماى كتاب گفته شد خيلى كامل‌تر است اگر پزنده خود چشم و دست و ذائقه را در اندازهء مورد استفاده قرار داده از نظر و قريحهء خود بهره بگيرد . با اين‌حال چون در تدوين اين كتاب سعى در بدون عيب بودن آن بوده هرجا هم كه مقدار و اندازهء خاص لازم بوده در ذيل يا متن خود مطالب آورده شده و به كار برندگان را هيچگونه ناراحتى و سرگشتگى نميباشد . همچنين جهت سهولت به دليل عدم آشنائى با اوزان قديم وزنهاى امروزى به كار گرفته شده است .\r\n\r\n","description":"","footnote":"","page_name":" 32 ","page_number":32},
  {"content":"\r\n\r\n\r\nپلوها و دستور پختن برنج\r\nآنچه با برنج پخته بشود كه به آن سبزى و لوبيا و مانند آن زده بشود يا گوشت و مرغ و امثال آن با او همراه كنند آن را ( پلو ) ميگويند و هرچه برنجش سفيد ساده و خورش و مخلفاتش در كنارش قرار بگيرد ( چلو ) ناميده مىشود ، و هر برنج آبكش نكرده كه چيزى به آن داخل نشود ( كته ) و چنانچه لوبيا و باقلا و سبزى و چيزى به آن مخلوط شود دمپخت شناخته شده ما نيز به همين نام‌ها از آنها اسم برده ، اول از پلوها شروع ميكنيم .\r\n\r\nمرغ پلو :\r\nمواد لازم : برنج ، مرغ ، زرشك ، كشمش پلويى ، زعفران ، روغن حيوانى اعلا ، زيره ، نمك كوبيده ، نمك نكوبيده .\r\n\r\nدستور طبخ : [ برنج 
  ]\r\nاينك براى پختن مرغ پلو و هرگونه پلو و چلو ديگر لازم است كه اول طريقهء پختن برنج را بدانيم بنابراين ابتدا به خود پختن برنج ميپردازيم :\r\n\r\nدستور خيس كردن برنج :\r\nبرنج را پاك كرده ، شلتوك و زوائد آن را بگيرند و در آب ريخته چندين بار آن را چنگ بزنند و آب آن را خالى كنند تا وقتى كه كاملا تميز و سفيد و رنگ آبش شفاف بشود و سپس آبش را اندازه كنند « در آن حد كه رويش را دو سه انگشت آب بگيرد » و آنگاه در كيسهء سفيد تميزى چند تكه نمك سنگ نكوبيده ريخته درش را ببندند و روى برنج گذارده آن را از دو روز تا\r\n\r\n","description":"","footnote":"","page_name":" 33 ","page_number":33},
  {"content":"\r\n\r\nيك هفته به حال خود گذارند . اين برنج را ميگويند برنج خيس كرده و روزانه ميتوان از آن برداشته مصرف نمود و لذا خانواده‌هائى كه مصرف برنج زياد دارند مىتوانند هميشه خوراك تا يك هفتهء خود را خيسانده پستائى بكنند . « در خيس كردن ، نوع برنج‌ها فرق مىكند ، در اين صورت كه برنج دمسياه اعلا را تا بيش از يك هفته هم ميتوان خيس كرده نگاه داشت و هرچه برنج وسطتر و سست‌تر باشد كمتر بايد نگاه داشته زودتر به مصرف رسانيد . »\r\n\r\nعلامت برنج خوب آن است\r\nكه تقريبا رنگش به زردى مىزند و باريك و بلند و سالم بوده در زير دندان به سختى خرد مىشود و نشانهء برنج سست آن است كه هم رنگش سفيدتر است و هم زير دندان زود متلاشى و نرم مىشود .\r\n\r\nخاصيت خيساندن برنج آن است\r\nكه اولا « رى » مىكند ، يعنى در پختن زياد شده جا باز مىكند ، قد ميكشد ، مغز پخت مىشود ، آب روغن و روغن تا مغزش نفوذ كرده خوش‌طعم‌تر و لذيذتر مىشود ، نرم و پشمكى مىشود ، چون نمك به داخلش اثر مىكند خوش‌مزه مىشود ، چشم‌گير و خوش‌نما و دانه‌شمار و اسفنجى گرديده مجلسى مىشود .\r\n\r\nطريقهء پختن برنج :\r\nبرنج را به مقدار لازم در ديگ يا هر ظرف ديگر كه جهت آن در نظر گرفته شده است « در حالى كه آب آن كاملا جوش آمده در حال قل زدن باشد » ريخته در آن را نيمه‌لا گذارده بجوشانند « قابل توجه است كه آب آن بايد حتى المقدور زيادتر باشد يعنى روى برنج را حد اقل چهار انگشت بگيرد و برنج در آن شناور باشد و آتش آن تند باشد و تا آخر از حرارت نيفتد و حدتش كم و زياد نشود . »\r\nتبصره : اگر برنج خيس كرده است يعنى نمك‌سود شده است بايد آن را بدون آن نمكش برداشته در ديگ بريزند و هنگام آب كشيدن هم كه برنج را در سبد ميريزند بايد آب ولرم از روى آن بگذرانند تا نمك اضافى و لعاب آن گرفته شود . و چنانچه برنج خيس نكرده يعنى نمك‌سود نشده است و آن را بطور خشك و\r\n\r\n","description":"","footnote":"","page_name":" 34 ","page_number":34},
  {"content":"\r\n\r\nآنى در ديگ ميريزند بايد به مقدار كافى نمك به آن داخل كنند ، ولى در آب كشيدن فرقى نميكند كه بايد آب گرم يا آب ولرم جهت گرفتن لعاب آن از روى هردوشان بگذرانند .\r\n\r\nمقدار مصرف برنج براى هر نفر :\r\nجهت مهمانىها براى هر نفر 150 گرم برنج كافى مىباشد ، لاكن در مصارف شخصى اين اندازه به مقدار كم و زياد مصرف‌كنندگان فرق مىكند .\r\n\r\nمقدار نمك براى برنج خيس نكرده :\r\nبراى هريك كيلو برنج خيس نكرده يك مشت بسته يا نصف استكان معمولى نمك لازم است « شورى و كم‌نمكى آن را هنگام آبكش كردن و آب از روى آن گذراندن ميتوان اندازه نمود ، به اين‌ترتيب كه چنانچه پرنمك بود يك آب اضافه و هر آينه كم‌نمك بود آب از روى آن كمتر رد ميكنند . »\r\n\r\nهنگام برداشتن برنج از روى آتش براى آبكش كردن :\r\nچنانچه گفته شد طول مدت پخت برنج‌ها با نوع آنها فرق مىكند كه آشپز بايد مراقبت نمايد . ولى آنچه هر نوع برنج را شامل مىشود آن است كه هرچند دقيقه يك بار چند دانه از آن را با كفگير از ديگ خارج نموده ميان دو انگشت شست و سبابه فشار دهند ، هرگاه انگشتان به هم آمده برنج در لايش نرم شد « البته نه بطورى كه خمير شده باشد » آن برنج آماده است ، كه البته در نرم و زنده دوست‌داشتن ، مىتوانند آن را كمى ديرتر يا زودتر آبكش كنند .\r\n\r\nطرز دم كردن برنج :\r\nپس از آبكش نمودن برنج و همزمان با بودن برنج در آبكش مقدارى روغن با كمى آب در ديگ ريخته روى آتش بجوشانند و آن را نصف كرده ، نيمى از آن را خارج كرده نيمى را در ديگ گذارده برنج را كم‌كم كه روى هم فشرده نشود روى آن برگردانند و نصف ديگر آب روغن را كه نگاهداشته‌اند بوسيلهء كفگير روى برنج بدهند و در ديگ را گذارده چند دقيقه روى همان آتش تند بدارند تا بخار آن بالا بزند ، سپس در ديگ را برداشته با\r\n\r\n","description":"","footnote":"","page_name":" 35 ","page_number":35},
  {"content":"\r\n\r\nدستهء كفگير چند سوراخ در برنج ايجاد كرده آنگاه دم‌كنى بگذارند و آتش را ملايم نمايند و تا يك ساعت آن را در حال دم نگاه بدارند ؛ در اين مدت وقت برنج كاملا پخته و دم كشيده و براى كشيدن حاضر مىباشد .\r\nتوجه : چنانچه در اثر كم‌توجهى برنج زياد نرم يا زياد زنده در ديگ برگردانده شد ، در نرم بودن مىتوانند آن را زيادتر روى آتش گذاردند ، « به شرطى كه آتش ديگ ملايم باشد كه ته‌ديگ برنج نسوخته ، بوى سوخته نگيرد ، و چنانچه خواستند نرم‌تر شود كمى آب يا آب‌روغن از كنار ديگ بر آن افزوده دمكنى را بر روى ديگ محكم نمايند و در ديگ و يا بشقابى به روى دم‌كنى ، تا كمتر بخار ديگ خارج شود بگذارند .\r\n\r\nتهيهء دم‌كنى :\r\nسبد مخصوص دم‌كنى كه ساخته‌اش در بازار موجود است را گرفته بشويند و پشت و روى آن را با چند لا پارچه تميز پوشانده به سبد بدوزند و پارچه‌اى كه قابل پيوستن و جدا كردن باشد روى آن كشيده ، استفاده نمايند و پارچهء روئى را مىتوانند در هر چند مرتبه پخت تجديد يا شسته تميز گردانند . يا چند لا پارچه پشت سبد آبكش يا در ديگ كشيده به جاى دمكنى به كار ببرند .\r\nتا اينجا آموختيم كه بايد برنج را از چه مرحله به چه مرحله رسانيده ، چگونه آن را پخته آماده نمود و اكنون وقت آن است كه به كار پختن مرغ پلومان بپردازيم .\r\n\r\nطرز پختن مرغ جهت مرغ‌پلو يا هر نوع مصرف ديگر :\r\nمرغ يا جوجه را در ديگ زودپز ، يا قابلمه‌اى كه بخار را در خود نگاه بدارد ، پس از پاك كردن و شستن و پاشيدن كمى نمك گذارده ، چندقاشق آب ريخته درش را محكم نموده روى آتش ملايم بگذارند . اگر ديگ آن زودپز باشد به نسبت پزائى و ديرپزائى مرغ بين پانزده تا بيست و پنج دقيقه پخته و حاضر ميگردد ، و در ديگ‌هاى معمولى اين مدت تا پخته شدن مرغ اضافه مىشود . هرچه مرغ بىآب و كم‌آب پخته شود و آتشش ملايم به اندازه باشد مرغ نرم‌تر و خوشمزه‌تر ميگردد ، علاوه برآنكه\r\n\r\n","description":"","footnote":"","page_name":" 36 ","page_number":36},
  {"content":"\r\n\r\nنيروى آن در خودش باقى ميماند ، و هر اندازه كه آب آن زياد و هنگام پختن از آن بخار خارج شود مرغ بىمزه‌تر و بىرمق‌تر گرديده سفت مىشود .\r\nتوجه : بايد دانست كه براى پختن مرغ و جوجه آب خود آن كافى بوده محتاج به آب اضافى نميباشد ، مگر آنكه مرغ ناپز و ديرپز و ديگ آن بخار را در خود نتواند نگاه بدارد كه در اين صورت كم و زياد ريختن آب بسته به نظر پزندهء آن مىباشد ولى قدر مسلم آن‌كه حتى الامكان بايد مرغ و جوجه بىآب و تنگ‌آب و بوسيلهء بخار پخته بشود ، مگر آنكه آن را بخواهند در مصارف غير از پلو و خورش ، يعنى سوپ و آش و شوربا و مانند آن به كار ببرند .\r\n\r\nطرز كشيدن مرغ‌پلو و حاضر كردنش براى سر سفره :\r\nاين پلو را به دو نوع كشيده سر سفره مىبرند : اول به گونه ساده و خودمانى آن كه نصف برنج را پس از دم كشيدن در ديس يا قاب كشيده مرغ پخته را كه ساده يا با كمى زعفران طبخ شده باشد روى آن گذارده با بقيه برنج روى مرغ را پوشانده چاشنى آن كه زرشك و كشمش پلويى و زيره يا بدون زيره باشد را رويش پاشيده ، با برنج زعفران‌زده كه بر آن بپاشند زينت نموده ، روغن داده سر سفره ببرند .\r\nنوع دوم كه مجلسى و براى مهمانى است آن است كه هنگام كشيدن برنج مرغ پخته را از پوست و استخوان و زوائد پاك كرده و ريز نموده با كلفتى هردو انگشت برنج كه در ديس ميكشند مقدارى از آن مرغ هم رويش ريخته ، باز برنج داده ، زرشك و كشمش پاشيده ، به همچنين دوباره و سه‌باره مرغ و برنج و زرشك بريزند تا ديس يا قاب پر و قلّه‌اى بشود و در آخر رويش برنج زعفران زده بپاشند و روغن داده سر سفره ببرند .\r\nخاصيت اين نوع كشيدن آن است كه مهمان مجبور به آلودن دست خود جهت پاره كردن مرغ نشده ، ضمنا يكى را مرغ زياد و يك را مرغ كمتر نصيب نگرديده ، همه را بالمناصفه از مرغ سهم ميرسد و ديگر شكل ديس سفره و ريخت بشقاب مهمان زيباتر از قسم اول ميآيد ، علاوه بر آسودگى خاطر خورنده از حيث\r\n\r\n","description":"","footnote":"","page_name":" 37 ","page_number":37},
  {"content":"\r\n\r\nپاكيزگى مرغ از زائده و اينكه مورد توجه ديگران از كمتر و زيادتر برداشتن مرغ نشده است و جهت ميزبان كه مرغ برنج را به اندازهء لازم خواهد گذارد .\r\n\r\nزينت سفرهء مرغ پلو :\r\nپنير و سبزى ، حلوا يا مربا ، يا هردو . شربت بيدمشك يا سكنجبين ، يا شربت گلاب كه در اين سفره ترشيجات و ماست نمينهند ، از آنجا كه زرشك و كشمش و زعفران سازگار با ماست و ترشى مطبوع طبع خورنده نميگردد ، ديگر ( نرگسى ) و ( كوكوى اسفناج ) يا هردو كه دستور طبخشان در فصل مربوط به خود خواهد آمد ، همراه نان ، فلفل نمك ، آب .\r\n\r\nشاخدارپلو :\r\nمواد لازم : برنج خيس كرده ، مرغ ، زيره ، روغن ، زعفران ، نمك .\r\n« اين پلو از آنجهت به اين نام اسم‌گذارى شده است كه مرغ را از پشت ميان قاب پلو قرار داده دو پاى آن را بيرون مينهند . »\r\n\r\nدستور طبخ :\r\nمرغ را پاكيزه كرده و شسته و تنگ آب پخته ، برنج را جوشانده و آبكش نموده ، دم ميكنند و موقع كشيدن كف ديس يا قاب را برنج ريخته مرغ پختهء زعفران‌زده را كه قبلا حاضر كرده‌اند از پشت كه پاهايش به طرف بالا باشد روى آن قرار داده روى آن را از برنج پر و كوت نموده رويش زيرهء كوبيده پاشيده ، روى آن برنج زعفران آلوده پاشيده روغن ميدهند و سر پاهاى مرغ را با دو شاخه گل يا جعفرى يا تربچه كه با سنجاق يا چوب خلال بر او بند كنند زينت ميدهند . زيرهء اين برنج را به اين صورت هم ميتوان به آن زد كه زيرهء نكوبيده را پس از پاك كردن و شستن و خشك كردن « كه معمولا اين كار را قبلا كرده زيره را آماده ساخته‌اند » موقع دم كردن برنج لايش پاشيده دم ميكنند . همچنين طبق سليقه در شكم مرغ آن ميتوان مخلفاتى مانند تخم‌مرغ پخته پوست‌كنده و آلو و قيسى و مغز گردو و گنجشك‌پخته ، كشمش و خرما و امثال آن جا داد .\r\nچنانچه زيره قبلا حاضر نشده است آن را پس از پاك كردن و شستن در الك ريخته كمى هوا يا حرارت بدهند كه خشك و براى پاشيدن لاى برنج حاضر\r\n\r\n","description":"","footnote":"","page_name":" 38 ","page_number":38},
  {"content":"\r\n\r\nباشد .\r\nتوجه : بايد دقت نمود كه زيره به اندازه يعنى دانه‌شمار و براى هر لقمه بيش از چند دانه پاشيده نشده باشد . به همين صورت چنانچه دوست داشته باشند پاشيدن كمى زرشك تميز كردهء شسته ، يا كشمش ، يا هردو موقع دم كردن برنج هم كه با زيره مخلوط شده باشد طعم و مزهء غذا را بهتر مىكند .\r\n\r\nپاك كردن مرغ :\r\nچنانچه مرغ پاك نكرده و پر نكنده باشد و بخواهند آن را از پر جدا كنند بايد اول سر و پاهاى آن را جدا كرده در آب جوش فرو برده چند دقيقه نگاه بدارند و سپس بيرون آورده به سرعت كه سرد نشود شروع به كندن و كشيدن پرهاى آن بكنند و پس از آن تا مرغ كاملا از خرده پرها و زوائد خارجى پاك شود آن را روى شعلهء گاز يا آتش گرفته بچرخانند كه كاملا پاك بشود و بعدا شكمش را خالى كرده ، با آب نيمگرم كاملا داخل و خارجش را شسته سياهىهاى اندرونش را گرفته تميز بكنند .\r\n\r\nزعفرانى كردن مرغ :\r\nبراى شاخدار پلو بهتر است كه مرغ آن را زعفران بزنند و آن به اين صورت است كه موقع پختن كمى زعفران در آب ديگ آن مخلوط كرده مرغ را در آن بغلطانند و تا هنگام پخته شدن آن را چند بار در ديگ غلت بدهند ، آب اين مرغ براى پختن از آنجا كه زعفرانى است بايد كمى زيادتر ، يعنى براى هر مرغ سه تا چهار قاشق و اگر در ديگ غير زودپز است كمى بيشتر از آن ريخته بشود كه كاملا مغز مرغ زعفرانى رنگ بشود . آب اضافى اين مرغ را ميتوان پس از گرفتن چربى با چند دانه رشته‌فرنگى نازك و جعفرى و كمى هويج ريز كرده و كمى لعاب آرد گندم و مقدار لازم نمك سوپ نموده سر سفره ميتوان گذارد ، يا هر سوپ ديگر كه با آن بتوانند و دوست داشته باشند درست بكنند .\r\nولى قدر مسلم آن‌كه مرغ لاى پلو بايد هرچه زيادتر تنگ آب و آبش در خودش به خورد برود .\r\n\r\n","description":"","footnote":"","page_name":" 39 ","page_number":39},
  {"content":"\r\n\r\n\r\nآلبالوپلو با مرغ :\r\nمواد لازم : برنج خيسانده ، روغن حيوانى اعلا ، مرغ يا كبك ، قرقاول ، كبوتر ، چهارتائى ( خودكا ) « 1 » تيهو ، گنجشك ، يا هر پرندهء خوردنى ديگر كه دوست داشته باشند . آلبالو ، شكر ، زعفران ، هل و دارچين ، خلال نارنج ، نمك .\r\n\r\nدستور طبخ :\r\nبرنج خيس كرده را طبق دستور پختن برنج در گذشته پخته و آبكش كرده سپس كمى آب‌روغن در ته ديگ بدهند و نصف برنج را ريخته پس از آن آلبالوى پختهء در شكر جوشانده‌ى مربا كرده را روى آن پاشيده مقدارى ديگر از برنج را ريخته همچنين يك لا برنج ، يك لا آلبالو ، اگر خواسته باشند در هر لا مىتوانند زيره و دارچين و هل كوبيده نيز به اندازه‌اى كه تلخ و تند نشود بر آن بيفزايند و رويش باز آب‌روغن داده دم بكنند .\r\nتبصره : قاعدهء دم كردن برنج آن است كه آن را در ديگ ريخته روى آتش تندتر گذارده رويش در ديگ بگذارند و چند دقيقه صبر بكنند ، تا وقتى كه بخار آن بالا بزند ، يعنى با برداشتن در ديگ بخار را مشاهده بكنند ؛ آنوقت به جاى در ديگ دم‌كنى نهاده آتش را كم بكنند .\r\n\r\nطرز تهيهء آلبالو يا مرباى آلبالو براى آلبالوپلو :\r\nآلبالو را شسته هسته‌اش را درآورند و سپس با كمى آب و شكر روى آتش ملايم بجوشانند تا آب آن تقريبا تمام بشود . چنانچه آلبالو را نرم‌تر و شيرين‌تر بخواهند زيادتر و با آب و شكر زيادتر بجوشانند و اگر ترش‌مزه و زنده‌تر خواهند با آب و شكر كمتر روى آتش گذارده كمتر جوش بدهند .\r\n\r\nطرز تهيهء مرغ براى آلبالوپلو :\r\nمرغ يا هر پرندهء ديگر را كه خواسته باشند ، بدون نمك يا با كمى نمك تنگ آب پخته ، حاضر بدارند و سپس موقع كشيدن برنج\r\n\r\n\r\n","description":"","footnote":"\r\n( 1 ) . نوعى پرنده دريائى از كبوتر كوچكتر به رنگ قهوه‌اى تيره كه چهار ، چهار پرواز مىكنند . و به همين خاطر نام ديگرشان چهارتائى مىباشد .\r\n","page_name":" 40 ","page_number":40},
  {"content":"\r\n\r\nاگر خواستند آن را كمى در روغن سرخ كرده ميان برنج ديس گذارند « دليل بىنمك پختن مرغ يا هر گوشت ديگر آن است كه مرغ يا گوشت بىنمك زودتر پخته ، نرم‌تر مىشود ، علاوه بر آنكه خود گوشت در اثر تغذيه حيوان به مقدار لازم در خود نمك داشته ، اضافه بر آنكه همه كس را طبع مايل به غذاى نمك‌سود نبوده ، مضافا كه اغذيهء شيرين با مواد شور مطبوع نميآيد ، و در آخر چنانچه هر گوشت را بخواهند نمك بزنند مىتوانند كمى قبل از پخته شدن كامل نمك بزنند كه هم چشيده مقدارش را درك كنند و هم گوشت را نرم‌تر و زودتر بدست آورند . بايد توجه داد كه گوشت را هر نوع كه باشد با پياز پختن بوى بد آن را دور مىكند .\r\n\r\nطرز كشيدن آلبالوپلو :\r\nآلبالوپلو را كشيده مرغ را ميان آن گذارده رويش را با بقيهء آلبالوپلو بپوشانند و سپس هل و دارچين و زيره « اگر موقع دم كردن لابلّايش نپاشيده‌اند » رويش داده برنج زعفران زده پاشيده روغن داده سر سفره ببرند . درباره زعفران بايد گفت كه هم مىتوانند از برنج سفيد دم‌كشيدهء ديگ استفاده كنند كه يك يا هرچند كفگير كه خواسته باشند برداشته رويش زعفران سائيده‌ى در آب گرم حل‌كرده ريخته بهم مخلوط كنند و از آن‌روى ديس بدهند ، و هم مىتوانند زعفران در آب حل كرده را داخل روغنى كه براى روى برنج داغ كرده‌اند نموده با كفگير روى برنج بدهند .\r\nتبصره : توجه داشته باشند كه اين آب زعفران را روى روغنى كه داغ شده و روى آتش است نريزند كه روغن‌ها پريده موجب سوزاندن دست و صورت مىشود ، و بايد كمى روغن را بگذارند تا ولرم بشود و پس از آن آب زعفران را داخل بكنند . ديگر اگر ادويه را داخل برنج نزده‌اند مىتوانند اول هل و دارچين و زيرهء سائيده را پس از كشيدن روى قاب پلو پاشيده پس از آن زعفران و روغن بدهند .\r\nهمچنين آلبالوى اين پلو را مىتوانند براى جلوهء زيادتر پس از كشيدن بدهند ، يعنى برنج را سفيد درآورده و كشيده ، پس از جا دادن ، مرغ روى برنج پاشيده ،\r\n\r\n","description":"","footnote":"","page_name":" 41 ","page_number":41},
  {"content":"\r\n\r\nادويه زعفران بدهند .\r\n\r\nآلبالوپلو با گوشت :\r\nمواد لازم : برنج خيس كرده ، اگر گوشتش را بخواهند قيمه‌اى بكنند گوشت مغز ران و اگر بخواهند تكه‌اى بگذارند گوشت سر دست يا گردن گوسفند ، يا قلوه‌گاه . آلبالو ، شكر ، دارچين و زيره و زعفران ، روغن حيوانى اعلا ، نمك .\r\n\r\nدستور طبخ :\r\nاگر آلبالو پلو قيمه‌اى بخواهند مىتوانند برنج را كه شرحش گفته شد پس از پختن و آبكش كردن ، هنگام دم كردن يك لا برنج و يك لا قيمه و آلبالو و ادويه ريخته تا برنج به آخر برسد و اگر با گوشت درسته خواسته باشند ، پس از هر لا برنج كه براى دم كردن در ديگ برميگردانند چند تكه گوشت گردن يا قلوه‌گاه پخته خوابانده ، رويش آلبالو « كه شرحش گذشت » و كمى ادويه داده ، دو مرتبه برنج ريخته ، آب‌روغن بدهند و دم بكنند .\r\n\r\nطرز تهيه قيمهء آلبالو پلو :\r\nگوشت سرخ صاف بدون پوسته و رگ و پى را قيمه‌اى ريز كرده ، كمى در پياز داغ تفت داده آب و كمى نمك ريخته تنگ آب بپزند .\r\nپختن گوشت تكه‌اى را بايد در ديگ دربسته و تنگ آب و با آتش ملايم بپزند بطورى كه آبش بخورد خودش برود . « دقت شود كه گوشت چندان كم‌آب نباشد كه سوخته گناهش به گردن نويسنده هموار بشود » در اينجا اين شوخى خاطرنشان باشد كه زن قديمىها ميگفتند : گوشت زن شلخته ميسوزد و گربه گوشت زن شلخته را ميبرد !\r\nكشيدن آلبالوپلو با گوشت هم كاملا مثل آلبالوپلو با مرغ است كه اول بايد كف ديس برنج بكشند و روى آن گوشت خوابانده و رويش باز برنج و روى همه آلبالوى مربا كرده و روى آلبالو ، زيره و خلال و دارچين و روى آن برنج زعفران زده و بالاى همه روغن داده بشود . زيرهء اين برنج را نيز ميتوان نكوبيده روى قاب يعنى آخر همه پاشيده روغن بدهند « البته به اندازه و دانه‌شمار » .\r\n\r\n","description":"","footnote":"","page_name":" 42 ","page_number":42},
  {"content":"\r\n\r\nخلال آن نيز به همچنين كه بايد دانه‌شمار پاشيده بشود .\r\n\r\nطرز تهيه خلال :\r\nخلال نارنج را در آب چند دقيقه بجوشانند و آب آن را خالى كرده اين كار را چند بار تكرار بكنند تا تلخى آن كاملا گرفته بشود و بعد از آن مانند پختن آلبالو آن را با آب و شكر بجوشانند ، بطورى كه خلال كاملا پخته شده لاى انگشت نرم بشود « دقت شود كه شكر خلال به نسبت آبش زياد نباشد و زياد روى آتش نجوشيده شكرش آب‌نبات نشود كه خلال سوخته و خشك و بدخوراك مىشود . »\r\n\r\nادويهء مخصوص آلبالوپلو :\r\nسواى دارچين و زيره بعضىها هل و ميخك و زنجبيل نيز افزوده در حالى كه همه را با هم همراه كمى قند بايد بسايند روى پلو ميدهند « البته در همه‌حال زعفران آخر همه داده مىشود و روغن اعلا را كه آخر همه بايد داد نبايد فراموش نمود . »\r\nمرغ‌پلو از جمله غذاهاى اعيانىاى بود كه پختن و خوردن آن اسم و آوازه‌اى بهم مىرساند ، از جمله كنايه‌هاى زير كه چون كسى خيلى شنگول و سرحال بود ميگفتند مگر مرغ‌پلو خورده‌اى ، يا مگر مرغ‌پلو جلوت گذاشته‌اند . يا آدم گرسنه خواب مرغ‌پلو ميبيند . يا آنقدر سيرم كه اگر مرغ‌پلو هم جلوم بگذارند لب نميزنم .\r\nيا اين نيش زخم كه : چوبش را من بخورم ، مرغ‌پلوش را ديگران !\r\n\r\nانواع كلم‌پلو :\r\nنوع اول كه با كلم برگ پخته مىشود : مواد لازم : كلم‌برگ ، گوشت چرخ كرده ، يا قيمه ريزه ، روغن ، گوجه‌فرنگى يا ربّ آن ، برنج ، نمك ، ادويه ، زعفران ، پياز .\r\n\r\nدستور طبخ :\r\nاول كلم‌برگ را شسته ساطورى بكنند و سرخ بكنند و كنار بگذارند ، سپس گوشت چرخ‌كرده را در پيازداغى كه نيمه‌رنگ شده باشد تفت داده ( نيمه‌سرخ كرده ) سپس زردچوبه و ادويه به اندازه و آب يا رب گوجه‌فرنگى و كمى آب و نمك بريزند و با آتش ملايم و تنگ آب پخته آماده\r\n\r\n","description":"","footnote":"","page_name":" 43 ","page_number":43},
  {"content":"\r\n\r\nبدارند و يك ربع به برداشتن كلم آن را بريزند ، سپس برنج خيس كرده را پخته آبكش بكنند و موقع برگرداندن در ديگ قبلا كمى آب‌روغن در ته ديگ ريخته شروع به افشاندن برنج در آن نمايند ، به اين صورت كه يك لا برنج ريخته يك لا خورش « كه مقصودمان گوشت و كلم پخته است » پاشيده و تا اتمام برنج همين صورت را تكرار بكنند و در آخر آب‌روغن رويش داده دم بكنند .\r\n\r\nاگر كلم‌پلو را با قيمه‌ريزه بخواهند :\r\nگوشت را دوبار چرخ كرده با پياز رنديده و نمك و فلفل زردچوبه و ادويه چنگ زده به هم پيوست بكنند و سپس در ظرفى پيازداغ درست كرده آب بريزند و در حالى كه آب جوش آمده قل مىزند گوشت را قلقلى ( گردگرد ) نموده در آن اندازند « اندازهء اين كوفته ريزه يا قيمه ريزه بهتر است هرچه كوچكتر و بهترينش آن است كه به اندازهء فندق درست بكنند » و تمام كه شد آب گوجه‌فرنگى يا ربّ آن را ريخته پس از ربع ساعت كلم را به آن افزوده بگذارند چند جوش ديگر بزند و تنگ آب به كار ببرند « دليل دير ريختن كلم آن است كه اگر از ابتدا يعنى با گوشت بريزند كلم متلاشى شده آب مىشود . »\r\n\r\nنوع سوم كلم‌پلو با كلم‌قمرى :\r\nكلم قمرى را كه نوعى كلم سفت به شكل شلغم است گرفته پوست بكنند و شسته مانند سيب‌زمينى قيمه يا ريز درشت‌تر از نخود خرد بكنند . سپس آن را در روغن و پياز خرد كرده سرخ نموده كنار بگذارند . بعد از آن گوشت سرخ ريز كرده را كه به صورت قيمه‌اى خرد كرده‌اند در روغن نيمه سرخ كرده ، آب و نمك و ادويه و آب گوجه‌فرنگى يا رب آن ريخته تنگ آب روى آتش ملايم بپزند و نزديك پخته شدن گوشت كلم سرخ كرده را به آن افزوده جا بيندازند . بقيه‌اش در داخل كردن برنج و دم كردن و كشيدن مانند قسم اول است .\r\n\r\nدستور كشيدن كلم‌پلو در ظرف :\r\nپس از دم كشيدن برنج كه از سه ربع تا يكساعت و زيادتر بايد طول بكشد ، با كفگير در ديس افشانده كوت « قلّه‌اى »\r\n\r\n","description":"","footnote":"","page_name":" 44 ","page_number":44},
  {"content":"\r\n\r\nبكنند و سپس رويش برنج زعفران زده پاشيده روغن بدهند .\r\n\r\nته‌چين مرغ :\r\nمواد لازم : برنج ، مرغ يا جوجه يا كبوتر ، كبك ، گنجشك ، و يا هر نوع پرنده‌اى كه زياد درشت نباشد . روغن حيوانى اعلا ، ماست ، تخم‌مرغ ، زعفران ، نمك .\r\n\r\nدستور طبخ :\r\nبرنج خيسانده را طبق دستور پخته آبكش بكنند و سپس براى هر 100 گرم برنج دو قاشق غذاخورى ماست و يك سفيدهء تخم‌مرغ و « به اندازه‌اى كه ماست و سفيده تخم‌مرغ‌ها زرد زعفرانى خوش‌رنگ كه نه زياد بىرنگ و نه زياد پررنگ و تيره بشود . » زعفران سائيده و به مقدار لازم نمك در ظرفى ريخته با قاشق يا دستگاه تخم‌مرغ همزنى خوب هم بزنند ، پس از آن نصف از برنج آبكش كرده را در ماست و سفيدهء تخم‌مرغ‌هاى همزده كه خوب كف كرده بالا آمده باشد ريخته ، بطورى كه برنج‌ها خرد نشود ملايم مخلوط بكنند . بعد از آن در خود ديگ آب‌روغن كه نسبتا پرروغن باشد درست كرده برنج‌هاى مخلوط به ماست و زعفران را در ته ديگ ريخته هموار بكنند و بعد از آن نصف برنج سفيد باقىمانده را روى آن ريخته آب روغن داده دم بكنند .\r\nآنگاه موقع كشيدن اول برنج سفيد را ته ظرف ريخته ، مرغ و جوجه يا هرچه از اين قبيل را كه قبلا پخته حاضر كرده‌اند روى آن گذارده و بالايش باز كمى برنج سفيد داده ، روى آن ته‌ديگ ( ته‌چين ) را كه كلفت به اندازهء دو ، سه انگشت مىباشد و بايد با چاقو قاچ‌قاچ كرده درآورند روى آن گذارده روغن مفصّل ( طبق رغبت ) داده سر سفره ببرند . « براى خوب درآمدن ته‌ديگ بايد ته ديگ را قبل از كشيدن به همانصورت كه دم‌كنى به درش است در آب سرد يا روى زمين و يا پارچهء نمناك بگذارند و حدود چند دقيقه صبر بكنند » كه كاملا ته‌ديگ از ديگ جدا مىشود . ساده‌ترين راه براى اين كار آن است كه كف سينى يا مجمعه‌اى را آب ريخته ته ديگ را در آن بگذارند .\r\n\r\n","description":"","footnote":"","page_name":" 45 ","page_number":45},
  {"content":"\r\n\r\n\r\nته‌چين مجلسى :\r\nمواد لازم همان مواد ته‌چين گذشته است .\r\n\r\nدستور طبخ :\r\nبراى هر 100 گرم برنج يك سفيدهء تخم‌مرغ و 2 قاشق ماست و به اندازهء مطبوع و خوشرنگ شدن زعفران و كمى نمك زده در ظرفى ريخته با دستگاه تخم‌مرغ هم‌زنى يا سيم مخصوص يا قاشق چندان هم بزنند كه محتوى ظرف كف كرده بالا بيايد ، سپس نصف از برنج پختهء آبكش كرده را در آن ريخته بطورىكه خرد نشود بهم زده مخلوط بكنند ، آنگاه آن را در ماهىتابه يا هرچه شبيه به آن كه ته آن را آب‌روغن زيادتر ريخته باشند برگردانده و تا صاف و يكنواخت بشود ماهىتابه را تكان بدهند و پس از آن آن را در فر ملايم 120 درجه به مدت نيم ساعت تا سه ربع ساعت قرار بدهند . « كلفتى اين مايه نبايد كمتر از دو انگشت باشد و از چهار انگشت نبايد تجاوز بكند . » چنانچه فر موجود نبود بايد ماهىتابه را روى آتش ملايم قرار داده روى آن را نيز سينى گذارده روى سينى آتش ذغال بريزند و خوبى و زيبائى اين ته‌چين به آن است كه پشت و رويش يكرنگ و مغزش كاملا پخته بشود . نصف يا بيشتر ديگر برنج سفيد را هم كه مانده است جداگانه آب‌روغن داده و دم‌كنى انداخته دم بكنند .\r\nموقع كشيدن بطورى كه در ته‌چين اول گفته شد ته ماهىتابه را در آب سرد گذاشته چند دقيقه صبر بكنند و سپس آن را بهر چند تكه كه خواستند با كارد بريده قسمت بكنند . بعد از آن برنج سفيد دم‌كرده را كه همگام با ته‌چين دم كرده‌اند ته ظرف كشيده وسطش جوجه يا مرغ پختهء درسته يا براى هر ظرف تكه‌اى از آن به اندازه گذارده ، رويش كمى برنج سفيد بپاشند و بالاى همه تكه‌اى از آن ته‌چين زعفرانى گذارده روغن اعلاى مفصل بدهند . روغن اين ته‌چين كه رويش ميدهند بايد زيادتر باشد ، از آنجا كه ته‌ديگ يعنى ته‌چين آن از جهت تخم‌مرغ و ماستى كه دارد روغن زيادتر ميبرد و اصولا قاعدهء اين غذا آنست كه روغن از آن به ته ديس يا بشقاب پس بدهد .\r\n\r\n","description":"","footnote":"","page_name":" 46 ","page_number":46},
  {"content":"\r\n\r\n\r\nته‌چين گوشت :\r\nمواد لازم : برنج ، گوشت راستهء پاك‌كرده گوسفند يا قلوه‌گاه ، روغن ، زعفران ، زيره ، نمك ، سيب‌زمينى استانبولى .\r\n\r\nدستور طبخ :\r\nبرنج اعلاى خيسانده را پخته آبكش بكنند و موقع برگرداندن در ديگ آب‌روغن به اندازه درست كرده نصف آن را در ته ديگ ريخته يك‌سوم برنج را روى آن بريزند و پس از آن گوشت را كه قبلا حاضر كرده‌اند ورقه ورقه روى برنج بكشند و رويش بقيهء برنج را ريخته آب‌روغن باقى مانده را بدهند و تا دو ساعت و زيادتر دم بكنند . اين برنج را بايد كمى زنده‌تر برداشته آب‌روغن زيادتر بدهند و گوشت اين ته‌چين نبايد قبلا پخته بشود و بايد به صورت خام روى برنج گذاشته بشود و همراه دم كشيدن برنج و در خود برنج پخته بشود .\r\n\r\nدستور آماده كردن گوشت براى ته‌چين گوشت :\r\nگوشت راستهء گوسفند يا فيله و راستهء گاو را « به شرط آنكه خوب و نرم باشند » از رگ و پى و پوست و زوائد پاك كرده ورقه‌ورقه و كاردى بكنند ، كه هرچه اين گوشت اعلاتر و نرم‌تر و نازك كرده‌تر باشد در داخل برنج بهتر پخته شده لذيذتر مىشود . و چنانچه بخواهند از قلوه‌گاه استفاده كنند بايد حتما از قلوه‌گاه گوسفند استفاده كنند كه البته با گوشت به صورت چلوكباب و با قلوه‌گاه به صورت چلوگوشت جلوه مىكند .\r\n« جهت سفت نشدن به اين گوشت نمك نميزنند » ضمنا اين گوشت را ميتوان پس از آماده كردن و نازك نمودن يك شب جلوتر در ماست و آب پياز يا آب پياز و آب ليمو خوابانيد كه ترد و لذيذ مىشود ، لاكن براى قلوه‌گاه احتياج به اين كار نميباشد .\r\nهمچنين در اين ته‌چين مىتوانند سيب‌زمينى استانبولى خام را ورقه كرده در ته ديگ يا وسط برنج البته روى گوشت‌ها بچينند ، كه اگر در ته ديگ چيده شده باشد سيب‌زمينى كبابىاى مطبوع و نوعى ته‌ديگ لذيذ مىشود و چنانچه روى گوشت‌ها چيده شده باشد آن نيز به طعم غذا افزوده و هم كمك برنج مىشود .\r\n\r\n","description":"","footnote":"","page_name":" 47 ","page_number":47},
  {"content":"\r\n\r\nكشيدن اين برنج نيز همانند دو قسم ديگر ته‌چين است كه بايد گوشت آن وسط برنج بشقاب يا ديس قرار بگيرد ، لاكن زعفران آن مخلوط برنج نشده روى ظرف داده مىشود ، و روغن آن به اندازه معمول و كمتر از روغن ته‌چين‌هاى گذشته مىباشد .\r\n\r\nسبزىپلو :\r\nمواد لازم : برنج ، روغن ، ماهى ، تخم‌مرغ ، سبزىپلو شامل : تره ، جعفرى ، گشنيز ، شنبليله ، « شبت يا شود » ، بابونه ، ( اگر موقعش باشد و بتوان فراهم نمود . ) سير تازه ، نمك ، آرد گندم .\r\n\r\nدستور طبخ :\r\nبرنج خيس كرده را كه شرحش گذشت و بايد 24 ساعت و بيشتر همراه نمك خيسانده باشند جوشانده و آبكش كرده ، آب‌روغن به اندازه درست نمايند و نصف آن را ته ديگ ريخته برنج آب‌كش كرده را بطور افشان توى ديگ برگردانده لابلايش سبزى ساطورى كرده را كه قبلا آماده كرده‌اند پاشيده چند ساقه سير تازه وسطش گذارده بقيهء برنج و سبزى را بريزند و نصف آب‌روغن مانده را رويش داده دم‌كنى انداخته حدود يكساعت و زيادتر روى دم بگذارند .\r\n\r\nدستور آماده كردن سبزى ، سبزىپلو :\r\nسبزىهاى ذكر شده را پاك كرده نيكو بشويند و با پرمنگنات و داروهاى مانند آن ضدعفونى نموده در آبكش ريخته بگذارند تا كاملا آبش رفته خشك بشود « و در صورت عجله در پارچهء پاكيزه ريخته تكان بدهند » كه آبش گرفته بشود و سپس آن را روى تخته ساطور با كارد بطور دانه‌شمار ريز بكنند . « بايد دقت شود كه سبزىپلو را با ساطور نبايد خرد بكنند كه له شده آب مىاندازد و با چاقو هم زياد ريز نشود كه پلو را بهم ميچسباند . »\r\nپس اين سبزى را چنانچه گفته شد موقع دم كردن به اندازه لاى برنج ميپاشند و ميانش سير تازه گذاشته دم ميكنند و هم مىتوانند نزديك برداشتن برنج از روى بار سبزى را ريخته با برنج چند جوش داده آبكش بكنند ، ولى نوع اول\r\n\r\n","description":"","footnote":"","page_name":" 48 ","page_number":48},
  {"content":"\r\n\r\nكه سبزى خرد كرده را موقع دم كردن لاى برنج بپاشند بهتر است ، از آنجا كه هم مزه و خاصيت و هم عطر و بوى سبزى بجا مانده با جوشيدن و آبكش شدن از بين نميرود ، همچنين سير تازه را كه هم ميتوان با سبزى خرد كرده به كار برد و هم بطور دسته‌اى « به شرط پاك كردن و شستن و ته و سر ساقه گرفتن » لاى برنج بگذارند .\r\n\r\nتهيهء كوكو :\r\nسبزى كوكو را كه همان سبزىپلو ، شامل تره ، جعفرى ، گشنيز ، شبت ، شنبليله ، سير تازه است را گرفته پاك كرده بشويند و ضدعفونى نموده خشك بكنند و سپس ريز ساطورى و يا چرخ بكنند و اگر مطبوع‌تر و مجلسى بخواهند آب سبزى را به كار نبرند . آنگاه براى هر نيم كيلو سبزى پاك كرده از هشت تا ده تخم‌مرغ و دو قاشق غذاخورى آرد گندم و نيم قاشق نمك و يك قاشق مرباخورى ادويه و زردچوبهء مخلوط ريخته هم بزنند و در ماهىتابه‌اى كه روغن آن خوب داغ شده باشد ريخته براى نيم ساعت در فر 200 درجه يا روى شعلهء ملايم گاز يا آتش گذارده ، رويش در ديگ يا سينى انداخته آتش ذغال بريزند كه زير و رويش با هم يكدست پخته بشود و يا پس از پخته شدن روى اولش آن را چهار قاچ كرده برگردانند « دقت شود كه روغن كوكو تا داغ نشده است مايه را در آن نريزند كه به ته ظرف چسبيده موقع پشت و رو كردن خرد مىشود . » و علامت داغ شدن روغن آن است كه پس از آب شدن هر چند لحظه يك بار سر قاشق يا نك چوب نمدارى را در آن داخل بكنند و هر وقت روغن جوشيده صداى جلز نمود داغ شده حاضر براى قبول مايه مىباشد .\r\nبراى تهيهء هر نيم كيلو سبزى چرخ كرده از 250 تا 300 گرم روغن لازم است .\r\n\r\nتهيهء ماهى :\r\nماهى را سر و دمش را گرفته ، شكمش را خالى كرده ، كاملا بشويند و قطعه قطعه نموده اول در دستمال پيچيده خشك و سپس در روغن سرخ بكنند . ماهى را به دو نوع ، بلكه به سه نوع مىشود سرخ كرده پخت : اول با پوست\r\n\r\n","description":"","footnote":"","page_name":" 49 ","page_number":49},
  {"content":"\r\n\r\nو فلس كه در اين‌صورت خود ماهى سالم‌تر مانده گوشت آن در اثر نسوختن كمتر نفله مىشود . دوم بىپوست كه پوست و فلس را از آن جدا كرده در روغن سرخ بكنند . نوع سوم با كباب كردن كه ماهى را پس از تميز نمودن در فر يا تنور ، يا كباب‌پز كباب بكنند « ماهى كباب به نسبت حجم و ضخامت از نيم تا يكساعت در فر 200 درجه يا كباب‌پز و تنور آماده مىشود . »\r\n\r\nدستور كشيدن سبزىپلو :\r\nسبزىپلو را پس از خوب دم كشيدن كه كمتر از يك ساعت نبايد به حالت دم بماند كشيده ، اگر خواستند رويش كمى برنج زعفرانى و روغن حيوانى اعلا داده ، همراه كوكو كه در ظرفى جداگانه و ماهى سرخ كرده كه نيز در ظرفى علاحده نهاده كنارش نارنج بريده قرار بدهند سر سفره ببرند . اين غذا را معمولا با دست ميخورند ، از آن جهت كه ماهى آن جز با دست از تيغ و استخوان جدا نميشود ، مضافا بر اينكه با گرفتن كمى نان مخصوصا نان لواش در پشت هر لقمه‌اش مزه‌اش زيادتر مىشود . نارنج و در غير آن آب ليمو از لازمات اين غذا بوده و نوشيدنى آن حتما بايد شربت‌آلات بوده دوغ و ماست با آن تناسب پيدا نميكند .\r\n\r\nطبخ ماهى دودى :\r\nو امّا چنانچه به جاى ماهى سفيد يا ماهى آزاد بخواهند ماهى دودى به كار برند بايد ماهى را پس از كندن سر و دم و پولك و تميز كردن اندرون ، از آنجا كه اين ماهى نمك سود و خشك و شور بيش از اندازه است بايد سه نوبت آن را هر دفعه به مدت نيم ساعت و بيشتر در آب بخوابانند تا شورى و نمكش رفع بشود و سپس آن را در دستمال بسته خشك و بعد از آن سرخ بكنند ، اما مدت سرخ آن نبايد به اندازهء ماهى سفيد باشد ، چه اين ماهى از جهت كم‌آب بودن اگر زياد در روغن و روى آتش بماند خشك و چقر مىشود .\r\n\r\nقيمه لا پلو :\r\nمواد لازم : گوشت خورشتى ، لپه ، پياز ، روغن ، برنج ، ادويه ، نمك ، زعفران ، رب گوجه‌فرنگى .\r\n\r\n","description":"","footnote":"","page_name":" 50 ","page_number":50},
  {"content":"\r\n\r\n\r\nدستور طبخ :\r\nاول لپه را علاحده بار كرده نيم‌پز بكنند ، پس از آن گوشت را ريز قيمه‌اى كرده حاضر بكنند . بعد از آن پيازداغ درست كرده نيم‌رنگ كه شد گوشت‌ها را در آن ريخته چند دقيقه باهم چرخ بدهند و پس از آن لپه‌اش را با آب و رب گوجه يا آب گوجه‌فرنگى و نمك ريخته درش را گذارده با آتش ملايم پخته آماده بكنند ، اما دقت شود كه لپه‌اش زياد از هم دررفته و شيت نشده باشد كه پلو را بدنما مىكند و ضمنا آبش آنقدر باشد كه تا موقع پخته شدن بخورد برود .\r\nبعد از آن برنج خيس كرده را كه دستورش گذشت و بايد يك شبانه‌روز و زيادتر در زير كيسهء نمك خيسانده باشند ، پخته آبكش بكنند و آب‌روغن در ته ديگ ريخته برنج را كم‌كم توى ديگ برگردانند و با هر لا برنج يك لا از آن قيمه كه كم‌آب پخته حاضر شده است ريخته ، ادويهء به اندازه پاشيده ، تتمهء برنج را رويش برگردانده ، آب‌روغن داده دم بكنند .\r\n\r\nدستور كشيدن :\r\nاين پلو را بايد با كفگير برداشته و افشان در ديس كشيد تا قيمه‌هايش مخلوط برنج بشود و در آخر اگر بخواهند رويش كمى برنج زعفرانى كرده پاشيده و روغن داده سر سفره ببرند .\r\nطرز زعفران زدن هم چنانچه گفته شد آن است كه زعفران با قند سائيده را در آب جوش حل كرده روى مشتى برنج سفيد پخته پاشيده مخلوط بكنند .\r\n\r\nاستانبولىپلو :\r\nمواد لازم : برنج ، گوشت خورشى ، پياز ، روغن ، زعفران ، نمك .\r\n\r\nدستور طبخ\r\nگوشت را ريز قيمه‌اى كرده ، پياز خرد كرده را در روغن به رنگ زعفرانى سرخ بكنند و گوشت را ريخته يكى دو چرخ داده آب گوجه‌فرنگى و نمك و زعفران يا زردچوبه و كمى آب ريخته بپزند ، سپس برنج خيس كرده را همراه آب لازم در آن داخل كرده بجوشانند تا وقتى كه آب آن به اتمام برسد و بعدا دمكنى انداخته يك ساعت و زيادتر روى آتش ملايم دم بكنند . « آب\r\n\r\n","description":"","footnote":"","page_name":" 51 ","page_number":51},
  {"content":"\r\n\r\nگوجه‌فرنگى اين غذا بايد زيادتر باشد تا مزه‌اش خوب بشود و حتما بايد از گوجه‌فرنگى تازه استفاده بشود كه با رب گوجه‌فرنگى خوش‌طعم نميشود و ديگر آتش دم كردنش نبايد زياد و تند باشد كه از جهت داشتن آب گوجه‌فرنگىاش ته ميگيرد و ته‌ديگش سوخته و سياه و بدبو مىشود .\r\n\r\nلقمه‌پلو :\r\nمواد لازم : برنج ، روغن ، گوشت ، سبزىقرمه ؛ شامل تره ، جعفرى ، شنبليله ، كمى اسفناج ، لوبيا قرمز يا لوبيا چشم‌بلبلى ، ليمو عمانى ، آب ليمو ، زردچوبه ، نمك .\r\n\r\nدستور طبخ :\r\nگوشت تكه‌تكه شده را همراه پياز خرد كرده و روغن كمى سرخ بكنند و سپس آب و كمى لوبياى پاك كردهء شسته ، به اندازه‌اى كه دانه‌شمار ديده بشود در آن ريخته بگذارند نيمه‌پز بشود . پس از آن سبزىهاى پاك‌كرده و شسته را ريز يا ساطورى كرده در ماهيتابه سرخ بكنند و در وقتىكه گوشت و لوبيا نيمه‌پز شده است داخل نموده زردچوبه و نمك و آب‌ليموى به اندازه و چند ليمو عمانى سوراخ كرده و زردچوبه ريخته دست هم بكنند « هم بزنند » و بگذارند بپزد تا آب آن تمام بشود . بعدا برنج خيسانده را جوشانده آبكش بكنند و در ته ديگ آب‌روغن داده ، نصف برنج را در ديگ ريخته خورش حاضر شده را روى آن گذارده ، بقيهء برنج را بالاى آن بدهند و آب‌روغن داده ، دم‌كنى انداخته يك ساعت و زيادتر دم بكنند . « سعى شود گوشت و سبزى خورش اين پلو زياد سرخ نشود كه گوشتش چقر و سبزىاش تلخ مىشود ، اگرچه هيچ گوشت و سبزىاى را نبايد زياد سرخ بكنند . »\r\n\r\nدستور كشيدن :\r\nاين پلو را بايد بطورى با كفگير از ديگ برداشته در ديس كشيد كه خورش و پلووش مخلوط بشود و رويش روغن‌داغ كرده بدهند . « روغن روى اين پلو نبايد زياد باشد ، از آن جهت كه خورشش با روغن سرخ شده است و نيز مىتوانند اگر بخواهند قبل از روغن دادن براى زينت برنج زعفران زده\r\n\r\n","description":"","footnote":"","page_name":" 52 ","page_number":52},
  {"content":"\r\n\r\nبپاشند . »\r\nديگر قابل ذكر است كه آب‌ليمو را در اين خورش براى چاشنى ميزنند و ليمو عمانى سوراخ كرده را جهت طعم بهتر و عطر و بو به آن داخل ميكنند ، ميتوان بجاى آبليمو نيز از آب‌غوره استفاده نمود ، و كم و زياد ترشى ( چاشنى ) آن هم‌بستگى به ذائقهء خورنده و آشپز دارد كه بايد با چشيدن تعيين بكنند .\r\n\r\nماش‌پلو :\r\nمواد لازم : برنج ، روغن ، ماش ، زيره .\r\n\r\nدستور طبخ :\r\nماش را پاك نموده در ماهيتابه ريخته روى آتش مانند تخمه تف ( بو ) بدهند تا وقتىكه قهوه‌اىرنگ بشود ، امّا بايد دقت شود كه زياد سوخته و رنگش از قهوه‌اى به تيرگى مبدل نشود . سپس آنها را در هاون برنجى يا لاوك چوبى يا باديهء فلزى ريخته با گوشت‌كوب چوبى آهسته كوبيده كركره بكنند « يعنى مانند سائيدن ، آنها را با گوشت‌كوب كه فشار ميآورند به هم ماليده لپه بكنند . » بعدا آن را در سينى ريخته پوستهايشان را خارج بكنند ، ترتيب آن نيز چنان است كه آنها را در سينى بالا پائين نموده فوت بكنند و يا سينى را سرازير گرفته ماش‌ها را با دست بالا كشيده موقعى كه طرف پائين سينى برميگردند فوت بكنند .\r\nپس در اين وقت كه ماشها كاملا از پوست جدا شده به صورت لپه يا نيمدانه درآمده است آنها را در قابلمه ريخته آب بريزند و روى آتش تا نزديك نرم شدن جوش بدهند ، بعدا برنج خيس كرده را پخته موقع آبكش كردن ماش را در آن ريخته آبكش بكنند . « نمك برنج را بايد هنگام جوشاندن و آبكش كردن اندازه بكنند . » بعدا آب‌روغن به ته و روى برنج داده دمكنى انداخته دم بكنند و معمولا اين گونه پلوها و هرگونه پلو را كه خورش يا حبوب داخل دارد بايد بيش از يك ساعت و بلكه تا يك ساعت و نيم دم بدهند . موقع كشيدن رويش روغن داغ كرده بدهند .\r\n\r\n","description":"","footnote":"","page_name":" 53 ","page_number":53},
  {"content":"\r\n\r\nميتوان موقع دم كردن يعنى از آبكش برگرداندن به ديگ لابلاى اين برنج زيرهء سائيده بپاشند ، و روغنش را نيز ميتوان به صورت آب كرده كه داغ نشده باشد روى آن داده دم بكنند . اين گونه روغن دادن براى كسانى است كه از روغن داغ كرده كه روى برنج بدهند خوششان نيامده اظهار توى ذوق‌خوردگى و عدم رغبت ميكنند .\r\n\r\nباقلاپلو :\r\nمواد لازم : برنج ، روغن ، گوشت گردن ، قلوه‌گاه يا ماهيچه ، باقلا ، شبت ، زعفران ، دارچين .\r\n\r\nدستور طبخ :\r\nگوشت را كم‌آب و با آتش ملايم و بلكه با دم‌پخته ، بطورىكه آب آن بخورد خودش برود ، پس از آن برنج خيس كرده را جوشانده موقع برداشتن باقلاى پاك كرده و شسته را با شبت پاك كردهء شستهء خرد كرده در آن ريخته چند جوش ديگر داده برداشته صاف كنند و يكى دوبار از رويش آب نيمگرم رد بكنند . بعدا ته ديگ آب روغن داده برنج را در آن برگردانده رويش آب روغن داده دم بكنند . دم اين برنج بايد زيادتر از معمول و براى اطمينان از پخته شدن باقلايش بايد تا دو ساعت طول بكشد .\r\nباقلاپلو را ميتوان هم با باقلاى سبز و هم با باقلاى خشك پخت كه البته نوع پختشان فرق مىكند ، به اين ترتيب كه باقلاى سبز را پس از پاك كردن و از پوست سبز روى و پوست زردرنگ روى باقلا خارج كردن موقع صاف كردن برنج با شبت ريخته برميدارند ، اما باقلاى خشك را بايد طبق پزا و ناپزا بودن آن قبلا پخته سپس با شبت داخل برنج ميكنند .\r\n\r\nدستور كشيدن :\r\nنصف برنج را كف ديس كشيده ، گوشت پختهء حاضر نموده را روى آن چيده ، بقيهء برنج را روى آن ميكشند و سپس مقدارى دارچين سائيده رويش پاشيده ، روى آن زعفران يعنى برنج زعفرانى كرده ريخته روغن داغ كرده داده سر سفره مىبرند . نمك اين پلو را هم بايد موقع جوشاندن و آبكش كردن\r\n\r\n","description":"","footnote":"","page_name":" 54 ","page_number":54},
  {"content":"\r\n\r\nاندازه نمود ، به اين ترتيب كه اگر برنج آن خيسانده و با نمك است آن را موقع جوشاندن چشيده معلوم بكنند و چنانچه پرنمك است پس از ريختن در آبكش آب گرم زيادتر و اگر نمكش به اندازه است آب كمتر رد بكنند ، و چنانچه با برنج خيس نكرده درست كرده‌اند نمكش را با برنج ريخته بجوشانند ، اگرچه كم و زياد نمك اين برنج را نيز بايد موقع آبكش كردن اندازه بكنند . « چنانچه سابقا گفته شد آب نيمگرم دادن روى برنج در موقع صاف كردن براى آن است كه لعاب برنج گرفته شده دان و شمرده و در ظرف پشمكى نموده بشود . »\r\n\r\nشيرين‌پلو :\r\nمواد لازم : برنج ، روغن ، مرغ يا بوقلمون ، خلال نارنج ، خلال پسته ، خلال بادام ، زعفران .\r\n\r\nدستور طبخ :\r\nخلال نارنج را سه چهار مرتبه ، هر مرتبه چند دقيقه در آب بجوشانند و آبش را خالى كنند تا تلخى آن كاملا بر طرف بشود . « مىشود آن را با چشيدن نيز كه تلخيش رفته يا نه امتحان بكنند . » كه اگر هنوز تلخى دارد يكى دو نوبت ديگر هم جوشانده آبش را خالى بكنند . پس از آن خلال بادام و پسته را بطور مساوى و به مقدار خلال نارنج داخل آن كرده با آب و شكر بجوشانند و بپزند تا شيرينى شربت به خورد خلال برود .\r\nاز طرفى مرغ يا بوقلمون را چنانچه قاعدهء پختن مرغ است شسته و تميز كرده كم‌آب بلكه بدون آب در قابلمه گذارده با آتش ملايم و بلكه با دم بپزند و حاضر داشته باشند . « اينكه بىآب گفته شد از آن‌جهت است كه اگر مرغ در ديگ زودپز و ظرفى كه بخار از آن خارج نشود گذاشته بشود خود مرغ آب لازم را از خود بيرون ميدهد . » اما در پختن بوقلمون كه گوشتش خشك‌تر است مختصرى آب لازم مىباشد . بعد از آن برنج خيساندهء نمك‌زده را جوشانده آبكش بكنند و رويش آب نيمگرم رد كرده لعابش را بگيرند و آب‌روغن ته ديگ ريخته برنج را در آن برگردانند و رويش را هم آب‌روغن داده دم بكنند و يك\r\n\r\n","description":"","footnote":"","page_name":" 55 ","page_number":55},
  {"content":"\r\n\r\nساعت به حال دم باقى بگذارند .\r\n\r\nدستور كشيدن :\r\nبرنج را پس از دم كشيدن در ظرف كشيده ، مرباى آمادهء خلال و پسته را كه نيمگرم نگه داشته باشند لابه‌لايش پاشيده و مرغ را كه آن را هم در ظرف خود گرم نگاه داشته‌اند وسطش گذاشته رويش را باز برنج و خلال بدهند و روى همه برنج زعفران زده پاشيده ، روغن خوب داده سر سفره ببرند .\r\n\r\nته‌چين اسفناج :\r\nمواد لازم : برنج ، روغن ، گوشت لخم ، اسفناج ، آلو ، زعفران ، نمك ، پياز .\r\n\r\nدستور طبخ :\r\nگوشت را كم‌آب و با آتش ملايم بپزند بطورىكه آبش به خورد خودش برود و آماده كنند . اسفناج پاك‌كردهء شسته را خرد كرده سرخ بكنند .\r\nبرنج را پخته آبكش بكنند . سپس موقع دم كردن كه آب‌روغن ته ديگ داده‌اند و نصف برنج را در ديگ برگردانده‌اند گوشت‌هاى پخته را روى برنج چيده ، اسفناج سرخ‌كرده را همراه آلو كه به اندازه به آن اضافه كنند ، و رويش گذاشته ، كمى پياز خرد كرده روى اسفناج و آلو بپاشند و مقدارى نمك كه براى اسفناج‌ها كافى باشد رويش افشانده بقيه برنج را روى آن بريزند و آب‌روغن داده دم بكنند . « آلو را نيز مىتوانند تا له نشود كمى قبل از برداشتن با گوشت بپزند . »\r\n\r\nدستور كشيدن :\r\nبرنج روى ديگ را در ته ظرف ريخته ، با كفگير گوشت و اسفناج و آلو را روى آن گذارده بقيهء برنج را روى آنها بدهند ، پس از آن برنج زعفران‌زده رويش پاشيده روغن داغ داده سر سفره برند . « چنانچه برنج خيس نكرده و نمك نزده است ، موقع پختن نمك لازم آن را بخاطر داشته باشند . »\r\n\r\nلوبياپلو با لوبياسبز :\r\nمواد لازم : برنج ، گوشت ، روغن ، لوبياسبز ، پياز ، ادويه ، زعفران ، نمك ، آبليمو ، زيره .\r\n\r\nدستور طبخ :\r\nپياز خرد كرده را در روغن سرخ بكنند . گوشت خرد كرده را در آن\r\n\r\n","description":"","footnote":"","page_name":" 56 ","page_number":56},
  {"content":"\r\n\r\nكمى تفت بدهند . لوبياسبز پاك كرده را كه نخ‌هاى دو طرفش را كشيده و شسته و خرد كرده باشند در روغن سرخ نموده داخل گوشت و پيازداغ بكنند . آب گوجه‌فرنگى يا سوس آن را به مقدار لازم با اندكى آب ليمو زده ، مختصرى براى طعمش ادويه پاشيده ، نمك به اندازه نيز بزنند و كم‌آب روى آتش ملايم بپزند بطورىكه آبش بخورد برود و حاضر داشته باشند . برنج خيسانده را پخته آبكش بكنند و آب‌روغن ته ديگ ريخته برنج را روى آن بريزند و با هريك لا برنج يك‌لا خورش نيز بپاشند . تا برنج به آخر برسد ، آنگاه تتمه برنج را روى آخرين لاى خورش ريخته روى همه آب روغن داده دم بكنند اگر خواسته باشند مىتوانند لابلاى آن هم كمى زيره سائيده بپاشند . « زدن آبليمو بسته به خواست پزنده و خورنده است و براى آنهائى است كه لب ترش‌تر بخواهند . »\r\n\r\nدستور كشيدن :\r\nبرنج را با كفگير بطور افشان ، بصورتىكه برنج و خورش مخلوط بشود در ظرف كشيده رويش برنج زعفرانى كرده داده روغن‌داغ بدهند .\r\n\r\nلوبياپلو با لوبياى چشم‌بلبلى :\r\nمواد لازم : برنج ، لوبيا چشم‌بلبلى ، روغن .\r\n\r\nدستور طبخ :\r\nلوبياى پاك كرده را شسته با آب بپزند ، پخته كه شد آب سياه شده آن را خالى كرده ، برنج خيس كرده را پخته هنگام آبكش كردن لوبيا را در آن ريخته صاف بكنند . سپس آب‌روغن در ته ديگ و روى برنج داده يكساعت دم بكنند .\r\n\r\nدستور كشيدن :\r\nپلو را در ظرف كشيده رويش روغن داغ داده سر سفره ببرند ، اگر خواسته باشند مىتوانند در روغنى كه رويش ميدهند شيرهء سفيد داخل كرده پلو را شيرين بكنند ، يا موقع خوردن رويش قند سائيده بپاشند .\r\n\r\nعدس‌پلو :\r\nمواد لازم : برنج ، روغن ، عدس .\r\n\r\nدستور طبخ :\r\nعدس را پاك كرده و شسته در آب بپزند ، پخته كه شد آب آن را\r\n\r\n","description":"","footnote":"","page_name":" 57 ","page_number":57},
  {"content":"\r\n\r\nكه سياه‌رنگ مىباشد دور ريخته « يا جهت خنكى و خاصيت با كمى سركه و نمك بخورند . » سپس برنج را جوشانده موقع برداشتن از روى آتش و صاف كردن عدس را در آن ريخته چند جوش داده آبكش بكنند و آب‌روغن ته ديگ و روى برنج داده دم بكنند . « اگر خواسته باشند مىتوانند موقع دم كردن كشمش پلويى كه دم آن را گرفته و شسته و در روغن سرخ كرده باشند كنار برنج ديگ بگذارند ، يا خرما كه آن را شسته هسته‌اش را گرفته باشند بگذارند . « بايد توجه داشت كه كشمش را زياد نبايد سرخ كرد چون سوخته و تلخ مىشود و از آن جهت سرخ ميكنند كه از باد كردنش جلوگيرى بشود . »\r\n\r\nدستور كشيدن :\r\nپلو را در ظرف كشيده اگر كشمش داشته باشد آن را روى برنج و اگر خرما باشد وسط برنج بگذارند و روى همهء ظرف روغن داغ كرده بدهند .\r\nاين پلو را نيز ميتوان با شكر يا خاكه‌قند كه موقع خوردن رويش بپاشند صرف نمود .\r\n\r\nرشته‌پلو :\r\nمواد لازم : برنج ، روغن ، رشتهء پلويى ، كشمش پلويى يا خرما يا خاكه‌قند ( قند سائيده ) .\r\n\r\nدستور طبخ :\r\nبرنج خيس كرده را كه در زير نمك آماده شده است همراه رشته در آب ريخته بجوشانند و آبكش كرده ، ته ديگ آب‌روغن ريخته برنج صاف كرده يعنى آبكش كرده را در آن برگردانده رويش باز آب‌روغن داده دم بكنند .\r\nچنانچه همراه كشمش يا خرما بخواهند صرف كنند كشمش پلويى را در روغن چرخ داده ، يعنى سرخ كرده ، موقع دم كردن كنار برنج ديگ بگذارند و اگر خرما مورد نظر است آن را در لاى برنج گذارده دم بكنند .\r\n\r\nدستور كشيدن :\r\nپلو را در ظرف كشيده كشمش‌ها را رويش پاشيده و اگر خرماست آن را ميانش گذارده رويش روغن داغ‌كرده داده سر سفره ببرند . چنانچه بخواهند با شيرينى غيرخرما و كشمش صرف كنند هركس به هر مقدار كه ميل\r\n\r\n","description":"","footnote":"","page_name":" 58 ","page_number":58},
  {"content":"\r\n\r\nكند ميتواند قند سائيده روى بشقاب خودش پاشيده ميل بكند . شيرينى اين پلو را نيز ميتوان از شيرهء سفيد كه در روغن روى پلو حل نمود روى پلو داد استفاده نمود ، اما شيرينى شيره مطبوع طبع همه كس نميباشد .\r\n\r\n","description":"","footnote":"","page_name":" 59 ","page_number":59},
  {"content":"\r\n\r\n\r\nچلوها و دستور پختن برنج\r\n\r\nچلوخورش قيمه :\r\nمواد لازم : برنج ، روغن ، گوشت ، لپه ، ليمو عمانى ، گوجه‌فرنگى ، سيب‌زمينى ، ادويه و زردچوبه ، زعفران ، نمك .\r\n\r\nدستور طبخ :\r\nبرنج خيس كرده را جوشانده آب‌كش بكنند و ته‌ديگ و روى برنج آب‌روغن داده دم بكنند و خورش را علاحده پخته در ظرفى جداگانه ريخته سر سفره ببرند « شرح تهيهء قيمه خواهد آمد » .\r\nدر اين فصل باز طرز آماده كردن و پختن برنج را براى تكميل اطلاع خواننده دو مرتبه توضيح مىدهم ، باشد كه كم‌تجربه‌ها و نوخانمان‌ها و تازه‌عروس‌ها را مفيد فايدهء زيادتر بوده باشد . براى پختن هر نوع چلو يا پلو ، حتى كته بهتر است كه برنج را قبلا پاك كرده و شسته و در ظرف برنج خيس‌كنى يا هر ظرف ديگر كه چند روز خانواده را كفايت نمايد ريخته چند تكه نمك سنگ در كيسه‌اى چلوار ، يا متقال ريزباف ريخته درش را بسته روى برنج بگذارند و پس از يكى دو روز استفاده بكنند . بعضى برنج‌ها را كه كهنه و سفت و از جنس اعلا باشند ميتوان تا يك هفته در آب‌نمك نگاهداشته روزانه به كار برد و بعضى را كه سست‌ترند كافى است كه پستائى را حد اكثر براى تا چهار روز گرفت كه براى زيادتر از آن خراب مىشود .\r\nفايدهء برنج خيس كرده آن است كه هم در پخت خوب از آب درآمده ، قد\r\n\r\n","description":"","footnote":"","page_name":" 60 ","page_number":60},
  {"content":"\r\n\r\nكشيده ، رى مىكند ، و هم چون نمك به مغزش رسوخ كرده خوش‌مزه‌تر مىشود .\r\nخاصيت نمك‌سنگ در كيسه ريختن هم آن است كه اولا نمك‌سنگ دير و كم‌كم و مطابق احتياج برنج آب مىشود و ديگر اگر در كيسه ريخته نشده مستقيما روى برنج گذاشته شود ممكن است لاى نمك خرده‌سنگ بوده داخل برنج شده زير دندان خورنده برود . پس خانم‌هاى خانه‌دار كه داراى مصرف برنج ميباشند هميشه برنج مورد حاجت خود را هفتگى يا در هفته دو مرتبه خيسانده پستائى ميكنند . خاصيت ديگرش هم آن است كه هر آينه مهمانى سر زده رسيده يا ضرورتى در پختن برنج حاصل شد برنج شسته و آماده و مهياى پختن در اختيار مىباشد و لازم نيست با شتاب و عجله برنج پاك كرده و شسته و حاضر بكنند .\r\nپس براى خيس كردن برنج اول برنج را پاك كرده شلتوك آن را گرفته با آب سرد چند بار شسته گرد و چرك‌آبه‌اش را گرفته آنوقت خيس بكنند و ديگر اينكه برنج را اگر تازه خريده امتحان نكرده‌اند يكى دو نوبت خيس آن يعنى طاقت خيس كردنش را كه تا چند روز دوام ميآورد را امتحان بكنند . ديگر كيسه نمك را فراموش نكنند و حتما اولا از نمك سنگ و دوم از كيسه براى نمك روى برنج استفاده بكنند .\r\nو اما پختن برنج به اين صورت است كه برنج صاف كرده را به اندازهء لازم يعنى براى هر نفر دو استكان برنج و سه استكان آب حساب كرده ، اول آب آن را جوش آورده پس از آن برنج را داخل نمايند و با آتش تند بجوشانند و سعى كنند كفى كه هنگام جوشيدن روى آب و در اطراف ديگ جمع مىشود بگيرند كه برنج تميز و سفيد از آب دربيايد . در اين وقت بايد دقت كنند كه همهء حواسشان متوجه دست آمدن برنج بوده به كار ديگر سرگرم نشده باشند كه وقتى متوجه ميشوند كه جوش برنجشان زياد شده ، از حال رفته ، يا به صورت آش درآمده است .\r\nپس براى خوب و سالم درآمدن برنج لازم است كه از آن غافل نشده و پس\r\n\r\n","description":"","footnote":"","page_name":" 61 ","page_number":61},
  {"content":"\r\n\r\nاز چند دقيقه جوشيدن هر دو سه دقيقه يك بار كفگير در ديگ كرده چند دانه برنج از آن درآورده ميان انگشت شست و سبابه فشار داده امتحان بكنند ، يعنى ملاحظه كنند كه برنج ميان انگشت نرم شده يا نميشود ، كه اگر نرم و قابل قبول شده بطورىكه وسط برنج هم پخته شده است اين برنج حاضر برداشتن و آبكش كردن مىباشد و اگر هنوز وسطش سفت و استخوانى مانده است دو سه جوش ديگر داده دو مرتبه امتحان بكنند و چندان تكرار كنند تا طورىكه دلشان ميخواهد ، يعنى نه برنج ميان انگشت له و شيت شده ، نه استخوانى و سفت باشد و بين اين دو آماده شده است .\r\nدر پختن برنج طول مدت آن را بر روى آتش نميتوان معلوم نمود ، چه در نوع برنج‌ها فرق مىكند ، لكن بهترين برنج پخته آن است كه موقع آبكش كردن نه له و نرم و خرد و نه سفت و چقر و مغز سفيد مانده باشد .\r\nاين برنج يعنى برنج خيسانده از آنجا كه خود آغشته به نمك بوده است نمك لازم ندارد مگر آنكه تازه خيس شده شورى نمك به مغزش نرفته باشد كه ميتوان با چشيدن نمك لازم را هنگام جوشيدن در آن داخل نمود و همچنين هنگام ريختن برنج سعى شود كه آب آن اول جوش آمده باشد و برنج را موقعى كه آب در جوش بوده قل مىزند ريخت و از آب و برنج را با هم يعنى برنج را در آب سرد ريختن و جوشاندن اجتناب شود كه باين‌صورت برنج شفته و خراب مىشود .\r\nدر ديگ را هم ميتوان از اول گذارد بشرطىكه جايش وسيع و مواظبت از سر رفتنش بشود و چنانچه جايش تنگ و احتمال سر رفتنش برود ميتوان درش را باز گذارد و با افشاندن نيم مشت آب سرد در هر مرتبه از سررفتن آن جلوگيرى به عمل آورد ، ولى حتى الامكان سعى شود كه جاى جوشاندن برنج تنگ نبوده كه بزرگ بودن ديگ به مراتب بهتر از كوچك بودن و تنگ بودن آن مىباشد . و درش هم جفت نبوده و نيمه لا بوده باشد . آب‌روغن دادن در ته ديگ و روى برنج\r\n\r\n","description":"","footnote":"","page_name":" 62 ","page_number":62},
  {"content":"\r\n\r\nنبايد فراموش بشود كه بدون آن - برنج بىطعم و به هم چسبيده مىشود ، مخصوصا كه آب‌روغن روى برنج بايد پرروغن‌تر باشد تا پوش و پشمكى و ته‌ديگش خوب بشود . كف روى برنج گرفتن در جوشيدن فراموش نشود .\r\n\r\nدستور پختن قيمه :\r\nپيازداغ درست نموده ، گوشت را خرد فندقى كرده در آن چرخ بدهند و آب به اندازه ريخته براى پخته شدن روى آتش گذارند و نيمه‌پز كه شد لپه‌اش را كه پاك كرده شسته‌اند ريخته ، نمك و زردچوبه و كمى ادويه و آب گوجه‌فرنگى يا رب گوجه به آن افزوده ، اگر خواستند جهت طعم بهترش دو سه ليمو عمانى سوراخ كرده نيز اضافه نمايند و آتشش را تا دلپذيرتر جا بيفتد كم نمايند ، چند دقيقه پيش از برداشتن سيب‌زمينى آن را كه سرخ كرده حاضر نموده‌اند ريخته ملايم ، بطورى كه سيب‌زمينىها خرد و لپه‌اش له نشود يكى دو قاشق در آن گردانده كنار بگذارند . همچنين مىتوانند براى مجلسىتر بودن سيب‌زمينى قيمه را پس از كشيدن روى آن بريزند .\r\n\r\nتهيهء سيب‌زمينى سرخ كرده براى قيمه :\r\nسيب‌زمينى را پوست كنده ته ريشه‌هايش را با نوك چاقو درآورده بشويند و خلال‌مانند خرد كرده در روغن سرخ بكنند . براى نچسبيدن سيب‌زمينى به هم و در ته ماهيتابه بايد اول روغن آن را كاملا داغ كرده سپس سيب‌زمينى را بريزند ، همچنين سيب‌زمينىاش را پس از خرد كردن در دستمال ببندند تا آبى كه در اثر شستن با آنها مانده است گرفته بشود ، چه اگر با آب ريخته بشود روغن به اطراف پريده و بسا كه آتش گرفته ماهيتابه‌اش مشتعل بشود ، همراه اين خطرات كه ممكن است به دست و چشم و صورت آشپز هم پريده موجب سوختگىهاى خطير بشود .\r\nبهترين سيب‌زمينى سرخ‌كرده آن است كه هنگام سرخ كردن روى سيب‌زمينىها را روغن گرفته باشد ، كه در روغن كم علاوه بر پخته نشدن سيب‌زمينى جائى از آنها سوخته جائى سفيد و نپخته ميماند . موقع درآوردن سيب‌زمينى از توى روغن هم وقتى است كه رنگش عسلى كم‌رنگ شده باشد .\r\n\r\n","description":"","footnote":"","page_name":" 63 ","page_number":63},
  {"content":"\r\n\r\nاين سيب‌زمينى هرچه بلندتر و نازك‌تر خرد شود مجلسىتر بوده ، اما قد آن نبايد از يك بند انگشت تجاوز نمايد و ضخامتش نصف كلفتى مداد باشد . براى خوشمزه‌تر شدن اين سيب‌زمينى ميتوان پس از خرد كردن و شستن كمى بر آن نمك پاشيد ، با اين فايده كه علاوه بر خوشمزه‌تر شدن آب سيب‌زمينى هم در دستمال بهتر گرفته مىشود .\r\n\r\nخورش قرمه‌سبزى :\r\nمواد لازم : گوشت ، روغن ، سبزى قرمه شامل : تره ، جعفرى ، شنبليله ، كمى اسفناج ، فلفل و زردچوبه ، پياز ، آبليمو يا آبغوره ، ليموعمانى ، نمك .\r\nو اگر بخواهند لوبيا قرمز يا لوبيا چشم‌بلبلى . اسفناج براى لعاب‌دار شدن خورش مىباشد .\r\n\r\nدستور طبخ :\r\nپيازداغ درست كرده عسلى كم‌رنگ كه شد گوشت خورشى را كه تكه‌تكه كرده حاضر نموده‌اند در آن ريخته چند تفت بدهند ، يعنى سه چهار دقيقه در پيازداغ قاشق گردانده سرخ بكنند . سپس آب به اندازه به‌مقدارى كه روى گوشتها را بپوشاند ريخته در ظرفش را نهاده بپزند ، اگر لوبيا دوست داشته باشند مىتوانند مشت كمى لوبيا قرمز يا لوبيا چشم‌بلبلى هم به مقدارى كه دانه‌شمار ديده بشود داخل گوشت بكنند . « سعى شود گوشت فقط چند چرخ در روغن بخورد و زياد سرخ نشود . »\r\nسبزى را پاك كرده بشويند و ضدعفونى نموده با كارد روى تخته ساطور يا سينى چوبى خرد بكنند . « سبزى را با ساطور خرد نكنند و با چاقو هم زياد ريز نكنند كه آب مىاندازد و خورش ليت مىشود . » پس از آن آن را در روغن سرخ كرده حاضر بكنند و داخل گوشت يا گوشت و لوبيا كه نيمه‌پز شده نمايند و ديگر موادش را مانند نمك و فلفل زردچوبه و آب‌ليموى به اندازه و چند ليموعمانى سوراخ كرده براى طعم ريخته يكى دو هم زده آتشش را ملايم نمايند . سبزى را زياد سرخ نكنند كه آبش بخار شده چقر و تلخ مىشود و آب خود خورش را حساب داشته باشند كه موقع كشيدن زياد آب‌دار و زياد خشك و\r\n\r\n","description":"","footnote":"","page_name":" 64 ","page_number":64},
  {"content":"\r\n\r\nآب‌گرفته نبوده باشد .\r\n\r\nخورش كنگر :\r\nمواد لازم : گوشت ، روغن ، نعنا و جعفرى ، كنگر ، فلفل و زردچوبه ، آبغوره يا آبليمو ، نمك ، پياز .\r\n\r\nدستور طبخ :\r\nپيازداغ درست كرده ، گوشت را تكه‌تكه نموده در آن تف بدهند و آب ريخته بار بكنند . سپس تا حاضر شدن گوشت كنگرها را پاك كرده تكه‌تكه‌ى به اندازه دو بند انگشت نمايند و سبزى را پاك كرده ، شسته آبش را گرفته خشك بكنند و كنگر و سبزى را سواسوا سرخ بكنند و گوشت كه نيمه‌پز شد داخل گوشت نمايند و آبغوره و نمك و فلفل زردچوبه‌اش را هم ريخته هم زده براى جا افتادن گذارند .\r\nبراى سهولت كار و مصرف كمتر روغن و كمتر چرك كردن ظرف مىتوانند ، گوشت را سرخ نكرده بار بكنند و تا كفش را گرفته حاضر مىشود ، پيازداغ درست كرده از روغن درآورند و در همان ظرف و روغن كنگرها را سرخ بكنند و درآورده روى پيازداغ‌ها ريخته سبزى را سرخ بكنند و همه را با هم داخل گوشت كرده ديگر موادش را بريزند .\r\n\r\nخورش ريباس :\r\nمواد لازم : گوشت ، روغن ، ريباس ، نعنا و جعفرى ، پياز ، فلفل و زردچوبه ، كمى آبغوره يا آبليمو ، نمك .\r\n\r\nدستور طبخ :\r\nگوشت را بار كرده ، تا كفش را گرفته حاضر مىشود ، ريباس را پاك كنند ، نعنا جعفرى را هم پاك كرده سواسوا شسته خرد بكنند . « سبزى را ريز و ريباس را تكه‌تكه بكنند . » در ظرفى پيازداغ درست كرده از روغن درآورند ، در همان روغن سبزى را سرخ كرده درآورده با پيازداغ‌ها داخل گوشت نموده ، فلفل زردچوبه آبغوره ، نمكش را ريخته آتشش را كمتر كرده بگذارند پخته شده جا بيفتد ، سپس ريباس‌ها را در روغن سبزى و پيازداغ سرخ كرده\r\n\r\n","description":"","footnote":"","page_name":" 65 ","page_number":65},
  {"content":"\r\n\r\nكنار بگذارند و ده دقيقه به برداشتن مانده داخل بقيه نمايند . ( تبصره ) ريباس‌ها را با سبزى و پيازداغ نريزند كه ريباس‌ها در اثر لطافت آب ميشوند و ترشى اين خورش را از آنجا كه خود ريباس هم ترش است كم بزنند و تكه‌هاى ريباس را كمتر از يك انگشت نگيرند كه در اثر سرخ شدن جمع و در ظرف بىنمايش مىشود .\r\n\r\nخورش نعنا جعفرى گوجه :\r\nمواد لازم : گوشت ، روغن ، نعنا و جعفرى ، گوجه سبز ، پياز ، فلفل زردچوبه ، نمك .\r\n\r\nدستور طبخ :\r\nپيازداغ درست كرده گوشت را تكه‌تكه كرده در آن چرخ بدهند و آب ريخته بار بكنند . نعنا جعفرى را پاك كرده ، شسته خرد بكنند و علاحده نيمه‌سرخ بكنند . « اگر زياد سرخ كنند تلخ مىشود . » گوجه‌سبز را دمش را گرفته بشويند و اگر خواهند هسته‌اش را جدا كرده ، اگر نخواهند با هسته همراه نعنا جعفرى داخل گوشت بكنند و فلفل زردچوبه و نمك ريخته هم بزنند و آتشش را كم بكنند تا به حال خود جا افتاده دست به هم بشود . اگر زيادتر ترش مزه بخواهند كمى آبغوره اضافه بكنند . « فايدهء چرخ دادن گوشت در پيازداغ آن است كه بوى زحم گوشت را رفع مىكند ولى اگر نخواستند مىتوانند گوشت را بار كرده كف رويش را گرفته ، پيازداغ و تره جعفرى گوجه‌اش را با هم بريزند . »\r\n\r\nخورش قيمه بادمجان :\r\nمواد لازم : گوشت ، لپه ، روغن ، بادمجان ، پياز ، گوجه فرنگى ، فلفل زردچوبه ، نمك .\r\n\r\nدستور طبخ :\r\nگوشت را قيمه‌اى خرد كرده در پيازداغ تف بدهند و آب ريخته به حال پخته شدن گذارند ، نيمه‌پز كه شد لپه‌اش را كه پاك كرده شسته‌اند بريزند و فلفل زردچوبه ، نمك آن را نيز بيفزايند . بادمجان پوست‌كنده را در روغن سرخ كرده يك ربع به برداشتن خورش ريخته ، گوجه‌فرنگى چهارپاره\r\n\r\n","description":"","footnote":"","page_name":" 66 ","page_number":66},
  {"content":"\r\n\r\nكرده ، يا آب آن ، يا رب آن را ريخته جا بيندازند . پس از ريختن بادمجان ديگر خورش را هم نزنند كه بادمجان‌ها خراب مىشود . اگر گوجه‌فرنگى نبود يا نخواستند مىتوانند كمى آبغوره بزنند . با آب انار نيز مطبوع مىشود .\r\n\r\nطرز پوست كندن و آماده كردن بادمجان :\r\nبادمجان را بايد از زير كلاه با چاقو خط كشيد بطورى كه لبه‌هاى كلاه بريده شده و پوست سياه خود بادمجان را هم به گونه‌اى كه به مغز بادمجان نرسد ببرد و شروع به پوست كندن كنند و بهتر است كه پوست كندن را از ته بادمجان شروع كرده به سر يعنى به نقطهء چاقو كشيده برسانند . سپس وسط آن را چاك داده نمك بپاشند و رويش را هم آغشته به نمك بكنند و آن را در آبكش يا سبدى براى يكى دو ساعت به حال خود گذارند . فايده اين كار آن است كه نمك تلخ آبه‌هاى بادمجان را بيرون كشيده آن را شيرين مىكند و پس از آن سرخ بكنند .\r\n\r\nخورش به و سركه شيره :\r\nمواد لازم : گوشت ، روغن ، به ، سركه شيره يا سركه و قند ، پياز ، فلفل زردچوبه ، نمك .\r\n\r\nدستور طبخ :\r\nپيازداغ زيادتر درست كرده گوشت‌هاى تكه‌تكه كرده را در آن چرخ بدهند « زياد سرخ نكنند » و آب ريخته بار بكنند . نيم ساعت مانده به برداشتن به آن را كه تميز كرده ، هسته درآورده ، شسته خشك كرده‌اند ، در روغن سرخ نموده داخل گوشت بكنند و كمى نمك و به مقدار لازم فلفل زردچوبه و چاشنىاش را كه سركه شيره يا سركه و قند يا آبليمو و قند است زده براى جا افتادن گذارند . اين خورش نيز نبايد آب داشته باشد و لب شيرين‌ترش مطبوع‌تر مىشود . بجاى زردچوبه مىتوانند موقع برداشتن كمى زعفران سائيده بپاشند .\r\n\r\nخورش هويج :\r\nمواد لازم : گوشت ، روغن ، هويج « اگر هويج قندى باشد بهتر است . » پياز ، سركه ، قند ، فلفل زردچوبه ، نمك .\r\n\r\n","description":"","footnote":"","page_name":" 67 ","page_number":67},
  {"content":"\r\n\r\n\r\nدستور طبخ :\r\nپيازداغ از معمول زيادتر درست كرده نيمه‌رنگ كه شد گوشت تكه‌تكه كرده را در آن چرخ داده بىنمك بپزند . « اگرچه هر گوشت را جهت زودتر پخته شدن نبايد اول نمك بريزند . » نيم ساعت به برداشتن هويج آن را كه تميز كرده و شسته خرد نموده ريخته ، فلفل زردچوبه نمكش را با سركه و قند به اندازه كه بچشند نيز ريخته جا بيندازند . يعنى يكى دو هم زده آتشش را ملايم‌تر كنند تا به حال خود جوشيده دست به هم بشود . اگر هويج فرنگى ميريزند بايد زودتر بريزند كه اين هويج ديرتر پخته مىشود . اين خورش آب نبايد داشته باشد ، بلكه بايد مواد آن در آب روغن قل بخورد و بهتر است كه مزه‌اش نيز ميل به لب شيرينى بكند .\r\n\r\nخورش لوبيا سبز :\r\nمواد لازم : گوشت ، روغن ، لوبيا سبز ، پياز ، فلفل و زردچوبه ، پودر « كارى » يا ادويه ، گوجه‌فرنگى يا سوس آن ، نمك .\r\n\r\nدستور طبخ :\r\nپيازداغ درست كرده ، گوشت خرد كرده را كه به صورت قيمه‌اش و بلكه ريزتر درآورده‌اند در آن ريخته دو سه دقيقه تف بدهند و آب بريزند ، نيمه‌پز كه شد لوبياسبز خرد كرده را كه در روغن سرخ شده را نيز ريخته ادويه و فلفل زردچوبه نمكش را زده ، آب گوجه‌فرنگى يا سوس‌اش را هم به اندازه ريخته هم زده آتشش را كمتر كرده بگذارند با ته‌جوش زدن جا افتاده دست به هم شود .\r\n\r\nدستور آماده كردن لوبيا سبز :\r\nمعمولا دو طرف لوبيا سبز نخ‌هائى از جنس خودش دارد كه بايد همراه دمش با چاقو بگيرند و به اندازهء نصف بادام خرد بكنند و شسته آبش را گرفته خشك بكنند . اگر لوبيا سبز زياد رسيده و درشت شده باشد خوب و نرم و خوشمزه نميشود .\r\n\r\nخورش لوبياقرمز :\r\nمواد لازم : گوشت چرخ‌كرده ، روغن ، پياز ، لوبياقرمز ، فلفل\r\n\r\n","description":"","footnote":"","page_name":" 68 ","page_number":68},
  {"content":"\r\n\r\nكوبيده يا فلفل‌سبز ، ادويه يا پودر كارى ، گوجه‌فرنگى ، نمك .\r\n\r\nدستور طبخ :\r\nپياز خرد كرده را در روغن سرخ بكنند تا زعفرانى بشود ، سپس گوشت چرخ‌كرده داخل كرده هم بزنند پس از سه چهار دقيقه آب ريخته ، لوبيا قرمزش را كه پاك‌كرده شسته‌اند ريخته بپزند ، پيش از كشيدن آب گوجه‌فرنگى و نمك و فلفل و ادويه به آن زده هم بزنند و ده دقيقه ديگر روى آتش داشته باشند . اگر از فلفل سبز استفاده ميكنند بايد دانه‌هاى فلفل را جدا كرده پوست سبزش را ريز خرد بكنند و كمى زودتر بريزند كه پخته بشود . اين خورش با فلفل سبز خوش‌نماتر و خوش‌طعم‌تر مىشود ، علاوه بر آنكه تا اندازه‌اى آن را با فلفل زيادتر يعنى تندمزه درست ميكنند ، كه البته كم و زياد تندى و فلفل آن بستگى به ميل خورنده پيدا مىكند .\r\n\r\nخورش قيمه آلو :\r\nمواد لازم : گوشت ، روغن ، پياز ، آلو ، لپه ، فلفل زردچوبه ، ادويه ، شكر ، نمك .\r\n\r\nدستور طبخ :\r\nپياز را خرد كرده در روغن سرخ بكنند و گوشت را قيمه‌اى ريز كرده در پيازداغ دو سه دقيقه تف بدهند و آب ريخته درش را بسته روى آتش به حال پختن گذارند . گوشت آن كه نيمه‌پز شد لپه‌اش را كه پاك كرده شسته‌اند ، همراه آلو كه آن را نيز كرموهايش را دور ريخته شسته‌اند ريخته ، نمك و فلفل زردچوبه ، ادويه‌اش را زده هم بزنند ، آتشش را كمتر كرده بگذارند دست به هم بشود . سعى كنند موقع برداشتن زياد آبكى نبوده باشد . ضمنا اگر چشيدند و از جهت آلوهايش ترش‌مزه بود مىتوانند كمى به آن قند كوبيده يا شكر بزنند . بجاى زردچوبه نيز مىتوانند موقع برداشتن زعفران سائيده بپاشند .\r\n\r\nخورش آلو اسفناج :\r\nمواد لازم : گوشت ، روغن ، اسفناج ، آلو ، پياز ، فلفل و زردچوبه ، نمك .\r\n\r\n","description":"","footnote":"","page_name":" 69 ","page_number":69},
  {"content":"\r\n\r\n\r\nدستور طبخ :\r\nپياز را خرد كرده در روغن سرخ كنند ، عسلىرنگ كه شد گوشتش را كه تكه‌تكه خرد كرده‌اند ريخته يكى دو دقيقه تف بدهند و آب ريخته بپزند . اسفناج را پاك كرده شسته ، خشك بكنند و خرد كرده در روغن سرخ كنند . « اسفناج را زياد سرخ نكنند كه تلخ مىشود ، از آنجا كه خود اسفناج هم تلخ‌مزه است » گوشت كه نيمه‌پز شد آلو را تميز كرده ، كرموهايش را گرفته بشويند و با اسفناج داخل گوشت كنند ، فلفل زردچوبه و نمكش را ريخته هم بزنند و آتشش را ملايم كرده بگذارند كم‌كم جوشيده جا بيفتد . اين خورش نبايد آب داشته باشد و به روغن كه افتاد بردارند . اگر ترش‌مزه‌تر خواستند كمى هم آبغوره بزنند .\r\n\r\nخورش مسمّا بادمجان :\r\nمواد لازم : گوشت ، روغن ، بادمجان ، گوجه‌فرنگى ، غوره يا آبغوره ، پياز ، فلفل زردچوبه ، نمك .\r\n\r\nدستور طبخ :\r\nپياز را خرد كرده در روغن سرخ بكنند . گوشت را درشت‌تر از گردو خرد كرده ، پيازداغ كه نيم‌رنگ شد داخل آن كرده دو سه دقيقه قاشق گردانده تف بدهند و آب ريخته بار بكنند . بادمجان را چنانچه شرحش در قيمه بادمجان گذشت در روغن سرخ كرده ، گوشت كه پخته شد روى آن چيده ، گوجه‌فرنگى يا آب يا سوس آن هركدام كه بود بريزند و نمك و فلفل زردچوبه‌اش را پاشيده آتشش را كم بكنند . يك ربع بعد خورش حاضر است كه اگر زيادتر بماند بادمجانش شيت مىشود .\r\n\r\nخورش مسما كدو :\r\nمواد لازم : گوشت ، روغن ، كدو سبز ، پياز ، آبغوره ، شكر ، فلفل زردچوبه ، نمك .\r\n\r\nدستور طبخ :\r\nپيازداغ زيادتر از معمول درست كرده ، گوشت تكه‌تكه كرده را در آن ريخته كمى تف بدهند و آب ريخته بار بكنند . كدو سبز را پوست كنده از\r\n\r\n","description":"","footnote":"","page_name":" 70 ","page_number":70},
  {"content":"\r\n\r\nدرازا ، از وسط نصف كرده پشت و رويش نمك پاشيده ساعتى بگذارند . « فايدهء اين كار آن است كه با نمك پاشيدن آب كدو بيرون آمده خوش‌مزه‌تر و در روغن سفت و بشقابى مىشود . » سپس آن را در روغن سرخ كرده ده دقيقه قبل از برداشتن كدوها را روى گوشت‌ها چيده نمك و فلفل زردچوبه‌اش را رويش پاشيده ، ترشىاش را كه آبغوره يا آبليمو مىباشد ريخته اگر خورش را لب‌شيرين بخواهند به آبغوره يا آبليمويش كمى شكر اضافه بكنند . « هنگام سرخ كردن كدو اگر كمى در روغنش نمك بپاشند روغن آن نميپرد . »\r\n\r\nخورش كدو حلوائى :\r\nمواد لازم : گوشت ، روغن ، كدوحلوائى ، پياز ، اگر ترش‌مزه بخواهند آب‌ليمو ، نمك .\r\n\r\nدستور طبخ :\r\nپيازداغ درست كرده گوشت تكه‌تكه كرده را در آن كمى تفت داده آب ريخته بار بكنند ، كدوحلوائى را پوست كنده تخمه‌هايش را گرفته ورقه ورقه به كلفتى و قد و پهناى دو انگشت خرد كرده در روغن سرخ بكنند ، گوشت كه نيمه‌پز شد كدوها را روى گوشت‌ها چيده فلفل زردچوبه‌اش را با كمى نمك ريخته بگذارند آبش تمام شده به روغن بيفتد . اين خورش در اثر كدو حلوائيش شيرين مىشود ولى اگر لب‌ترش بخواهند كمى آبليمو بزنند .\r\n\r\nخورش فسنجان :\r\nمواد لازم : گوشت ، روغن ، گردو ، پياز ، رب يا آب انار ، فلفل زردچوبه ، نمك .\r\n\r\nدستور طبخ :\r\nپياز را با دنده درشت رنده رنديده در روغن نيمه‌سرخ ( عسلىرنگ ) بكنند . گردو را كاملا پاك كرده پوست و آشغالش را گرفته دو سه بار چرخ بكنند . « هرچه گردو نرم‌تر باشد بهتر است . » سپس آن را در پيازداغ دو سه تف داده ، فلفل زردچوبه‌اش را ريخته چرخ بدهند و گوشتش را كه تكه‌تكه كرده‌اند ريخته ، كمى نمك پاشيده آب بريزند و بگذارند ملايم بپزد ، ده\r\n\r\n","description":"","footnote":"","page_name":" 71 ","page_number":71},
  {"content":"\r\n\r\nدقيقه به برداشتن ربّش را ريخته آتشش را ملايمتر كنند تا به روغن بيفتد . اگر از اول آبش را كم بريزند و هر چند دقيقه يك‌بار كه جوشيد نيم‌مشتى آب رويش بريزند و هم بزنند روغن گردو كاملا بيرون ميآيد ، ولى اين كار دو سه نوبت كافى است و چندان كه بخواهند جا بيفتد بايد به حال خودش واگذارند .\r\nبه جاى گوشت مىشود از مرغ يا امثال آن استفاده كرد و به جاى آب انار اگر خوش‌رنگ بخواهند مىتوانند آبليمو شكر بزنند .\r\n\r\nخورش كرفس :\r\nمواد لازم : گوشت ، روغن ، كرفس ، نعنا جعفرى ، فلفل زردچوبه ، پياز ، آبغوره يا آبليمو ، نمك .\r\n\r\nدستور طبخ :\r\nپيازداغ درست كرده ، گوشت تكه‌تكه كرده در آن ريخته تفت بدهند و آب ريخته بار بكنند . كرفس را از برگ و زوائد پاك كرده ، ساقه‌اش را به اندازه دو بند انگشت خرد بكنند . نعنا جعفرى را پاك كرده و شسته خرد بكنند و هركدام يعنى اول كرفس و دوم در روغن آن نعنا جعفرى را سرخ بكنند و همه را با هم داخل گوشت و پيازداغ نموده ، نمك و فلفل زردچوبه‌اش را ريخته بپزند ، نزديك برداشتن چاشنى ، يعنى آبغوره يا آبليمويش را ريخته آتشش را كم كرده به حال جا افتادن گذارند .\r\n\r\nخورش گلپر تازه :\r\nمواد لازم : گوشت ، روغن ، پياز ، گشنيز و تره و شبت ، گلپر تازه ، فلفل زردچوبه ، آبغوره ، نمك .\r\n\r\nدستور طبخ :\r\nپيازداغ درست كرده ، پياز كه عسلىرنگ شد گوشتش را كه بطور تكه‌تكه بريده‌اند در آن ريخته دو سه چرخ داده آب ريخته بار بكنند . گلپر را از برگ و آشغال پاك كرده ، ساقه‌اش را تكه‌تكه خرد كرده دو سه مرتبه در آب ساده جوشانده تلخيش را دور بكنند و بهتر است كه بعد از جوشاندن يكى دو ساعت هم در آب سرد بخوابانند و اين كارا را قبلا انجام داده گلپر را حاضر\r\n\r\n","description":"","footnote":"","page_name":" 72 ","page_number":72},
  {"content":"\r\n\r\nبكنند . سبزىاش را پاك كرده بشويند و خشك بكنند و خرد نموده در روغن سرخ بكنند . گلپر را نيز در روغن نيمه‌سرخ بكنند ، يعنى فقط چند تفت بدهند .\r\nسپس همه را با هم داخل گوشت كرده ، نمك و فلفل زردچوبه‌اش را بريزند و هم زده به حال پخت گذارند ، گوشتش كه پخته شد ترشىاش را زده چند دقيقه بعد حاضر مىباشد . « سبزى و گلپرش را بايد از اول با گوشت بريزند كه گلپر دير پخته مىشود . »\r\n\r\nخورش شش‌انداز :\r\nمواد لازم : روغن ، پياز ، شكر ، تخم‌مرغ ، آب .\r\n\r\nدستور طبخ :\r\nپيازداغ فراوان خوشرنگ درست كرده ، شكر به اندازه در آب حل كرده در آن ريخته پيازداغ‌ها را در آن بپزند و موقع برداشتن براى هرنفر دو تخم‌مرغ را شكسته داخل نموده براى چند دقيقه در ظرفش را بگذارند كه حاضر مىشود . اين خورش خوشمزه و لذيذ و زود آماده مىشود . « تخم‌مرغ آن به مقدار لازم و اشتهاى خورندگان ريخته مىشود و دو تخم‌مرغ براى هر نفر شرط كلى آن نميباشد ، همچنين مايه اين خورش چون پيازداغ آن است براى هر نفر يك پياز حساب بكنند ، شربت قند آن را نيز براى هر سه نفر يك استكان شربت قند به حساب آورند . » اگر بخواهند مىتوانند در شربتش هم كمى زعفران بزنند .\r\n\r\nچلوكباب :\r\nمواد لازم : برنج اعلا ، كره اعلا ، گوشت راسته يا فيلهء گوسفند يا پشت مازوى گوساله و گاو به شرط نرم و خوب بودن ، نمك .\r\n\r\nدستور طبخ :\r\nبرنج خيس كرده را كه سابقا در ابتداى پلوها و چلوها گفته شد پخته آبكش كرده ، با كره آب‌روغن درست كرده رويش داده دم بكنند و گوشت را از پوست و لثه و زوائد گرفته پاك و از چربى و پوسته جدا بكنند و روى تخته ساطور با كارد تيز نازك ورقه‌ورقه نمايند و به سيخ كشيده لبه‌هاى ناهموار گوشت‌ها را بريده يكنواخت بكنند و با لبهء سيخ كبابى ديگر آن را از طول\r\n\r\n","description":"","footnote":"","page_name":" 73 ","page_number":73},
  {"content":"\r\n\r\nو عرض كاردى نمايند و روى آتش تند ذغال كباب بكنند . اگر نمك به كباب نپاشند نرم‌تر مىشود و حالت و زيبائى و رنگ خود را هم بهتر حفظ مىكند ، و بخلاف آنكه اگر قبل از كباب كردن نمك بپاشند گوشت جمع و چقر و سفت مىشود ، همچنين آتش ذغال كه كباب را عالىتر و مطبوع‌تر درميآورد برعكس آن‌كه حرارت‌هاى برقى گوشت را خشك و بىآب و بدنما ميسازد . با گوشت‌هاى اطراف راسته ، به شرط گرفتن پوست و غدد و رگ و پى مىتوانند كباب كوبيده درست كنند و يا چرخ‌كرده براى مصارف ديگر گذارند . دستور كباب كوبيده ، همچنين كامل كباب‌برگ در كباب‌ها خواهد آمد .\r\n\r\nچلوكباب حسينى :\r\nمواد لازم : برنج ، كره ، گوشت راسته يا فيلهء نرم اعلا ، زعفران .\r\n\r\nدستور طبخ :\r\nبرنج كه پخته و آبكش شده در ديگ براى دم كردن برگردانده شد ، كباب حاضر كرده را داخل ديگ در محل خود كه ذكر مىشود گذارده يكساعت و نيم دم بكنند .\r\nسابق بر اين براى اين چلوكباب ديگ‌هاى مخصوصى بود كه از داخل لبه‌اى دور آن براى قرار دادن سيخهاى كباب به روى آن تعبيه شده بود ولى امروزه ميتوان چهارپايهء بىسقفى از سيم زنگ‌نزن يعنى مفتول سفيد به اندازهء داخل ديگ كه چهار انگشت از لبهء آن پائين‌تر قرار گيرد ساخته براى هميشه آماده داشت و برنج را كه پس از آبكش كردن در ديگ برگردانند چهارپايهء سيمى را در آن يعنى داخل چلو فرو برده كباب‌ها را بطورىكه از برنج فاصله داشته باشد روى آن چيده دم‌كنىاى محكم انداخته دم بكنند .\r\n\r\nشرح و دستور پختن كباب حسينى :\r\nگوشت خردكردهء در ماست و پياز خوابانده را به سيخ چوبى مانند تركهء انجير يا تركه انار يا چوب‌هائى كه امروزه براى كباب چوبى ساخته‌اند كشيده با پشت كارد كاردى كرده روى چهارپايه\r\n\r\n","description":"","footnote":"","page_name":" 74 ","page_number":74},
  {"content":"\r\n\r\nسيمى بچينند كه همگام با دم كشيدن برنج حاضر مىشود . هرچه ورقه‌هاى گوشت اين كباب نازكتر و در آب پياز زيادتر خوابانده شده باشد كباب آن بهتر مىشود . مىتوانند موقع قرار دادن در داخل ديگ كمى هم روى آنها زعفران سائيده بپاشند ، البته نه زياد و به مقدارى كه تلخ بشود . فلسفهء چوب انجير اين است كه گوشت را نرم مىكند ، چنانچه گرد انجير نيز كباب را نرم ميسازد و چنين گردى را نيز امروزه ميتوان بنام ( آدلف ) و مانند آن از سوپرها بدست آورد ولى از نمك پاشيدن به روى گوشت كباب خوددارى شود كه سفت مىشود .\r\nشرح كامل تهيهء كباب در فصل كباب‌ها خواهد آمد .\r\n\r\n","description":"","footnote":"","page_name":" 75 ","page_number":75},
  {"content":"\r\n\r\n\r\nكباب‌ها\r\n\r\nكباب چنجه :\r\nمواد لازم : گوشت راسته يا فيلهء گاو و گوسفند ، دنبه ، پياز ، ماست ، ذغال مويزه يعنى نه زياد درشت نه ريز ، منقل كبابى يا چند آجر ، سيخ كباب .\r\n\r\nدستور طبخ :\r\nدر مورد كباب بايد گفته شود كه خوب شدن هر نوع كباب اول مربوط به گوشت آن و دوم به طرز آماده كردن و پختن آن مىباشد .\r\nدر شرايط گوشت نخست آنكه گوشتش از راسته يا فيلهء گوسفند پروار نر يا گاو و گوسالهء مادهء چاق و در آخر نرم و خوشرنگ بوده باشد . براى تشخيص گوشت ، اگر گوسفند باشد در درجهء اول نر و جوان بودن آن و در صورت عدم علامت ( نرى ) بايد صورتىرنگ و خوشرنگ و سربندهاى قلمش آبىرنگ باشد ، و در گاو و گوساله اول ماده بودن و دوم خوشرنگى گوشت كه به صورتىرنگ مايل و اصولا خوشرنگ بوده باشد . « گوشت‌هاى لاغر و پير و زردرنگ و تيره‌رنگ ناپزا و غيرمطبوع مىباشد . »\r\nديگر از شرايط گوشت كه مخصوصا جهت كباب بايد در نظر گرفت نرم بودن آن است و امتحان آن بسادگى امكان‌پذير بوده ، بايد در خام بودن انگشت كه به آن فشار بدهند فرو برود ، به اينصورت‌كه گوشت را مخصوصا آن قسمت‌هائى را كه براى كباب برميگزينند بسادگى لاى دو انگشت شست و\r\n\r\n","description":"","footnote":"","page_name":" 76 ","page_number":76},
  {"content":"\r\n\r\nسبابه فشرده و له بشود و در اثر فشار شست سوراخ بشود . « براى هركس آزمايش اين كار با يكى دو مرتبه امتحان بر روى گوشت‌هاى مختلف سهل مىشود . »\r\nاز ديگر شرايط خوب درآمدن كباب آن است كه گوشت كبابى كمترين پوست و لثه‌اى نداشته باشد و گوشت قرمز خالص راسته و يا فيله و حد اقل ران ، آن هم به غير از سفيدران حيوان بوده باشد . « سفيدران بطورى كه از اسمش پيداست قسمتى از گوشت ران است كه رنگش از ديگر قسمتهاى آن متفاوت بوده كاملا مشخص و روشن‌تر مىباشد . » ديگر آنكه گوشت را پس از پاك كردن و بقول كبابىها ( صاف ) كردن به اندازه‌هاى معمول خرد كرده در آب پياز بخوابانند .\r\nاين نيز به اين صورت است كه پياز را رنديده مقدارى ماست به اندازه‌اى كه براى گوشت‌ها كفايت كند با آن بهم زده گوشت را در آن بيالايند و حد اقل يك شبانه‌روز در جاى خنك بگذارند ، البته نه در جايخى يا جاى گوشتى يخچال كه منجمد بشود . اگر ماست نبود يا نخواستند تنها در آب پياز و آبليمو يا آب پياز تنها بخوابانند .\r\nديگر از قواعد تهيه كباب آن است كه تكه‌هايش به اندازه و مساوى و كلفت و نازكىاش به اندازه و اگر كباب برگ است تكه‌هايش نازك و يكنواخت و ديگر آنكه پس از به سيخ كشيدن با لبهء يك يا چند سيخ كباب يا پشت دم كارد كاملا كاردىاش بكنند و هرچه بيشتر دو طرفش را صاف و مستقيم نمايند . و ديگر به گوشت كباب‌برگ و چنجه قبل از پختن نمك نزنند كه سفت مىشود .\r\nديگر آنكه براى پختن كباب از آتش ذغال استفاده كنند و آن هم به اين طريق كه ذغال نيمدانه كه مويزه‌اش ميگويند فراهم كرده ، اگر ذغالها درشت است مويزه كنند ، البته نه به شكلى كه به صورت خاكه ذغالش درآورند . ديگر از منقل كبابى استفاده كنند و اگر نبود به اندازه سيخ‌ها از چند آجر قزاقى اجاق درست كنند و آتش را در ميان آن درست كنند . ديگر آتشها را كاملا گيرانده\r\n\r\n","description":"","footnote":"","page_name":" 77 ","page_number":77},
  {"content":"\r\n\r\nذغال سياه قرمز نشده در آن نگذارند ، يعنى اول در وسط اجاق ذغال‌ها را كپه كرده سرخ بكنند و سپس در سطح منقل يا اجاق پهن بكنند . ديگر آتش‌ها را يكنواخت پهن كنند بطورى كه سطح بالايش يكسان و همه‌جاى منقل يا اجاق را فرا بگيرد و زيادتر از سطح سيخ‌ها باشد .\r\nپس با اين شرايط وسائل كباب آماده است و اينك سيخ‌هاى كباب را كه گوشت‌هايش را به اندازه بريده و به سيخ يكنواخت كشيده و با لبهء سيخ يا پشت دم كارد كاردى كرده‌اند را روى آتش گذارده باد بزنند . آتش كباب هرچه تندتر باشد بهتر است و آتش مرده كباب را خشك و خراب مىكند . ديگر از قواعد كباب‌پزى آن است كه يك روى كباب را اگر چنجه يا برگ است پخته طرف ديگرش را بپزند و نوبتى اين روى و آن‌رو نموده از روى آتش بلند بكنند . و سعى نكنند كه مرتب كباب را پشت و رو نمايند كه خشك و چقر مىشود .\r\n\r\nطرز به سيخ كشيدن كباب چنجه :\r\nدر اين كباب مطبوع‌تر است كه يك‌لا گوشت و نيم‌لا دنبهء سفت خوب به سيخ بكشند و اگر بخواهند مىتوانند وسط آنها هم پياز ريز سيخ بكشند . كباب چنجه‌اى كه قاطيش دنبه كشيده بشود چرب و نرم و آبدار و خوشمزه مىشود . اگر آتش ذغال نبود و خواستند از كباب‌پز برقى يا گازى استفاده كنند سعى شود كه تا يك‌روى كباب پخته نشده روى ديگرش را برنگردانند و معمولا براى پختن هر روى كباب به نسبت كلفتى و نازكى گوشت از سه دقيقه تا پنج دقيقه وقت كفايت مىكند . « البته اين از كليات نيست كه كباب را نچرخانند ، بلكه اگر ديدند در آن احوال پخته نشده است مىتوانند دو سه نوبت ديگر هم به اندازهء لازم پشت و رو بكنند . » براى اين كباب بايد سيخ نازك به كار ببرند .\r\n\r\nكباب برگ :\r\nمواد لازم : گوشت كبابى يعنى گوشت راسته يا فيلهء گوسفند نر يا\r\n\r\n","description":"","footnote":"","page_name":" 78 ","page_number":78},
  {"content":"\r\n\r\nگوسالهء ماده ، سيخ نازك ، تخته ساطور ، كارد پهن تيز ، پياز .\r\n\r\nدستور طبخ :\r\nگوشت را روى تخته به اندازه‌هاى مساوى ورقه ورقه كرده ، پياز را رنديده آبش را گرفته حاضر بكنند و گوشت‌ها را به سيخ كشيده پشت و رويش آب پياز ماليده با پشت يك يا چند سيخ ديگر كاردى يكنواخت بكنند و روى آتش تند يك رويش را پخته روى ديگرش را برگردانند و پخته شدن كباب را از رنگش كه قهوه‌اى روشن مىشود مىتوانند درك كنند ، زياد آتش ندهند و كباب را سياه نكنند كه خشك و نامطبوع مىشود . « توجه كنند كه كباب كمتر آتش خورده لذيذتر و مقوىتر از زياد پخته و آب گرفتهء آن مىباشد . »\r\n\r\nكباب كوبيده براى چلوكباب :\r\nگوشت كم‌چربى اطراف و زوائد راسته و فيله يا هر گوشت كم‌چربى ديگر سواى قلوه‌گاه و ماهيچه و گردن . پياز ، جوش شيرين ، نمك ، اگر بخواهند كمى زردچوبه يا زعفران ، تخم‌مرغ .\r\n\r\nدستور طبخ :\r\nگوشت را دو سه بار چرخ بكنند و در ظرفى ريخته گردى جوش شيرين و كمى نمك بزنند . پياز را با دنده‌ريز رنده رنديده داخل بكنند و هم بزنند . براى نريختنش به هر نيم كيلو گوشت يك سفيدهء تخم‌مرغ اضافه كرده همه را با هم چنگ بزنند . هرچه گوشت اين كباب زيادتر چنگ بخورد به سيخ بهتر بند شده ، از نريختن خاطر جمع‌تر مىشود . « اين كار يعنى چنگ زدن و مالش دادن را كبابىها ( مجاز ) ميگويند . » در اين معنى كه هرچه گوشت كباب كوبيده ، مخصوصا كباب كوبيدهء بازارى را كه با نان ميخورند زيادتر چنگ بزنند .\r\nبهتر بند مىشود كه در كباب كوبيدهء مخصوص خوردن با نان اين گوشت بايد تا حد سفيد شدن چنگ بخورد . علامت آماده شدن گوشت آن است كه زير دست چسب پيدا مىكند .\r\nپس از چنگ زدن آب نيمگرم جلو دست گذاشته براى نچسبيدن به دست و خوب سيخ شدن دست را پس از پاك كردن با لب سيخ به آب زده نيم مشتى گوشت\r\n\r\n","description":"","footnote":"","page_name":" 79 ","page_number":79},
  {"content":"\r\n\r\nبرداشته به سيخ بكشند . سيخ كباب كوبيده بايد خلاف سيخ كباب برگ اندكى پهن‌تر باشد و گوشت را بالاى سيخ گذاشته همراه مشت به طرف پائين سيخ به جلو بكشند و سيخ را يكى دو نوبت در دست گردانده صاف و هموار بكنند و تمام كه شد با انگشت گوشت را به صورت لقمه‌اى درآورده يعنى چند جاى آن را با دو انگشت سبابه و وسطى فشار بدهند . فايدهء اين كار آن است كه هم كباب بهتر پخته شده و هم خوش‌نماتر مىشود و هم از ريختنش توى آتش جلوگيرى مىشود . براى صاف‌تر سيخ شدن مىتوانند براى هر سيخ يكى تا دو نوبت ديگر هم دست را به آب گرم بزنند . براى هر نيم كيلو گوشت ، رنديدهء دو تا سه پياز متوسط كافى است . آتش كباب بهتر است از ذغال و روى آتش تند يكنواخت باشد و براى نريختنش برعكس كباب برگ بايد بعد از كمى آتش خوردن آن را روى كباب بطور ملايم برگردانند و دو تا سه مرتبه اين كار را تكرار بكنند و چندانكه از نريختنش مطمئن شدند يك رويش را پخته روى ديگرش را برگردانند و داغ داغ سر سفره ببرند . مىتوانند نيمه‌پز كه شد روى نان خوابانده آبش را بگيرند و دو مرتبه آتش بدهند . كباب كوبيده نبايد زياد آتش خورده ، بلكه آب‌دار بلند بكنند .\r\n\r\nكباب كوبيدهء بازارى :\r\nمواد لازم : گوشت قلوه‌گاه و گوشت قرمز ، جوش شيرين ، نمك ، آتش ذغال ، سيخ پهن .\r\n\r\nدستور طبخ :\r\nگوشت قلوه‌گاه را از پوست و لثه پاك كرده اگر پرچربى است گوشت سرخ بىچربى هم به غير از گوشت گردن و ماهيچه داخلش نموده دو تا سه بار چرخ بكنند . پياز را رنديده « براى هر نيم كيلو گوشت دو تا سه پياز متوسط » در نظر بگيرند و براى هر نيم كيلو گوشت يك قاشق چايخورى جوش شيرين و دو قاشق چايخورى نمك نيز اضافه كرده اول روى آتش ملايم براى چهار پنج دقيقه و سپس بدون آتش چنگ بزنند و اين چنگ زدن و كف‌مال كردن را چندان تكرار كنند تا گوشت از رنگ سرخ به سفيدى گرائيده زير دست\r\n\r\n","description":"","footnote":"","page_name":" 80 ","page_number":80},
  {"content":"\r\n\r\nچسب پيدا كند .\r\nبراى بعضى خانه‌دارها اينكه چگونه است كه كباب بازارى نميريزد و مال خانگى به آتش ميريزد مسئله ايست و چون از كبابىها هم سؤال ميكنند جواب‌هائى مانند اينكه ما آرد مىزنيم و مانند آن ميشنوند . اما راه‌حلش آن است كه آنها گوشت را خوب و تا حد سفيد شدن چنگ زده كف‌مال ميكنند و خانه‌دارها از بىاطلاعى اين كار را نميكنند . « كف‌مال كردن هم آن است كه گوشت را با سرپنجه به كف ماهيتابه مالش ميدهند . » سپس آب نيمگرم جلو دست گذاشته دست را پس از پاك كردن از گوشت‌ها به آب زده مقدارى گوشت برداشته به سيخ مىبرند . مقدار گوشت سيخ آنقدرى است كه در مشت كفايت كرده اما مشت را زياد هم پر نكرده باشد . پس يك‌بار ديگر دست را به آب زده گوشت را با چسباندن به دو طرف سيخ از بالا به پائين آورده صاف بكنند . دقت كنند كه لبه‌هاى دو طرف سيخ در اثر پهن كردن گوشت و فشار به آن از گوشت بيرون نمانده نمايان نشده باشد كه كباب ميريزد ، و ديگر سعى كنند تا لبه‌هاى دو طرف گوشت را از سر و ته به سيخ بچسبانند . بعد از سيخ كردن ساعتى يا حد اقل نيم ساعتى سيخ‌ها به حال خود براى خنك شدن و هم‌گير شدن گذارند و سپس در منقل كبابى يا اجاق آتش يكنواخت خوب درست كرده سيخ‌ها را ملايم روى آتش گذاشته اول ملايم باد زده يكى دو نوبت پشت و رو كرده ، بعدا بتدريج باد زدن را تندتر كرده ، نيمه‌پز كه شد روى نان نرم خوابانده نانى ديگر رويش برگردانده با فشار ملايم كف دست روغنش را بگيرند و دو مرتبه تا پخته شدن كامل كه سوخته و آب گرفته نشود روى آتش گذارند .\r\nپس از كشيدن در لاى نان سماق كوبيدهء نرم رويشان پاشيده گرم‌گرم سر سفره برده نوش جان بكنند . « لذت هر نوع كباب به داغ بودن آن است . » دستور كشيدن كباب هم از سيخ تا جمع و خرد نشود آن است كه چون سر و ته سيخ زيادتر ميسوزد و به سيخ ميچسبد قبل از كشيدن با دم سيخ يا كارد كه آن را به سيخ\r\n\r\n","description":"","footnote":"","page_name":" 81 ","page_number":81},
  {"content":"\r\n\r\nچسبانده به طرف كباب بدهند لب كباب را از سيخ جدا بكنند . البته چون كبابىهاى بازار بلدند و لب و بقيهء كباب را يكجور سيخ ميكنند و همچنين كباب را تا كوچك جلوه نكند نپخته از روى آتش بلند ميكنند اين مشكل برايشان پيش نمىآيد . « فايدهء جوش‌شيرين آن است كه گوشت را به هم فشرده از ريختنش جلوگيرى مينمايد ، اما مقدارش از اندازهء گفته شده نبايد زيادتر باشد . » اين كباب طبعا بايد چربتر و آبدارتر از كباب قبل از خود باشد .\r\n\r\nكباب سلطانى :\r\nمواد لازم : گوشت راسته يا فيلهء اعلا ، آب پياز .\r\n\r\nدستور طبخ :\r\nراسته يا فيله را پاك و ( صاف ) كرده زوائدش را گرفته درسته در آب پياز بخوابانند و موقع طبخ آن را به اندازهء پهن‌تر و كلفت‌تر از كباب برگ بريده سيخ بكنند و زياده‌هاى اطرافش را بريده با دم سيخ يا پشت دم كارد كوبيده ، موقع كوبيدن نيز آب پياز به پشت و رويش زده با ملايمتر كاردى كردن صاف و يكنواخت بكنند و روى آتش تند ذغال قرار داده هر رويش را دو مرتبه روى آتش قرار داده بپزند .\r\nاين كباب بايد آبدارتر برداشته بشود و تا اين منظور به عمل آمده كباب آبدار و مغزپخت نيز شده باشد بايد با هرمرتبه كه كباب را ميچرخانند كره بر روى آتش خورده‌اش بمالند يا تكه‌اى دنبه به سيخى علا حده كشيده روى آتش نهاده با روغن دنبه‌اش آغشته بكنند . گوشت اين كباب هرچه زيادتر در آب پياز بماند بهتر است كه البته بايد در جاى خنك قرار داده بشود و زيادتر از سه روز هم نبايد بماند كه سياه مىشود . اين كباب تقريبا همان كباب شيشليك امروزى است كه به صورت غذائى واحد صرف مىشود .\r\n\r\nكباب زعفرانى :\r\nمواد لازم : گوشت راسته يا فيلهء اعلا ، آب پياز ، زعفران .\r\n\r\nدستور طبخ :\r\nاين كباب درست مانند كباب سلطانى يا شيشليك درست\r\n\r\n","description":"","footnote":"","page_name":" 82 ","page_number":82},
  {"content":"\r\n\r\nمىشود با تفاوت اينكه موقع كاردى كردن همراه آب پياز آب زعفران نيز بر آن زده و كاردى كردنش را با لبهء تيز كارد ميكنند . نام ديگر اين كباب ( كباب كاردى ) است از آنجا كه بايد آن را زير لبه كارد كاملا كوبيده به صورت كباب كوبيده‌اش درآورد و اين مخصوص كسانى است كه دندان مناسب نداشته يا بخواهند كاملا نرم بخورند . كلفتى و يكنواختى گوشت اين كباب را نبايد فراموش نمود كه آبدار برداشته شود و همچنين ماليدن كره يا روغن دنبهء كباب شده را هنگام كباب كردن نبايد فراموش نمود ، اضافه بر اينكه يكنواختى و خوش‌قيافه‌گيش را هنگام سيخ كردن و آماده ساختن از ياد نبرده باشند .\r\n\r\nكباب ديگى :\r\nمواد لازم : گوشت راسته ، دنبه ، پياز ، زعفران ، تركهء انجير يا چوب كباب .\r\n\r\nدستور پخت :\r\nگوشت را صاف كرده ؟ لثه پوسته‌ها و ( راسته‌چه ) هايش را كه گوشتهاى چسبيده به خود راسته بوده اما از خود راسته نيست گرفته به تكه‌هاى به اندازهء كف دست درآورده نازك‌نازك ورقه بكنند ، دنبه را نيز به همان‌صورت ورقه‌ورقه نموده و پياز را از پهلو ورقه‌ورقه بريده حاضر بكنند . سپس تركه‌ها را اول به فاصله از يكطرف و دوم از طرف ديگر روى هم چيده به صورتى كه كف ديگ پنجره‌مانند ديده بشود ، سپس پيازها را روى چوبها چيده روى آنها ورقه‌هاى گوشت پهن كرده رويش مختصرى ادويه يا فلفل و زردچوبه پاشيده « سعى شود اين ادويه بسيار مختصر پاشيده بشود . » روى گوشتها را با ورقه دنبه‌ها پوشانده ، مجددا پياز ورقه كرده و گوشت و دنبه را به صورت گفته شده چيده ادويه زده تا پياز و گوشت و دنبه‌ها به آخر برسد و ديگ را روى آتش ملايم قرار داده در ديگ يا سينىاى به اندازه به درش گذاشته در فر با حرارت لازم قرار بدهند يا روى آن را نيز آتش ريخته يك تا دو ساعت آن را به حال خود گذارند و آتش بالاى آن را تا آخر مانند آتش زيرش ملاحظه داشته باشند كه سرد و بىرمق نشود تا\r\n\r\n","description":"","footnote":"","page_name":" 83 ","page_number":83},
  {"content":"\r\n\r\nزير و رويش يكنواخت پخته بشود . اين كباب را معمولا جهت جمعيت‌هاى چندين نفرى يا براى مهمانىها ترتيب ميدهند و تا مصالح آن در موقع ضرور از ميان نرود بهتر است قبلا آن را با مصالح كمتر و ظرف كوچكتر به امتحان درآورند . سابقا براى اين كار ديگ‌هاى چدنى بود ولى امروزه چنانچه فر موجود نباشد مىتوانند از ديگ مسى يا آلمينيومى كلفت استفاده كنند به شرطى كه آن را روى شعلهء تند گاز قرار ندهند كه آلمينيوم ذوب مىشود و در هر صورت انتخاب ديگ و ميزان حرارت با پزندهء آن مىباشد و در هر صورت به زحمتش مىارزد كه غذايش بىاندازه لذيذ مىشود . پس از كشيدن روى آن ميتوان سماق يا گرد غوره پاشيد .\r\n\r\nكباب تنورى :\r\nمواد لازم : گوشت چرخ‌كرده كم‌چربى ، پياز ، ادويه ، نمك .\r\n\r\nدستور طبخ :\r\nپياز را رنديده قاطى گوشت كرده ، كمى ادويه و اندكى نمك زده به اندازه‌اى كه گوشت و مواد مخلوط بشوند چنگ زده آن را در كف ماهيتابه پهن نموده حدود نيم ساعت تا سه ربع طبق نازكى ، كلفتى گوشت در فر 200 درجه يا در تنور نانوائى يا روى آتش بطورى كه روى آن را نيز سينى گذارده آتش ريخته باشند قرار بدهند . اين گوشت را نبايد زياد و به اندازه كباب كوبيده چنگ بزنند و همچنين بهتر است پياز آن را با دنده درشت رنده رنديده و جوش شيرين لازم نيست به آن بزنند . اگر با آن ميخواهند گوجه‌فرنگى صرف كنند آن را علاحده كباب بكنند و روى گوشتها قرار ندهند كه كباب آب‌پز شده از صورت و طعم كباب خارج مىشود .\r\n\r\nمرغ كباب :\r\nمواد لازم : مرغ يا كباب يا تيهو يا بوقلمون يا هرچه از اين قبيل ، پياز ، آلو ، زرشك ، كشمش پلويى ، قيسى ، زعفران ، آبليمو ، نمك .\r\n\r\nدستور طبخ :\r\nپياز را رنديده پيازداغ درست كرده ، زرشك را شسته شنش را\r\n\r\n","description":"","footnote":"","page_name":" 84 ","page_number":84},
  {"content":"\r\n\r\nبگيرند و كشمش را نيز دم گرفته بشويند ، همچنين قيسى و آلو را كه شسته از خاك و شن دور بكنند و همه را درهم آميخته كمى آبليمو و نمك و زعفران سائيده به آن افزوده مخلوط بكنند و در شكم طيور مورد نظر كه پاك كرده خوب شسته تو و رويش را كاملا تميز كرده باشند ريخته ، از پشت كه پاى پرنده به طرف بالا باشد در ماهيتابه يا ديگ گذارده در فر يا تنور قرار بدهند و طبق كوچكى بزرگى حيوان از نيم ساعت تا يك ساعت و نيم صبر بكنند . اين غذا با جعفرى و سيب‌زمينى سرخ‌كرده و هويج شيرين كرده زينت مىشود .\r\n\r\nتهيه هويج شيرين‌كرده : « 1 »\r\nهويج را خلال‌مانند بريده با آب و شكر به اندازه‌اى كه زياد شيرين مربائى نشود جوشانده ميپزند و كنار بشقاب قرار ميدهند .\r\n\r\nتهيهء سيب‌زمينى سرخ‌كردهء كنار مرغ :\r\nسيب‌زمينى كنار مرغ را بهتر است قبلا با پوست به صورت آب‌پز بپزند و سپس پوست‌كنده اگر درشت است چهار قاچ نموده در روغن سرخ‌كرده داغ‌داغ كنار بشقاب بگذارند . اگر براى اين كار از سيب‌زمينىهاى ريز استفاده كنند بهتر است از آنجا كه سالم‌تر ميماند و همچنين اگر در آب پختنش كمى نمك بريزند سرخ‌كرده‌اش لب‌شور و خوشمزه‌تر مىشود .\r\n\r\nبره تنورى :\r\nمواد لازم : برهء شيرى يا برهء نيمچه ، پياز ، زعفران .\r\n\r\nدستور طبخ :\r\nشرط طبخ اين بره آن است كه آن را تازه ذبح كرده و پوستش را نگاه داشته باشند . پس بره را پس از كشتن و پوست كندن و خالى كردن شكم و تميز كردن گردن و اندرون ، محتوياتش مانند دل و قلوه و جگر سياهىاش را نيز شسته ، دمبه‌اش را نيز بريده خرد كنند و همراه دل و قلوه و جگر داخل\r\n\r\n\r\n","description":"","footnote":"\r\n( 1 ) اين هويج را ميتوان لاى برنج سفيد گذارده روغن داد كه هويج‌پلوى مطلوب مىشود . البته منظور برنج پختهء دم‌كشيده مىباشد .\r\n","page_name":" 85 ","page_number":85},
  {"content":"\r\n\r\nشكمش جا بدهند ، اگر خواسته باشند و امكانات مكانى نيز اجازه بدهد پيازداغ نيز درست كرده همراه اينها داخل بكنند و آن را از پشت در پوست خودش گذارده پوست را بر رويش به هم آورده با سيم يا ريسمانى چاك و درزهايش را تنگ بدوزند و سپس آن را در ميان خلوارهء آتش تنور يعنى آتشى كه در تنور تازه خاموش شده باشد نهاده آتش‌ها را به دور و رويش برگردانده در تنور را گذارده چهار تا پنج ساعت آن را به حال خود گذارند و پس از بيرون آوردن پوست را از آن كنار زده كباب مطبوعى بدست آورند . دقت كنند كه تنور كاملا داغ و خلوارهء آن جهت پخته شدن بره تكافو داشته باشد . كلّه‌پاچهء حيوان را در شكمش نگذارند كه نميپزد .\r\n\r\nنوع ديگر طبخ بره تنور :\r\nاين طريق جهت خارج از شهر و گردشهاى دسته‌جمعى و بيابانى مىباشد و تمام شرايط حاضر كردن بره مانند سابق است به غير از پختن و آتشش كه بايد پس از آماده كردن چاله‌اى كنده آتش فراوانى از چوب و شاخه در آن افروخته چندانكه شعلهء آتش فرو نشست وسطش را باز كرده بره را ميان آن گذارده آتش‌ها را به رويش برگردانند بطورى كه روى و زيرش را كاملا آتش فراوان احاطه نموده باشد . چهار پنج ساعت و اگر آتشش فراوان است ساعتى كمتر صبر بكنند . و اينكه در زعفران و پيازداغ گفته شد به شرط فراهم بودن امكانات از جهت همين بوده كه در بيابان اين وسائل كمتر يافت مىشود .\r\n\r\nبره‌تنورى با وسائل امروز :\r\nمواد لازم : بره تودلى يا بره شيرى ، پياز ، آلو ، قيسى ، مغز گردو ، سيب‌زمينى ، كشمش پلويى ، زرشك ، زعفران .\r\n\r\nدستور طبخ :\r\nبره پوست‌كنده را تو و رويش را كاملا شسته تميز و خشك بكنند . پيازداغ مفصل درست كرده ، قيسى و آلو را شسته ، دم زرشك‌ها را بگيرند و دو سه آب خيسانده شن و آشغالش را دور بكنند . دم كشمش‌پلويى را\r\n\r\n","description":"","footnote":"","page_name":" 86 ","page_number":86},
  {"content":"\r\n\r\nنيز گرفته شسته حاضر بكنند . سيب‌زمينى را پوست‌كنده شسته حاضر نمايند ، دنبهء بره را جدا كرده با دل و قلوه و جگرسياهىاش به تكه‌هاى درشت‌تر بريده همه را همراه مغز گردو مخلوط نموده رويشان زعفران سائيده پاشيده جمله را در شكم بره جا بدهند و درش را به هم بياورند . سپس با ورق آلمينيوم كه مخصوص پخت و پز است دور بره را پوشانده آن را در ديس فلزى يا سينى فر قرار داده در فر گذارده ، اول براى نيم ساعت درجه حرارت فر را زيادتر و بعد از آن بتدريج كمتر كنند طبق كوچكى و بزرگى بره اين غذا از دو ساعت تا دو ساعت و نيم حاضر مىشود .\r\nالبته اين قاعده براى وقتى است كه بره را تشريفاتى و بطور كامل بخواهند و گرنه بدون مواد گفته شده مانند مغز گردو و زرشك و غيره هم ميتوان آن را به عمل آورند ، به اين طريق كه دل و قلوه و جگر و دنبه‌اش را به تكه‌هاى درشت بريده اگر بخواهند كمى زعفران زده در شكمش كرده دور بره را با ورق آلمينيوم پوشانده به طريق و مدت گفته شده در فر بگذارند . فايده پيچيدن ورق آلمينيوم به دور بره آن است كه اولا روى بره نسوخته ، ثانيا كاملتر و خوشمزه‌تر پخته مىشود .\r\nاگر كله‌پاچهء بره را هم طالبند بايد آن را تميز نموده پشم و زوائدش را خوب گرفته علاحده در ورق آلمينيوم بپيچند و كنار بره در فر گذارند . و ديگر اگر حيوان برهء دنبه‌دار نبود و بزغاله بود نبايد دل و جگرش را در شكمش گذاشت كه چون دنبه با آنها مخلوط نيست خوب و لذيذ نميشوند كه بايد آنها را جداگانه كباب بكنند و تنها خود بزغاله را در فر قرار بدهند . البته در هيچ‌يك از اين احوال پيچيدن ورق آلمينيوم را به دور بره يا بزغاله نبايد فراموش كنند .\r\n\r\nكباب برهء سيخى :\r\nمواد لازم : برهء شيرى يا گوشت برهء كوچك ، كه هرچه بره‌اش جوان‌تر باشد بهتر است ، مخصوصا كه نر آن گوشتش نرم‌تر و خوشخوراك‌تر مىباشد . اگر بدون دنبه است دنبهء جداگانه . سيخ كباب .\r\n\r\n","description":"","footnote":"","page_name":" 87 ","page_number":87},
  {"content":"\r\n\r\n\r\nدستور طبخ :\r\nقسمتهاى مخصوص بره را مانند مغز ران و راسته و سردست ، به استثناى ماهيچه‌ها و قلوه‌گاه و سرسينه به قطعات درشت‌تر بريده به سيخ بكشند .\r\nالبته قسمتهاى استخوان‌دارش مانند راسته و ران و سردست . . . را با استخوان ولى به صورتى كه تمام قطعات آن تقريبا به اندازه و از نظر ضخامت مساوى بوده باشد ، پس از آن يكى دو سيخ هم دنبه حاضر بكنند و آتش يكنواخت از ذغال درست كرده جمله را روى آتش گذارند و يك روى كباب را كمى آتش داده برگردانند و سيخ‌هاى دنبه را كه آتش خورده روغن بيرون داده‌اند روى آنها بمالند و برگردانده روى ديگرش را روغن بدهند ، به همين صورت كباب را آتش داده چرب بكنند تا كباب پخته بشود ، اگر آتش تند باشد زودتر بچرخانند و اگر كندتر است ، ديرتر برگردانند . لطف اين كباب به خوب و يكنواخت پخته شدن آن است و اينكه زياد روغن بخورد . البته بايد توجه داشت كه هيچ روغنى اين كباب را مانند روغن دنبهء كبابى لذيذ نميكند . قبل از پخته شدن به آن نمك نبايد زده بشود .\r\n\r\nنوع ديگر كباب برهء سيخى :\r\nمواد لازم : گوشت برهء بىاستخوان ، از راسته و ران و سردست ، دنبه ، سيخ باريك ، ذغال .\r\n\r\nدستور طبخ :\r\nگوشت اين كباب را مانند كباب چنجه ، يعنى با تكه‌هاى لقمه‌اى كه به اندازه‌هاى سيب‌زمينى استانبولى كوچك بريده باشند سيخ ميكنند و ميان هر يكى دو چنجه تكه‌اى هم دنبه سيخ ميكنند و اگر با هر تكه گوشت يك تكه هم دنبه سيخ كنند لذيذتر مىشود ، اما دنبه‌ها نبايد به اندازهء گوشت‌ها باشد بلكه نصف و يك سوم آن كفايت مىكند ، اما با همه نازكى نبايد كوتاهتر از كلفتى چنجه‌ها باشد و همچنين كه خود گوشتها حتى الامكان بايد يك اندازه و به يك ضخامت باشد ، چه در غير اين صورت كباب پخته نپخته ميماند . براى پختن اين كباب دنبهء علاحده كه به سيخ بكشند و روغنش را به كباب بمالند لازم نيست\r\n\r\n","description":"","footnote":"","page_name":" 88 ","page_number":88},
  {"content":"\r\n\r\nبلكه با هر بار برگرداندن كباب آنها را به روى هم ماليده ، از دنبهء خود آنها به گوشتها چربى بدهند .\r\n\r\nكباب راستهء بره :\r\nمواد لازم : راستهء برهء با استخوان كه فيلهء آن را نگرفته باشند ، دنبه .\r\n\r\nدستور طبخ :\r\nراسته را با استخوان بدون قطعه قطعه كردن ، همچنان از درازاى خود به سيخ كشيده روى آتش گذارند و دنبه را تكه‌تكه كرده به سيخ بكشند و با راسته روى آتش گذارند و با هر برگرداندن كباب يك مرتبه از سيخ دنبه به آن روغن بدهند تا كباب پخته بشود ، دنبهء كباب آن نيز اگر سوخته نشود بسيار لذيذ مىشود كه مىتوانند همراه كباب ميل بكنند . اگر گوجه‌فرنگى قرمز به بوته رسيده‌ى سفت خوب هم باشد و با كباب بپزند و كنار ديس بكشند ، كباب كامل مىشود .\r\n\r\nكباب جوجه :\r\nمواد لازم : جوجهء كبابى ، يعنى جوجهء پانزده و بيست روزه ، كره ، آبليمو ، قلم‌مو .\r\n\r\nدستور طبخ :\r\nجوجه را با استخوان به اندازه‌هاى متناسب يعنى تقريبا يك اندازه به سيخ كشيده روى آتش گذارند كه البته آتش زياد نبايد تند و شعله‌ور باشد ، و كره را در ظرفى روى آتش گذارده آب بكنند و مقدارى آبليمو با آن مخلوط كرده با هر برگرداندن كباب از آن با قلم‌مو روى گوشت‌ها بدهند تا كباب زعفرانى و اگر پخته‌تر بخواهند جگرىرنگ بشود . در خرد كردن جوجه بهتر است اولا گردن آن را كنار گذاشته و ديگر خود جوجه را به هشت قسمت تقسيم كرده به سيخ بكشند ، به اين ترتيب كه دو قسمت رانها و دو قسمت سردست‌ها و چهار تكه هم سينه‌ها را به حساب آورند . اگر خواستند پس از پخته شدن نمك بزنند .\r\n\r\n","description":"","footnote":"","page_name":" 89 ","page_number":89},
  {"content":"\r\n\r\n\r\nكباب مرغ سيخى :\r\nمواد لازم : مرغ فربه سالم « مرغ ناسالم كبودرنگ مىشود » ، كره ، آبليمو ، قلم‌مو .\r\n\r\nدستور طبخ :\r\nگوشتهاى مرغ را از استخوان جدا كرده مانند كباب چنجه به تكه‌هاى مساوى خرد بكنند و به سيخ بكشند و پوستهايش را جداگانه به سيخى علاحده بكشند و همه را روى آتش گذارند و با هر برگرداندن سيخ‌هاى كباب سيخى را كه پوست‌هاى مرغ را به آن كشيده روى آتش به روغن نشسته است روى گوشتها بمالند ، تا گوشت‌ها پخته بشوند ، اگر پوستهاى مرغ را نگرفته‌اند مقدارى كره در پياله‌اى گرم كرده كمى آبليمو به آن افزوده از آن با قلم‌مو به روى مرغ‌ها بمالند . در صورتى كه وقت داشته باشند و كباب را بخواهند ترش‌مزه بخورند مىتوانند يكى دو پياز مثل بريدن براى پيازداغ ، خرد كرده ، آبليمو رويش ريخته مرغ را كه تكه كرده‌اند در آن غلطانده يك شب در آن بخوابانند . در اين صورت كباب هم لب‌ترش و خوشمزه شده و هم دخالت پياز بوى زحم مرغ را دور مىكند . آتش اين كباب بايد معتدل باشد تا بتدريج مغزپخت بشود . در صورت استفاده از فر و كباب‌پز برقى آب كره دادن و آب‌روغن دادن روى كباب را باز نبايد فراموش نمود .\r\n\r\nكباب جگر ، دل و قلوه دنبلان به انواع :\r\nبراى نوع اول ؛ مواد لازم : جگر يا دل يا قلوه يا با هم ، سيخ باريك مخصوص جگر ، نمك ، ذغال .\r\n\r\nدستور طبخ :\r\nساده‌ترين نوع پختن جگر سياه آن است كه آن را شسته ، باريك باريك به كلفتى انگشت بريده به سيخ كشيده و روى آتش ذغال گذارده هر طرف آن را نيم دقيقه آتش بدهند سپس براى خوردن رويش نمك بپاشند .\r\n\r\nپختن دل و قلوه :\r\nدل و قلوه را شسته زوائد دل مانند رگ خون و پيه‌هاى اطراف آن را بريده ، خود صنوبرى دل را از وسط ببرند و آن را از درازا به كلفتى نصف انگشت باريك‌باريك كرده سيخ بكشند و روى آتش قرار داده هر\r\n\r\n","description":"","footnote":"","page_name":" 90 ","page_number":90},
  {"content":"\r\n\r\nطرفش را سه تا چهار دقيقه آتش داده نمكش را پس از پخته شدن بپاشند . ميان دل و قلوه و جگر دل از همه ديرتر پخته مىشود و دليل اول نمك نپاشيدن به آن هم اين است كه سفت نشود . پس اگر ميخواهند با قلوه بپزند بايد قبلا دل را روى آتش گذارده پس از دو دقيقه ديگر قلوه‌ها را قرار بدهند و هر آينه جگر را نيز ميخواهند با آنها كباب كنند ، آن را موقع برداشتن دل و قلوه روى آتش بگذارند كه با آخرين لحظات پخته شدن آنها حاضر مىشود .\r\nو اما قلوه را از طرف صاف و سلامت آن به درازا چاقو كشيده تا به طرف رگ‌دار آن برش بدهند و پوست روى آن را به جانب همان طرف كشيده از قلوه جدا بكنند و يا آن را به همان صورت دو نيمه شده سيخ كرده و يا چهار قاچ نموده سيخ بكشند و نيز مىتوانند برش‌ها را به صورت چنجه درآورند . مدت پخته شدن آن نصف مدت زمان پختن دل مىباشد و نمك قلوه را نيز بايد پس از پخته شدن بزنند .\r\n\r\nطريقه طبخ دنبلان\r\n« 2 » : درست مانند پختن قلوه مىباشد با تفاوت اينكه مدت آتش آن به اندازهء مدت پختن دل يعنى چهار پنج دقيقه و بلكه كمى نيز زيادتر مىباشد به اين دليل كه اين عضو در اثر آبدار بودن ديرتر ميپزد و نمك آن را تا آبش گرفته شده ، خوش خوراك‌تر گردد اول ميپاشند .\r\n\r\nنوع ديگر طبخ جگر :\r\nجگر را به قطعات پهن‌تر و كلفت‌تر ، به اندازهء كف دست برش داده كف بشقاب فلزى داغ كه روى آتش قرار داده باشند انداخته يك دقيقه صبر كرده برگردانند كه مجموعا دو دقيقه به دو طرفش حرارت بدهند ، سپس نمك زده ميل بكنند . اين جگر از نظر خاصيت ، يعنى قوت از آنجا كه\r\n\r\n\r\n","description":"","footnote":"\r\n( 2 ) . اين خوراكى است طبى كه به اطفال جاتركن و مردانى كه دچار ناتوانى جنسى شده‌اند ميدهند . ( خوردن اين خوراك ازنظر شرعى حرام است ) .\r\n","page_name":" 91 ","page_number":91},
  {"content":"\r\n\r\nآبدارتر ميماند از نوع سيخ كرده آن بهتر است و زيادتر اين نوع جگر را براى مريض‌هاى كم‌خون تجويز ميكنند ، لاكن بايد توجه داشت كه جگر در هر نوع از خوردنىهاى ثقيل و ديرهضم مىباشد كه خورنده بايد استعداد معده و مزاج خود را با آن ملاحظه بكند . در خرد كردن جگر دقت كنند كه زهرهء آن پاره نشود كه همهء جگر را تلخ مىكند .\r\n\r\nخوراك جگر :\r\nمواد لازم : جگرسياه ، پياز ، روغن ، گوجه‌فرنگى يا رب آن ، فلفل زردچوبه ، نمك .\r\n\r\nدستور طبخ :\r\nپياز را خرد كرده در روغن سرخ نموده نيمرنگ بكنند و جگر سياهى خرد كرده را كه به صورت گوشت قيمه‌اى درآورده‌اند در آن ريخته دو سه تفت بدهند و فلفل زردچوبه و نمك به اندازه به آن زده ، گوجه‌فرنگى خرد كرده يا آب يا رب آن به مقدار لازم به آن افزوده در ظرف يا قابلمه‌اش را گذارده پنج شش دقيقه جهت پخته شدنش صبر بكنند .\r\n\r\nخوراك دل و قلوه :\r\nمواد لازم : دل و قلوه و در صورت تمايل جگر ، پياز ، روغن ، نمك ، زردچوبه ، گوجه‌فرنگى .\r\n\r\nدستور طبخ :\r\nبا روغن پيازداغ كم‌رنگ كه پيازش فقط متمايل به زردى شده باشد درست كرده ، دل و قلوه را ريز خرد كرده در آن چند تف داده ، زردچوبه ريخته هم بزنند . گوجه‌فرنگى خرد كرده يا آب آن را افزوده كمى آب اضافه نموده درش را بگذارند و آتشش را ملايم كرده يك ساعت به حال ته‌جوش زدن گذارند ، ده دقيقه به برداشتن اگر جگر هم گرفته‌اند جگرش را كه آن را هم خرد كرده‌اند . « البته درشت‌تر از تكه‌هاى دل و قلوه » ريخته ، نمك پاشيده هم بزنند و باز درش را بسته به حال جا افتادن بگذارند .\r\n\r\n","description":"","footnote":"","page_name":" 92 ","page_number":92},
  {"content":"\r\n\r\n\r\nطاس‌كباب :\r\nمواد لازم : گوشت گردن و قلوه‌گاه يا سردست و قلوه‌گاه ، پياز ، سيب‌زمينى ، به ، آلو ، قيسى ، برگه ، فلفل زردچوبه ، ادويه ، نمك .\r\n\r\nدستور طبخ :\r\nگوشت را تكه‌تكه نموده حاضر بكنند ، پياز را از پهلو گرد گرد ورقه نمايند و به را از تخمه و كرك پاك نموده قاچ بكنند و ديگر اسبابش را از برگه و قيسى و آلو بشويند . سپس در ته ديگ يك ورقه پياز پهن كنند و يك ورقه گوشت بچينند و رويش باز پياز و روى آن گوشت و روى همه به و برگه و مخلفات ديگرش را پهن كنند و فلفل زردچوبه و ادويه و نمك پاشيده كمى آب ريخته درش را محكم نموده روى آتش گذارند و جوش كه آمد آتشش را كم كنند تا به حال خود پخته آماده بشود . نيم ساعت به برداشتن سيب‌زمينىاش را پوست‌كنده چهار پاره نموده بريزند . مىتوانند ادويه ، نمكش را هم با سيب‌زمينى بپاشند . در ريختن نريختن قيسى و برگه به ميل خود نگاه كنند و ترش و شيرين خواستنش را با آب‌ليمو شكر يا سركه و شكر اندازه بكنند .\r\n\r\n","description":"","footnote":"","page_name":" 93 ","page_number":93},
  {"content":"\r\n\r\n\r\nكوفته‌ها\r\n\r\nكوفته‌برنجى :\r\nمواد لازم : گوشت كوبيدنى كم‌چربى ، لپه ، خرده‌برنج ، روغن ، سبزى كوفته يعنى تره و جعفرى و ترخون و مرزه و گشنيز و شنبليله ، فلفل و زردچوبه ، تخم‌مرغ ، پياز . اگر بخواهند قيسى و آلو يا كشمش پلويى ، نمك .\r\n\r\nدستور طبخ و مقدار مواد :\r\nگوشت سرخ كم‌چربى را دو سه بار چرخ بكنند . لپه را پاك نموده ، خرده برنج را پاك كرده با لپه بشويند و حاضر نمايند . « براى هر چهار نفر 300 گرم گوشت و براى هر 300 گرم گوشت سه قاشق غذاخورى خرده برنج و يك قاشق لپه و يك تخم‌مرغ و يك مشت سبزى پاك‌كرده و سه پياز متوسط و سه قاشق روغن حساب بكنند . »\r\nسبزىها را پاك كرده بشويند و ريز ، خرد كرده حاضر بكنند ، پيازداغ درست كرده نصفش را گذارده ، آب بريزند و نصفش را داشته باشند تا داخل كوفته بكنند ، سپس برنج و لپه و سبزى را با پيازداغى كه نگاه‌داشته‌اند روى گوشت ريخته ، تخم‌مرغ و فلفل زردچوبه نمكش را هم افزوده چنگ بزنند . اين چنگ زدن بايد چندان ادامه يابد تا مايه زير چنگ چسبناك و بهم آميخته نشان بدهد و گرنه كوفته‌ها وا ميروند . از دلهره‌هاى زن‌هاى قديم براى پختن اين كوفته وارفتن آن بود و در آن كارها و معتقداتى به كار ميبردند كه بد نيست از جهت تفريح خاطر يكى دو نمونه از آن حالات را ذكر بكنيم : در موقع هم زدن\r\n\r\n","description":"","footnote":"","page_name":" 94 ","page_number":94},
  {"content":"\r\n\r\nميگفتند : دين شاطر و ترازودار و آسيابان و گمركچى به گردنت اگر وابرى .\r\nديگر اينكه سنگ سنگ آجر سنگ و از اين قبيل و اما آن‌كه زيادتر از همه تشويش و دلهرهء پزندهء آن را مىرساند اين بود كه ميگفتند : چيزم بره ! كوفته‌م نره - چيزم بره كوفته‌م نره ، تا وقتى كه چنگ زدنشان تمام بشود !\r\nاما آنچه سبب وارفتن كوفته مىشود اول گوشتش كه بد و بىچسب باشد مانند گوشت گاو و امروزه گوشت يخى آب افتاده و ديگر كم گوشت بودن كه برنج و سبزى و لپه‌اش زياد شده باشد و ديگر كم چنگ زدن .\r\nپس در اين صورت اين امور را دقت داشته باشند كه حتى الامكان گوشتش گوسفند نر يا بز نر و مايه‌اش از مقدار گفته شده برنج و لپه و سبزى زيادتر نداشته باشد و ديگر تخم‌مرغ را فراموش نكنند كه خود سفيدهء آن مانع وارفتن كوفته مىشود و در آخر چنگ زدن آن كه تا پيدا كردن ( لوز ) يعنى چسب چنگ زدن را ادامه بدهند . « بايد توجه نمود كه زياده از حد چنگ زدن هم كوفته را سفت مىكند و اعتدال را بايد رعايت نمايند و البته كه با يك دو بار پختن تجربه بدست ميآورند . »\r\nاينك وقت آن است كه مايه را به صورت كوفته درآورند و اگر نميخواهند داخل كوفته آلو و قيسى بگذارند كوفته را كوچكتر و اگر ميگذارند درشت‌تر درست كنند . « مقدار كوفتهء بىآلو به اندازهء ليموشيرين متوسط و آلودارش به اندازهء ليموى درشت مىباشد . » پس براى كوفته درست كردن دستها را به آب زده مايه را در مشت خوب به هم فشرده گرد بكنند و يكى دو آلو و قيسى يا كشمش يا هر سه را البته به اندازه وسطش فشرده مجددا گرد بكنند و در وقتى كه آب پيازداغ ديگ در حال جوشيدن است يكى يكى در ديگ انداخته تمام كه شد درش را بسته آتشش را معتدل بكنند . « اگر اين كوفته را در ديگ زودپز درست كنند كوفته‌اش سالم‌تر مانده و چون آب كمتر ميبرد خوشمزه‌تر مىشود . » اگر زودپز نبود بايد در وقتىكه به حال جوشيدن است دم كنى انداخته درش را محكم\r\n\r\n","description":"","footnote":"","page_name":" 95 ","page_number":95},
  {"content":"\r\n\r\nبكنند . دم كنى نيز مانند زودپز كوفته را مغزپخت مىكند . هرچه آب اين كوفته كمتر باشد خوشمزه‌تر مىشود ، اما آنقدر هم نبايد كم‌آب باشد تا بالاى كوفته‌ها نيم‌پز بماند و بايد موقع دم كردن به شرطى كه كوفته‌ها كف ديگ را پر كرده باشد آب آن تا روى كوفته باشد و در زودپز يك ساعت با آتش كم و در ديگ‌هاى معمولى دو ساعت و زيادتر روى بار بماند .\r\n\r\nكوفته سماق :\r\nمواد و مايه و پختن اين كوفته درست مانند كوفته برنجى است غير از آلو و قيسىاش كه به جاى آن آب سماق به كار مىبرند و اينك :\r\n\r\nدستور طبخ :\r\nسماق آشى را يك ربع در آب بجوشانند تا ترشىاش را پس بدهد و براى آنكه تلخى و گسىاش گرفته شود تكه‌اى آهن را دو سه بار داغ كرده در آن اندازند ، اگر آهن پاكيزه نبود از سيخ كباب استفاده بكنند ، و وقتى كوفته‌ها را انداختند به اندازه‌اى كه ترش ميخواهند سماق را با الك يا پارچه صاف كرده داخل آب كوفته بكنند . براى هر چهار نفر 300 گرم سماق آشى كافى است و دستور و مدت پختن و روى بار ماندنش مانند كوفته برنجى مىباشد .\r\n\r\nكوفتهء شبت باقلا :\r\nمواد لازم : گوشت قرمز كم‌چربى ، روغن ، پياز ، شبت ( شود ) ، باقلاسبز ، خرده‌برنج ، فلفل زردچوبه ، نمك .\r\n\r\nدستور طبخ :\r\nطرز تهيهء اين كوفته نيز بطور كلى مانند كوفته برنجى است با تفاوت سبزى و باقلايش كه سبزى اين كوفته فقط شبت سبز است و باقلاى سبز كه بايد شبت را پاك‌كرده شسته بگذارند آبش گرفته بشود يا در دستمال ريخته تكان داده خشك بكنند . باقلا را از پوست روى و پوست زير درآورده مغز آن را مانند خلال بريده حاضر بكنند و شبت را خرد كرده قاطى گوشت چرخ كرده آن نموده فلفل و زردچوبه و نمك افزوده خوب چنگ بزنند و پيازداغ در ديگ آن\r\n\r\n","description":"","footnote":"","page_name":" 96 ","page_number":96},
  {"content":"\r\n\r\nدرست كرده آب بريزند و آب كه خوب جوش آمد كوفته‌ها را درست كرده در آن انداخته دم بكنند . « بهتر است قبل از پختن اين كوفته به دستور كوفته برنجى و پختن آن مراجعه بكنند . » چاشنى اين كوفته ترشى است كه با آن سر سفره مىبرند .\r\n\r\nكوفته كاشى :\r\nمواد لازم : گوشت چرخ كرده ، خرده برنج ، آرد نخودچى ، روغن ، پياز ، تخم‌مرغ ، ريحان سبز ، فلفل زردچوبه ، نمك .\r\n\r\nدستور طبخ :\r\nگوشت اين كوفته از آنجا كه آرد نخودچى دارد اگر چربىدارتر هم باشد عيب ندارد اما بايد خوب يعنى دو سه بار چرخ بكنند . خرده برنج را پاك كرده بشويند . ريحان سبز را خرد كرده با خرده برنج و آرد نخودچى و ريحان خرد كرده و فلفل و زردچوبه و نمك داخل گوشت بكنند و تخم‌مرغش را رويش شكسته چنگ بزنند . اين كوفته هم بايد مايه‌اش نسبتا مالش داده بشود . ممكن است در اثر آرد نخودچىاش مايه‌اش سفت بشود كه به اندازه آب داخل آن كنند . سپس پيازداغ درست كرده آب ريخته آبش كه جوش آمد مايه را به اندازهء ليموشيرين ريز گرد كرده در آب انداخته تمام كه شد درش را گذاشته آتشش را اندازه بكنند . دم كنى نميخواهد « خاطرنشان مىشود كه موقع گلوله كردن كوفته‌ها تا به دست نچسبد و خوب گرد بشود دستها را با آب سرد يا نيمگرم‌تر بكنند و اصولا بهتر است قبلا براى پختن هر نوع كوفته به دستور پختن كوفته برنجى رجوع بكنند . »\r\n\r\nمقدار مواد براى كوفته كاشى :\r\nبراى هر چهار نفر 300 گرم گوشت ، 100 گرم روغن ، چهار قاشق خرده برنج ، 150 گرم آرد نخودچى ، دو تخم‌مرغ ، يك قاشق چايخورى فلفل زردچوبه ، سه چهار ساقه ريحان سبز ، يك قاشق چايخورى نمك ، دو عدد پياز .\r\n\r\n","description":"","footnote":"","page_name":" 97 ","page_number":97},
  {"content":"\r\n\r\n\r\nكوفتهء دست به گردن :\r\nمواد لازم : گوشت چرخ كرده ، خرده برنج ، آرد نخودچى ، روغن ، پياز ، فلفل زردچوبه ، نمك .\r\n\r\nدستور طبخ :\r\nخرده برنج را پاك كرده بشويند و با آرد نخودچى و فلفل زردچوبه و نمك داخل گوشت بكنند . پيازداغ درست كرده آب بريزند و آب كه در حال جوشيدن است مايه كوفته را خوب چنگ زده كوفته‌هاى درشت‌تر از گردو درست كرده در آب اندازند و درش را بسته يك ساعت و زيادتر روى آتش بدارند .\r\n\r\nكوفته ريزه :\r\nگوشت چرخ كرده ، روغن ، پياز ، سيب‌زمينى ، گوجه‌فرنگى ، فلفل ، زردچوبه ، تخم‌مرغ ، نمك ، ادويه .\r\n\r\nدستور طبخ :\r\nپياز و سيب‌زمينى را رنديده با فلفل و زردچوبه ، كه فلفلش از مقدار معمول زيادتر باشد و نمك و تخم‌مرغ چنگ زده . همچنين در ظرفش پيازداغ عسلى رنگ درست كرده ، آب گوجه‌فرنگىها را گرفته ، همراه آب لازم در آن بريزند و آب كه جوش آمد ، مايهء حاضر كرده از گوشت و پياز و سيب‌زمينى را كوفته‌هاى كوچك به اندازهء گردو اما بيضى شكل درست كرده در آن اندازند و تمام كه شد درش را گذاشته آتشش را ملايم كرده يك ساعت به حال خود گذارند و يك ربع به برداشتن مقدارى سيب‌زمينى سرخ كرده در آن ريخته بگذارند دست به هم بشود كه اگر درست پخته شود غذائى است كه هم زود حاضر شده و هم لذيذ مىشود . هم مىتوانند سيب‌زمينى آن را پخته سرخ كنند و پس از كشيدن غذا كنار آن گذارند و بجاى فلفل گرد از فلفل سبز ريز كردهء بدون تخم استفاده بكنند .\r\n\r\nمقدار مواد :\r\nگوشت براى چهار نفر 400 گرم ، روغن 50 گرم ، پياز براى آب و كوفته‌اش دو دانه بزرگ يا چهار كوچك كه نصف آن را رنديده به گوشت بزنند و نصفش را خرد كرده پيازداغ بكنند . تخم‌مرغ يك عدد ، گوجه‌فرنگى متوسط 4\r\n\r\n","description":"","footnote":"","page_name":" 98 ","page_number":98},
  {"content":"\r\n\r\nعدد ، زردچوبه و فلفل و نمك و ادويه از هر يك نصف قاشق چايخورى ، كه البته تند و تيزى و شورى و كم‌نمك ادويه‌اى غذا هميشه بستگى با طبيعت خورنده پيدا مىكند . افزودن كمى ديگر ليمو عمانى يا آب‌غوره نيز طعم اين كوفته را بهتر مىكند .\r\n\r\nكوفته شامى :\r\nمواد لازم : گوشت چرخ كرده ، آرد نخودچى ، روغن ، پياز ، تخم‌مرغ ، فلفل و زردچوبه ، ادويه ، سركه ، قند ، نمك .\r\n\r\nدستور طبخ :\r\nآرد نخودچى و يكى دو پياز رنديده و تخم‌مرغ و فلفل زردچوبه و ادويه و نمك را قاطى گوشت كرده چنگ بزنند . آرد نخودچى اين مايه را سفت مىكند كه بايد به اندازهء لزوم آب ريخته چنگ بزنند . مايه كه حاضر شد روغن در ماهيتابه داغ كرده از اين مايه‌ها قطعه‌هائى به اندازهء كف دست و به كلفتى كتلت ، به شكل گرد درست كرده در روغن سرخ بكنند . اولا هنگام شكل دادن مايه كه آن را ( شامى ) ميگويند بايد كف دست را آب بزنند و دوم آن را زياد در روغن نگذارند كه از جهت آرد نخودچى داشتنش زود سوخته سياه مىشود . در اين صورت در روغن نگاه داشتن هر طرف اين شامى سه تا چهار دقيقه كافى مىباشد . سرخ كه شد درآورده در ظرفى كنار بگذارند . اگر روغن ماهيتابه خوب و نسوخته است با آن نيز پيازداغ درست كرده آب ريخته جوش كه آمد شامىها را گذارده ، به اندازهء لازم شكر در سركه حل نموده به آب آن بيفزايند و در ماهيتابه يا قابلمه را گذارده ، نيم تا يك ساعت آن را در حرارت آتش ملايمتر گذارند . از مايه مذكور مىتوانند نوع ديگرى نيز به اسم ( كوفته ) درست كنند به شكل خيار كوچك يا سوسيس كوچك يا سيب‌زمينى استانبولى درشت و آن را نيز در روغن سرخ كرده همنشين شامى نمايند . اين كوفته شامى را هم ميتوان پس از سرخ كردن گرم گرم و بدون در آب انداختن به تنهائى يا با نان صرف نمود كه پختنى لذيذى است و هم در آب انداخته جوشان و به صورت آب‌گرفته\r\n\r\n","description":"","footnote":"","page_name":" 99 ","page_number":99},
  {"content":"\r\n\r\nسر سفره برد ، كه آن نيز به دو صورت است ، قسمى بىآب و سادهء بدون چاشنى كه آبش را به مقدارى كه به خوردش برود ريخته باشند و قسمى آبدارتر و با چاشنى سركه شيره ، يا سركه قند كه بعضى آبش را كه همراه با پيازداغ است علا حده مانند آبگوشت نان تريد نموده ميخورند و كوفته شاميش را پس از آن صرف ميكنند ، اگرچه نوع چاشنىدارش را هم ميتوان تنگ آب گرفته ميل نمود .\r\nاصل مسلم در آب‌پز كردن كوفته شامى آن است كه غذا مغزپخت‌تر و كاملتر مىشود . در آخر بايد توجه نمود كه مزهء اين غذا به گوشت خوب و روغن زياد براى سرخ كردن آن است تا حدى كه كوفته شامى هنگام سرخ كردن در روغن غرق بشود ، كه در اين صورت بدون در آب پختنش هم غذائى كاملا گوارا و لذيذ مىشود و تا از طعم و مزهء هردو قسم مطلع شده تجربه بدست آورند بهتر است نصف آن را آب نينداخته نصف ديگرش را در آب انداخته و همراه چاشنى امتحان بكنند ولى دقت شود آبى كه در ته ماهيتابه آن ميماند نبايد براى هر نفر از سه چهار قاشق تجاوز كند . كوفته شامى را نيز صبحانه نموده يا با خود به مسجد و حمام ميبردند .\r\n\r\nقيمه ريزهء آب‌دار :\r\nمواد لازم : گوشت كم‌چربى ، پياز ، سيب‌زمينى ، فلفل زردچوبه ، ادويه ، گوجه‌فرنگى ، نمك .\r\n\r\nدستور طبخ :\r\nگوشت كم‌چربى را دو مرتبه چرخ كرده ، پياز را ريز رنديده ، فلفل و زردچوبه و ادويه نمكش را ريخته چنگ زده حاضر بكنند . پيازداغ درست كرده آب بريزند و جوش كه آمد گوشت را قلقلى كوچك به اندازه فندق كرده در آن اندازند و سيب‌زمينى چهار پاره كرده و آب گوجه‌فرنگى به اندازه ريخته نيمساعت روى بار گذارند . آب زياد نداشته باشد .\r\n\r\nكوفته سرگنجشكى :\r\nمواد لازم : گوشت چرخ كرده ، پياز ، فلفل زردچوبه ، ادويه ،\r\n\r\n","description":"","footnote":"","page_name":" 100 ","page_number":100},
  {"content":"\r\n\r\nنمك .\r\n\r\nدستور طبخ :\r\nپياز را ريز رنديده ، فلفل زردچوبه ، ادويه‌اش را زده چنگ بزنند و كوفته‌هاى كوچك به اندازه فندق درست كرده پهلوى هم در ماهيتابه بچينند و تمام كه شد روغن ريخته سرخ بكنند و سعى كنند با غلطاندن كوفته‌ها در ماهيتابه يكنواخت سرخ بشوند . اين كوفته را لاى نان ريخته ميخورند و غذائى است كم‌زحمت و پرنيرو و لذيذ و لذت واقعىاش وقتى است كه نانش هم تازه و داغ باشد و داغ داغ صرف بشود . روغنش هم بايد به اندازه‌اى باشد كه نان را به صورتى كه دوست دارند چرب بكند .\r\n\r\n","description":"","footnote":"","page_name":" 101 ","page_number":101},
  {"content":"\r\n\r\n\r\nقرمه\r\n\r\nقرمه :\r\nگوشت پخته‌ايست كه ميتوان آن را مدتى نگاه داشت و در صورت‌هاى گوناگون از آن فايده برد و اول به طرز پختن آن و سپس به طرق استفاده‌اش ميپردازيم :\r\n\r\nدستور طبخ :\r\nمواد لازم : گوشت بىاستخوان ران و سردست گوسفند ، دنبه ، پياز ، نمك .\r\nگوشت را به قطعات درشت‌تر از گردو خرد نموده ، دنبه را به اندازه‌هاى يك‌چهارم آن ريز كرده ، پياز را پوست كنده خرد بكنند و همه را با هم در ديگ ريخته به نسبت گوشت آب نيز بر آن افزوده ديگ را روى آتش گذاشته درش را بگذارند و چندانكه بخار ديگ بالا زده به حال جوشيدن درآمد درش را برداشته دم كنى بيندازند و آتشش را به گونه‌اى كه بخواهند پلو دم كنند كم كرده ديگ را به حال دم گذارند . گوشت‌ها كه نيمه‌پز شدند نمك زيادتر از معمول در حدى كه تقريبا گوشت شور بشود در ديگ ريخته هم بزنند و باز دم‌كنىاش را گذاشته بگذارند تا پخته بشود و آبش كاملا به خورد گوشت برود ، سپس دم‌كنى را برداشته گوشت‌ها را در روغن خود كه از دنبه‌هايش پس داده است تف داده ، چندان سرخ كنند كه تقريبا بوئى از سرخ شدن از آن فهميده بشود .\r\nتبصره : دقت كنند كه گوشت زياده از حد پخته و شيت نشود . دنبه‌اش بايد\r\n\r\n","description":"","footnote":"","page_name":" 102 ","page_number":102},
  {"content":"\r\n\r\nزياد يعنى يك‌چهارم گوشت سرخ باشد . نمكش تا حد شورى زياد باشد كه در صورت كم بودن نمك نگاهداشتنش براى دو سه ماه مشكل مىباشد . زياد سرخ نكنند كه خشك و چقر مىشود كه غالبا اين قرمه را از گوشت گوسفند درسته تهيه مىكردند .\r\n\r\nموارد مصرف قرمه :\r\nمىتوانند از اين قرمه جهت خورش‌هائى مانند قرمه‌سبزى و فسنجان و بادمجان به جاى گوشت استفاده كنند . يعنى اين گوشت پخته‌ايست كه قبلا حاضر شده كار پخت و پز را سهل مىكند . ميتوان با آن اشكنه پخت مخصوصا اشكنه ( كال‌جوش ) . و يا لاى باقلاپلو گذاشت . در آخر از آن به جاى قاتق ميتوان با گوجه‌فرنگى خام استفاده كرد و همچنين به جاى كالباس و ژامبون آماده‌اى كه با نان ميتوان صرف صبحانه و عصرانه ، يا ناهار و شام نمود .\r\nقرمه را معمولا در اواخر پائيز ميپزند تا سرتاسر زمستان از جانب گوشت و غذاى گوشتى آماده ، آسوده‌خاطر باشند و براى نگاهداشتنش بهتر است از ظروف سفالين استفاده كرده از ظروف فلزى چشم‌پوشى نمايند .\r\n\r\nيخنى :\r\nمواد لازم : گوشت لخم چربىدار يا گردن و سرسينه ، يا ماهيچه و سرسينه ، سيب‌زمينى ، ماست ، يا كشك يا گردغوره .\r\n\r\nدستور طبخ :\r\nگوشت را بدون نمك كم‌آب بار كرده با آتش ملايم و با بخار خود مانند دم كردن بپزند و نزديك برداشتن سيب‌زمينىاش را پوست كنده ، چهارپاره نموده بريزند و پخته كه شد كشيده ، اگر آب داشته باشد آبش را نان تريد كرده با ماست يا كشك يا گردغوره ميخورند و مصالحش را با نان و اگر تنگ‌آب آماده كرده بودند مانند خوراك ( راگو ) با نان ميخورند . اين غذائى است لذيذ و مقوى مخصوص كسانى كه دنبه و چربى دوست داشته يا بتوانند بخورند ، چه اصل آن دنبه و شهلهء آن است و دوم رغبت خورنده و سوم وجود گوشت خوب فراوان كه بىمضايقه صرف گوشت بكنند و البته كه بدون آب آن\r\n\r\n","description":"","footnote":"","page_name":" 103 ","page_number":103},
  {"content":"\r\n\r\nكه فقط نان از بشقاب آن تر شود لذيذتر و كاملتر مىباشد . ديگر آنكه هرچه اين غذا با دم و آتش ملايم و طول مدت پنج شش ساعته پخته شود خوش‌مزه‌تر و مطبوع‌تر ميگردد .\r\n\r\n","description":"","footnote":"","page_name":" 104 ","page_number":104},
  {"content":"\r\n\r\n\r\nآبگوشت‌ها\r\n\r\nآبگوشت نخود لوبيا يا آبگوشت ساده :\r\nمواد لازم : گوشت سرسينه يا لخم و دنبه يا گردن و دنبه ، نخود و لوبياى مرمرى ( سفيد ) ، سيب‌زمينى ، فلفل زردچوبه ، پياز ، دارچين ، نمك .\r\n\r\nدستور طبخ :\r\nگوشت را به قطعات درشت‌تر بريده ، چربىهايش را با پياز خرد كرده در قابلمه ريخته روى آتش گذارند و روغن چربىها كه بيرون آمد گوشت‌ها را ريخته در آن چند تف بدهند و فلفل زردچوبه‌اش را ريخته باز يكى دو تف ديگر داده آب بريزند و نخود و لوبيايش را كه پاك كرده شسته‌اند ريخته درش را گذاشته سه چهار ساعت به حال خود گذارند ، اگر بخواهند كف گوشتش را بگيرند كه دستورش در نوع دوم خواهد آمد فلفل و زردچوبه‌اش را نميخواهد ريخته تف بدهند و آن را با نمك و سيب‌زمينى بريزند . نيم ساعت به برداشتن سيب‌زمينىاش را پوست‌كنده شسته همراه نمك يا نمك و فلفل زردچوبه بريزند ، موقع كشيدن قبلا دنبه‌هايش را درآورده با گوشتكوب در باديه بكوبند و سپس آبش را خالى بكنند و آن را روى آتش ملايم جهت داغ ماندن بگذارند . گوشتش را از استخوان و خرده استخوان جدا كرده با سيب‌زمينى و نخود لوبياهايش خوب بكوبند و در بشقاب ريخته وسطش را كمى گود كرده ، يكى دو قاشق از آب باديهء آبگوشت در آن ريخته روى آبگوشت و گوشت\r\n\r\n","description":"","footnote":"","page_name":" 105 ","page_number":105},
  {"content":"\r\n\r\nكوبيده كمى دارچين پاشيده سر سفره ببرند . آب آن را نان تريد كرده با پياز يا ماست ، يا ترشى ميخورند و گوشتش را بعد از آن با نان صرف ميكنند . نان آن را بهتر است همه را خرد كرده يك جا در آبگوشت بريزند ، اما مواظب باشند به قول قديمىها ( خفه ) يعنى نانش زياد و خشك نشود . گوشت آن نيز هرچه زيادتر كوبيده شود خوشمزه‌تر مىشود .\r\n\r\nنوع دوم آبگوشت نخود لوبيا :\r\nمواد لازم : گوشت سرسينه يا قلوه‌گاه يا گردن و دنبه ، يا ماهيچه و دنبه ، نخود و لوبيا مرمرى ( سفيد ) پياز ، سيب‌زمينى ، فلفل زردچوبه ، ادويه ، نمك ، دارچين .\r\n\r\nدستور طبخ :\r\n« اگر اين آبگوشت را در ديزى بار كنند خيلى خوش‌خوراك‌تر مىشود » پس ديزى يا قابلمه را آب ريخته روى آتش گذارند و آبش كه جوش آمد گوشت شسته را در آن ريخته درش را بگذارند ، چند دقيقه بعد درش را كه بردارند كف و سياهىهائى روى آب و اطراف ديزى و قابلمه جمع مىشود كه آن را با قاشق گرفته دور بريزند و چندان ادامه دهند تا آب آن صاف بشود ، سپس نخود و لوبيايش را كه پاك كرده شسته‌اند ريخته ، يكى دو پياز پوست كنده را چهارپاره كرده بيندازند و درش را گذاشته آتشش را ملايمتر كرده چهار پنج ساعت آن را به حال ته‌جوش گذارند ، اگر آبش كم شد بهتر است آب‌جوش بريزند ، يك ساعت به‌برداشتن ادويه فلفل و زردچوبه و نمك و سيب‌زمينىاش را ريخته باز به حال خود گذارند . « سيب‌زمينى اين آبگوشت را معمولا با پوست ميريزند كه موقع كوبيدن گوشتش پوست آن را ميكنند . » ولى دقت شود كه سيب‌زمينى را شسته تميز كرده باشند . بقيه‌اش از كشيدن و كوبيدن و نوش‌جان كردن مانند آبگوشت نوع اول مىباشد . اين آبگوشت را با ترشى ، ماست ، سبزى يا پياز ميخورند . چاى داغ تازه‌دم پشت اين آبگوشت را فراموش نفرمايند .\r\n\r\n","description":"","footnote":"","page_name":" 106 ","page_number":106},
  {"content":"\r\n\r\n\r\nآبگوشت نخود :\r\nمواد لازم : گوشت ماهيچه و دنبه يا گردن و دنبه يا گوشت ران و دنبه ، نخود ، پياز ، سيب‌زمينى ، فلفل زردچوبه ، ادويه ، گوجه‌فرنگى ، نمك .\r\n\r\nدستور طبخ :\r\nنخود را يك شب در آب حيسانده روز بعد پوستش را گرفته حاضر بكنند . گوشت را يا با پياز خرد كرده و دنبه‌اش تف داده ، يا با پياز بار كرده ، جوش كه آمد كفش را گرفته نخودش را ريخته ، آتشش را ملايم كنند و چهار پنج ساعت به حال جوشيدن ملايم گذارند . يك ساعت به برداشتن مصالحش را مانند سيب‌زمينى و فلفل زردچوبه نمك ، ادويه‌اش را ريخته ، اگر بخواهند گوجه‌فرنگى چهارپاره كرده يا آب آن را نيز افزوده دو مرتبه به حال خود گذارند . آب اين آبگوشت را تريد كرده ، گوشتش را نكوبيده همراه نخود و سيب‌زمينى با نان ميخورند . در اين آبگوشت ريختن نريختن سيب‌زمينى از شرايط نميباشد ، اما چون آبگوشت اصولا غذائى است ايرانى و سنتى لازم است كه پختنش هم با قواعد و ابزار سنتى مانند ديزى يا قابلمه باشد و با طول مدت پخته بشود ، و دانسته شود كه ديگ و ديزى زودپز آبگوشت را مانند ديزى و قابلمه كه چهار پنج ساعت روى آتش ملايم باشد خوشمزه نميكند ، و يكى از دلايل خوشمزگى آبگوشت‌هاى بازارى اين است كه آبگوشت را در ديزى و كنار آتش و از شب قبل براى روز بعد بار ميكنند .\r\n\r\nآبگوشت لپه :\r\nمواد لازم : گوشت آبگوشتى شامل ماهيچه و دنبه يا گردن و دنبه يا سرسينه ، لپه ، پياز ، سيب‌زمينى ، گوجه‌فرنگى ، فلفل زردچوبه ، ادويه ، دارچين ، ليمو عمانى ، نمك .\r\n\r\nدستور طبخ :\r\nگوشت را شسته همراه پياز چهار پاره كرده بار بكنند ، يك ساعت به برداشتن لپه‌اش را با ديگر مخلفاتش از آب گوجه و سيب‌زمينى و ادويه و فلفل زردچوبه و نمكش را ريخته ، اگر بخواهند يكى دو ليمو عمانى هم جهت طعمش سوراخ كرده اضافه بكنند . اين آبگوشت نيز بهتر است به طريق\r\n\r\n","description":"","footnote":"","page_name":" 107 ","page_number":107},
  {"content":"\r\n\r\nسنتى . و در قابلمه يا ديزى و با آتش ملايم و طول مدت چند ساعت پخته بشود .\r\nدليل با گوشت نريختن لپه‌اش هم اين است كه لپه زود پخته مىشود .\r\nاين آبگوشت هم موقع كشيدن اول دنبه‌هايش كوبيده مىشود و گوشتش هم با لپه‌اش كوبيده مىشود و پس از كشيدن آبگوشت و در بشقاب كشيدن گوشت كوبيده‌اش براى طعم بهتر روى هردوتايش كمى دارچين پاشيده مىشود .\r\n« چنانچه بخواهند در ظروف زودپز بپزند رعايت مدت پخته شدن گوشت و لپه و طول مدتش بسته به شناخت آشپز از ابزار مىباشد . » اين آبگوشت را با ماست و پياز ميخورند .\r\n\r\nآبگوشت نعنا جعفرى :\r\nمواد لازم : گوشت آبگوشتى پرچربى ، لوبيا قرمز ، نعنا و جعفرى ، پياز ، گوجه‌سبز ، فلفل و زردچوبه ، نمك .\r\n\r\nدستور طبخ :\r\nگوشت را شسته با پياز و لوبيا قرمز بار بكنند . گوشت كه نيمه‌پز شد نعنا جعفرىاش را كه پاك كرده شسته ريز خرد كرده‌اند ريخته ، گوجه‌اش را نيز كه قبلا بايد پخته هسته‌اش را گرفته باشند با فلفل زردچوبه و نمك بريزند . « اين آبگوشت از جهت سبزى و گوجه‌اش بايد گوشتش پرچربىتر باشد و گرنه چندان لذيذ نميشود و شرط خوش‌مزه شدنش هم پس از زيادى دنبه آن است كه نصف دنبهء آن را در آبش كوبيده ، نصفش را با گوشتش بكوبند . » ماست و ترشى با اين آبگوشت خوب نميشود .\r\n\r\nآبگوشت غوره :\r\nمواد لازم : گوشت آبگوشتى پرچربى ، نخود و لوبيا سفيد ( مرمرى ) ، غوره ، سيب‌زمينى استانبولى ، پياز ، فلفل زردچوبه ، ادويه ، آب يا رب گوجه‌فرنگى ، نمك .\r\n\r\nدستور طبخ :\r\nگوشت را با پياز چهار پاره نموده بار بكنند ، در جوش‌هاى اولش كف و سياهى روى آبش را گرفته ، نخود لوبيايش را ريخته آتشش را كمتر\r\n\r\n","description":"","footnote":"","page_name":" 108 ","page_number":108},
  {"content":"\r\n\r\nكرده به حال با مدارا پخته شدن گذارند ، يك ساعت به برداشتن سيب‌زمينىاش را شسته با پوست بريزند و با آن دم غوره‌ها را هم گرفته شسته با ادويه فلفل زردچوبه نمك و آب گوجه‌فرنگى بريزيند .\r\n\r\nآبگوشت كشك و بادمجان :\r\nمواد لازم : گوشت آبگوشتى چربىدار ، عدس ، بادمجان ، كشك ، پياز ، فلفل زردچوبه ، نمك .\r\n\r\nدستور طبخ :\r\nگوشت و پياز را بار بكنند . نزديك پخته شدن گوشت عدسش را كه پاك كرده شسته‌اند ريخته ، بادمجانش را نيز كه پوست كنده پاره‌پاره خرد كرده‌اند ، با فلفل و زردچوبه و نمك ريخته ، به حال اول گذارند . اگر در ديزى يا قابلمه پخته‌اند يك ساعت بعد حاضر مىباشد .\r\nپس از كوبيدن دنبه و خالى كردن آب كشكش را به اندازه‌اى كه سفيدرنگ شود توى آبش زده باديه‌اش را روى آتش گذارند و استخوان و خرده استخوانهاى گوشتش را گرفته كشك آن را نيز ريخته بكوبند . پاشيدن كمى فلفل خشك روى تريد آبگوشت و گوشت كوبيده‌اش اين آبگوشت را خوشمزه‌تر مىكند ، و همچنين مىتوانند به جاى فلفل خشك هنگام پختنش از فلفل سبز استفاده بكنند . اين آبگوشت را با پياز ميخورند .\r\n\r\nآبگوشت بزباش :\r\nمواد لازم : گوشت آبگوشتى پرچربى ، لوبيا چشم‌بلبلى ، تره ، جعفرى ، شنبليله ، پياز ، فلفل زردچوبه ، نمك ، ادويه ، گرد ليمو عمانى يا گرد غوره .\r\n\r\nدستور طبخ :\r\nگوشت و پياز را بار كرده جوش كه آمد كف رويش را گرفته لوبيايش را بريزند و يك ساعت به برداشتن سبزىاش را كه پاك كرده ، شسته ريز خرد كرده‌اند ، با فلفل زردچوبه و نمك ادويه ، گرد غوره يا گرد ليمويش بريزند . اگر گوشت بزباش دنبه‌دارتر باشد كه نصف دنبه‌اش را هم در گوشت و\r\n\r\n","description":"","footnote":"","page_name":" 109 ","page_number":109},
  {"content":"\r\n\r\nمخلفاتش بكوبند خوشمزه‌تر مىشود .\r\n\r\nآبگوشت برنج يا شله‌بريان :\r\nمواد لازم : گوشت سرسينه ، پياز ، خرده برنج ، نخود ، زيره ، فلفل زردچوبه ، نمك .\r\n\r\nدستور طبخ :\r\nگوشت و پياز را بار كرده طبق دستور كفش را گرفته نخودش را بريزند ، گوشت كه نيمه‌پز شد برنجش را كه پاك كرده ، شسته‌اند با فلفل و زردچوبه و زيره و نمك بريزند . اين آبگوشت مانند ساير آبگوشت‌ها طعم و مزه‌اش به خوب‌پخته شدنش بسته است كه با مدارا پخته بشود و ضمنا هرچه گوشتش بيشتر كوبيده شود خوشمزه‌تر مىشود و آن را با ترشى ميخورند . « زيرهء آن نيز نكوبيده مىباشد . »\r\n\r\nآبگوشت سيب :\r\nمواد لازم : گوشت آبگوشتى ، لوبيا قرمز يا لوبيا چيتى ، سيب ، گوجه برغانى ، سركه ، قند ، پياز ، فلفل زردچوبه ، نمك .\r\n\r\nدستور طبخ :\r\nگوشت را با پياز بار كرده كفش را بگيرند . « كف گرفتن به اين صورت است كه گوشت پس از جوش آمدن كف چرك‌آلودى از خود خارج مىكند كه در اطراف قابلمه ديده مىشود و آن را با قاشق گرفته دور ميريزند . » لوبيايش را پاك كرده ، شسته بريزند و يك ساعت به برداشتن ، سيب آن را همراه گوجه برغانى و قند و سركه و فلفل زردچوبه و نمك بريزند . براى هر 400 گرم گوشت 100 گرم لوبيا و چهار سيب درختى كه پوست و دان‌هاى داخلش را بگيرند و 50 گرم گوجه برغانى لازم است . « اگر گوجه برغانى خوب بىنمك كه امروزه پيدا نميشود نبود به جاى آن مىتوانند از قيسى استفاده كنند يا به همان سركه و قند براى چاشنى سيب اكتفا بكنند . » اين آبگوشت را با سبزى و پياز ميخورند .\r\n\r\n","description":"","footnote":"","page_name":" 110 ","page_number":110},
  {"content":"\r\n\r\n\r\nآبگوشت به و سركه شيره :\r\nاين آبگوشت درست همانند آبگوشت سيب مىباشد ، با تفاوت اينكه بجاى سيب به و بجاى سركه قند از سركه شيره استفاده ميكنند ، اگرچه در صورت نبودن سركه شيره اشكالى ندارد كه از سركه و قند استفاده بكنند . ترش و شيرينى اين دو آبگوشت بسته به ميل و رغبت خورنده مىباشد كه قبل از كشيدن آن را چشيده اندازه بكنند . پاشيدن مختصرى دارچين روى آبگوشت و گوشت كوبيدهء اين غذا به طعم و مزه و قوت آن اضافه مىكند . اين آبگوشت را نيز با سبزى و پياز ميخورند . « كاملتر است اگر اين دو آبگوشت را با سيب و به و قيسى و گوجه برغانى يا آلو و سركه قند بپزند . »\r\n\r\nآبگوشت كلم قمرى :\r\nمواد لازم : گوشت آبگوشتى پرچربى ، نخود و لوبيا سفيد « لوبيايش بايد زياد باشد » ، سيب‌زمينى ، كلم قمرى ، پياز ، فلفل زردچوبه و ادويه ، دارچين ، گرد ليمو عمانى ، نمك .\r\n\r\nدستور طبخ :\r\nگوشت را با پياز و نخود لوبياى پاك كرده ريخته بار بكنند .\r\nچند دقيقه كه جوشيد كف رويش را گرفته درش را گذاشته با آتش ملايم بپزند . گوشت كه نيمه‌پز شد كلم قمرى را پوست گرفته به تكه‌هاى درشت‌تر خرد بكنند و بريزند و از اين پس در ديزى يا قابلمه را باز گذارند ، و اين براى آن است كه بوى كلم قمرى دور بشود . نيم ساعت به برداشتن سيب‌زمينى و فلفل زردچوبه ادويه نمكش را بريزند . موقع كشيدن نصف دنبه را براى آبگوشتش كوبيده نصف دنبه را براى كوبيدن داخل گوشت بگذارند ، كه به اين صورت گوشت كوبيده‌اش هم لذيذ مىشود ، اگرچه هر آبگوشتى كه مقدارى دنبه و چربى در گوشتش كوبيده بشود گوشت كوبيده‌اش را خوشمزه‌تر مىكند ، مخصوصا اگر وقتى دنبهء آبگوشت زياد بوده كه اضافه‌اش را مىتوانند در گوشت كوبيده‌اش صرف كنند . چاشنى اين آبگوشت گرد ليمو عمانى يا گرد غوره است كه با كمى دارچين وقتى نان را در آبش تريد كردند روى آن و پس از\r\n\r\n","description":"","footnote":"","page_name":" 111 ","page_number":111},
  {"content":"\r\n\r\nكوبيدن گوشت روى گوشت كوبيده‌اش ميپاشند . اين آبگوشت را با سبزى و پياز ميخورند و در صورت نپاشيدن گرد ليمو يا گرد غوره با ماست و سبزى ميخورند .\r\n\r\nآبگوشت گندم :\r\nمواد لازم : گوشت سرسينه ، نخود و لوبياى سفيد ، گندم پوست كنده ، پياز ، فلفل زردچوبه ، سيب‌زمينى ، نمك .\r\n\r\nدستور طبخ :\r\nگوشت و نخود لوبيا و گندم و پياز را با هم ريخته بار بكنند و نيم ساعت به برداشتن سيب‌زمينى فلفل زردچوبه ، نمكش را بريزند . هرچه اين آبگوشت را زيادتر و با آتش ملايمتر و با دم بپزند لذيذتر مىشود ، اگرچه هرنوع آبگوشت بايد با طول مدت و در ديزى يا قابلمه و با آتش ملايم پخته بشود . اين آبگوشت را ساده ميخورند . اگرچه با ماست يا ترشى هم همراه پياز يا سبزى خوب مىشود .\r\n\r\nآبگوشت آجيل :\r\nمواد لازم : گوشت سرسينه ، لوبيا مرمرى ، مغز گردو ، مغز پسته ، مغز بادام‌زمينى ، سيب ، به ، آلو ، قيسى ، گوجه برغانى ، سيب‌زمينى ، پياز ، فلفل زردچوبه ، زعفران ، سكنجبين يا سركه قند ، نمك ، زيرهء نكوبيده .\r\n\r\nدستور طبخ :\r\nگوشت و لوبيا و پياز و مغزها را با هم بار بكنند . نيمه‌پز كه شد ، قيسى و آلو و گوجه برغانىاش را بريزند و نزديك برداشتن فلفل زردچوبه ، زيره و نمكش را بزنند و چاشنىاش را بريزند و وقتى كشيدند روى آب گوشت و روى گوشت كوبيده‌اش زعفران سائيده بپاشند . « چاشنىاش را از ترش و شيرين چشيده اندازه بكنند . »\r\nاين آبگوشت غذائى است بىاندازه مقوى و خوشمزه كه سابق بر اين براى تازه‌دامادها ميپختند ، لذا آنهائى هم كه هرشب بخواهند داماد شوند مىتوانند ميل بكنند !\r\n\r\n","description":"","footnote":"","page_name":" 112 ","page_number":112},
  {"content":"\r\n\r\n\r\nآبگوشت سير :\r\nمواد لازم : گوشت آبگوشتى ، نخود و لوبيا سفيد ، برنج ، گندم پوست‌كنده ، سير ، پياز ، فلفل زردچوبه ، نمك .\r\n\r\nدستور طبخ :\r\nگوشت و نخود لوبيا و گندم و سير و پيازش را باهم ريخته ، گوشت كه نيمه‌پز شد برنجش را با فلفل زردچوبه و نمك بريزند . اين آبگوشت را سرد طبيعت‌ها ميخورند ، اگرچه اين گونه افراد مىتوانند در غالب آبگوشتها از سير استفاده بكنند ، اما بايد سير و پياز را با هم بريزند . اين آبگوشت را با سيرترشى يا ترشى ميخورند .\r\n\r\n","description":"","footnote":"","page_name":" 113 ","page_number":113},
  {"content":"\r\n\r\n\r\nغذاى بيمار\r\n\r\nعصارهء گوشت :\r\nگوشت سرخ بدون چربى ، ظرفى دردار كه درش محكم بشود ، مانند شيشه‌هاى دردار مربا كه با واسطهء لاستيك محكم مىشود و شيشه‌هاى سس و غيره كه بخار را در خود ضبط بكند .\r\n\r\nدستور :\r\nگوشت را ريز از قيمه‌اى خردتر نموده بدون آب در شيشه ريخته درش را محكم بسته در قابلمه و مانند آن كه آب ريخته باشند گذارده قابلمه‌اش را روى آتش بنهند . دقت كنند كه شيشه را در آب داغ و آب جوش نيندازند كه ميتركد و در آب سرد يا ولرم گذارند كه آب و شيشه باهم گرم شوند . اين شيشه بايد در ميان آب ظرف كه ملايم ميجوشد بماند و بعد از آن بيرون آورده ، درش را باز كنند و آبى كه در شيشه جمع شده است خالى نموده استفاده بكنند . « اين آب از خود گوشت در شيشه جمع مىشود و براى بيمارانى است كه دچار ضعف شديد شده ، يا كسانى كه از زير عمل جراحى و بيمارىهاى سخت بيرون آمده و آنهائى كه اصولا داراى ضعف عمومى ميباشند . » براى هر نوبت 200 تا 300 گرم گوشت قرمز كفايت مىكند و اين عصاره‌ايست كه هر دفعه‌اش به جاى چندين آمپول تقويت كار مىكند . چنانچه بيمار زياد ناتوان باشد مىتوانند از اين عصاره با قطره‌چكان به حلقش بچكانند ؛ اين همان مصداق ضرب‌المثلى است كه ميگفتند : « آنى را كه ميخواهى به طبيب بدهى به بيمار بده زودتر خوب\r\n\r\n","description":"","footnote":"","page_name":" 114 ","page_number":114},
  {"content":"\r\n\r\nمىشود . » براى كم‌غذاها و نيرو از دست‌دادگان ميتواند پيشغذائيشان باشد .\r\n\r\nنخودآب :\r\nمواد لازم : گوشت ماهيچهء بااستخوان ، نخود ، پياز ، برنج ، نمك ، زردچوبه ، زيره .\r\n\r\nدستور طبخ :\r\nنخود را نصف روز جلوتر در آب خيس بكنند . سپس پوستش را گرفته با ماهيچه بار بكنند ، نيمه‌پز كه شد كمى برنج « يعنى براى 400 گرم گوشت يك قاشق سرخالى » ريخته ، مختصرى زردچوبه و اندكى زيره و كمى نمك افزوده تا پخته شدن كامل به حال خود گذارند . هر غذائى اگر ملايم و در ظروف سنّتى پخته بشود غذائيتش بيشتر است ، مخصوصا غذاى بيمار مانند نخود آب كه بايد اين قاعده زيادتر رعايت بشود ، مگر براى تهيهء آن فرصت كافى نبوده باشد . از آنجا كه ديگ زودپز و مانند آن در اثر تراكم بخار قوى و درجهء بالاى حرارت زياد قوت و خاصيت را كمتر از نصف مىكند .\r\n\r\nقيمه شوربا :\r\nمواد لازم : گوشت چرخ‌كردهء بىچربى ، برنج ، لپه ، سبزى آش مانند : تره ، جعفرى ، گشنيز ، اسفناج ، فلفل و زردچوبه ، پياز ، نمك .\r\n\r\nدستور طبخ :\r\nبرنج را شسته با لپه و سبزى كه پاك‌كرده و شسته خردكرده باشند ، همراه دو سه تكه پياز روى آتش گذارند . سبزىاش كه پخت گوشت را با پياز رنده كرده و كمى نمك زردچوبه چنگ زده از آن كوفته‌هاى ريز ( سرگنجشكى ) درست كرده در آن اندازند و كمى نمك زردچوبه هم در آشش ريخته بگذارند تا با آتش ملايم‌تر جا بيفتد .\r\nشوربا چون نوعى آش محسوب مىشود بايد اندازهء آبش را ملاحظه نمايند .\r\nديگر اگر براى بيمار بودار بد نبود پس از انداختن سرگنجشكىها مىتوانند كمى نعنا خشك در روغن تف داده ، زردچوبه تويش ريخته بردارند و داخل آش بريزند . اين نعنا داغ زردچوبه طعم قيمه شوربا را مطبوع‌تر كرده ذائقهء بيمار را\r\n\r\n","description":"","footnote":"","page_name":" 115 ","page_number":115},
  {"content":"\r\n\r\nخوشايندتر مىكند و در اين صورت ديگر زردچوبه خام نبايد بريزند . اين قيمه شوربا را ساده ميخورند مگر آنكه مريض تب و سينه‌درد نداشته باشد كه در اين صورت با ماست يا آبليمو ميخورند . بايد دانست كه اگر ماست در بعضى مواقع براى بيمار مضر است آبليمو در همان حال بدون ضرر و چه‌بسا موارد كه مفيد مىباشد .\r\n\r\nآش جوجه :\r\nمواد لازم : جوجه‌مرغ و براى بيماران حرارتى جوجه‌خروس ، عدس ، برنج ، تره ، جعفرى ، گشنيز ، اسفناج يعنى ( سبزى آش ) ، پياز ، فلفل ، زردچوبه ، نعنا خشك ، نمك .\r\n\r\nدستور طبخ :\r\nبرنج و عدس و سبزى و پياز را با هم در ظرف ريخته آب بريزند و سربار گذارند . برنج و عدسش كه نيم‌پز شد جوجه‌اش را بيندازند . وقتى جا افتاد نعنا داغ درست كرده تويش بريزند و نمكش را چشيده جا بيندازند .\r\nنعنا داغ را اينطور درست ميكنند كه روغن در روغن‌داغ‌كن يا پياله ريخته روى آتش گذارند ، داغ كه شد نعنا خشك نرم كرده و زردچوبه در آن ريخته فورا بردارند . البته شستن و پاكيزه كردن جوجه و شستن و خرد كردن سبزى را فراموش نفرمايند .\r\n\r\nماهيچه سيب‌زمينى :\r\nمواد لازم : گوشت ماهيچه ، پياز ، سيب‌زمينى ، نمك ، زردچوبه .\r\n\r\nدستور طبخ :\r\nماهيچه را شسته بىنمك با پياز چهار قاچ كرده بار بكنند ، نيم ساعت به خوردن سيب‌زمينىاش را پوست‌كنده و شسته بريزند و نمك و زردچوبه‌اش را بزنند . نمك زردچوبه غذاى بيمار نبايد زياد باشد . مىتوانند با آبليمو ميل بكنند .\r\n\r\n","description":"","footnote":"","page_name":" 116 ","page_number":116},
  {"content":"\r\n\r\n\r\nآش مرغ :\r\nمواد لازم : جوجه يا مرغ ، پياز ، برنج نيمدانه ، هويج ، جعفرى ، زردچوبه ، نمك .\r\n\r\nدستور طبخ :\r\nجوجه را شسته ، با جعفرى و هويج خرد كرده و پياز بار بكنند .\r\nنيم ساعت به خوردن برنجش و نمك زردچوبه‌اش را بريزند . چاشنى آن آبليمو است . ميتوان هم بجاى برنج ، رشته فرنگى به كار برد .\r\nمرغ آن را اگر بعد از پخته شدن برداشته در آبش كمى رب گوجه يا آب گوجه‌فرنگى و كمى آبليمو بريزند سوپ مىشود . « پاك كردن و شستن جعفرى و هويج فراموش نشود . » امروزه اسم اين گونه آش‌ها سوپ شده است .\r\n\r\nآش جو :\r\nمواد لازم : ماهيچه يا قلم گاو يا مرغ ، جو پوست كنده يا بلغور جو ، پياز ، هويج ، جعفرى ، برگ كلم ، زردچوبه ، نمك .\r\n\r\nدستور طبخ :\r\nقلم يا ماهيچه را با جو كه پاك كرده باشند همراه پياز ريخته بار بكنند . قلم يا ماهيچه كه نيمه‌پز شد هويج و جعفرى و برگ كلمش را خرد كرده با نمك زردچوبه بريزند و هم زده ، آتشش را ملايم كرده بگذارند جا بيفتد .\r\nبرگ كلمش نبايد زياد باشد و دو سه برگ براى لعاب ميريزند . هرچه بيشتر روى بار باشد آشش لعاب‌دارتر و خوش‌خوراك‌تر مىشود و ريختن نريختن فلفل بسته به ميل و مجاز بودن خورندهء آش مىباشد . « پاك كردن و شستن سبزيجاتش فراموش نشود . » اگر قلم بار كرده‌اند وقتى كه پخت بايد آن را بيرون آورده مغزش را بتكانند و قاطى آش كنند . اگر از مرغ يا ماهيچه استفاده ميكنند بايد جو و سبزيجات را علا حده و مرغ و ماهيچه را علا حده بار كنند . وقتى كه پخت آبش را داخل آش كرده خودش را با برنج و غير آن مصرف كنند و يا مىتوانند در صورت مرغ بودن پشت و رويش را در روغن تفت داده با سيب‌زمينى پخته يا سرخ‌كرده از آن غذائى جداگانه ترتيب دهند . يا آن را با بدون تفت دادن براى بيمار لاى برنج گذارند . از ماهيچه نيز مىتوانند پس از گرفتن آبش براى آش\r\n\r\n","description":"","footnote":"","page_name":" 117 ","page_number":117},
  {"content":"\r\n\r\nهمراه سيب‌زمينى سرخ‌كرده و هويج غذائى ديگر درست كنند .\r\n\r\nترچلوى گشنيز :\r\nمواد لازم : برنج ، گشنيز ، مرغ يا ماهيچه ، كره .\r\n\r\nدستور طبخ :\r\nگشنيز را پاك كرده بشويند و خرد بكنند . برنج خيس كرده را « طبق دستور پلوها » . پخته آبكش بكنند ، موقع دم كردن گشنيز را كه ريز خرد كرده‌اند لابلايش پاشيده ، آب‌كره داده دم بكنند . « آب‌كره آن است كه كمى آب ، جوش آورده تكه‌اى كره در آن حل نموده روى برنج ميدهند . درست مانند آب‌روغن است . »\r\nموقع كشيدن ، مرغ يا ماهيچه را كه جداگانه پخته باشند لاى برنج ميگذارند .\r\nكم و زياد كره كه بايد لاى اين ترچلو بگذارند بسته به ميل و دستور طبيب است . اگر برايش مضر نباشد مىتوانند پس از كشيدن رويش روغن بدهند .\r\n« ميگويند گشنيز نفرين كرده است كه هركس او را در سلامتى نخورد در بيمارى بخورد . » كه نظر به خواص زيادش مىباشد .\r\n\r\nترچلوى اسفناج :\r\nمواد لازم : برنج ، روغن يا كره ، اسفناج .\r\n\r\nدستور طبخ :\r\nدرست مانند ترچلوى گشنيز است ولى براى توجه بيشتر مجددا آورده مىشود : برنج خيس كرده را پخته صاف بكنند . اسفناج را پاك كرده شسته خرد بكنند . « كمى ريزتر از معمول آن كه براى آش رشته خرد ميكنند . » موقع دم كردن همانطورى كه برنج را در ديگ ميريزند اسفناج‌ها را هم لابلايش پاشيده ، آب‌روغن داده دم بكنند . پس از كشيدن ميانش كره گذارده يا رويش روغن بدهند و اگر مرغ يا ماهيچه‌اى هم پخته‌اند اول آن را وسط برنج گذارده سپس روغن بدهند .\r\n\r\nترچلوى شبت :\r\nمواد لازم : برنج خيس كرده ، روغن يا كره ، شبت .\r\n\r\n","description":"","footnote":"","page_name":" 118 ","page_number":118},
  {"content":"\r\n\r\n\r\nدستور طبخ :\r\nبرنج خيس كرده را پخته صاف بكنند و موقع دم كردن شبت را كه پاك كرده‌اند شسته خرد كرده‌اند لابلايش بپاشند و آب‌روغن يا آب كره داده دم بكنند .\r\n\r\nفرنى :\r\nمواد لازم : براى هر نفر 300 گرم يا يك شيشهء كوچك شير ، يك قاشق غذاخورى آرد برنج ، يك قاشق شكر ، اگر پرشيرينى بخواهند . تا دو برابر ، هل ، گلاب .\r\n\r\nدستور طبخ :\r\nبرنج را در نصف شير و كمى آب بدون روى آتش گذاردن حل كنند و حل كه شد روى آتش ملايم گذارده بجوشانند تا آرد برنج آن پخته بشود .\r\n« آرد برنج تا يك ربع ساعت پخته مىشود . » طعم خاميش كه دور شد و مىتوانند با چشيدن معلوم بكنند و بقيهء شير و شكرش را بريزند و كمى شيرهء هل و گلاب نيز بيفزايند و آتشش را كمتر نموده كم‌كم هم بزنند . هم زدن را متوقف نكنند كه شير ته گرفته ميسوزد و بوى سوخته ميگيرد ، هرچه فرنى زيادتر هم خورده روى آتش ملايم بماند جاافتاده‌تر و خوش‌خوراك‌تر مىشود . البته اگر براى بيمار هل و گلاب مناسب نباشد مىتوانند از ريختن آنها خوددارى كنند .\r\n\r\nطرز كشيدن شيرهء هل :\r\nدانه‌هاى هل را گرفته بكوبند و در گوشهء پارچه‌اى نازك ريخته پارچه را در آب نيمگرم فروبرده ميان انگشتان به هم بمالند و فشار بدهند و آبى كه از آن خارج مىشود آن را شيرهء هل ميگويند و به اندازه در فرنى بريزند .\r\n\r\nشيربرنج :\r\nمواد لازم : شير ، برنج ، هل ، گلاب ، نمك .\r\n\r\nدستور طبخ :\r\nبرنج را پاك كرده كاملا بشويند و هر 200 گرم برنج را با نيم ليتر شير و نصف آن آب روى آتش گذارده بجوشانند تا پخته بشود . مواظب باشند آتشش زياد نباشد و از آن منفك نشوند كه سر ميرود و مرتب آن را بهم\r\n\r\n","description":"","footnote":"","page_name":" 119 ","page_number":119},
  {"content":"\r\n\r\nبزنند و چنانچه ميخواهد سر برود فورا شعله را كم كرده هم بزنند . برنج آن كه پخته شد بقيهء شير آن را كه نيم ليتر ديگر است ريخته آتشش را ملايم نموده بگذارند جا بيفتد و ضمنا مرتب هم بزنند كه ته نگيرد . اگر خواستند كمى شيرهء هل كه شرحش در فرنى گذشت و مقدارى گلاب ريخته پس از چند جوش ديگر برداشته بكشند . شيربرنج را هم سرد و هم گرم ميخورند و مىتوانند موقع مصرف روى آن خاكه قند يا شربت قند يا مرباى به يا شيره ريخته ميل كنند .\r\n\r\nحريرهء بادام :\r\nمواد لازم : بادام شيرين ، آرد برنج ، شكر ، آب .\r\n\r\nدستور طبخ :\r\nبادام را نيم ساعت در آب نيمگرم خيسانده پوستش را جدا كنند .\r\nاگر آسياى برقى دارند با آسيا و اگر نه در هاون خوب آن را كوبيده نرم بكنند .\r\nسپس در حرير يا پارچه‌اى نازك ريخته بيخش را بسته آن را چندان در آب بمالند تا خوب شيرهء آن گرفته بشود . بعدا كمى آرد برنج در آن يعنى آبى كه در آن شيرهء بادام را گرفته‌اند ريخته هم بزنند . حل كه شد روى آتش گذارده بجوشانند و هم بزنند ، اگر سفت شد مىتوانند آب بريزند . آرد برنج آن‌كه پخته شد ، شكر آن را به اندازهء لازم ريخته باز هم بزنند و دو سه دقيقه ديگر برداشته بكشند .\r\nبراى هر نفر 100 گرم بادام شيرين دو قاشق آرد برنج يك و نيم ليوان آب « اين همان آبى است كه بايد كوبيدهء بادام در آن ماليده بشود . تفالهء بادام بايد دور ريخته بشود . » چنانچه بخواهند هل بزنند هل كوبيده را در لعاب شيرهء بادام بمالند .\r\n\r\nكته ماست :\r\nمواد لازم : برنج ، روغن يا كره ، نمك ، ماست .\r\n\r\nدستور طبخ :\r\nبرنج را پاك كرده ، چند آب بشويند و در قابلمه ريخته به اندازهء لازم نمك و به قدر كافى روغن يا كره انداخته بجوشانند ، به ته‌جوش زدن كه\r\n\r\n","description":"","footnote":"","page_name":" 120 ","page_number":120},
  {"content":"\r\n\r\nافتاد دم‌كنى انداخته دم بكنند ، هر استكان برنج سه استكان آب لازم است و كم و زياد آن را در جوشيدن معلوم بكنند . اين كته را با ماست يا زرده تخم‌مرغ يا ماست و زرده تخم‌مرغ بدهند .\r\n\r\n","description":"","footnote":"","page_name":" 121 ","page_number":121},
  {"content":"\r\n\r\n\r\nشامىها\r\n\r\nكوفته شامى :\r\nمواد لازم : گوشت سرخ كم‌چربى ، آرد نخودچى ، روغن ، پياز ، تخم‌مرغ ، فلفل زردچوبه ، نمك ، ادويه .\r\n\r\nدستور طبخ :\r\nاين غذا در قسمت كوفته‌ها نيز آورده شد و در اينجا نيز به مناسبت محل خود تكرار مىشود : گوشت را دو بار چرخ كرده ، با پياز رنديده و آرد نخودچى و تخم‌مرغ و فلفل و زردچوبه و نمك و ادويه چنگ زده ، روغن زيادتر داغ بكنند و مايه را در كف دست مانند نعلبكى پهن كرده ، يا كف نعلبكى دستمال پهن كرده مايه را در نعلبكى پهن بكنند و پشت و رويش را در روغن سرخ بكنند . قسمتى از اين مايه را مىتوانند مشتى درست كرده در مشت به صورت تخم‌مرغ درآورده سرخ بكنند .\r\nموقع هم زدن اين مايه لازم است جهت آرد نخودچىاش كه سفت مىشود مقدارى آب ريخته چنگ بزنند . شامى كوفته را هم سرخ كرده ميخورند و هم پيازداغ درست كرده آب و سركه قند ريخته آب‌پز ميخورند .\r\n\r\nمقدار مواد :\r\nهر 500 گرم گوشت 250 گرم آرد نخودچى ، دو تخم‌مرغ ، فلفل و زردچوبه و ادويه و نمك جمعا يك سر قاشق ، روغن به حد كافى .\r\n\r\nشامى لپه :\r\nمواد لازم : گوشت سرخ بىچربى ، لپه ، روغن ، پياز ، تخم‌مرغ ،\r\n\r\n","description":"","footnote":"","page_name":" 122 ","page_number":122},
  {"content":"\r\n\r\nزعفران ، نمك ، ادويه .\r\n\r\nدستور طبخ :\r\nگوشت را پخته ، لپه را جداگانه ميپزند و هر دو را با هم چرخ كرده و پياز رنديده و زعفران سائيده و نمك زده مثل شامى اما كلفت‌تر در نعلبكى پهن و مهيا نموده در روغن سرخ ميكنند . هرچه گوشتش زيادتر باشد تخم‌مرغ زيادتر لازم دارد و تخم‌مرغ براى آن است كه شامى پوك بشود و هرچه لپه‌اش زيادتر باشد از تخم‌مرغ بايد كم بكنند .\r\n\r\nمقدار لازم :\r\n500 گرم گوشت ، 250 گرم لپه ، تخم‌مرغ يك عدد ، پياز دو عدد ، نمك يك قاشق چايخورى سرخالى ، زعفران به اندازه‌اى كه مايه خوشرنگ بشود ، روغن به مقدار لازم . اين شامى داغ‌داغ همراه نان و ترشى يا بدون آن صرف مىشود .\r\n\r\nشامى گوشت :\r\nمواد لازم : گوشت سرخ بىچربى ، پياز ، فلفل و زردچوبه ، ادويه ، روغن ، سفيدهء تخم‌مرغ ، نمك .\r\n\r\nدستور طبخ :\r\nگوشت را يك چرخ‌دنده ريز يا دو چرخ‌دنده درشت كرده ، پياز را با دنده درشت رنده ، رنديده و با تخم‌مرغ و ادويه و فلفل و زردچوبه و سفيدهء تخم‌مرغ و نمك چنگ بزنند و مثل شامى در كف دست ، يا روى تخته ساطور به اندازهء نعلبكى و كوچكتر پهن بكنند و كف ماهيتابه را كمى روغن به اندازه‌اى كه چرب بشود ريخته ، روى آتش گذارند و داغ كه شد شامىها را در آن بخوابانند ، يك رويش كه سرخ شد برگردانده روى ديگرش را سرخ بكنند .\r\nدقت شود كه زياد سرخ نشود كه تلخ‌مزه و نمك زياد به آن نزنند كه جمع ميشوند . اين شامى همان همبرگر امروزى است كه نامش تغيير كرده است .\r\nزردهء تخم‌مرغ را به كار نبرند كه طعمش مطلوب نميشود .\r\n\r\nمقدار مواد :\r\n500 گرم گوشت ، سه پياز متوسط ، يك سفيدهء تخم‌مرغ ، نصف قاشق چايخورى فلفل و زردچوبه و ادويه ، اندكى نمك يا بدون نمك .\r\n\r\n","description":"","footnote":"","page_name":" 123 ","page_number":123},
  {"content":"\r\n\r\n\r\nدستور پهن كردن شامى به كف دست و روى تخته :\r\nاگر به كف دست پهن ميكنند كف دست را آب بمالند و اگر روى تخته پهن ميكنند تخته را آب بزنند و اگر در كف نعلبكى پهن ميكنند بايد پارچه نازكى را خيس كرده بچلانند و كف نعلبكى پهن كرده شامى را روى آن پهن بكنند و دم پارچه را گرفته روى دست برگردانند . قاعدهء برداشتن شامى از روى تخته هم آن است كه كارد پهن نازكى را از زير آن رد كرده شامى را به كف دست برگردانده در ماهيتابه بگذارند و براى برداشتن از ماهيتابه هم تا شامىها خرد نشود بهتر است كه اولا از ماهيتابه‌هاى نچسب استفاده كنند و ديگر از كاردك يا كفگير مخصوص كه لبهء نازك داشته باشد و در صورت نبودن اين دو كفگير بره « 1 » به كار ببرند .\r\n\r\nشامى مرغ :\r\nمواد لازم : مرغ ، پياز ، روغن ، تخم‌مرغ ، آبليمو ، ادويه .\r\n\r\nدستور طبخ :\r\nمرغ را با پياز بدون آب يا كمى آب ، روى آتش ملايم پخته ، استخوانهايش را جدا كنند و چرخ كرده براى هر مرغ دو تخم‌مرغ و نصف قاشق چايخورى ادويه و دو قاشق آبليمو ريخته خوب بمالند و به صورت شامى يا كتلت درآورده در روغن سرخ بكنند . اين مايه چون پخته است سرخ زياد نميخواهد كه سوخته خراب مىشود . اگر آب‌دار پخته‌اند مىتوانند آبش را هم سوپ يا چيز ديگر بكنند .\r\n\r\n\r\n","description":"","footnote":"\r\n( 1 ) . كفگيرى كه با آن پلو يا چلو از ديس به بشقاب ميريزند .\r\n","page_name":" 124 ","page_number":124},
  {"content":"\r\n\r\n\r\nكوكوها\r\n\r\nكوكوى سبزى :\r\nمواد لازم : تره و جعفرى و شنبليله و گشنيز و شبت ، تخم‌مرغ ، ادويه ، فلفل زردچوبه ، روغن ، آرد ، نمك .\r\n\r\nدستور طبخ :\r\nسبزى را نرم چرخ كرده براى هر نيم كيلو سبزى 5 عدد تخم‌مرغ ، يك قاشق غذاخورى سرخالى آرد گندم ، يك قاشق چايخورى ادويه و فلفل زردچوبه ، يك قاشق چايخورى سرخالى ، نمك ريخته همه را با هم پنج دقيقه و بيشتر هم بزنند . سپس روغن در ماهيتابه داغ كنند و چندانكه امتحان كردند كه خوب داغ شده است مايه را در آن ريخته ماهيتابه را تكان بدهند كه به همهء ظرف پهن شده صاف بشود . از حالا ببعد اگر ماهيتابه را در فر 150 درجه حرارت گذاشته حدود نيم ساعت صبر كنند چه بهتر و اگر فر نبود مىتوانند در ماهيتابه يا سينى گذاشته با ذغال آتش درست كنند و روى آن بريزند كه زير و رويش با هم پخته بشود و اگر نه يك روى كوكو كه سرخ شد با چاقو آن را چهار قاچ يا بيشتر بريده با كفگير و كاردك و مانند آن برداشته پشت و رو بكنند .\r\nبراى پختن هر روى كوكو به شرطى كه آتشش ملايم باشد حدود نيم ساعت وقت لازم است . « اگر آتش آن زياد باشد پشت و رويش سوخته وسطش نپخته ميماند . » هرچه مايه كوكو بيشتر هم‌بخورد پوك‌تر مىشود و همچنين براى هر مايه اگر يك تخم‌مرغ زيادتر بزنند بهتر از آن است كه كم بزنند . براى كوكوى\r\n\r\n","description":"","footnote":"","page_name":" 125 ","page_number":125},
  {"content":"\r\n\r\nمجلسى ( فانتزى ) آب سبزى را كوكو ميكنند . « امتحان روغن كه داغ شده يا نشده است اين است كه سر قاشق مايه هم‌زنى را به روغن اشاره كنند ، وقتى صدا كرد داغ شده است ، يا نك چوب كبريتى را تر كرده در روغن فرو برده امتحان بكنند . »\r\n\r\nكوكوى لوبيا سبز :\r\nمواد لازم : لوبيا سبز ، پياز ، روغن ، فلفل زردچوبه ، ادويه ، آرد ، نمك .\r\n\r\nدستور طبخ :\r\nنخ‌هاى دو طرف لوبيا سبز و دمش را گرفته ريز خرد كنند و در روغن با مدارا و آتش ملايم كه در روغن بپزد سرخ كرده ، پيازداغ نيز درست كرده هردو را از روغن درآورده روى هم بريزند و تخم‌مرغ به اندازهء رويش شكسته ، آرد بريزند و فلفل و زردچوبه و ادويه نمكش را هم ريخته خوب هم بزنند . پس از آن روغن در ماهيتابه داغ كرده ، از صدا كه افتاد مايه را ريخته ، ماهيتابه را تكان بدهند كه مايه صاف بشود و آن را براى نيم ساعت در فر 150 درجه بگذارند . كم و زياد مدت در فر ماندن بسته به كمى و زيادى و كلفت نازكى مايه مىباشد . اگر فر نبود و توانستند روى در ماهيتابه هم سينى انداخته آتش ذغال بريزند و در غير اين صورت يك رويش كه سرخ شد با كارد برش زده برگردانده روى ديگرش را سرخ بكنند . « سرخ شدن مايه از اطراف ماهيتابه نشان داده مىشود . »\r\nبراى هر 500 گرم لوبيا هفت تخم‌مرغ ، يك قاشق آرد ، دو پياز متوسط و يك قاشق فلفل زردچوبه و ادويه و يك قاشق چايخورى سرخالى نمك و 250 گرم روغن كافى است .\r\n\r\nكوكو سيب‌زمينى :\r\nمواد لازم : سيب‌زمينى ، تخم‌مرغ ، روغن ، ادويه ، زعفران ، نمك .\r\n\r\n","description":"","footnote":"","page_name":" 126 ","page_number":126},
  {"content":"\r\n\r\n\r\nدستور طبخ :\r\nسيب‌زمينى را پخته پوست‌كنده رنده بكنند . تخم‌مرغ و ادويه‌اش را زده ، گرد زعفران و نمك رويش پاشيده چنگ بزنند . حاضر كه شد روغن در ماهيتابه داغ بكنند و مايه را توى آن ريخته ماهيتابه را تكان بدهند كه صاف بشود و سپس پشت و رويش را رخ بكنند .\r\nاين كوكو به دو صورت پخته مىشود ، يكى نوعى مانند ديگر كوكوها كه يك جا در ماهيتابه سرخ ميكنند و نوع دوم آن است كه آن را شامى شامى سرخ ميكنند .\r\nپس اگر يك جا سرخ بكنند تخم‌مرغ كمتر بزنند و اگر بخواهند شامى شامى كنند تخم‌مرغش را بايد زيادتر بزنند .\r\nبراى نوع اول هر نيم كيلو سيب‌زمينى 5 تخم‌مرغ و براى نوع شامى 7 تا 8 تخم‌مرغ لازم است . كوكوى نوع دومش را نيز مىتوانند شيرين بكنند ، به اين صورت كه آب‌قند غليظ درست كرده ، شامى را پس از سرخ كردن در آن انداخته دربياورند .\r\nبراى آنكه تخم‌مرغ فاسد از ميان تخم‌مرغ‌ها شناخته شده ، مايه را خراب نكند بهتر است اول يكى يكى را در نعلبكى شكسته پس از اطمينان از سلامتيش در مايه داخل كنند .\r\n\r\nكوكوى تره :\r\nمواد لازم : تخم‌مرغ ، تره ، روغن ، ادويه ، فلفل زردچوبه ، آرد ، نمك .\r\n\r\nدستور طبخ :\r\nتره را پاك كرده خوب بشويند و ولو كنند كاملا خشك بشود .\r\nسپس دسته كرده خيلى ريز خرد بكنند و دو مرتبه باد بدهند كه كاملا خشك بشود و پس از آن كمى در روغن تفت بدهند . حاضر كه شد از روى آتش برداشته بگذارند خنك شود و تخم‌مرغ‌هايش را رويش شكسته ، آرد ، ادويه ، فلفل ، زردچوبه ، نمكش را زده خوب هم بزنند و روغن در ماهيتابه داغ كرده مايه را در آن برگردانده پشت و رويش را مانند ديگر كوكوها كه گفته شد سرخ\r\n\r\n","description":"","footnote":"","page_name":" 127 ","page_number":127},
  {"content":"\r\n\r\nبكنند .\r\nاين كوكو را بدون آنكه تره‌اش را هم سرخ كنند ميتوان درست نمود ، اما تره‌اش را چرخ نبايد كرد كه ليز مىشود و تخم‌مرغش هم بايد به نسبت زيادتر باشد ، يعنى براى هر نيم كيلو تره 8 تا 10 تخم‌مرغ لازم است ، ادويه نمكش به همان اندازه كه ذكرش گذشت ، براى 500 گرم تره يك قاشق چايخورى در جمع ادويه فلفل زردچوبه و يك قاشق سرخالى نمك لازم است .\r\n\r\nكوكو بادمجان :\r\nمواد لازم : بادمجان ، پياز ، تخم‌مرغ ، آرد ، روغن ، فلفل زردچوبه ، ادويه ، نمك .\r\n\r\nدستور طبخ :\r\nبادمجان را پوست‌كنده سرخ بكنند و سپس چرخ كرده ، پياز را ريز خرد كرده طلائى رنگ سرخ نموده روى بادمجان بريزند و تخم‌مرغ و آرد و ادويه نمكش را زده خوب هم بزنند و در روغن داغ كه شرحش گذشت ريخته سرخ بكنند . هريك كيلو بادمجان نيم كيلو تخم‌مرغ .\r\n\r\nكوكوى گوشت :\r\nگوشت لخم كم‌چربى ، پياز ، روغن ، آرد ، فلفل زردچوبه ، ادويه ، نمك .\r\n\r\nدستور طبخ :\r\nگوشت را با پياز بار كرده بپزند و چرخ بكنند . پياز را ريز خرد كرده طلائى سرخ كرده داخل بكنند . آرد و ادويه ، فلفل زردچوبه نمكش را زده خوب هم بزنند و در ماهيتابه روغن ريخته خوب داغ بكنند و مايه را توى آن ريخته ماهيتابه را تكان داده صاف نموده با آتش ملايم سرخ بكنند . هر 500 گرم گوشت 6 تا 7 تخم‌مرغ ، يك قاشق آرد ، دو پياز متوسط ، يك قاشق چايخورى فلفل زردچوبه ادويه ، نصف آن نمك . چنانچه ذكرش گذشت هر كوكو چنانچه پشت و رويش با هم سرخ بشود مغزپخت‌تر و خوشمزه‌تر مىشود والّا يك رويش را طبق كلفتى نازكى مايه از يك ربع تا نيم ساعت حرارت\r\n\r\n","description":"","footnote":"","page_name":" 128 ","page_number":128},
  {"content":"\r\n\r\nيكنواخت ملايم بدهند . روى آتش گاز و پريموس كه وسط ماهيتابه آتش مىخورد نبايد پخت كه وسط كوكو سوخته اطرافش نپخته ميماند و همچنين كه مغزپخت نميشود . پس بهتر است كه اول در فر و اگر نبود روى آتش ذغال كه روى كوكو را نيز سينى انداخته آتش ذغال بريزند درست كنند و در غير اين صورت يك رويش را پخته برش بدهند و برگردانده روى ديگرش را سرخ بكنند .\r\n\r\n","description":"","footnote":"","page_name":" 129 ","page_number":129},
  {"content":"\r\n\r\n\r\nنيمرو - خاگينه\r\n\r\nنيمروى ساده :\r\nمواد لازم : تخم‌مرغ ، روغن ، نمك يا شكر .\r\n\r\nدستور طبخ :\r\nروغن را روى آتش گذارده داغ كه شد ، تخم‌مرغ را يكى يكى در نعلبكى شكسته اگر سالم بود در روغن بيندازد و در ظرفش را گذارده ، يكى دو دقيقه صبر بكنند . « فايدهء در نعلبكى يا پيالهء جداگانه شكستن و ريختن آن است كه اگر تخم‌مرغى خراب بود همهء نيمرو را خراب نكند . » سپس رويش نمك پاشيده سر سفره ببرند . اگر دوست داشته باشند مىتوانند به جاى نمك روى نيمرو خاكه‌قند يا شكر پاشيده ميل كنند . « البته كه قند يا شكر سائيده براى پاشيدن بهتر از شكر است ، چه شكر نكوبيده زير دندان مثل ريگ چرق چرق كرده خورنده را ناراحت مىكند . » واضح است كه روغن حيوانى اعلا نيمرو را مطبوع‌تر مىكند ، و ضمنا بايد بخاطر داشت كه خوب و بد روغن نيز از نيمرو معلوم مىشود . فايدهء گذاشتن در ظرف نيمرو هم در پختن آن است كه تخم‌مرغ‌ها بالا زده زيبا و مغزپخت مىشود . مدت زمان روى آتش ماندن نيمرو از دو دقيقه نبايد تجاوز بكند مگر آنكه بخواهند آن را سفت بخورند .\r\n\r\nنيمروى خرما :\r\nمواد لازم : تخم‌مرغ ، خرما ، روغن .\r\n\r\nدستور طبخ :\r\nهستهء خرماها را درآورده روغن را روى آتش گذارده خرماها را\r\n\r\n","description":"","footnote":"","page_name":" 130 ","page_number":130},
  {"content":"\r\n\r\nيكى دو تف در روغن داده كف ماهيتابه پهن بكنند و تخم‌مرغ‌ها را يكى يكى شكسته پس از اطمينان از سلامتى روى خرماها انداخته درش را بگذارند . دو سه دقيقه بعد نيمرو حاضر است . اگر خرماها را يكى دو دقيقه در آب خيسانده پوست آنها را هم بكنند گواراتر مىشود .\r\n\r\nنيمروى قرمه :\r\nمواد لازم : قرمه « كه شرحش گذشت » ، تخم‌مرغ ، روغن ، شكر ، خاكه‌قند .\r\n\r\nدستور طبخ :\r\nكمى روغن در ماهيتابه انداخته قرمه را خرد كرده در آن ريزند و كف ماهيتابه پهن بكنند ؛ تخم‌مرغ‌ها را شكسته پس از اطمينان از سلامتى روى قرمه‌ها بيندازند و درش را گذاشته دو سه دقيقه صبر بكنند ، اگر خواستند پس از كشيدن مىتوانند روى آن خاكه‌قند يا شكر پاشيده سر سفره ببرند . اين نيمرو روغن كمتر ميخواهد ، به آن جهت كه خود قرمه داراى چربى كافى مىباشد و ضمنا چون قرمه داراى نمك است روى نيمروى آن نبايد نمك بپاشند .\r\n\r\nخايه‌گينه - خاگينه :\r\nمواد لازم : تخم‌مرغ ، روغن ، آرد ، شكر ، زعفران .\r\n\r\nدستور طبخ :\r\nبراى هر 4 نفر 5 تخم‌مرغ و دو قاشق متوسط آرد و يك سر قاشق چايخورى زعفران سائيده . همه را با هم خوب هم زده يا با مخلوطكن مخلوط بكنند كه آرد كاملا در تخم‌مرغ حل شده ، گلوله گلوله نداشته باشد . روغن را در ماهيتابه ريخته روى آتش گذارند ، خوب كه داغ شد مايه را ريخته ظرفش را تكان بدهند كه خوب جابجا شده صاف بشود و آتشش را كم نمايند . اگر روى ماهيتابه را هم سينى انداخته ، آتش بريزند بهتر شده ، پشت و رويش با هم سرخ مىشود ، اگر نه يك رويش كه پخته شد برش داده برگردانند و روى ديگرش را بپزند . اگر فر موجود باشد آن را براى 15 تا 20 دقيقه در فر معتدل قرار بدهند .\r\nوقتى در ديس يا بشقاب كشيده شد رويش قند سائيده پاشيده ميل كنند . اين\r\n\r\n","description":"","footnote":"","page_name":" 131 ","page_number":131},
  {"content":"\r\n\r\nغذا نوعى قاتق است كه با نان ميخورند و هم از آن به صورت پس‌غذائى و دسر استفاده ميكنند .\r\n\r\nخاگينه گوجه‌فرنگى :\r\nمواد لازم : تخم‌مرغ ، آرد ، پياز ، گوجه‌فرنگى ، روغن ، ادويه ، فلفل ، نمك .\r\n\r\nدستور طبخ :\r\nبراى هر چهار نفر 5 تخم‌مرغ ، دو قاشق كامل آرد ، آب ، سه گوجه‌فرنگى متوسط ، دو پياز متوسط ، يك قاشق چايخورى ادويه و فلفل و نمك .\r\nپياز را مانند گوشت قيمه‌اى خرد كرده در روغن سرخ بكنند و عسلى رنگ كه شد درآورده در ظرفى جداگانه بريزند . آب گوجه‌فرنگىها را گرفته داخل پيازداغ كنند و تخم‌مرغ‌ها را شكسته روى آن بريزند و آرد و نمك و فلفل و ادويه‌اش را هم ريخته خوب هم بزنند ، حاضر كه شد روغن در ماهيتابه داغ كرده توى آن ريخته ماهيتابه را تا مايه‌اش صاف بشود تكان بدهند . يك رويش كه پخته شد برش داده برگردانند ، يا 15 تا 20 دقيقه در فر 200 درجه بگذارند .\r\nمىتوانند براى پختن مايه از همان روغن پيازداغ نيز استفاده بكنند .\r\n\r\nتخم‌مرغ نيم‌بند :\r\nبهترين تخم‌مرغ نيم‌بند آن است كه سفيده‌اش مانند شير شده باشد و آن به اين قاعده است كه پس از جوش آمدن آب تخم‌مرغ را آهسته كه به ته ظرف نخورد و نشكند در آب رها كرده سه دقيقه صبر بكنند . اگر در آب آن مقدارى نمك بريزند از تركيدن تخم‌مرغ به شرط سالم بودن تخم‌مرغ جلوگيرى مىكند . به شرط آنكه تخم‌مرغ در يخچال نبوده و الّا با آب سرد بپزند .\r\n\r\nتخم‌مرغ و سيب‌زمينى :\r\nتخم‌مرغ و سيب‌زمينى هر دو را با پوست پخته ، سپس پوست بكنند و با روغن اعلا يا كره كوبيده يا با پنجهء چنگال نرم و مخلوط نموده\r\n\r\n","description":"","footnote":"","page_name":" 132 ","page_number":132},
  {"content":"\r\n\r\nنمك و گلپر بپاشند . غذائى است لذيذ و سهل الوصول و مقوى . اگر تخم‌مرغ و سيب‌زمينى را با بخار بپزند ، به اين صورت كه ته ظرف آن چيزى تعبيه كنند كه در ميان آب نجوشد ، تخم‌مرغش از تركيدن محفوظ مانده و سيب‌زمينىاش خوش‌طعم‌تر مىشود . براى پختن آنها حدود 20 دقيقه در ظروف معمولى كه درش را محكم كرده باشند و شش هفت دقيقه در زودپز از وقتى كه آبش جوش آمده باشد وقت لازم است . البته براى اين غذا سيب‌زمينى فشمى ( پشندى ) لازم است . نشانهء تخم‌مرغ تازه آن است كه اگر در آبش رها كنند به ته آب ميرود و اگر جلو چراغ به درونش نگاه كنند وسطش تاريك و اطرافش سفيد مينمايد ، در صورتى كه تخم‌مرغ خراب همه جايش سياه نشان داده مىشود ، از آنجا كه زرده و سفيده‌اش مخلوط شده است .\r\n\r\n","description":"","footnote":"","page_name":" 133 ","page_number":133},
  {"content":"\r\n\r\n\r\nحليم‌ها\r\n\r\nحليم بادمجان :\r\nمواد لازم : گوشت چربىدار ، بادمجان ، عدس ، روغن ، كشك ، پياز ، نعنا خشك ، سير ، فلفل و زردچوبه ، نمك .\r\n\r\nدستور طبخ :\r\nگوشت را با پياز بار كنند نيمه‌پز كه شد عدسش را بريزند ، نزديك پخته شدن عدس بادمجانش را پوست كنده ، چهار پاره نموده با فلفل زردچوبه ، نمكش بيفزايند و بگذارند آبش تمام بشود . سپس از روى بار برداشته استخوانهاى گوشت را جدا بكنند و با گوشت‌كوب كوبيده ، كشكش را هم‌زده باز بكوبند و مخلوط كنند و جداگانه پيازداغ درست كرده وقت برداشتن كه زعفرانى رنگ شده باشد نعنا خشكش را ريخته بردارند و پس از كشيدن حليم روى آن بدهند . قبل از ريختن نمك كشك را بچشند كه اگر شور باشد نمك نريزند و در شور نبودن هم باز كمتر بريزند كه خواه ناخواه كشك سائيده را نمك ميزنند . به جاى پيازداغ ميتوان سيرداغ درست نمود ، آن هم مانند پيازداغ درست مىشود با تفاوت آنكه سير را ريز ميكنند . پوست كندن سير را فراموش نفرمايند .\r\n\r\nحليم بادمجان نوع دوم :\r\nهمه كار اين حليم نيز مانند قبلى است با تفاوت ، يكى آنكه بادمجانش را سرخ ميكنند . « البته جداگانه و در روغن » و دوم آنكه موقع جا انداختن ، همراه نمك فلفل زردچوبه زدن پيازداغ هم درست نموده داخل ميكنند . توجه شود كه نعنا خشك روى غذا در پيازداغ سرخ نشود كه تلخ\r\n\r\n","description":"","footnote":"","page_name":" 134 ","page_number":134},
  {"content":"\r\n\r\nمىشود و تنها كافى است كه ريخته بردارند و اگر كمى زردچوبه هم به آن همراه كنند خوش‌طعم‌تر مىشود .\r\n\r\nمقدار لازم :\r\nبراى هر 500 گرم گوشت 5 تا 7 بادمجان متوسط و 200 گرم عدس و سه پياز متوسط لازم است . روغن به اندازه‌اى كه بادمجان و پيازداغ آن سرخ بشود . كشك 250 گرم .\r\n\r\nحليم گوشت :\r\nمواد لازم : گوشت قلوه‌گاه و گردن ، گندم پوست كنده ، روغن ، دارچين .\r\n\r\nدستور طبخ :\r\nگندم را پاك كرده ، شب آب ريخته بار بكنند . صبح گوشت آن را بار كرده بگذارند كاملا پخته بشود . در فرصت پخته شدن گوشت گندم را از روى بار برداشته چرخ بكنند ، سپس از الك درشت‌تر يا از سوراخ‌هاى آبكش دست ماليده رد بكنند به اين ترتيب كه گندم را در الك يا آبكش ريخته با سر انگشت و يا كف دست بمالند تا از الك يا آبكش در برود . گوشت كه پخته شد از روى بار برداشته استخوانها و لثه پوسته‌اش را بگيرند و گوشت خالصش را با گوشت‌كوب كاملا بكوبند و نرم بكنند . « گوشت را چرخ نكنند كه در حليم گلوله گلوله مىشود . » سپس گوشت و گندم صاف كرده را يك جا نموده روى آتش بگذارند و آبش را اندازه كرده بگذارند سه چهار ساعت ديگر ملايم جوش بخورد و مرتب آن را هم بزنند . « هرچه حليم بيشتر روى آتش ملايم گوشت‌كوب بخورد ، جا افتاده‌تر و نرم‌تر و خوب‌تر مىشود . در آخر براى يك تا نيم ساعت هم آن را دم‌كنى انداخته با آتش كمتر دم بكنند . موقع كشيدن دو سه هم ملايم ديگر آن را بزنند ، و روغن حيوانى خوب داغ كرده ، اول مقدارى دارچين كوبيده روى حليم كه كشيده‌اند پاشيده بعد از آن روغن داده ، خاكه‌قند الك كرده رويش پاشيده با نان و بىنان « تو برو كه من آمدم ! » نوش جان بكنند . اگر خواستند سر روغنش هم كلاه سر هم بگذارند كه زيادتر آن را به طرف خود بكشند مىتوانند با\r\n\r\n","description":"","footnote":"","page_name":" 135 ","page_number":135},
  {"content":"\r\n\r\nقاشق يا نان چاكى از وسط ظرف به طرف خود بدهند كارى كه رندان ميكردند !\r\n\r\nحليم بوقلمون :\r\nمواد لازم : گوشت بوقلمون ، گندم پوست كنده ، روغن ، دارچين .\r\n\r\nدستور طبخ :\r\nآن درست مانند حليم گوشت باتفاوت آنكه به جاى گوشت گوسفند گوشت بوقلمون به كار مىبرند .\r\n\r\n","description":"","footnote":"","page_name":" 136 ","page_number":136},
  {"content":"\r\n\r\n\r\nآش‌ها\r\n\r\nآش رشته :\r\nمواد لازم : نخود و لوبيا قرمز ، لوبيا چيتى ، عدس ، تره ، جعفرى ، گشنيز ، اسفناج يا برگ چغندر ، پياز ، سير ، روغن ، فلفل زردچوبه ، نعنا خشك ، رشتهء آشى ، آرد ، كشك يا سركه .\r\n\r\nدستور طبخ :\r\nنخود و لوبيا را بار كرده ، نيم‌پز كه شد عدسش را بريزند .\r\n« عدس زودتر پخته مىشود . » عدسش كه پخت ، سبزى آن را كه پاك كرده شسته خرد كرده‌اند بريزند و سبزى كه پخت رشته‌اش را ريخته آتشش را تند بكنند .\r\n« چه اگر در اين وقت آتش ديگ ملايم باشد رشته‌ها به هم چسبيده گلوله مىشود . » بعد از آن فلفل زردچوبه نمكش را همراه پياز نعناداغ ريخته ، كمى آرد در آب سرد حل كرده براى لعابش داخل بكنند . از اين وقت نيم تا يك ساعت صبر بكنند و البته در دقايق آخر تا آش جاافتاده دست بهم بشود آتش آن را كم بكنند . نمك اين آش و هر غذاى كشك‌دار را اول و زياد نزنند ، چه ممكن است كشكش شور بوده ، غذا را خراب بكند . موقع كشيدن ملايم هم‌زده در ظرف بكشند ، چه با تند هم زدن رشته‌ها خرد مىشود و پيازداغ يا سيرداغ ، نعنا داغ رويش را هم داده سر سفره ببرند . اگر بخواهند مجلسى كشيده يا تعارف بدهند مىتوانند قبلا مقدارى از نخود و لوبياى پخته‌اش برداشته كنار بگذارند و در اين وقت با آن روى ظرف را زينت داده نعناداغ سيرداغ را روى آن بدهند .\r\n\r\n","description":"","footnote":"","page_name":" 137 ","page_number":137},
  {"content":"\r\n\r\nاين در صورتى است كه ذائقه خورنده مختلف بوده ندانند چه كسى ساده و چه كسى با كشك يا سركه مىخورد و اما چنانچه همه با كشك بخورند بهتر است كشك آن را موقع كشيدن بزنند . دربارهء پيازداغ نعناداغ آن هم اگر مال توى و روى آن را يك‌جا درست كنند در وقت و كار صرفه‌جوئى كرده‌اند .\r\n\r\nمقدار مواد :\r\nبراى هر پنج نفر يك كيلو سبزى و اسفناج كه دو سوم آن اسفناج و يك سوم سبزى باشد . 300 گرم نخود لوبيا ، 200 گرم رشته ، يك قاشق آرد ، دو تا سه پياز ، 100 گرم روغن كه پيازداغ كرده نصفش را تويش ريخته ، نصفش را رويش بدهند . يك قاشق چايخورى فلفل زردچوبه ، 300 گرم كشك . پررشته كم‌رشته‌تر آن همراه ديگر مصالح بسته به ميل پزنده و خورنده مىباشد .\r\n\r\nآش جو :\r\nمواد لازم : قلم گاو يا گوسفند يا كله بره ، يا گوشت گردن ، نخود و لوبيا قرمز و عدس ، جو پوست‌كنده ، تره ، جعفرى ، گشنيز ، اسفناج ، پياز ، فلفل زردچوبه ، روغن ، كشك .\r\n\r\nدستور طبخ :\r\nبنشن ( نخود و لوبيا . . . ) آن همه را با هم از نخود و لوبيا و جو به غير از عدس كه زودتر ميپزد همراه گوشت سوا بار كرده نيم‌پز كه شد عدسش را ريخته بپزند . پخته كه شد آب به اندازه در ديگ جوش آورده بنشن را در آن برگردانند و سبزى آن را كه نيز پاك كرده شسته خرد كرده‌اند ريخته فلفل زردچوبه‌اش را به اندازه با كمى نمك بريزند . هرچند دقيقه يك بار تا ته نگيرد هم بزنند و پيازداغ درست كرده به آن بيفزايند . اين آش هرچه روى بار باشد و يواش‌يواش بجوشد و جاافتاده‌تر بشود كاملتر و مطبوعتر مىشود و حد اقل وقتى كه بايد صرف پختن آن بشود پنج شش ساعت است .\r\nموقع خوردن ، كشك آن را زده بكشند و رويش نعناداغ بدهند . نعناداغ را اينطور درست ميكنند كه روغن را داغ كرده نعنا خشك را در كف دست نرم\r\n\r\n","description":"","footnote":"","page_name":" 138 ","page_number":138},
  {"content":"\r\n\r\nنموده در آن ريخته بردارند . « اگر زيادتر از اين باشد تلخ مىشود . » حتما گوشت و يا كله بره و قلم لازم نميباشد و بدون آنها هم پخته مىشود .\r\n\r\nآش شله‌قلمكار :\r\nمواد لازم : گوشت گردن و قلوه‌گاه ، نخود ، لوبيا قرمز ، لوبيا چيتى ، عدس ، ماش ، برنج ، آشى ، تره ، جعفرى ، شبت ، ترخون ، مرزه ، روغن ، پياز ، فلفل ، زردچوبه ، نمك .\r\n\r\nدستور طبخ :\r\nنخود و لوبياها و گوشتش را با هم بار كنند . برنج و سبزى را در ديگ خودش علاحده بپزند . ماش را جداگانه بار كنند ، پخته كه شد آب سرد رويش ريخته درش را بگذارند ، جوش كه بيايد كف كرده پوستهاى ماش از آنها جدا شده روى آب ميآيد كه بايد آنها را با كفگير گرفته دور بريزند . پس از گرفتن پوست ماش‌ها خود آن را داخل ديگ سبزى و برنج كه در حال جوشيدن است بريزند . نخود و لوبيايش را كه در اين وقت پخته شده است نيز داخل ديگ بكنند . استخوانهاى گوشت را با لثه پوسته‌هايش گرفته با گوشت‌كوب خوب بكوبند و آن را هم در ديگ ريخته و عدسش را پاك كرده بريزند . پيازداغ زيادتر درست كرده نصفش را براى روى آش و نصفش را با نمك و فلفل زردچوبه و فلفل زيادتر ريخته هم بزنند و درش را گذاشته آتشش را ملايم بكنند .\r\nاين آش نيز مانند حليم هرچه زيادتر هم خورده زيادتر روى بار بماند و جا افتاده‌تر بشود خوش‌طعم‌تر و كشدارتر مىشود . « پاك كردن بار و بنشن و پاك كردن و شستن سبزى فراموش نشود . » پس از كشيدن ، پيازداغ فراوان روى ظرفها داده سر سفره ببرند و به سلامتى و اشتهاى فراوان نوش جان فرمايند .\r\n\r\nآش ماست ، آش آبغوره :\r\nمواد لازم : خرده برنج ، لپه ، تره ، جعفرى ، گشنيز ، شبت ، گوشت قرمز ، روغن ، پياز ، نعنا خشك ، فلفل زردچوبه ، نمك ، ماست يا آبغوره .\r\n\r\n","description":"","footnote":"","page_name":" 139 ","page_number":139},
  {"content":"\r\n\r\n\r\nدستور طبخ :\r\nخرده برنج را پاك كرده با لپه و سبزيجات آن كه پاك كرده خوب شسته خرد نموده‌اند ريخته روى آتش گذارند . گوشت را چرخ‌كرده با پياز رنديده و فلفل زردچوبه و نمك چنگ زده كوفته سرگنجشكى درست كرده توى آن بريزند . پيازداغ نعناداغ نيز درست كرده نصفش را با نمك و فلفل زردچوبه در آش ريخته نصفش را براى روى آش گذارند . هنگام جوشيدن هرچند دقيقه يك بار آش را هم بزنند كه هم ته نگيرد و هم دست به هم شده جا بيفتد . دو تا سه ساعت اين آش كامل مىشود .\r\nموقع كشيدن ماست را خوب هم زده ريخته مخلوط نموده بردارند و بقيه پيازداغ‌ها را روى ظرف يا ظرف‌ها بدهند . به جاى سرگنجشكى مىتوانند در اين آش كوفته برنجى بيندازند . « اگر بخواهند مىتوانند به كوفته‌برنجى مراجعه كنند . » اگر با آبغوره بخواهند بهتر است آبغوره را ريخته يكى دو جوش كه خورد بكشند .\r\n\r\nآش سماق ، آش انار :\r\nمواد لازم : برنج آشى ، لپه ، تره ، جعفرى ، گشنيز ، شبت ، گوشت بىچربى ، روغن ، پياز ، نعنا خشك ، فلفل زردچوبه ، سماق يا انار ، نمك .\r\n\r\nدستور طبخ :\r\nاين آش درست مانند آش ماست پخته مىشود ، يعنى برنج و لپه و سبزى آن را با هم ريخته روى بار بگذارند و گوشت را چرخ‌كرده با پياز رنديده و نمك و فلفل زردچوبه سرگنجشكى كرده بيندازند و پيازداغ نعناداغ درست كرده نصفش را ريخته ، نصفش را براى رويش گذارند ، اما به جاى ماست بايد سماق را در آب جوشانده بطورى كه در كوفته سماق آمد دو سه بار پاره‌آهن پاكيزه يا سيخ كبابى روى آتش سرخ‌كرده در آن فرو كنند تا تلخى آن گرفته بشود و سپس صاف كرده به مقدار لازم در آتش ريخته نيم ساعت ديگر برداشته بكشند و رويش نعناداغ پيازداغ دهند . اگر با چاشنى انار بخواهند به جاى ماست يا\r\n\r\n","description":"","footnote":"","page_name":" 140 ","page_number":140},
  {"content":"\r\n\r\nسماق آب انار بريزند .\r\nبه جاى كوفته قلقلى مىتوانند در اين آش هم كوفته‌برنجى بيندازند و براى تهيه‌اش به كوفته‌برنجى مراجعه كنند .\r\n\r\nآش ساك :\r\nمواد لازم : آرد برنج يا آرد گندم ، تخم‌مرغ ، گوشت بىچربى ، پياز ، فلفل ، زردچوبه ، روغن ، آبغوره ، نمك .\r\n\r\nدستور طبخ :\r\nپيازداغ درست كرده همراه فلفل زردچوبه كه در آن ريخته آب بريزند بجوشانند . آرد برنج يا آرد گندم را يكى دو قاشق در آب سرد كاملا حل كرده در آن بريزند و تخم‌مرغ را خوب زده باريك‌باريك در آن ريخته هم بزنند ، اگر بخواهند ، گوشت بىچربى را هم با پياز رنديده و فلفل زردچوبه و نمك چنگ زده سرگنجشكى كرده بيندازند و اگر بدون گوشت پخته‌اند 15 دقيقه بعد از ريختن تخم‌مرغ و اگر كوفته ريخته‌اند به شرطى كه كوفته‌هايش را به اندازهء فندق درست كرده باشند نيم ساعت ديگر كشيده سر سفره برده با آبغوره ميل كنند . اين آش براى بيمارانى است كه بيمارى معدى داشته بايد از غذاى ثقيل پرهيز بكنند و هم نوعى پيش‌غذائى محسوب مىشود .\r\n\r\nآش گندم :\r\nمواد لازم : گندم پوست كنده ، برنج آشى ، قلم گاو يا گوسفند ، نخود ، لوبيا قرمز ، لوبيا چيتى ، عدس ، تره ، جعفرى ، اسفناج ، روغن ، پياز ، فلفل زردچوبه ، نعنا خشك ، نمك .\r\n\r\nدستور طبخ :\r\nگندم و برنج و نخود لوبيا و قلمش را علاحده بپزند . آب ديگ را جوش آورده عدس و سبزىاش را با فلفل و زردچوبه نمك ريخته گندم و برنج نخود لوبيايش را بريزند و اگر قلم هم پخته‌اند مغزهايش را تكان داده اضافه كنند و بگذارند خوب پخته جا بيفتد . اين آش بايد زياد هم بخورد كه ته ميگيرد و ضمنا بايد سفت‌تر از ديگر آشها باشد . نيم ساعت به برداشتن نعناداغ\r\n\r\n","description":"","footnote":"","page_name":" 141 ","page_number":141},
  {"content":"\r\n\r\nپيازداغش را درست كرده ، نصفش را داخل ديگ كرده نصفش را براى روى ظرف بگذارند . هرچه مغز قلم اين آش زيادتر باشد خوش‌مزه‌تر مىشود ، اما نه چندانكه خارج از اندازه بشود .\r\n\r\nآش كلم :\r\nمواد لازم : بلغور جو يا بلغور گندم ، نخود ، لوبيا قرمز ، لوبيا چيتى ، عدس ، برنج آشى ، باقلا خشك ، تره ، جعفرى ، گشنيز ، اسفناج ، كلم ، پياز ، روغن ، فلفل زردچوبه ، نعناخشك ، نمك ، كشك .\r\n\r\nدستور طبخ :\r\nبلغور را با نخود و لوبياها علاحده بار كرده بپزند . سبزىها را پاك كرده بشويند و خرد كرده با كلم كه آن را نيز خرد كرده ، شسته باشند با عدس و باقلا و برنج ريخته جوش كه آمد بلغور نخود لوبياى پخته‌اش را ريخته هم بزنند و در ديگ را بگذارند . پيازداغ نعناداغ درست كرده نصفش را با فلفل زردچوبه نمك در ديگ ريخته ، نصفش را براى روى ظرف بگذارند . اين آش وقتى حاضر مىشود كه باقلا عدسش خوب پخته شده ، خودش جاافتاده باشد و بعد از پختن نخود لوبيا بلغورش حد اقل دو ساعت ديگر وقت لازم است كه روى بار بوده درش گذاشته باشد و گهگاه هم بخورد .\r\nموقع كشيدن ، كشك به آن زده برميدارند و روى ظرفش ماندهء پيازداغ نعناداغش را ميدهند . كم و زياد ريختن كلم آن بسته به خواست پزنده مىباشد و البته كه كلم آن بايد از نوع برگ آن باشد .\r\n\r\nمقدار لازم براى كليهء آشهاى بنشن‌دار :\r\nبراى هر پنج نفر يك كيلو سبزى مخلوط ، 300 تا 400 گرم بنشن مخلوط ، 50 گرم برنج ، دو تا سه پياز متوسط ، 100 گرم روغن ، يك قاشق چايخورى فلفل زردچوبه ، يك قاشق سرخالى نمك . در صورت داشتن گوشت نيم كيلو گوشت مناسب . يك قاشق چايخورى نعنا خشك ، يك عدد سير ، كشك 300 تا 400 گرم ، سركه يا آبغوره دو تا سه استكان .\r\n\r\n","description":"","footnote":"","page_name":" 142 ","page_number":142},
  {"content":"\r\n\r\n\r\nبورانى\r\n\r\nبورانى اسفناج :\r\nمواد لازم : اسفناج ، برنج ، مغز گردو ، ماست ، فلفل كوبيده ، نمك .\r\n\r\nدستور طبخ :\r\nاسفناج خرد كرده را با اندكى برنج و مختصرى آب و كمى نمك به صورت دم بپزند تا آب آن به خورد برود . سپس ماست را زده اسفناج كه خنك شد داخل آن كرده هم بزنند و وقتى كشيده خواستند سر سفره ببرند رويش كمى فلفل و مغز گردوى نيمكوب كرده بپاشند . اگر مقصود خاصيت خنكى آن باشد اسفناج را پخته با ماست بخورند .\r\n\r\nنرگسى :\r\nمواد لازم : اسفناج ، پياز ، روغن ، تخم‌مرغ ، فلفل ، نمك .\r\n\r\nدستور طبخ :\r\nاسفناج را در روغن بطورى كه در آن پخته بشود سرخ بكنند .\r\nپيازداغ جداگانه درست كرده وقتى اسفناج آماده شد آن را همراه نمك و فلفل داخل آن نموده مخلوط بكنند و تخم‌مرغ رويش كشيده هم زده درش را براى چند دقيقه بگذارند . پس از كشيدن نيز مىتوانند رويش پيازداغ بريزند . اين نرگسى پس‌غذائى حساب شده و هم خود غذائى مستقل محسوب مىشود .\r\n\r\n","description":"","footnote":"","page_name":" 143 ","page_number":143},
  {"content":"\r\n\r\n\r\nدلمه‌ها\r\n\r\nدلمهء برگ مو :\r\nمواد لازم : برگ مو ، گوشت چرخ‌كرده ، برنج ، لپه ، پيازچه ، جعفرى ، گشنيز ، شبت ، ترخون ، مرزه ، مغز گردو ، كشمش پلويى ، سركه و قند يا سكنجبين ، پياز ، روغن ، ادويه ، فلفل زردچوبه ، نمك .\r\n\r\nدستور طبخ :\r\nپيازداغ نيم‌رنگ درست كرده ، گوشت چرخ‌كرده را در آن سه چهار تف داده « يعنى در پيازداغ روى آتش بزنند و زمين گذارده خنك بكنند . » برنج و لپه‌اش را كه پاك كرده شسته قبلا چند ساعت در آب خيسانده باشند روى گوشت و پيازداغ بريزند . سبزى آن را كه پاك كرده ، شسته خرد نموده‌اند روى برنج و لپه ريخته . مغز گردوى نيمكوب و كشمش پلويى و فلفل زردچوبه ادويه نمكش را زده پس از آنكه همه را با هم خوب چنگ زده مخلوط نمودند در برگ مو بپيچند .\r\n\r\nنوع برگ مو و دستور پيچيدن آن :\r\nاولا برگ مو نبايد چاك داشته باشد . دوم زرد و سفت نباشد . سوم دم آن را گرفته شسته خشك كرده باشند . پس اگر برگ مو كوچك است دوتاى آن را پهلوى هم و اگر بزرگ است يكى از آن را كف دست گذارده مقدارى از مايه در آن گذارده گوشه‌هاى برگ را بطورى كه كاملا مايه را بپوشاند « مانند پيچيدن بغچه » روى آن برگردانند . دلمه را معمولا پهن درست ميكنند ، چه اگر كوفته‌مانند ، گرد درست شود چنانچه در پختنش خواهد آمد باز\r\n\r\n","description":"","footnote":"","page_name":" 144 ","page_number":144},
  {"content":"\r\n\r\nو متلاشى مىشود .\r\nدر اين وقت بايد ظرف پختن آن را دم دست داشته دلمه‌هائى را كه درست ميكنند يكى يكى در آن پهلوى هم قرار داده ، اگر زياد آمد به همان ترتيب رديف دوم و سوم آن را بچينند . « هرچه دلمه‌ها به هم چسبيده‌تر و بىفاصله‌تر از هم باشد سالم‌تر و زيباتر ميماند . » پس از فراغت از آن بشقاب و دورى چينى يا فلزىاى به صورت دمر روى آنها برگردانده ملايم فشار بدهند و تكه سنگ تميزى روى آن گذارده بشقاب را روى دلمه‌ها سنگين بكنند . « اين همان كار است كه دلمه‌ها را از پريشان شدن حفظ مىكند و معلوم ميدارد كه دلمه بايد پهن درست بشود . » پس از اين مقدمات چاشنى آن را كه سركه قند يا سكنجبين است همراه آب لازم كه تا روى دلمه‌ها را بگيرد از كنار ديگ ريخته روى آتش ملايم گذارده درش را بگذارند .\r\nاولا به جاى سركه‌قند و سكنجبين مىتوانند هر چاشنى ديگر هم كه دوست داشته باشند مانند آب گوجه‌فرنگى و آبغوره و هرچيز ديگر بزنند ، اما با چاشنى سكنجبين و سركه‌قند جالب‌تر مىشود . ديگر چنانچه گفته شد دلمه‌ها را تنگ هم و فشرده بهم بچينند تا آب كمتر ببرد چه اين غذا آب‌دارش خوب نميشود .\r\nديگر هرچه با دم و با آتش ملايم‌تر و با طول مدت پخته بشود خوش‌طعم‌تر و مغزپخت‌تر مىشود . براى پخته شدن برنج و لپه و مواد داخلش بايد سه ساعت وقت اگر در ظروف معمولى پخته مىشود و براى ديگ زودپز يك ساعت در نظر بگيرند .\r\n\r\nمقدار مواد براى پنج نفر :\r\n400 گرم گوشت چرخ‌كرده ، 100 گرم برنج ، 50 گرم لپه ، 50 گرم مغز گردو ، دو قاشق كشمش پلويى ، سبزى مخلوط نيم كيلو ، فلفل و زردچوبه و ادويه يك قاشق چايخورى ، نمك همين اندازه ، سه پياز متوسط ، 100 گرم روغن ، چاشنى به اندازه . « اين گونه غذاها به جاى چهار نفر از آن با پنج نفر قياس گرفته مىشود كه تقريبا به صورت هوسانه درست مىشود\r\n\r\n","description":"","footnote":"","page_name":" 145 ","page_number":145},
  {"content":"\r\n\r\nو معمولا به هر چهار نفر يكى دو نفر هم افزوده مىشود . »\r\n\r\nدلمهء كلم :\r\nمواد لازم : كلم برگ ، گوشت چرخ‌كرده ، برنج ، لپه ، مغز گردو ، كشمش پلويى ، روغن ، پياز ، فلفل زردچوبه ، ادويه ، نمك ، آب يا رب گوجه‌فرنگى يا آبغوره يا آبليمو ، شكر ، تقريبا همان مايهء دلمهء برگ مو مىباشد .\r\n\r\nدستور طبخ :\r\nكلم درسته را اول تهش را با چاقو بطورىكه مقدارى هم از اندرون كلم را با آن بيرون بياورند بگيرند . سپس آب ، جوش آورده آن را درسته در آب جوش قرار داده دو سه جوش داده درآورند و بگذارند خنك بشود ، پس از خنك شدن يكى يكى برگ‌ها را با ملايمت از هم جدا كرده در بشقابى پهن بكنند . و اين كارهائى است كه بايد قبلا انجام داده باشند . اول برنج و لپه‌اش را چند ساعت يا يك شب جلوتر پاك كرده ، شسته خيس بكنند . دوم سبزى آن را پاك كرده ، شسته خرد بكنند . مغز گردويش را نيمكوب كرده ، دم كشمش‌هايش را گرفته براى پاكيزه شدن از خاك و شن در آب ريخته باشند .\r\nگوشتش را چرخ كرده حاضر نموده باشند .\r\nپس از اين مقدمات پيازداغ درست كرده نيم‌رنگ كه شد گوشت چرخ‌كرده را در آن ريخته كمى تفت بدهند و كنار گذارده خنك بكنند و برنج و لپه و ديگر مصالحش از سبزى و فلفل زردچوبه و نمك و گردو و كشمش را ريخته چنگ بزنند و دست بهم كه شد مثل دلمهء برگ مو به اندازه هر برگ مايه گذاشته بپيچند . « اگر دلمه‌ها را كوچك‌تر درست كنند كه هر برگ كلم يك دلمه بشود بهتر از آن است كه دو ، سه برگ را پهلوى هم گذارده دلمهء بزرگتر درست بكنند . »\r\nدر اين وقت ظرف پختن را دم دست گذاشته دلمه‌هاى پيچيده را يكىيكى بغل هم در آن قرار داده ، اگر زيادتر باشد به همان ترتيب كه جزم و بدون فاصله از هم باشند رديف دوم و سومش را بچينند و چاشنىاش را هرچه ، از آب\r\n\r\n","description":"","footnote":"","page_name":" 146 ","page_number":146},
  {"content":"\r\n\r\nگوجه‌فرنگى ، يا سركه‌قند ، يا آبليمو شكر مىباشد همراه كمى آب ريخته بشقابى روى آنها دمر كرده با پاره‌سنگ تميزى كه رويش ميگذارند آن را روى دلمه‌ها سنگين نموده روى آتش گذارند ، بخارش كه بيرون زد آتشش را ملايم نمايند .\r\nاگر در ديگ زودپز باشد يك ساعت و اگر ديگ معمولى باشد سه ساعت وقت ميبرد . موقع كشيدن دقت كنند از هم پاشيده نشود و يكى يكى را با دو قاشق كه آنها را از دو طرف گرفته بلند كنند در ظرف بچينند و براى زينت مىتوانند رويشان پيازداغ بپاشند و اگر چاشنى نزده‌اند ماست بريزند . « البته كه ماست را بايد هم زده باشند . » گردو و مغز گردوى داخلش هم از واجبات نبوده اگر نخواسته باشند مىتوانند صرفنظر بكنند يا از هر كدام مختصرى با پيازداغ روى دلمه‌ها بپاشند .\r\n\r\nدلمهء گوجه‌فرنگى و فلفل :\r\nمواد لازم : گوشت چرخ‌كرده ، برنج ، لپه ، گوجه‌فرنگى ، اگر بخواهند فلفل دلمه . اى ، پيازچه ، جعفرى ، گشنيز ، شبت ، ترخون ، مرزه ، هويج‌فرنگى ، برگ بو ، روغن ، پياز ، فلفل زردچوبه ، ادويه ، نمك ، كشمش ، مغز گردو .\r\n\r\nدستور طبخ :\r\nبرنج و لپه را جلوتر پاك كرده ، شسته خيس بكنند . سبزى را پاك كرده شسته ريز خرد بكنند . هويج را تميز كرده شسته ريز خرد بكنند . توى گوجه‌فرنگى يا فلفل را خالى بكنند . « گوجه‌فرنگى دلمه‌اى بايد سفت و درشت و نتركيده باشد . » طرز خالى كردن گوجه‌فرنگى و دلمه هم آن است كه با چاقوى نازك ته « يعنى از طرف دم » گوجه‌فرنگى و دلمه را گرد بريده آن را كنار بگذارنند و سپس درونش را خالى بكنند .\r\nپيازداغ نيم‌رنگ درست كرده گوشت را در آن ريخته چرخ بدهند و برنج و لپه‌اش را ريخته ، سبزيجات و ادويه نمكش را نيز افزوده بپزند بطورىكه آبش به خورد برود . حاضر كه شد از آن داخل دلمه‌ها را پر كرده درهايشان را كه بريده\r\n\r\n","description":"","footnote":"","page_name":" 147 ","page_number":147},
  {"content":"\r\n\r\nكنار گذاشته‌اند به جاى خودشان قرار داده ، يكى يكى را بطورى كه ته ، يعنى در گوجه‌ها بالا باشد در قابلمه يا ديگ تنگ هم چيده بطورى كه در دلمه‌هاى سابق گفته شد و چند برگ بو لابلايش گذاشته ، رويش را بشقابى دمر كرده با چيزى سنگين بكنند و آب گوجه‌فرنگى ريخته دم بكنند ، در ديگ معمولى يك ساعت و نيم بعد حاضر مىشود . اگر بخواهند مىتوانند داخل مايه‌اش هم آب يا رب گوجه‌فرنگى ريخته بپزند كه خوشمزه‌تر مىشود . دلمه فلفل را هم درست مانند دلمهء گوجه‌فرنگى آماده ميكنند با تفاوت آنكه براى بر طرف نمودن بوى فلفل برگ بو را داخل مايهء آن ميكنند ، اگرچه در گوجه فرنگى هم مىتوانند چنان بكنند .\r\n\r\nمقدار لازم :\r\nبراى پنج نفر 500 گرم گوشت ، 100 گرم برنج ، 50 گرم لپه ، نيم كيلو سبزى ، سه پياز متوسط ، 100 گرم روغن ، يك و نيم كيلو گوجه . اگر دلمهء كلم بخواهند يك كيلو فلفل دلمه‌اى و چنانچه بخواهند نصف نصف درست كنند يك كيلو گوجه كه نصفش را دلمه كرده ، نصفش را چاشنى بكنند . نيم كيلو فلفل ، فلفل زردچوبه ادويه يك قاشق چايخورى ، نمك يك قاشق چايخورى ، يك قاشق مغز گردو ، يك قاشق كشمش ، برگ بو پنج تا شش برگ ، چاشنى مطابق طبع كه بچشند و كم و زياد بكنند ، شامل آبليمو و شكر ، سركه و قند ، آب گوجه فرنگى ، گرد غوره كه رويش بپاشند و . . .\r\n\r\nدلمه بادمجان :\r\nمواد لازم : گوشت چرخ كرده ، بادمجان دلمه‌اى ، برنج ، لپه ، روغن ، تره ، جعفرى ، ترخون ، مرزه ، شبت ، پيازچه ، نعنا ، گوجه‌رنگى ، فلفل زردچوبه ، ادويه ، پياز ، نمك .\r\n\r\nدستور طبخ :\r\nپيازداغ نيم‌رنگ درست كرده ، گوشت را در آن چرخ بدهند .\r\nسپس كمى آب ريخته برنج و لپه و سبزى و ادويه‌جات و آب گوجه‌فرنگى و نمكش را نيز بريزند و با هم بپزند . البته گوشتش زياد سرخ نشود و آنقدر جوش\r\n\r\n","description":"","footnote":"","page_name":" 148 ","page_number":148},
  {"content":"\r\n\r\nنخورد و نپزد كه لپه‌اش از حال برود . سر بادمجان را با چاقو بريده تويش را خالى كنند و مايه را كه پخته‌اند در آن ريخته درش را بگذارند و داخل ديگ بچينند و رويش را آب گوجه‌فرنگى و روغن آب كرده داده درش را بگذارند يك ساعت بعد حاضر مىباشد .\r\nتبصره : براى پختن مواد آب زياد نريزند و بگذارند تا آبش به خورد برود ، بادمجان را پوست نكنند ، روى بادمجان‌ها آب نريزند ، بلكه تنگ هم بچينند تا براى پخته شدن احتياج به آب زياد نداشته با همان روغن و آب گوجه‌فرنگى پخته بشود . موقع پر كردن بادمجان‌ها يكى دو برگ « بو » اضافه كنند . اگر بخواهند مىتوانند ريز كردهء هويج فرنگى هم موقع پختن مواد به آن بيفزايند . « دلمهء كدو سبز هم درست مشابه دلمهء بادمجان مىباشد با تفاوت آنكه موادش بايد پخته‌تر باشد ، از آنجهت كه كدو زودتر ميپزد . »\r\n\r\n","description":"","footnote":"","page_name":" 149 ","page_number":149},
  {"content":"\r\n\r\n\r\nكته و دمى\r\n\r\nكته :\r\nبرنج را پاك كرده بشويند و براى يك ساعت نمك لازمش را ريخته خيس بكنند ، پس از آن در ظرف خودش يا قابلمه و ظرف ديگر ريخته ، روغن اندازه‌اش را هم بريزند و روى آتش بگذارند . آبش كه تمام شد و به پلق‌پلق افتاد كه سوراخ سوراخ نشان داد دم‌كنى بيندازند و آتشش را كم كنند . هر نفر 100 گرم برنج و يك تا دو قاشق روغن و براى هر استكان برنج دو استكان و چنانچه برنجش اعلا باشد دو نيم تا سه استكان آب لازم است . نمكش را موقع خيس كردن برنج چشيده اندازه بكنند .\r\n\r\nدمپخت باقلا :\r\nمواد لازم : برنج ، باقلا خشك ، روغن ، پياز ، فلفل زردچوبه ، نمك .\r\n\r\nدستور طبخ :\r\nبرنج و باقلا را شسته ، مثل برنج كته آب و نمك ريخته يك ساعت خيس بكنند . بعدا پيازداغ درست كرده برنج و باقلا را در آن ريخته ، آبش را اندازه كنند و روغن فلفل زردچوبه به اندازه بريزند و بپزند . به ته‌جوش كه افتاد دم‌كنى انداخته يك ساعت صبر بكنند .\r\nتبصره : هريك استكان برنج دو تا سه استكان به نسبت نامرغوبى و مرغوبى برنج آب ميبرد . براى هر نفر دو استكان برنج و باقلا و براى هر نفر دو قاشق\r\n\r\n","description":"","footnote":"","page_name":" 150 ","page_number":150},
  {"content":"\r\n\r\nروغن و براى هر چهار استكان يك قاشق چايخورى فلفل زردچوبه لازم است :\r\nمعمولا كته و دمپخت هرچه زيادتر دم بكشد مغزپخت‌تر و خوشمزه مىشود ، مخصوصا دمپخت باقلا كه گاهى ممكن است باقلايش ناپز باشد كه با دم بهتر از جوشيدن ميپزد . مدت دم گذاشتنش يك تا دو ساعت وقت لازم است .\r\nنمكش را موقع خيس كردن اندازه بكنند . در اول همان دو استكان آب را حساب كنند اگر كم بود ضمن پختن مىتوانند آب گرم بريزند . « آب سرد نريزند كه باقلايش سفت مىشود . » آب خود برنج را كه خيس كرده‌اند به حساب بياورند ، يا از اول پس از شستن برنج و باقلا در موقع خيس كردن حساب بكنند .\r\nدمپخت باقلا را با ترشى يا ماست ميخورند . چنانچه دوست داشته باشند مىتوانند پيازداغ زيادتر درست كرده نصفش را موقع كشيدن روى برنج بريزند كه البته خيلى لذيذتر مىشود . همچنين اگر دوست داشته باشند پاشيدن كمى دارچين هم دمپخت را خوشمزه‌تر كرده و هم نفخ و رطوبت برنج و باقلا را از بين ميبرد . همچنين مىتوانند رويش كشمش سرخ‌كرده بپاشند . « كشمش پلويى را پس از پاك كردن و شستن و خشك كردن در روغن سرخ ميكنند ولى نه زياد سرخ و به صورتى كه سوخته و تلخ بشود . »\r\n\r\nدمى بلغور :\r\nمواد لازم : برنج ، بلغور ، باقلا خشك ، روغن ، پياز ، فلفل زردچوبه ، نمك .\r\n\r\nدستور طبخ :\r\nدرست مانند دمپخت باقلاست با حذف دارچين و كشمش ، به اين صورت كه برنج را با بلغور و باقلا پس از پاك كردن و شستن يك ساعت با نمك خيس ميكنند و پيازداغ درست كرده آب به اندازه ريخته و برنج و باقلا بلغور را در آن برگردانده ميپزند و به خرده جوش زدن يعنى سوراخ سوراخ شدن كه افتاد دم‌كنى انداخته دم ميكنند . يك ساعت و نيم تا دو ساعت بايد دم بكشد .\r\nروغن آن را هم ميتوان در خودش ريخت كه با برنج بپزد و هم مىشود نصفش را در\r\n\r\n","description":"","footnote":"","page_name":" 151 ","page_number":151},
  {"content":"\r\n\r\nخودش ريخته نصفش را داغ كرده روى ظرف داد . بعضى اين دمپخت را شل‌تر ميگيرند تقريبا مانند آش سفت قاشقى ميخورند . نمكش را بايد موقع خيس كردن بريزند .\r\n\r\nدمى ماش :\r\nمواد لازم : برنج ، ماش ، روغن ، پياز ، نمك . فلفل و زردچوبه از واجبات نميباشد .\r\n\r\nدستور طبخ :\r\nبرنج را پاك كرده بشويند و نمك به اندازه ريخته خيس بكنند .\r\nماش را كركره نموده پوستش را بگيرند . حاضر كه شد پيازداغ درست كرده برنج خيس كرده را در آن برگردانده آبش را اندازه نموده ماشش را هم بريزند و پخته ، آبش كه تمام شد و به ته جوش زدن و پلق‌پلق و سوراخ‌سوراخ شدن افتاد دم‌كنى انداخته يك تا يكساعت و نيم روى دم بگذارند .\r\nدستور كركره كردن ماش اگرچه در ماش‌پلو داده شد ولى مجددا جهت سهولت تكرار مىشود و به اين ترتيب است كه ماش را پاك كرده مثل تخمه در ظرف فلزى ريخته روى آتش بو بدهند ، قهوه‌اى كه شد در هاون ريخته دسته روى آن بمالند تا پوستش از مغز جدا بشود سپس در سينى ريخته بالا پائين نموده فوت كرده پوست‌هايش را باد بدهند ، از پوست كه جدا شده مغز ماش‌ها ماند آن را با برنج ريخته بجوشانند .\r\nروغن اين برنج را با پيازداغ و داخل برنج ريخته و هم ميتوان نصفش را داغ بكنند و روى ظرف بدهند . همچنين ميتوان گوشت بىچربى را چرخ كرده با پياز رنديد و نمك و فلفل زردچوبه به هم ماليده سرگنجشكى درست كرده ، در روغن يكى دو تفت داده موقع جوشيدن برنج داخل آن نموده دم بكنند .\r\n\r\nدمى عدس :\r\nمواد لازم : برنج ، عدس ، روغن ، پياز ، نمك .\r\n\r\nدستور طبخ :\r\nبرنج را پاك كرده يك ساعت قبل خيس بكنند . عدس را\r\n\r\n","description":"","footnote":"","page_name":" 152 ","page_number":152},
  {"content":"\r\n\r\nجداگانه پخته آب سياهىاش را گرفته كنار بگذارند . پيازداغ درست كرده برنج و عدس را ريخته پخته كه شد و آبش تمام شد دم بكنند . يك ساعت و زيادتر بايد دم بكشد و روغن داغ كرده پس از كشيدن روى ظرف بدهند . اين دمى را با قند سائيده ميخورند .\r\nتبصره : آب برنج را بطورى كه سابقا گفته شد به مقدار هر استكان برنج ، دو استكان آب اندازه بكنند . نمك اندازه‌اش را همان موقع خيس كردن بريزند و بچشند . روغن را هم ميتوان تويش ريخته ، هم رويش بدهند . ولى به هر صورت پيازداغ روغن‌دارش را نبايد فراموش كنند . فلفل و زردچوبه بسته به ميل پزنده و خورنده مىباشد . آب مانده از عدسش را مىتوانند با سركه جهت خاصيت خنكىاش پيش‌غذائى نموده يا علاحده بخورند . البته بايد توجه داشت كه هر نوع برنج اگر آب نكشيده و به صورت كته يعنى بدون آبكش كردن پخته و صرف شود به فايده و خاصيت مقرون‌تر است از آنجا كه نصف خاصيت برنج با آبكش نمودن از آن دور مىشود . به دمپخت‌ها و دمىها گوشت يا مرغ پخته ميتوان افزود .\r\n\r\nدمى لوبيا چشم‌بلبلى :\r\nمواد لازم : برنج ، لوبيا چشم‌بلبلى ، روغن ، پياز « اگر بخواهند فلفل زردچوبه » ، نمك .\r\n\r\nدستور طبخ :\r\nكاملا مطابق پختن دمى عدس مىباشد با اين تفاوت كه لوبيايش را بايد قبلا پخته اگر بخواهند آب سياهش را براى خوشرنگ شدن گرفته اگر نخواستند آبش را در پختن به‌خورد خودش بدهند .\r\nپيازداغ و دم و روغنش نيز مشابه دمى عدس مىباشد و با قند سائيده يا ساده و اگر بخواهند با ترشى يا ماست ميخورند . « براى تكميل اطلاع به دمى عدس رجوع كنند . »\r\n\r\nدمى گوجه‌فرنگى يا پلو استانبولى :\r\nمواد لازم : برنج ، گوشت چرخ‌كرده ، روغن ،\r\n\r\n","description":"","footnote":"","page_name":" 153 ","page_number":153},
  {"content":"\r\n\r\nگوجه‌فرنگى ، فلفل زردچوبه ، نمك .\r\n\r\nدستور طبخ :\r\nبرنج را پاك كرده يك ساعت جلوتر خيس كرده نمك بزنند .\r\nگوشت چرخ‌كرده را پياز رنديده و فلفل زردچوبه و نمك زده چنگ بزنند و حاضر بكنند . آب گوجه‌فرنگى را گرفته آماده داشته باشند . پيازداغ درست كرده برنج با آب كمتر ريخته بجوشانند ، و ضمنا گوشت چنگ زده را كوفته سرگنجشكىهاى ريز نخودى درست كرده يكى يكى تويش بريزند تمام كه شد آب گوجه‌فرنگىاش را ريخته آبش را به‌خورد دهند . به ريزجوش زدن و پلق پلق كه افتاد دم‌كنى انداخته آتشش را كم بكنند . در تمام طول دم كشيدن بايد آتشش كم باشد كه از جهت داشتن گوجه‌فرنگى زود ته گرفته ته‌ديگش سياه و سوخته مىشود . اگر روغن آن را همه در خودش بريزند خوشمزه‌تر مىشود و با اين حال مىتوانند براى طعم بهتر مقدارى هم روغن يا پيازداغ پس از كشيدن رويش بدهند .\r\nاگر در آب و پخت آن خوب دقت شده آبش زياد نشود و بتوانند دان‌تر درآورند ، « البته نه نپخته و غير مغزپخت » خود نوعى استانبولى پلو محسوب مىشود . اين دمى را بدون سرگنجشكى و تنها با رب گوجه‌فرنگى هم درست ميكنند ، ولى پيازداغ زيادتر و فلفل زردچوبه‌اش لازم مىباشد و همچنين روغن اعلائى كه رويش بدهند .\r\n\r\nدمى اسفناج :\r\nمواد لازم : برنج ، روغن ، اسفناج ، گوجه‌فرنگى ، آبليمو ، تخم‌مرغ ، فلفل زردچوبه ، پياز ، نمك .\r\n\r\nدستور طبخ :\r\nاين دمى را به سه نوع درست ميكنند . اول آنكه كته گذارده ، اسفناج را با پيازداغ و تخم‌مرغ و آب گوجه فرنگى و آب ليمو نرگسى درست كرده با آن ميخورند . نوع دوم آنكه اسفناج را سرخ كرده موقع دم كردن وسط برنج را باز كرده ميان آن گذارده دم ميكنند . نوع سوم خود نرگسى را ميانش گذارده\r\n\r\n","description":"","footnote":"","page_name":" 154 ","page_number":154},
  {"content":"\r\n\r\nروغنش را موقع دم كردن داده دم ميكنند .\r\nدر هر صورت اگر به گونهء اول خواستند ، اول به قسمت كته و سپس به دستور طبخ نرگسى رجوع كنند ولى بايد گفت كه در نرگسى معمولى گوجه‌فرنگى به كار نميرود ، در حالى كه در اين نرگسى پس از سرخ كردن اسفناج بايد آب گوجه ريخته آن را بپزند و تخم‌مرغش را شكسته هم بزنند . در غير سرخ كرده هم اسفناجش را با آب گوجه‌فرنگى بپزند كه در اين حالت زدن تخم‌مرغ و نزدن آن مطرح نبوده مىتوانند همين اسفناج را لاى برنج گذارده دم بكنند . « پاك كردن و خوب در آب خيساندن و شستن اسفناج را فراموش نكنند كه اسفناج معمولا شن داشته زير دندان ميرود . »\r\n\r\nدمى رشته :\r\nمواد لازم : برنج ، روغن ، رشتهء پلوى ، نمك .\r\n\r\nدستور طبخ :\r\nبرنج را يك ساعت جلوتر شسته با نمك خيس بكنند و رشتهء پلوى را همراه برنج و نصف روغن ريخته آبش را اندازه كرده بپزند و آبش كه تمام شد دم‌كنى انداخته حد اقل يك ساعت روى دم بگذارند و نصف ديگر روغن را داغ كرده روى ظرف بدهند . « رشتهء پلوى سواى رشتهء آشى است و اين رشته ، هم نازك‌تر بريده و هم بوداده شده است . »\r\n\r\nمقدار مواد :\r\nيك كيلو برنج ، 350 گرم رشته ، 200 گرم روغن .\r\n\r\n","description":"","footnote":"","page_name":" 155 ","page_number":155},
  {"content":"\r\n\r\n\r\nغذاهاى ساخته شده از بادمجان و كدو\r\n\r\nكشك بادمجان :\r\nمواد لازم : بادمجان ، روغن ، پياز ، فلفل زردچوبه ، نمك ، گوجه‌فرنگى يا كشك ، نعنا خشك .\r\n\r\nدستور طبخ :\r\nبادمجان را پوست كنده ، نمك زده يكى دو ساعت در سبد بگذارند تا تلخ آبش خارج بشود . روغن داغ كرده بادمجان‌ها را در آن سرخ كرده كنار بگذارند . پياز خرد كرده را در روغن آن سرخ كرده فلفل و زردچوبه ريخته هم زده و آب بريزند و بادمجان‌ها را در آن چيده درش را گذاشته آتشش را ملايم نمايند تا به ملايمت پخته آبش تمام شده به روغن بيفتد . دقت كنند كه چون جنس خود بادمجان از آب است براى پخته شدن آب زياد نميبرد و هرچه بادمجان سرخ كرده بىآب و غلطان در روغن باشد خوشمزه‌تر مىشود . اگر چاشنى گوجه‌فرنگى بخواهند مىتوانند عوض آب ، آب گوجه‌فرنگى بريزند و اگر با كشك ميل داشته باشند پس از كشيدن كشك را روى بادمجان‌ها داده ميل ميكنند . نعناداغ يا سيرداغ نعناداغ روى بادمجان سرخ‌كرده ، با كشك از ضروريات مىباشد . اين غذا را با نان ميخورند .\r\n\r\nكدو سرخ كرده :\r\nمواد لازم : كدو سبز ، روغن ، پياز ، فلفل زردچوبه ، نمك ، ماست .\r\n\r\n","description":"","footnote":"","page_name":" 156 ","page_number":156},
  {"content":"\r\n\r\n\r\nدستور طبخ :\r\nكدو را پس از پوست كندن نمك پاشيده بگذارند آبش بيرون بيايد و سرخ كرده كنار بگذارند و در روغنش پيازداغ درست كرده ، فلفل زردچوبه‌اش را ريخته هم بزنند و كمى نمك و آب بريزند و كدوها را چيده آتشش را كم بكنند . « آتش تند كدوها را متلاشى مىكند . » كدو نيز مانند بادمجان بلكه زيادتر از آن بايد بىآب و در روغن پخته و در بشقاب چيده بشود ، لذا حتى الامكان در آن آب نريخته بگذارند با آتش كم و آبى كه از خود كدوها خارج مىشود پخته بشود . كدو سرخ‌كرده نيز غذاى ساده‌ايست كه با نان و اگر خواستند با ماست ميخورند .\r\n\r\nبادمجان روريگى :\r\nمواد لازم : بادمجان ، روغن ، پياز ، كشك ، فلفل ، نمك .\r\n\r\nدستور طبخ :\r\nبادمجان را با پوست در تنور سنگكى انداخته بپزند . سپس پوستش را كنده با نمك و فلفل و كشك كوبيده ، پس از كشيدن رويش نعنا داغ پرروغن داده با نان ميل ميكنند . « بادمجان اين غذا بايد قلمى و بزرگ باشد كه آن را بادمجان تنورى ميگويند . » اگر به نانوائى نخواستند بدهند مىتوانند با فر بپزند . « معمولا فلفل آن را زيادتر يعنى تا حد تندى ميزنند . »\r\n\r\nيتيمچه بادمجان :\r\nمواد لازم : بادمجان ، روغن ، پياز ، گوجه‌فرنگى ، كشك ، فلفل زردچوبه ، نمك .\r\n\r\nدستور طبخ :\r\nبادمجان را پوست‌كنده خرد بكنند . پيازداغ درست كرده بادمجان‌ها را در آن ريخته فلفل زردچوبه و نمك به اندازه زده با شعلهء كم و آب خودش بپزند تا به روغن بيفتد . پس از كشيدن كشك و نعناداغ رويش داده با نان ميل كنند . اگر با گوجه‌فرنگى بخواهند گوجه‌فرنگى يا آب آن را با بادمجان‌ها ريخته بپزند . اين نوع آن چون رويش نعناداغ ، پيازداغ لازم نميباشد بهتر است پيازداغ داخلش را بيشتر بكنند . فلفل و زردچوبه و نمكش مانند\r\n\r\n","description":"","footnote":"","page_name":" 157 ","page_number":157},
  {"content":"\r\n\r\nصورت اول مىباشد .\r\n\r\nقليهء كدو :\r\nمواد لازم : كدوى سبز ، روغن ، پياز ، فلفل زردچوبه ، نمك .\r\n\r\nدستور طبخ :\r\nپيازداغ زيادتر درست كرده ، كدو را پوست كنده و خرد نموده در آن ريخته ، فلفل و زردچوبه و نمك به اندازه زده بپزند تا آبش تمام شده به روغن بيفتد . در قليه كدو هم اگر آب نريزند بهتر است . اين غذا را با ماست و همراه نان ميخورند .\r\n\r\nقليهء كدو حلوائى :\r\nمواد لازم : كدوحلوائى ، عدس ، لوبيا قرمز ، روغن ، پياز ، فلفل زردچوبه ، نمك .\r\n\r\nدستور طبخ :\r\nلوبيا قرمز را جلوتر پس از پاك كردن و شستن آب ريخته بپزند ، نيمه‌پز كه شد عدسش را بريزند . هردو كه پخته شد ، پيازداغ درست كرده ، كدو را كه پوست كنده ، ريز خرد كرده‌اند در آن ريخته فلفل و زردچوبه نمك و لوبيا عدسش را بريزند و با آتش ملايمتر بپزند . اگر عدس و لوبيايش آب دارد ديگر آب نريزند ، اگر ندارد به اندازه‌اى كه پس از پخته شدن آبكى نباشد بريزند .\r\n\r\nمقدار مواد :\r\nهريك كيلو كدوحلوائى دو استكان لوبيا قرمز ، دو استكان عدس ، 100 گرم روغن ، دو پياز متوسط ، يك قاشق چايخورى فلفل زردچوبه و ادويه ، نمك به اندازه .\r\n\r\n","description":"","footnote":"","page_name":" 158 ","page_number":158},
  {"content":"\r\n\r\n\r\nاشكنه‌ها\r\n\r\nاشكنهء شنبليله :\r\nمواد لازم : روغن ، پياز ، شنبليلهء خشك ، آرد گندم ، تخم‌مرغ ، سيب‌زمينى ، فلفل زردچوبه ، نمك .\r\n\r\nدستور طبخ :\r\nپيازداغ درست كرده ، زعفرانىرنگ كه شد آرد و شنبليله و فلفل زردچوبه‌اش را در آن بريزند و يكى دو قاشق در آن گردانده آب بريزند . جوش كه آمد تخم‌مرغش را زده با نمك بريزند و دو سه جوش كه آمد برداشته بكشند .\r\n\r\nمقدار مواد :\r\nبراى هر چهار نفر 150 گرم روغن ، دو تخم‌مرغ ، آرد يك قاشق ، شنبليله يك قاشق سرخالى كه چوبهايش را گرفته كف‌مال كرده بريزند ، نمك يك قاشق چايخورى سرخالى ، آب پنج استكان .\r\nاگر خواسته باشند مىتوانند سيب‌زمينى هم پوست كنده نازك‌نازك بريده بريزند و به تعداد نفرات سواى تخم‌مرغى كه زده تويش ريخته‌اند نفرى يك يا هرچند تخم‌مرغ كه ميل داشته باشند نزده بيندازند ، سيب‌زمينىهايش كه پخته شد برداشته بكشند . اين غذا را مانند آبگوشت آبش را تريد كرده ساده يا با ترشى ميخورند و سيب‌زمينى تخم‌مرغش را به جاى گوشت همراه نان دنبالش ميدهند . با تصنيفى كه از اين غذا قديمىها ميخواندند .\r\nبرفتيم و ما يك به يك . . . به خونه قدسى - نشستيم و ما دسته جمع به زير كرسى\r\n\r\n","description":"","footnote":"","page_name":" 159 ","page_number":159},
  {"content":"\r\n\r\nبخورديم و ما اشكنه به ضرب ترشى - آى ترشى ، آى ترشى ، آى ترشى . . .\r\n( نقل از كتاب شكر تلخ ، تأليف نگارنده . )\r\n\r\nكله‌جوش ( كال‌جوش ) :\r\nمواد لازم : روغن ، پياز ، نعنا خشك ، فلفل زردچوبه ، كشك ، مغز گردو ، نمك .\r\n\r\nدستور طبخ :\r\nپياز را خرد كرده در روغن سرخ بكنند . زعفرانىرنگ كه شد فلفل زردچوبه نعناخشكش را ريخته آب بريزند . موقع برداشتن كشكش را زده يكى دو جوش كه زد بردارند . نمكش را اگر لازم شد بعد از زدن كشك بريزند .\r\nمغز گردويش را هم مىشود كوبيده در خودش ريخت و هم مىشود پس از تريد كردن نان رويش پاشيد .\r\nاين اشكنه را نان زياد نريزند كه در اثر داشتن كشك سفت مىشود و بهتر است مقدارى از آن را براى احتياط سفت شدن نگاه بدارند ، هر آينه به اصطلاح خفه شد بريزند يا از اول ملاحظه كنند .\r\n\r\nمقدار مواد :\r\nبراى هر چهار نفر 150 گرم روغن ، 200 گرم كشك ، دو پياز متوسط ، يك قاشق چايخورى نعنا خشك ، همين مقدار فلفل زردچوبه ، 100 گرم مغز گردو .\r\nاشكنه‌هاى ديگرى نيز ميتوان درست نمود ، مانند اشكنهء گوجه‌فرنگى ، اشكنهء اسفناج كه مايهء اوليه‌شان همان مواد اشكنهء شنبليله است با تفاوت چاشنى گوجه‌فرنگى كه براى يك نوع و چاشنى آب سماق كه به اشكنهء اسفناج ميزنند . اما در اشكنه اسفناج بايد پس از سرخ شدن پياز اسفناج ريز كرده را در آن تف بدهند و آب سماق را گرفته موقع برداشتن بريزند . تخم‌مرغش نيز بايد نصفش در آبش شكسته شده ، نصفش درسته انداخته بشود . ولى توى اشكنه‌ها كال‌جوش و اشكنهء شنبليله مطبوع‌تر مىباشد .\r\n\r\n","description":"","footnote":"","page_name":" 160 ","page_number":160},
  {"content":"\r\n\r\n\r\nاشكنه چنگال :\r\nروغن را داغ كرده ، شكر را در آب حل نمايند و داخل روغن نموده جوش كه آمد برداشته نان تريد ميكنند . زعفران هم در شربت آن مىتوانند داخل كنند . غذائى است ساده براى زمستان در قوت و حرارت تمام ، در شرط اول رغبت و اشتها و دوم روغن حيوانى اعلا و زعفران خوبى كه با آن تهيهء چنگال بكنند . اين غذائى بود كه براى دامادها و زائوهاى كم‌بضاعت تجويز ميكردند .\r\n\r\n","description":"","footnote":"","page_name":" 161 ","page_number":161},
  {"content":"\r\n\r\n\r\nغذاى زائو\r\n\r\nكاچى :\r\nمواد لازم : آرد گندم يا آرد برنج ، روغن اعلا ، شكر ، زعفران ، آب .\r\n\r\nدستور طبخ :\r\nآرد را در روغن سرخ كرده قهوه‌اى كه شد شكر را در آب گرم حل نمايند و زعفران به اندازه زده بريزند و ملايم هم بزنند و چند جوش كه زد و آردها كاملا حل شده از نرمى و حالت به صورت فرنى درآمد بكشند . كاچى را گرم‌گرم به زائو ميخورانند و در اندازهء آب آن بايد دقت شود كه سفت بمانند حلوا و يا آبكى ، مانند سوپ نشده باشد . اصل كاچى روغن اعلاى حيوانى آن است و اين‌كه روى ظرف را روغن بپوشاند . ميگفتند كاچى در رگ و پى زائو دويده نيروى از دست رفته را به او باز ميگرداند و مايه خوبى و زيادى شير او مىشود . براى هر دو استكان آرد چهار استكان شكر ، 200 تا 300 گرم روغن ، زعفران دو سر انگشت . معمولا از بعد زائيدن تا سه روز به زائو كاچى ميدادند .\r\nكاچى با آرد گندم از نظر نيرو كاملتر و با آرد برنج از جهت طعم بهتر مىشود .\r\nاز ديگر غذاهاى زائو كه بعد از كاچى ميدادند كباب و چلوكباب و چلومرغ زعفران‌زده و ترچلو با زرده تخم‌مرغ خام و زردهء خام را كه نمك زده بالا بيندازد و شير و تخم‌مرغ را ميتوان نام برد و از مايعات شربت قند با تخم شربتى و شربت زعفران و شربت هل و گلاب و شربت قند و بيدمشك را به جاى آب ميدادند . ضمنا از دستورات بود كه ده روزهء اول هندوانه و آبكى و آب يخ نداده\r\n\r\n","description":"","footnote":"","page_name":" 162 ","page_number":162},
  {"content":"\r\n\r\nيا كمتر ميدادند و تأكيد بر اينكه زائو تا حمام زايمان سر پا نبايد بنشيند كه ( سيبك ) درميآورد .\r\nو اما از غذاهائى كه براى مهمانى زائو ترتيب ميدادند : به نشانهء جنسيت طفل ، چنانچه پسر آورده بود ماش‌پلو و هر آينه دختر زائيده بود عدس‌پلو ميدادند .\r\n\r\n","description":"","footnote":"","page_name":" 163 ","page_number":163},
  {"content":"\r\n\r\n\r\nدهان‌گيرهء دامادها\r\n\r\nحلواى آرد گندم :\r\nمواد لازم : آرد گندم 500 گرم ، روغن 350 گرم ، زعفران و شكر و گلاب و زنجبيل سائيده و آب به مقدار لازم .\r\n\r\nدستور طبخ :\r\nآرد را الك كرده در روغن سرخ بكنند قهوه‌اى كه شد « نه در حدى كه سوخته و سياه بشود . » شكر به اندازه در آب و گلاب و زعفران حل كرده بريزند و هم بزنند . « براى اين مقدار آرد يك و نيم تا دو ليوان آب لازم است و اصولا در پختن حلوا اول آب زياد نريزند كه شل نشود و حساب آب انداختن خود شكر را هم ملاحظه كنند و چنانچه آب لازم داشت مىتوانند بعدا به اندازهء لازم آب داغ داخل كنند . »\r\nپس گفته شد كه آرد را در روغن خوب سرخ كرده شربتش را كه شامل آب و گلاب و شكر و زعفران است ريخته هم بزنند تا وقتى كه پخته آبش به خورد رفته جمع بشود . بعدا اگر خواستند حلوا روغن انداخته كامل بشود از روى آتش برداشته دسته‌هاى ماهيتابه را گرفته حلوا را در آن غلت بدهند كه اين كار يعنى اينطرف آنطرف حلوا را ( ننو انداختن ) ميگويند . پس از آن در بشقاب پهن كرده اگر خواستند دور آن را با كنگره نمودن زينت بكنند .\r\nآرد حلوا بايد از گندم خالص بوده ، در بين آردهاى در دسترس به نسبت آرد سنگكى براى اين كار بهتر مىباشد . ديگر هرچه آردش خوب‌تر سرخ بشود\r\n\r\n","description":"","footnote":"","page_name":" 164 ","page_number":164},
  {"content":"\r\n\r\nحلوايش تردتر و سوهانىتر مىشود و شرطش آن است كه مرتب هم بخورد و نسوزد و آب و شكر و پخت و شل و سفتىاش اندازه باشد . اين مقدار آرد چهار تا پنج بشقاب حلوا ميدهد . اگر اين حلوا را زنجبيلى بخواهند مىتوانند يك قاشق چايخورى زنجبيل سائيده هم در شربت آن حل كرده بريزند .\r\nاين حلوا را در دسترس دامادها گذارده و جزء غذاهاى او ميساختند و در آن اين مسئله طبّى مطرح بود كه چربى و شيرينى ، مخصوصا حلواى زعفرانى ضعف و سستى پس از مباشرت را از بين برده آمادگى بعدى را فراهم ميسازد .\r\n\r\nترحلوا :\r\nاين حلوا نيز درست همانند حلواى آرد گندم پخته مىشود با تفاوت آردش كه حلوا را با آرد گندم و ترحلوا را با آرد برنج ميپزند و اما براى حلواى آرد گندم قوت زيادتر قائل ميشدند و زائوها و دامادها را از نوع آرد گندمى ترتيب ميدادند .\r\n\r\n","description":"","footnote":"","page_name":" 165 ","page_number":165},
  {"content":"\r\n\r\n\r\nكله‌پاچه - سيرابى\r\n\r\nكله‌پاچه :\r\nمواد لازم : كله‌پاچه ، سير ، پياز .\r\n\r\nدستور طبخ :\r\nمشكل‌ترين كار كله‌پاچه تميز كردن است ، به اين طريق كه اگر با آب بخواهند پاك كنند بايد آب را جوش آورده كله را دو سه دقيقه در آن خوابانيده درآورند و با دم چاقو پشم و موهايش را بگيرند و تميز كنند و اگر روى آتش بخواهند بايد روى شعلهء آتش گرفته اين كار را بكنند . اما پاچه را بايد دو تا دو تا در آب جوش فرو برده پاك بكنند ، چه اگر همه را در آب خوابانده بيرون آورند تا بخواهند يكى دو تاى اول را تميز كنند بقيه سرد شده مجددا پشم به پوست محكم مىشود .\r\nپس از پاك كردن كله زير بينى آن را درانده از همان‌جا روى سنگ يا ته هاون تميز محكم بكوبند تا كثافات و انگل‌هاى داخل كله از راه بينى آن بيرون بيايد . پاچه را نيز از وسط چاك سم بدرانند و چيزى غدد مانند در آن ديده مىشود كه ميانش پر از مو بوده « مودزد » پاچه ميگويند درآورند . بعدا همه را كاملا شسته پاكيزه بكنند و اگر بخواهند و ظرف بزرگ نداشته باشند كله را از وسط شقه كرده با پاچه‌ها در ديگ بگذارند و چند تكه پياز و چند پر سير به آن افزوده آب بريزند و روى آتش گذارند . آبش كه پائين رفت مىتوانند دم كنى انداخته يا درش را محكم كرده به حال خود گذارند . در كله‌پاچه نمك و فلفل\r\n\r\n","description":"","footnote":"","page_name":" 166 ","page_number":166},
  {"content":"\r\n\r\nزردچوبه نريزند . مدت پخته شدن كامل كله‌پاچه از شش تا ده ساعت مىباشد كه روى آتش معتدل و در ظروف معمولى باشد و در ديگ زودپز از 2 تا 3 ساعت طول ميكشد .\r\n\r\nسيرابى :\r\nمواد لازم : سيرابى ، شيردان ، پياز ، سير ، فلفل سبز .\r\n\r\nدستور طبخ :\r\nآب جوش تهيه كرده ، سيرابى و شيردان را يكى يكى در آن خيسانده برگردانند و با دم چاقو زبرى ( عاج ) ها و سياهىهاى او را گرفته تميز بكنند ، و مزه و لذت سيرابى و شيردان وقتى است كه كاملا پاكيزه و از هر زائده دور و سفيد شده باشد . سپس كاملا در آب شسته با سير و پياز و فلفل سبز در ديگ ريخته آب بريزند و روى آتش گذارند .\r\nسيرابى و شيردان پختنش چندين ساعت طول ميكشد و هرچه پخته‌تر باشد خوشمزه‌تر و مطبوع‌تر مىشود كه در ديگ‌هاى معمولى هفت هشت ساعت و در زودپز دو تا سه ساعت وقت ميبرد . در سيرابى شيردان هم نمك نميريزند ، مگر وقتى بخواهند ميل بكنند و زردچوبه و امثال آن طعم طبيعى آن را خراب مىكند .\r\nالبته آب آن نيز اگر به اندازه و كمتر باشد لذيذتر مىشود .\r\nكله‌پاچه و سيراب شيردان را با ترشى يا آبليمو ميخورند .\r\n\r\n","description":"","footnote":"","page_name":" 167 ","page_number":167},
  {"content":"\r\n\r\n\r\nغذاهاى حاضرى يا قاتق فقرا\r\nاولا چه متمكن و چه فقير را عقيده بر اين بود كه بايد در زمستان و هواى سرد اغذيهء جان‌دار چربى شيرينىدار و در تابستان غذاهاى سبك و خنك بدون گوشت و چربى و شيرينى خورده بشود و اين دستورى بود كه از طرف اطباى زمان و طب قديم به آنان رسيده بود ، لذا اگر در اين قسمت از قاتق فقرا نام برده مىشود شرط آن نيست كه اغنيا از آن استفاده نميكردند ، كه چه بسا از عكس‌ها و نوشته‌جات و خاطرات سلاطين قاجار و بزرگان و رجال آن اين موضوع به خوبى روشن مىشود كه آنان نيز در فصول گرم از حاضرىهاى سبك به اصطلاح امروزى فقيرانه مانند نان و پنير و سكنجبين يا نان و پنير و هندوانه و امثال آن سدجوع ميكردند و ميگفتند همچه كه گوشت و چربى و شيرينى حرارت بدن را در زمستان بالا ميبرد در تابستان هم به همين نحو در بدن عمل مىكند و اين از جهت راحت بدن و سلامت تن مضر مىباشد ، برعكس به همان شيوه كه غذاهاى بىرمق حرارت تن را در زمستان تقليل ميدهد در تابستان هم به همانگونه رفتار مىكند و اين همان حالت دلخواه مىباشد ، علاوه بر آنكه زحمت پخت‌پز نيز برداشته مىشود .\r\nپس اينك كه فايدهء غذاهاى حاضرى معلوم شد به شرح و نام و چگونگى آنها ميپردازيم : نان و پنير و سكنجبين ، نان و پنير و سكنجبين و خيار ، به\r\n\r\n","description":"","footnote":"","page_name":" 168 ","page_number":168},
  {"content":"\r\n\r\nاين صورت كه لقمه‌ى نان و پنير يا نان و پنير و خيار را به دهان گذاشته سكنجبين را پشتش ميدادند .\r\nنان و پنير و سركه شيره . نان و پنير و هندوانه . نان و پنير و پسته .\r\n« قصه‌اى هم در اين زمينه براى بچه‌ها داشتند كه مطلعش همين بود : نان و پنير و پسته - على خانى بك نشسته . . . »\r\nنان و پنير و مغز گردو . نان و پنير و خيار . نان و پنير و انگور .\r\nنان و پنير و خرما . نان و پنير و سبزى . نان و پنير و پياز . نان و پنير و گرمك ، طالبى . نان و پنير . نان و پنير و چاى شيرين . نان و پنير و خربزه . نان دوباره تنور و پنير .\r\nتكيه بر روى پنير شايد اول از جهت ارزانى اين قاتق بوده و دوم از آن بابت كه چون طعم شور داشته تحريك اشتها ميكرده نان خالى را هم غذا مينموده است . و امروزه معلوم مىشود كه همان كلسيوم پنير بوده كه فقرا را با همهء بىغذائى سر پا نگاه ميداشته است .\r\nديگر : نان و ماست . نان و ماست و شيره . نان و ماست و شكر . نان و كشك . نان و كره . نان و روغن . نان و آب دوغ خيار ، در مايه ماست كه دوغ بكنند و خامه و خيار و سبزى تره و ريحان و نعنا خشك و پيازچه و كشمش پلويى و كوبيدهء مغز گردو با كوبيده نان دوباره تنور يا نان لواش خشك كه در آب دوغ خيار مقدارى خوابانده ( اخته ) بكنند .\r\nنان و دوغ . نان و سيب‌زمينى . نان و شيره . نان و ارده شيره « شيره رقيق به نام شيرهء ( شت ) و كوبيدهء ريشه‌اى به نام ( ارده ) كه از آن حلوا ارده درست ميكنند . »\r\nنان و حلوا ارده . تريد شير . تريد سكنجبين . تريد سركه شيره . نان و تخم‌مرغ . نان و نيم شكر . « 1 » تريد چنگال . نان و آب سيرابى . « 2 » نان و سركه و نمك . نان و مربا . نان و ترشى . نان و\r\n\r\n\r\n","description":"","footnote":"\r\n( 1 ) . حلوائى كه از آرد برنج سرخ كرده و شكر و هل و گلاب درست كرده در سينى يا مجمعه به كلفتى دو انگشت پهن كرده رويش دارچين پاشيده لوزى ميبريدند .\r\n( 2 ) . چون وسعشان نميرسيد كه صد دينار داده آب و خود سيرابى بخرند يكشاهى داده آب فقطش را ميگرفتند . ضمنا سيرابى فروش‌ها نام آن را آب جوجه داد ميزدند .\r\n","page_name":" 169 ","page_number":169},
  {"content":"\r\n\r\nكاهو . نان و لبو . نان و ترب‌سياه . نان و خيار . نان و آب قند . نان و قند . نان و پياز . نان و انجير . و نان و هر ميوه و سبزى خوردنى .\r\nو در آخر غذائى كه فقراى به تمام معنا فقير استفاده كرده مانند : نان و آب گرم . نان خالى . نان خشك كه از بىبضاعتى توانائى گرم كردن آبى را نداشته در آب سرد نرم كرده ميخوردند . در اين زمينه تعريفى است كه يكى از دوستان از حدت فقر و رعايت قناعت خانوادهء خود از اواخر دورهء قاجاريه مينمود كه پس از مدتها كه با نان خالى سر كرده پدرشان ميخواست قاتقى ضميمه كند يك شاهى يعنى به مقدار كمتر از يك استكان سركه شيره خريده آن را در قدح آبى خالى مينمود و از آن آب سركه شيره براى بزرگترها كه يازده بچه داشت دو قاشق غذاخورى و براى كوچك‌ترها يك قاشق ريخته ميگفت با قاشق چايخورى بخورند كه تا آخر نانشان كفايت بكند و آن سركه شيره چندان بود كه فقط توانسته بود كمى طعم آب را تغيير بدهد . و در اينجاست كه آدمى بايد بگويد : خداوندا به تو پناه ميبرم از زحمت فقر و چنانچه پروردگار راحت و نعمت و فراخى معيشت او را عنايت نمود از بند بند وجود سپاسگزار بوده همراه با دستگيرى از مستمند شكر نعمت‌هاى او را بجا آورد .\r\nاگرچه در اين مورد ، همين اواخر مرد پياده‌اى را كه ميخواست به قم برود سوار نمودم و در ضمن صحبت كه از فقر ميناليد برايش نسخهء قناعت را تجويز نموده شعر و مثل‌ها آوردم و در جواب گفت : و اما از قناعت هم چيزى نفهميدم كه از بس پنير به روى نان ماليدم شستم پهن شد و باز هم نتوانستم يكى خودم\r\n\r\n","description":"","footnote":"","page_name":" 170 ","page_number":170},
  {"content":"\r\n\r\nرا دو تا بكنم . هرچند اين مطالب براى آنان كه صورت كريه فقر را نديده‌اند « كه انشاء اللّه هرگز هم نبينند » قابل درك و لمس نميباشد ، چه گفته‌اند سوار از پياده و سير از گرسنه خبر ندارد ولى با همهء احوال خاطر دولتمندان را به اين مصرع كه ميگويد : چو استاده‌اى دست افتاده گير را جلب نموده ميگويم : « اى كه دستت ميرسد كارى بكن - پيش از آن كز تو نيايد هيچ كار » و عيبى ندارد اگر از گوشه لقمهء مأكولتان ، انسانى يا حيوانى هم بهره‌مند بشود .\r\n\r\n","description":"","footnote":"","page_name":" 171 ","page_number":171},
  {"content":"\r\n\r\n\r\nپس‌غذائى و تفننىها\r\n\r\nيخ‌دربهشت :\r\nمواد لازم : آرد برنج ، شير ، شكر ، گلاب ، هل ، آب .\r\n\r\nدستور طبخ :\r\nآرد برنج را از الك نرم گذرانده در آب و كمى شير هم زده خوب حل بكنند و روى آتش گذارده هم بزنند ، كاملا كه نرم و همزده شد كم‌كم بقيهء شير را ريخته آتشش را ملايم نموده بپزند . البته آرد برنج هم مانند خود برنج پختن لازم دارد تا بوى خامى آن بيرون رفته مطبوع بشود و حد اقل بايد نيم تا سه ربع ساعت ملايم جوش بخورد . سپس هل و گلاب و شكرش را ريخته كم‌كم هم بزنند تا هم شكر آن حل شده و هم دست به هم بشود .\r\nبعدا در قالب يا كاسه ريخته پس از خنك شدن روى يخ قرار بدهند و موقع بردن سر سفره روى آن پستهء نيمكوب بپاشند . « سرد كامل بشود اما منجمد نشود . »\r\nيخ در بهشت را نيز ميتوان با زعفران به عمل آورد و هم ميتوان نصف آن را سفيد در ظرف كشيده ، نصفش را زعفران زده كشيد . همچنين مىتوانند زعفران را در گلاب حل كرده براى زينت روى آن بدهند . شيره كشيدن از هل با آنكه سابقا گفته شده ولى در اينجا باز تكرار مىشود كه : مغز هل را از پوست آن جدا كرده خوب بكوبند و در گوشهء پارچهء نازكى بسته در آب نيمگرم فرو برده با سر انگشتان بمالند و شيره بكشند . فراموش نشود كه زعفران نيز بايد با قند سائيده\r\n\r\n","description":"","footnote":"","page_name":" 172 ","page_number":172},
  {"content":"\r\n\r\nشده در آب جوش حل بشود و سپس مورد استفادهء هر غذا قرار گيرد .\r\n\r\nمقدار مواد :\r\nبراى هر سه قاشق غذاخورى آرد برنج نصف ليوان آب و يك و نيم ليوان شير ، نيم استكان گلاب ، مغز يعنى دانه‌هاى هل را كه گرفته بكوبند .\r\nزعفران به مقدارى كه تغيير رنگ پيدا كند اما زياد زرد نشود .\r\n\r\nلرزانك :\r\nمواد لازم : نشاسته ، شكر ، گلاب ، زعفران ، هل ، آب .\r\n\r\nدستور طبخ :\r\nترشى نشاسته را گرفته پس از آن آن را در آب سرد حل كرده بجوشانند 15 ، 20 دقيقه بعد شكر و هل و گلاب و زعفرانش را ريخته پس از چند جوش در ظرف كشيده خنك كه شد رويش پستهء كوبيده بپاشند و روى يخ يا در يخچال و مانند آن گذارند كه مثل ژله سفت و لرزان مىشود . « كاملا سرد بشود اما نه بطورى كه منجمد بشود . » پيش از ريختن گلاب و شكر بايد سفت و شلى آن را حساب داشته باشند ، به اين صورت كه در اين وقت يعنى پيش از گلاب از فرنى نبايد شل‌تر باشد .\r\n\r\nو اينك دستور ترشى گرفتن نشاسته :\r\nنشاسته را بايد نرم كرده در ظرف بريزند و آب ولرم رويش ريخته هم بزلند و بگذارند ته‌نشين بشود و آبش را خالى كرده دو مرتبه آب بريزند و اين كار را سه مرتبه تكرار كنند و به اين ترتيب ترشى نشاسته گرفته شده آنچه بعد از گرفتن آب سوم ته ظرف ميماند نشاسته‌ايست كه بايد به كار ببرند .\r\nلرزانك پس غذايى و دهان گيره‌ايست براى ميان روز و نيمروز و طرف عصر ، مخصوصا براى تابستانها كه از جهت نرمى و خنكى قابل تناول مىباشد و در رقت و لطافت آن اين ضرب المثل بود كه به كسى گفتند : لرزانك بخور ته دلت را نگه بدارد . جواب ميداد اگر لرزانك ميتوانست نگه بدارد خودش را نگاه ميداشت .\r\n\r\nعلامت نشاسته خوب :\r\nسفيدى و پاكيزگى آن است و زردى و آشغال داشتن آن نشانهء كهنگى و بدى آن مىباشد .\r\n\r\n","description":"","footnote":"","page_name":" 173 ","page_number":173},
  {"content":"\r\n\r\n\r\nمقدار مواد :\r\nهر دو قاشق نشاسته يك ليوان آب و اگر در جوشيدن سفت شد بعدا آب بريزند . شكر به اندازه‌اى كه زياد شيرين نشود و هل و گلاب در حدى كه معطر و مطلوب بشود . زعفران آن را هم مىشود داخلش زد و هم براى زينت سر قاشقى رويش ريخت .\r\n\r\nرويخى :\r\nمواد لازم : آرد برنج ، شير ، نشاسته ، هل ، گلاب ، شربت قند .\r\n\r\nدستور طبخ :\r\nبراى هر سه قاشق آرد يك قاشق نشاسته ، سه ليوان شير و آب كه نصف نصف به كار ببرند . به اين ترتيب كه آرد برنج و نشاسته را در آب حل كرده روى آتش گذارند و ملايم هم زده به جوش كه افتاد كم‌كم شير را به آن افزوده هم بزنند و هم زدنش را ادامه بدهند تا ته نگيرد و برنج و نشاسته‌اش پخته بشود . پخته شدن رويخى حدود نيم تا سه ربع ساعت وقت ميبرد . سپس آن را در بشقاب‌هاى تخت فلزى يا دورى چينى ريخته خنك كه شد روى يخ يا توى يخچال و مثل آن قرار بدهند . هرچه نازك‌تر در بشقاب ريخته بشود در خوردن خوش خوراك‌تر مىباشد . ديگر كه سرد بشود . « اما نه بطورى كه منجمد بشود . »\r\nموقع خوردن شربت قند « كه ذكرش در فصل شربت‌ها خواهد آمد . » رويش داده ، هل و گلاب بالايش پاشيده نوش جان بكنند . هل را بايد شيره كشيده در گلاب حل بكنند و روى هر بشقاب يك قاشق پخش بكنند . خوردنىايست مطبوع براى پيش از ظهرها و عصرها مخصوصا در فصول گرم كه لذت ميدهد .\r\n\r\nهل و گلاب :\r\nمواد لازم : ژلاتين ، شكر ، هل ، گلاب ، آب .\r\n\r\nدستور طبخ :\r\nدر هر سه استكان آب جوش و سه قاشق شكر ، دو ورق ژلاتين حل كرده يك قاشق گلاب و شيرهء هل ريخته هم بزنند و در كاسه يا پيالهء چينى ريخته روى يخ بگذارند تا خودش را گرفته سفت بشود . اگر بخواهند مىتوانند\r\n\r\n","description":"","footnote":"","page_name":" 174 ","page_number":174},
  {"content":"\r\n\r\nپس از بسته شدن رويش زعفران بدهند . البته كه مقصود زعفران حل كرده است . سابقا با اين خوراكى بازى و برد و باخت ميكردند ، به اين صورت كه هر دو نفر يكى يك پيالهء يك اندازهء هل و گلاب برداشته يكى پياله‌اش را سر دست نگاه داشته يكى پياله خود را روى آن دمر ميكرد و لحظاتى نگاه داشته بلند مينمود اگر مايهء كاسه‌اش روى مايهء كاسه حريف ميخوابيد و كاسهء خالى به دستش ميماند باخته بود و اگر سالم بلند شده بود برده بود و دفعهء بعد نوبت حريف بود كه پياله‌اش را روى پيالهء طرف برگردانده بلند كند كه اگر مال او هم سالم برگشته بود هر دو از هم بىحساب بوده برد و باختى نشده بود و اگر خالى شده بود دو پياله هل و گلاب يعنى دو باخت داده بود . البته هل گلابىها كه آن را در پياله‌هاى سفالين درست كرده سر گذرها ميگذاشتند رويشان را عوض زعفران با محلول گل‌رنگ زينت ميكردند و رنگشان را هم با گل‌رنگ تغيير ميدادند .\r\nاين هل و گلاب را هم ساده ، هم زعفرانى رنگ درست كرده رويش را فقط زعفران حل كرده ميدهند . خاصيت اين خوراكى اول رفع بهانه و دهان تازه كردن و دوم فايدهء ژلاتين آن است كه بن مو و دندان را محكم مىكند و ديگر عطر هل و گلاب آن كه تقويت قلب و دماغ مىكند .\r\nدر قديم به ژلاتين سريشم خوراكى ميگفتند .\r\n\r\n","description":"","footnote":"","page_name":" 175 ","page_number":175},
  {"content":"\r\n\r\n\r\nشربت‌ها و افشره‌ها\r\n\r\nشربت ساده :\r\nبراى هر دو پيمانه شكر يك پيمانه آب حساب كرده روى آتش گذارند . جوش كه آمد يك سفيدهء تخم‌مرغ را روى يك قاشق شكر ريخته هم بزنند و روى آن بريزند . فايدهء اين كار آن است كه جرم و سياهىهاى شكر يا خاكه‌قند را گرفته به روى ظرف ميآورد كه بايد با كفگير يا ملاقه گرفته دور بريزند . ضمنا مواظب باشند كه شربت سر نرفته از دور ظرف بيرون نريزد . پس از گرفتن جرم بايد شكر چندان بجوشد تا به قوام بيايد و آن هم به اين صورت است كه تقريبا روى شربت نگين نگين مىشود و از ملاقه كه سرازير ميكنند رشتهء آن متصل و داراى غلظت مىباشد . بعد از آن هل كوبيده را در گلاب شيره كشيده هريك كيلو شكر را سه قاشق از آن ريخته هم زده بردارند .\r\nاين شربتى است آماده كه در هر مورد و مصرف ، مانند آب زدن با آب ليمو و جلو مهمان گذاشتن و در پذيرائى عقد و عروسى و مانند آن به كار ميآيد و همچنين كه ميتوان آن را روى شيربرنج و رويخى و مانند آن ريخت و تخم شربتى كه نوعى دانهء خوشبوى مقوىايست روى شربتش پاشيده به زائو و بيمار ضعف قلبى نوشانيد .\r\n\r\nسكنجبين :\r\nيا سركه انگبين را اينطور تهيه ميكنند كه مثل شربت ساده يا هردو\r\n\r\n","description":"","footnote":"","page_name":" 176 ","page_number":176},
  {"content":"\r\n\r\nپيمانه شكر يك پيمانه آب مخلوط كرده روى آتش ميگذارند و طبق دستور شربت ساده كه جرم و آشغال را با زدن سفيدهء تخم‌مرغ گرفتند چند ساقه نعناى تازه را شسته و ببندند و در آن اندازند ، چند جوش كه زد براى هر سه كيلو شكر يك ليوان سركه اعلا زده بجوشانند تا از معمولى جوشيدن به نگين نگين شدن و كش آمدن بيفتد . « يعنى ملاقه را كه پر كرده باريك خالى كنند قوام و پيوستگى آن را احساس كنند . » لب ترش‌تر و كم‌ترشىتر خواستن آن بسته به ميل پزنده مىباشد كه سركهء آن را زيادتر ، كمتر بريزند ولى سكنجبين لب‌ترش‌تر خوش خوراك‌تر مىباشد . سپس كنار گذارده خنك بكنند و با پارچهء نازك تميزى صاف كرده در شيشه ريخته درش را محكم نمايند . « هرچه شربت‌آلات و مرباجات در شيشه‌هاى دربسته‌تر كه راه نفوذ هوا را بر آنها مسدود كند بريزند بهتر مانده نگهدارى ميشوند . » اكنون سكنجبين حاضر و لازم است تا از آن با آب مخلوط نموده يخ انداخته نوش جان بكنند و منصفانه جواب بدهند كه او بهتر يا كوكاكولاها و كلاكلاهائى كه خريده صرف ميكنند ، سواى آنكه سكنجبين و شربت‌هاى مذكور را ميدانند از چه درست شده و داراى چه خواص و نوشابه‌هاى ( كلا ) را نميدانند از چه مواد تهيه شده و داراى چه مضار ميباشند . اينك نيز براى امتحان كه تا ميان آن دو كدام به ذائقه و ميل طبيعى نزديك‌ترند كافى است تا يك نوشابهء بازارى و يك استكان شربت خانگى را گرم بدون يخ ميل بكنند !\r\n\r\nشربت آلبالو :\r\nدم و هستهء آلبالو را گرفته در ظرفى كه ميخواهند شربت درست كنند ريخته بدون آب با شعلهء كم بجوشانند . چند جوش كه زد شكرش را ريخته چندان بجوشانند تا به قوام بيايد . در اين وقت يعنى با قوام آمدن شربت آلبالوهايش رو ميآيد كه با كفگير گرفته كنار بگذارند كه خود اين مرباى آلبالو مىباشد كه با آن ميتوان آلبالوپلو پخته يا به مصارف ديگر رسانيد . پس از آن خود\r\n\r\n","description":"","footnote":"","page_name":" 177 ","page_number":177},
  {"content":"\r\n\r\nشربت را صاف كرده كنار بگذارند .\r\nبراى هر سه كيلو شكر دو كيلو آلبالو لازم است و بايد متوجه بود كه اين شربت غير از آب آلبالو آب ديگر نميخواهد .\r\n\r\nشربت به‌ليمو :\r\nاين شربت نيز مانند شربت آلبالو و سكنجبين پخته مىشود با اين تفاوت كه به جاى آب آلبالو يا سركه در آن آب‌ليمو و آب به ميريزند ، به اين طريق كه به را پاك كرده تخمه‌هايش را گرفته پس از شستن ريز خرد بكنند و جوشانده نرم و پخته كه شد صاف كرده آبش را كنار بگذارند . آب ليمو ترش تازه را هم گرفته داشته باشند و سپس كف و سياهى شكر كه گرفته شد آب به و آب ليمو را ريخته بجوشانند تا به قوام بيايد . هم مىتوانند به را در ظرف ريخته براى بيرون نرفتن بو ، درش را گذارده بپزند ، پخته كه شد نصف آبش را گرفته براى شربت بگذارند ، نصف آب ديگرش را شكر ريخته با خود به قوام آورده مربا كنند .\r\nبراى هر سه كيلو شكر يك كيلو آب و يك ليوان آب به و نيم ليوان آب ليموترش لازم است ، ولى اگر شيرين‌تر بخواهند آب‌ليمويش را كمتر بريزند .\r\nهمچنين مىتوانند آب به را هم بوسيلهء آبميوه‌گيرى گرفته بريزند ، اما در اين صورت بايد شربت را پس از حاضر نمودن صاف بكنند .\r\nاين شربت و شربت آلبالو را هم شربت و هم ( افشره ) ميگويند ، چه افشره نام چيزى است كه عصارهء آن را با فشار دادن بدست آورند و اين چنين است آب ليمو و پرتقال و آب به و سيب و طالبى و آب هندوانه و مانند آن كه تحصيل بكنند .\r\n\r\nشربت بهارنارنج :\r\nگل بهارنارنج را در قابلمه بريزند و آب ريخته درش را بگذارند و با آتش ملايم بپزند و نرم كه شد صاف نموده آبش را دريافت بكنند . شكر را\r\n\r\n","description":"","footnote":"","page_name":" 178 ","page_number":178},
  {"content":"\r\n\r\nبا اين آب روى آتش گذاشته چندان بجوشانند تا به قوام بيايد .\r\nاگر مرباى بهارنارنج هم بخواهند مىتوانند همان گل را كه آبش را گرفته‌اند علاحده شكر ريخته بجوشانند تا قوام آمده مربا بشود .\r\n\r\nشربت ريباس :\r\nبرگ‌هاى ريباس را كاملا بگيرند و ساقه‌هايش را شسته با آب در ظرف ريخته روى آتش ملايم بپزند تا ريباس پخته شده ترشىاش را پس بدهد . سپس صاف كرده آبش را شكر ريخته بجوشانند تا به قوام بيايد . در موقع استفاده اگر ترش‌مزه بخواهند مىتوانند آن را با ريختن آب ليموترش بكنند . براى هر سه كيلو شكر چهار تا پنج كيلو ريباس لازم است تا يك كيلو آب بدهد .\r\n\r\nشربت گل سرخ :\r\nگل سرخ را پاك نموده تميز بكنند « لاى گل سرخ ممكن است مگس يا زنبور مرده پيدا شود . » پس از پاك كردن آن را بشويند و در ظرف ريخته ، آب و شكر بريزند و درش را محكم كرده با آتش ملايم بپزند . « محكم كردن در اين شربت براى آن است كه بوى گل سرخ خارج نشود . » به موقع درش را برداشته قوامش را ملاحظه كنند و حاضر كه بود گلها را از شربت كه در اين وقت رو آمده است با كفگير گرفته ، شربت را پس از ولرم شدن صاف بكنند و گل‌هايش را كه خود مرباى بهارنارنج است در ظرف جداگانه نگاه داشته با كرهء صبحانه و يا به صورت دسر غذا ميل بكنند .\r\nبراى هر سه كيلو شكر يك كيلو گل سرخ و سه كيلو آب لازم است .\r\n\r\n","description":"","footnote":"","page_name":" 179 ","page_number":179},
  {"content":"\r\n\r\n\r\nمرباها\r\nدر قسمت شربت‌آلات چند نمونه مربا نيز با شربت پخته ميشد از جمله مرباى آلبالو در شربت آلبالو و مرباى به در شربت به و مرباى گل سرخ و بهارنارنج آورده شد اما در اينجا نيز هركدام در محل خود براى تكميل فصل آن آورده مىشود .\r\n\r\nمرباى هويج :\r\nهويج را « چه هويج‌فرنگى چه هويج ايرانى يعنى زردك » را پاك كرده ، تهش را گرفته پوستش را چاقو بكشند و بشويند و رنديده يا با چاقو خلال بكنند . سپس در آب ساده بپزند ، نرم و پخته كه شد شكرش را بريزند و بجوشانند تا به قوام بيايد . نزديك برداشتن هل كوبيده و گلاب ريخته چند جوش ديگر كه زد بردارند . مربا وقتى قوام ميآيد كه شهدش مانند عسل آب‌كرده بشود .\r\nبراى هر سه كيلو هويج دو كيلو شكر ، يك كيلو آب ، يك استكان گلاب و مغز چند دانه هل لازم است .\r\n\r\nمرباى به :\r\nاين مربا نيز مانند مرباى هويج پخته مىشود ، به اين صورت كه هم به را مىتوانند خرد كرده و هم با دنده درشت ، رنده بكنند . « البته پس از پاك\r\n\r\n","description":"","footnote":"","page_name":" 180 ","page_number":180},
  {"content":"\r\n\r\nكردن و بيرون آوردن دانه‌هاى داخل آن و شستن » پس از آن آن را با آب ساده و يك ساقه دارچين نكوبيده بپزند . « دارچين را براى رنگ انداختن به‌ها به آن اضافه ميكنند . » به كه پخته شد شكرش را ريخته بجوشانند تا قوام آمده شربت آن به صورت عسل آب‌كرده بشود . موقع برداشتن كمى گلاب و هل كوبيده در آن ريخته برداشته درش را بگذارند تا بوى عطرش در خودش مانده با اين حال خنك بشود ، يا آتشش را خاموش كرده درش را بگذارند . چون خود به داراى عطر طبيعى دلپسند مىباشد بعضى از ريختن هل و گلاب خوددارى ميكنند .\r\nبراى هر سه كيلو به دو كيلو شكر ، يك كيلو آب ، يك استكان گلاب و مغز ، سه چهار دانه به لازم است . هرچه موقع پختن در ديگ برداشته نشود مرباى آن بهتر رنگ انداخته قرمزتر و خوشرنگ‌تر مىشود .\r\n\r\nمرباى آلبالو :\r\nآلبالو را شسته دم و هسته‌اش را بگيرند و در ظرف ريخته روى آتش ملايم گذارند تا آب خودش را پس بدهد ، سپس شكر ريخته بجوشانند تا آلبالوها پخته و شهد آن غليظ و مربا بشود .\r\nبراى هر سه كيلو آلبالو دو و نيم تا سه كيلو شكر .\r\n\r\nمرباى گيلاس :\r\nگيلاس را شسته دم و هسته‌اش را بگيرند و با آب و شكر ريخته بجوشانند تا به قوام بيايد و موقع برداشتن كمى وانيل زده بردارند .\r\nبراى هر سه كيلو گيلاس دو كيلو شكر ، يك ليوان آب يك سر قاشق چايخورى وانيل يا نصف استكان گلاب . بجاى وانيل زعفران ميزدند .\r\n\r\nمرباى زرشك :\r\nدم زرشك‌ها را گرفته سه چهار ساعت در آب بخيسانند تا خاك و شن داخل چروك‌هاى آن ته‌نشين بشود . سپس از روى آب گرفته يكى دو آب ديگر شسته با آب و شكر در ظرف ريخته بجوشانند تا به قوام بيايد .\r\n\r\n","description":"","footnote":"","page_name":" 181 ","page_number":181},
  {"content":"\r\n\r\nهريك كيلو زرشك 750 گرم شكر ، يك ليوان آب ، مقدار دو عدس وانيل .\r\n\r\nمرباى تمشك :\r\nدم تمشك‌ها را چيده بدون آب در ظرف ريخته روى آتش ملايم گذارند ، آب كه انداخت شكرش را ريخته بجوشانند قوام كه آمد وانيل زده بردارند .\r\nهر سه كيلو تمشك دو و نيم كيلو شكر ، يك سر قاشق چايخورى وانيل .\r\n\r\nمرباى سيب :\r\nاين مربا را به دو صورت درست ميكنند . اگر سيب آن را درسته بخواهند بايد سيب ريز سفت يك اندازه گرفته شسته پوست بكنند و با آب بجوشانند تا نيمه‌پز بشود . سپس شكرش را ريخته بجوشانند تا به قوام بيايد نزديك برداشتن هل و گلاب و زعفران زده بردارند . در اين مربا زعفران را علاوه بر عطر براى خوشرنگ شدن سيب ميزنند .\r\nهر سه كيلو سيب دو كيلو شكر ، يك كيلو يا دو ليوان و نيم آب و دو استكان گلاب و شيره مغز پنج دانه هل لازم است .\r\nاگر مرباى سيب را معمولى بخواهند سيب را شسته پوست بكنند و از آن تكه‌هاى كوچك يك اندازه بريده با آب ساده نيم‌پز بكنند و بعدا شكرش را ريخته بجوشانند و نزديك برداشتن هل و گلاب و زعفرانش را زده دو سه جوش ديگر داده كنار بگذارند .\r\n\r\nمرباى انجير :\r\nانجير مربائى گرفته بشويند و باد بدهند ، خشك كه شد با چنگال هر طرفش را يكى دو سوراخ بكنند تا شكر به داخلش نفوذ بكند ، سپس با آب ساده پخته نيمه‌پز كه شد شكرش را ريخته بجوشانند تا به قوام بيايد ، موقع برداشتن وانيل زده و ملايم هم زده كنار بگذارند .\r\n\r\n","description":"","footnote":"","page_name":" 182 ","page_number":182},
  {"content":"\r\n\r\nبراى هر سه كيلو انجير دو كيلو شكر ، يك كيلو يا دو ليوان و نيم آب لازم است . وانيل نصف قاشق چايخورى .\r\nانجير مربائى ريز و سفت و تقريبا نرسيده و هنوز رنگش متمايل به سبزى مىباشد .\r\n\r\nمرباى شاه‌توت :\r\nشاه‌توت را در ظرف ريخته بدون آب روى آتش ملايم بگذارند تا آب بيندازد ، آنگاه شكرش را ريخته بجوشانند تا به قوام بيايد و نزديك برداشتن وانيل زده كنار بگذارند .\r\nهر سه كيلو شاه‌توت دو و نيم كيلو شكر ، نصف قاشق چايخورى وانيل .\r\n\r\nمرباى كدو تنبل :\r\nپوست كدو تنبل را كنده و هسته‌هايش را گرفته در ظرفى بريزند و مشتى آهك در پياله‌اى خيسانده هم بزنند . ته‌نشين كه شد آب آن را روى كدوها ريخته و رويش به اندازه‌اى كه همهء كدوها پوشيده شود آب بريزند و هم بزنند تا آب و آب آهك‌ها مخلوط شود و يك شب آن را به همان‌حال در آب آهك نگاه بدارند . سپس آن آب را خالى كرده آب تازه ببندند و چهار پنج ساعت آن را به حال خود گذارند و آن آب را باز خالى كرده ، با دو سه آب پاك ديگر بشويند و پس از آن در ظرف ريخته آب بسته روى آتش بگذارند تا نيمه پخته و نسبتا نرم بشود . سپس شكرش را ريخته ملايم بجوشانند تا قوام بگيرد و نزديك برداشتن وانيل زده بردارند .\r\nبراى هر سه كيلو كدوى آماده شده دو كيلو و نيم شكر و دو ليوان و نيم آب و نصف قاشق چايخورى وانيل لازم است .\r\n\r\nدستورات كلى براى تهيهء مربا :\r\n1 - مواد اصلى مربا اگر شستنى است قبلا شسته و تميز بشود .\r\n2 - پوست و دم و تخمه گرفتنىهايش گرفته بشود .\r\n\r\n","description":"","footnote":"","page_name":" 183 ","page_number":183},
  {"content":"\r\n\r\n3 - موادى كه خود مانند آلبالو يا شاه‌توت داراى آب مىباشد آب نريزند و نيمه آب‌دارهايشان را مانند سيب و به و انجير آب خودشان را به حساب آورند و خشك‌ها امثال زرشك و هويج و كدو تنبل را آب كمتر از يك سوم نريزند كه مربايشان خشك آب‌نباتى مىشود .\r\n4 - خوشبويات مانند هل و گلاب و زعفران يا وانيل و مثل آن از واجبات مربا مىباشد كه به آن عطر و بو ميدهد مگر خورنده تمايل به آن نداشته و يا عطريات مضر بدنش بوده به آن حساسيت داشته باشد .\r\n5 - البته كه هل و گلاب و زعفران مقدم بر وانيل و عطريات و اسانس‌هاى مصنوعى مىباشد كه اگر بتوانند زحمت آن را به خاصيتش قبول بكنند .\r\n6 - معمولا مرباى بازارى هم كم‌شيرين‌تر و هم چسبنده‌تر مىباشد و هم اينكه كمتر كفك مىزند و اگر بخواهند به صورت بازارى درست كنند مىتوانند از هر مقدار شكر يك سوم آن را كم كرده به جايش ژلاتين به كار ببرند و آن‌هم به اين صورت است كه چون مربا پخته شد براى قوام آمدنش به اندازهء هر كيلو شكر كه كم كرده‌اند پنج ورق ژلاتين انداخته هم بزنند و هر زمان شربت مربايشان كش آمده حالت قوام گرفت كنار بگذارند . ضمنا تا مطلب كاملا روشن شده باشد قاعده به اين ترتيب است كه مثلا فرض كنيم براى مربائى دو كيلو شكر لازم است در اين صورت ما يك سوم آن را كه حدود 700 گرم است كم كرده 1400 گرم يا يك كيلو و نيم شكر ميريزيم ، اما از مقدار معلوم آبش كم نمىكنيم . اين همان مربائى است كه هم شيرينى و شهدش كم‌تر است و هم دست بهم‌تر و چسب‌دارتر و هم از حيث دوام و كفك نزدن مطمئن‌تر مىباشد .\r\n7 - اصولا مربا با آتش تند و تيز نبايد پخته شود كه روى مربا سفت شده مغزش نپخته مانده و يا شكر در جوفش نفوذ نكرده آب‌دار ميماند و كفك مىزند ، علاوه بر اينكه چون جنس شكر لطيف است به زودى در آتش تند سوخته و تلخ\r\n\r\n","description":"","footnote":"","page_name":" 184 ","page_number":184},
  {"content":"\r\n\r\nمىشود . اميدوارم با اين دستورات و ابتكارات شخصى خود مرباهائى كاملا دلخواه پخته همه را در عيش و سرور شيرين‌كامى نوش جان فرمائيد .\r\n\r\n","description":"","footnote":"","page_name":" 185 ","page_number":185},
  {"content":"\r\n\r\n\r\nترشيجات\r\n\r\nترشى هفت‌بيجار :\r\nمواد لازم : بادمجان ، سركه ، پيازترشى ريز ، سبزى هفته بيجار يا سبزى ترشى شامل جعفرى ، گشنيز ، ترخون ، مرزه ، نعنا ، سوسن عنبر ، برگ كرفس ، كلم‌برگ ، گل كلم ، سيب‌زمينى ترشى ، هويج فرنگى ، سير ، فلفل سبز ريز ، نمك ، زردچوبه فلفل ، گلپر كوبيده .\r\n\r\nدستور تهيه :\r\nسبزىها را امثال جعفرى و گشنيز و ترخون و مرزه و نعنا و سوسن عنبر را پاك كرده بشويند و باد داده خشك بكنند و سپس ريز ساطورى خرد كرده براى گرفته شدن رطوبتش باد بدهند . برگ كرفس و گل كلم و كلم‌برگ و سيب‌زمينى و هويج و سير را پاك كرده بشويند خرد كرده باد بدهند ، البته اين اقلام نبايد مانند سبزى ريز ساطورى شده ، بلكه درشت‌تر و به صورت چشم‌گير خرد بشود . پياز آن را نيز كه بايد ريز باشد پس از پاك كردن و شستن و خشك كردن سرش را قاچ بدهند . دم و گل كلاه بادمجان را بريده اما كله‌اش را بجا بگذارند و پوستش را هم نكنند و شسته باد بدهند . پس از آنكه بادمجان خشك شد آنها را كف ديگ چيده مقدارى سركه ريخته بجوشانند تا پخته بشود . سپس بيرون آورده در آبكش يا سبد بچينند تا سركه آب بخورد رفتهء ليزابه مانندش خارج بشود . « براى پختن اين بادمجان سركهء زياد نريزند و بادمجان را فشرده بچينند كه سركه زياد نبرد ، چه باقى مانده‌اش دور ريخته مىشود . »\r\n\r\n","description":"","footnote":"","page_name":" 186 ","page_number":186},
  {"content":"\r\n\r\nبعد از خنك شدن بادمجان‌ها و بيرون آمدن سركه‌هايشان آنها را تكه‌تكه بريده ، با سبزى و ديگر مخلفات كه خرد كرده‌اند ، همراه فلفل و زردچوبه و نمك و گلپر و فلفل سبز درسته در ظرفى كافى جا داده و سركه‌اش را ريخته مخلوط بكنند و در شيشه بريزند و چندان سركه براى هر شيشه منظور كنند كه روى ترشىها را كاملا سركه بگيرد . « فلفل سبز آن هرچه ريزتر باشد بهتر است ، چه آن را لازم نيست خرد بكنند . » بعد از آن در شيشه را محكم بسته در جاى خنك قرار بدهند .\r\n\r\nمقدار مواد :\r\nهر چهار كيلو بادمجان يك كيلو پياز ، يك كيلو سيب‌زمينى ترشى ، يك كيلو هويج ، يك كيلو و نيم كلم‌برگ ، يك كيلو گل كلم ، نيم كيلو برگ كرفس ، نيم كيلو فلفل سبز ، 200 گرم سير خشك ، دو كيلو سبزى ترشى ، دو قاشق غذاخورى زردچوبه ، يك قاشق فلفل كوبيده ، دو قاشق غذاخورى گلپر كوبيده ، چهار تا پنج قاشق غذاخورى نمك ، « كم‌نمكى و پرنمكى آن را طبق سليقه چشيده اندازه بكنند » ، يك كيلو سركه .\r\nدربارهء تهيهء سركه دقت كافى به عمل بيايد كه سركه بىمزه و كم‌ترشى و تلخ نباشد ، برعكس هرچه ترش‌تر و به شامه پربوتر و تندتر باشد بهتر است . همچنين اگر سركهء انگور يا كشمش بدست آورند به شرطى كه كم‌ترشى و ساختگى كه با آب مقطر درست نشده باشد بهتر است و اين سفارشات از آن جهت است كه چون انداختن ترشى زحمت زياد ميبرد و اصل هر ترشى سركهء آن است در تهيهء آن دقت شود كه مصالح و زحمات آن به هدر نرود كه با سركهء بد در همان هفته‌هاى اول ترشى كفك زده و گنديده و خالى از مصرف مىشود .\r\n\r\nترشى ليته :\r\nمواد لازم : بادمجان ، سبزى ترشى شامل ( ترخون ، مرزه ، جعفرى ، نعنا ، گشنيز ، كمى برگ كرفس ) سركه ، زردچوبه ، فلفل سبز ، سير ، ادويه ترشى ، گلپر كوبيده ، نمك .\r\n\r\n","description":"","footnote":"","page_name":" 187 ","page_number":187},
  {"content":"\r\n\r\n\r\nدستور تهيه :\r\nسبزى را پاك كرده بشويند و خرد كنند و باد بدهند تا كاملا آب آن خشك بشود . بادمجان را شسته دم و كاكل كلاهش را بريده در سركه بجوشانند ، پخته كه شد در سبد بخوابانند تا ليزابه و تندآبهء سركه‌اش خارج شود ، سپس بكوبند و سبزى خرد كرده را با سركه و نمك و گلپر و زردچوبه در آن مخلوط كرده در شيشه بريزند . روى آن را بايد سركه بپوشاند .\r\n\r\nمقدار مواد :\r\nبراى هر چهار كيلو بادمجان دو كيلو سبزى ترشى ، دو شاخه كرفس ، 200 گرم فلفل سبز ، 200 گرم سير خشك ، دو قاشق زردچوبه ، دو قاشق گلپر ، سه تا چهار قاشق نمك ، هشت كيلو سركه .\r\n\r\nليته ترشى بىسبزى :\r\nهمين ليته را نيز ميتوان بدون سبزى درست نمود ، با تفاوت آنكه به جاى سبزى جهت طعم و بو به آن اندكى سياه‌دانه ميزنند . يعنى بادمجان را دم و كاكل گرفته در سركه بجوشانند و در سبد گذاشته سركه آبش كه رفت بكوبند و فلفل سبز ريز كرده و سير ريز كرده و گلپر كوبيده و زردچوبه و سياه‌دانه و نمك و سركه ريخته هم بزنند ، مخلوط كه شد در شيشه بريزند ، سعى كنند رويش را سركه بگيرد كه كفك نزند .\r\n\r\nمقدار مواد :\r\nهر چهار كيلو بادمجان 200 گرم فلفل سبز ، 200 گرم سير ، دو قاشق غذاخورى گلپر كوبيده ، دو قاشق زردچوبه ، دو قاشق سياه‌دانه ، سه تا چهار قاشق نمك ، به شرط چشيدن كه تقريبا ترشى ميل به خوش‌نمكى بزند ، چه در صورت كم نمك بودن كفك مىزند تا هشت كيلو سركه و اين نيز به شرط خوبى و ترشى و تندى آن ، چه سركهء بد و بىمزه نيز ترشى را خراب مىكند .\r\n\r\nترشى بادمجان :\r\nمواد لازم : براى هر چهار كيلو بادمجان كوچك دو كيلو سبزى ترشى ، 200 گرم سير خشك ، 200 گرم فلفل سبز ، نمك به اندازه .\r\n\r\nدستور تهيه :\r\nسبزى را كه شامل ترخون ، مرزه ، جعفرى ، نعنا ، گشنيز و برگ\r\n\r\n","description":"","footnote":"","page_name":" 188 ","page_number":188},
  {"content":"\r\n\r\nكرفس مىباشد را پاك كرده بشويند و خرد كنند و ساطورى نمايند و باد داده رطوبتش را بگيرند . « در صورت رطوبت داشتن ترشى را خراب مىكند . » دم بادمجان را گرفته آن را در سركه نيم‌پز كنند . خنك كه شد شكمش را از يك طرف چاك داده سبزى خرد كرده را همراه فلفل سبز ريز كرده و سير خرد كرده و نمك كه به آن زده قاطى كرده‌اند . داخل شكم بادمجان‌ها نموده چاكشان را به هم آورده يكىيكى در شيشه بچينند و بالا كه آمد سركه بريزند « روى بادمجان‌ها را سركه بپوشاند . »\r\n\r\nترشى بادمجان ساده :\r\nبادمجان قلمى ريز را گرفته دم و سر كاكل كلاهش را بريده در سركه نيم‌پز كنند و در سبد خوابانده سركه آبش را بگيرند و در شيشه كرده سركه و نمك بريزند . همچنين مىتوانند اين بادمجان را به اين صورت داخل هر نوع ترشى كه بخواهند بنمايند .\r\n\r\nپيازترشى :\r\nمواد لازم : پيازترشى شامل ريزترين پيازها ، سركه ، نمك ، نعنا خشك .\r\n\r\nدستور تهيه :\r\nپياز را پوست كنده تميز بشويند و كاملا خشك كنند . سپس از سر ، آن را چهار قاچ « بطورى كه قاچ‌هاى آن از هم جدا نشود » كرده در شيشه بريزند و نعنا خشك و نمك و سركه ريخته درش را بسته جاى خنك بگذارند .\r\n\r\nسيب‌زمينىترشى :\r\nاگر سيب‌زمينى ريز گرفته‌اند درسته و اگر درشت گرفته‌اند تكه كرده كاملا شسته تميز بكنند ، و يكى دو آب از رويش رد كنند تا خوب پاكيزه بشود . سپس پنج شش ساعت آن را در آب‌نمك غليظ بخيسانند و در همان آب‌نمك باز آن را شسته در شيشه بريزند و سركه ريخته رويش نمك بريزند .\r\nروى سيب‌زمينىها را سركه بپوشاند .\r\n\r\n","description":"","footnote":"","page_name":" 189 ","page_number":189},
  {"content":"\r\n\r\n\r\nخيارترشى :\r\nخيارترشى ، يعنى خيار قلمى ريز گرفته بشويند و در شيشه كرده سركه بريزند و نمك به اندازه بپاشند . در خيارترشى جهت سبز و ترد ماندن خيارها مىتوانند كمى ( كات كبود ) كوبيده بريزند . اين ماده چون سميت دارد بايد يا نريزند ، يا خيلى كم بريزند ، يعنى براى هر چهار كيلو خيار به اندازه يك نخود كات كبود كفايت مىكند .\r\n\r\nترشى كلم :\r\nكلم برگ قرمز را گرفته برگ‌هاى رويش را كنده كنار بگذارند و بقيه‌اش را ريز ساطورى خرد كرده باد بدهند و رطوبتش كه گرفته شد در شيشه كرده نمك و سركه بريزند . اينكه گفته شد برگ‌هاى رويش گرفته شود براى آن است كه بقيه‌اش احتياج به شستن نداشته باشد ، چه برگ‌هاى رو معمولا در اثر دستمالى و تماس با زمين كثيف مىشود ، كه بعدا مىتوانند آنها را شسته سالاد و سوپ و مانند آن درست كنند . ترشى كلم سفيد هم به همين كيفيت است .\r\n\r\nترشى گل كلم :\r\nگل كلم را گرفته پس از تميز كردن ، آن را گل‌گل كرده در شيشه بريزند و به مقدار لازم سركه و نمك بدهند .\r\n\r\nفلفل ترشى :\r\nفلفل سبز ريز را شسته با دم بطور درسته در شيشه كرده سركه و نمك بريزند .\r\n\r\nسيرترشى :\r\nسير را پرپر كرده ، اما پوست پرها را نكنند و در شيشه كرده سركه و نمك بريزند . ضمنا مىتوانند براى نگاهداشتن سير را پر نكرده يعنى درسته بيندازند .\r\n\r\nترشى هويج :\r\nهويج فرنگى را پوست كنده خرد بكنند و شسته باد بدهند ، خشك\r\n\r\n","description":"","footnote":"","page_name":" 190 ","page_number":190},
  {"content":"\r\n\r\nكه شد با سركه و نمك در شيشه بريزند .\r\n\r\nزال‌زالك‌ترشى :\r\nزال‌زالك را شسته باد بدهند . پس از خشك شدن با سركه و نمك در شيشه بريزند .\r\n\r\nگوجه‌فرنگىترشى :\r\nگوجه‌فرنگى قرمز ريز سفت يكدست را گرفته بشويند و خشك كنند و در شيشه كرده سركه و نمك بريزند .\r\n\r\nدستور كلى براى تهيهء هر نوع ترشى :\r\nبراى سهولت كار در تهيه ترشى بهتر است اين اصل كلى را رعايت نمايند كه هرچه آن را پخته ميخورند بايد اول در سركه پخته يا نيمه‌پز و آنچه را كه ميتوان نپخته خورد فقط شسته خشك كرده بدون پختن بيندازند و با اين قاعده مىتوانند آنچه را كه دوست داشتند ترش بكنند .\r\nديگر آنكه جاى ترشى را گرم و سرد نكنند كه تغيير حالت ميدهد . ديگر قاشق و ملعقهء چرب در شيشه ترشى نكنند كه كفك زده و خراب مىشود . ديگر چنانچه گفته شد اولا در تهيهء سركهء ترشى دقت كنند كه سركهء خوب و مخصوصا سركهء انگور بدست آورند و ديگر ملاحظه كنند كه هرچه سر شيشه پائين رفت آن را با سركه پر كنند كه محتويات آن بيرون از سركه نمانده باشد كه گنديده شده و كفك مىزند . اگر كمى هم نمك ترشى زيادتر باشد بهتر است تا كم باشد ، اما نه به آن مقدار كه شور بشود . و در آخر اميد آن كه ترشىها را تا آخر با شيرين‌كامى بخورند .\r\n\r\n","description":"","footnote":"","page_name":" 191 ","page_number":191},
  {"content":"\r\n . \r\n","description":"","footnote":"","page_name":" 192 ","page_number":192},
  {"content":"\r\n\r\n\r\nخواص خوراكيها « 1 »\r\n\r\nآب طريق استفاده و شناخت منافع و مضار آن\r\nبهترين آبها آب باران و بعد از آن آب كثير يعنى آب فراوانى است كه از زمين پاك سرخ‌رنگ باشد و ديگر آبى كه بسرعت و از روى سنگ بگذرد و هرچه زيادتر راهش بعيد و از منبع دور دست بيابد و سبك وزن و رويش باز باشد و بعد از آن آب مقطر و آبى كه حد اقل نيمساعت آن را بجوشانند و پس از اينها آب چشمه و قنات كه زياد باشند ، و آب بد و مضر آب نىزار و آبى است كه از معادن گوگرد و بركه‌هاى ساكت چاه و مثل آن باشد .\r\nهرگاه آب بموقع يعنى در عطش صادق خورده شود باعث تحليل و هضم و نرم كردن غذا و رسانيدن قواى غذا به بدن و خواص ديگر كه از آن مترتب مىشود :\r\nخوردن آب در وسط غذا جهت گرم مزاجها مفيد و باعث لينت مزاج و فربهى و حفظ رطوبت بدن آنها مىشود .\r\nغسل با آب نيمگرم باعث نشاط و فربهى و نرمى پوست و تسكين اعصاب مىشود .\r\n\r\n\r\n","description":"","footnote":"\r\n( 1 ) . در نوشتن اين بخش ، از كتاب « تحفهء حكيم مؤمن » استفاده شده است .\r\n","page_name":" 193 ","page_number":193},
  {"content":"\r\n\r\nمصرف آب زياد ، مضر سرد مزاج‌ها و فربه‌ها و ضعيف مزاجها است كه بايد تا حد امكان از آن اجتناب كرده ، كمتر نوشيده كمتر استحمام كرده ، خود را از مجاورت آن بدور داشته ، طول مدت حمام را به حد اقل رسانند .\r\nاستفاده آب زياد براى رطوبتىها و سرد مزاجها باعث سستى اعضأ و ضعف احشأ و فساد هضم و خرابى رخسار و فراموشى و بيحوصلگى و ترس و هيجان و سنگينى حواس و بدن ايشان مىشود .\r\nخوردن آب بعد از ميوه‌جات سبب بروز مرض آكله و مثل آن مىشود . « 1 »\r\nبعد از جماع آب خوردن باعث رعشه و سستى و ضعف معده و بعد از خواب باعث خاموشى قواى شهوانى و ايستادن و دمر خوردن سبب ضعف معده و عصبانيت و ناشتا خوردن باعث امراض عصبى و رخوت و طپش قلب مىشود ، مگر در هواى گرم و بروز مرض طاعون و صاحبان معده و جگرهاى گرم كه جهت ايشان بىضرر مىباشد .\r\nخوددارى گرم مزاجها از آب و صبر بر تشنگى جهت ايشان باعث مرض دق ( سل و غم ) و سوخته شدن غذا در معده و خشگى و لاغرى بدن مىشود .\r\nخوردن آب بسيار سرد موجب سينه‌درد و گلودرد و سستى و رخوت مىشود .\r\nخوردن آب بسيار گرم بادشكن و مفيد ماليخوليائىها مىباشد .\r\nخوردن آب نيمگرم خارش بدن را تسكين داده و روزى يكى دو بار ناشتا نوشيدن آن معده را از سنگينى و گير و خلط فاسد پاك مىكند .\r\nنوشيدن آب نيمگرم بطور مداوم اگرچه باعث لينت مزاج مىشود اما طعام را فاسد و باعث ورم حلق و قى و غثيان و مورث استسقا و ضعف طحال و بالا زدن بخارات معده بدماغ و منگى و سنگينى و زيادى بلغم و براى سرد مزاجها باعث شكم روش و براى بلغمىها و سوداوىها سبب تشنگى مىشود .\r\n\r\n\r\n","description":"","footnote":"\r\n( 1 ) . كل اين گونه زيانها منوط به ادامه و تكرار مكرر مىباشد .\r\n","page_name":" 194 ","page_number":194},
  {"content":"\r\n\r\nنوشيدن آب يخ مفيد معده و حال گرم مزاجها و گرم جگرها و در آنها وسيلهء بريدن تبهاى گرم مىشود .\r\nخوردن پياز رفع ضرر آبهاى بد مىكند و جوشانيدن آب مشكوك با يك صدم سركه باعث اصلاح آن مىشود .\r\n\r\nآب آهن معالج امراض : جماع ، شهوت ، احشأ و امعأ ، معده ، جراحات شكم و روده ، اسهال ، هيضه ، بواسير ، طحال ، ادرار ، مقعد ، گزيدگى سگ ، رنگ زردى ، خفقان ، جگر ، حيض ، سستى\r\nاگر آهن را چندين بار در آتش گداخته در آب اندازند و بجاى هر آب از آن بنوشند ، يا از آن غذا بسازند شهوت و ميل جماع را قوت داده باعث تقويت احشاء و امعاء و معده شده هرگونه جراحات شكم و روده را جمع كرده درمان نمايد .\r\nآب آهن اسهال كهنه و هيضه و بواسير و ورم طحال و سلسل البول ( بول بىاختيار ) و درد مقعد و گزيدن سگ هار را مفيد مىباشد و رفع زردى رنگ رخسار مىكند . اگر آهن تاب داده را در شربت اندازند بغايت مؤثرتر و جهت رفع خفقان ( قلب‌گرفتگى ) و استسقا ( تشنگى دائم ) و ضعف جگر و ضعف معده و باء ( شهوت ) و ميل جماع بىمانند است .\r\nو آهن تافته در دوغ ، رافع اسهال خونى و خونريزى ( حيض دائم ) زنان و سستى و بىحسى مقعد مىباشد .\r\n\r\n","description":"","footnote":"","page_name":" 195 ","page_number":195},
  {"content":"\r\n\r\n\r\nآب خاكستر معالج امراض : قى و غثيان ، اسهال ، تهوع ، زخم معده ، بيمارىهاى عصبى ، فلج\r\nآبى است كه از خاكستر چوب سوزانده بدست ميآيد ، به اين طريق كه دو سه مشت خاكستر را در كاسه‌اى آب ريخته خوب بهم زده صاف كرده استعمال نمايند . و همين آب جهت استعمال خارجى در اين فايده كه چون مدتى به زخمى كه گوشت زيادى آورده باشد بمالند آن را يكنواخت گرداند ، همچنين به صلاح آورندهء جراحات و جمع‌كننده زخمهاى وسيع مىباشد و امالهء آن معالج زخم روده و احشاء و هرگاه آن را خوب صاف كرده ته‌نشين نمايند و به قدر يك قاشق مرباخورى از آن بخورند معده را پاك و مفيد جراحات آن و گير و ناراحتى ريه و خوردن به همين مقدار آن كه از يك قاشق مرباخورى تجاوز نكند قى و غثيان و اسهال رطوبتى و ناراحتى معده و تهوع را رفع نمايد . همراه كردن خاكسترى كه از چوب درختهاى سرد مزاج مانند . بيد و تبريزى و گوجه و گيلاس و مثل آن باشد به بيمار عصبى كه در يك كيسه كوچك كرده از گردنش بياويزند رفع بيمارى او مىكند و آويختن خاكستر چوب درختهاى گرم مزاج مانند گردو و انجير مفيد حال بيماران فلج مىباشد . هرگاه چند نوبت آب خاكستر نوشيده شود براى رفع ضرر او بايد يكى دو قاشق روغن بادام بياشامند .\r\n\r\nآب شير معالج امراض : سموم روده ، جوش‌ها ، هيجان و اضطراب و ماليخوليا ، خارش ، زبان و حلق و گلو ، امور شهوانى\r\nغرض زردآب و آب شير بريده است كه اگر از شير بز يا گاو بدست آيد آشاميدن\r\n\r\n","description":"","footnote":"","page_name":" 196 ","page_number":196},
  {"content":"\r\n\r\nچند استكان از آن تا يكهفته جلادهنده رنگ رخسار صفرائى مزاجها ( گرم مزاجها ) و سودائى ( خشك ) مزاجها و پاك‌كننده اخلاط و سموم از بدن و نرم كننده و تازه‌كننده و رطوبت‌دهنده و مسهل و بازكننده گيرهاى اندرون و امعاء آنها مىباشد . زردآب شير معالج هر رنج و مرض و جوش و ثبور بدن كه از حرارت و خشكى بوده مىباشد ؛ همچنين رافع التهاب و هيجان و اضطراب و ماليخوليا و جرب و خارش و هر نوع سوزش چه در زبان و حلق و گلو و چه در پوست و اندرون كه از حرارت باشد مىباشد . ايضا مداوى ضعف قواى شهوانى و ريزاننده سنگ مثانه ، مگر جهت سردمزاج‌ها كه صاحبان اين دو طبيعت را مفيد نميباشد .\r\n\r\nآب عسل معالج امراض : قى و غثيان ، سموم ، معده ، حيض ، جماع ، بلغم و رطوبت ، ضعف و نقاهت\r\nآب عسل كه يك جزو عسل را با دو جزو آب بجوشانند تا به نصف رسد ( مثلا نيم كيلو عسل با يك كيلو آب ) و از آن سردمزاجها روزى سه چهار قاشق غذاخورى بخورند ، طبعشان را نرم كرده لينت ميآورد . آب عسل براى سرد مزاجها رفع قى و غثيان كرده دفع ضرر دواهاى سمى نمايد و همچنين اعضاء سرد بيحس از كارافتاده ايشان را قوت داده معده را تقويت و اشتها را زياد و بول و حيض را باز و بلغم را رفع نمايد و مفيد هر ضعف و رخوتى كه از جماع و مثل آن باشد مىباشد . چه خود عسل ، چه آب آن كه بدستور بالا تهيه شود مفيد حال بلغمىها و رطوبتىها و سردمزاجها بوده ، پادزهر هر رنج و مرض ايشان مىباشد ، برعكس كه گرم‌مزاجها و صفراوىها را مضر و آزارنده و مزاحم بوده مگر آنكه همراه عسل يا پس و پيش آن ميوه‌هاى ترش آشاميده يا در غذا رب‌هاى ترش و\r\n\r\n","description":"","footnote":"","page_name":" 197 ","page_number":197},
  {"content":"\r\n\r\nخوردنىهاى ترمزاج و سرد طبيعت ميل نمايند .\r\n\r\nآب گوشت معالج امراض : قلب و روح ، امور جنسى ، ضعف و سستى و پرى خون ، نقاهت و ناتوانى\r\nمقصود از آب گوشت ، عرق يا عصاره‌ايست كه از گوشت قرمز بدون چربى گوسفند يا از گوشت گوساله گرفته باشند ، به اين دستور كه گوشت را ريز قيمه‌اى بلكه ريزتر كرده با كمى نمك در شيشه‌اى كه در محكم بدون نفوذ داشته باشد ريخته در شيشه را بسته آن را در ديگ يا قابلمهء پرآب گذارده آن را آتش برسانند و قريب دو ساعت آب ديگ را ملايم بجوشانند ، سپس شيشه را خارج كرده تكان بدهند و آبى كه از گوشت خارج شده قاشق قاشق بخورانند « بايد توجه داشت كه در اين گوشت آب نبايد ريخت ، بلكه گوشت را بايد بدون آب در شيشه بريزند » پس اين عصاره مقوى قلب و روح حيوانى و طبيعى و نفسانى يعنى جسم و روح و شهوت و بدن و جوارح و زيادكنندهء خون و رافع ضعفى كه از طول بيمارى و خوردن مسهلات و جماع و زحمت زياد و خون گرفتن بهم رسيده مىباشد ، همچنين نيرودهنده اطفال و پيران و ضعيف‌مزاجها و ناقهين و مرضاى بدحال و كم‌غذاها و توان از دست‌داده‌ها . معجونى كه هر قواى رفته را به بدن بازميگرداند .\r\nهمراه اين گوشت ميتوان مقويات ديگر مانند به و سيب رنديده و ادويه معطر نيز در شيشه كرده عصارهء همه را بدست آورند ، و همچنين ميتوان گوشت ورقه كرده را با سيب و به و با ادويه و مختصرى آب در ظرف دربسته بطور ( دم ) كه آتش بسيار ملايم داشته باشد پخته ، بحديكه گوشت و آب يكسان و غليظ بشود و آنگاه آن را عرق كشيده يا در دستمال يا حرير ريخته صاف كرده بخورانند .\r\n\r\n","description":"","footnote":"","page_name":" 198 ","page_number":198},
  {"content":"\r\n\r\nبايد توجه داشت كه قاشق‌قاشق خوردن و هرچند دقيقه يك قاشق خوردن آن بمراتب بهتر و مفيدتر از يك جهت خوردن آن مىباشد .\r\nهمچنين گرم‌مزاجها را شايسته است كه اين عصاره را از گوشت سرخ گاو و گوساله و سردمزاجها را كه از گوشت گوسفند شيشك ( نر ) تهيه نمايند .\r\n« بهترين مقويى كه از دارو و آمپول و هر اغذيه مقوىتر و قوت‌بخش‌تر و مفيدتر و سريع الاثرتر مىباشد . »\r\n\r\nآب گوگرد معالج امراض : پوست ، جوشها ، شپش ، مفاصل ، بادها ، طحال ، جگر ، زانو ، استخوان ، اعصاب ، جراحات معده ، چشم ، قلب ، مغز ، دماغ ، باء ، قولنج ، ماليخوليا\r\nآبهاى گرم كه طبيعتا از شكم كوهها و جوشان بيرون ميآيند كلا آب گوگرد و داراى طبيعت خشك و گرم و غسل كردن و نشستن در آن مفيد بيماريهاى پوستى ، امثال خارش و سودا و جوشها و پوسته پوسته بودن بدن و رافع شپش و درد مفاصل و بادهاى سرد و طحال و جگر و درد زانو و جوشهاى ريز سوزش‌دار و استحكام استخوانها و اعصاب و جراحات درندگان ، مخصوصا جهت سردمزاجها و بلغمىها و كسانى كه داراى طبيعت سرد رطوبتى ميباشند و خوردن و به چشم رسانيدن آن باعث ضعف معده و نقصان و نور چشم مىباشد .\r\n\r\n","description":"","footnote":"","page_name":" 199 ","page_number":199},
  {"content":"\r\n\r\n\r\nآب ميوه علاج امراض : التهاب ، طحال ، مغز ، قلب ، عفونت ، دلهره ، تشويش ، معده ، يرقان ، ضعف جگر ، تب\r\nمقصود آب پخته ميوه‌هاست كه جوشانده صاف كرده با شكر چند جوش داده باشند . هر آب ميوه را خاصيتى است ، چنانچه آب جوشاندهء آلبالو رفع تشنگى و اصلاح خلط سوختهء بدن و رفع التهاب و درد طحال مىكند .\r\nآب جوشاندهء بهى ( به ) تقويت اعضاء رئيسه مانند مغز و قلب و دل و جگر و ارواح و هاضمه و رفع عفونات مىكند .\r\nآب سيب رفع خفقان قلب و غش و ناراحتىهاى كلى و هول و هراس و تشويش دل مىكند . آب جوشاندهء مويز تصفيه صوت و رفع گير و بستگىهاى معده و قلب و روده و رفع يرقان و ضعف جگر و بد ادرار آمدن مىكند .\r\nآب جوشاندهء گلابى رفع سرفه و تب عفونى و منع بالا آمدن بخارات بدماغ مينمايد و كم‌فايده‌ترين آنها زردآلوست و كلا بادآور و مصلح همه انيسون و مصطكى مىباشد .\r\n\r\nآلو بخارا يا گوجه برغانى معالج امراض : خشكى و سفتى شكم ، خارش ، سينه و سرفه ، شش ، معده ، قى ، لوزتين ، دندان ، كرم معده ، نور چشم ، تشنگى\r\nمراد آلوى سياه بزرگ است ، در طبيعت سرد و تر و ملين ، مسهل رقيق و مسكن حرارت گرم‌مزاجها و صفراوىها و رافع تشنگى و برنده تبهائى كه از حرارت عارض شده باشد و خوردن آن بهر صورت چه به صورت تازه و چه خشك و چه در\r\n\r\n","description":"","footnote":"","page_name":" 200 ","page_number":200},
  {"content":"\r\n\r\nآتش و غذا مفيد بدن و نرم‌كننده شكم و رافع خارش تن گرم‌مزاجها مىباشد .\r\nچون نيم كيلو آلو بخارا را در دو ليتر آب بجوشانيد تا پخته و نرم شود و صاف كنند و با قدرى شكر شيرين كرده ، گرم يا سرد بخورند مسهل خوب و بىاذيتى براى گرم‌طبيعت‌ها مىباشد . همچنين مفيد سينه ، تا حدى كه صاحبان سرفه و سينه‌درد را نيز مفيد مىباشد ، خلاف ساير ترشيها كه مضر شش و سينه مىباشد .\r\nخوردن چند دانه آن ملين طبع و معده و جهت قى و غثيان كه از گرمى باشد مفيد و غرغرهء برگ پخته آن جهت ورم لوزتين و گلو و آب‌ريزش بينى كه از زكام و نزله باشد و جهت تقويت ريشه و لثه دندان و آشاميدن همين آب يعنى آب جوشانده برگ آن تا سه استكان كشنده كرم معده و ضماد برگ او كه پخته بكوبند و بر شكم ببندند ريزاننده كرمهاى روده و امعأ و مجرب خاصه گرم مزاجها را و براى سردمزاجهاست كه ضرر آن را با خوردن به قدر نخودى كندر رفع نمايند . بدلش يعنى عوض آن هرگاه آلو بخارا بدست نيايد تمرهندى و آلوهاى ديگر مىباشد . جوشاندن آلو در گلاب و خوردن آن بندآورندهء شكم ، و خوردن صمغ درخت آلو هر روز به قدر نخودى سه نوبت در روز تا چند روز جهت سنگ مثانه و سرفه و سائيده و غبار كرده آن كه مانند سرمه به چشم كشند جهت قوت بصر و زياد شدن نور چشم مؤثر مىباشد . نرم كردن صمغ آلو كه در سركه حل كرده به بدن بمالند جهت خارش و جوش‌هاى تن اطفال بيعديل و رب آلو سرد و تر و مفيد حال گرم جگرها با خاصيت رافع تشنگى و فرونشاننده تبهاى حار و التهاب و سردرد و بايد دانست كه انواع آلو و آلوچه خواصشان شبيه خاصيت آلو كه در فراهم نشدن آلو بخارا ميتوان از آنها استفاده فرمايند .\r\n\r\n","description":"","footnote":"","page_name":" 201 ","page_number":201},
  {"content":"\r\n\r\n\r\nآلوبالو - گيلاس علاج امراض : فشارخون ، قى و غثيان ، خون و صفرا ، خشكى مزاج ، كرم و انگل ، ضعف باء ، سنگ كليه\r\nبا طبيعت سرد و خشك و قابض ، مفيد حال گرم‌مزاجها و بلغمىها و روان طبع‌ها . آلوبالو مسكن تشنگى و فرونشاننده حدّت خون و صفرا بوده معده‌هاى گرم را قوت ميدهد .\r\nآلوبالو معده‌هاى روان را بسته غثيان و التهاب را رفع مىكند چون دانه آلوبالو را كوبيده شيره بكشند و با يك دهم آن رازيانه بخورند سنگ مثانه را ريخته ، سوزش مجراى بول را بر طرف ميسازد .\r\nخشك آلوبالو قابض‌تر از تازهء آن و چون دانهء او را با پنبهء كهنهء گرم نرم كوفته فتيله‌هاى باريك ساخته در احليل بگذارند رفع جراحت مجراى بول و بول ديرآيند را علاج مىكند ، در اين عمل مرد و زن فرق نميكند .\r\nگيلاس سرد و تر و ملين‌طبع و زودگذر بخلط غالب ، يعنى در زيادى صفرا داخل بلغم شده ، در سودا وارد سودا مىشود .\r\nگيلاس محرك باء حرارتىمزاجها ، اما بعد از طعام مورث تخمه ( كرم - انگل ) و ضعف معده مىباشد .\r\nگيلاس خشكى و زبرى حلق و شش را فايده كرده ميان دو طعام بهترين وقت صرف آن مىباشد .\r\nصمغ هر دو گرم و خشك و جلادهنده و نيرودهنده و چون به مقدار نخودى از آن نرم كرده بخورند سرفه را قطع و باء را تقويت و سنگ كليه را ذوب و اشتها را تحريك و خشونت حلقوم را بر طرف و زخمهاى باطنى را التيام ميدهد . چون صمغ اين دو را كوبيده با آب خمير كرده بمالند رنگ رو را روشن و پوست را تميز ميسازد .\r\n\r\n","description":"","footnote":"","page_name":" 202 ","page_number":202},
  {"content":"\r\n\r\nكشيدن سائيده او به چشم باصره را قوت ميبخشد و رفع خارش چشم مىكند و مقدار خوراك از آلبالو گيلاس تا 200 گرم و از صمغ او تا 6 نخود مىباشد .\r\n\r\nآهو علاج امراض : عصبانى ، خفقان ، ريزش مو ، آزار حشرات ، حيض و خونريزى ، شكم‌درد\r\nبا طبيعت گرم و خشك ، مفيد حال سردمزاجها .\r\nگوشت آهو زود هضم و جمع‌كننده و كم‌غذا و خوردن آن خفقان ( قلب گرفتگى ) و يرقان ( زردى ) و فالج و امراض رطوبتى و عصبانى را نفع ميدهد .\r\nماليدن خون آهو به مو باعث بلندى و قوت او مىشود .\r\nنشستن بر روى پوست آهو مانع ورود و آزار حشرات به جليس ميگردد .\r\nلباس كردن پوست آهو طحال را فايده مىرساند .\r\nچون خايه او را مرزهء خشك و نمك پاشيده خشك كنند و زن به صورتى ، نرم كرده ، يا به حالت خويش در پارچه و مثل آن به خود برگيرد قطع حيض و خونريزى او مىكند .\r\nسرگين او بسيار جالى و ماليدن جوشاندهء او پوست را جلا ميدهد و پختهء در سركه‌اش ورمهاى بلغمى را رفع و هيجان را بر طرف ميسازد ، گوشت او باعث سردرد و كباب او ، مورث قولنج ( شكم‌دردى كه از بستگى طعام در آن و قبض طبيعت باشد ) و رفع ضررش را ترشى و سكنجبين مىكند .\r\n\r\n","description":"","footnote":"","page_name":" 203 ","page_number":203},
  {"content":"\r\n\r\n\r\nابريشم معالج امراض : ثقل و گير ، معده ، احشأ ، رنگ رو ، آب‌ريزش چشم ، ضعف و خارش چشم ، شپش\r\nمراد از آن پيلهء ابريشم مىباشد كه كرم او آن را سوراخ نكرده بيرون نيامده باشد ، داراى طبيعت گرم و خشك مخصوص سردمزاجها بغايت مقوى دل و معده و ريه و روح طبيعى و باء و چاق‌كننده .\r\nاگر مقدارى از آن را پخته ، آب يا مجموع آن را كه كوبيده يا ريز كرده با شكر بخورند ثقل و گير و سده معده و امعأ و احشأ را بازگرداند .\r\nخوردن آب جوشاندهء ابريشم بطوريكه گفته شد كه به آن مداومت داده شود پوست را جلا داده رنگ رخسار را نيكو گرداند . همچنين خوردن آب آن بدستور گذشته و چكانيدن آن جهت آب‌ريزش و بهم خوردن پلك و ضعف و خارش چشم سريع الاثر مىباشد . پوشيدن لباس حرير كه بتن بچسبد باعث قوت اعضاء و نرمى پوست و مانع تولد شپش مىباشد و بهترين طريق استفاده از ابريشم آنست كه آن را با قيچى ريز كرده بر روى سنگ سائيده بخورند و قدر خوراكش به وزن يك نخود در هر بار مىباشد .\r\n\r\nاردك معالج امراض : مثانه ، خون ، صدا ، معده ، هضم ، زگيل ، خنازير ، خناق ، سينه ، لاغرى ، پيچش ، لك سفيد چشم\r\nبا طبيعت گرم و خشك ، مفيد حال سردمزاجها .\r\nخوردن گوشت اردك بدن را فربه كرده پشت و كليه و مثانه را قوت بخشيده ،\r\n\r\n","description":"","footnote":"","page_name":" 204 ","page_number":204},
  {"content":"\r\n\r\nتوليد خون غليظ نموده ، صدا را صاف مىكند .\r\nخوردن زياد گوشت اردك موجب سردرد و فساد معده و سنگينى هضم مىشود .\r\nضماد گوشت نپختهء او كه با نمك كوبيده بگذارند زگيل را پاك مىكند .\r\nخاكستر سوزاندهء پر و بال او كه با آب خمير كرده ببندند خنازير را به تحليل ميآورد . فضله اردك كه خمير كرده ماليده يا ببندد لك‌هاى سرخ و سياه و سفيد تن و صورت و خنازير را رفع مىكند .\r\nپيه او از بهترين پيه‌هاست ، در طبيعت گرم و لطيف و خوردن آن ملين و محلل و چون به گلو و پستان بمالند رفع خناق و درد و ورم آنها مىكند .\r\nچون پيه او را با آرد باقلى كوبيده حب‌ها كرده هرچند ساعت حبى بخورند سرفه و درد سينه را رفع مىكند .\r\nتخم اردك جهت رفع لاغرى و سرفه و دردسينه و خوردن آن با سائيده كمى كهر با قطع خونريزى زنانه و هرگونه خونريزى داخل و پيچش شكم مىكند .\r\nپختن تخم اردك با روغن زيتون ( به صورت نيمرو ) و خورانيدن آن به طفل باعث به حرف آمدن او مىشود .\r\nچون پوست تخم اردك را با مرواريد و شكر و كمى نوشادر سائيده مانند غبار كنند و كمى بر چشم كشند و چندى مداومت دهند لكه‌هاى سفيد چشم را پاك مىكند .\r\nرفع مضرت خوردن اردك را سركه و ترشيجات مىكند .\r\n\r\n","description":"","footnote":"","page_name":" 205 ","page_number":205},
  {"content":"\r\n\r\n\r\nارده علاج امراض : خشكى اعضاء و اندام ، جوش و دمل ، لاغرى ، نعوظ ، سفتى عضلات\r\nآن كنجد بودادهء آسيا كرده‌ايست كه از آن حلوا ارده درست ميكنند ، با طبيعت گرم و ملين ، مفيد حال سردمزاجها .\r\nخوردن حلوا ارده صلابات ( سفتى و سختى و ورم ) ظاهرى و باطنى را نرم كرده ملين طبيعت خشك بسته و اعضأ و اندام سفت‌شده مىباشد .\r\nخوردن ارده يا حلواى آن گيرها را باز و طعام و خلطها و دمل و جوش‌ها را در سردمزاجها پخته باز مىكند .\r\nارده نفاخ و مفيد و چاق‌كننده و فربهى و نعوظآور و آنچه را كه از بو دادن و آسيا كردن مغز پسته و فندق و زردآلو و شليل بدست آورند نيز در اثر مانند ارده مىباشد . ارده اشتها را خراب و غذا را غليظ و ميل غذاى بعد را بتأخير مياندازد و سركه و ترشيجات و آب ليموى ترش و شيرين اصلاح مضرت آن مىكند .\r\n\r\nاسفناج معالج امراض : شش و سينه ، سل ، تب ، التهاب ، سنگ مثانه ، امراض حاره ، مفاصل ، دمل ، جوش و بثور\r\nبا طبيعت سرد و تر مفيد طبع گرم‌مزاجها .\r\nخوردن اسفناج پوست بدن و رنگ رو را جلا داده مانع اذيت بخارات بدن شده سبزى و خوردنىاى بىنفخ و زود هضم مىباشد .\r\nخوردن پختهء اسفناج كه در روغن سرخ نشده باشد هرگونه رنج و آزار سينه و\r\n\r\n","description":"","footnote":"","page_name":" 206 ","page_number":206},
  {"content":"\r\n\r\nشش و سل را مفيد و تشنگى را رفع و تبهاى تند گرم را فرو نشانيده ، مزاج را لينت داده ، التهاب را فرو مينشاند .\r\nعصاره يعنى آب او كه نپخته بدست آورند با شكر بيمارى يرقانى را نافع و سنگ مثانه را ريخته ، شاش‌بند را فايده كرده هرگونه رنج و مرض حار را اعانت و بهبود مىكند . چون اسفناج را با باقلا پخته بخورند رنج نزله يعنى سينه‌دردى را كه پس از زكام حاصل شده باشد بهبود بخشيده و ضماد پختهء او كه اسفناج پخته را كوبيده بگذارند درد مفاصل گرم را سودمند و ورم موضعى را رفع و گذاشتن آن بر پشت زهار ادرار بسته را باز نمايد .\r\nضماد خام اسفناج كه آن را كوبيده ببندند ورم حار را رفع و سر دمل را باز و زهر نيش عقرب و زنبور را بيرون آورد و ضماد پختهء او كه با سفيدآب قلع مخلوط كنند و بمالند يا ببندند سوزش و جوش‌هاى سوزش‌دار بدن و اين گونه مضرات را مفيد مىباشد .\r\nخوردن هربار يك قاشق چاىخورى از تخم كوبيدهء او درد امعاء و احشاء و روده و معده را كه از گرمى و حرارت باشد رفع و تبهاى گرم را دوا و شيرهء او كه كوبيده خيسانده شيره بكشند جهت تب دق ( تبى كه از غم و غصه عارض شده باشد ) و سل و امراض سينه و شش بىمانند و پختهء تخم او جهت ورم‌هاى داخلى و خارجى و لينت مزاج و ورم‌هاى سفت مفيد مىباشد .\r\nخوردن اسفناج مضر حال رطوبتىها و سردمزاجها كه در صورت رغبت بايد آن را با روغن بادام يا زيتون و دارچين پخته تناول نمايد . مقدار خوراك از عصاره او هربار يك قاشق غذاخورى و از تخم او يك قاشق چاىخورى يا مرباخورى و در صورت غذا تا حد تمايل طبع و در ضمادات باندازهء كفايت مىباشد .\r\n\r\n","description":"","footnote":"","page_name":" 207 ","page_number":207},
  {"content":"\r\n\r\n\r\nاسطوخودوس معالج امراض : دل و دماغ ، احشاء و امعاء ، سرفه و نزله ، بلغم ، معده ، شهوت ، مفاصل و نقرس\r\nدر طبيعت گرم و خشك ، مفيد حال سردمزاجها .\r\nهرگاه هر روز مشتى اسطوخودوس را دم كرده با نبات بخورند دل و دماغ و بدن و احشاء و امعاء سردمزاجها را قوت داده در تقويت قواى دماغى بيعديل مىباشد . اگر اسطوخودوس را پخته صاف كرده با شكر قوام آورده و شربت بكنند و روزى چند قاشق بفاصله بخورند امراض سينه از هر قبيل مانند سرفه و نزله بلغم را رفع نمايد . نوشيدن اسطوخودوس به همين صورت مقوى آلات بول و باء بوده تقويت معده و روده و امور شهوانى نمايد و جهت سردى معده و بواسير بغايت مفيد مىباشد ضماد پخته او كه بر محل درد ببندند درد مفاصل و نقرس و درد ورك را دور نمايد . خوردن آن جهت گرم‌مزاجها مضر و جهت رفع ضرر آن بايد سكنجبين بنوشند .\r\n\r\nاسفند علاج امراض : باد معده ، بول و حيض ، بىحسى آلت ، اخلاط ، سستى عضلات و اندام ، شكم‌درد ، فلج ، فراموشى\r\nمقصود دانهء خوشبوئيست كه جهت تصفيه هوا و چشم‌زخم دود ميكنند ، با طبيعت گرم و خشك ، مفيد حال سردمزاجها و بلغمىها .\r\nخوردن كوبيده‌ى به مقدار فندقى اسفند باد معده را شكسته و غذا را تحليل برده ، مواد غليظ فاسد مانده در معده را پاك مىكند .\r\n\r\n","description":"","footnote":"","page_name":" 208 ","page_number":208},
  {"content":"\r\n\r\nخوردن اسفند سبب فربهى بدن و بازكننده شير و بول و حيض بوده ، نعوظ ميآورد .\r\nخوردن اسفند مسهل سودا و بلغم غليظ بوده كرم كدو را ميريزاند .\r\nاسفند سينه و شش را جلا داده از لزوجات و اخلاط پاك ميسازد .\r\nنوشيدن نصف ليوان آب خيساندهء اسفند كه يكى دو روز آن را خيسانده باشند سودا را تحليل برده ، صدا و خون را صاف و طبع را نرم مىكند .\r\nكوبيدهء اسفند كه با آب خمير كرده بمالند بدن را سفت و عضلات را تقويت و چون بر پيشانى بسته يا بمالند اعصاب دماغ را تقويت و بستن آن به شكم رفع قولنج ( دل‌درد سخت ) مىكند .\r\nماليدن و بستن آن بر محل درد عرق النساء و فالج و درد و مرض پا و جوارح آن را كه از سردى عارض شده باشد دور ميسازد .\r\nخوردن نيم قاشق كوچك از كوبيده او با شكر عطش استسقا را رفع و مداومت به آن جنون را درمان و خستگى را رفع و سدد يرقان را باز و رنج فراموشى را زايل ميسازد .\r\nچون يك وزن از آن را با چهار وزن آب جوشانده صاف كنند و با سه وزن آن عسل و دو وزن روغن كنجد كه مجموع نصف ليوان بشود بنوشند قىآورى بىآزار و در پاك كردن سينه از اخلاط و مايعات لزج و تنگ‌نفس و سرفه رطوبى بىمانند مىباشد .\r\nچون يك جزو او را با سى جزو او شراب انگور بجوشانند تا به يك چهارم رسد و روزى دو استكان تا 30 روز بخورند جهت رفع سردردهاى مزمن بيمانند مىباشد .\r\nخوردن همين شراب حد اقل سه روز جهت زنانى كه وقتى حامله شده بعد از آن نشده‌اند اعاده حمل مينمايد .\r\nچون صاحب عرق النساء هر روز 2 تا 3 گرم تا 15 روز اسفند نكوبيده\r\n\r\n","description":"","footnote":"","page_name":" 209 ","page_number":209},
  {"content":"\r\n\r\nبخورد رفع مرض او مىشود .\r\nخوردن اسفند با تخم كتان كه بطور مساوى كوبيده ، با عسل معجون ساخته روزى دو فندق صبح و عصر بخورند تنگ‌نفس را رفع و ناراحتى سينه را بر طرف ميسازد .\r\nسوزاندهء اسفند كه با اندكى زعفران سائيده با زهرهء مرغ خانگى و آب باديان آميخته به چشم كشند چشم ضعيف را نيرو بخشيده ، باعث قوت و بينائى او مىشود .\r\nضماد كوبيدهء اسفند كه با روغن شبت بر ناف و پهلوها بمالند قاطع قولنج مزمن مىباشد و چكاندن آب جوشانده اسفند بر چشم قطع نزله و سرخى چشم و چكاندن آب اسفند كه آن را در آب ترب و روغن زيتون جوشانده باشند در گوش رفع سنگينى گوش و كرى و صداى او مىكند .\r\nبخور اسفند كه آن را جوشانده بخار آن بر دندان دردناك برسانند رافع درد آن مىشود .\r\nروغن اسفند كه نرم كرده چندى در روغن بخيسانند جهت فالج و لقوه و صرع و رعشه و بادهاى اعصاب چه به صورت خوردن چه به صورت ماليدن نافع و اماله آن عرق النساء و درد كمر و سردى كليه و رحم را بىاندازه مؤثر مىباشد .\r\nماليدن روغن اسفند بر آلت و بيضه و اطراف باعث تقويت اسباب تناسل و نعوظ سخت و ميل جماع ميگردد .\r\nاكثار در خوردن آن باعث غثيان و سردرد شده مضر حال گرم‌مزاجها و مصلحش ميوه‌ها و رب‌هاى ترش و انار و سركه و سكنجبين مىباشد .\r\n\r\n","description":"","footnote":"","page_name":" 210 ","page_number":210},
  {"content":"\r\n\r\n\r\nامرود - گلابى علاج امراض : غلظت خون ، هيضه ، فشار خون ، قلب و معده ، سستى نزلات\r\nبا طبيعت مايل بحرارت و رطوبت ، مفرح قلب و مقوى معده و هاضمه و دل و رافع تشنگى و خفقان و نزلات مىباشد .\r\nگلابى مزاج را لينت داده ، رفع سستى و اسهال و هيضه ( اجابت اندك ولى پيوستهء معده ) و روانى او مىكند .\r\nگلابى رقت و غلظت خون را تعديل كرده رطوبت دماغ ميدهد .\r\nگلابى رفع سميت و زهر گرسنگى مىكند .\r\nبهترين گلابى لطيف آبدار مايل به ترش مزهء او مىباشد كه جگر را قوت بخشيده معده را تقويت كرده اشتها را زياد و حرارت و فشار خون را تسكين ميدهد .\r\nگلابى صفرا را رفع و تشنگى را بر طرف و خوردنش بعد از غذا مسهل ملايم غذا و قبل از آن قابض طبيعت مىباشد و توليد خلط صالح مىكند .\r\nگلابى خون را بند و جريان آن را كند و نارسيدهء آن غليظ و زمخت و مورث قولنج مىباشد .\r\nشكوفه گلابى مقوى دل و دماغ و فرح‌آور و قطع خونريزى باطنى و اسهال مىكند .\r\nضماد شكوفهء گلابى بر پشت چشم رافع ورم چشم و بستن برگ كوبيده او بر شكم جهت اسهال و گذاشتن كوبيده‌اش بر روى جراحات باعث التيام جراحت مىشود .\r\nپاشيدن سائيده چوب و برگ سوزاندهء او كه مثل غبار شود در چشم نايب مناب توتيا و در تقويت چشم بيمانند مىباشد .\r\n\r\n","description":"","footnote":"","page_name":" 211 ","page_number":211},
  {"content":"\r\n\r\nصمغ گلابى محلل و پزنده طعام و اخلاط و رب گلابى قابض و خوردنش باعث قوت معده‌هاى گرم مىباشد .\r\nگلابى مضر پيران و مصلحش شيرينىها و كندر است .\r\n\r\nانار علاج امراض : بدى رنگ ، يبوست ، معده و مزاج ، كبد ، قلب ، سينه ، مقعد و فرج ، خارش و حكه\r\nبهترين انار بىدانه آن است كه هستهء نازكتر و رقيق‌تر داشته باشد ، با طبيعت سرد و تر مايل باعتدال و قبض ، مفيد حال گرم‌مزاجها .\r\nانار با غذائيت اندك ، اما مولد خلط و خون خوب و از اينجهت نفخ‌آور و باعث نعوظ و تحريك گرم‌مزاجها مىشود .\r\nانار بازكننده بول و مسامات پوست و جلادهندهء رنگ رخسار و ملين طبع مىباشد .\r\nخوردن انار بعد از غذا سبب پختن و هضم غذا در معده و موجب تصفيهء كبد و تقويت جگر مىشود .\r\nخوردن انار تشنگى و استسقا و ورم صاحبان طبلهء شكم و بدى و درهمريختگى مزاج را رفع مىكند .\r\nانار يرقان و رنج پرز و خفقان ( گرفتگى - تنگى ) قلب و درد سينه و سرفهء گرم و گرفتگى صدا را رفع مىكند .\r\nانار ، خاصه انار شيرين بدن را فربه و غذا را جوهركشى نموده سبب رسيدن جوهر اغذيه به بدن شده و جرب و حكه ( خارش بدن و مقعد و فرج ) را رفع و رنگ رو را خوب مىكند .\r\n\r\n","description":"","footnote":"","page_name":" 212 ","page_number":212},
  {"content":"\r\n\r\nزياد خوردن انار ترش باعث فساد غذا و خشونت معده شده ، مگر حرارت و ناراحتى و گرمى در مزاج زياد غلبه يافته باشد و در هر صورت رافع ضرر انار ترش خوردن انار شيرين و زنجبيل پرورده مىباشد .\r\nانار ميخوش ( ترش و شيرين ) در سردى و ترى معتدل و انار ترش سرد و خشك و قابض و انار شيرين‌تر مايل بگرمى كه خورنده بايد مزاج خود را با آنها بمطابقت بياورد ، به اين معنى كه صاحب مزاج بسيار حار انار ترش و صاحب مزاج معتدل ميخوش و سردمزاج انار شيرين ميل كند .\r\nچون سر انار شيرين را سوراخ كرده ، آن را از روغن بادام شيرين پر كرده درش را نهاده كنار آتش ملايم بگذارند و بدفعات آن را حركت بدهند تا روغن جذب انار بشود و چندان روغن ريخته باينصورت عمل كنند تا ديگر جذب روغن نتواند كرد ، آنگاه مكيدن اين روغن به مقدار جرعه‌اى درد و خشكى و سرفه و آزار حلق و شش و سينه را علاج مىكند و از مجربات مىباشد .\r\nخوردن آب انار شيرين با شكر و نشاسته و صمغ عربى و روغن بادام كه نيمگرم كرده باشند نيز داراى اثر مذكور يعنى معالج سينه و سرفه و آزار آن مىباشد .\r\nخوردن انار ترش بول بسته را كه از حرارت باشد باز و حرارت جگر و معده و غليان ( فشار ) خون را فرو مينشاند و منع ريختن مواد فاسد بمعده مىكند .\r\nخوردن انار ترش و آب آن رفع مستى و زحمت دود سيگار و چپق و قليان و مثل آن مينمايد .\r\nآب انار ترش و شيرين ( انارين ) كه با پيه او فشرده يا در پيه ( سفيدهاى داخل انار ) كوبيده باشند و صاف كنند از 250 تا 500 گرم آن با شكر در حدى كه مايل بشرينى گردد مسهل صفرا و مقوى معده و جهت تبهاى صفراوى و يرقان ( زردى ) و جرب و حكه ( خارش تن و مقعد و رحم ) نافع و داراى اثر قوى مىباشد .\r\n\r\n","description":"","footnote":"","page_name":" 213 ","page_number":213},
  {"content":"\r\n\r\nچون انار ميخوش يا ترش و شيرين را با آب و پوست و تخمه خوب بپزند و بكوبند و بمالند جرب و حكهء صفرائى و هرگونه خارش و آزار موضع و پوست را كه از حرارت و خشكى باشد بر طرف گرداند .\r\nپختن انار ميخوش با شراب و بستن كوبيدهء او بر ورم در بهبود آن بيمانند و هر باد و ورم گرم را فرو مينشاند .\r\nمضمضهء آب انار ميخوش ( ملس ) زخمهاى بد دهان را بر طرف ميسازد .\r\nچكاندن آب انار ميخوش در بينى باعث بهبود جراحت آن مىشود و همچنين ماليدنش بر روى زخم مانع روئيدن گوشت زياد بر آن و چكاندنش در گوش رافع درد آن مىباشد .\r\nجويدن خشك انار رفع هوس و ويار گل خوردن و امثال آن در زنان باردار و بيماران مبتلا به آن مىكند .\r\nرب انارها در افعال قويتر از خود آنها و چون انار ملس ( ترش و شيرين ميخوش ) را در ظرف مس سرخ كه با قلع سفيد نشده باشد جوشانده بقوام آورند و به تن بمالند رفع جوش و ثبور و خارش و جرب ( سودا ) مىكند .\r\nماليدن همين رب بر جراحات مزمنهء خبيث بهبودبخش و كشيدنش به چشم موجب تقويت نور چشم مىشود .\r\nچون روغن گل سرخ يا بادام را در انار ريخته كنار آتش ملايم گذاشته روغن را جذب انار كرده ، از آن چند قطره در گوش چكانند در رفع درد آن بينهايت مفيد مىباشد .\r\nخوردن كفى سائيده انار كه خشك كرده پوست و گوشت و دانهء آن را با هم بكوبند با آب رفع اخلاط سوخته مىكند .\r\nپاشيدن همين سائيده بر روى جراحت سفليس باعث بهبود آن مىشود .\r\nچون مقدارى انار را به حدى كه كفايت مىكند پاره پاره كرده در آب نيكو بپزند و كوبيده ، زن در آن بنشيند حيض جارى و خونريزى او را قطع مىكند .\r\n\r\n","description":"","footnote":"","page_name":" 214 ","page_number":214},
  {"content":"\r\n\r\nنشستن در همين آب مقعد و فرج بيرون آمده را بالا ميفرستد .\r\nچون او را نيكو پخته با عسل جوشانده بر جاى آبله بمالند و ببندند اثر آن را بر طرف گرداند .\r\nسوزاندهء انار كه كوبيده نرم سازند و با عسل آميخته بر سينه و معده بمالند خونريزى داخلى سينه و معده و قى خون‌دار را بر طرف گرداند .\r\nامالهء جوشانده او كه با برنج و جو نيمكوب بوداده جوشانده باشند رفع اسهال و زخم روده مىكند .\r\nمضمضهء آب پختهء انار تقويت لثه مىكند .\r\nآشاميدن آب پختهء انار رفع سلسل البول ( بول پيوسته و بىاختيار ) و شستن مقعد با آن قطع خون بواسير و رفع امراض مقعد مىكند .\r\nخوردن يك مثقال ( 5 گرم ) از سائيده انار كه تمام آن را خشك كرده كوبيده سائيده باشند با آب گرم كرم معده را كشته بيرون ميآورد و از مجربات مىباشد .\r\nهمچنين خوردن آب پختهء بيخ انار ( ته انار كه از شاخه جدا مىشود ) مقدار نيم استكان در اينباب بيمانند و جهت رفع نزلهء حار و درد دندان و مضمضه او درد دندان و آزار لثه و دهان سريع الاثر مىباشد .\r\nچون پوست خشك انار ترش را با ( مازو ) بالسويه ( مساوى ) سائيده در سركه بجوشانند تا كاملا پخته و با ماليدن و از هم گسسته و بسته ( سفت ) شود و به قدر فلفل از آن حب‌ها بسازند ، به مقدار پانزده تا بيست عدد از آنها در رفع اسهال مزمن و پيچش مهلك شكم و زخم روده و احشا و مقعد بيعديل مىباشد .\r\nخوردن رب انار رفع التهاب و تشنگى مفرط و قطع تب‌هاى حار تند مىكند .\r\nخوردن رب انار جلوگيرى از قى و استفراغ و رفع كسالت خمار و ميل زنان حامله از خوردن گل و ذغال و امثال آن و دفع تيره‌گى رنگ رخسار و رفع غم و اندوه مىكند .\r\nناردان يا ( اناردانه ) قابضتر از رب آن و در افعال قويتر و كوبيدهء انار ترش\r\n\r\n","description":"","footnote":"","page_name":" 215 ","page_number":215},
  {"content":"\r\n\r\nبطور مساوى با مويز ( كشمش سياه هسته‌دار ، از انگور سرخ ) و يك پنجم او زيره جهت رفع قى و تقويت معده از مجربات شمرده شده است .\r\nخوردن ناردان جهت بيماران سينه و زخم روده مضر و بهتر كه از آن خوددارى به عمل آورند و در صورت اضطرار مصلحش مويز و گردو مىباشد .\r\nپاشيدن سائيدهء گل انار بر لثه قطع خون بيخ دندان و باعث بهبود زخم دهان و لثه و ورم آن مىكند .\r\nضماد برگ انار كه كوبيده بر بالاى ناف ضماد كنند جلوگيرى از قى شديد مىكند . چكاندن آب كوبيدهء برگ او به چشم جلوگيرى از ريختن مواد به چشم و رفع ورم و درد آن مىكند .\r\nماليدن آب كوبيده برگ انار با آب بارهنگ بر اهليل معالج زخم آن مىباشد .\r\nماليدن كوبيدهء برگ انار با آب و آب او در ابتداى لقوه و رعشه جلوگيرى از ابتلاى به آن مىكند .\r\nماليدن آب برگ و كوبيده آن بر جراحت پا كه از كفش بهمرسيده باشد را علاج مىكند .\r\nماليدن كوبيده و آب برگ انار با سركه رفع باد سرخ مىكند . پوست و پيه انار مانند گل آن و خوردن هفت عدد از گل انار كه هنوز باز نشده و بطورىكه يك يك در دست گرفته ناشتا بلع كنند قطع خون و تا يك سال جلوگيرى از بروز دمل و درد و ناراحتى چشم مىكند .\r\n\r\nانجير علاج امراض : ضعف اعصاب ، خشكى مزاج ، كبد و قلب ، تشنگى ، عرق ، لاغرى ، ورم ، طحال ، بواسير ، امور جنسى\r\n\r\n","description":"","footnote":"","page_name":" 216 ","page_number":216},
  {"content":"\r\n\r\nبا طبيعت گرم و تر ، موافق حال سردمزاجها و سوداوىمزاجها .\r\nخوردن انجير حرارت دل و جگر و تشنگى و عرق را تسكين ميدهد .\r\nانجير داراى غذائيت بوده ، طبع را لينت داده ، مسهل ملايم مىباشد .\r\nانجير قوه عصبى را ضعيف كرده ، حرارت قلب را فرو نشانيده مانع غيظ و غضب مىشود .\r\nانجير زود از معده گذشته بدن را چاق مىكند .\r\nخوردن انجير با ( انيسون ) كه چهل روز صبح بخورند در چاق كردن بدن‌هاى لاغر بيعديل مىباشد .\r\nخوردن انجير گير و بند و يبوست جگر و مزاج را رفع كرده ورم طحال و ورم بواسير را فرو مينشاند .\r\nانجير شاش‌بند و ضعف مثانه را سودمند بوده خفقان دل و سرفه و تنگ نفس و درد سينه و خشكى مرى و ريه و قصبهء سينه را رفع مىكند .\r\nچون انجير را با گردو بخورند رفع ضرر زهر و سم نموده سم‌خورده را كمك به بهبود ميدهد . خوردن انجير با بادام و پسته بهترين تنقلات بدنهاى ضعيف مىباشد . انجير عقل و جوهر دماغ را زياد مىكند .\r\nخشك آن در افعال ضعيفتر از تازه آن و عطش‌آور و تا حدى ثقيل ، اما در هر صورت ملين طبع و رافع عفونت و خوردن آن با يك قاشق مرباخورى ( بوره ) مسهلى قوى مىباشد .\r\nخوردن انجير جهت افراد معتاد به قولنج ( شكم‌درد و درد شكمى كه از گير و ثقل عارض شود ) سودمند و همچنين جهت يبس مزاج ، خوردنىاى نيكو و جهت رفع گزيدگى عقرب و سم و اذيت سرما بيمانند مىباشد .\r\nچون انجير را با آرد جو كوبيده ضماد كنند و بگذارند ورم پشت گوش را رفع و دمل را باز و چون با پوست انار آن را كوبيده بگذارند عضو سست‌شدهء از كار افتاده را به نيرو ميآورد .\r\n\r\n","description":"","footnote":"","page_name":" 217 ","page_number":217},
  {"content":"\r\n\r\nضماد انجير كه آن را با ( زاج ) كوبيده ساخته باشند جهت زخم پا و ماليدن آن با خردل جهت خارش گوش و ماليدن مكرر آن با ( بورهء ارمنى ) لك و پيس و لكه‌هاى سياه و بدرنگى پوست را بر طرف گرداند .\r\nآب انجير كه با ( حلبه ) پخته باشند و روزى چند قاشق بخورند درد و رنج سينه و ريه را مداوا مىباشد .\r\nآب پختهء انجير با ( سداب ) و ( انيسون ) بادشكن قوى بوده و گير و بستگىهاى معده و روده را باز نمايد .\r\nخاكستر سوزاندهء انجير در سفيد كردن دندان بيمانند و مقوى لثه و قاطع خون‌ريزى آن مىباشد .\r\nمرهم انجير كه آن را پخته با روغن و موم ، كه موم را در روغن كنجد يا بادام يا روغن خوردن ذوب كرده باشند و خمير كرده بمالند تركيدگى هر نقطه از بدن را كه از سرما شده باشد علاج و چون همين تركيب را رقيق‌تر اماله كنند دل‌پيچه و درد روده را بر طرف گرداند .\r\nاثر انجير نارس در لينت و تحليل غذا و فرونشاندن ورمها قوىتر و چون آن را پخته ضماد گذارند خنازير را فرو برده اعصاب و عضلات خشك شده را نرم ميسازد .\r\nضماد انجير نارس كه با سركه و نمك آن را كوبيده بگذارند زخمهاى آبدار را خشك و زخم جاى دندان سگ هار را بهبود ميبخشد .\r\nچون پختهء انجير كال را با برگ خشخاش كوبيده بگذارند استخوان ريزه كه در ميان زخم مانده باشد بيرون ميآورد .\r\nشيرهء انجير مسهل قوى و خوردن زياد آن خطرناك مىباشد .\r\nشيرهء انجير هر گشوده را قبض و هر بسته و سخت شده را باز ميسازد .\r\nچكاندن شيرهء انجير در چشم آب‌ريزش چشم را بر طرف مينمايد .\r\nبرداشتن انجير نارس با زرده تخم‌مرغ كه كوبيده زنان در پارچهء نازك به خود\r\n\r\n","description":"","footnote":"","page_name":" 218 ","page_number":218},
  {"content":"\r\n\r\nبرگيرند باعث باز شدن حيض و بيرون آوردن جنين مىشود و رحم را از كثافات پاك ميسازد .\r\nضماد كوبيدهء نارس با ( حلبه ) جهت نقرس سرد و با آرد جو پاك‌كننده جراحت سوداى زخم‌شده و ماليدن آن بر موضع لك و پيس ( برص و بهق ) و مثل آن ، آن را همرنگ و تميز گرداند .\r\nسائيده انجير نارس خشك جهت كندى و درد آن مجرب و با پيه جهت قطع ثاليل ( زگيل ) مفيد و گذاشتن كوبيدهء برگ تازهء او بر زخم سگ هار باعث بهبود آن ميگردد .\r\nچون برگ خشك انجير را سائيده با سركه آميخته بمالند زبرى و خشونت پوست را بر طرف و ماليدن آن با آب بر سر جلوگيرى از ريختن موى سر مىكند .\r\nماليدن يا بستن پختهء برگ انجير تقويت استخوان ضرب‌ديده مىكند .\r\nفى الجمله تمام اعضاى انجير خاصه خود آن را خواصى در غش و جنون و سردرد و وسواس و كندى ذهن مىباشد ، مانند اينكه چون هر روز مشتى انجير را در سركه خيسانده روز ديگر پنج دانه از آن بخورند و از آن كوبيده بر محل طحال ( عضوى در طرف چپ بدن زير حجاب حاجز ، نگاهدارنده گلبول قرمز و مدافع ميكروب ) بمالند باعث رفع ورم و درد و رنج طحال مىشود . زياد خوردن آن مخصوصا در گرم‌مزاجها مضر جگر ، خاصه جگرهاى ضعيف مىباشد و رفع ضرر آن با خوردن گردو و پونه و سكنجبين و شربت ريواس مىشود .\r\n\r\nانگور علاج امراض : جگر و طحال ، خشكى مزاج ، استسقا ، تب‌هاى عفونى ، باد شكم ، ضعف چشم ، خشكى عضلات\r\n\r\n","description":"","footnote":"","page_name":" 219 ","page_number":219},
  {"content":"\r\n\r\nبهترين انگور ، شيرين پوست نازك بزرگ دانهء كم‌تخم آنست با طبيعت گرم و تر و در غذائيت بهترين ميوه‌ها ، مفيد حال خشك‌مزاجها و سردطبيعت‌ها .\r\nاز خاصيت اوست چاق‌كنندگى و اعتدال‌دهندگى مزاج خشك غليظ و صاف‌كنندگى خون و خوردن آن پيه پشت را زياد و رفع مواد سودا نموده و خشكى را دفع مىكند .\r\nانگور مفيد حال سينه و شش و مضر معده‌هاى رطوبتى است كه اين گونه افراد همراه آن با غذا بايد زيره و رازيانه بخورند ، همچنين مضر جگر و طحال بلغمىمزاجها و براى رفع ضرر او بايد تخم كرفس ميل بكنند .\r\nخوردن انگور زياد مورث تشنگى و مصلح او سكنجبين و غذاهاى ترش مىباشد . انگور معده و مزاج را لينت ميدهد . اما خوردن آب بعد از او بغايت مفسد آن و باعث استسقا و تبهاى عفونتى ميگردد .\r\nانگور بايد بعد از دو روز كه چيده شود خورده بشود و ميان دو طعام يعنى ميان صبحانه و ناهار و وسط ناهار و شام ميل بكنند .\r\nدانهء انگور سرد و خشك و مولد باد و مضر معده مىباشد .\r\nچون دانهء انگور را سوزاندهء سائيده بر جراحات بپاشند باعث بهبود آن مىشود .\r\nپاشيدن سائيدهء سوزاندهء دانه انگور به چشم موجب تقويت و نور بصر ميگردد .\r\nپوست انگور مولد باد معده و بسيار ديرگذر و انگور نارس مايل بسردى و كثيف و نكوتر نخوردن آن مىباشد .\r\nچون انگور را مكرر با روغن زيتون جوشانده صاف كنند و بمالند درد و زحمت عضلات و خشكى آن را كه در خم و راست كردن ، ناراحتى داشته باشد بر طرف ميسازد .\r\n\r\n","description":"","footnote":"","page_name":" 220 ","page_number":220},
  {"content":"\r\n\r\n\r\nبابونه معالج امراض : مقعد ، مثانه ، طحال ، سودا و بلغم ، تنگ نفس ، حيض ، شهوت و جماع ، عروق و عضلات\r\nبابونه در طبيعت گرم و خشك مفيد حال سردمزاجها .\r\nخوردن بابونه بدن را فربه و قوا را محكم و گير و سده‌هاى جگر را رفع و مسامات بدن را جهت عرق باز و پوست را لطيف و بول و حيض را روان و سنگ كليه را اخراج و خون منجمد در مثانه را به تحليل آورده ، جهت درد و ورم مقعد و مثانه و درد طحال و استسقا و قرقر شكم بىعديل مىباشد .\r\nخوردن بابونه با سكنجبين و نمك مسهل سودا و بلغم بوده و در كيسه كردن و از گردن آويختن آن درد سينه و سرفه و تنگ نفس بلغمىمزاجها را نافع و نشستن در آب پختهء او درد رحم و بستگى حيض را سودمند مىباشد .\r\nخوردن نيم مثقال ( 2 گرم ) از سائيده او ساعتى قبل از غذا اشتها را برانگيزاند و چون مشتى از كوبيدهء آن را در پارچه تميز نازك پيچيده زن به خود بردارد حيض بسته‌اش را گشوده ، رحم را از آلودگىها و رطوبات و كثافات پاك گرداند . ماليدن از آب تازه او بر كشاله رانها و آلت و بيضتين مقوى شهوت و باء بوده قوت جماع را زياد گرداند ، و ضماد بابونه با موم و روغن كه موم را در روغن خوردن يا كنجد روى آتش حل كرده بابونهء سائيده در آن ريخته به صورت مرهم درآورده بموضع گذارند درد و جابجا شدن عضلات و بهم‌پيچيدگىهاى اعصاب و اعضاء و عروق را مفيد بوده و سفتى و سختى عضلات را به اصلاح آورده صلابت و ورمها را به تحليل آورد .\r\nماليدن آب بابونه با شراب رنگ و رو را جلا داده پوست بدن را نرم و لطيف ميسازد .\r\n\r\n","description":"","footnote":"","page_name":" 221 ","page_number":221},
  {"content":"\r\n\r\n\r\nبادام تلخ علاج امراض : ورم سينه ، تنگ نفس ، جگر و طحال ، دل‌پيچه ، حيض ، جوش و بثور ، درد سر ، مستى\r\nبا طبيعت گرم و خشك ، مفيد حال سردمزاجها و رطوبىها .\r\nخوردن مغز بادام تلخ اخلاط غليظ را دور مىكند .\r\nخوردن بادام تلخ سرفه و تنگ نفس و ورم سينه و ريه ، خصوصا با نشاسته و نعنا و شراب پخته جهت امراض كليه سريع الاثر مىباشد .\r\nخوردن بادام تلخ با عسل امراض جگر و طحال را بر طرف و گير و سده‌ها را رفع و يرقان را دور ميسازد .\r\nخوردن بادام تلخ با آب عسل ( آب و عسل ) قولنج و پيچش و ساير دردهاى معده را مفيد مىباشد .\r\nبرداشتن بادام تلخ حيض را باز و با سركه و شراب جوش و بثور خشك و امراض جلد ، امثال جرب و حكه و جوش‌هاى ناراحت‌كننده را بر طرف ميسازد .\r\nماليدن كوبيدهء بادام تلخ و سركه بر سر و پيشانى درد سر را نفع ميدهد . ماليدن برگ پختهء او با شراب در رفع كزاز بيعديل مىباشد .\r\nخوردن تا چهار مثقال بادام تلخ كوبيده بطور ناشتا مانع مستى شراب مىشود .\r\nريشهء درخت او گرم و خشك و ضماد كوبيدهء او با روغن گلسرخ و سركه درد سر را كه از سردى باشد و لك و پيس پوست را پاك مىكند .\r\nخوردن آب پختهء ريشه درخت بادام تلخ درد طحال و كليه را رفع و قولنج و ( درد شكم ) و كرم معده را بر طرف ميسازد .\r\nخاكستر ريشه او جهت سوختگى آتش كه بر او بپاشند سريع العلاج مىباشد . روغن آن جمع‌كننده و گرم مايل به رطوبت و مسهل اخلاط غليظ سوداوى معده و نواحى آن مىباشد .\r\n\r\n","description":"","footnote":"","page_name":" 222 ","page_number":222},
  {"content":"\r\n\r\nخوردن روغن بادام تلخ اختناق ( سنگينى و بستگى و اورام ) رحم و انقلاب آن را مؤثر مىباشد .\r\nماليدن روغن بادام تلخ رفع چين و چروك صورت و آثار لك و بدرنگى پوست و خشكى و ترك آن مىكند .\r\nماليدن روغن بادام تلخ خارش و حكه و آزار پوست را بر طرف ميسازد .\r\nروغن بادام تلخ با شراب زخمهاى مرطوب سر و كزاز را بهبود ميدهد .\r\nچكاندن آن در گوش‌درد و كرم و صداى آن را بر طرف مىكند .\r\nبرداشتن پارچهء آغشته بروغن بادام تلخ جنين و مشميه را بيرون مىآورد .\r\nمقدار خوراكش تا 15 گرم مىباشد .\r\n\r\nبادام شيرين علاج امراض : خشكى مزاج ، سوزش بول ، لاغرى ، خشكى سينه ، منى ، دل‌پيچه ، سرفه ، معده\r\nدر طبيعت گرم و تر و بازكننده و ملين ، موافق حال سردمزاجها و خشك‌ها و سوداوىها .\r\nخوردن بادام شيرين قواى بدن را حفظ كرده ، اعضاى باطنى را جلا ميدهد .\r\nبادام شيرين لينت طبع داده ، حلق و سينه را سود بخشيده خشكى و رنج آنها را بر طرف ميسازد .\r\nبادام اعانت باء كرده سوزش بول و منى را فرو مينشاند .\r\nبادام موجب فربهى بدن و با شكر داراى غذائيت بسيار و جوهر فكر و دماغ را نيرو ميبخشد .\r\nخوردن شيرهء بادام با شكر ، سرفه و خشكى سينه و حنجره را بر طرف و توليد\r\n\r\n","description":"","footnote":"","page_name":" 223 ","page_number":223},
  {"content":"\r\n\r\nمنى مىكند . شيره بادام با شكر خونريزى سينه و سرفه و تنگ نفس و زخم مثانه و روده و دل‌پيچهء رطوبتى را سود مىكند .\r\nخوردن بادام شيرين با نصف او ( زفت ) و مثل آن شكر در قطع سرفه از مجربات مىباشد .\r\nبادام شيرين بوداده معده را قوت داده ، طبيعت را قبض مىكند . بادام فاسد موجب مسموميت و سقوط اشتها و غش مىشود و در اين صورت مصلحش رب‌هاى ترش مىباشد .\r\nبادام نارس كه چغاله گويند مقوى معده و ريشه دندان و برگ تازه او مسهل و كشنده كرم معده و خشك او قابض اسهال و بندآورندهء طبيعت و شكم روان مىباشد .\r\nشكوفهء بادام شيرين محرك باء مردان و قاطع باء زنان و مرباى بادام در تغذيه و فربه كردن بدن و اصلاح كليه از بهترين مىباشد .\r\nروغن بادام در گرمى و سردى معتدل و بغايت مرطوب و نرم‌كننده و خوردن روزى يكى دو قاشق آن تشنج از يبوست و ورمى كه از صدمه و ضربه رسيده باشد را رفع مىكند .\r\nاماله و خوردن و چكاندن و درد كليه و مثانه و شاش‌بند و قولنج را بر طرف ميسازد و كمك به اخراج سنگ كليه و مثانه مىكند .\r\nخوردن روغن بادام درد معده و زهر نيش سگ هار را رفع مىكند .\r\nخوردن روغن بادام با كتيرا و شكر سرفه خشك را بر طرف ميسازد و در صاف كردن صدا و قصبهء ريه و رفع ضرر ادويه مسهله و حبوب و دانه‌هاى گرم سريع الاثر مىباشد .\r\nخوردن روغن بادام دل‌پيچه را رفع و ماليدن آن بطور مدام بر مهره‌هاى پشت پا جهت نقرس و رفع خميدگى پيران مجرب مىباشد .\r\nخوردن روغن بادام سرسام و ذات الجنب را رفع مىكند و قرقرهء او با آب گرم\r\n\r\n","description":"","footnote":"","page_name":" 224 ","page_number":224},
  {"content":"\r\n\r\nخشكى و خشونت حلق را مؤثر مىباشد .\r\nمضر معده و رودهء ضعيف و مصلحش مصطكى مىباشد .\r\n\r\nبادنجان معالج امراض : بدبوئى زير بغل ، رطوبات ، ترشح فرج ، بواسير ، رنگ رخسار ، عرق ، مقعد ، لك و پيس\r\nدر طبيعت گرم و خشك مفيد حال سردمزاجها .\r\nخوردن بادنجان كه با روغن پخته شود مقوى معده و بازكننده گير آن و ملين طبع و به تنهائى بندآورنده و با سركه قابض يعنى جمع‌كننده و در خاصيت مسكن سردرد و خوشبوكنندهء عرق و رافع بدبوئى زير بغل و بيخ ران و خشك كننده رطوبات زيادى بدن و ترشح فرج و خوردن زياد آن باعث بواسير و درد بيضه و تخم‌دان و پهلو مىباشد .\r\nبادنجان خراب‌كنندهء رنگ رخسار و مصلح آن كه مضرات او را رفع مىكند پختن اوست با روغن و گوشتهاى فربه و سركه يا آب انار و ناردان و گل‌پر و امثال آن .\r\nدم بادنجان را كه پخته بكوبند و با بادام تلخ ماليده ضماد كرده بگذارند درد و ورم بواسير را رفع مىكند .\r\nخشك‌كرده و كوبيده دم بادنجان و شكوفهء آن كه بعد از چرب كردن با روغن بادام بر مقعد بپاشند ورم بواسير را فرو ميبرد .\r\nاگر بادنجان را نيك بپزند تا از هم پاشيده شود و آنگاه صاف كنند و آن را با روغن زيتون چندان بجوشانند تا آب سوخته يعنى تمام شده روغن بماند و بر بدن لك و پيس بمالند تا يكسال برص و لك و پيس را رفع و برنگ بدن نمايد و\r\n\r\n","description":"","footnote":"","page_name":" 225 ","page_number":225},
  {"content":"\r\n\r\nماليدن آن بر زگيل جهت رفع آن مجرب مىباشد ، مخصوصا كه شب از پختهء آن بسته روز شسته روغن آن را بمالند . اگر آب پختهء بادنجان را با روغن تخم كتان بجوشانند و بمالند جهت درد شقاق ( ترك لب و مقعد ) و ورمهاى سفت‌شده و رفع فساد و آزارى كه بر دست و پا از سرمازدگى رسيده باشد بيمانند مىباشد .\r\nچون رسيدهء بادنجان را كه تخم او زرد شده باشد خوب بپزند و شب بگذارند و روز تخم او را كوبيده با موم و روغن بمالند ترك ميان انگشتان را در حال بر طرف نمايد .\r\nهرگاه بادنجان زرد شده را خالى كرده ميانش را روغن تخم كدو ريخته قريب يك روز كنار فر ، يا تنور گذارند و روغن را از او گرفته در گوش چكانند جهت درد آن سريع الاثر مىباشد .\r\nچون بادنجان و تمام آن را از گل و برگ و ساقه كه جوشانده صاف كنند و با روغن تخم كدو چندان بجوشانند تا آب آن تمام شده روغن بماند و بمالند جهت رفع رنج بواسير بيعديل مىباشد .\r\nبادنجان پخته كه بر سر بندند موى سر را سياه سازد و سرمهء برگ خشك او جهت رفع سفيدى و آب‌ريزش چشم مفيد و جلاى باصره را زياد گرداند .\r\n\r\nباقلى علاج امراض : زردى رنگ ، بول و حيض ، حمل و آبستنى ، سقط جنين ، جوش و كورك ، خنازير ، ضرب‌خوردگى\r\nبا طبيعت اندك گرمى و خشكى ، ديرهضم كه زياد خوردن آن باعث زردى رخسار مىشود .\r\nخوردن باقلا بول و حيض بسته را گشوده جنين و حمل را مضر بوده آزار\r\n\r\n","description":"","footnote":"","page_name":" 226 ","page_number":226},
  {"content":"\r\n\r\nميدهد .\r\nخوردن آب جوشاندهء باقلى و زياد خوردن آن باعث سقط جنين و افتادن حمل و ريختن هر قسم كرم شكم مىشود .\r\nضماد كوبيده او كه خمير كرده بمالند لك سياه و سفيد و جوش و كورك و زخم‌هاى پليد و سياهى آثار ضربه و خنازير و انواع ورم و كوبيدگى را رفع مىكند .\r\nگذاشتن خمير آرد باقلا كه با سركه تهيه كرده باشند و ببندند درد كوبيدگى و ضرب‌خوردگى و رنج و درد موضعى افراد گرم طبيعت را بر طرف ميسازد .\r\nضماد پختهء او در سركه و آب خاكستر او كه آن را سوزانده خاكستر كرده در آب ريخته صاف كرده باشند ورمهاى سرد را رفع و باعث به حال آمدن عضو سست شده و بهبود رنج مفاصل مىشود .\r\nنهادن ضماد آرد او با ( قلمونيا - داروئى موجود ) زگيل را پاك و شقاق و دانه بواسير را رفع مىكند . ماليدن آب پختهء باقلى به صورت ، سبب سرخى رنگ رخسار و باز كردن مسامات پوست مىشود . ماليدن آب پختهء او بر سر ، رفع بيمارى مو و پوست سر و سبب تقويت و شفافيت مو مىشود .\r\nخوردن هر صبح و عصر از پختهء او باصره را قوت داده آب‌ريزش آن را قطع و سردرد كهنه را رفع مىكند .\r\nخوردن باقلا با عسل تنگ‌نفس مزمن ، و استسقا را رفع و باعث تقويت طحال و مثانه شده سنگ كليه و مثانه را ميريزاند .\r\nبرداشتن باقلاى پخته با ( مرّمكى - داروئى موجود ) قاتل جنين و مسقط او مىباشد . چنانچه ذكر شد زياد خوردن او باعث زردى رخسار شده و رفع مضرت آن را خوردن شيرينى مىكند . غالبا داروهاى ماليدنى را بايد مداومت دهند .\r\n\r\n","description":"","footnote":"","page_name":" 227 ","page_number":227},
  {"content":"\r\n\r\n\r\nباديان - رازيانه علاج امراض : شاش‌بند ، حيض ، جگر ، طحال ، سينه ، چشم ، نفخ و گاز ، روده ، زهرها ، گزيدگىها ، ترس و وحشت\r\nمقصود داروئى معروف فراوان شناخته است كه عطارها و بذرفروشها فروشند ، با طبيعت گرم و خشك ، مفيد حال سردمزاجها .\r\nباديان را كه به صورت چاى ، دم كرده با نبات و قند بخورند خوردن آن شير را زياد و جارى نموده ، بول و ادرار بسته را باز و ماهانه و حيض زن را روان كرده ، گير و سده‌هاى جگر و طحال و كليه و مثانه و سينه را ميگشايد . آشاميدن جوشاندهء باديان معده را قوت و باصره را نيرو ميبخشد .\r\nخوردن باديان گير و بستگىهاى معده را گشوده باد و نفخ و گاز شكم و روده را دفع مىكند .\r\nباديان رافع اخلاط غليظ و بهترين داروى سموم حيوانى و زهر نيش و گزيدگى حشرات مىباشد .\r\nباديان جمع‌كنندهء قوى اعضاء خودباخته و سست بدن و خوردن آن خفقان قلب و غش و وحشت دل و ترس و هراس را دور ميسازد ، مخصوصا كه با گل گاو زبان دم شده باشد و با نبات نوشيده بشود .\r\nخوردن باديان كه با ( پر سياوش ) و انجير جوشانده باشند سرفه و تنگ‌نفس و ناراحتى سينه و مرى را رفع ميسازد .\r\nجوشاندهء باديان قولنج ( شكم‌درد شديد ) و باد و گاز معده و درد پهلو و تهيگاه و اسهال مزمن و غثيان و بلغم كهنه را درمان مىكند .\r\nخوردن باديان به صورت جوشانده و يا به صورت كوبيده كه نيم مثقال تا يكمثقال آن را كوبيده خورده و سكنجبين بالايش بنوشند تب‌هاى كهنه را قطع مىكند . پاشيدن سوزاندهء او كه نرم شده باشد بر روى جراحت جلوگيرى از انتشار\r\n\r\n","description":"","footnote":"","page_name":" 228 ","page_number":228},
  {"content":"\r\n\r\nو سرايت زخم به اطراف مىكند .\r\nماليدن كوبيدهء ريشه او با عسل بر محل سگ‌گزيده علاج زخم آن مىكند .\r\nصمغ او در افعال مثل جوشاندهء او و خوردن به مقدار يك نخود آن سنگ كليه را ريخته ، باصره را قوت ميبخشد .\r\nباديان مضر گرم‌مزاجها و رفع ضررش با سكنجبين مىباشد .\r\n\r\nبرف علاج امراض : چسبيدگى زالو ، خون‌دماغ ، كرم معده ، خارش ، حرارت معده . . . با طبيعت سرد و خشك\r\nچون برف را بر دندان دردناك كه از حرارت باشد نهند درد آن را ساكت مىكند .\r\nخوردن برف سبب بيرون آمدن زالوئيكه به حلق چسبيده باشد مىشود . خوردن برف كرم معده را ريخته و هاضمه گرم طبيعت‌ها را تقويت مىكند .\r\nخوردن برف تبهاى گرم را قطع مىكند .\r\nماليدن يخ بر بدن رفع امراض خارش‌دار جلد مىكند .\r\nگذاشتن برف يا يخ تراشيده كه مثل برف شده باشد خون‌دماغ را بند ميآورد ، همچنين ماليدن يخ بر پيشانى داراى همين خاصيت مىباشد . نوشيدن برف آب و يخ آب حرارت معده را زياد مىكند .\r\nزياد خوردن برف و يخ و آب يخ باعث تخدير و از كارافتادگى معده مىشود .\r\nآب يخ و برف آب و مثل آن باعث عطش و مضر احشاء و امعاء ضعيف بوده و سبب سرفه و سينه‌درد و موجب رنج و ورم معده و روده مىشود .\r\nمحزوج برف و نمك سبب يخ بستن آنچه مانند آب و شير كه آن را در ظرفى در او پنهان كرده يا بمالند ميگردد .\r\n\r\n","description":"","footnote":"","page_name":" 229 ","page_number":229},
  {"content":"\r\n\r\nرفع مضرت زياد برف و يخ و آب يخ را عسل مىكند . كوبيدهء يخ در خواص برف مىباشد .\r\n\r\nبرنج معالج امراض : پيچش و اسهال ، خونريزى رحم ، مثانه ، حرارت و تشنگى « زورپيچ » شكم ، باء و منى ، جراحات\r\nمقصود برنج خوراكى است در طبيعت خشك كه در گرم‌مزاجها توليد حرارت و در سردمزاجها توليد برودت مينمايد ، از اين‌جهت اطباء قديم خوردن آن را جهت بيماران منع كرده جز براى مردم سلامت جايز نميدانند .\r\nخوردن برنج باعث طول عمر و صحت بدن و برنج زردرنگ و سرخ در خاصيت قوىتر از سفيد آن مىباشد اما قابض و يبوست‌آور و به تنهائى داراى غذائيت اندك مىباشد .\r\nخوردن آن مفيد و مداواى پيچش و اسهال خونى و ورم رحم و امراض پشت و مثانه و با شير و شكر ( شيربرنج ) داراى غذائيت زياد و چاق‌كننده و سفيد كننده پوست و مولد منى و با دوغ تازه و سماق « به صورت كتهء نرم كه سماق به روى آن بپاشند » و نوشيدنى آن را دوغ قرار دهند مفيد رنج اسهال صفراوى و فرو نشاننده حرارت و تشنگى و قى و غثيان ، و با شير بز كه به صورت شيربرنج پخته بخورند جهت رفع دل‌پيچه و زورپيچ و كوبيده آن كه با پيه پشت بز و روغن آن حب كرده هر بار دو سه حب بخورند جهت شكم‌درد و پيچ زدن شكم و روده ، و چون در هر شبانه‌روز يك وعدهء آن را غذا از برنج ترتيب دهند ناراحتىهاى شكم و بدن را به اصلاح آورده ، خون را صاف و باعث خوبى رنگ رخسار و ديدن خواب‌هاى خوب مىباشد . زياد خوردن برنج باعث يبوست و قبض طبيعت و جهت رفع مضرت آن لازم است كه پس از هر غذاى از آن مقدارى نيز شيرينى\r\n\r\n","description":"","footnote":"","page_name":" 230 ","page_number":230},
  {"content":"\r\n\r\nميل كرده يا بجاى آب از شربت استفاده نمايند . آب جوشاندهء برنج كه خوب آن را پخته صاف كنند و با شير تازه تا ده روز بخورند تقويت باء كرده توليد منى مىكند . آب جوشانده سبوس برنج جهت بردن و پاك كردن لك و پيس بدن و آثار آن كه مكرر با آن تن بشويند و همچنين جهت جلا دادن جواهر مجرب و ضماد آرد برنج با پيه بز كه بر روى دمل گذارند باعث گشوده شدن آن و پاشيدن سائيده‌ى آرد برنج بر روى زخم جهت بهم آوردن جراحات آن و خوردن پخته آرد برنج با پيه بز كه خوب پخته كته مانند شده باشد جهت اسهال و دل‌پيچه بغايت مفيد مىباشد .\r\nآب پخته شلتوك آن مسقط جنين و گرد برنج كه از آسياب و هنگام سفيد كردن آن بدست آيد يا چندان برنج را بسايند كه مانند غبار شود و اندكى از آن را در نى كرده به بينى بدمند بندآورنده خون بينى و در اين خاصيت كم‌نظير مىباشد .\r\n\r\nبز علاج امراض : زخم روده ، نقرس ، جرب ، درد و ورم ، جوش‌هاى آبدار ، يرقان ، جنين\r\nبا طبيعت سرد و تر ، مفيد حال گرم‌مزاجها و فصل گرما .\r\nگوشت بزغالهء شش ماهه بسيار با رطوبت و بهترين گوشت‌ها و مسكن فشار خون و امعاء و احشاء و ظاهر و باطن را لطيف مىكند . پيه بز نرم‌كننده و جمع‌كننده و مسكن درد جراحات و روياننده گوشت زخم و بهترين چربى مرهم‌ها مىباشد .\r\nخوردن شير بز رفع هرگونه زهر و سم ، چه حيوانى و چه غذائى مىكند .\r\n\r\n","description":"","footnote":"","page_name":" 231 ","page_number":231},
  {"content":"\r\n\r\nشير بز با نشاسته و آرد برنج و كوبيدهء ( گاورس ) كه مانند فرنى ساخته بخورند زخم روده و اسهالى كه از غذاى بد بهمرسيده باشد و افراط در خوردن مسهل و اماله را رفع مىكند .\r\nامالهء شير بز با آرد زخم روده را بهبود داده و ضماد او با سرگين خود آن و زعفران ، نقرس و جرب و درد و ورم‌هاى سخت و جوش‌هاى آب‌دار و ليزابه دارو دونده را رفع مىكند .\r\nضماد كردن بيضتين متورم با شير بز و ( بزرالبنج ) باعث كوچك شدن آن ميگردد . نوشيدن شير بز رافع زهر گزندگان ، خاصه حشرات و رفع يرقان مىكند .\r\nشير بز با آب عسل ( دو آب و يك عسل كه بجوشانند ) حيض بسته را باز و اخراج جنين مىكند .\r\nبرداشتن سرگين خشك بز با كندر حيض بسته را باز مىكند . ماليدن سرگين بز با شراب يا سركه جذب سم حشرات مىكند . داغ كردن با سرگين بز جهت رفع عرق النساء بقاعدهء زير از مجربات مىباشد ، بايد سرگين بز را در آتش سرخ كرده ، در پشم پيچيده در گودى پائين بند پا « محاذى شست » بگذارند و حرارتش به آخر نرسيده با پشكل آمادهء ديگرى تجديد نمايند .\r\nخوردن سوزانده و غير سوزانده پشكل بز با عسل درد مفاصل سرد و با سركه درد مفاصل گرم را رفع مىكند .\r\nماليدن پختهء سرگين بز با بول اطفال قولنج ( شكم‌درد ) بلغمى و بادى غليظ و زردآب را دفع مىكند .\r\nماليدن سرگين بز با شراب و شنبليله ورمها را تحليل ميبرد .\r\nماليدن سائيدهء سم سوختهء بز با سركه موى ريخته‌ى موضعى را ميروياند .\r\nمسواك كردن با سائيده سم سوخته او با نمك زنگ و زردى دندان را برده عفونت لثه را رفع مىكند .\r\nسائيده سم بز با سركه زگيل را تمام مىكند .\r\n\r\n","description":"","footnote":"","page_name":" 232 ","page_number":232},
  {"content":"\r\n\r\nبخور سم بز حشرات را ميگريزاند .\r\nخوردن سم سوخته بز نر با عسل بول در بستر را رفع مىكند .\r\nكشيدن زهرهء بز به چشم رفع تاريكى و پرده آمدن جلو چشم مىكند .\r\nماليدن زهرهء بز به پا علاج داء الفيل ( پائى كه مثل پاى فيل كلفت شده باشد ) مىكند .\r\nزهرهء بز كوهى پادزهر ( بهترين دوا ) جميع سموم مىباشد .\r\nچون جگر بز سياه را ورقه كرده زهرهء او را با آن ماليده ، دار فلفل و زنجبيل سائيده بر او پاشيده كباب كنند و خوناب او را گرفته در چشم كشند شبكورى را رفع مىكند .\r\nچون كليهء ( قلوه ) او را شكافته گوگرد بر آن پاشيده كباب كنند و آب او را بر لك و پيس سياه بمالند آن را پاك و تميز مىكند .\r\nچون خايهء بز را شكافته ( زراوند ) و ( نطرون ) و ( زيره ) كوبيده بر او پاشيده خشك كنند ، خوردن يك مثقال ( 5 گرم ) كوبيدهء او با آب ، كرم معده را مفيد و لك‌هاى پوست را رفع و سرفه و درد جگر و درد مثانه را سودبخش و مداومت خوردن آن در تقويت باء عجيب الاثر مىباشد . خوردن خشك كردهء خايه او كه با ( بوره ) و پونه ترتيب داده باشند با سركه رنج طحال را رفع مىكند .\r\nچون بز چهار ساله را در اول فصل انگور كه تازه ميخواهد رنگ بگيرد ذبح كنند و خون وسط او را كه مقدارى از اولش رها كرده ، چيزى از آخرش گذاشته باشند در ظرف سنگى گرفته بعد از بسته شدن بر روى كاه يا غربال در سايه خشك كنند و بتدريج در دو سه روز هر بار قاشقى بخورند در ريختن سنگ كليه و مثانه بيمانند مىباشد .\r\nبستن پوست گرم سر بزغاله كه تازه ذبح كرده باشند بر سر بيمار سرسامى رفع رنج سرسام و علاج اختلاط و كندى ذهن مىكند .\r\nضماد مغز سر او داراى رطوبت قوى و ملين دماغ و اعضاء سخت شده\r\n\r\n","description":"","footnote":"","page_name":" 233 ","page_number":233},
  {"content":"\r\n\r\nمىباشد .\r\nگوشت بز موافق گرم‌مزاجها و مضر سوداوىها و كشك او بغايت مضر و مصلح آن بادام و نارگيل و خرما و ميوه‌ها و ترشيها مىباشد .\r\n\r\nبلدرچين - كرك علاج امراض : امور مجامعت ، باء و منى ، صرع ، سم ، لك چشم ، لك و پيس ، خال پوست ، كندى زبان\r\nبا طبيعت گرم و خشك ، مفيد حال سردمزاجها و بلغمىها .\r\nبلدرچين با غذائيت زياد و چاق‌كننده و بازكنندهء بول بسته و ريزانندهء سنگ كليه ، اما باعث رقت قلب مخصوصا دل او محرك و مهيج باء و ميل جماع زنان و پختهء او بهتر از كباب كردهء آن و زياد خوردنش مورث صداع و كزاز و مصلحش روغن كنجد و بادام و ساير روغنها و آب انار مىباشد .\r\nگذاشتن از هم گشودهء او بر محل گزيدگى جذب سم او مىكند .\r\nخوردن زهرهء او با عسل هر روز به قدر حبه‌اى در رفع و علاج صرع بىنظير مىباشد . زهره را بايد خشك كرده با عسل حب بكنند .\r\nچكاندن خون او در گوش رفع درد و الم گوش مىكند .\r\nچكاندن خون او در چشم جلادهندهء آن و رفع سفيدى و آثار لك چشم مىكند .\r\nماليدن سرگين حل كرده او در آب بر بدن رفع لك و پيس و خالهاى سياه و سفيد مىكند .\r\nخوراندن بيضهء او بر طفل باعث رفع كندى و باز شدن زبان او مىكند ، بخور پر او رافع هرگونه تب مىباشد .\r\n\r\n","description":"","footnote":"","page_name":" 234 ","page_number":234},
  {"content":"\r\n\r\nگفته‌اند خوردن پختهء يكعدد او بتمامى كه چيزى از او باقى نماند علاج گزيدگى سگ هار مىكند .\r\n\r\nبلوط معالج امراض : زخم روده ، خون‌دماغ ، اسهال كهنه ، زخم روده ، خفقان ، حيض ، رحم ، غثيان ، سيلان منى ، جماع ، پوست . . . تقطير بول\r\nبا طبيعت گرم و خشك و قابض ، مفيد حال سردمزاجها .\r\nخوردن بلوط اسهال كهنه و آب‌ريزش و خون‌ريزى بينى و زخم روده و سلسل البول ( بول بىاختيار ) و تقطير بول ( چكه‌چكه آمدن ادرار ) و زخم روده و خفقان ( قلب‌گرفتگى ) و غثيان را مفيد مىباشد . چون بلوط را با پيه خوك كوبيده به صورت ضماد بگذارند ورم‌هاى بلغمى و سوخته و زخم و جوش و جراحات بدن اشخاص سرد مزاج را رفع مىكند و چون همين كوبيده را زن در پارچهء نازك به خود بردارد مانع خونريزى او مىشود . جميع درخت بلوط به غير از دانهء او سرد و يبس است و نشستن در آب جوشاندهء ريشه او باعث بند آمدن خون زياد حيض شده ، امراض رحمى را نفع ميدهد . گذاشتن برگ كوبيده تازهء او بر جراحت مانع وسعت جراحت شده و آن را درمان كرده بهم ميآورد .\r\nخاكستر برگ سوخته بلوط جلادهندهء دندان و پاشيدن آن به روى زخم‌هاى خبيث مانند آكله ( خوره ) و جذام سبب بهبود آن ميگردد . چون بلوط را با نصف وزن خود كندر و روغن زيتون كوبيده حب‌ها ساخته روزى دو سه حب به خوردن آن مداومت دهند بول دائمى بىاختيار و بول در بستر و سيلان منى ( بىاختيار آمدن منى ) و احتلام را رفع مىكند .\r\n\r\n","description":"","footnote":"","page_name":" 235 ","page_number":235},
  {"content":"\r\n\r\nآب چوب او كه موقع سوزاندن از آن بچكد بهترين خضاب ابرو بوده آن را تقويت و رنگ مىكند . سائيدهء پوست نازك روى دانهء بلوط جمع‌كنندهء قوى جراحات و بندآورنده خون و رطوبات زخمها مىباشد و چون با آب بخورند بهبود دهنده و جمع‌كننده زخمهاى معده و روده و اندرون و احشاء مىباشد . ضماد سائيده پوست روى بلوط كه با آب خمير كرده بگذارند ورم بيضه و امراض فتق را بهبود ميدهد .\r\nخوردن روزى سه چهار دانه شاه بلوط با شربت سيب و به و شراب بدن را فربه و پوست را صاف و روشن و كليه و مثانه را تقويت و قوه باء و ميل جماع را زياد و بدن را نيرومند و اثرات زهر و سموم را رفع مىكند .\r\nپختن پوست درخت بلوط و بر سر بستن كه شب بسته صبح با ( گل سرشور ) بشويند مو را سياه و ريشه آن را محكم و از ريزش آن جلوگيرى مىكند .\r\nخوردن زياد آن مضر حلق و سينه و رافع ضرر او شكر و سكنجبين مىباشد .\r\n\r\nبنفشه معالج امراض : عطش ، فشار خون ، قلب‌گرفتگى ، سينه‌درد و زكام ، تب‌ها ، سموم ، خشكى بينى ، دمل ، مفاصل ، اعصاب و عضلات\r\nبا طبيعت سرد و تر مفيد حال گرم‌مزاجها .\r\nخوردن گل بنفشه كه آن را جوشانده صاف كنند و با شكر قوام آورده قاشق قاشق بتدريج بخورند ، مسهلى است براى صفرائىمزاجها و مسكن عطش و فرو نشاننده حدت و فشار خون و بهبوددهنده هر رنج و مرض كه از گرمى و حرارت بوده باشد و دواى خفقان ( قلب‌گرفتگى ) و غش و نرم‌كنندهء ورمها و پاك\r\n\r\n","description":"","footnote":"","page_name":" 236 ","page_number":236},
  {"content":"\r\n\r\nكننده جوشها و مسكن سردرد و نزله و سينه‌درد و زكام و معالج آنچه از اين قبيل بوده باشد .\r\nخوردن 2 تا 4 مثقال از سائيدهء گل بنفشه در روز تا چند روز اسهال صفرائى و ليزابه معده را رفع و خوردن همين مقدار آن با شير خشت و شكر در اين امراض سريع الاثر مىباشد .\r\nخوردن گل بنفشهء سائيده با گل قند ( گل سرخ سائيده كه با گلاب ماليده باشند ) كه حب كرده باشند ، در روز سه حب تبهاى ناشناخته را رفع و خوردن تازهء گل سرخ به اندازه مشتى ، زهر هر گزنده و سميت هر غذاى مسموم را رفع نمايد .\r\nچكاندن آب او كه فشرده يا جوشانده صاف كرده باشند در بينى خشكى بينى را رفع و ماليدن آن بر پوست سبب نرمى و لطافت پوست شده و ضماد پختهء او كه بر پيشانى و جلو سر ببندند سردردهاى گرم كه از حرارت يا از سوزش آفتاب بهمرسيده باشد را درمان و ورمهاى گرم را نرم و گذاردن آن بر مقعد شقاق ( ترك ) آن را بهبود ميبخشد .\r\nدادن آب جوشانده برگ بنفشه به اطفال باعث بجا رفتن مقعد آنان كه بيرون آمده باشد مىباشد .\r\nضماد برگ پختهء او جهت تحليل ورمهاى گرم و دمل و التهاب و ناراحتى معده و رنج چشم و جوش و ورم مقعد و در نرم كردن اعصاب خشك شده و مفاصل و حفظ سلامت و زيبائى ناخن بىمانند مىباشد .\r\nنوشيدن نيم استكان از آب برگ جوشاندهء بنفشه در حمام بعد از عرق كردن تنگ‌نفس را رفع و ضماد جرم آن بر سينه اطفال جهت سرفه بغايت مؤثر و چكاندن آب آن با قطره‌چكان در اهليل جهت سوزش بول و حرارت مثانه مجرب و شستن سر با آن درد سر گرم را مفيد و بيخوابى را بر طرف گرداند .\r\nماليدن روغن بنفشه كه گل بنفشه را كوبيده در روغن كنجد ريخته بعد از\r\n\r\n","description":"","footnote":"","page_name":" 237 ","page_number":237},
  {"content":"\r\n\r\nچند روز ماليده صاف كنند و بنفشه را تجديد كنند تا روغن رنگ بگيرد ، بر ناف سرفه را قطع ميسازد .\r\nكوبيدهء اسفنج و پيه كه با روغن بنفشه ماليده ضماد ساخته بر مقعد گذارند جهت خواب كردن خواب‌زده و بيمار و بيخواب بيعديل مىباشد ، استفاده زياد از بنفشه مورث ضعف قلب و باعث ثقل معده و غثيان و التهاب و مصلحش نبات و آب نبات شيرين و خوردن اندكى مغز گردو مىباشد .\r\n\r\nبه - بهى علاج امراض : معده ، قلب و دماغ ، اعضاء و اعصاب ، شهوت و جماع ، وسواس و خيالات ، كسالت و بيحوصلگى\r\nميوه‌اى شيرين معروف با نام ديگر سفرجل ، با طبيعت به اعتدال‌تر ، مفيد حال خشك‌مزاجها .\r\nخوردن به يا بهى تقويت معده و دل و دماغ كرده باعث نشاط مىشود . به ، باز كننده و روان‌كننده بول و باعث سرور و نشاط روح حيوان و نفسانى مىباشد .\r\nماليدن آب به ، به بدن كه گرم استعمال كنند رفع هيجان اعضا و اعصاب مىكند . به ترش طبيعتش سرد و خشك و در تقويت معده قويتر از شيرين آن مىباشد و جرم هردو قابض طبع و بعد از غذا باعث بستگى مزاج گرم مىشود .\r\nبوئيدن اقسام به ، مفرج و مقوى قوتهاى روح حيوانى و نفسانى يعنى باء و شهوت و ميل جماع مىباشد .\r\nخوردن به ، مولد خون و رفع وسواس و كسالت و بيحوصلگى مىكند .\r\nخوردن به ، خفقان و دلگرفتگى را رفع و حفظ جنين از سقوط مىكند .\r\nخوردن به ، باعث انگيختن اشتها و رافع ضعف جگر و معده و فم آن و رافع\r\n\r\n","description":"","footnote":"","page_name":" 238 ","page_number":238},
  {"content":"\r\n\r\nيرقان مىباشد .\r\nبه ، درد سر مزمن را بر طرف و رفع آب‌ريزش چشم و بينى و بالا آمدن و رسيدن بخارات بدماغ مىكند .\r\nخوردن به ، رفع بيمارى ميل گل و خاك و ذغال خوردن و امثال آن مىكند .\r\nبه ، رافع اسهال و تشنگى و التهاب و مستى و سوزش بول و قى و غثيان و درد فم معده كه از ريختن مواد گرم عارض شده مىباشد .\r\nبا خوردن به ، عرق و بدبوئى بدن رفع مىشود .\r\nآشاميدن آب و شربت به ، بندآورنده خونريزىهاى داخلى و جرم و آب بدون شيرين و نجوشيده آن در روانى شكم و احوال اسهالى باعث بند آمدن آن و رافع اين گونه مضار مىباشد .\r\nجرم و ثقل او نسبت به آب او با اذيت و رافع ضررش مربا ساختن آن مخصوصا با عسل مىباشد .\r\nچكاندن و رساندن آب به ، به احليل و فرج رفع سوزش بول و علاج جراحات مجارى آن مىكند و در اين مورد بغايت صاحب اثر مىباشد .\r\nچون به را در زير آتش كنند به نحوى كه رنگش تيره شود و از آن بخورند قطع اسهال مزمن گرم‌مزاجها مىكند ، و هرگاه داخل آن را خالى كرده در آن ( جوزبوا ) ريخته بپزند ، معالج اسهال سردمزاجها مىباشد .\r\nخوردن آب به ، به تنهائى و نپختهء او خاصه جرم آن مضر احشاء و معده‌هاى ضعيف و خشونت‌آور و مجروح‌كننده و مورث رعشه و سرفه و درد شكم سخت ( قولنج ) مگر به صورت مربا درآمده باشد .\r\nبه ، ترش سرد و خشك و قابض ، قاطع قى و اسهال آزارنده و در افعال شبيه به شيرين و در مضرت نيز مشترك با آن علاوه بر قبض و آزار زيادتر در مزاجهاى ضعيف و رب هردو بىضررتر و اصلح آنكه كم‌بنيه‌ها و صاحبان معده‌ها و امعاء ضعيف ناراحت از مربا و آب جوشانده با شكر و شربت آن استفاده بكنند .\r\n\r\n","description":"","footnote":"","page_name":" 239 ","page_number":239},
  {"content":"\r\n\r\nشكوفهء تازه به در طبيعت معتدل و قابض ، مسكن درد سر و غليان حرارت و مقوى دماغ و دل و معده اگر به صورت مربا درآمده باشد .\r\nمرباى شكوفهء به ، مقوى احشاء ( اندرون - معده ، اعم از روده و دستگاه گوارش ) و دل ( قلب ) و دماغ و فكر و سينه بوده ، رفع خفقان ( قلب‌گرفتگى ) گرم مىكند .\r\nضماد شكوفه و جرم و برگ او كه كوبيده بر عضو ببندند جلوگيرى از پراكنده شدن فضول و چرك و فساد و ورم جراحت به اطراف آن مىكند .\r\nگذاشتن همين ضماد يعنى كوبيده به ، با برگ و شكوفه او بر پشت چشم ورم آن را فرو مينشاند .\r\nضماد اين كوبيده بر اعضا و جراحت باعث جمع شدن و بهم آمدن آن مىكند .\r\nسائيده كرك روى به كه بگيرند و خشك كنند و بسايند بسيار قابض و پاشيدنش بر روى زخم ، بسرعت باعث بند آوردن خون جارى آن ميگردد و خوردن آن بسيار مضر حلق و ريه مىباشد ، در اين دستور كه در هر جهت بايد به ، را پاك كرده از كرك بخورند .\r\nخاكستر شاخه‌هاى نازك درخت به و برگهاى تازه روئيده او در همه افعال بهتر از توتيا و چون كاملا غبار مانند و عارى از هر كثافت و زائده باشد ، افشاندن مختصرى از آن در چشم خارش و سوزش و آب‌ريزش و ناراحتىهاى چشم را رفع مىكند .\r\n( روغن به ) كه آب پخته و صاف‌كردهء او را با ربع آن روغن زيتون بجوشانند تا آب تمام شده روغن بماند . مفيد معالج و خارش و جرب ( سوداى ) آب‌دار و ماليدنش بر سر رفع شوره و سبوسه و دانه و جراحت سر مىكند .\r\nگرداندن همين روغن در دهان رفع زخم و جوش و درد دهان و زبان مىكند .\r\nماليدن روغن به ، بر سر رافع دوار و سرگيجه و صداى سر مىباشد .\r\n\r\n","description":"","footnote":"","page_name":" 240 ","page_number":240},
  {"content":"\r\n\r\nتنقيه اين روغن در رحم رفع و سوزش رحم و بول و ماليدنش بر تن جلوگيرى از ريزش عرق مىكند .\r\nنوشيدن روغن به ، منع خونريزى داخلى و رفع صداع و درد سر گرم و علاج ورم جگر و اسهال كهنه و پيچش مزمن و زخم روده و سم حشرات و پشهء درخت صنوبر مىكند .\r\nامالهء روغن به ، نيز داراى همين اثرات و معالج اسهال و دل‌پيچه و سردرد و غش و زخم روده و مانند آن مىباشد .\r\nبه‌دانه با طبيعت سرد و تر ، و لعاب او كه قاشقى از آن در استكان آب نيمگرم ريخته پس از ساعتى بتدريج نيم جرعه‌اى بنوشند رفع سرفهء گرم و زخم سينه و مرى و خشونت و خشكى و ناراحتى حلق و مرى مىكند .\r\nخوردن لعاب به‌دانه حرارت و ناراحتى و سوزوگداز معده و امعاء را بر طرف و تبهاى تند حار را رفع مىكند .\r\nمكيدن به‌دانه و فرو بردن لعاب او خشكى و زخم زبان و دهان را علاج مىكند . بهترين طريق استفاده از به‌دانه در امراض سينه و حلق موقع خواب است كه مشتى از آن را در دهان گرفته سر ببالين گذارند .\r\nماليدن لعاب به‌دانه بر محل سوختگى آتش رفع جراحت و تسكين درد آن كرده و ماليدنش بر بدن رفع ضرر حرارت و سوختگى آفتاب مىكند .\r\nجويدن به‌دانه رفع كندى دندان مىكند .\r\nخوردن مغز دانهء به فربه‌كننده و نعوظآور و موافق احوال گرم‌مزاجها و معالج امراض دستگاه تنفس ايشان و مفيد سل و زخم سينه و امعاء و گرفتگى صدا و سرفه و خشكى آن مىباشد .\r\nبهترين نوع مصرف به و آب و گوشت و دانهء او كه مترتب ضررى نشود آنست كه با شكر ترتيب يافته باشد ، مگر در مكيدن دانهء او كه بدون شكر نيز جايز شمرده شده است .\r\n\r\n","description":"","footnote":"","page_name":" 241 ","page_number":241},
  {"content":"\r\n\r\nمقدار مصرف از لعاب به دانه در روز تا هشت قاشق و از دانه او تا 7 گرم مىباشد .\r\n\r\nبيد معالج امراض : قى و اسهال ، خفقان قلب ، دل و دماغ ، سموم دندان و لثه ، خونريزى رحم ، تب‌ها\r\nمقصود درخت بيد است با خاصيت سرد و خشك ، مفيد حال گرم‌مزاجها و مضر آنها كه سردمزاج و بلغمى و رطوبتى ميباشند .\r\nخوردن آب برگ بيد كه كوبيده دريافت كنند به مقدار قاشقى قطع قى و اسهال مىكند .\r\nخوردن آب برگ بيد خفقان قلب را قطع و تقويت معده و فكر و دماغ گرم مزاجها مىكند .\r\nخوردن آب برگ بيد يا عرق بيد با كمى عسل ورم‌هاى معده و روده را رفع و پادزهر سموم حار مىباشد .\r\nمضمضهء آب برگ بيد تقويت لثه و دندان مىكند .\r\nنشستن در آب جوشاندهء برگ يا عرق بيد قطع خونريزى رحم مىكند .\r\nپاشيدن سائيده برگ بيد بر روى زخم سبب بهبود و جمع شدن زخمهاى تازهء افراد گرم‌طبيعت مىشود .\r\nخوابيدن زير درخت بيد موجب تضعيف تب و خوابيدن بر روى برگ بيد و پوشانيدن جميع بدن با برگ بيد قطع تبهاى تند و تب حصبه و دق و امثال آن مىكند .\r\nزياد خوردن آب يا عرق بيد باعث گير و قبض مزاج و مصلحش روغن بادام مىباشد .\r\n\r\n","description":"","footnote":"","page_name":" 242 ","page_number":242},
  {"content":"\r\n\r\n\r\nبيدمشك علاج امراض : قلب ، تشنگى ، رطوبت و بلغم ، خونريزى ، خون‌دماغ ، زگيل و جوش ، ورم اعضاء ، غش و جنون\r\nبا طبيعت گرم و خشك مفيد حال سردمزاجها .\r\nخوردن عرق بيدمشك و شكر كه با آب شربت كرده باشند رفع گرفتگى قلب و خفقان و طپش آن مىكند .\r\nعرق بيدمشك لطيف و بازكننده گير جگر بوده رفع تشنگى مىكند .\r\nشربت عرق بيدمشك تقويت معده و اعصاب ضعيف مىكند .\r\nعرق بيدمشك تب‌هاى بلغمى و سرد را قطع و جميع امراض سرد و رطوبتى را نفع ميدهد .\r\nپاشيدن خاكستر چوب سوزاندهء او خون زخم و بريدگى را قطع و كشيدن غباركردهء او در بينى قطع خون‌دماغ و خوردنش قطع خونريزىهاى داخلى مىكند .\r\nماليدن خاكستر چوب درخت بيدمشك با سركه زگيل و جوش و ورم پستان و ورم اعضاء را تحليل ميبرد .\r\nآب جوشاندهء برگ او مسهل بلغم و سودا بوده و آشاميدن آن ادرار بسته را باز مىكند . آشاميدن آب جوشاندهء او با شكر سفتى طحال را بر طرف و غش و ماليخوليا و سردرد و ترس را رفع مىكند .\r\nآشاميدن آب جوشاندهء برگ او با شكر تب لرز را رفع و خفگى و ناراحتى رحم را دور ميسازد .\r\nهمچنين اين نوشيدنى درد مفاصل و نقرس را سودمند و گزيدگى عقرب و ضرر ادويه سمى را رفع مىكند .\r\nچكاندن آب جوشانده برگ بيدمشك در گوش ، چرك گوش را پاك\r\n\r\n","description":"","footnote":"","page_name":" 243 ","page_number":243},
  {"content":"\r\n\r\nمىكند . نوشيدن روزى يكى دو بار شربت بيدمشك با آب و شكر و چند قطره گلاب امراض قلبى و گرفتگى آن و ترس و غش و دلهره و اضطراب و وحشت و بيحوصلگى و سستى و عصبانيت را رفع مىكند .\r\nصمغ بيدمشك كه مانند غبار سائيده گردى در چشم كنند تقويت نور چشم نموده باعث جلاى آن مىشود .\r\nخوردن سائيدهء گل بيدمشك رافع اسهال سرد مىباشد .\r\nنشستن در جوشاندهء آب پختهء او رافع سستى و فساد و ضعف اعضاء و اندام مىباشد .\r\nرفع ضرر خوردن بيدمشك را گلاب و شكر مىكند .\r\n\r\nپاچه معالج امراض : بواسير ، خشكى ، سرفه و سينه ، شقاق ، لاغرى ، شكستگى ، دل‌پيچه و اسهال ، معده ، ضعف دماغ ، خنازير\r\nمراد پاچهء گوسفند است با خاصيت ژلاتينى ، لزج و ديرهضم اما پس از هضم توليد خون پاك رقيق كرده جهت بيماران و ناقهين و مبتلايان به بواسير بهترين مىباشد .\r\nپاچه سوداى سوخته يعنى خشكى زياده از حد را مفيد و سرفه و خشكى حلق و سينه و شقاق ( ترك ) لب و زبان و گرفتگى صدا و سرفهء خشك و سل و دق و خون‌ريزى و شاش‌بند و لاغرى زياد و زخم و شكستگى استخوان را درمان مىباشد .\r\nخوردن پاچه با صمغ عربى دل‌پيچه و اسهال درددار را مفيد و ليزابه معده و مواد گرم را رفع و دفع مضرت دواهاى حار و تند و مشروبات الكلى مىكند . آب\r\n\r\n","description":"","footnote":"","page_name":" 244 ","page_number":244},
  {"content":"\r\n\r\nپاچه ، سرفهء گرم را رفع و مزاج را نرم و طبيعت خشك را ملين و امالهء آب پاچه درد روده و اسهال هيضه‌اى ( اجابت كم‌كم ، زودزود ) گيردار را رفع و مجرب و چكاندن آب پاچه در بينى جهت خشكى و ضعف دماغ مؤثر و خوردن و ماليدن آب پاچه بر خنازير و ورم‌هاى سفت معالج و ماليدن روغن مغز قلم پاچه با زعفران و ( فرفيون ) و روغن گل سرخ درد سر و ضربان مفاصل را رفع مىكند .\r\nسوختهء استخوان پاچه كه سائيده مانند غبار كنند و بر بينى بدمند خون‌دماغ را قطع و پاشيدن آن بر روى زخم و جراحت باعث بهم آمدن و بهبود جراحت ميگردد .\r\nنرم‌كرده سوختهء استخوان كه با صبر زرد و آب پاچه مرهم ساخته بمالند براى دانهء بواسير مفيد و درد آن را مسكن مىباشد .\r\nزياد خوردن پاچه موجب درد شكم و قولنج و چاره‌اش خوردن آن با دارچين و عسل و چيزهاى گرم و پختن آن با كرفس و زيره و دارچين رفع مضرت آن مىكند .\r\n\r\nپر طيور معالج امراض : خون‌ريزى ، زخم‌ها ، خون‌دماغ\r\nعبارت از پر پرندگان است كه خواص هريك در جايش خواهد آمد و سائيدهء سوزانده هر قسم پر طيور جهت التيام زخم‌ها و جراحات چه غير عفونى و چه پليد مفيد مىباشد .\r\nسوزاندهء پر بسيار نرم كرك ( بدبده ) در قطع خون جراحتها كه بر آنها بپاشند داراى اثر فورى مىباشد ، در اين گونه افعال موى سوزاندهء خرگوش نيز همپايهء پر طيور مىباشد .\r\n\r\n","description":"","footnote":"","page_name":" 245 ","page_number":245},
  {"content":"\r\n\r\nچون از انتهاى پرهاى بزرگ طيور آنچه با شاخهء سفيد و سوراخ‌دار است ، جدا كرده بشويند و خشك كنند و بسوزانند و سائيده در بينى بدمند رعاف ( خون‌دماغ ) را كه از آن مهلك‌تر نباشد و از هيچ دارو بند نيايد بند آورد و در بند آوردن جميع خونريزىها همين اثر دارد .\r\n\r\nپسته معالج امراض : ضعف بدن ، گزيدگى ، سرفهء مزمن ، ضعف قلب ، خفقان قلب ، يرقان ، طحال ، كليه\r\nقوتش اگر دهان او را باز نكنند مدت مديد باقى ميماند اما مغز او تا سه ماه بيشتر دوام نميآورد مگر با آغشتنش در آب ليمو ( آب ليمو جلوگيرى از فساد پسته مىكند ) با طبيعت گرم و خشك ، مفيد حال بلغمىها و سردمزاجها .\r\nخوردن پسته باعث فربهى و نعوظ و قوت بدن مىشود .\r\nپسته ضرر گزيدگى هوام و حشرات را رفع و گير و سدهء كبد را رفع مىكند .\r\nپسته توليد خون پاكيزه نموده معده و فم معده را قوت ميدهد در حدى كه هيچ‌يك از لبوب به او نميرسد به شرطى كه با پوست نازك كشيده بر روى مغز او خورده بشود .\r\nپسته درد جگر و قى و غثيان و درد شكم و روده و سرفهء مزمن را رفع و تقويت قلب و دماغ و حافظه و ذهن مىكند .\r\nپسته خفقان قلب و سردى كبد و لاغرى كليه و يرقان و رنج طحال را بر طرف ميسازد .\r\nپوست تازهء سبز روى او سرد و خشك و بياندازه مقوى قلب و قابض و اسهال و تشنگى و قى را بند ميآورد .\r\n\r\n","description":"","footnote":"","page_name":" 246 ","page_number":246},
  {"content":"\r\n\r\nجويدن پوست سبز روى او دندان را قوت بخشيده دهان را خوشبو و رفع جوش و جراحت آن مىكند .\r\nنشستن در آب پوست سخت او كه بسيار جوشانده باشند مقعد بيرون آمده را به داخل ميبرد .\r\nماليدن آب پختهء پوست و برگ درخت او درد مقعد و رحم و خارش پوست و حكه رافع مىكند .\r\nماليدن همين آب ، عرق زياد تن را بند ميآورد و رفع شپش از بدن مىكند .\r\nزياد شستن مو با آب پختهء پوست و برگ درخت او منع ريزش مو و تقويت آن مىكند .\r\nروغن پسته غذا را لذيذ و خوشبو و تقويت حافظه و تنقيه دماغ و فكر مىكند .\r\nخوردن روغن پسته با عنبر ، وسواس و خيالات و ماليخوليا و مواد سودائى را دور ميسازد .\r\nپسته مضر گرم‌مزاجها و باعث سردرد و جوش و خارش بدن ايشان و رفع ضررش را ترشيها و ميوه‌هاى آب‌دار سرد طبيعت مىكند .\r\n\r\nپشم علاج امراض : سرفه ، سينه‌درد ، زخم دهان ، دردهاى دست و پا ، نقرس ، مقعد ، ورم\r\nبا طبيعت گرم و خشك و سياه آن از همه گرمتر ، مفيد حال سردمزاجها .\r\nگذاشتن و بستن پشم سرخ بر روى شرى ( جوشهاى ريز خارش‌دار ) علاج آن مىكند ، همچنين سوزاندن و ماليدن او با سركه همين اثر دارد .\r\nچون پشم را در شراب گرم‌تر كرده ببندند رفع ورم و سختى و صلابت عضو\r\n\r\n","description":"","footnote":"","page_name":" 247 ","page_number":247},
  {"content":"\r\n\r\nمىكند . گذاشتن به همين صورت پشم بر بريده خون آن را بند ميآورد .\r\nگذاشتن پشم گرم كه كلفت و ضخيم بگذارند رفع سرفه و نزله و درد سينه مىكند . چون بر عضو متورم روغن گلسرخ ماليده پشم گرم‌كرده بگذارند تحليل ورم آن داده بر جراحت سگ بهبود زخم دندان سگ هار ميدهد و به همين صورت كه روغن بسر ماليده پشم ببندند سردرد را رفع مىكند .\r\nپوشيدن لباس پشمى مورث خارش و خشكى و ناراحتى پوست اما نشستن بر روى فرش پشم فايده به نقرس و امراض رطوبتى پا مىكند .\r\n\r\nپنبه علاج امراض : قلب‌گرفتگى ، سكر و مستى ، فكر و خيال ، وسواس ، حكه و خارش ، اسهال ، خلط سينه\r\nبا طبيعت گرم و خشك ، مفيد حال سردمزاجها و رطوبتىها .\r\nخوردن شكوفهء پنبه به اندازه مشتى سكر و مستى ميآورد .\r\nشربتى كه از شكوفهء پنبه بسازند ، به قدر 100 گرم او خفقان ( قلب‌گرفتگى ) و سنگينى رحم را رفع مىكند .\r\nخوردن اين شربت كه شكوفهء پنبه را جوشانده ، صاف كنند و با شكر جوشانده بقوام آورند فكر و وسواس و خيالات را بر طرف و در ابتداى جنون پيشگير آن مىباشد .\r\nكوبيدهء شكوفه و برگ پنبه با سوزاندهء پنبه كه با لعابى مانند لعاب كتيرا يا سريش خمير كنند و بگذارند تحليل اورام داده خارش و حكه را رفع و مانع آبله زدن سوختگى مىشود .\r\nآب و برگ پنبه به شرطى كه با شربت بدفعات تا دو استكان از آن بنوشند\r\n\r\n","description":"","footnote":"","page_name":" 248 ","page_number":248},
  {"content":"\r\n\r\nقطع اسهال مىكند .\r\nلباس پنبه بدن را گرم و جمع و پوشيدن لباس پنبه‌دوز ، خاصه از پنبهء تازه تقويت بدن كرده ، رعشه و كزاز و فلج را بهبود ميبخشد و گذاشتن و بستنش بر سينه خلط آن را پخته درد آن را ساكت مىكند .\r\nضماد برگ كوبيدهء او با روغن گل يا زيتون جهت نقرس بيعديل و نشستن در آب پختهء او خفقان ( گرفتگى ) رحم و بخور او زكام را رفع مىكند .\r\nگذاشتن پنبهء سوخته بر جراحات بسرعت قطع خون آن مىكند .\r\nچون شاخهء پنبه را در گوش گذاشته سر ديگرش را بسوزانند آب در گوش رفته را جذب مىكند .\r\nگذاشتن پنبهء پوسيدهء كهنه گوشت مردهء زخمها را جمع مىكند .\r\nضماد جميع اجزاء پنبه از شكوفه و برگ و پنبه و شاخه محلل و جذب خون از عمق به ظاهر جلد مىكند .\r\nخوردن مغز پنبه‌دانه با سكنجبين در گرم‌مزاجها و با دارچين در سردمزاجها بغايت نعوظآور مىباشد .\r\nروغن تخم پنبه فربهىآور و نعوظآور و ملطّف و جلادهنده و رافع سرفه و درد روده و ماليدنش بر اعضا در امراض اعضا و اندام كه از سردى باشد بيعديل مىباشد . مقدار خوراك از شكوفهء پنبه تا سه چهار مثقال و از دانه‌اش تا دو مثقال مىباشد .\r\n\r\nپنير علاج امراض : لك و پيس ، دمل ، خارش تن و فرج ، تب دق ، سودا ، وسواس و خيالات\r\n\r\n","description":"","footnote":"","page_name":" 249 ","page_number":249},
  {"content":"\r\n\r\nبا طبيعت سرد و تر مفيد گرم‌مزاجها و مضر آنان كه مزاج رطوبتى داشته باشند .\r\nخوردن پنير بىنمك كليه و مثانه را قوت داده لينت ملايم مزاج آورده مولد خون پاك مىشود .\r\nپنير ديرهضم و پس از هضم شدن رسانندهء خاصيت خود به اعضاء و محرك معده و روده مىباشد .\r\nخوردن پنير با مغز گردو و پونه بغايت نافع و چاق‌كننده و باعث نرمى پوست مىشود .\r\nچون پنير را پخته بفشرند و كباب كنند و بخورند اسهال را بند آورده و گذاشتن آن بر اعضاى مجروح مانع ورم مىشود .\r\nپنير بىنمك جلوگيرى از تحريك اشتها كرده و هضم نشده يعنى بالاى غذاى نگذشته خوردن آن باعث ثقل و تاريكى چشم و قولنج ( دل‌درد شديد ) مىشود و رفع ضرر آن را نعناع و پونه و گردو مىكند .\r\nپنير نمك‌زده گرم و خشك كه بلغم را رفع و اشتها را تحريك و تقويت روده نموده رطوبات معده را جمع مىكند .\r\nضماد پنير شور با عسل كه پنير را با عسل كوبيده نرم كنند و بگذارند سر دمل را باز و جوش‌هاى چركى را پاك و گذاشتن آن با نوشادر لك و پيس پوست را سود ميدهد .\r\nپنير شور باعث عطش و مولد خلط آزارنده و باعث خارش تن و فرج و مقعد گرم‌مزاجها و صاحبان ثقل معده و بسيار كهنه و متعفن او تقريبا مسموم و خوردن آن داراى مضرات بسيار مىباشد .\r\nآب پنير تازه كه هنگام زدن از آن اخراج شود بغايت مرطوب و خواب‌آور و جهت تب دق ( تبى كه از غصه عارض شده باشد ) و التهاب معده و نرم كردن پوست صورت و بدن و طبيعت و رفع سودا و وسواس و خيالات صفراوىمزاجها بغايت سودبخش مىباشد .\r\n\r\n","description":"","footnote":"","page_name":" 250 ","page_number":250},
  {"content":"\r\n\r\nپس پنير بىنمك مفيد حال گرم‌مزاجها و با نمك آن سودمند سردمزاجها و در هردو طايفه رفع ضرر آن با خوردن گردو مىباشد .\r\n\r\nپنيرك - ياخير - ياخيرى علاج امراض : روده و معده ، بول ، صدا ، طحال ، يرقان ، درد پشت ، ورم ، شكستگى\r\nبا طبيعت سرد و تر مفيد حال گرم‌مزاجها .\r\nصاف كرده آب جوشانده مشتى از آن كه با شكر شيرين كرده بخورند باعث لينت طبع و زيادى و جريان بول شده گير و ثقل و بستگى روده و معده را باز مىكند . به همين صورت خوردن پنيرك زخم و جوش امعاء و اندرون و پيچش و اسهال خونى و سوزش مجراى بول و مثانه و گرفتگى صدا را رفع مىكند .\r\nخوردن جوشاندهء او با شكر درد طحال و يرقان را دفع و رفع سميت دواهاى سمى و درد پشت و كليه مىكند .\r\nچون پنيرك را پخته ضماد كنند ورمهاى گرم را به تحليل آورده چارهء شكستگى اعضاء مىكند .\r\nضماد پختهء او با نمك بر پشت چشم باعث پاك شدن چرك و ريم و كثافتى كه از چشم و گوشه چشم ميآيد مىشود .\r\nضماد پختهء بىنمك او سبب التيام گزيدگى زنبور و مگس عسل مىشود .\r\nضماد پختهء بىنمك او با روغن زيتون سوختگى آتش را بهبود ميدهد . چون پنيرك را كوبيده با بول خود بيمار خمير كرده بر سر او بندند رفع جوش و جراحت و نخاله و جوشهاى شوره‌دار و پوسته‌دار سر او مىكند .\r\nتخم او سرد و تر و پرلعاب و خوردن كفى از آن با آب طبع را لينت داده\r\n\r\n","description":"","footnote":"","page_name":" 251 ","page_number":251},
  {"content":"\r\n\r\nسرفه گرم و خشك را علاج كرده ، زخم كليه و مثانه را درمان مىكند .\r\nخوردن تخم پنيرك به صورت مذكور گرفتگى صدا را رفع و تقويت امعاء و معده و رفع ناراحتى داروهاى گرم‌مزاج مىكند .\r\nخوردن تخم پنيرك گزيدن رتيل را بهبود بخشيده ، رفع نزله ( سرفه و سينه‌درد بعد از زكام ) و زكام مىكند .\r\nامالهء جوشاندهء پنيرك معالج سوزش امعاء و رحم و مقعد مىباشد . امالهء جوشانده پنيرك با عسل بهبود درد جگر ميدهد .\r\nضماد پنيرك بر ورمهاى گرم باعث نرم شدن و از ميان رفتن آن مىشود . زياد خوردن آب او مضر معده‌هاى ضعيف و رفع ضررش را رب ميوه‌ها و آب‌ميوه و خوردنىهاى گرم‌مزاج مىكند .\r\n\r\nپنيرمايه معالج امراض : خون‌دماغ ، اسهال ، خونريزى معده ، درد شكم ، پوست\r\nكلا طبيعت پنيرمايهء هر حيوان گرم و خشك در حد قوى است . خوردن پنيرمايه هر روان را بند آورده ، مانند اسهال و خون‌بينى و خون‌ريزى معده و روده و خون‌ريزى زنان و حيض زياد را جلوگيرى مىكند . خوردن پنيرمايه بستگى و سنگينى رحم و درد شكم و روده را رفع و با سركه خون منجمد در معده را به تحليل ميآورد .\r\nخوردن پنيرمايه به قدر يك نخود كه چندى مداومت دهند باعث چاقى و لطافت پوست مىشود .\r\n\r\n","description":"","footnote":"","page_name":" 252 ","page_number":252},
  {"content":"\r\n\r\n\r\nپوست معالج امراض : شكستگى ، درد و ورم اعضاء ، زهر و نيش گزنده ، خشكى و خارش ، سرسام ، زخم سرطان ، تب‌ها\r\nغرض جلد حيوانات است و سردى و گرمى هر پوست مربوط به طبيعت گوشت او مىباشد .\r\nپيچيدن عضو شكسته و صدمه‌ديده و ضربه‌رسيده با پوست گرم تازه ذبح كرده گوسفند و بز ، خاصه نر آن در تسكين درد و فرو نشاندن ورم و جوش دادن آن بغايت مؤثر مىباشد .\r\nهمچنين بستن پوست گرم بز و گوسفند نر بر محل ورم سرد ورم آن را فرو نشانيده و جذب زهر مار و افعى و مثل آن مىكند .\r\nبستن پوست گرم گوسفند بر زخمهاى خبيث كثيف باعث بهبود و رافع خارش و ناراحتى آن مىشود .\r\nتراشه پوست بز قطع خون جراحت تازه و خاكستر سوزاندهء جميع پوستها سوختگى از آتش را سلامت بخشيده ، خشكى پوست را رفع مىكند .\r\nبستن پوست سر بزغاله بر سر صاحب سرسام باعث مداواى سرسام ميگردد .\r\nضماد سوزانده پوست اسب آبى با خمير نان سه روز متوالى بر جراحت سرطان در بهبود او مجرب مىباشد .\r\nپوشيدن پوست فيل تبهائى سرد و تب سردمزاجها را رفع مىكند . پوشيدن پوست شغال جهت بهبود زخم سگ هار و منع ترسيدن سگ‌گزيده از آب « از اثرات زهر سگ هار آنست كه سگ‌گزيده از آب وحشت دارد » مىكند .\r\nماليدن خاكستر سوزاندهء پوست جوجه تيغى و روغن زيتون جهت جلوگيرى از ريزش موى سر سودبخش مىباشد .\r\nماليدن خاكستر سوزانده پوس افعى و روغن زيتون رفع شوره سر و پوسته\r\n\r\n","description":"","footnote":"","page_name":" 253 ","page_number":253},
  {"content":"\r\n\r\nپوسته شدن دست و صورت مىكند .\r\n\r\nپونه علاج امراض : طفل مردهء در شكم ، حيض ، سينه و معده ، گزيدگى ، يرقان ، باد ، استسقا ، قى و غثيان ، درد و الم ، بدرنگى پوست ، خارش\r\nبا طبيعت گرم و خشك ، مفيد حال سردمزاجها .\r\nپونه بغايت لطيف و خوردنش عرق و حيض را باز مىكند .\r\nپونه مسهل سوداوى ( خشك ) مزاجها بوده ، سينه و معده را از كثافات و فضول پاك ميسازد .\r\nپونه قاتل جنين و در عوض ترياق ( بهترين علاج ) گزيدن جانوران مىباشد .\r\nپونه بادها را شكسته ، استسقا و يرقان را رفع مىكند .\r\nخوردن و برداشتن پونه مشيمه مرده و زنده را اخراج مىكند .\r\nپونه سكسكه و آروغ و قى و غثيان را بر طرف ميسازد .\r\nخوردن پونه مفيد كزاز و سوزش معده و غش و التهاب مىباشد .\r\nضماد كوبيده پونه خشك كه نرم‌كردهء آن را خيسانده بمالند ، باعث سرخى پوست مىشود و گذاشتنش بر محل طحال و جذام رافع درد و الم آن و همچنين رافع آثار سياهى جلد مىباشد .\r\nبرداشتن پونه ، كه زن كوبيده در پارچه به خود برگيرد اسقاط جنين مىكند .\r\nتنقيه و شستشوى با او از داخل باد و خارش و سنگينى و ناراحتى رحم سرد مزاجها را بر طرف ميسازد .\r\nمسواك كردن با سوزاندهء خشك او تقويت لثه و بن دندان مىكند . مضر\r\n\r\n","description":"","footnote":"","page_name":" 254 ","page_number":254},
  {"content":"\r\n\r\nامعاء ( روده ) گرم‌مزاجها و مصلحش كتيرا ، مغز خيار ، ليموشيرين و كدو مىباشد .\r\nمقدار خوراك از تازهء او يكى دو شاخه و از خشك او تا نيم مثقال 5 / 2 گرم است .\r\n\r\nپياز معالج امراض : معده ، بول و حيض ، شهوت و غضب ، سموم ، اخلاط لزج ، يرقان ، طحال ، هضم ، جوش و كورك ، آب‌ريزش چشم\r\nبا طبيعت گرم و خشك ، مفيد حال سردمزاجها .\r\nخوردن پياز كه با گوشت چرب پخته باشند شهوت و غضب را قوت داده گير و اشكالات معده را رفع و بول و حيض بسته را باز مىكند .\r\nخوردن پياز در هواهاى سمى فاسد ، رفع سميت و خرابى و بيمارى هوا و اصلاح آب غير تميز مىكند .\r\nپياز پخته داراى غذائيت زياد بوده و لينت مزاج ميآورد .\r\nپختهء پياز با چربى سينه و شش را از اخلاط لزج پاك مىكند .\r\nپياز ترش كه در سركه نگاهداشته يا در سركه پخته باشند مفيد مرض يرقان و طحال و باعث تحريك اشتها و قوت هاضمه مىشود .\r\nپياز ترش قى و غثيان صفرائى و بلغمى را جلوگيرى و به تنهائى نيز مانع غثيان و بهم‌خوردگى حالتى كه از دواهاى تهوع‌آور بهم رسيده باشد مىشود .\r\nپياز دافع سموم و آب پياز رفع ضرر نيش سگ ديوانه ( هار ) خصوصا كه در عرض سه روز متوالى قاشق قاشق به او بنوشانند مىكند .\r\n\r\n","description":"","footnote":"","page_name":" 255 ","page_number":255},
  {"content":"\r\n\r\nچكاندن آب پياز در چشم آب‌ريزش و خارش و جوش و كورك چشم را رفع و چكاندن آن در ابتداى آب‌ريزش چشم جلوگيرى از قوت مرض مىكند .\r\nچكاندن آب پياز و عسل در چشم سفيدى و لك چشم را پاك مىكند .\r\nچكاندن آب پياز در بينى آن را از كثافات پاك و پوئيدن پياز اصلاح استشمام هواى آلوده و وبائى مىكند .\r\nچكاندن آب پياز در گوش سنگينى و صداى گوش را رفع و چرك و كثافات داخل آن را پاك مىكند .\r\nضماد پياز كه كوبيده بر گوش گذارند رافع مضرات گوش و باد و طنين و سنگينى آن بوده و چون بر محل خون مرده ضماد كنند خون فاسد را از داخل جذب و پاك مىكند .\r\nماليدن آب پياز به صورت ، سبب جلاى پوست و نيكوئى رنگ رخسار مىشود .\r\nضماد پياز همراه سوزاندهء موى آدمى بر جاى زخم سگ هار باعث بهبود جراحت آن شده و گذاشتن پياز و انجير كوبيده درد نيش عقرب و زنبور را بهبود بخشيده ، ضماد پخته او بر محل متورم ، ورم آن را به تحليل ميآورد .\r\nضماد پختهء پياز كه با زردهء تخم‌مرغ و روغن خمير كرده بگذارند درد و ورم و خارش مقعد را فرو مينشاند و پختهء پياز با روغن كوهان شتر كه نرم كرده بمالند شقاق ( ترك ) مقعد و بواسير و دل‌پيچه و كجى ناخن را درمان مىكند .\r\nآب پياز و پيه مرغ يا روغن مرغ ، زخم پا را كه از كفش بهم رسيده باشد بهبود ميبخشد .\r\nسوختهء پوست پياز و موى آدمى و كافور كه بپاشند زخم خوره ( آكله ) را مجرب مىباشد .\r\nخوردن كوبيدهء تخم پياز به مقدار نخودى در روز قوت باء بخشيده ميل جماع را زياد مىكند .\r\nخوردن پياز زياد جهت گرم‌مزاجها و صفرائىها مضر و عطش‌آور و در آنها\r\n\r\n","description":"","footnote":"","page_name":" 256 ","page_number":256},
  {"content":"\r\n\r\nموجب تشنگى و سردرد مىشود .\r\nپياز كه خرد كردهء او را با نمك بشويند رفع ضرر او مىكند و همچنين با سركه خوردن او كم‌ضررتر مىباشد و آب انار و كاسنى رافع هرگونه ضرر او بوده ، رفع بوى بد او را جويدن نان سوخته و گردو مىكند .\r\n\r\nپيه علاج امراض : مفاصل ، جراحات ، موريختگى ، نور چشم ، زبرى و خراش\r\nپيه تازه گرم و تر و كهنهء آن گرم و خشك و لطيفتر و خاصيت پيه هر حيوان در طى آن ذكر مىشود .\r\nپيه بز در نرم كردن و پزندگى و نرم كردن اورام و سخت‌شده‌ها پرفايده و بهترين پيه در بهبود جراحات و در داخل مرهمها كردن ، پيه خوك مىباشد .\r\nماليدن پيه گردهء بز ماده و پيه خرس رفع داء الثعلب ( محل موريخته ) و پيه مرغ رفع خشكى و خشونت زبان و ورم رحم مىكند .\r\nپختن برنج با پيه بز زخم مثانه و چكاندن پيه ماهى كه در آفتاب ذوب شده باشد با عسل تقويت نور چشم و ماليدن پيه كركس و طيور وحشى درمان درد مفاصل مىكند .\r\nدستور نگاهداشتن پيه آنست كه آن را از پرده و كثافات پاك‌كرده در آفتاب يا نزديك آتش با قدرى ( سعد ) كه كوفته در آن داخل كنند همراه سازند ، يا با شراب بجوشانند .\r\nزياد خوردن پيه باعث زبرى و خراش معده و مصلحش در گرم‌مزاجها سكنجبين و در سردمزاجها زنجبيل و نمك مىباشد .\r\n\r\n","description":"","footnote":"","page_name":" 257 ","page_number":257},
  {"content":"\r\n\r\n\r\nتخم كنگر علاج امراض : ضعف و لاغرى ، خشكى و خشونت ، سوزش بول ، حلق و مرى ، ضعف مقاربت ، زخم و جراحات\r\nبا طبيعت گرم و تر مفيد حال سردمزاجها و خشك‌مزاج‌ها .\r\nخوردن تخم كنگر بدن را فربه و جگر ضعيف را تقويت و كليه را چاق و نيرومند و رفع خشكى و خشونت مزاج مىكند .\r\nخوردن تخم كنگر خشكى و زبرى سينه را رفع و سرفه را ساكن و سوزش بول را رفع مىكند . مصرف زياد آن باعث گير و سده معده و دستگاه گوارش شده ، مضر مرى و حلق مىباشد ، رافع ضرر و مصلحش سكنجبين و پختن آن با چاشنى سركه و قند مىباشد . خوردن خود كنگر بازكنندهء بول و بندآورندهء طبع و باعث نعوظ و اصلاح كليه و محرك جماع و رافع باد و هاضم غذا و بهبوددهنده جراحات شش و جمع‌كننده زخم آن مىباشد .\r\nضماد كنگر كه پخته كوبيده بگذارند باعث روئيدن موى ريخته كه جاى آن سفيد شده باشد و خوشبو كننده عرق و ضماد ريشه او جهت سوختگى آتش بيمانند مىباشد . چون كنگر را پخته صاف كنند و با يك سوم آن موم و روغن كنجد مخلوط كرده بجوشانند تا آب تمام شود و بمالند ورم‌هاى سفت را فرو نشانيده ، برص و لك و پيس و خارش را معالج مىباشد .\r\n\r\nتخم‌مرغ معالج امراض : شهوت و باء ، جراحات ، معده و روده ، مثانه ، خونريزى داخلى ، زكام و سينه‌درد ، ضعف ، اسهال ، مقعد و بواسير ، لك و بدرنگى پوست\r\n\r\n","description":"","footnote":"","page_name":" 258 ","page_number":258},
  {"content":"\r\n\r\nدر مجموع با طبيعت معتدل ، در حالى كه آن را با زرده و سفيده ميل نمايند .\r\nتخم‌مرغ مقوى دل و بدن و مفيد خراشيدگى و جراحت اندك معده و روده و مثانه و خون‌ريزى داخلى و مانع ريزش رطوبت گرم زكام به سينه و مصلح سينه و مقوى آن كه خون از او دفع شده و ضعفيكه از خون گرفتن به او رسيده باشد .\r\nتخم‌مرغ موافق مزاج سوداوىمزاج‌ها و در صورت پختن آن با سركه بند آورنده طبع و مانع ريختن مواد فاسد و ليزابه بمعده و خوردن تخم‌مرغ با سماق و مويز جهت اسهال دردناك و با ترتيزك و نمك مقوى باء و محرك شهوت و با سائيده‌ى اهليل خشك‌كردهء گاو و پنيرمايهء شتر جهت تقويت باء بينظير مىباشد .\r\nخوردن تخم‌مرغ خام زهر مار را خنثى ميسازد .\r\nخوردن تخم‌مرغ خام سوزش مثانه را بر طرف و صداى گرفته را باز مىكند .\r\nتخم‌مرغ نيم‌بند داراى غذائيت كامل و جهت اطفال قائم‌مقام شير مادر مىباشد .\r\nخوردن تخم‌مرغ نيم‌بند با مقدارى نخودى كندر مقوى پشت و شهوت و مفيد سرفه و با تخم كتان مفيد تنگ‌نفس و با نمك و كندر و انزروت چاق مىكند .\r\nضماد تخم‌مرغ با روغن گل سرخ يا بادام و سائيدهء بابونه ورم چشم و ورم نشيمنگاه و فرج را فرو مينشاند .\r\nضماد تخم‌مرغ با موم روغن ( موم را كه با روغن روى آتش حل كرده باشند ) ورم اعضاء را نرم و تمام ميسازد .\r\nضماد پختهء تخم‌مرغ كه چندان سفت نشده باشد با زعفران و روغن كنجد يا بادام كه بر مقعد اندازند ورم و درد و ضربان بواسير را سودمند مىباشد .\r\nانداختن همين ضماد بر پشت چشم ضربان چشم را رفع مىكند .\r\nانداختن تخم‌مرغ نرم پخته بر مقعد شقاق را فايده كرده ترك آن را بهم ميآورد .\r\nخوردن تخم‌مرغ نيم‌بند و آرد جو خونريزى بالا و پائين يعنى بينى و سينه و شكم و حيض را قطع مىكند .\r\n\r\n","description":"","footnote":"","page_name":" 259 ","page_number":259},
  {"content":"\r\n\r\nضماد تخم‌مرغ نيم‌بند بر پشت چشم درد چشم را نافع و جهت جراحت مقعد نافع و جراحات بد ، امثال سودا و سفليس ، سوختگى از آب و آتش و آفتاب را سودمند و نافع تاول زدن آن مىشود . زدن زرده و سفيدهء آن بهم و ماليدنش به محل سوختگى نيز داراى همين خاصيت مىباشد .\r\nچكاندن زرده و سفيدهء زدهء تخم‌مرغ با سائيده كندر يا عدس با پوست سائيده تخم‌مرغ در بينى جلوگيرى از خونى كه از پرده‌هاى بينى آيد مىكند .\r\nامالهء زدهء زرده و سفيدهء تخم‌مرغ با سائيده‌ى ( ناخنك ) جهت زخم معده و روده و درد آن پرفايده و شياف آن با روغن بادام كه پنبهء طبيعى به آن آغشته بردارند ضربان و درد مقعد و فرج را رفع مىكند .\r\nماليدن زرده و سفيدهء آن با كافور بر پيشانى درد سر گرم را كه از حرارت باشد فرو مينشاند .\r\nپوست تخم‌مرغ جلادهنده و جمع‌كننده و قاطع خون بينى و جرب و حكه ( خارش ) و ماليدن پوست سائيده آن با مايع او بر صورت پوست صورت را به جلا آورده لك‌هاى بدرنگ آن را رفع مىكند .\r\nدميدن پوست سوزاندهء سائيدهء او كه مثل غبار شده ، در سوزاندن زياد نسوخته سياه نشده باشد بر بينى حتى خون‌دماغ هولناك را بند ميآورد و تجربه‌شده‌ى نگارنده مىباشد .\r\nسائيدهء پوست سوختهء او كه مثل آهك سفيد و از نرمى در حد غبار شده باشد و چكاندن آن با عسل در چشم جهت پاك كردن سفيدى چشم بغايت سريع الاثر مىباشد .\r\nخوردن پوست سائيده او به وزن نخودى با آب ، مهيج باء مىباشد . ماليدن سائيده پوست او با عسل و سركه بر ورم باعث تحليل و فرو رفتن ورم مىشود .\r\nپاشيدن سائيده‌ى پوست تخم‌مرغ بر زخم ، خون زخم را بند و جراحت را هر چند كهنه و بد شده باشد بهم ميآورد .\r\n\r\n","description":"","footnote":"","page_name":" 260 ","page_number":260},
  {"content":"\r\n\r\nپردهء الصاق بر سفيدهء آن را اگر خشك كرده بسايند و با خون كبوتر بچه به رحم برسانند بازگردانندهء بكارت مىباشد ، يعنى تا حد بكر جمع مىكند !\r\nروغن تخم‌مرغ كه زردهء آن را در تابهء آهنى بر روى آتش تاب داده گرفته باشند جهت درد مقعد و بواسير و درد دندان و رويائيدن مو بغايت مؤثر مىباشد .\r\nخوردن زياد تخم‌مرغ اشتها را ساقط و هضم را معطل ميسازد .\r\nقاعدهء نيم‌بند كردن تخم‌مرغ سه دقيقه پس از به جوش آمدن آب مىباشد .\r\n\r\nترب علاج امراض : باد و گاز ، بدى رنگ رخسار ، ريزش مو ، روده و معده ، سفتى و سنگينى مزاج ، گزيدگى حشرات ، سنگ مثانه\r\nبا طبيعت گرم و خشك ، مفيد حال سردمزاجها .\r\nخوردن ترب باعث جريان بول مىشود .\r\nخوردن ترب بعد از غذا هضم طعام كرده و باد و گاز معده را با حدث و آروغ دفع مىكند .\r\nترب رنگ رخسار را نيكو كرده مختصرى لينت ميآورد .\r\nمداومت در خوردن او موى ريخته را مجددا ميروياند .\r\nآشاميدن آب ترب گير و بستگى روده و معده را بر طرف ميسازد .\r\nنوشيدن آب ترب قى ميآورد ، مخصوصا اگر با عسل بياشامند .\r\nپختهء ترب سرفهء كهنه را علاج و ثقل و سفتى و سنگينى مزاج را لطيف و نرم و حيض بسته را باز ميسازد .\r\nزياد خوردنش توليد شپش مىكند .\r\nچون بعد از خوردن ترب عقرب بگزد محسوس نميشود .\r\n\r\n","description":"","footnote":"","page_name":" 261 ","page_number":261},
  {"content":"\r\n\r\nريختن آب ترب در لانه عقرب باعث هلاك او مىشود .\r\nماليدن آب ترب به بدن مانع گزيدن حشرات مىشود .\r\nآب ساقهء ترب ، البته بدون برگ به اندازه يك استكان سنگ مثانه را ميريزاند ، خصوصا كه با سكنجبين بياشامند .\r\nآب ساقهء و برگ او به قدر دو استكان اخراج زردآب و درمان استسقا ( تشنگى بىامان ) مىكند .\r\nچون در داخل ترب روغن گلسرخ « روغن كنجد كه در آب جوشانده برگ گل سرخ بجوشانند تا آب آن تمام بشود » ريخته كنار آتش ملايم گرم كنند و بچكانند بسرعت علاج درد گوش مىكند .\r\nچون ترب را سوراخها كرده مقدار 3 گرم تخم شلغم در آنها جا داده در سوراخها را با تكه‌هاى خود آن مسدود كنند و اطرافش را خمير گرفته زير آتش بپزند و با عسل تناول نمايند به زودى سنگ مثانه را خارج مىكند و سه روز بايد مداومت بدهند .\r\nضماد ترب كه كوبيده يا پخته بگذارند زخمهاى خراب را اصلاح مىكند .\r\nهمين ضماد بر زير چشم جوش پلك را بر طرف ميسازد .\r\nضماد او با شيلم ( تلخه ، دانه‌هائى تلخ كه در گندم‌زار ميرويد شلمك نيز گفته شده است ) كه هر دو را با هم بكوبند ، بر موضع موريختگى باعث روئيدن موى آن مىشود .\r\nماليدن همين ضماد جوشهاى آبدار را رفع مىكند .\r\nخوردن خوابانده ترب در سركه اخلاط غليظ را بدون ضرر دفع مىكند .\r\nتخم ترب شير و بول بسته را باز ميسازد و تحريك باء و تهييج جماع مىكند .\r\nخوردن تخم او باعث قى مىشود .\r\nخوردن تخم ترب درد جگر سرد را ساكن ساخته ورم طحال را تحليل ميبرد .\r\nضماد كوبيدهء تخم ترب جهت امراض جلد ، از جوش و خارش و غيره\r\n\r\n","description":"","footnote":"","page_name":" 262 ","page_number":262},
  {"content":"\r\n\r\nسريع الاثر مىباشد .\r\nخوردن ترب با شراب دفع زهر مار شاخدار مىكند .\r\nنيم مثقال ( 5 / 2 گرم ) و بعد از طعام با آب هضم طعام مىكند .\r\nخوردن تخم ترب با سكنجبين بغايت پاك‌كننده كبد مىباشد .\r\nضماد كوبيده تخم ترب با سركه غانقرا ( زخم عفونى بدن كه در اثر قطع شدن يا كوبيده شدن در استخوان و اعضاء بهمرسيده باشد ) را درمان مىكند .\r\nگذاشتن كوبيدهء تخم ترب با عسل درد مفاصل را بر طرف ميسازد .\r\nماليدن كوبيدهء او با سركه ، همراه پنبه لك سياه پوست را رفع مىكند .\r\nماليدن روغن ترب كه از آب و برگ او هنگام تخم بستن ترتيب دهند « آب و برگ او را جوشانده » صاف كنند و در روغن زيتون يا كنجد چندان بجوشانند تا آب سوخته شده روغن بماند » فلج و لقوه و لك و پيس و خشكى پوست صورت و جلاى بشره و درد و باد گوش را نفع ميدهد و بسيار مؤثر مىباشد .\r\nزياد خوردن ترب باعث درد روده و شكم و تعفن اخلاط و مضر سر و حلق و دندان و مصلح يعنى رافع ضررش عسل و زيره‌اى كه در سركه خوابانده باشند مىباشد .\r\nمقدار خوراك از خود ترب تا 50 گرم و از آبش تا 10 گرم و از تخم او تا 4 نخود مىباشد .\r\n\r\nترخون علاج امراض : معده و روده ، خلط و ليزابه ، باء ، سينه ، بوى دهان\r\nسبزى خوردن معروف با طبيعت گرم و خشك و ديرهضم مفيد حال سرد\r\n\r\n","description":"","footnote":"","page_name":" 263 ","page_number":263},
  {"content":"\r\n\r\nمزاجها .\r\nخوردن ترخون باعث جمع شدن معده و آب و رطوبت آن مىشود .\r\nخوردن ترخون معده و امعاء را قوت داده ، تخدير مىكند .\r\nترخون ذائقه را تغيير داده اشتها را تحريك مىكند .\r\nخوردن و جويدن ترخون دهان را خوشبو ساخته ، جوش و قلاع آن را نفع ميدهد .\r\nترخون بادهاى داخل و خارج اعضاء را تحليل ميبرد .\r\nخوردن ترخون باعث دفع و قلع اخلاط لزجه مىشود .\r\nترخون گير و سدد را رفع كرده ، هواى فاسد و آلوده و وبائى را اصلاح مىكند .\r\nصرف زياد آن خون را سوزانده ، باء را قطع كرده ، سينه را خشك مىكند و رافع ضررش عسل و كرفس مىباشد .\r\n\r\nتره علاج امراض : بواسير ، درد سينه ، قولنج ، ليزابه رحم ، جوش و خارش ، گزيدگى ، درد گوش ، خون‌دماغ\r\nبا طبيعت گرم و خشك ، مفيد حال سردمزاجها .\r\nخوردن تره بعد از غذا مانع ترش شدن غذا در معده مىشود .\r\nتره مزاج را لينت داده حيض و ادرار را باز مىكند .\r\nتره لطيف‌كننده و باددار و نعوظآور و قولنج و گير و سده جگر را رفع مىكند .\r\nتره بازكننده و مقوى كمر و هاضمه و پاك كنندهء قصبهء ريه و خوردن آبش\r\n\r\n","description":"","footnote":"","page_name":" 264 ","page_number":264},
  {"content":"\r\n\r\nبه قدر سه مثقال خون بواسير را رفع مىكند .\r\nخوردن تره با عسل جميع امراض سرد و رطوبى سينه و با آب عسل ( عسل را كه با دو برابر آن آب جوشانده به نصف برسانند ) هرگونه سم غذائى و حيوانى را نافع مىباشد .\r\nخوردن پختهء تره با جو درد سينه و سرفه را نفع ميدهد .\r\nآب جوشاندهء خشك كردهء تره خون بسته را باز مىكند .\r\nخوردن ترهء در سركه خيسانده ( ترشى تره ) گير و سده جگر و طحال و قولنج را باز مىكند .\r\nبرداشتن برگ خشك كوبيدهء او « كه زن كوبيده در پارچه به خود برگيرد » همراه مازوى كوبيده با آرد سنجد رطوبات و ليزابهء رحم را جمع مىكند .\r\nنشستن در آب جوشاندهء تره با سركه و آب نمك رحم را منظم و سنگينى و ناراحتى آن را بر طرف ميسازد .\r\nضماد كوبيدهء ترهء تازه يا پختهء خشك او رفع گزيدگى هوام و حشرات و مار و افعى مىكند .\r\nضماد تره با سماق و ماليدن او خارش و جوش‌هاى سوزنده و زگيل را رفع و با نمك زخمهاى بد خبيث را پاك و گذاشتن پخته‌اش بر مخرج رفع بواسير مىكند .\r\nچكاندن آب تره با روغن گل يا بادام و سركهء كهنه درد گوش و صداى آن را بر طرف ميسازد .\r\nپاشيدن و دميدن سائيدهء ترهء خشك و كندر بر روى جراحت و در بينى منع خون زخم و خون دماغ مىكند .\r\nچون تره را دو بار پخته بفشارند و در آب سرد خيسانده با غذا بخورند رفع نفخ و غلظت غذا مىكند و باعث لذت اطعمه مىشود .\r\nتره دير هضم و نفاخ و از پياز ثقيل‌تر و مفسد لثه و دندان و مفسد مزاج گرم و\r\n\r\n","description":"","footnote":"","page_name":" 265 ","page_number":265},
  {"content":"\r\n\r\nسوزانندهء خون در مزاج حار و مورث تاريكى چشم و مصلحش گشنيز و كاسنى است و تخم تره مثل خود او گرم و خشك و در افعال در بعض امور همانند خود او مىباشد .\r\nخوردن تخم كوبيدهء تره با شراب باء را تحريك مىكند .\r\nخوردن كوبيدهء تخم تره با تخم مورد ، قطع خونريزى باطنى كرده ، سده بلغمى را باز و باء و اشتها را تحريك مىكند .\r\nتخم تره و تخم مورد ، پشت و مثانه را قوت داده رافع امراض سرد مىباشد .\r\nبو دادهء تخم تره به تنهائى با ترتيزك ، قطع اسهال مزمن و پيچش مىكند و باد و گاز روده را دفع ميسازد .\r\nضماد كوبيدهء تره گزيدگى مار و افعى را دفع ميدهد .\r\nگذاشتن يا ماليدن تره بر لك اثر آن را رفع مىكند مشروط به مداومت .\r\nماليدن ترهء كوبيده دردهاى سرد بدن را رفع مىكند .\r\nبخور تره بواسير را مفيد و بخور او با موم و قطران كه هر سه را با هم جوشانده دهان بر آن بگيرند مفيد درد دندان و اخراج كرم او مىباشد .\r\nچون تره را كوبيده در سركه بريزند رفع ترشى آن مىكند .\r\nتره كوهى در قطع و گشودن بغايت قويتر از تره بستانى و در باز كردن حيض و گشودن ادرار سريع الاثرتر و چون او را كوبيده در پارچه‌اى زن به خود برگيرد جنين او را بيرون ميآورد .\r\nخوردن آب ترهء كوهى باعث اسهال خونى مىشود .\r\nچون دو نخود تخم تره كوهى را با شكر چند روز بخورند و مداومت كنند رفع بواسير مىكند و از جمله ادويه مؤثر و از اسرار حكما مىباشد و در گزيدگى هوام نيز از ديگر دواها مفيدتر شناخته شده است .\r\nضماد تخم تره كوهى كه كوبيده ، خمير ساخته بمالند رفع برص ( لك و پيس ) و زگيل و زياد ماليدنش باعث جراحت پوست مىشود .\r\n\r\n","description":"","footnote":"","page_name":" 266 ","page_number":266},
  {"content":"\r\n\r\nقسمى تره كوهى كه داراى برگى نازك و تندى و تيزى زيادتر مىباشد لطيف‌كننده و جهت درد معده و روده و خوشبو كردن دهان قوى الاثر مىباشد .\r\n\r\nتره تيزك علاج امراض : امور جنسى ، زخم و جراحات ، جگر و طحال ، تركيدگى و خشكى ناخن ، شهوت و منى ، گير و ثقل\r\nبا طبيعت گرم و خشك موافق سردمزاجها .\r\nخوردن تره‌تيزك شير و بول را زياد كرده ، گير و ثقل جگر و طحال را بر طرف نموده ، سنگ كليه را ريزانده ، تحريك جماع داده منى را زياد مىكند .\r\nضماد تره تيزك كوبيده زخم و جراحات را بهبود بخشيده پاك مىكند .\r\nخوردن ناشتا از آن بدبوئى زير بغل را رفع و ضماد او به تنهائى لك سرخ و سفيد و با عسل لك و پيس سياه و سفيد را پاك مىكند .\r\nخوردن تره تيزك با تخم‌مرغ نيم‌بند در تحريك باء سردمزاجها بيمانند مىباشد .\r\nگذاشتن كوبيدهء تره تيزك با زهرهء گاو بر ناخن خشكى و تركيدگى ناخن را بر طرف ميسازد .\r\nچون تخم خارخسك را مكرر با آب تره تيزك بپرورند ( پيوسته آب آن را تازه گردانند ) خوردنش در توليد منى و تحريك شهوت بيعديل مىباشد .\r\nچنانچه انار ترش را با آب تره تيزك آبيارى كنند انار شيرين بياورد .\r\nخوردن زياد آن باعث سردرد و سبب سده و گير و ثقل و جمع شدن پوست و تاريكى چشم و رفع ضرر آن را سركه و كاسنى مىكند .\r\nگرم‌مزاجها بايد از خوردن آن اجتناب ورزيده ، از آنجا كه كمترين ضرر او\r\n\r\n","description":"","footnote":"","page_name":" 267 ","page_number":267},
  {"content":"\r\n\r\nابتلا به زكام و نزله بوده كه بدان دچار ميشوند .\r\n\r\nترياك معالج امراض : عفونت ، اسهال ، زخم معده و روده ، سرفه ، تنگ‌نفس ، زكام و نزله ، شهوت و غضب ، دردها\r\nدر طبيعت سرد و خشك . مفيد طبع گرم‌مزاجها .\r\nبهترين ترياك در رنگ زرد است مايل به روشنى كه در آب زود حل شده در آتش بسرعت مشتعل گشته ، در آفتاب به زودى نرم شده داراى بوى قوى بسيار بوده باشد .\r\nماده‌اى مخدر و قابض و خواب‌آور و مسكن و كشنده . استعمال ترياك مانع عفونت اخلاط بدن شده ، جهت اسهال و زخم معده و روده و سرفه و تنگ‌نفس مفيد مىباشد .\r\nترياك زكام و نزله و صداع و غش و ماليخوليا را كه از حرارت باشد نافع و اگر از رطوبت نيز باشد ، از جهت تخدير مفيد مىباشد .\r\nترياك روح حيوانى مانند شهوت و غضب و اشتها و تمايلات را به تحليل آورده به شرط مداومت و نيز مضر شعور و فهم ميگردد ، مگر آنكه سردى و خشكى او را با خوردنىهاى ضد آن باصلاح آورند .\r\nماليدن حل‌كردهء ترياك زخمها را به هم آورده ، دردها را تسكين داده ورمهاى حاره را فرو نشانيده مسكن قوى جميع اوجاع مىباشد .\r\nماليدن ترياك كه آن را با زردهء تخم‌مرغ نپخته و با زعفران و آب ماليده به صورت مرهم درآورند نقرس حار را سودمند و انداختن آن بر پشت چشم‌درد چشم را ساكن و با مقدار خود زعفران و ماليدن به موضع طحال جهت درد طحال\r\n\r\n","description":"","footnote":"","page_name":" 268 ","page_number":268},
  {"content":"\r\n\r\nو ماليدن آن در زعفران و چكاندن دو سه قطره آن در گوش درد گوش را نافع و با موم و روغن كنجد كه موم را در روغن بر روى آتش حل كنند و ترياك سائيده در آن حل كرده بمالند حكه ( خارش ) بدن و فرج و مقعد را سودمند و مقدارى از آن در معجون‌ها و مرهم حافظ ، قواى آنها و معين فوايد آنان مىباشد . مقدار خوراك آن به نسبت سن از يك ارزن تا نيم عدس و زياده بر آن مسموم‌كننده و كشنده و اعتياد بدان ناهموار و اجتناب و ترك عادت آن بدون دخالت طبيب تقريبا غيرممكن و ترك اعتيادش سالمندان مبتلا را خطرناك مىباشد .\r\n\r\nتمرهندى علاج امراض : اخلاط سينه ، تب و عطش ، سوزش و خشكى ، دل‌گرفتگى ، سستى عضلات ، دمل\r\nبا طبيعت سرد و خشك موافق گرم‌مزاجها .\r\nخوردن تمرهندى طبع را لينت داده با اثر مسهلى نيك جهت صفرا و خلط سوخته مىباشد .\r\nخوردن تمرهندى فشار و غليان خون را فرو نشانيده عطش و تب‌هاى گرم را پائين ميآورد و در جهت فشار خون بيمانند مىباشد .\r\nخوردن تمرهندى در خفقان قلب و خارش و سوزش و خشكى و جوش و بثور سرخ‌رنگ كه از حرارت باشد و التهاب گرم‌مزاجها بىمانند مىباشد و باعث فرح و گشادگى قلب مىشود .\r\nتمرهندى قوت شهوت و ميل جماع را كم مىكند .\r\nچون تمرهندى را پخته كوبيده ضماد گذارند عضو و عضله سست‌شده را قوت مىبخشد .\r\n\r\n","description":"","footnote":"","page_name":" 269 ","page_number":269},
  {"content":"\r\n\r\nضماد تمرهندى با پيه و مثل آن سر دمل را باز مىكند .\r\nضماد او ورمها و دردهاى عضلات را فرو نشانيده تسكين ميدهد .\r\nخوردن آن براى سردمزاجها زيان‌بخش و زياد خوردن آن گرم‌مزاجها را باعث قبض طبيعت شده رفع ضررش را كتيرا و خشخاش و لعاب بهدانه مىكند .\r\nساده‌ترين نوع استفاده از او آنست كه مشتى از آن را مثل چاى در قورى دم كرده با نبات يا قند بياشامند . چاشنى آش و غذا كردن نيز طريق ديگر آن مىباشد .\r\n\r\nتنباكو دانستنيهائى دربارهء توتون و تنباكو ، شناخت تب و سلامتى ، منافع و مضار\r\nكه توتون سيگار و چپق نيز از آن بدست ميآيد با طبيعت گرم و خشك كه صاحبان مزاج سرد را كمتر آزار ميدهد .\r\nتنباكو يبس و يبوست‌آور و باعث ثقل و سنگينى مزاج و قلب و تكدّر حواس گرم‌مزاجها و خشك‌مزاجها مىباشد .\r\nتنباكو عيار سلامت و ناتندرستى و تب و نبودن آن بوده ، چه چندانكه اندك تبى عارض كسى شده باشد از آن منفور گشته با رفع تب بدان ميل مىكند .\r\nدود كردن تنباكو در خانه مصلح فساد هواى وبائى و مثل آن مىباشد .\r\nتنباكو خشك‌كننده مغز و گلو و سينه گرم‌مزاجها و عطش‌آور و جمع‌كننده بوده و سميت گوشت ماهى را رفع مىكند .\r\nسائيده او را كه به بينى بكشند عطسه ميآورد .\r\nرطوبتى مزاجها را پاك‌كنندهء رطوبات بينى بوده و تحريك فكر آنان\r\n\r\n","description":"","footnote":"","page_name":" 270 ","page_number":270},
  {"content":"\r\n\r\nمىكند .\r\nدود آن درد دندان سردمزاجها را تسكين داده ضدعفونى زخم و جراحات مىباشد .\r\nچون خاكستر تنباكو را با روغن گل سرخ يا بادام مرهم كرده بمالند زخمهاى منتشر شده را جمع كرده زخمهاى خارش‌دار مانند سودا و جرب را بهبود بخشيده ، ماليدن آن بر زخم تازه باعث قطع خونريزى آن مىشود .\r\nخوردن آب قليان كه از اثر كشيدن زرد شده باشد باندازهء نيم استكان رنج استسقا ( تشنگى مدام ) سردمزاجها را دور مىكند .\r\nتنباكو مضر قلب و مغز و اشتها بوده ، ادامهء آن موجب لاغرى و خشكى پوست مىشود .\r\n\r\nثعلب علاج امراض : سردى مزاج ، اعصاب ، منى ، موى سر ، فلج و لقوه ، جماع ، حمل\r\nغرض پودر شيرى رنگى است كه از ريشهء گياهى شبيه دو بيضهء كوچك بدست آمده مورد استعمال بستنى سازها مىباشد ، با طبيعت گرم و تر ، مفيد حال سرد مزاجها .\r\nخوردن به مقدار قاشق مرباخورىاى ثعلب با عسل در روز تا چند روز مقوى اعصاب و موجب رفع تشنج و يبوست و تقويت نعوظ و منى مىشود .\r\nماليدن ثعلب با روغن گل سرخ يا روغن كنجد با بادام بر موى سر ، سبب تقويت موى سر و مانع ريختن او مىشود .\r\nخوردن ثعلب و شكر يا با عسل رفع فلج و لقوه كرده باعث فربهى و سنگينى\r\n\r\n","description":"","footnote":"","page_name":" 271 ","page_number":271},
  {"content":"\r\n\r\nوزن بدن و ريختن سنگ كليه و تحريك ميل جماع ميگردد .\r\nبرداشتن ثعلب با زعفران و كمى مشك كه زن در پارچه بسته به خود برگيرد موجب حمل او مىشود .\r\nمضر گرم‌مزاجها و مصلحش سكنجبين مىباشد .\r\n\r\nجعفرى علاج امراض : ادرار و حيض ، باء ، هضم ، عطش ، چشم‌درد ، سردرد ، جوش و كورك ، ضعف باء ، زكام\r\nبا طبيعت گرم و خشك ، مفيد حال سردمزاجها .\r\nخوردن جعفرى غذا را هضم و ادرار و حيض بسته را باز و بادشكن مىباشد .\r\nخوردن جعفرى در گرم‌مزاجها باعث عطش و چشم‌درد و سردرد و ظهور و بروز جوش و كورك و مثل آن مىباشد .\r\nجعفرى رفع سم حشرات و بدبوئى دهان مىكند .\r\nجعفرى باعث تقويت باء و قوت جماع سردمزاجها مىشود .\r\nبوئيدن كوبيدهء خشك كرده او رفع خمار مىكند .\r\nبوئيدن جعفرى خشك رفع زكام و رطوبات و برودت دماغ مىكند .\r\nضماد كوبيدهء او مسكن درد و ورم بواسير و ماليدن گل و برگ سائيدهء او با عسل مفيد جراحات خوره ( آكله ) و ضماد جميع شاخ و برگ و گل جعفرى با شراب و روغن بنفشه يا بادام ، رفع سم گزيدگى حشرات مىكند .\r\nهمچنين ماليدن و خوردن پخته برگ و گل و ساق و ريشه او با شراب و روغن بادام رفع زهر نيش عقرب و حشرات و هوام مىكند .\r\nجعفرى مفيد سرفهء خشك سردمزاجها و تخمش در افعال قويتر از خود او\r\n\r\n","description":"","footnote":"","page_name":" 272 ","page_number":272},
  {"content":"\r\n\r\nمىباشد .\r\nرافع ضرر زياد خوردن آن كه سردرد و جوش و خارش و مضرات ديگر مىباشد شراب و آب و عرق كاسنى و ترشىها و آب ليمو و دانه‌هاى سرد طبيعت مانند عدس مىباشد .\r\n\r\nجگر - كبد علاج امراض : پوست ، درد جگر ، زخم امعاء\r\nبهترين آن جگر اردك و مرغ پروار مىباشد .\r\nخوردن جگر مخصوصا با صمغ عربى تسكين درد جگر داده جراحت آن را بهبود ميدهد .\r\nماليدن آب جگر مرغ و اردك ناراحتى و امراض جلد را درمان نموده ، جوش و خارش و بثور آن را فرو مينشاند .\r\nماليدن و خوردن جوشاندهء او با سير زخم امعاء سردمزاجها را بهبود ميدهد .\r\nجگر بز بالخاصيت محرك سردرد و خاصيت جگر هر حيوان در ذيل آن مذكور مىشود .\r\n\r\nجو علاج امراض : فشار خون ، تشنگى ، التهاب ، قى ، خارش ، تب ، سل ، دق ، سرفه ، اسهال\r\nبا طبيعت سرد و خشك و قابض ، مفيد طبايع روان و گرم‌مزاجها مىباشد .\r\n\r\n","description":"","footnote":"","page_name":" 273 ","page_number":273},
  {"content":"\r\n\r\nبهترين آن تازهء حد اكثر تا يك ساله و بدترين آن كهنه او مىباشد .\r\nجو با غذائيت كم ، اما با قوهء جلادهنده و جمع‌كننده و جلوگير و مسكن غليان ( فشار ) خون و صفرا و تشنگى و جو كهنه تلخ بدطعم مورث لاغرى و مضر مثانه و مصلحش روغنها مىباشد .\r\nآرد جو بو داده با قدرى شكر بهترين غذاى اطفال مىباشد .\r\nچون خمير جو را بگذارند تا ترش شود و در دوغ حل كرده بعد از يكشب يك ليوان بنوشند جهت رفع تشنگى و التهاب معده و قى صفرائى و خارش و تب گرم و اسهال صفراوى بيعديل مىباشد .\r\nآب پخته نيمكوب جو بحديكه متلاشى شده باشد را ( ماء الشعير ) گويند ، در طبع سرد و تر ، بازكنندهء بول و مسكن حرارت و فشار خون و اخلاط سوزان و زودگذر و مولد خون پاكيزه و با رطوبت و جهت تبهاى تند و جگرهاى گرم و سل و دق و زخم روده و ريه و سرفهء گرم خشك نافع ، اما موجب ناراحتى و مضر امعاء و احشاء سرد و براى آنها نفاخ ( بادآور ) مىباشد ، مگر با خوردن گلقند « كوبيده برگ گل كه گلاب بر او افشانده با عسل بجوشانند » و در مواقعى كه طبع بسته باشد شرب او را جايز نميباشد .\r\nخوردن پختهء جو با نصف آن خشخاش كوبيده كه مثل نان بپزند ، رافع صداع ( سردرد ) گزم و با گل كاشفه ( گل رنگ گياهى شبيه زعفران كه در شيرينىها و نان‌پزىها استفاده زعفران از او ميكنند . ) رفع بلغم لزج و خارش و دانه‌هاى خارش‌دار و گير و سدد مىكند .\r\nآشاميدن جوشاندهء جو با عناب و انجير و سپستان و پرسياوشان در رفع درد سينه و سرفه مجرب مىباشد .\r\nشيرهء جو كه خيسانده و كوبيده شيره بكشند رفع اسهال گرم صفراوى مىكند .\r\nگذاشتن خمير نيمگرم آرد جو بر روى ورم گرم ، هرچند سفت و سخت\r\n\r\n","description":"","footnote":"","page_name":" 274 ","page_number":274},
  {"content":"\r\n\r\nباشد باعث تحليل و نرمى او شده ، گذاشتنش بر روى دمل سبب گشودن دمل مىشود .\r\nگذاشتن همين ضماد با كوبيدهء ( ناخنك ) و پوست خشخاش بر پهلو درمان ذات الجنب و درد پهلو مىكند .\r\nماليدن حل كردهء آرد جو با آب بز نقرس گرم باعث تخفيف آن ميگردد .\r\nماليدن جو پخته با سركه رفع جرب و خارش و شرى ( دانه‌هاى ريز خارش‌دار ) و حكه مىكند .\r\nماليدن جوشاندهء جو با ( اشنان ) و ترياك و آب كاهو يا هر يك از اين اجزا رفع صداع ( سردرد سخت ) و ورم چشم و آب‌ريزش چشم و بينى و باد سرخ مىكند و باعث استحكام دادن به استخوان و عضو شكسته و كوفت‌ديده مىشود .\r\nغرغرهء شيرهء جو رفع ورم و درد گلو مىكند .\r\nماليدن شيرهء پختهء جو با انجير يا آب عسل ( عسلى را كه با دو برابر آب بجوشانند ) رفع ورمهاى گرم و بلغمى مىكند .\r\nماليدن يا گذاشتن جو سوزانده كه كوبيده با آب خمير كرده باشند رافع لك و پيس و بدرنگى پوست و كزاز مىباشد .\r\n\r\nچاى علاج امراض : ضعف هاضمه ، درد بواسير ، كم‌خونى ، شناخت بيمارى\r\nبا طبيعت گرم و تر به اعتدال ، موافق انواع طبايع .\r\nخوردن چاى مزاج را لينت داده ، تقويت هاضمه نموده كمك به پختن غذا در معده مىكند .\r\n\r\n","description":"","footnote":"","page_name":" 275 ","page_number":275},
  {"content":"\r\n\r\nچون چاى را كوبيده ، پخته به صورت ضماد درآورده ببندند ورم‌هاى سخت شده را نرم و چون بر بواسير گذارند تسكين درد بواسير ميدهد .\r\nچاى داراى اندكى تخدير و چون بعد از مسكر و شراب بنوشند رفع ضرر آن مىكند و نوشيدن آن مولد خون پاكيزه و نوشيدن آن در خستگىها رافع خستگى و كوفتگى و التهاب مىباشد .\r\nهمچنين از خواص اوست كه مانند دخانيات معيار سلامت و ناتندرستى بوده رغبت به آن نشان‌دهنده سلامت و بيزارى و نفرت از آن گوياى بيمارى و تبهاى باطنى مىباشد .\r\n\r\nچنار علاج امراض : پوست ، ورم زانو ، ورم چشم ، درد دندان ، جاى نيش ، لك و پيس ، خشكى ، خون‌دماغ\r\nبا طبيعت سرد و خشك با اندكى حرارت ، مفيد حال گرم‌مزاجها .\r\nماليدن آب جوشاندهء برگ چنار پوست را جلا ميدهد .\r\nضماد برگ تازهء او كه كوبيده ببندند ورم زانو را فرو مينشاند .\r\nگذاشتن برگ تازهء چنار كه در شراب پخته ، كوبيده بر پشت چشم اندازند رفع ورم چشم و مانع ريختن مواد به آن مىشود .\r\nگذاشتن برگ پختهء او در شراب و بستن آن بر عضو ، رفع ورم بلغمى آن مىكند .\r\nمضمضهء برگ او كه در سركه پخته باشند درد دندان را فرو مينشاند .\r\nگذاشتن پختهء برگ چنار كه در شراب پخته شده باشد رفع سموم حيوانى و علاج زخم جاى نيش جانور زهردار مىكند .\r\n\r\n","description":"","footnote":"","page_name":" 276 ","page_number":276},
  {"content":"\r\n\r\nبستن ضماد خاكستر برگ او كه با آب خمير شده باشد رفع لك عارضى پوست و لك و پيس برص مىكند .\r\nپاشيدن سائيدهء سوختهء برگ چنار بر روى زخمهاى آب‌دار متعفن باعث رفع رطوبات آن گشته رفع تعفن آن مىكند .\r\nماليدن خيسانده سوختهء او با آب رافع خشكى پوست مىباشد .\r\nماليدن سوزاندهء برگ چنار كه با پيه ذوب شده ترتيب يافته باشد بهبود سوختگى از آتش ميدهد .\r\nدميدن سوزاندهء برگ چنار كه سائيده مانند غبار كرده باشند در بينى رفع خون‌دماغ مىكند .\r\nپاشيدن آب جوشاندهء برگ او كشندهء كرم و حشرات مىباشد .\r\nغبار روى برگ چنار بغايت مضر آواز و صدا و قصبهء ريه مىباشد و رفع ضرر آن را شير تازه مىكند كه پس از اصلاح و حرس او بايد دستها شسته بشوند .\r\n\r\nحصير علاج امراض : كرم معده ، بيحسى عضو ، زگيل ، كزاز\r\nمقصود نوع نى نرم‌تر است كه از آن پيزر ساخته غرابه و شيشه را با آن ميپوشانند .\r\nبا طبيعت گرم و خشك مفيد حال سردمزاجها .\r\nچون تا پنج گرم آن را كوفته و سائيده تا سه روز با عسل بخورند اقسام كرم معده را كشته ميريزاند .\r\nچون آن را سوزانده و نرم كرده داخل آب نموده با آن سر شسته چند نوبت تكرار كنند جهت كزاز و زخمهاى دلمه‌دار آن كه روى آن سفيد و كلفت شده باشد مفيد و آن را باصلاح ميآورد .\r\n\r\n","description":"","footnote":"","page_name":" 277 ","page_number":277},
  {"content":"\r\n\r\nاگر زگيل را با شاخه‌هاى در آتش افروخته او بسوزانند رفع آن كرده و مانع زياد شدن آن مىشود ، و چون خاكستر داغ سوزاندهء او را در كيسه ريخته بر ورمهاى اعضاى بىحس ببندند رفع ورم نموده ، باعث به حس و حال آمدن آن عضو مىشود .\r\n\r\nحنا معالج امراض : كجى ناخن ، جذام ، يرقان ، طحال ، سنگ كليه و مثانه ، آبله ، جرب ، مقعد و فرج ، باد فتق ، درد شقيقه\r\nبا طبيعت معتدل ميان سردى و گرمى و خشك ، مفيد حال گرم‌مزاجها .\r\nآشاميدن دو مثقال آب جوشانده او چندانكه از جوشيدن به يك پنجم برسد تا ده روز باعث روئيدن ناخن اصلى بجاى ناخن كج و ضرب‌ديده و تا سى روز خوردن همين مقدار آن با شكر رافع رنج جذام مىشود و گفته‌اند در صورت عدم بهبود قابل ديگر معالجات نميباشد به شرط سلامت و غير تقلبى بودن .\r\nخوردن روزى يك قاشق از حناى جوشانده به صورت مذكور با شكر بهبود يرقان و طحال و سنگ كليه و سنگ مثانه و شاش‌بند ميدهد .\r\nخوردن يك قاشق چاىخورى از خشك و يا قاشقى از جوشانده او باعث سقط جنين و زيادتر از اين مقدار آن خطرناك و باعث مسموميت قاتل مىشود و در صورت استعمال رافع ضرر آن خوردن لعاب كتيرا و لعاب اسفرزه مىباشد .\r\nضماد ( ماليدن ) حنا بر كف پاى بيمار آبله گرفته جلوگيرى از بروز آبله به چشم او مىكند .\r\nبستن حنا به دست و پاى زحمت‌ديده و مجروح از آتش و سوختگى باعث بهبود و پوست‌رفتگى آن مىشود .\r\nمضمضه حنا در دهان باعث بهبود جراحت و ( برفك ) دهان اطفال مىشود .\r\n\r\n","description":"","footnote":"","page_name":" 278 ","page_number":278},
  {"content":"\r\n\r\nماليدن حنا جهت تحليل ورم‌هاى گرم و جراحات زرد آب‌دار سريع الاثر مىباشد .\r\nماليدن حنا با روغن رفع جرب و خارش مىكند .\r\nماليدن حنا با آب برگ كوچك او رفع شقاق ( ترك مقعد و لب و فرج ) و درد زانو مىكند .\r\nبستن حناى خيسانده بسر باعث تقويت پوست و موى و سرخى رنگ مو مىشود .\r\nماليدن حنا بر پيشانى و شقيقه‌ها منع ريختن مواد فاسد به چشم ، خصوصا كه با آب گشنيز خمير كرده باشند مىكند .\r\nبستن حنا بر سر مخصوصا كه آن را با ( قطران ) و روغن زيتون آميخته باشند جلوگيرى از ريزش مو نموده و موجب روئيدن موى تازه مىشود .\r\nماليدن حنا با سائيدهء گل تره‌تيزك باد فتق را فرو مينشاند .\r\nماليدن حنا با زفت و روغن گل سرخ يا بادام ، زخم و جوش و جراحت سر را پاك ميسازد .\r\nماليدن حنا با كوبيدهء برگ گردو بالمناصفه جهت باد و نفخ و رنج بيضه مفيد و ماليدن آن بر پيشانى درد شقيقه و سردرد بادى و بلغمى را فرو مينشاند ، خاصه كه آن را با نمك آميخته باشند .\r\nپاشيدن حناى خشك بر روى زخم ، آن را جمع كرده بهبود ميبخشد .\r\nخوردن كوبيده تخم حنا به وزن دو سه نخود با عسل و كتيرا در چند نوبت باعث تقويت قواى دماغى ميگردد .\r\nگل او لطيف و معتدل و نيم مثقال سائيده او با آب و عسل قطع نزله‌ها و انواع سردرد نموده و رطوبات مضر را جمع مىكند .\r\nماليدن حنا التيام زخم و جراحات ميدهد .\r\nماليدن حنا بر گلو باعث بهبود خناق و امراض حلق مىشود .\r\n\r\n","description":"","footnote":"","page_name":" 279 ","page_number":279},
  {"content":"\r\n\r\nماليدن آن بر سر و پيشانى باعث سلامت امراض دماغى و عصبانى مىشود .\r\nماليدن حنا بر بدن باعث تقويت اعصاب مىشود .\r\nماليدن حنا با سركه بر سر علاج درد سر مىكند .\r\nماليدن حنا با موم و روغن گل سرخ يا كنجد « كه موم را در روغن ذوب كنند » درد پهلو و كوفتگى اعضاء را رفع مىكند .\r\nگذاشتن حنا در لباس پشمى مانع كرم ( بيت ) زدن او مىشود و برگ او را نيز همين خاصيت مىباشد .\r\n\r\nخاك علاج امراض : قلب و روح ، ورمها ، كچلى ، ترس و التهاب ، خفقان ، گير و بستگى شكم ، خشكى پوست\r\nبهترين خاكها خاك رس يا رست است ، با طبيعت سرد و خشك مفيد حال گرم‌مزاجها و بلغمىها .\r\nخوردن نيم قاشق خاك پاكيزه كه در آب ته‌نشين كرده بخورند رفع ورمهاى داخل بدن مىكند .\r\nبستن خاك كه گل‌كرده ببندند رفع اورام خارج مىكند ، مخصوصا خاك آفتاب خورده و خاكى كه زياد در معرض حرارت آتش قرار گرفته باشد .\r\nماليدن خاك آفتاب‌خورده با سركه رفع گزيدگى زنبور مىكند .\r\nخاك شور و نمك كه با سركه آميخته بمالند در رفع كچلى سر اطفال سريع الاثر مىباشد .\r\nبوى كاهگل كه گلاب بر او پاشيده استشمام كنند تقويت قلب و روح نفسانى و رفع غش و التهاب و ترس مىكند .\r\n\r\n","description":"","footnote":"","page_name":" 280 ","page_number":280},
  {"content":"\r\n\r\nعرق خاك كه با گلاب و عرق گاو زبان و سنبل طيب و مانند آن بكشند رفع خفقان كرده ، موجب قوت قلب و معده گرم مىشود .\r\nجميع خاكها موجب گير و بستگى اندرون و خشكى و خشونت بدن و رافع ضررش خوردن انيسون مىباشد .\r\n\r\nخارخسك علاج امراض : ضعف باء ، درد مثانه ، سنگ كليه ، فلج و لقوه ، كرم ، يبوست ، زخم و جوش ، دهان و دندان\r\nبقولى سرد و خشك و بقولى معتدل كه آن را زياد تر مفيد حال گرم‌مزاجها دانسته‌اند .\r\nخوردن يك قاشق چاىخورى تا مرباخورى از كوبيدهء تخم خارخسك پوست را صاف و ادرار بسته را باز و درد مثانه را ساكن ميسازد .\r\nخوردن به همين صورت تخم خارخسك با آب ، منى را افزوده ، سنگ كليه را ريخته ، شكم روان را بسته ، معدهء بسته را گشوده ، ملين طبع و رافع قولنج ( شكم‌درد ) گرم مىباشد .\r\nخوردن كوبيده تخم خارخسك با شراب رفع ضرر دواهاى سمى كرده و ضماد آب و پخته او رافع ورمهاى گرم و مانع حدوث آن و مانع ريختن مواد فاسد باعضاء مىباشد .\r\nكوبيده خارخسك با عسل و گرفتن آن در دهان رفع زخم و جوش و عفونت دهان و ورم عضلات حلقوم و درد لثه مىكند ، نوشيدن قاشقى عصارهء برگ جوشانده او با شراب جهت رفع سم افعى و مار مفيد و پاشيدن آب جوشانده خارخسك در خانه باعث گريختن كك يا كيك مىشود .\r\n\r\n","description":"","footnote":"","page_name":" 281 ","page_number":281},
  {"content":"\r\n\r\nچون نخود را در آب تازه او مكرر پرورده ، يعنى روزى يك بار آب عوض كنند و پس از هفته‌اى روزى چند دانه بخورند در تقويت باء بيعديل مىباشد .\r\nتخم خارخسك در افعال مانند تازه و آب و عرق اوست و مقدار مصرفش تا 5 گرم مىباشد .\r\nچون تخم خارخسك را به مقدار لازم در آب كاملا جوشانده صاف كنند و آب آن را با روغن كنجد چندان بجوشانند تا آب تمام شده روغن بماند و بر آلتين بمالند و قاشقى خورده و اماله كنند در تقويت باء و درد مفاصل و درد كمر و نيكو كردن رنگ رخسار بىهمتا مىباشد .\r\nچون از همين روغن با قطره‌چكان در اهليل چكانند بطوريكه به بالا برسانند و بر آلت و كمر و اطراف بمالند جهت ريزاندن سنگ كليه و مثانه سودمند مىباشد .\r\nچون تخم خارخسك را با شير تازه سه بار پخته ، خشك كنند و روزى يك كف بخورند در تقويت باء بيمانند مىباشد .\r\nاگر در طبيعت گرم‌مزاجها توليد حرارت كند بادام و مغز خيار و ليموشيرين بخورند .\r\n\r\nخاكشى - خاكشير علاج امراض : هاضمه ، نعوظ ، حصبه ، خارش ، بدى رنگ پوست ، گرفتگى صدا ، سموم ، جراحت سينه ، نقرس\r\nبا طبيعت گرم و تر ، موافق جميع امزجه .\r\nخوردن خاكشى معده را قوت داده ، غذا را هضم كرده ، اشتها را تحريك نموده ، مخصوصا معده‌هاى سرد را مفيد مىباشد .\r\n\r\n","description":"","footnote":"","page_name":" 282 ","page_number":282},
  {"content":"\r\n\r\nخاكشى موجب نعوظ و بادهاى سودمند شده مواد فاسد نخاع را دفع مىكند ، خاكشى مفيد آبله و حصبه و خارش پوست و سردى احشاء و امعاء بوده بدن را چاق مىكند .\r\nچون خاكشى را با دو وزن آن شكر در آب زده تا ده روز بخورند وزن بدن را افزوده رنگ رخسار را جلا داده پوست را پاك و تميز و شفاف مىكند .\r\nخوردن خاكشى به همين صورت آواز و صداى گرفته را باز و يك قاشق غذاخورى او رفع سميت ادويه و مشروبات زهردار و نصف آن كه خشك در دهان ريخته جرعه‌اى آب بالايش بنوشند خونريزى سينه و جراحت سينه و ريه را بهبود ميدهد .\r\nضماد خاكشى كه كوبيده با آب خمير كرده بگذارند ورمهاى سخت را نرم كرده ، سرطان و نقرس را سود ميدهد .\r\nگذاشتن ضماد خاكشى بطريق مذكور بر پشت چشم و گوش جراحت چشم و گوش را درمان و گذاشتنش بر بالاى پستان رافع درد پستان و گذاشتنش بر مقعد و فرج رافع درد و ناراحتى آنها مىباشد .\r\nچون كوبيدهء خاكشى را با آرد خميركرده با نان نيم‌پز پخته بخورند و نيمگرم آن را بر محل جگر ( پهلوى راست زير دنده‌ها ) و سينه بگذارند درد جگر ( كبد ) و سينه و سرفهء كهنه را بر طرف گرداند .\r\nچون خاكشى و عسل را زن فرزجه كرده ( به خود برداشتن ) در پارچه به خود برگيرد كمك به راحتى گذاشتن حمل او مىكند و همچنين فرزجهء آن زخم و جراحت او و امراض رحم را بهبود ميدهد .\r\nمصلح و رافع ضررش خوردن يكمثقال كتيرا مىباشد .\r\n\r\n","description":"","footnote":"","page_name":" 283 ","page_number":283},
  {"content":"\r\n\r\n\r\nخرب زه معالج امراض : بول و شير و عرق ، پوست ، هضم ، چشم ، نزله ، سنگ كليه ، غثيان ، جوش‌ها ، نعوظ ، مثانه\r\nبا طبيعت معتدل و هر نوع آن از خربزه و گرمگ و طالبى و شهرى و دستنبو همه از خانوادهء خربزه و از صنف او بوده و بهترين و بىآزارترين آنها گرمك مىباشد .\r\nخوردن خربزه با اغذيه كثيف مانند پنير باعث گير و سده در اندرون ميگردد و بعد از طعام موجب كرم و تخمه مىشود و بهترين اوقات خوردن آن ميان دو غذا يعنى در وقتى است كه غذاى اول در معده هضم شده باشد .\r\nاز خاصيت خربزه است كه بسرعت خود را به خلط غالب مىرساند يعنى اگر حرارت در مزاج غلبه كرده باشد آن را قوىتر ساخته و اگر برودت زورآور شده باشد آن را نيرومندتر و آزارنده‌تر ميسازد .\r\nخربزه زيادتر موافق طبع و صفراوىمزاج‌ها و سودائىها و خوردن آن در ناشتا موجب تبهاى تند مىشود .\r\nخربزه باعث جريان بول و زياد شدن شير و عرق و لطيف‌كننده پوست و نرم كننده غذا در معده و سبب هضم طعام مىباشد .\r\nگذاشتن گوشت خربزه بر روى چشم دردناك درد و ورم آن را فرونشانده تسكين ميدهد .\r\nماليدن گوشت خربزه با ( بوره ) به تن باعث جلا و لطافت پوست و ادامه آن رفع لك و پيس و برص و بدرنگى پوست مىكند .\r\nضماد پوست او كه كوبيده بر پيشانى و سينه بندند ، خصوصا در اطفال رفع نزله و آب‌ريزش بينى و خلط سينه مىكند .\r\nخوردن مشتى از پوست خشك كوبيدهء او تا چند روز با آب سنگ كليه را ميريزاند .\r\n\r\n","description":"","footnote":"","page_name":" 284 ","page_number":284},
  {"content":"\r\n\r\nانداختن تكه‌اى پوست خربزه در ديگ غذا سبب زود پختن گوشت و طعام شده و به تجربه رسيده است .\r\nخوردن 5 تا 10 گرم از ريشه كوبيده او با آب ، قىآور قوى و باعث غثيان مىشود .\r\nضماد كوبيدهء ريشه او با عسل زخم و جوش‌هاى شير آبه‌دار را بهبود ميدهد .\r\nتخم او گرم و خشك و خوردن مشتى از كوبيدهء مغز آن طبع را لينت داده ، سدّه‌هاى امعاء و جگر را گشوده باعث فربهى و نعوظ مىشود .\r\nخوردن مشتى از كوبيدهء مغز تخم او ادرار را زياد كرده كليه و مثانه را شسته مجارى بول را پاك مىكند .\r\nهمچنين خوردن تخم خربزه جراحت مجارى بول را كه از گذشتن سنگ مثانه بهم‌رسيده باشد علاج و درد و سوزش آن را تسكين ميدهد .\r\nضماد تخم او كه با پوست كوبيده باشند و بمالند پوست را جلا داده لكه‌هاى بدرنگ آن‌را پاك مىكند .\r\nسركه و آب انار ترش رافع ضرر او مىباشد .\r\n\r\nخردل علاج امراض : رطوبات ، گير و سده ، امراض دماغ ، سنگ كليه ، جگر و طحال ، خشكى ، مفاصل ، موى ريخته\r\nبا طبيعت گرم و خشك ، مفيد حال رطوبتىها و سردمزاجها .\r\nخوردن خردل كه البته بايد با اغذيه و كباب و سالاد و مثل آن صرف شده مقدار مصرفش زياده از سرانگشت و قاشق كوچكى نميباشد باعث جذب رطوبات از اعماق بدن شده ، هاضم غذا مىباشد .\r\n\r\n","description":"","footnote":"","page_name":" 285 ","page_number":285},
  {"content":"\r\n\r\nخردل تحليل‌برنده رطوبات دماغ و معده و ساير اعضاء و بازكننده سده‌هاى معده و امعاء و فضلات مضر و برآورنده و ريزانندهء سنگ كليه مىباشد .\r\nخردل دردهاى بلغمى و بادى را از ميان برده ، درد و ناراحتىهاى جگر و طحال را درمان مىكند .\r\nخردل معالج فراموشى و امراض دماغى بارد ( سرد - رطوبتى ) مىباشد .\r\nخوردن مقدار نخودى از تخم خردل با شراب باعث سرور و حوصله و تقويت باء مىشود .\r\nخوردن خردل با عسل سينه‌درد و سرفه رطوبتى و كرم معده و تب بلغمى و سودا ( خشكى طبيعت ) را رفع مىكند .\r\nضماد او كه كوبيدهء آن را با آب خميركرده ببندند نقرس و درد مفاصل و عرق النساء و ورك را علاج مىكند .\r\nضماد او بر محل طحال ( طرف چپ بدن زير دنده‌ها ) درد و رنج طحال را رفع و جذب مواد فاسد و مضر به ظاهر بدن مىكند .\r\nماليدن خيساندهء خردل بر محل مو ريخته باعث روئيدن موى آن ميگردد .\r\nماليدن آميخته خردل نرم با عسل و موم روغن « مومى را كه در روغن كنجد يا بادام يا روغن خوردن بر روى آتش ذوب كرده باشند » بر چهره رنگ‌رو را جلا داده ، تصفيه پوست و ازالهء بدرنگى و خون‌مردهء زير جلد مىكند .\r\nگذاشتن همين ضماد بر پشت چشم باعث رفع دانهء پلك چشم مىشود .\r\nماليدن خردل با سركه رفع جرب ( خارش - سودا - جوش و دانهء خارش‌دار ) پراكنده كه بر قسمت اعظم بدن دويده باشد و انواع بيماريهاى جلدى مزمن مىكند .\r\nماليدن خردل و سركه بر پيشانى رافع درد سر و مانع آب‌ريزش بينى و نزله و ناراحتىهاى سر و رطوب و باد و دماغ مىباشد .\r\nماليدن خردل و سركه بر موضع فالج و سست از كارافتاده باعث بهبود و\r\n\r\n","description":"","footnote":"","page_name":" 286 ","page_number":286},
  {"content":"\r\n\r\nحركت آن مىشود .\r\nماليدن خردل و روغن بر آلت نعوظ سخت ميآورد .\r\nماليدن خردل و سكبينج ( صمغى است موجود ) و آب كلم قمرى خنازير را تحليل ميبرد .\r\nغرغره او با ( آب عسل ) - « كه يك عسل را با دو برابر آب جوشانده باشند » جهت ورم زير زبان و خشكى كهنهء قصبهء ريه و سستى و سنگينى زبان و درد دندان بغايت مفيد مىباشد .\r\nكشيدن خردل به بينى عطسه‌آور و سبب بهبود مصروع و به هوش آمدن غشى و خفگى و ناراحتى رحم مىشود .\r\nفتيلهء او با انجير كه نرم او را با انجير كوبيده باشند و فتيله‌مانند در گوش كنند رفع سنگينى و صداى گوش مىكند .\r\nكشيدن يا چكاندن او با آب و عسل جهت پرده‌اى كه جلو چشم ميآيد و خشكى و خشونت پلك داراى اثر مجرب مىباشد .\r\nدود كردن خردل باعث گريز حشرات مىشود .\r\nپاشيدن خردل بر دندان دردناك كه ورم نداشته باشد رفع درد آن مىكند .\r\nروغن خردل كه مانند روغن بادام اخذ كنند و بمالند درد دندان را رفع و چون به رحم رسانند خفگى و ناراحتى آن را بر طرف گرداند .\r\nخوردن قاشقى از روغن آن دردها و تبهاى سرد كهنه را قطع مىكند .\r\nماليدن روغن خردل دردهاى كهنه اعضاء را دور ميسازد .\r\nماليدن آن تحليل ورمهاى سخت ميدهد .\r\nچكاندن آن در گوش رافع درد گوش و بيحسى و كرانى گوش مىشود .\r\nماليدن آن بر اندام ، اعضاء و عضلات خشك و سخت‌شده را نرم ميسازد .\r\nخردل چنان كه گفته شد مفيد حال سردمزاجها و مضر گرم‌طبيعت‌ها و باعث تشنگى و غثيان و رافع ضررش عرق و آب كاسنى و روغن بادام و سركه و\r\n\r\n","description":"","footnote":"","page_name":" 287 ","page_number":287},
  {"content":"\r\n\r\nآب هندوانه و مغز خيار مىباشد .\r\n\r\nخُرفه معالج امراض : تشنگى ، خون‌ريزى ، تب ، ورم ، سردرد ، سوختگى ، زخم سر ، بىحسى ، درد چشم ، جرب و حكه ، روده ، زگيل\r\nدانه‌ايست متداول و در دسترس با طبيعت سرد و تر مفيد حال گرم‌مزاجها .\r\nچون خرفه را روز و شبى در آب خيسانده آب او را بنوشند شدت خون و صفرا را فرونشانيده ، تشنگى را رفع مىكند .\r\nخوردن آب خرفه خون‌ريزى بينى و معده و درد جگر و تب‌هاى گرم و درد سر و درد مثانه و روده و ورمهاى گرم را بهبود ميبخشد .\r\nچون او را كوبيده با روغن گل سرخ يا بادام خميركرده بر پيشانى ضماد كنند درد سرى را كه از حرارت باشد رفع مىكند .\r\nضماد خرفه و روغن بادام سوختگى آتش را التيام داده ماليدن آن بر محل ورم باعث تحليل ورم مىشود .\r\nماليدن كوبيده خرفه با شراب بر سر ، معالج جوش سر مىباشد .\r\nخمير كردن تخم كوبيده خرفه با آب و آرد جو و بستن بر عضوى كه علائم بىحسى از آن ظاهر مىشود ( شقاقلوس ) مانع بروز مرض مىشود .\r\nبستن اين خمير بر بالاى چشم و دماغ رفع ورم چشم و دماغ و ماليدن آن بر بدن رفع جرب و حكه و سودا و خارش و جوش‌هاى سرخ سوزان و آنچه از اين قبيل كه از حرارت بهم رسيده باشد مىكند .\r\nخوردن قاشقى تخم خرفه به تنهائى يا با ( ريوند ) قطع تب گرم مىكند .\r\n\r\n","description":"","footnote":"","page_name":" 288 ","page_number":288},
  {"content":"\r\n\r\nامالهء آب تخم خرفه رفع درد نشيمنگاه و شكم روش و درد رحم و درد روده و امعاء كه از گرمى عارض شده باشد مىكند .\r\nريشه گياه او را كه كوبيده بر زگيل ضماد گذارند رفع زگيل مىكند .\r\nدانه و داروئى پرفايده و بىضرر جهت محرورين يعنى گرم‌مزاجها كه در هر حالت و هرگونه رنج و مرض ميتواند از آن استفاده نموده بهره ببرند .\r\nمضر شهوت و مزاج و قطع‌كنندهء اشتها و زيادى آن مورث تاريكى چشم شده مصلحش نبات و مصطكى و كرفس و نعنا مىباشد .\r\n\r\nخرما علاج امراض : درد كمر ، تب ، سنگ كليه ، اسهال ، چاقى ، تقويت باء\r\nصاحب طبع گرم و خشك موافق حال سردمزاجها .\r\nخوردن خرما جهت سردمزاجها مفيد و بدن را فربه كرده نيرو ميبخشد و سينه و شش را فايده كرده ، داراى غذائيت بسيار بوده ، توليد خون ملايم مىكند و كليه و اعضاى لاغر را نيرومند ميسازد .\r\nخوردن خرما مفاصل خشك را نرم ساخته فالج و صاحبان رنج عضلات و ورك و عرق النساء و درد كمر را سود بخشيده امراض بارده را كه از سردى و بلغم باشد علاج مىكند .\r\nخوردن پختهء خرما با ( حلبه ) تب بلغمى و سنگ كليه را رفع مىكند .\r\nخوردن زياد خرما سوزاننده خون و مولد خشكى و سودا و متعفن‌كنندهء اخلاط و سردردآور و تاريك‌كنندهء فكر و باعث درد چشم و درد دندان و رفع مضرت او را روغنها و خشخاش و بادام و سكنجبين مىكند و در بلادى كه خرما\r\n\r\n","description":"","footnote":"","page_name":" 289 ","page_number":289},
  {"content":"\r\n\r\nعمل نميآيد بايد در خوردن آن امساك به عمل آورند .\r\nدانهء خرما صاحب قواى كامل و قاشقى از سائيده او قطع اسهال سرد مىكند .\r\nپاشيدن سائيدهء تخم او بر روى جراحت گود شده سبب روئيدن گوشت او شده ، جراحات چركى پليد را بهبود داده پاك مىكند .\r\nپاشيدن سائيده او زخم و دانه و حرارت و خارش و سوزش چشم را نفع ميدهد .\r\nخوردن خرما كه آن را در شير خيسانده باشند و در عقب آن شير بخورند جهت چاق كردن بدن و تقويت باء بيمانند مىباشد .\r\n\r\nخشخاش علاج امراض : ضعف جگر ، مثانه ، كليه ، منى ، بيخوابى ، لاغرى ، اسهال كهنه ، سرفه ، سينه‌درد ، التهاب ، باد سرخ\r\nبا طبيعت سرد و تر ، مفيد حال گرم‌مزاجها .\r\nخوردن تخم خشخاش و شكر خون‌ريزى و تب دق و سوزش مثانه و امراض گرم را دور مىكند .\r\nخشخاش و شكر مقوى جگر ضعيف و پشت و مثانه و كليه و چاق‌كننده و با عسل بادآور و نعوظآور مىباشد .\r\nزياد خوردن خشخاش قطع باء ( منى ) و بوئيدن بودادهء او رافع بيخوابى مىباشد .\r\nخوردن خشخاش با هموزنش بادام ، توليد خون خوب و رفع لاغرى مىكند .\r\nچون خشخاش تازه را با پوست كوبيدهء با لعاب كتيرا قرص‌ها ساخته روزى دو سه قرص بخورند سرفه و درد سينه و سوزش بول و اسهال كهنه و تشنگى را\r\n\r\n","description":"","footnote":"","page_name":" 290 ","page_number":290},
  {"content":"\r\n\r\nبر طرف ميسازد .\r\nضماد كوبيده تخم و پوست خشخاش ورم گرم را فروميبرد .\r\nخوردن يك مثقال از كوبيدهء پوست او در صبح و شام قطع اسهال خونى و صفرائى و التهاب روده مىكند .\r\nضماد او كه كوبيده با آب خمير كرده به پيشانى ببندند رفع درد سر مىكند .\r\nگذاشتن پختهء پوست خشخاش و شنبليله با گلاب بر پشت چشم در ابتداى چشم‌درد جلوگيرى از درد چشم گرم و ماليدنش بر بدن رفع باد سرخ مىكند .\r\nخوردن رب خشخاش كه آب صاف‌كرده‌ى پختهء او را با عسل جوشانده قوام آورند روزى دو سه قاشق منع نزله‌ها امثال آب‌ريزش چشم و بينى و درد و آزار سينه و سرفه و اسهال كهنه مىكند .\r\nآب پختهء ريشه گياه او تقويت جگر ( كبد ) عليل كرده رفع اخلاط غليظ مضر معده مىكند .\r\nجوشاندهء پوست خشخاش با آب كه صاف كرده با شكر قوام آورند يك قاشق مرباخورى آن باعث خواب و سستى اعصاب ، مخصوصا در اطفال مىشود .\r\nخوردن اين جوشانده سست‌كننده اعضاء و موجب تشويش حواس و قطع كننده باء و خراب‌كنندهء اشتها و هاضمه و مورث نسيان و مفسد خون و تحليل برنده رطوبات غريزى مىباشد .\r\nاين جوشانده مسكن دردها و ناراحتىهاى گرم و خشك بوده ، خواب و رخوت و نشاط آنى كم‌دوام ميآورد .\r\nقوىتر از آن شيرهء او يعنى ترياك مىباشد .\r\nماليدن سائيدهء گل خشخاش با آب گشنيز بر پشت و اطراف چشم و چكاندن آب صافى او رفع جوش و ثبور و سوزش و زخم پلك چشم مىكند .\r\nروغن خشخاش كه تخم و پوست آن را نيم‌كوب جوشانده صاف كنند و با روغن كنجد چندان بجوشانند تا آب سوخته روغن بماند و به مقدار قاشق كوچكى\r\n\r\n","description":"","footnote":"","page_name":" 291 ","page_number":291},
  {"content":"\r\n\r\nبخورند خواب‌آور قوى مىباشد .\r\nماليدن همين روغن تسكين درد واورم حار ميدهد .\r\nخوردن يك قاشق مرباخورى از اين روغن نزله و سرفه حار را رفع مىكند .\r\nچكاندن اين روغن در گوش‌درد و ورم گوش را كه از گرمى باشد دور مىكند .\r\nرفع ضرر خشخاش و عصاره و ترياك او را عسل و شيرينىجات و مقويات مىكند .\r\n\r\nخطمى علاج امراض : روده ، مقعد ، قولنج ، اسهال ، خونريزى ، سرفه ، زخم ، خنازير ، كزاز ، دمل ، ورم ، مفاصل ، هوام و حشرات\r\nگياهى آشنا با گلهائى برنگهاى مختلف ، با طبيعت سرد و تر ، مفيد حال گرم مزاجها .\r\nآب پختهء او كه صاف كرده به مقدار نيم استكان با شكر بخورند روده را پاك كرده جلا ميدهد .\r\nخوردن آب خطمى رفع ناراحتى مقعد و ضرر تندى و گرمى دارو مىكند .\r\nخوردن يك مثقال ( پنج گرم ) از گل و برگ خشك سائيده او با آب دفع قولنج ( شكم‌درد ) و سبب باز شدن گير شكم مىشود .\r\nخوردن به همين مقدار آن به ترتيب مذكور بول و حيض بسته را بازكرده سبب بهبود زخم روده و خونريزى و سرفهء گرم و اسهال و درد روده و زدودن مواد سوداوى و خلط خام ميگردد .\r\nضماد او كه پخته ، با روغن كنجد كوبيده بموضع درد بگذارند ورمهاى\r\n\r\n","description":"","footnote":"","page_name":" 292 ","page_number":292},
  {"content":"\r\n\r\nسخت از گرمى را نرم مىكند .\r\nگذاشتن همين ضماد بر خنازير و كزاز و ورم و دمل و ورم پستان و مقعد سبب باز شدن سر دمل و نرم شدن آنها مىشود .\r\nبستن پختهء بىروغن آن بر محل عرق النساء و مفاصل و نقرس باعث بهبود و درد و الم آن مىشود .\r\nگذاشتن ضماد پخته آن با روغن زيتون رفع گزيدگى هوام و حشرات و سوختگى آتش مىكند .\r\nضماد آن با روغن زيتون بغايت برندهء سريع ورمها و جراحات مىباشد .\r\nماليدن آب پختهء او بر سر باعث نرم شدن موى آن مىشود .\r\nنشستن در آب پختهء آن درد و ورم مقعد را رفع و باعث تنظيم و ناراحتى عمل فرج و رحم زنان عذر نامنظم و عقيم آنها مىشود .\r\nخوردن يك كف از تخم كوبيدهء او با آب ، سنگ كليه را ميريزاند .\r\nخوردن يك كف تخم كوبيده او با شكر سرفه گرم را رفع مىكند .\r\nماليدن پختهء او كه در سركه جوشيده باشد بتن و رو كه پس از آن در آفتاب نشينند رفع لك و پيس مىكند .\r\nماليدن پختهء او با سركه و روغن زيتون به بدن رفع سوزش و خارش و ناراحتى گزيدگى حشرات مىكند .\r\nماليدن يك جزو از او با دو جزو دانه خرما كه كوبيده با سركه بمالند در رفع ورم بغايت مؤثر مىباشد .\r\nپوست ريشه او بسيار ملين و محلل و خوردن پخته او اسهال و دل‌پيچه و درد و ناراحتى شكم و روده را بر طرف ميسازد .\r\nگذاشتن ضماد او كه با شراب پخته باشند بر زهار ( پشت آلت ) شاش‌بند و سنگ كليه و درد مثانه و عرق النساء و شكاف و ارتعاش عضلات را رفع مىكند .\r\nنشستن در جوشاندهء او بدستور بالا سخت شدن و قفل شدن عضلات و\r\n\r\n","description":"","footnote":"","page_name":" 293 ","page_number":293},
  {"content":"\r\n\r\nمفاصل و سختى ناراحتى اعضاء را بر طرف ميسازد .\r\nمضمضهء آب پخته او درد دندان كه از گرمى باشد را رفع مىكند .\r\nچون ريشه او را كوبيده در پارچه بسته ، در ظرف آب ، زير آسمان چندان بگذارند كه آب آن تمام گشته خشك شود ، سائيده او كه مثل غبار شده باشد در چشم ، رفع تهيج پلك چشم ( زياد بهم خوردن پلك ) مىكند .\r\nخوردن يك كف از همين كوبيده سرفهء گرم و خونريزى سينه را رفع مىكند و آشاميدن آب پخته او نيز داراى همين اثر مىباشد .\r\nخوردن صمغ خطمى بغايت مسكن تشنگى و بندآورندهء طبع روان و رافع قى صفراوى مىباشد .\r\nاستفادهء زياد آن مضر معده و ريه و رفع ضررش با آب زرشك و عسل و رازيانه مىشود .\r\n\r\nخميرترش علاج امراض : جلاى پوست ، دمل ، خمارى ، تشنگى ، تب و التهاب ، اسهال ، هاضمه ، باء\r\nبا طبيعت گرم و خشك ، مفيد حال سردمزاجها .\r\nماليدن خميرترش كه در آب رقيق شده باشد بر بدن باعث بيرون كشيدن چرك و سياهى زير جلد و جلاى پوست بدن مىشود .\r\nضماد خميرمايهء پرنمك بر دمل و ورم باعث باز شدن سر دمل و نرم كردن ورم و تسكين درد آن ميگردد .\r\nنصف ليوان آبيكه در آن يك قاشق خميرمايه كم‌نمك حل كرده باشند با يك قاشق چاىخورى طباشير و كمى زعفران جهت رفع خمارى و تشنگى و تب\r\n\r\n","description":"","footnote":"","page_name":" 294 ","page_number":294},
  {"content":"\r\n\r\nو التهاب مجرب و چون قاشقى سركه نيز بر آن اضافه كنند اسهال صفرائى و سوزش‌دار را بند ميآورد .\r\nچون خمير را در آب حل كرده ربع آن روغن بنفشه يا بادام بر او افزوده غرغره كنند ورم و آزار حلق را فرو مينشاند .\r\nضماد خميرمايه با حنا و روغن و نمك ورم و صلابات ( سفت شده‌گى ) هاى دشوار را كه باعث يأس بيمار شده باشد را نرم و علاج مىكند .\r\nچون يك جزو خردل و يك پنجم آن ( شب ) - « داروئى موجود » و سه برابر همه خميرمايه اضافه كرده ، در ده برابر همه آب بجوشانند تا به نصف رسد و سپس اضافه نموده و با نصف وزن آن عسل بقوام آورند جهت تقويت هاضمه بمرتبه‌ايست كه صبر بر گرسنگى نتوان كرد .\r\nخوردن مايه خمير پاك‌كننده معده از اخلاط سوخته و رافع بلغم و نعوظآور و چاق‌كننده مىباشد و چون بلافاصله بعد از معجون‌ها بخورند در توليد باء ، اثر سريع مىكند .\r\nچون مايه خمير را بسيار كوبيده با آب انار شيرين و سكنجبين و مثل آن ترتيب دهند قائم‌مقام خمر و مسكرات بوده از اسرار مكتومه مىباشد .\r\nمايه خمير مضر سينه‌هاى عليل و رفع ضررش را كتيرا مىكند و مقدار خوراك او تا نيم سير ( 35 گرم ) مىباشد .\r\n\r\nخيار علاج امراض : ناراحتى روده ، خون و صفرا ، يرقان ، تب ، درد سر ، سخت‌زائى ، هم و غم ، شش و روده\r\nبا طبيعت سرد و تر ، مفيد حال گرم‌مزاجها و خشك‌طبيعت‌ها .\r\n\r\n","description":"","footnote":"","page_name":" 295 ","page_number":295},
  {"content":"\r\n\r\nخوردن خيار ، خاصه مغز او حرارت صفرا و خون و التهاب روده و تشنگى را رفع مىكند .\r\nمغز خيار گير معده و روده را باز و بول بسته و سنگ‌كليه را پاك مىكند .\r\nمغز خيار ضعفى كه از خوردن مسهلات و اسهال شديد حار بوجود آمده باشد را رافع و جهت تبهاى شديد و يرقان و درد سر نفع شديد مىكند .\r\nخوردن آب خيار تا 200 گرم با شكر مسهل گير و اذيت صفرائيكه در معده و روده باشد بوده ، اصولا آب خود آن به تنهائى مسهل صفرائىمزاجها مىباشد .\r\nآب خيار و شكر خاصه خيار ترش و زرد در جهت مسهلات از آب انار رسيده قوى الاثرتر مىباشد ، در اين معنى كه عمل آب انار را نيز انجام ميدهد .\r\nچون قدرى قرنفل در آب خيار خيسانده روز ديگر صاف كرده با آب و عسل بنوشند رنگ‌رو را صاف و كدورت آن را بر طرف ميسازد .\r\nمغز و آب خيار گيرها و انسدادهاى گرم‌مزاج را دور و خفقان را در ظرف يكروز رفع مىكند .\r\nخوردن مغز خيار مانع تولد و ظهور شپش و ماليدن كوبيده او جرب و خارش و سوزش و دانه‌هاى سوزش‌دار پوست را رفع و خشونت و زبرى را بر طرف ميسازد .\r\nخوردن مغز خيار التهاب معده و روده و دردسر و ورمهاى گرم را مفيد و خوردن 12 گرم از پوست خشك او در تسهيل ولادت بغايت مؤثر مىباشد .\r\nبوئيدن خيار باعث شادى و نشاط روح حيوانى شده دردسر گرم را نفع ميدهد . ترشى خيار ديرهضم اما حرارت مزاج را فرو مينشاند .\r\nتخم خيار سردتر از خيار و بول را رانده صفراى سوخته را توسط ادرار اخراج مىكند .\r\nتخم خيار كه خيسانده بكوبند و شيره بكشند تبهاى گرم و ورم كبد و طحال و درد شش و زخم آن را كه از حرارت باشد ، بسرعت بهبود ميدهد .\r\n\r\n","description":"","footnote":"","page_name":" 296 ","page_number":296},
  {"content":"\r\n\r\nضماد تخم خيار با بوره و عسل ورمها را تحليل ميبرد .\r\nمضر مزاج و طبايع سرد و خام‌كننده غذا و مولد خلط خام و درد پهلوها و چون در معده گرم‌مزاجها فاسد شود توليد خلط خام سمى كرده ، مصلحش ( نانخواه ) و معجون‌هاى گرم و عسل مىباشد .\r\n\r\nخيار چنبر علاج امراض : نفخ و باد شكم ، گير معده ، بول بسته ، التهاب ، درد معده و روده ، كليه و مثانه\r\nبا طبيعت سرد و تر ، مفيد حال گرم‌مزاجها .\r\nمغز خيار چنبر تشنگى را فرو نشانده ، مسكن حرارت مىباشد .\r\nمغز خيارچنبر سنگ كليه و مثانه را ريخته ، التهاب معده و درد روده و جگر را تسكين ميدهد .\r\nمغز خيار چنبر سريع الهضم و تخم او بول بسته را باز مىكند .\r\nتخم خيار چنبر قوىتر از خود آن و مفتح يعنى بازكننده گيرهاى معده و مزاج كه از حرارت باشد و پوست و باطن بدن را جلا ميدهد .\r\nپوست و گوشت او مولد باد و نفخ و شكم درد و ديرهضم و خلطى كه از او بهمرسد مستعد عفونت مىباشد .\r\nخوردن برگ او رفع سم‌گزيدگى سگ مىكند ، خوردن خشك كردهء برگ او اسهال صفراوى را سود مىدهد . خوردن گوشت و پوستش مضر و مصلحش عسل و مويز و رازيانه مىباشد .\r\n\r\n","description":"","footnote":"","page_name":" 297 ","page_number":297},
  {"content":"\r\n\r\n\r\nدارچين علاج امراض : عفونت ، باصره ، نزله ، سرفه ، عطش ، قلب ، ترس ، هاضمه ، ماليخوليا ، مغز و كبد\r\nبا طبيعت گرم و خشك ، مفيد حال سردمزاجها .\r\nخوردن دارچين چه به صورت پاشيدن روى غذا ، چه بگونه جوشاندن و دم كردن كه مثل چاى تهيه كرده با اقند يا نبات بياشامند بازكننده گير و اشكالات معده و روده و پزندهء غذا و لينت‌دهندهء مزاج بلغمىها و سردمزاجها مىباشد .\r\nخوردن دارچين موجب فرح و انبساط دل شده ، حفظ قوتهاى نفسانى و حيوانى نموده عفونت و اخلاط مضر و سموم بدنى و غذائى را دفع مىكند .\r\nدارچين پوست صورت و بدن را جلا داده ، باصره را قوت بخشيده ، نزله و سرفه رطوبتى و بدى مزاج و عطش مفرط و قلب و گرفتگى و وحشت دل و ترس و هراس را كه از سردى باشد دور ميسازد .\r\nدارچين هاضمه را قوت بخشيده ، جنون و ماليخوليا را به تخفيف آورده تقويت قواى رئيسه بدن مانند مغز و قلب و دل و كبد مىكند .\r\nدارچين بول و حيض بسته را رانده ، زياد خوردنش جنين را ساقط مىكند .\r\nدارچين بادهاى غليظ مانند باد و نفخ شكم و اندام و ورم اعضاى درون و برون را رفع و جگر و طحال را اصلاح و مسامات عروق را باز و درد كليه و شاش‌بند را رفع مىكند .\r\nدارچين بدبوئى دهان را دور و شهوت و ميل جماع را تقويت و رطوبات دماغى را جمع و صوت و صدا را باز مىكند .\r\nدارچين مايعات لزج و رطوبات قصبهء ريه و حنجره و هر رطوبت كه از بلغم و زيادى آب بدن باشد را دور ميسازد .\r\nدارچين اقسام فتق ( باد - ورم ) مانند ورم بيضه و ورم شكم و دست و پا را\r\n\r\n","description":"","footnote":"","page_name":" 298 ","page_number":298},
  {"content":"\r\n\r\nدفع و عفونت را از زخمها دور مىكند .\r\nدارچين امراض دماغى و مغزى مانند فكر و خيال و ترس و وسوسه و ماليخوليا و جنون را كه از زيادى رطوبت و بلغم باشد و همچنين عصبانيت و كم تحملى و بيحوصلگى از سردى را رفع مىكند .\r\nخوردن جوشانده دارچين و مصطكى آروغ و ناراحتى آن را رفع و تقويت دستگاه گوارش بلغمىمزاجها مىكند .\r\nكشيدن دارچين به چشم كه آن را مانند غبار سائيده مثل سرمه يكى دو ميل به چشم بكشند جهت قوت باصره و رسانيدن اثر دواهاى معالج به چشم داراى اثر سريع مىباشد .\r\nماليدن خيساندهء او بر آلت لذت جماع را چندان ميسازد .\r\nضماد دارچين كه با آب خمير كرده بمالند يا روى جراحت بگذارند جوش‌هاى آبدار را خشك و ماليدن بر پوست مبتلا به برص رافع لك و پيس آن مىباشد .\r\nماليدن دارچين خيسانده كه مثال سدر بتن بمالند تب و لرزهاى بلغمى و سوداوى را رفع و جهت رفع رعشه و لرزش عضلات بىاندازه مفيد مىباشد .\r\nخوردن دارچين و ماليدن آن به صورت خمير بر بواسير موجب ضعف و از ميان رفتن بواسير شده درد و ورم آن را تسكين ميدهد .\r\nماليدن دارچين خيسانده بر پشت چشم و اطراف آن رفع پريدن چشم مىكند .\r\nروغن دارچين كه هر 50 گرم دارچين را در 300 گرم روغن كنجد ريخته يك هفته بگذارند و در هر فرصت هم بزنند و صاف كنند در جميع افعال مانند خود دارچين مىباشد و ماليدنش بر بدن لرزش و رعشه و لقوه و فلج و مثل آن را رفع مىكند .\r\nماليدن روغن دارچين بر محل گزيده شده ، زهر عقرب و رتيل و كنه و مثل آن را بيرون آورده رفع قشعريره ( جمع شدن پوست و راست شدن مو كه از ترس و\r\n\r\n","description":"","footnote":"","page_name":" 299 ","page_number":299},
  {"content":"\r\n\r\nتعجب و سرما و مثل آن باشد ) مىكند .\r\nماليدن روغن دارچين بر بدن قاطع تبهاى دائمى كه از غلبه خلط بلغم بهمرسيده باشد مىباشد .\r\nعرق دارچين كه مثل عرق بيد و كاسنى و بيدمشك اخذ ميكنند از خود او سريع الاثرتر و در رفع يرقان ( زردى ) و بادهاى رحم و مقعد كه از رطوبت و سردى باشد بيعديل مىباشد .\r\nچكاندن عرق دارچين در گوش رفع سنگينى گوش مىكند .\r\nدارچين مضر حال گرم‌مزاجها و صفراوئىها و مضر مثانه ايشان و مصلحش خوردن كتيرا و ليموى شيرين و مغز خيار مىباشد .\r\n\r\nدل - دل گوسفند علاج امراض : شبكورى ، سستى عضلات ، دل و مغز ، شكم و امعاء\r\nبا طبيعت گرم و خشك و ديرهضم و ديرگذر و بهترين آن دل پرندگان و دل بره مىباشد ، مفيد حال سردمزاجها .\r\nدل خوب پخته شده تقويت دل و رفع خفقان ( قلب‌گرفتگى ) مىكند .\r\nچكاندن خونابه دل كه از كباب كردن او بچكد شبكورى را رفع مىكند و مجرب مىباشد .\r\nبوعلى سينا گويد هر عضو را با خوردن مثل آن بايد علاج نمود به اين صورت كه ناراحتى قلب را با خوردن دل و مغز را با مغز و شكم و امعاء را با سيرابى و شيردان و سنگ‌دان و سستى عضلات دست و پا را با خوردن پاچه و آب آن و اين ساده‌ترين راه علاج اعضاء و اندام مىباشد .\r\n\r\n","description":"","footnote":"","page_name":" 300 ","page_number":300},
  {"content":"\r\n\r\n\r\nدنبه معالج امراض : اعصاب و عضلات ، خشك و كوفتگى ، هضم و اشتها ، جهيدن اعضاء\r\nمراد دنبهء گوسفند است با طبيعت گرم و تر مفيد حال سوداوى ( خشك ) مزاجها ، در خاصيت نرم‌كنندگى ورمهاى سفت و لينت اعصاب .\r\nچون دنبه را ورقه كرده ببندند تا متعفن شود علاج خشكى و كوفتگى و رنج عضو و تشنج ( لرزيدن و جهيدن عضو ) و عضو خشك‌شده و كزاز را مجرب و چرب كردن با آن بدن را قبل از استحمام باعث نرم كردن پوست و مسامات مىباشد .\r\nدنبه ديرهضم و مانع ميل طعام و ضعيف‌كنندهء اشتها و بسا كه پر خوردن آن در سردمزاجها مرگ مفاجا بياورد ، و مصلحش كه رفع مضرت آن مىكند سركه و ترشيجات و ادويهء گرم طبيعت مىباشد .\r\n\r\nدوغ علاج امراض : فشار خون ، زهر و سم ، معده ، اسهال ، تب دق ، تشنگى ، غش و ضعف\r\nبا طبيعت سرد و تر ، مفيد حال گرم‌مزاجها .\r\nدوغ تازه كه چربى ماست آن را كاملا گرفته باشند فشار و غليان خون را فرو نشانيده تحريك اشتها و باء گرم‌مزاجها مىكند .\r\nدوغ تازه بدن گرم‌مزاجها را فربه و حرارت را در مزاج و وجود آنها نشانيده حدت و اذيت سموم گرم را دفع مىكند .\r\n\r\n","description":"","footnote":"","page_name":" 301 ","page_number":301},
  {"content":"\r\n\r\nنوشيدن دوغ ، دق تشنگى و معده حار و التهاب كبد را خاموش مىكند .\r\nخوردن دوغ با زنگ آهن و ( اطريفل ) معده را قوت داده و با سنگ و آهن داغ‌كردهء او كه سنگ و آهن را در آتش تابيده در دوغ انداخته پس از سرد شدن بخورند اسهال گرم را بند آورده ، بدن را چاق مىكند .\r\nخوردن دوغ با نان خشك كه دوغ آن به مقدار كافى خورده شود و نان آن از 30 گرم تجاوز نكند تب دق را قطع ميسازد .\r\nچون تخم خرفه را كوبيده در دوغ خيسانده ، خشك كرده ، سه مرتبه تكرار كنند و خشك كنند ، خوردن اندكى از آن رفع تشنگى و طلب آب تا چند روز مىكند و اين از اسرار مرتاضين مىباشد .\r\nدوغ در تبهاى خلطى كه از غلبهء يكى از اخلاط بوده باشد در معده متعفن ميگردد و اصلاح آن با ، قى كردن و خوردن سكنجبين كه با به پخته شده باشد مىشود و چون در معدهء رطوبتى مزاج ترش شود باعث غش و ضعف و مصلح او خوردن شيرينىها و مرباهاى گرم‌مزاج مانند عسل و مرباى شقاقل و امثال آن مىباشد .\r\n\r\nرز - درخت انگور علاج امراض : بىاشتهائى ، تنگ‌نفس ، قى و غثيان ، خفقان قلب ، زخم روده ، التهاب ، بواسير ، اعصاب\r\nبا طبيعت سرد و خشك ، مفيد حال گرم‌مزاجها و بلغمىها .\r\nبرگ و عصاره برگ درخت مو معده‌هاى گرم را قوت بخشيده قى و غثيان را رفع و حفظ جنين از اسقاط مىكند .\r\nچون برگ رز را جوشانده ، صاف كنند و با قند بقوام آورند جهت تحريك\r\n\r\n","description":"","footnote":"","page_name":" 302 ","page_number":302},
  {"content":"\r\n\r\nاشتها و رفع صفرا و خمار و اخلاط رقيقهء معده و خفقان صفراوى و غثيان و اسهال نافع و گاه باشد كه بسبب قوت جلادهندگى باعث گشودگى مزاج مىشود .\r\nآشاميدن عصارهء برگ مو خمار را رفع و تنگى نفس را فايده و بول را باز و زخم روده و اسهال را نفع ميدهد ، خواه با نوشيدن ، خواه با حقنه ( اماله ) ضماد برگ و ساقهء او جهت درد سر و ابتداى ورم گرم معده و ساير اعضا و التهاب اورام ، خصوصا با آرد جو مفيد و خوردن صمغ و آب منجمد درخت انگور بسيار جلادهنده و يا بس بوده كه اسهال را نفع ميدهد .\r\nآشاميدن صمغ او با شراب سنگ مثانه را اخراج و رفع رنج طحال مىكند .\r\nضماد صمغ او بيمارى پوست را رفع و خارش پراكنده را مفيد و بسيار ماليدنش با روغن زيتون موى را نازك و زائل ميسازد .\r\nآب چوب رز كه در حين سوختن تراوش كند ، رفع زگيل مىكند .\r\nخاكستر چوب و تراشهء او كه كاملا نرم شده باشد با سركه رفع بواسير و با روغن گلسرخ و سركه و سداب رفع ورم طحال مىكند .\r\nآب چوب و سائيده چوب او با پيه كهنه و روغن زيتون و عسل استخوان شكافته را بهم آورده سستى مفاصل را رفع و عصب را محكم ميسازد .\r\nآب چكيده از سوخته چوب او با بوره ارمنى گوشت زيادى زخمها را برده و با سركه رفع گزيدگى حشرات و دندان سگ ديوانه و ورم غده مانند مىكند .\r\nماليدن گرم‌كردهء همين مخلوط بواسير را سود بخشيده ، خوردن مقدار دو نخود آن ، زخم روده را بهبود ميدهد .\r\nخوردن شكوفهء رز ، خاصه رز بيابانى ، به مقدار يك الى دو مثقال حبس اسهال كرده ، بول بسته را باز و خون گشوده را از خارج و داخل بند ميآورد .\r\nخوردن شكوفهء او معده را قوت بخشيده ، مانع ترش شدن طعام در معده و ضماد او رفع ورم و التهاب معده و ورم چشم و خارش و جوش و جراحات خبيثه\r\n\r\n","description":"","footnote":"","page_name":" 303 ","page_number":303},
  {"content":"\r\n\r\nمىكند .\r\nخوردن شكوفه او مواد گرم بدن را رفع و برداشتنش حيض جارى را قطع مىكند .\r\nچون شكوفه رز را در سفالى بسوزانند و غبار مانند سائيده در چشم كنند درد آن را بر طرف و با عسل عقربك ( جراحت گوشه ناخن ) و دانه پلك ( سنده‌سلام ) و سستى بن دندان و خون او را سود ميدهد .\r\nآب پختهء ريشه رز به قدر 150 گرم با قدرى شكر مسهل رطوبات و زرداب مىباشد .\r\nسوزاندهء پوست رز كه بدندان كشيده مسواك كنند در قطع خون لثه مجرب مىباشد .\r\nروغن رز كه شكوفهء آن را در روغن زيتون كرده بعد از سه روز تجديد نمايند « مرتب شكوفه ريخته پس از سه روز چلانده دور ريخته تازه بريزند » با قوه جمع كننده و منع‌كننده و قائم‌مقام روغن گل سرخ و ماليدنش عرق را بند آورده ، جراحات دونده و جوشش دهان را علاج مىكند .\r\n\r\nروغن خوردن - روغن حيوانى علاج امراض : سم‌خورده ، خشكى پوست ، حلق و گلو ، سرفه ، طحال ، كليه ، شاش‌بند ، دل‌پيچه ، اسهال\r\nلطيفترين روغن‌ها روغن گاو ، به شرط تازگى ، و هرچه مانده و كهنه بشود بر گرمى و خشكى و ناراحتيش ميافزايد ، اگرچه كليه لبنيات را تازگى آنها مفيد مىباشد .\r\nروغن محلل و پزندهء اورام و سخت‌شده‌ها و مقاوم در برابر سموم و زهرها و\r\n\r\n","description":"","footnote":"","page_name":" 304 ","page_number":304},
  {"content":"\r\n\r\nمانع رسيدن زهر سم مار افعى به قلب مىباشد .\r\nماليدن روغن پوست بدن را نرم ساخته ، باعث پاك شدن جلد از فضول و سياهىها مىباشد .\r\nچكاندن روغن در بينى و خوردن آن فضول و كثافت آن را پاك مىكند .\r\nروغن باعث چاقى بدن و رافع يبوست و خشكى پوست بدن و ماليدنش بر گلو رفع خشكى حلق و جلوگيرى از سرفه مىكند .\r\nكره و روغن گاو مفيد يرقان ( زردى ) و طحال و سنگ‌كليه و آشاميدن تا يك سير ( 75 ) گرم او با شكر شاش‌بند و عسر بول را مجرب و خوردنش با آب گرم و قى كردن رفع سموم خوردنىها مىكند .\r\nامالهء روغن با آب خاكستر ( خاكستر را در آب ريختن و آب روى آن را گرفتن ) رفع زحير ( دل‌پيچه - اسهال با پيچ و درد ) و زخم روده مىكند - برداشتن روغن با پيه مرغ كه پيه را در روغن بطوريكه نسوزد و بالاى آتش ملايم باشد ذوب كنند و با پنبه يا پارچهء تميز به خود برگيرند رحم را از كثافات پاك و قطع بواسير و خونريزى و شقاق مىكند .\r\nكشيدن روغن پاكيزهء خالص بيغش با سائيدهء تاجريزى به چشم معالج ضربان ( كوبيدن ) چشم مىباشد .\r\nماليدن روغن بر داخل و خارج گلو تسكين خناق و درد و جراحت آن ميدهد .\r\nماليدن مكرر او بر اورام رفع ورم و ماليدنش بر جراحاتى كه لازم نباشد دهانهء آنها بهم بيايد جلوگيرى از بهم آمدن دهانه زخم مىكند .\r\nماليدن روغن كهنه با حنا جهت جرب ( خارش - جوشهاى خارش‌دار ) بيعديل مىباشد .\r\nخوردن زياد آن مضر امراض رطوبى و مولد صفرا در گرم‌مزاجها و ناراحت كنندهء معدهء ضعيف و هاضمه و مصلحش در گرم‌مزاجها ترشيها و در سردمزاجها\r\n\r\n","description":"","footnote":"","page_name":" 305 ","page_number":305},
  {"content":"\r\n\r\nشيرينىها مىباشد .\r\n\r\nروناس علاج امراض : حيض و شير و عرق ، سقط جنين ، سستى اعضاء ، درد ورك ، عرق النساء ، كبد و طحال\r\nكوبيدهء ريشه گياهى كه مورد استفاده رنگرزان بوده ، زنان نيز در قديم با آن همراه ( رنگ ) موى سر و ابرو سياه ميكردند .\r\nبا طبيعت گرم و خشك ، مفيد حال تر طبيعت‌ها و سردمزاجها . خوردن مقدار دو سه نخود آن گير و انسداد معده و روده را باز كرده حيض و شير و عرق و ادرار را روان ميسازد .\r\nخوردن و برداشتن او موجب سقط جنين مىشود .\r\nپختن او با عسل و بستنش بعضو درد ورك و عرق النساء و سستى اعضاء و اندام را بر طرف ميسازد .\r\nماليدن پخته او با عسل يرقان و فلج را رفع مىكند .\r\nخوردن قاشقى از پخته او با سكنجبين يا ضمادش به محل درد رفع سنگينى و ناراحتى كبد و طحال مىكند .\r\nبرداشتنش حيض را رانده اسقاط جنين و مشيمه مىكند .\r\nخورنده‌اش بايد هر روز به حمام برود و چون در خوردن داراى ضرر زياد مانند بول خون و مضر مثانه است بهتر ترك خوراك آنست و رافع ضررش كتيرا و باديان مىباشد .\r\n\r\n","description":"","footnote":"","page_name":" 306 ","page_number":306},
  {"content":"\r\n\r\n\r\nريباس علاج امراض : جگر و احشاء ، قى و غثيان ، خون ، صفرا ، مستى و خمار ، خفقان ، ترس و دلهره ، ماليخوليا ، اسهال\r\nبا طبيعت سرد و خشك ، با قوه قابضه ( جمع‌كننده ) مفيد حال گرم‌مزاجها .\r\nخوردن ريباس معده و جگر و احشاء گرم‌مزاج را قوت ميبخشد .\r\nريباس تشنگى را بر طرف و قطع قى و غثيان مىكند .\r\nريباس حدت و اذيت خون و صفرا را تسكين ميدهد .\r\nخوردن ريباس چه به صورت آب سادهء او و چه به صورت شربت و چه بطور غذا در اثرات يكسان و رفع مستى و ناراحتى خمار مىكند .\r\nريباس بواسير گرم را تسكين بخشيده ، طاعون و و با و خفقان دل و وسواس و ماليخوليا و اسهال و يرقان و تبهاى حاره و كل امراض حار و آنچه را كه از گرمى باشد علاج مىباشد .\r\nخوردن ريباس اشتها را در گرم‌مزاجها تحريك مىكند .\r\nخوردن ريباس جلوگيرى از بروز دمل و جوش و خارش و كورك و مثل آن مىكند .\r\nچكاندن آب ريباس در چشم سبب تقويت نور بصر در گرم‌مزاجها مىباشد و رفع لك سفيد چشم آنان مىكند .\r\nضماد ريباس با آرد جو كه هر دو را با هم كوبيده باشند و بر بدن بمالند جلوگيرى از جوش و كورك و رفع باد سرخ مىكند .\r\nشربت ريباس نافع وحشت و خيالات و جنون و بخارات و سوزش و سوختگى در گرم‌مزاجها مىباشد .\r\nريباس مضر سينه و باء و جمع‌كنندهء اعصاب در سردمزاجها و مورث قولنج و درد و رنج شكم آنان بوده ، شربت نعنا و عود و خوردن بيدمشك و عسل و از\r\n\r\n","description":"","footnote":"","page_name":" 307 ","page_number":307},
  {"content":"\r\n\r\nاين قبيل رفع مضرات آن مىكند .\r\n\r\nريحان علاج امراض : دل و دماغ ، معده ، جماع ، نعوظ ، حيض ، عرق ، عطسه ، ورم ، قلب ، غش ، سنگ مثانه\r\nدر طبيعت گرم و خشك همراه رطوبت مفيد ، سودمند حال سردمزاجها .\r\nخوردن ريحان قوت معده و دل و دماغ داده ، شادى و نشاط آورده تقويت فم معده كرده نعوظ و ميل جماع مىآورد .\r\nريحان شير زنان را زياد و جارى ساخته ، حيض و عرق را روان و ورم‌ها را پخته تحليل ميدهد و بوئيدن كوبيده او كه در دستمال كرده ببويند عطسه ميآورد .\r\nريحان طبيعت را نرم و مزاج را ملين و گرفتگى قلب را رفع و غش و تنگ نفس و ضعف كبد سرد و گيرهاى طحال را دفع و شامه را تقويت و سنگ مثانه را ميريزاند .\r\nچكاندن آب ريحان با سركه و كافور در بينى خون دماغ را بند ميآورد .\r\nپاشيدن گرد كوبيدهء او كه مثل غبار شده باشد در چشم آب‌ريزش چشم را رفع و نور آن را زياد و باعث بينائى و قوت چشم مىشود .\r\nماليدن آب آن بر پشت و حوالى چشم ورم چشم و آب و كثافت جارى آن را رفع و ماليدن آن به محل گزيدگى عقرب و زنبور و مار آبى درد آن را ساكن و زهر آن را خنثى ميسازد .\r\nكوبيدهء ريحان با آرد جو و روغن گل سرخ يا بادام و سركه كه خمير كرده بگذارند ورم گرم را برده و ضماد آن بر پستان درد و ورم پستان را مفيد و مانع ورم پستان شده و توليد شير مىكند .\r\n\r\n","description":"","footnote":"","page_name":" 308 ","page_number":308},
  {"content":"\r\n\r\nجويدن آن دهان را خوشبو و كندى دندان را بر طرف و اخلاط و رطوبت سينه و شش را رفع مىكند .\r\nچون برگ ريحان را لوله كرده در گوش كنند درد گوش را بر طرف مىكند .\r\nخوردن تخم او مانع تولد سودا و مفيد شاش‌بند و فروبرنده نفخ و باد شكم مىباشد .\r\nكوبيدهء او كه با آب خميركرده بر پستان گذارند موجب زيادى شير مىشود .\r\nنيم مثقال از تخم ريحان را كه با شربت قند بخورند باعث قوت قلب مىشود .\r\nتخم او بنام تخم شربتى را كه مشتى كوبيده بجوشانند و صاف كنند و آن را با يك استكان روغن زيتون چندان بجوشانند تا آب تمام شده روغن بماند و آن را سه روز با آب گرم بخورند كرم معده را ميريزاند .\r\nروغن او كه به همين صورت تهيه شود و بمالند درد و رنج‌هاى اندام را كه از سردى و سرمازدگى و رطوبت بهم رسيده باشد علاج و رطوبات را تحليل برده ، باعث تقويت اعصاب مىشود .\r\n\r\nزاج علاج امراض : ورمهاى سفت‌شده ، جرب و سودا ، خارش فرج و مقعد ، جراحات و عفونت ، خونريزى ، خون‌دماغ\r\nزاج يا ذاك يا زاق جماد معدنىايست شبيه سنگ در رنگهاى سفيد و سرخ و زرد و مايل به سبز با محل استفاده‌هاى فراوان كه از همه‌جا مثل عطارىها به سهولت فراهم شده بدست ميآيد .\r\nبا طبيعت گرم و خشك ، مفيد حال رطوبتىها و سردمزاجها .\r\nماليدن آب زاج كه او را در آب حل كرده باشند با آب گشنيز باد سرخ و\r\n\r\n","description":"","footnote":"","page_name":" 309 ","page_number":309},
  {"content":"\r\n\r\nورم سفت شبيه به خنازير بنام ( سعفه ) را كه به گوشت چسبيده باشد و جرب ( سودا ) و حكه ( خارش مقعد و فرج و پوست ) را رفع مىكند .\r\nپاشيدن سائيدهء زاج بر روى زخمهاى بد خراب و جراحات عفونى باعث بهبود و جمع شدن و علاج آنها مىشود .\r\nپاشيدن سائيدهء زاج بر روى جراحاتى كه خون از آنها جريان داشته باشد قطع جريان خون آنها مىكند .\r\nدميدن همين سائيده كه مثل غبار نرم شده باشد در بينى قطع رعاف ( خون‌دماغ ) مىكند .\r\nپاشيدن غبار زاج در چشم يا كشيدنش مثل سرمه زخم گوشه‌هاى چشم و چرك و فساد جارى آن را علاج و خشك مىكند .\r\nماليدن سائيده زاج با عسل بر بواسير و نواصير ( بواسير چركى ) باعث بهبود و علاج آن ميگردد .\r\nماليدن سائيدهء زاج و عسل بر زخم پشت گوش جراحت آن را بهبود بخشيده و چكاندنش در گوش رفع چرك آن مىكند .\r\nخوردن نرم‌كردهء زاج با آب تا مقدار چهار نخود در كشتن اقسام كرم معده مجرب و زياده از شش نخود او كشندهء از طريق مرض سل مىباشد .\r\nچون دو جزو او را با يك جزو اقليميا ( داروئى موجود ) و سركهء كهنه سائيده در ظرف سفال ريخته چهل روز در آفتاب گرم تابستان گذارند و به بدن بمالند لك بدرنگ و كثافت پوست را پاك مىكند .\r\nماليدن همين مايع بر روى زخمى كه گوشت زياد آورده باشد سبب بردن اضافى آن ميگردد .\r\nغرغرهء اقسام زاج يعنى هر رنگ و هر نوع باشد با سركه در فروانداختن و بيرون آوردن زالوئى كه به حلق چسبيده باشد بيمانند مىباشد .\r\nماليدن سركه‌اى كه زاج در او حل كرده باشند به سر ، باعث سياه كردن موى\r\n\r\n","description":"","footnote":"","page_name":" 310 ","page_number":310},
  {"content":"\r\n\r\nسر مىشود .\r\nاكثرا زاج مفيد حال سردمزاجها و زيان‌آور گرم‌مزاجها بوده خصوصا در خوردن و آشاميدن و رفع ضررش را شير تازه و روغن تازه مىكند .\r\n\r\nزردآلو علاج امراض : كرم و قبض شكم ، التهاب ، خون و صفرا ، تب گرم ، برص و لك و پيس ، سنگ كليه\r\nبهترين آن شيرين پر آب و كم‌جرم آنست و خشك او بهتر از تازهء آن مىباشد ، با طبيعت سرد و تر ، مفيد حال گرم‌مزاجها .\r\nخوردن زردآلو گير و سده‌هاى درون را باز كرده باعث تليين مزاج و نرم شدن سفتىها و بستگىها مىشود .\r\nزردآلوى شيرين موافق گرم‌مزاجها كه مزاج را لينت داده تا در معده فاسد نشده باشد جلوگيرى از تشنگى و التهاب مىكند .\r\nزردآلو غليان و ناراحتى را تسكين داده ، خون و صفرا را نفع رسانده ، خصوصا ترش او كه آروغ را رفع مىكند .\r\nچون خشك او را خيسانده ، بيمار تب گرم و سرد بخورد و آب گرم و عسل بعد از آن بنوشد و قى بكند اخلاط مزاحم بدن او را رفع كرده تب او قطع مىشود .\r\nهرگاه بعد از خوردن زردآلو خون بگيرد خون سفيدرنگ مشاهده مىشود و لذا مداومت به آن باعث برص و لك سفيد ميگردد .\r\nمغز دانه تلخ او گرم و خشك و مغز شيرين او گرم و تر و باددار و روغن همه قسم آن بادشكن و ملين و ريزانندهء سنگ كليه مىباشد .\r\nماليدن روغن مغز زردآلو خشكى و زبرى پوست را بر طرف و غرغره‌ش\r\n\r\n","description":"","footnote":"","page_name":" 311 ","page_number":311},
  {"content":"\r\n\r\nخشونت حلق را دور ميسازد .\r\nخوردن به قدر يكمثقال ( 5 گرم ) از روغن مغز تلخ او كرم را كشته مسهل قوى بيرون آوردن كرم مىباشد .\r\nخوردن و ماليدن روغن مغز او ورمها از جمله ورم مقعد را نرم و سنگ كليه را ريخته و دل‌پيچهء سرد و بواسير ظاهرى و داخلى را رفع مىكند .\r\nماليدن روغن آن با ترياك مسكن جميع دردهاى اندام بوده ، چكاندن آن در گوش قطع درد گوش كرده سريع الاثر و در ساير افعال نزديك به روغن بادام تلخ مىباشد .\r\nخوردن آب برگ پختهء او كرم معده را ريخته ، ماليدنش ورمها را تحليل برده ، خوردن برگ خشك سائيدهء او به مقدار كفى قطع اسهال و خوردن سائيدهء شكوفه او قطع خونريزى باطنى و پاشيدنش بر زخم قطع خونريزى جراحات مىكند .\r\nمقدار خوراك از روغن او تا دو مثقال 10 گرم مىباشد .\r\n\r\nزردچوبه علاج امراض : يرقان ، استسقا ، خارش و زخم ، نور چشم ، درد دندان\r\nبا طبيعت گرم و خشك ، مفيد حال بلغمىها و سردمزاجها .\r\nزردچوبه گير و ورم و سدهء جگر و يرقان و استسقا را نفع ميدهد .\r\nضماد او با شراب « خمير كردنش با شراب و گذاردن يا ماليدن » جوش و سوزهء بدن را رفع مىكند و ماليدنش با شراب رافع خارش مىباشد .\r\nپاشيدن سائيدهء او خون و رطوبت زخم را خشك مىكند .\r\nجويدن و مسواك كردن با آن درد دندان را دور ميسازد .\r\n\r\n","description":"","footnote":"","page_name":" 312 ","page_number":312},
  {"content":"\r\n\r\nسرمهء او كه مانند غبار سائيده بكشند تقويت نور بصر و سفيدى اندك چشم مىكند .\r\nداخل كردن زردچوبه در مرهمها تحليل اورام قروح داده ، جراحات را نفع ميدهد .\r\nبغايت مضر قلب و مصلحش ليموترش و ليموشيرين و بالنگ مىباشد .\r\n\r\nزرشك معالج امراض : قلب و جگر ، معده ، هضم ، احشاء و امعاء ، ورمها ، ضعف اشتها ، قبض و بستگى ، خفقان قلب ، غثيان\r\nبا طبيعت سرد و خشك و قابض ( بهم‌آورنده ) . مفيد حال گرم‌مزاجها .\r\nخوردن زرشك صفرائىها و گرم‌مزاجها را مفيد و باعث قوت دل و جگر و معده ايشان شده ، مانع ريختن مواد فاسد باعضا مىباشد .\r\nزرشك قاطع صفرا و رافع تشنگى و عطش دائمى و مسكن حرارت معده و كبد و باعث جريان خون و با ادويه گرم جهت سردمزاجها و با افسنتين ( گياهى موجود با اثر داروئى ) كه شربت كرده بخورند جهت تقويت هاضمه و آب زرشك رفع قى و غثيان مىكند .\r\nخوردن زرشك با زعفران كه به صورت مربا بخورند سفتى و ورم جگر را نافع و خوردن آن به تنهائى زخم معده و اسهال را مفيد و اسهالى را كه از ضعف احشاء باشد درمان مىكند .\r\nچون زرشك را كوبيده به صورت خمير ضماد كرده بگذارند ورمهاى گرم را كه در اعضاء ظاهر شده باشد صاف و شربت زرشك كه يك جزو آب زرشك و نيمى آب ليمو و يك جزو آب بوده با شكر به قوام آورند جهت سموم كشنده و\r\n\r\n","description":"","footnote":"","page_name":" 313 ","page_number":313},
  {"content":"\r\n\r\nگزيدن مار و افعى و خفقان و غثيان و ضعف اشتها مؤثر و مجرب مىباشد .\r\nهرگاه آب ترنج و مرواريد سائيده را به مربا يا شربت زرشك اضافه كرده بخورند در جميع امراض بىعديل و قائم‌مقام ترياق مىباشد .\r\nعصاره آب و شربت زرشك در افعال قويتر و لطيف‌تر از خود آن و بدلش دو وزن آن زرشك بىدانه و براى رفع قبض و بستگى آن بهتر آن است كه با شكر خورده شده يا به صورت شربت و مربا درآورند .\r\n\r\nزعفران علاج امراض : بيهوشى و كم‌حواسى ، عفونت ، بستگى بول ، شهوت و جماع ، ثقل و گير ، طحال و جگر ، زايمان ، سنگ كليه ، رحم و مقعد ، آب‌ريزش\r\nبا طبيعت گرم و خشك ، مفيد حال سردمزاجها و مرطوبىها .\r\nخوردن زعفران فرح و انبساط آورده ، مقوى فهم و حواس مىباشد .\r\nزعفران باعث پختن و تحليل طعام شده رفع عفونت غذا و اخلاط مىكند .\r\nزعفران اخلاط بلغمى را از ميان برده بول بسته را باز و بول باز را بند ميآورد .\r\nخوردن زعفران محرك شهوت جماع و مقوى باء بوده تقويت روح حيوانى ( شهوت و غضب ) و جگر و احشاء و آلات تنفس مىكند .\r\nخوردن زعفران خنده و سرور و مضحكه آورده ، چرك پوست و بشره و كليه را پاك مىكند .\r\nزعفران خواب‌آور و جهت باز كردن گير و بستگىهاى مزاحم جگر و طحال و رسانيدن قوهء ادويهء باعضاء مؤثر مىباشد .\r\nخوردن دو سه نخود او موجب سرعت زايمان شده ، رفع زحمت آن مىكند .\r\n\r\n","description":"","footnote":"","page_name":" 314 ","page_number":314},
  {"content":"\r\n\r\nخوردن در هر روز تا 5 - 6 قيراط هر قيراط ( معادل چهار جو ) زعفران رفع بيمارى طحال و آشاميدن او در شربت رفع خمار مىكند .\r\nخوردن همين‌مقدار در چند روز با عسل سنگ كليه را ميريزاند .\r\nماليدن زعفران به پشت چشم رافع آب‌ريزش و رطوبات و سرخى چشم و ماليدنش بر گوش رافع ورم گوش و بر جلو سر و پيشانى ، رافع درد سر و بيخوابى سردمزاجها مىباشد .\r\nدر كيسهء كوچك ريختن و آويختن آن در زير جامه رفع درد رحم و مقعد رطوبتىها و بلغمىها مىكند .\r\nسرمهء زعفران كه سائيده با ميل به چشم بكشند باعث نور و جلاى بصر شده ، رفع آب‌ريزش و پردهء جلو ديده و نورزدگى و خارش و جراحت آن مىكند .\r\nپاشيدن سائيده زعفران بر روى زخم جلوگيرى از سيلان ( خون آمدن ) آن مىكند .\r\nماليدن سائيدهء زعفران و فرفيون ( نوعى صمغ ، موجود ) كه با آب حل كرده باشند بر مفاصل و نقرس رافع آزار آن مىشود .\r\nچكاندن آبى كه در آن زعفران حل كرده باشند در بينى درد سر و بيخوابى را رفع مىكند .\r\nگفته‌اند چون مقدار 25 ، 30 گرم آن را نرم كرده ، با كمى لعاب ماليده به صورت گردوئى درآورده زن به خود آويزد رفع سخت‌زائى او نموده باعث سرعت و سهولت ولادت او مىشود و آويختن آن بر ماديان حامله نيز جهت تسهيل ولادتش داراى همين اثر مىباشد .\r\nچون زعفران را در روغن زيتون يا كنجد پنج روز خيسانده ، هر روز بر هم زنند و در آخر صاف كنند ، ماليدنش بر عصب ضعيف باعث تقويت آن و بر رحم ، رافع نفخ و سفتى و ورم او ميگردد .\r\nماليدن اين روغن نرم‌كنندهء هر عضو سست‌شده و خشك‌شده بوده و در\r\n\r\n","description":"","footnote":"","page_name":" 315 ","page_number":315},
  {"content":"\r\n\r\nبينى چكاندنش خواب‌آور مىباشد .\r\nماليدن روغن زعفران بر پهلو رافع درد پهلو و ذات الجنب مىباشد .\r\nماليدن آن بر داخل رحم ، رحم را از فضول و كثافات و جراحات و جوش و ثبور پاك ميسازد .\r\nبرداشتن اين روغن با موم و مغز استخوان قلم كه پنبهء طبيعى يا پارچهء پنبه‌اى نرم به آن آغشته زن به خود برگيرد هر زخم و جراحت عفونى سخت علاج و جراحات خبيثه مانند سوزاك و سفليس و سرطان زخمى را نافع و سبب التيام آن مىشود .\r\nبرگ گياه زعفران كه سائيده بر جراحات بپاشند باعث بهبود و مانع دويدن و رسيدن جراحت بديگر نقاط بدن مىشود .\r\nپر كردن ميان سيب كه آن را خالى كرده ، زعفران پر كنند و بو كنند در رفع خناق ( ديفترى ) و درد و رنج گلو و ذات الجنب بيعديل مىباشد .\r\nخوردن و بوئيدن و هر نوع عمل ديگر زعفران مضر حال محرورين يعنى گرم مزاجها و خشك طبيعت‌ها و مفيد حال بلغمىها و سردمزاجها و در صفراوىها مضر اعصاب و تكدر حواس و ضعيف‌كننده اشتها و غثيان‌آور و مصلحش سكنجبين و آب انار و آب كدو و مغز خيار و آب ليمو و مثل آن مىباشد .\r\n\r\nزفت علاج امراض : خون‌مردگى ، ضرب‌ديدگى ، سينه و حلق ، لك ناخن ، لك و پيس ، شقاق و ترك ، مقعد و فرج ، زالو ، جراحت دهان\r\nمايعى سياه سيال كه از درخت صنوبر بيرون ميآورند و نوع دومى زفت دريائى است كه بنام قير شناخته شده است و تقريبا هر دو را خاصيت يكسان مىباشد ،\r\n\r\n","description":"","footnote":"","page_name":" 316 ","page_number":316},
  {"content":"\r\n\r\nبه صورت مايع و جامد ، با طبيعت گرم و خشك ، مفيد حال امزجهء سرد و تر .\r\nچون زفت را بر محل خون‌مرده و ضرب ديده ضماد كنند خون فاسد را از زير جلد به ظاهر ميآورد و پاك مىكند .\r\nخوردن به مقدار يك نخود از آن سينه و حلق را از چرك و اخلاط پاك ميسازد .\r\nخوردن همين مقدار از او با شكر رفع سميت ادويهء قتاله و اغذيهء مسموم مىكند .\r\nماليدن آن بر بدن و نگاهداشتنش يكى دو ساعت سبب فربهى مىشود .\r\nگذاشتن قير با نمك بر محل گزيدگى جانور باعث رفع زهر آن جانور شده ، بهبود ميآورد .\r\nگذاشتن زفت كه با موم حل كرده باشند بر روى ناخن رفع لك و سفيدى روى ناخن مىكند .\r\nماليدن زفت و موم به بدن رفع ورم و سختى و لك و پيس سياه و سفيد پوست مىكند .\r\nگذاشتن ضماد زفت و موم بر شقاق مقعد و فرج باعث بهبود آنها شده ، همچنين رافع جراحت دهان مثانه و ماليدنش بر دست و پا رافع ترك آنها مىباشد .\r\nماليدن آن با عسل بر روى زخم باعث پاك شدن چرك زخم و بر روى ريشهء ناخن نيكو كشتن آن مىشود .\r\nچسباندن زفت و موم بر وسط سر پس از تراشيدن باعث بيرون آمدن زالوى به حلق چسبيده مىشود .\r\nگذاشتن آن با شكر بر زخم خوره ، بهر قسم كه باشد مفيد و بر جرب ( جراحت و جوش خارش‌دار ) حيوانات علاج مرض آن مىكند .\r\nماليدن زفت با شكر بر بدن باعث تمدد اعصاب و رافع عرق النساء مىباشد .\r\n\r\n","description":"","footnote":"","page_name":" 317 ","page_number":317},
  {"content":"\r\n\r\nماليدن زفت و شكر برداء الثعلب ( نقطه‌هائى از سر و ريش كه مبتلا به مرض ريزش مو ميشوند ) موى ريختهء آن نقاط را ميروياند .\r\nگذاشتن زفت و آرد جو بر خنازير سبب بهبود آن مىشود .\r\nخوردن آن مضر سر و شش و رفع ضررش را كتيرا و بنفشه مىكند .\r\n\r\nزنجبيل علاج امراض : ذهن و حافظه ، بادها ، معده ، جگر ، حلق و دماغ ، لقوه ، مفاصل ، تقطير بول ، يرقان ، اسهال\r\nبا طبيعت گرم و خشك ، مفيد حال سردمزاجها و بلغمىها .\r\nخوردن زنجبيل مبهى يعنى نعوظآور و تحليل برندهء بادهاى غليظ معده و امعاء و جمع كنندهء رطوبات مىباشد .\r\nزنجبيل رافع تشنگى بلغمى و مقوى معده و جگر و حافظه بوده دفع سموم حيوانى مىكند .\r\nزنجبيل اخلاط غليظ را دفع و رطوبات دماغ و حلق و بينى را رفع مىكند .\r\nخوردن زنجبيل در هواى سرد مانع اذيت برودت آن مىشود .\r\nخوردن زنجبيل فالج و لقوه و مفاصل و درد ساقها را فايده مىكند .\r\nزنجبيل كرم معده و يرقان و تقطير بول ( قطره قطره آمدن ادرار ) و اسهالى كه از غذاى مسموم باشد را رفع مىكند .\r\nخوردن زنجبيل با نبات رافع مضرت ميوه‌هاى تازه و رطوبت معده مىباشد .\r\nپاشيدن زنجبيل كوبيده بر روى تخم‌مرغ عسلى و خوردن آن منى را زياد و ميل جماع را بيش مىكند .\r\nخوردن زنجبيل با ( خولنجان ) و پسته در تقويت باء بيمانند مىباشد .\r\n\r\n","description":"","footnote":"","page_name":" 318 ","page_number":318},
  {"content":"\r\n\r\nسرمهء زنجبيل كه آن را چندان سائيده تا به نرمى غبار بشود پردهء چشم و سفيدى و دانهء آن را رفع مىكند .\r\nضماد كوبيده زنجبيل كه با آب خمير كرده باشند باعث تقويت اعصاب مىشود .\r\nگذاشتن ضماد زنجبيل كه كوبيده با آب خمير كرده بگذارند جراحت كزاز را رفع و در رفع باد و ورم بواسير بيعديل مىباشد .\r\nدر دهان داشتن زنجبيل رفع تشنگى و عطشى كه از غلبهء بلغم بهمرسيده باشد مىكند .\r\nمرباى زنجبيل محرك باء سردمزاجها و جهت تقويت و هاضمه پيران و از ميان بردن بلغم بيمانند مىباشد .\r\nزنجبيل به صورت مختلفه مانند نيمكوب كردن و جوشاندن و با دارچين جوشاندن و با نبات يا قند خوردن و بگونه مربا و به صورت پرورده استعمال مىشود .\r\nمضر حال صفراوىها و گرم‌مزاجها و خشك‌طبيعت‌ها بوده كه بايد از آن احتراز جويند و در قبال فايده‌مند رطوبتىها و سردمزاجها مخصوصا بلغمىها مىباشد و زياد خوردنش مضر حلق و رفع ضررش عسل و روغن بادام مىكند .\r\n\r\nزيتون علاج امراض : لاغرى ، بيخوابى ، شوره سر ، سوختگى ، لك ناخن ، سينه و شش ، امور جنسى ، سفليس\r\nبا طبيعت گرم باعتدال و قابض ، مفيد حال بلغمىها و سردمزاجها .\r\nخوردن دانه سبز رسيدهء زيتون كه در نمك پرورده شده باشد ، « البته با غذا ، نه در قبل و بعد از آن » معده را قوت داده و بفعاليت آورده ، موجب تحريك\r\n\r\n","description":"","footnote":"","page_name":" 319 ","page_number":319},
  {"content":"\r\n\r\nاشتها مىشود .\r\nزيتون مزاج را بسته ، مورث بيخوابى و لاغرى ميگردد .\r\nزيتون مبهى و باعث نعوظ سردمزاجها مىشود .\r\nضماد كوبيده دانه زيتون بر سر ، رفع سبوسه و شوره سر مىكند .\r\nضماد نارس زيتون بر سوختگى آتش علاج آن مىكند .\r\nماليدن كوبيدهء دانه او با پيه و آرد گندم رفع لك ناخن مىكند .\r\nبخور سياه رسيدهء او با هسته كه در آب جوشانده سر بر آن گرفته پارچه بر سر انداخته بخار آن را بسر و سينه برسانند در رفع امراض سينه و شش مفيد و دفع سرفه و ناراحتى آن مىكند .\r\nضماد كوبيده برگ تازه او بر زخم آتشك و مثل آن و ماليدنش بر جوشهاى سوزش‌دار باعث بهبود جراحات شده رفع سوزش و جوشش و ناراحتىهاى پوست و منع گسترش مرض مىكند .\r\nگذاشتن كوبيدهء برگ او بر پشت چشم خشكى و ورم و ناراحتى چشم را بر طرف ميسازد .\r\nماليدن و گذاشتن ضماد كوبيدهء برگ او اورام و آزار پوست را مفيد و بستنش بر سر ، درد و خارش و سوزش و پوسته و جوش سر ، كه مرطوب بوده يا دلمه ببندد را التيام ميدهد .\r\nضماد كردن برگ كوبيدهء تازهء او با عسل بر عقربك ( جراحت مزاحم گوشه انگشت يا ناخن ) علاج جراحت آن مىكند .\r\nضماد كوبيدهء برگ تازهء زيتون با آرد جو بر زير ناف اسهال را بند ميآورد .\r\nجويدن برگ تازهء او زخم دندان را درمان و گذاشتن پخته او با آب‌غوره بحديكه بقوام برسد بر دندان كرم‌خورده باعث از ميان بردن كرم و مانع سستى و افتادن آن مىشود .\r\nماليدن پختهء برگ تازهء او در شراب ، نقرس و درد مفاصل را رفع مىكند .\r\n\r\n","description":"","footnote":"","page_name":" 320 ","page_number":320},
  {"content":"\r\n\r\nمضمضهء آب او در دهان رفع درد دندان كرم‌خورده مىكند .\r\nامالهء آب پختهء برگ تازهء زيتون زخمهاى باطنى ، مانند زخم روده و معده و مقعد و رحم را بهبود ميدهد .\r\nروغن زيتون در افعال مثل برگ اوست و تنقيه روغن زيتون به رحم قطع خونريزى و ليزابه و رطوبات آن مىكند .\r\nضماد كوبيدهء برگ تازهء زيتون بر پشت چشم جهت برآمدگى حدقهء چشم نافع و قطع ريختن مواد مضر به چشم و خوره پلك مىكند .\r\nچون ريشه درخت زيتون را با برگ او جوشانده مضمضه كنند درد سر را تسكين ميدهد .\r\nچكاندن آب همين جوشانده جلوگيرى از رطوبات و بخارات دماغ مىكند .\r\nگذاشتن خمير كرده ريشهء كوبيده او بر جاى نيش عقرب در كشيدن زهر عقرب و بهبود جراحت آن آزموده مىباشد .\r\nچون شاخه‌هاى نازك و برگ او را در كوزهء سفال ريخته در تنور بتابند تا بسوزد و بيرون آورده ، شراب بپاشند و دو مرتبه بسوزانند و غبار مانند سائيده نگاهدارند ، سرمه‌اش دربارهء چشم بهتر از توتيا شناخته شده است .\r\nضماد خاكستر چوب و برگ او با سركه كه به مقدار چهار انگشت بالاى عروق و مفصل ناراحت عرق النساء ببندند جهت مجروح ساختن و رفع علت از مجربات مىباشد .\r\nهمچنين ديگر نيز ضماد سائيده برگ و شاخ او را كه خمير كرده بگذارند در اين امر مجرب دانسته‌اند .\r\nضماد خاكستر چوب و برگ او با عسل و آب دانهء زيتون جهت محل مو ريخته ( داء الثعلب ) سريع الاثر و در رفع جوشهاى ليزابه‌دار و سوزش‌دار و خارش‌دار و مرطوب مؤثر مىباشد .\r\nچون شاخهء او را بسوزانند و آبى كه از سر ديگرش ميچكد بگيرند و بر خارش\r\n\r\n","description":"","footnote":"","page_name":" 321 ","page_number":321},
  {"content":"\r\n\r\nو شورهء سر بمالند علاج مرض او مىكند .\r\nشستن سر با آب پختهء همه اجزاء او از برگ و شاخه و ميوه رفع درد شقيقه و سر و دوار و صداع مىكند .\r\nپاشيدن همين جوشانده در خانه باعث گريزاندن حشرات مىشود .\r\nمضمضهء آب نمكى كه زيتون در آن خيسانده باشند استحكام لثه و دندان ميدهد .\r\nصمغ زيتون قوىتر از كندر و در تقويت ذهن و رفع سرفه مزمن و اخراج بلغم كه در دهان گرفته بجوند بيمانند مىباشد .\r\nپاشيدن كوبيدهء صمغ زيتون بر روى زخم باعث بهبود جراحت و داخل مرهمها سبب روئيدن گوشت مىشود .\r\nآشاميدن 40 گرم روغن زيتون با آب جوشاندهء جو ( ماء الشعير ) مسهل قوى سردمزاجها و مسكن درد مفاصل و عرق النساء و درد كمر مىباشد .\r\nساختن مرهمها با روغن زيتون باعث التيام جراحات و ماليدن او جهت دردهاى رطوبتى با اثر سريع مىباشد .\r\nروغن زيتون كهنه كه چند سال بر او گذشته باشد گرمتر و مؤثرتر از تازهء آن و خوردن و ماليدنش محلل غذا و ملين طبع و پاك‌كننده بشره و جلادهندهء پوست مىباشد .\r\nماليدن روغن زيتون كهنه بر اعضا مانع جمود و خشك شدن آن و جلوگيرى از ضرر سرمازدگى و هواى سرد مىكند .\r\nكشيدن اين روغن به چشم تقويت بصر و رفع سفيدى لك چشم مىكند .\r\nخوردن تا 40 گرم روغن زيتون با شراب و آب گرم رفع درد و پيچ روده و اخراج كرم معده مىكند .\r\nقى كردن وسيلهء خوردن روغن زيتون و آب گرم رفع سميت دواجات سمى مىكند .\r\n\r\n","description":"","footnote":"","page_name":" 322 ","page_number":322},
  {"content":"\r\n\r\nامالهء نيمگرم او قولنج ( شكم‌درد ) بادى را رفع كرده بهبود ميدهد .\r\nخوردن زياد زيتون و روغن آن مورث بيخوابى و لاغرى و مضر شش و سينه بوده ، رفع ضررش با خوردن شيرينها مىباشد .\r\n\r\nزيره معالج امراض : نفخ و گاز ، آروغ ، شكم‌درد ، گل و ذغال خوردن ، طحال ، تنگ‌نفس\r\nبا طبيعت گرم و خشك و لطيف ، مفيد حال سردمزاجها و بلغمىها .\r\nخوردن زيره بول و ادرار و شير و عرق سردمزاجها را رانده ، حبس طبيعت روان و حيض جارى مىكند .\r\nزيره ترياق ( بهترين دوا ) جميع سموم حشرات و بادشكن و نفخ و گاز معده را دفع مىكند .\r\nزيره باعث هضم غذا شده آروغ ميآورد .\r\nزيره لطيف‌كننده غذاهاى گوشتى و گوشتهاى سفت سخت‌پخت و رفع تنگ‌نفس و كرم معده و دل‌درد و شكم‌درد بادى و ميل گل و ذغال خوردن و امثال آن مىكند .\r\nزيره سكسكه رطوبتى و ورم بادى طحال را بر طرف ميسازد .\r\nزيرهء بوداده اسهال رطوبتى را نافع و با سركه پروردهء او ( ترشى زيره ) كه بعد از آن برشته كنند ( بو بدهند ) بسيار قابض و در قطع اسهال و رطوبات معده قوى الاثر مىباشد .\r\nامالهء پختهء زيره بادشكن و نفخ و گاز را بر طرف ميسازد .\r\nبرداشتن زيرهء كوبيده با روغن زيتون « كه در پارچه زن به خود برگيرد » قطع\r\n\r\n","description":"","footnote":"","page_name":" 323 ","page_number":323},
  {"content":"\r\n\r\nحيض مىكند .\r\nمضمضهء پختهء او تسكين درد دندان و نزله‌ها ، خصوصال با پونه ميدهد .\r\nچكاندن آب زيره كه زيره را در آن خيسانده باشند جراحت و خارش چشم را بر طرف ميسازد و با سفيدهء تخم‌مرغ درد چشم حار ( گرم ) و ماليدنش تيره‌گى بشره را رفع مىكند .\r\nآب فشردهء خيسانده او لك چشم و با نمك جوش و ناخئه پلك را بر طرف ميسازد .\r\nچكاندن آب زيره با سركه خون‌دماغ را قطع مىكند و ماليدن او با روغن زيتون ورم طحال و ضمادش با آرد باقلى هرگونه ورم را تحليل ميبرد .\r\nچون آب زيره را بر بدن نوزاد بمالند مادام العمر از شپش و تولد آن در امان مىباشد .\r\nزيرهء سبز ملين طبع و خوردنش در تقطير بول ( قطره قطره آمدن ادرار ) و اخراج سنگ مثانه و خون بسته شدهء در آن بيمانند مىباشد .\r\nخوردن زيره و سركه سكسكه و كرم معده را رفع مىكند .\r\nضماد زيره و روغن زيتون و عسل رافع رنگ خون‌مردهء زير جلد و ورم آن مىباشد .\r\nخوردن زياد زيره مضر ريه و باعث زردى رنگ و مصلحش سركه و مقدار خوراكش تا يكى دو نخود مىباشد .\r\n\r\nسبوس گندم - سبوس معالج امراض : سرفه ، خشكى سينه ، درد پستان ، ورم ، گزيدگى مار و عقرب ، مفاصل ، زكام ، شپش\r\n\r\n","description":"","footnote":"","page_name":" 324 ","page_number":324},
  {"content":"\r\n\r\nمراد سبوس گندم است با طبيعت اندك گرم و خشك .\r\nآشاميدن آب پخته سبوس با شكر و عسل ، سرفه و خشكى سينه و تنگ‌نفس را بهبود داده ، غذاى مفيد ناقهين و بيماران مىباشد .\r\nضماد پختهء او در شراب يا سركه‌شيره و امثال آن تسكين درد پستان و تحليل ورم آن‌كه از بسته شدن شير بهمرسيده باشد ميدهد .\r\nبستن سبوس و نمك گرم بر محل گزيدگى مار و افعى نافع آن و بستن بر اعضاى متورم باعث تحليل ورم عضو مىشود .\r\nپختن او در سركه و ماليدنش جوشهاى مسرى و منتشر شونده و جرب دونده و خارش پوست و ورمهاى گرم را رفع مىكند .\r\nگذاشتن سبوس در سركه و روغن زيتون پخته رفع ضربان مفاصل مىكند .\r\nگذاشتن پختهء او در آب ترب بر محل گزيدگى عقرب رافع درد آن مىباشد .\r\nبخور خيساندهء او در سركه زكام را نفع ميدهد .\r\nماليدن سبوس پختهء جو ، خارش بدن را رفع مىكند .\r\nبخور سبوس عدس رفع رشك و شپش و سبوس باقلى جلوگيرى از ريختن موى سر و شكوفهء درختان مىكند .\r\n\r\nسپستان معالج امراض : سينه و حلق ، سرفه خشك ، عطش ، سوزش بول ، خشكى حلق ، گرفتگى صدا ، زخم روده ، تب‌ها ، دمل\r\nداروئى فراوان موجود كه عطارها و بذرفروشها فروشند ، با طبيعت معتدل و تر ، مفيد تمام امزجه ، خاصه گرم‌مزاجها .\r\nخوردن استكانى لعاب سپستان كه قاشقى از آن را در استكانى آب جوش\r\n\r\n","description":"","footnote":"","page_name":" 325 ","page_number":325},
  {"content":"\r\n\r\nبريزند سينه و حلق خشن ناراحت را نرم و سرفه خشك را آسوده ساخته ، تسكين درد و الم آن ميدهد .\r\nخوردن لعاب سپستان صفرا و عطش را بر طرف ميسازد .\r\nلعاب سپستان تقويت معده و روده كرده ، سوزش بول را بر طرف مىكند .\r\nلعاب سپستان زخم روده‌اى را كه از خوردن دواى تند بهم رسيده باشد رفع و اصلاح اذيت دواهاى مسهل و امثال آن مىكند .\r\nخوردن لعاب سپستان تبهاى گرم را قطع و بلغم شور را رفع مىكند .\r\nچون سپستان را در شيرهء خرما پخته بر دمل گذارند سر دمل را گشوده ، بهبود ميدهد .\r\nمقدار خوردن سپستان از سى عدد تا 20 - 30 گرم و گويند زيادهء آن مضر جگر و مصلحش در سردمزاجها گل سرخ و در گرم‌مزاجها عناب مىباشد .\r\n\r\nسدر علاج امراض : زخم روده و معده ، خونريزى داخل ، استسقا ، سپرز ، ريزش مو ، اعصاب و عضلات ، ورم‌ها\r\nبا نام ديگر كنار و از او مقصود سائيده برگ او مىباشد ، با طبيعت سرد و خشك ، مفيد حال گرم‌مزاجها و رطوبتىها .\r\nچون مشتى سدر را در آب نيمگرم حل كرده تنقيه كنند ، زخم روده و معده و احشاء را مفيد و با هرچند روز يك بار تكرار تا چند بار علاج آن مىكند .\r\nخوردن به مقدار دو سه نخود ( قاشق چاىخورى ) آن با آب رافع خونريزى داخلى و زخم امعاء و احشاء و اسهال از ضعف معده مىباشد .\r\nخوردن همين مقدار آن رفع عطش و مرض استسقاء و بيمارى سپرز مىكند .\r\n\r\n","description":"","footnote":"","page_name":" 326 ","page_number":326},
  {"content":"\r\n\r\nپاشيدن او بر روى جراحات زخم و جراحات را بهم آورده ، بهبود ميدهد .\r\nماليدن خيساندهء او با آب بر بدن ، چرك و كثافت بدن را برده باعث پاكيزگى و قوت آن مىشود .\r\nماليدن و بستن آن بر سر و مو باعث تقويت و جلوگيرى از ريزش آن مىكند .\r\nماليدن سدر بعد از هر شستشو به بدن در حمام باعث تقويت اعصاب و عضلات مىشود .\r\nضماد او كه آن را در شراب خيسانده باشند تحليل ورمهاى گرم ميدهد .\r\nهمچنين ضماد پخته او كه جوشانده مانند خمير بر ورم بگذارند داراى همين اثر و باعث پخته شدن ماده فاسد و نرم شدن و صاف شدن ورم مىشود .\r\nچنانچه او را سردمزاج بخورد رفع ضررش با گلقند ( گل سرخى كه كوبيده گلاب بپاشند و با عسل يا شكر جوشانده معجون سازند ) مىباشد و چون لازم شود گرم‌مزاج بخورد براى رفع ضررش بايد سكنجبين بخورد .\r\n\r\nسركه علاج امراض : درد اعضاء ، اخلاط مضر ، هضم ، اشتها ، طحال ، صفرا ، تنگىنفس ، سموم ، انعقاد خون\r\nبا طبيعت سرد و خشك و قابض ، مفيد حال گرم‌مزاجها .\r\nسركه جمع‌كننده و با سرعت نفوذ در اعضاء و رساننده قوهء دارو به بدن مىباشد .\r\nخوردن سركه پوست را لطيف و اخلاط غليظ مضر را رفع مىكند .\r\nسركه رافع تشنگى و كمك‌هضم غذا مىباشد .\r\nخوردن سركه خونريزى اندام را در داخل و خارج جلوگيرى كرده ، تحريك\r\n\r\n","description":"","footnote":"","page_name":" 327 ","page_number":327},
  {"content":"\r\n\r\nاشتها مىكند .\r\nسركه بلغم را تا حد مفيد نگاهداشته اصلاح طحال مىكند .\r\nسركه موافق معده‌هاى ناآرام ملتهب و بلغمى و صفرا و گير معده را رفع ميسازد .\r\nخوردن بمداومت سركه با شكم ناشتا قاتل كرم معده مىباشد .\r\nخوردن سركهء گرم با عسل گير نفس و نفس زدن و تنگى آن را رفع مىكند .\r\nچون سركه را گرم‌كرده بخورند و قى بكنند سموم ادويهء كشنده را دفع و رفع انعقاد خون و شيرمانده در پستان مىكند .\r\nخوردن سركه با نمك رفع ضرر گرسنه ماندن مىكند .\r\nسركه رافع زهر و آزار گزيدن سگ هار مىباشد .\r\nكم‌كم خوردن سركه و بتدريج خوردن آن زالوى به حلق چسبيده را بيحس و جدا ميسازد .\r\nمكيدن سركه بتدريج سرفهء كهنهء رطوبتى را رفع مىكند .\r\nغرغرهء نيمگرم سركه مانع ريختن فضول مضر به حلق مبتلا بخناق و افتادن لوزه و ورم لهات ( لوزه‌ها ) مىشود .\r\nمضمضهء سركه درد دندان را ساكن و خون دندان را كه كنده باشند بند ميآورد و چون ( زاج ) در آن حل كرده باشند و در دهان گيرند خون لثه و سستى آن را رفع مىكند .\r\nماليدن سركه به اطراف زخمهاى بد مانع انتشار ( دويدن ) آن مىشود .\r\nماليدن سركه به بدن مانع زيادى و آزار باد سرخ شده ، دفع و رفع جوش و سوزش و خارش و ناراحتىهاى پوست و مانع پخش و سودا ( جوش و جراحات پوسته‌دار خارش‌دار ) بديگر نقاط بدن مىشود .\r\nماليدن سركه بر بواسير آن را جمع و قطع درد و اذيت آن مىكند و ماليدن و خوردنش ورمهاى ظاهرى و باطنى را رفع و مانع ورم جراحات تازه مىشود .\r\n\r\n","description":"","footnote":"","page_name":" 328 ","page_number":328},
  {"content":"\r\n\r\nخوردن سركه درد سر گرم و خارش بدن و رنج گزيدن حشرت و حيوانات سمى را رفع مىكند .\r\nماليدن سركه بر سوختگى مفيد و معالج فورى آن مىباشد .\r\nماليدن سركه به محل سالم بدن مانع ريختن مواد بيمار و مضر از ساير نقاط بدن‌تان مىشود .\r\nماليدن جوشاندهء سركه بر جاى گزيدگى حيوانات سمى رفع سم آن و بر محل خونريزى قطع خون آن مىكند .\r\nغذائى كه با سركه پخته شده باشد بىضررترين و مانع ريختن فضول ( مواد فاسد مضر ) به شكم مىشود .\r\nچون انجير را در سركه پخته كوبيده بگذارند رفع سوزش عضو سوزناك و خشونت و خشكى و ناراحتى آن مىكند .\r\nماليدن سركه و گوگرد با مداومت علاج نقرس مىكند .\r\nماليدن سركه با عسل كيسهء زير چشم را رفع و دفع آثار بدنما و خون‌مردهء زير پلك مىكند .\r\nماليدن سركه با روغن گل سرخ و بىآن بر سر و پيشانى رفع دردسرى كه از گرما و حرارت و آفتاب و مثل آن باشد مىكند .\r\nماليدن سركه و آرد جو بر گلو رفع خناق و ماليدنش بر پستان رفع ورم پستان و بر بناگوش رفع ورم پشت گوش مىكند .\r\nبستن خاكسترى كه سركه بر آن پاشيده ، نم‌زده نيمگرم كرده باشند بر غده رفع غده و بر ورمها تحليل آنها ميدهد .\r\nبستن كوبيدهء اسفند كه با سركه خمير كرده باشند رفع خمو و سستى و ضعف عضو ضعيف و مفاصل و بر كزاز درمان كزاز مىكند .\r\nچون سركه را با گلاب جوشانده ، پارچه با او تر كرده بر سر بگذارند علاج دردسرى كه از صفرا و خون و بخارات حمام و مثل آن باشد مىكند .\r\n\r\n","description":"","footnote":"","page_name":" 329 ","page_number":329},
  {"content":"\r\n\r\nچون سنگ را در آتش گرم كرده در سركه انداخته ، پارچه بر سر انداخته سر بر بخار آن بگيرند سردرد كهنه و نزله‌ها و با كشيدن نفس سرفه كهنه را رفع مىكند ، بر همين بخار چون بواسير را گرفته بخور بدهند مسكن فورى و با مداومت معالج آن مىباشد .\r\nخوردن انجير و مويزى كه در سركه خيسانده باشند علاج رنج طحال مىكند .\r\nچون زيره و نعنا يا پونه را در سركه پخته ، در دهان گرفته مضمضه كنند تسكين درد دندان داده در بهبود جراحت لثه بيمانند مىباشد .\r\nچكاندن سركه در گوش رفع گوش‌دردى كه از گرمى باشد مىكند .\r\nچون گوش را بر بخار سركه بگيرند سنگينى آن را رفع و قاطع طنين صداى آن مىباشد .\r\nگرفتن بينى بر بخار سركه و بالا كشيدن آن گير انتهاى بينى و مضرات مجراى تنفس و دماغ را رفع مىكند .\r\nبخور سركه و گلاب و روغن بادام و استنشاق آن نافع سرسام و هذيان مىباشد .\r\nچون پياز كوهى را ورقه كرده در سركه بجوشانند تا پخته شود و تا يكهفته در آفتاب گذاشته صاف كنند و هر روز ناشتا يك قاشق غذاخورى بخورند بوى بد دهان را كه از بدى معده باشد رفع مىكند .\r\nزياد خوردن سركه بيماران و پيران و سوداوىمزاجها و صاحبان سرفهء تازه و سرفهء خشك و ضعيف‌مزاجها و عصبانىها و همچنين احشاء و امعاء و شش و ريه و مفاصل و نور چشم را مضر مىباشد .\r\nايضا باعث زردى رنگ رخسار و لاغرى بدن و استسقا و باد معده و رافع ضررش گوشت آب چرب و آب گوشت غليظ كه از گوشت سرخ باشد و شيرينها مىباشد .\r\nهمچنين بيمار سرفه‌اى كه براى رفع ضرر سركه با آن بايد روغن بادام و\r\n\r\n","description":"","footnote":"","page_name":" 330 ","page_number":330},
  {"content":"\r\n\r\nادويه كم حرارت بخورد و صاحب اعصاب ضعيف كه با سركه بايد عسل و ادويه گرم و زخم روده بايد چيزهاى لعاب‌دار مثل لعاب بهدانه و مانند آن بخورد .\r\n\r\nسرو علاج امراض : شاش‌بند ، مثانه ، جراحات ، رطوبات ، لك و پيس ، لك ناخن\r\nدرختيست معروف با طبيعت گرم و خشك ، مفيد حال سردمزاجها ، ثمر درخت سرو گرمتر از ديگر اجزاء و صمغ او گرمتر از ثمر .\r\nآشاميدن تا دو مثقال ( 10 گرم ) از برگ سائيده او با نيم مثقال ( 5 / 2 گرم ؟ ؟ ؟ ) تقويت مثانه و رفع شاش‌بند مىكند .\r\nچون برگ سرو را سوزانده در آب سائيده بر سوختگى آتش بمالند باعث بهبود آن مىشود .\r\nپاشيدن سائيده خشك برگ او بر جراحات آب‌دار رفع رطوبت آن كرده ، بهبود جراحت ميدهد .\r\nچكاندن آب‌ميوهء تازه او در بينى رفع جراحت دماغ مىكند .\r\nضماد پختهء برگ سرو در سركه و آرد باقلا قلع آثار لك و پيس سياه و سفيد ناخن مىكند .\r\nبستن پختهء برگ او بر بيضه رفع باد فتق و بر ديگر ورمها باعث فرو نشستن ورم ميگردد .\r\nماليدن پختهء برگ سرو با آرد جو جوش و سوزه و خارپوست و سوختگى آتش را رفع مىكند .\r\n\r\n","description":"","footnote":"","page_name":" 331 ","page_number":331},
  {"content":"\r\n\r\nغرغرهء آب پخته او درد دندان را رفع و جراحت و چرك و ناراحتى و سستى لثه را درمان مىكند .\r\nبخور و دود سرو ، حشرات خصوصا پشه را ميگريزاند .\r\nنوشيدن آب جوشاندهء برگ او با عسل رفع سرفهء كهنه و تقويت معده مىكند .\r\nآشاميدن سائيده او با شراب قطع خونريزى داخلى و علاج زخم و جراحت روده و منع ريختن مواد فاسد بمعده مىكند .\r\nپاشيدن سائيدهء صمغش بر جراحت بواسير سبب بهبود آن شده و در بينى كشيدنش درمان جراحت بينى مىكند .\r\nپاشيدن سائيده صمغ سرو با ( گلنار ) بر جراحات آب‌دار رافع رطوبت آن شده درمان جراحت مىكند .\r\nجويدن صمغ ، رفع آب‌ريزش دهان مىكند .\r\nچون ميوه و برگ او را با ( آمله ) و آب و سركه بپزند چندانكه كاملا پخته و متلاشى شود و سپس با روغن كنجد بجوشانند ، بستن ثقل او بر موى و ماليدن روغنش پس از شستن آن بر مو موجب سياهى رنگ و تقويت و بلندى مو شده و مانع ريختن آن ميگردد .\r\nضماد پختهء برگ و ميوهء كوبيده او با موم و روغن زيتون بر معده سبب تقويت آن مىشود .\r\nخوردن آن مضر ريه و مصلحش خوردن لعاب كتيرا مىباشد .\r\n\r\nسريش علاج امراض : بادها ، باء ، مقعد ، سنگ كليه ، حيض ، جراحات ، درد پهلو ، سفتى و يبوست مزاج\r\n\r\n","description":"","footnote":"","page_name":" 332 ","page_number":332},
  {"content":"\r\n\r\nغرض سائيده گياهيست كه از خيساندهء او لعابى بدست ميآيد كه با آن كاغذ و مقوا و مثل آن ميچسبانند ، در طبيعت گرم و خشك مفيد حال سردمزاجها .\r\nخوردن به مقدار دو سه نخود كوبيده او با آب تقويت باء كرده بادهاى ظاهر و باطن را شكسته رفع درد و ورم مقعد و رحم مىكند .\r\nخوردن سريش به مقدار مذكور باعث نرم كردن و ريختن سنگ كليه بوده ، رافع زخمهاى باطنى و سبب بازشدن بول و حيض مىشود .\r\nخوردن سريش سرفه و درد پهلو و درد عضلات را نافع و لينت طبع ميآورد .\r\nخوردن آن با شراب و ماليدنش رفع زهر نيش عقرب مىكند .\r\nخوردن ساقهء تازه آن خصوصا اگر با سركه و روغن زيتون پخته باشند رفع يرقان مىكند .\r\nماليدن لعاب سريش با سفيدآب و سفيدهء تخم‌مرغ در جهت بهبود سوختگى آتش بيمانند مىباشد .\r\nماليدن لعاب سريش با گوگرد لك و پيس سياه و با آرد باقلى خارش بدن را رفع مىكند .\r\nماليدن سريش به بدن رفع خارش و سوزش گزيدن حشرات مىكند .\r\nضماد پختهء سريش كه آن را مانند خمير بر موضع جراحت بگذارند علاج زخمهاى پليد و ورم پستان و ورم بيضه و دمل و جراحات چرك‌دار مىكند .\r\nماليدن لعاب سريش به بدن جهت امراض پوست و روياندن موى ريخته و با عسل رفع استسقا و لك و پيس سفيد و چون آن را سوزانده با روغن گردو يا نارگيل يا پسته بمالند موى ريخته را ميروياند .\r\nسرمهء سوختهء سريش كه آن را مانند غبار سائيده به چشم بكشند رفع لك سفيد چشم مىكند .\r\nچون سريش را پخته با شراب و ( مر ) و زعفران آميخته و صاف‌كرده چند قطره به چشم چكانند رفع آب‌ريزش و رطوبات چشم و جوش و سوزش پلك\r\n\r\n","description":"","footnote":"","page_name":" 333 ","page_number":333},
  {"content":"\r\n\r\nمىكند .\r\nچكاندن لعاب سريش با كندر و عسل و ( مر ) و شراب كه كندر را در آن سائيده حل كنند و در گوش چكانند چرك گوش را خشك مىكند .\r\nچكاندن لعاب پختهء سريش كه سريش را در روغن زيتون پخته باشند در گوشى كه درد نميكند درد گوش عليل را رفع مىكند .\r\nهمچنين ماليدن سريشى كه در روغن زيتون پخته باشند شقاق ( تركيدگى ) از سرما بهم رسيده را درمان و سوختگى از آتش را علاج مىكند .\r\nچكاندن همين روغن در گوش سنگين گوش ( ثقل سامعه ) را درمان و ماليدنش بر دندان مقابل دندان دردناك باعث سكون درد دندان عليل مىشود .\r\nسريش مضر كليه و رافع ضررش مصطكى مىباشد .\r\n\r\nسريشم ( ژله ) علاج امراض : خونريزى سينه ، ورم زخم ، خارش و خشكى ، زبرى پوست ، برص و لك و پيس\r\nژله‌ايست كه از جوشاندن پوست حيوانات بدست ميآيد ، با طبيعت گرم و خشك ، مفيد حال بلغمىها و سردمزاجها .\r\nخوردن سريشم به مقدار قاشقى زخم ريه و خونريزى سينه را رفع مىكند .\r\nضماد او كه مانند خمير ساخته بگذارند مانع ورم گردن زخم مىشود .\r\nماليدن آن بر سوختگى التيام جراحات آن ميدهد و بستنش بر استخوان شكسته آن را بهم‌آورده جوش ميدهد .\r\nماليدن سريشم حل‌كرده به بدن برص و لك و پيس را رفع كرده امراض جلدى از قبيل جوش و بثور و خارش و خشكى و زبرى پوست را دفع مىكند .\r\n\r\n","description":"","footnote":"","page_name":" 334 ","page_number":334},
  {"content":"\r\n\r\nچون سريشم را سوزانده در آب ريخته نيكو صاف كنند و به چشم چكانند از قوت و فايدهء به چشم ، همرديف توتيا مىباشد ، طريق بهره‌گيرى از سريشم در آب ريختن و روى آتش ملايم گذاردن و برهم زدن آن است ، رقت و غلظت آن بسته به طرز استفاده از آن مىباشد .\r\n\r\nسعد علاج امراض : عرق عفونت ، سنگ كليه ، زهر و نيش ، قلب و خفقان ، صداع ، هاضمه ، سردرد ، بواسير ، مقعد\r\nريشه‌ايست به قدر زيتون و بزرگتر از آن ، با رنگى تيره و داخل سفيد ، خوشبوى و معطر كه به فارسى مشك زمين گويند و عطارها در رديف بخور خوشبو فروشند .\r\nبا طبيعت گرم و خشك مفيد حال سردمزاجها .\r\nخوردن كوبيدهء دو سه نخود آن با شكر حيض بسته و سنگ كليه را باز مىكند .\r\nخوردن او مجارى عروق را باز و دفع عفونات بدن با عرق مىكند .\r\nخوردن و گذاشتنش بر گزيدگى معالج زهر و نيش عقرب مىباشد .\r\nخوردن او تقويت اعصاب و تحريك باء ( شهوت ) مىكند .\r\nآشاميدن او در شربت‌ها فهم و عقل را زياد و رنگ‌رو را خوب مىكند .\r\nآشاميدن او تقويت معده و رفع خفقان ( قلب‌گرفتگى ) و يرقان ( زردى ) و صداع ( سردرد ) و بواسير مقعد و جراحت بينى و تقويت هاضمه مىكند .\r\nماليدن سائيده او با روغن سقز يا پسته بر كمر و كليه و مثانه رفع درد و رنج و بيمارى آنها مىكند .\r\nماليدن همين روغن بر پشت زهار و زير شكم بول را رانده رافع تقطير بول\r\n\r\n","description":"","footnote":"","page_name":" 335 ","page_number":335},
  {"content":"\r\n\r\nمىباشد .\r\nماليدن همين روغن بر تمام بدن رفع تبهاى كهنه و قطع قى و غثيان مىكند .\r\nخوردن و ماليدن همين روغن رفع سردى و رطوبت و فراخى رحم و فرج مىكند .\r\nمسواك كردن با سائيده سعد دندان و لثه را محكم و دهان را خوشبو و جراحات آن را رفع و باعث روئيدن گوشت از ميان رفتهء لثه مىشود .\r\nپاشيدن سائيدهء سعد بر جراحات مزمن رطوبى باعث بهبود آن مىشود .\r\nخوردن و پاشيدن و ضماد كردن آن رفع دردها و جراحات سرد و بادى و رطوبى مىكند .\r\nچكاندن آب او كه سائيدهء آن را چند روز در آب خيسانده باشند در گوش رفع سنگينى آن مىكند .\r\nماليدن كوبيدهء او با زفت بر سر رفع و علاج جوش سر مىكند .\r\nشستن صورت با او باعث سرخ شدن گونه و صورت مىشود .\r\nآشاميدن شرابى كه مشتى از نيمكوب او در آن جوشانده باشند كرم معده را ميريزاند .\r\nاستعمال خوراكى زياد آن مضر حلق و صدا و ريه و غلظت خون و مولد جذام و مصلح و رافع ضررش سه روز در سركه خيساندن آن مىباشد .\r\nمقدار خوراك از كوبيده‌اش 6 نخود معادل يك قاشق چايخورى مىباشد .\r\n\r\nسقز علاج امراض : جراحات باطنى ، خشكى پوست ، شكستگى و ضرب‌ديدگى ، خفقان ، سرفه ، كجى ناخن ، مقعد و فرج\r\n\r\n","description":"","footnote":"","page_name":" 336 ","page_number":336},
  {"content":"\r\n\r\nغرض خالص و طبيعى آن مىباشد « نه مصنوعى پلاستيكى آن‌كه آدامس و مانند آن درست ميكنند » با طبيعت گرم و خشك ، مفيد حال سردمزاجها و بلغمىها .\r\nجويدن سقز باعث لطافت پوست و داخله بدن و قوت هضم مىشود .\r\nسقز بول بسته را رانده ، خوردن سه چهار نخود او با عسل جراحات باطنى و داخلى را علاج مىباشد .\r\nگذاشتن سقز با ( سندروس ) و زردهء تخم‌مرغ بر شكستگى بهتر از موميائى بوده ، بسرعت رفع الم و ناراحتى آن مىكند .\r\nچون يكى دو نخود سقز را با دو برابر آن پيه كمر بز بر آتش ملايم گداخته سه شب وقت خواب دو نخود بخورند در علاج خفقان و سرفه رطوبتى بيمانند مىباشد .\r\nچون سقز را بر روى ناخن كج ضماد كنند آن را درست و راست ميسازد .\r\nضماد سقز بر عضو دردناك و ترك مزمن اعضاء مانند مقعد و فرج و پوست باعث سلامت و علاج مىشود ، خاصه كه قدرى شنجرف نيز به آن داخل نمايند .\r\nضماد سقز بر جراحات زخم را از چرك و كثافات پاك ساخته گوشت ميروياند .\r\nگذاشتن و بستن سقز خار و پيكان فرونشسته را بيرون ميآورد .\r\nماليدن و ضماد سقز با روغن زيتون كه در آتش ملايم بگدازند ورمها را به تحليل آورده ، شكاف استخوان را بهم ميآورد .\r\nماليدن سقز و زيتون بر عصب باعث تقويت آن مىشود .\r\nجويدن او جذب رطوبت دماغ و بلغم بدن و تنقيه حلق از اخلاط لزج مىكند .\r\nمضر گرم‌مزاجها و مصلحش سكنجبين مىباشد .\r\n\r\n","description":"","footnote":"","page_name":" 337 ","page_number":337},
  {"content":"\r\n\r\n\r\nسماق علاج امراض : اسهال كهنه ، معده و شكم ، امعاء و احشاء ، خونريزى داخلى و خارج ، لثه و دندان ، جوش و خارش ، چرك گوش\r\nبا طبيعت سرد و خشك ، مفيد حال گرم‌مزاجها و رطوبتىها .\r\nخوردن سماق تقويت معده‌هاى گرم و امعاء و احشاء حار مىكند .\r\nخوردن سماق باعث بستگى و بند شكم و معده‌هاى روان و اسهال و قى و غثيان صفرائى مىشود .\r\nخوردن سماق خونريزى داخلى و خارجى را رفع مىكند .\r\nخوردن سماق اسهال كهنه و آزارنده را درمان و مانع ريختن صفرا و مواد مضر به امعاء و احشاء مىشود .\r\nسماق بول را زياد و باعث نظافت و تنظيم مثانه مىشود .\r\nنيمكوب سماق با زيره رفع قى پرآزار بيتاب‌كننده مىكند .\r\nسماق مهيج اشتها و با زردهء تخم‌مرغ و گشنيز قطع اسهال مىكند .\r\nگوشتى كه با سماق پخته باشند قابض و باعث قبض طبيعت مىشود .\r\nسائيده او با آب سرد قطع خونريزى بالا و پائين مىكند .\r\nسائيدن گرد روى سماق و برداشتنش در پارچه قطع خونريزى رحم مىكند .\r\nمسواك با سائيده او تقويت لثه و دندان و رفع جراحت و زخم بد دهان و لثه و اطراف دهان مىكند .\r\nچكاندن خيساندهء او در گلاب و آب ، خصوصا با كمى لعاب كتيرا در چشم جلوگيرى از آب‌ريزش چشم و دانه و جوش و خارش و منع بروز و ظهور آبله در آن مىكند .\r\nچكاندن آب اين خيسانده در گوش قطع چرك و جريان چركابه آن مىكند .\r\n\r\n","description":"","footnote":"","page_name":" 338 ","page_number":338},
  {"content":"\r\n\r\nچكاندن آب سماق كه تنها سماق را در آب خيسانده باشند در چشم در ابتداى درد جلوگيرى از توسعهء اذيت آن مىكند .\r\nماليدن و گذاشتن پارچهء در آب آن خيسانده و نشستن در آن مانع ورم ضربه و كوفتگى مىشود .\r\nضماد خود سماق كه آن را كوفته با آب خمير كرده بر محل ورم گذاشته باشند رفع ورم موضعى مىكند .\r\nضماد نرم او با كوبيدهء ذغال چوب بلوط و آب مفيد بواسير مىباشد .\r\nچون سماق را ميوه و چوب و برگ با هم بجوشانند تا بقوام عسل برسد و پارچه بدان آغشته زن به خود برگيرد قطع رطوبت رحم و خونريزى آن مىكند .\r\nماليدن همين جوشانده بر جراحات ، مخصوصا زخمهاى آب‌دار باعث بهم آمدن و خشك شدن و بهبود آن مىشود و در دهان گرداندنش علاج جراحت و ناراحتى و سستى لثه مىكند .\r\nچكاندن همين جوشانده در چشم رفع ورم و امراض داخل و پلك چشم مىكند .\r\nخوردن آب پختهء برگ او سودمند امراض خون و امالهء آب پختهء او علاج زخم روده مىكند .\r\nآب پختهء برگ او كه پس از صاف كردن چندان بجوشانند تا به صورت مربا شود در قبض ( بهم آوردن ) و سردى بيمانند و بهترين دواى خوردن و ماليدن جهت جمع كردن معده و جراحات و رطوبات و مثل آن مىباشد .\r\n\r\nسمنو علاج امراض : كم‌خونى ، لاغرى ، ماليخوليا ، سرفهء خشك ، درد سينه ، تبهاى مخلوط\r\n\r\n","description":"","footnote":"","page_name":" 339 ","page_number":339},
  {"content":"\r\n\r\nطريق پختنش آنست كه گندم را سبز كرده ، شيره سبز او را گرفته بسيار بپزند و بدفعات قطعه‌اى يخ در ديگ آن اندازند تا غليظ و شيرين گردد ، با طبيعت گرم و در خشكى معتدل مفيد سردمزاجها .\r\nسمنو ديرهضم و ثقيل ، اما در معده‌هاى قوى توليد خون پاكيزه نموده چاق مىكند .\r\nسمنو تعديل بلغم و بخارات سوداوى كرده ماليخوليا و سرفهء خشك و درد سينه را رفع مىكند .\r\nزياد خوردنش مورث تبهاى مخلوط و آنچه با بادام و گردو ترتيب دهند كم آزارتر مىباشد و مصلحش سكنجبين مىباشد .\r\n\r\nسنبل طيب علاج امراض : بول و حيض ، بواسير ، معده ، نفخ و باد ، اشتها ، غثيان ، خفقان ، قرمزى چشم\r\nبا طبيعت گرم و خشك ، مفيد حال سردمزاجها و بلغمىها .\r\nخوردن سنبل‌طيب تقويت فم معده و جگر سرد كرده و بول و حيض را باز مىكند .\r\nسنبل‌طيب رطوبات معده و سينه را جمع و كثافات دماغى را پاك و مانع محكم شدن ماده در امعاء و معده شده ، دفع نوع آن نموده و سنگ كليه را ميريزاند .\r\nسنبل طيب طبع و مزاج روان را بسته و يرقان و بواسيرى را كه از سردى باشد بهبود ميبخشد .\r\n\r\n","description":"","footnote":"","page_name":" 340 ","page_number":340},
  {"content":"\r\n\r\nسنبل‌طيب سرفه و درد طحال و سينه را رفع و نفخ و استسقا را تحليل ميدهد .\r\nسنبل‌طيب رفع ورمهاى باطنى كرده و با ( افسنتين ) و صندل « صندل را با سوهان تراشيده ، سائيده و نرم‌كردهء آن را استفاده ميكنند » بغايت اشتهاآور و مقوى معده مىباشد .\r\nخوردن سنبل‌طيب با آب سرد رافع غثيان و خفقان و ضمادش كه بر بدن بمالند قاطع عرق و باعث خوشبوئى تن مىشود .\r\nچكاندن آب او كه در گشنيز خيسانده باشند رفع سرخى چشم و تقويت باصره كرده و مژه ريخته را ميروياند .\r\nبرداشتن سنبل‌طيب كه زن كوبيده در پارچه به خود برگيرد رحم را پاك كرده و باعث باز شدن حيض مىشود .\r\nنشستن در آب جوشانده او در گشودن حيض و پاك كردن رحم داراى همين خاصيت مىباشد .\r\nپاشيدن سائيدهء او بر روى جراحات باعث التيام جراحت مىشود .\r\nماليدن جوشانده او بر سر باعث سياهى و بلند شدن موى سر مىشود .\r\nسنبل‌طيب را به صورت دم‌كرده ، مانند چاى و به صورت سائيده استفاده مىكند و قدر خوراك از سائيده‌اش تا سه چهار نخود و دم‌كرده‌اش يك فنجان و زياده بر آن مضر كليه و مصلحش لعاب كتيرا و خنكىها و رطوبتىهاى مانند مغز خيار و هندوانه مىباشد .\r\n\r\nسنجد علاج امراض : صفرا ، استسقا ، فلج ، كزاز ، درد مفاصل ، سستى اعضاء ، ريزش و سستى مو ، معده\r\n\r\n","description":"","footnote":"","page_name":" 341 ","page_number":341},
  {"content":"\r\n\r\nبهترين آن بزرگ اندازه و شيرين آنست ، با طبيعت سرد و خشك و قابض ، مفيد حال بلغمىها و گرم‌مزاجها و رطوبتىها .\r\nسنجد با غذائيت اندك و موافق مزاج اطفال مىباشد .\r\nسنجد معده را قوت بخشيده ، تقويت عمل‌كرد معده نموده مانع ريختن صفرا بمعده مىشود .\r\nسنجد تب و لرز سرد را رفع و امراض جگر مثل استسقا و يرقان و امراض سينه ، مانند سرفه و زخم ريه و امراض دماغى مثل فلج و همچنين كزاز را نفع ميدهد .\r\nماليدن پختهء سنجد در آب و پختنش در روغن زيتون تا حدى كه آب آن بخار شده روغن بماند درد مفاصل و سستى عضو را رفع مىكند .\r\nماليدن همين روغن بر مو باعث درازى و تقويت مو مىشود .\r\nعرق گل سنجد بادهاى معده را رفع مىكند و در افعال مانند خود آن مىباشد .\r\nمقدار خوراك از خود سنجد تا يك مشت ( 50 عدد ) و از روغنش تا نيم مثقال است .\r\n\r\nسياه‌دانه - شونيز علاج امراض : خلط سينه ، قولنج و شكم‌درد ، درد سينه ، سرفه ، قى ، استسقا ، يرقان ، زردى ، طحال ، بدرنگى پوست\r\nبا طبيعت گرم و خشك ، مفيد حال رطوبتىها و سردمزاجها .\r\nخوردن تا سه نخود سياه‌دانه حيض و بول بسته را باز مىكند .\r\nسياه‌دانه اخلاط سينه و معده را پخته و جمع و سمومى كه از رطوبت و اغذيه سرد طبيعت رسيده باشد دفع ميسازد .\r\n\r\n","description":"","footnote":"","page_name":" 342 ","page_number":342},
  {"content":"\r\n\r\nسياه‌دانه اسقاط جنين و علاج قولنج بادى مىكند .\r\nبخور و دود او باعث گريختن حشرات مىشود .\r\nخوردن كوبيدهء سه دانه تا يك نخود با شكر سرفه و درد سينه و قى و غثيان را رفع مىكند .\r\nخوردن يك نخود سياه‌دانه استسقا ( تشنگى مفرط ) و يرقان ( زردى ) و درد طحال را رفع مىكند .\r\nماليدن هر صبح سياه‌دانهء كوبيده با روغن زيتون به صورت ، باعث صافى پوست و صورت و سرخى گونه و رنگ‌رو مىشود .\r\nخوردن سه نخود سياه‌تخمه با سركه اقسام كرم معده را ميريزاند .\r\nخوردن همين مقدار آن تا سه روز با آب نيمگرم درمان بيمارى سگ‌گزيده و زهر رتيل مىكند .\r\nخوردن سياه‌تخمه با سكنجبين تب چند روز در ميان و تب بلغمى را قطع مىكند .\r\nخوردن سياه‌دانه با آب عسل گير و سده معده و روده را رفع و سنگ كليه و سنگ مثانه را ميريزاند .\r\nماليدن سائيدهء سوزاندهء او كه در آب مورد ( برگ مورد ، 3 - 4 روز در آب خيسانده ) سرشته و به صورت مرهم درآورده باشند ، در رفع دانه و آزار بواسير بيعديل و در رفع زگيل و رفع خال و پوسته پوسته شدن بدن مجرب مىباشد .\r\nماليدن همين آميخته بر عضو درد مفاصل و بر پيشانى دردسر از سردى و بر بينى ورم بيخ آن را رفع مىكند .\r\nماليدن سائيدهء سوزاندهء سياه‌دانه با بول اطفال بر ورم باعث تحليل آن مىشود .\r\nماليدن سوزاندهء او با سركه لك و پيس سياه و سفيد و سرخ و كبود را پاك و علاج امراض پوست مىكند .\r\n\r\n","description":"","footnote":"","page_name":" 343 ","page_number":343},
  {"content":"\r\n\r\nماليدن سوزانده او با آب حنظل ( هندوانهء ابوجهل ) بر دور ناف ، كرم كدو را ميريزاند .\r\nماليدن سائيدهء سوزاندهء او با خون مار و خون خفاش و خطاف باعث روشن شدن و درخشندگى و جلاى پوست مىشود .\r\nماليدن سائيدهء سوزانده او با عسل و روغن كنجد بر رحم مخصوصا در حين نفاس رفع درد رحم مىكند .\r\nماليدن سوزانده او با روغن گلسرخ يا بادام رفع خارش تن كه از سردى باشد مىكند .\r\nبستن سوزاندهء او با موم و روغن و حنا بر سر مانع ريختن موى سر و روياندن آن مىشود .\r\nماليدن سوزاندهء او با گلاب بر زخمهاى خارش‌دار علاج زخم و خارش آن و بر ساق پا رفع درد ساق مىكند .\r\nماليدن سوزاندهء او با بول بر سر علاج جوشهاى آبدار سر و منع نزله و زكام مىكند .\r\nچكاندن آب خيساندهء سياه‌دانه در بينى و بوئيدن او رفع سردرد كهنه و باعث گشودگى گير انتهاى بينى مىباشد .\r\nبوئيدن و چكاندن آبش در بينى رفع زكام و لقوه ( حركات و جنبيدن‌هاى بىاختيار ) صورت مىكند .\r\nضماد گرم او بر سركه در ظرفى تابيده در پارچه‌اى گرم‌گرم بر سر گذارند ، يا كوبيده با آب گرم خميركرده بر سر ببندند رفع زكامى كه با آن عطسه باشد مىكند .\r\nهمين قسم ضماد و بستن او بر هر عضو تحليل سريع باد و درد و ناراحتى آن ميدهد .\r\nهمچنين چكاندن بو داده او با روغن زيتون به مقدار سه چهار قطره كه آن را\r\n\r\n","description":"","footnote":"","page_name":" 344 ","page_number":344},
  {"content":"\r\n\r\nنيكو سائيده در روغن زيتون ماليده باشند رفع زكام عطسه‌دار مىكند .\r\nمضمضه جوشانده او با سركه درد دندان سرد را رفع مىكند .\r\nچكاندن جوشانده او كه صاف كرده با روغن سقز جوشانده باشند در گوش رافع درد گوش و باد و صداى آن مىباشد .\r\nخوردن روغن او با روغن زيتون و كندر جهت اعادهء باء مأيوسين ( برگرداندن شهوت محروم‌شده‌ها ) از مجربات شمرده شده است .\r\nدستور تهيه روغن او جوشاندن بسيار آن است و صاف كردن و جوشاندنش در روغن زيتون تا آن‌حد كه آب بخار شده روغن مانده باشد .\r\nماليدن همين روغن بر آلات تناسل باعث تقويت و تحريك مىشود .\r\nماليدن همين روغن بر اعضا رافع دردهاى صعب كه از سردى رسيده باشد و همچنين رفع سستى عضو مىكند .\r\nخوردن سياه‌دانه خود نيز در امور شهوانى سريع الاثر مىباشد اما به شرطى كه رعايت اعتدال در آن به عمل آمده باشد .\r\nخوردن زياد آن باعث خناق و بسته شدن شكم و اعضاء و مصلحش سكنجبين و سركه و كتيرا و ترشيجات و خنكىها مانند مغز خيار و ليموشيرين مىباشد .\r\nمقدار خوراك از خود آن تا 3 نخود و از روغنش نصف آن مىباشد .\r\n\r\nسيب علاج امراض : قلب و دماغ ، خفقان ، تنگ‌نفس ، غش و ضعف ، عطش ، سرفه خشك\r\nبا طبيعت گرم و تر و ترش او سرد و خشك و ترش و شيرين او در حرارت و برودت معتدل مىباشد .\r\n\r\n","description":"","footnote":"","page_name":" 345 ","page_number":345},
  {"content":"\r\n\r\nمجموع سيب قوت دل و دماغ و جگر داده رفع خفقان ( قلب‌گرفتگى ) و تنگ‌نفس مىكند .\r\nنافعترين آن سيب شيرين است كه مفرح و لطيف و مقوى روح حيوانى بوده و بسرعت داخل خلط صفرا مىشود .\r\nسيب پخته سرفهء خشك را رفع كرده و آب او با شراب و گوشت آب ( عصاره گوشت ) رفع غش و ضعف بدن و بيحالى مىكند .\r\nآب سيب در معجون‌ها فرح‌آور و باعث قوت عمل آنها بوده و ترش او قابض يعنى بندآورنده و مسكن عطش و موافق معده‌هاى گرم و صفراوى مىباشد .\r\nخوردن سيب ترش قى و غثيان را فرونشانيده و ترش و شيرين آن مولد خلط صالح يعنى قواى مفيد و نارس بيمزهء او توليد خلط خام مضر مىكند .\r\nضماد سيب كه آن را كوبيده ببندند در ابتداى ورمهاى گرم نافع و سيب تلخ قابض‌تر از همه و عصارهء يعنى آب تمام سيب‌ها و عصارهء برگ همه سيبها رفع سموم مىكند .\r\nخوردن شكوفهء سيب رفع اخلاط متعفن سينه مىكند و با خوردنىهاى مفرح مانند بيدمشك و گلاب تفريح و نشاط زيادتر ميآورد .\r\nگويند هرنوع سيب چون در بدن به خلط گرم برسد دفع آن مىكند در اين معنى كه مفيد حال گرم‌مزاجها مىباشد .\r\nرب سيب ترش كه آب آن را با شكر و عسل بقوام آورده باشند سرد و با رطوبت و در يبوست معتدل و در رفع و غليان خون و اسهال صفراوى و قى آن ، و رفع غم و الم سوداوى نافع و مضر اسهال خونى و شش مىباشد .\r\nرب سيب شيرين در افعال قوىتر از سيب ترش و شربت سيب سموم و فساد و با و هواى وبائى را بىاثر كرده و فرح قلب و نشاط ميآورد .\r\nمرباى سيب بهتر از ساير اقسام آن مانند خام و آب و رب آن بوده و خوردنش را هيچگونه مضرت نميباشد .\r\n\r\n","description":"","footnote":"","page_name":" 346 ","page_number":346},
  {"content":"\r\n\r\nزياد خوردن سيب باعث تبهاى مخلوط و فراموشى و مولد باد و گاز و مصلحش غذاهاى لطيف مانند شير و برنج ( شيربرنج ) و فرنى و ترحلوا مىباشد و ترش او مضر سينه و مورث ذات الريه و باد و ورم عروق و مصلحش گلقند و دارچين مىباشد .\r\n\r\nسير علاج امراض : حيض و عرق ، مفاصل ، خون ، باد و گاز ، درد پهلو ، شهوت و جماع ، تبهاى كهنه ، زخم معده ، درد مقعد\r\nبا طبيعت گرم و خشك موافق حال سردمزاجها .\r\nچون سردمزاج از آن بخورد باعث تحليل غذا و جريان بول و در زن سبب باز شدن حيض و عرق و باز كردن مسامات بدن و جلاى پوست مىشود .\r\nخوردن سير به شرط مناسبت داشتن زمان و مزاج و رعايت حد اعتدال رطوبات معده را جمع و درد مفاصل را رفع و خون را رقيق و لطيف كرده حفظ صحت و رفع مضرت آبهاى ناسالم و هواى وبائى بيمار مىكند .\r\nخوردن سير صدا را صاف و اخلاط غليظ سينه و اندرون را پاك و شكم‌درد بادى و نسيان و سرفه و تنگ‌نفس و درد طحال و پهلو را رفع مىكند .\r\nخوردن سير در رطوبتىمزاجها محرك باء و مقوى شهوت و مولد منى و مهيج جماع مىشود .\r\nبراى سردمزاجها خوردن سير رافع تبهاى كهنه و جراحات اندرون و درد مقعد و بواسير و مفاصل و كرم معده و زالوئى كه به حلق مانده باشد و رفع تشنگى و گير و ثقل و سنگينىهاى سينه و معده و امعاء مىكند .\r\nسير رنگ رخسار را نيكو و پوست را لطيف و غذا را هضم و تنگ‌نفس را\r\n\r\n","description":"","footnote":"","page_name":" 347 ","page_number":347},
  {"content":"\r\n\r\nرفع و فالج و رعشه را درمان و ورم را نرم و سنگ كليه را ريزانده و با شراب رفع ضرر سم مار و گزندگان مىكند .\r\nمداومت در خوردن سير موى سفيد را ريخته ، موى سياه رويانيده و خوردن آن با گردو فوايد آن را چندان ميسازد .\r\nخوردن پخته سير با زيره و برگ صنوبر جهت تقويت دندان و با شير گوسفند و روغن تازه و عسل در تحريك باء بيعديل مىباشد .\r\nنشستن در آب برگ و ساقهء پخته او حيض را گشوده سقط جنين كرده مشيمهء مرده و زنده را بيرون ميآورد .\r\nماليدن آب پخته برگ و ساق او با عسل بر روى جراحات آبدار سبب بهبود آن گرديده بيماريهاى پوست را رفع و زخم و جراحات چرك‌دار و آب‌دار را درمان و زخم و جوش و سوزه كوره‌هاى سر را به بهبود ميآورد .\r\nجوشاندهء برگ و ساق او با برگ انجير سياه و زيره جهت درمان گزيدگى كند و با ( جغد ) و روغن زيتون جهت كشيدن زهر عقرب و با سركه رطوبات بدن و ورمهاى اعضا را سود ميدهد .\r\nضماد پخته او با شير باعث باز شدن دمل و ضماد سوزانده سير كه با عسل آميخته باشند جهت پاك شدن خون منجمد در زير پوست و غرغرهء آب جوشانده او با سركهء سيرترشى زالوى بحلق‌مانده را بيرون ميآورد .\r\nزياد خوردن آن و عدم رعايت مزاج و سن و فصل و مكان سوزاننده خون و مضر بواسير و زنان حامله و شيرده و صاحبان خنازير و مولد صفراى بسيار و ضعيف كنندهء نور چشم و بيدار كننده امراض خفته و مضر شش و هرچه رطوبتى مزاجها و بلغمىها را مفيد ، گرم‌طبيعت‌ها و صفراوىها و گرم‌مزاجها را مضر و بلكه گاهى موجب امراض هولناك منجر بمرگ مىشود .\r\nدر هر صورت گرم‌مزاجها را بهتر است كه از آن صرفنظر كرده خير آن را به شرش بخشيده ، در صورت اضطرار لازم است كه با خوردن گشنيز و سكنجبين و\r\n\r\n","description":"","footnote":"","page_name":" 348 ","page_number":348},
  {"content":"\r\n\r\nآب انار ترش يا رب آن رفع مضرت آن نمايند .\r\n\r\nشاهتره علاج امراض : خون و صفرا ، معده ، تب كهنه ، غثيان ، خلط و كثافات ، حكه و خارش ، پوست ، يرقان ، دهان و زبان ، گزيدگى\r\nبا طبيعت معتدل خشك ، مفيد حال بلغمىها .\r\nخوردن شاهتره گير و سدهء جگر را باز و موجب تقويت آن شده ، بول و ادرار را باز مىكند .\r\nشاهتره مسهل اخلاط بلغم و سودا و صفرا ، خصوصا سودا و مواد گرم سوزاننده ، از جمله صفرا بوده ، خون را صاف مىكند .\r\nخوردن شاهتره باعث تحريك اشتها شده خشك آن قويتر و تقويت معده مىكند .\r\nشاهتره مفيد سودا و بلغم و جوش و بثور و ناراحتىهاى بدن و تبهاى كهنه و خوردن آن با سركه قى صفرائى و غثيان بلغمى را دفع مىكند .\r\nنوشيدن آب شاهترهء تازه با تمرهندى معده و روده را از كثافات و اخلاط پاك ميسازد .\r\nخوردن آب تازهء شاهتره با تمرهندى خارش و آزار پوست و حكه و زردى ( يرقان ) را بر طرف ميسازد .\r\nكشيدن و چكاندن آب شاهتره در چشم رافع خارش و باعث تقويت باصره مىشود .\r\nماليدن آب شاهتره با سائيدهء صمغ مانع روئيدن موى منقلب كه كنده باشند ،\r\n\r\n","description":"","footnote":"","page_name":" 349 ","page_number":349},
  {"content":"\r\n\r\nمثل روئيدن موى زائد در پلك مىكند .\r\nمضمضهء آب شاهتره رفع حرارت و سوزش كام و دهان و زبان و تقويت لثه مىكند .\r\nضماد خشك شاهتره كه كوبيده باشند ، با حنا در حمام كه بتن بمالند جرب و حكه و خارش و جوش و بثور و دانهء سوزان و آزارنده را بهبود ميدهد .\r\nشستن سر با آب شاهتره باعث قلع و از ميان بردن شپش و رشك مىشود .\r\nضماد تازهء او جهت گزيدن زنبور بسيار مؤثر و رافع رنج و زهر و درد آن مىشود .\r\nتخم شاهتره قويتر از برگ و تازه و خشك آن و در صورت عدم دسترس به خود او ميتوان از تخم او استفاده نمود ، و مقدار خوراك از آب آن تا يك سير ( 75 ) گرم و از تخم او تا دو مثقال ( 10 گرم ) مىباشد .\r\n\r\nشاهدانه - بنگ علاج امراض : فكر و حواس ، كندى ذهن و حماقت ، كسالت و خستگى ، درد گوش ، ورم\r\nنبات شاهدانه كه برگش بنگ و حشيش و غبار و شكوفه آن را چرس خوانند ، با قواى چهارگانه و طبيعت سرد و خشك ، مفيد حال گرم‌مزاجها و رطوبتىها .\r\nاستعمال بنگ و چرس سكر و بيخودى آورده ، فرح و اشتها و نعوظ كاذب مىآورد .\r\nچرس و بنگ فكر و حواس و جگر و معده را ضعيف كرده ، رنگ رو را فاسد و بيمارى استسقا و بلادت يعنى كندذهنى و حماقت و كسالت و تكدر فكر و جنون ميآورد .\r\n\r\n","description":"","footnote":"","page_name":" 350 ","page_number":350},
  {"content":"\r\n\r\nچرس و بنگ باء و شهوت جماع را با خشك كردن از ميان برده ، جنبش حس و حركت و فعاليت بدنى و دماغى را به نقصان ميآورد .\r\nچكاندن عصارهء شاهدانه در گوش كشندهء كرم گوش مىباشد .\r\nاستنشاق عصارهء او دماغ را باز مىكند .\r\nشستن سر با پخته پوست نبات شاهدانه رشك و شپش را قلع مىكند .\r\nضماد پختهء ريشه او رافع ورمهاى گرم و مسكن درد آن مىباشد .\r\nشاهدانه گرم و خشك ، شكننده باد و مسكن غثيان و بازكنندهء بول و بندآورندهء طبيعت روان و جمع‌كنندهء منى و بودادهء آن را ضرر كمتر مىباشد و زياد خوردنش باعث زخم روده و مصلحش سكنجبين و خشخاش مىباشد .\r\nپاشيدن سائيدهء پوست ساقه پوسيدهء او جراحات را بهم آورده مجرب مىباشد .\r\nروغن شاهدانه كه مانند روغن بادام بگيرند گرم و خشك و جهت تسكين درد اعصاب و سنگينى و درد گوش و ورم‌هاى سخت نافع و خوردن او قطع باء مىكند .\r\nمقدار خوراك او تا دو نخود و براى غير معتاد زياده بر اين كشنده مىباشد و دردخان و كشيدن ضرر آن خفيف‌تر مىباشد .\r\n\r\nشبت ( شويد ) علاج امراض : هاضمه ، بلغم ، سكسكه ، حيض ، شير ، دستگاه تناسل ، آلت و رحم ، نفخ شكم\r\nبا طبيعت گرم و خشك ، مفيد حال بلغمىها و سردمزاجها .\r\nخوردن شبت پزندهء طعام و بازكنندهء باد و بول و حيض و شير و تخم او در اين خصوص قوىتر از خود او مىباشد .\r\n\r\n","description":"","footnote":"","page_name":" 351 ","page_number":351},
  {"content":"\r\n\r\nشبت مسكن درد شكم و روده و بازكننده گير و هاضم قوى مىباشد .\r\nخوردن شبت يرقان ( زردى پوست ) و امراض بلغمى و سكسكه و ضعف معده و جگر و طحال را رفع مىكند .\r\nخوردن شبت سرفه و تنگ‌نفس را بهبود ميدهد .\r\nشبت جهت امراض دستگاه تناسل مفيد و خوردن خود و تخم و آب و ماليدن آن به قضيب و بيضتين و پشت زهار و رساندن آن به رحم باعث تقويت آلت و جماع و كمك توليد مثل مىكند .\r\nخوردن آب شبت با عسل باعث قى و آسودگى از آزار طعام خراب مىشود .\r\nخوردن آب پختهء خود و تخم او مسكن درد شكم و روده و رافع نفخ شكم كه بعد از گرسنگى زياد غذا خورده شده باشد مىباشد .\r\nخوردن آب پختهء شبت رفع سكسكه و قى و غثيان غذاى فاسد مىكند .\r\nنوشيدن آب پختهء او رفع درد پشت و كليه و مثانه مىكند .\r\nسائيدهء سوختهء شبت خشك با عسل كه بخورند و بر موضع گذارند رفع علت بواسير مىكند .\r\nخوردن سوختهء شبت با عسل و سائيده اندكى شيشه كه از كوفتن و سائيدن بمانند غبار شده باشد باعث ريختن سنگ كليه و رافع عسر بول ( شاش‌بند ) مىشود .\r\nپاشيدن سائيدهء خشك شبت زخم و جراحت چرك‌دار را بهم آورده خشك مىكند و در جهت بهبود زخم ذكر بيعديل مىباشد .\r\nچكاندن آب شبت در گوش رفع امراض گوش مىكند .\r\nنشستن در آب جوشاندهء شبت در بهبود امراض زخم بيمانند و ضماد پختهء او كه از جوشيدن و پختن سفت شده باشد با عسل بر مقعد باعث لينت طبع مىشود .\r\nافزودن تخم او در اطعمه و اغذيه و ترشيها اصلاح معده و منع ترش كردن معده بعد از غذا مىكند .\r\n\r\n","description":"","footnote":"","page_name":" 352 ","page_number":352},
  {"content":"\r\n\r\nخوردن آب شبت باعث قى و غثيان قوى و مداومت در صرف آن مسبب ضعف باصره و منى و مضر گرم‌مزاجها و مصلحش آب ليمو و مثل آن و مقدار خوراك از تازه او تا ( 60 گرم ) و از تخم او تا 12 نخود ( 4 گرم ) مىباشد .\r\n\r\nشبدر علاج امراض : خشكى و يبوست مزاج ، سموم ، استسقا ، مثانه ، جراحات ، درد مفاصل ، اسهال ، معده و پهلو\r\nبا طبيعت گرم و خشك ، با اثر زيادتر تخم آن بر برگش ، مفيد حال سردمزاجها .\r\nخوردن شبدر تازه پوست را جلا و طبع را لينت ميدهد .\r\nخوردن كوبيدهء يك قاشق مرباخورى از تخم او با شراب رفع سموم كشنده مىكند .\r\nنوشيدن تخم كوبيده شبدر با شراب درد شكم و قولنج و يرقان و استسقا را رفع مىكند .\r\nكشيدن آب شبدر به چشم پردهء جلو چشم و اشباح و جراحت آن را درمان مىكند .\r\nروغن شبدر كه تخم آن را كوبيده ، جوشانده صاف كنند و با روغن كنجد چندان بجوشانند تا آب تمام شود و بمالند درد مفاصل را دور ميسازد .\r\nآب برگ و جوشاندهء تخم او بازكنندهء بول و حيض بسته و شير كم‌شده مىباشد .\r\nعرق ينجه حيضه ( اجابت كم‌كم و پيوسته معده - نوعى اسهال ) و درد معده و پهلو و با شكم و سردرد سرد و تقطير بول ( قطره قطره آمدن ادرار ) و سردى مثانه را رفع مىكند .\r\n\r\n","description":"","footnote":"","page_name":" 353 ","page_number":353},
  {"content":"\r\n\r\nدادن آب جوشانده آن و گذاشتن پخته‌اش به محل عقرب‌گزيده رفع درد و سم و ضرر آن كرده بغايت مؤثر مىباشد .\r\nبستن كوبيده يا پختهء شبدر بر عضو سالم باعث درد آن مىشود .\r\nنشاندن طفل كم‌حركت در آب جوشاندهء شبدر سبب حركت و به راه افتادن او مىشود .\r\nماليدن روغن ينجه بر دست و پاى اطفال سبب حركت و راه و زيركى او مىشود .\r\nچكاندن آب او در بينى رفع سردرد و صرع و جنون مىكند .\r\nماليدن آب شبدر به صورت پاك‌كننده بشره ، اما مضر حال گرم‌مزاجها و باعث سردرد ايشان و خارش و ناراحتى پوست مىشود .\r\nكثرت استفادهء او خاصه جهت گرم‌مزاجها باعث درد گلو و التهاب و هرچه رطوبت و سردى و بلغم زيادتر غلبه داشته باشد زيادتر نفع ميدهد و مصلح و رافع ضررش در حرارتىها گشنيز و كاهو و كاسنى مىباشد .\r\n\r\nشتر علاج امراض : امور جنسى ، سرفه و زكام ، جگر و طحال ، عضلات ، فلج ، جوش و جراحات ، لك و پيس ، خون‌دماغ\r\nبا طبيعت گرم و خشك و بهترين او تا دو سالهء آن مىباشد ، موافق حال سرد مزاجها .\r\nخوردن گوشت شتر باء و آلات جماع و اعضاء را تقويت و تب دائمى و عرق النساء و يرقان و سوزش بول را رفع مىكند .\r\nبول شتر مسهل سردمزاجها و رافع زرداب و سرفه و زكام و ورم جگر و طحال\r\n\r\n","description":"","footnote":"","page_name":" 354 ","page_number":354},
  {"content":"\r\n\r\nو سستى عضلات و فلج و ورم مىباشد .\r\nشير شتر مخصوصا كه با بول او آميخته باشند رفع مرض استسقا مىكند .\r\nماليدن سائيدهء گوشت سوزانده او بر جرب و زخم و جوش و جراحات خارش‌دار جلد باعث علاج آن امراض مىشود .\r\nگذاشتن شش تازهء او كه هنوز گرم باشد لك و پيس را پاك مىكند .\r\nبرداشتن مغز ساق او با پشم بعد از طهر اعانت به حمل ميدهد .\r\nدميدن سائيدهء سرگين او در بينى قطع خون‌دماغ مىكند .\r\nضماد تازه او ورم خنازير را به تحليل ميآورد .\r\nماليدن سرگين تازه او بهبود جوش و بثور ميدهد .\r\nگذاشتن آن بر زگيل ، زگيل را پاك مىكند .\r\nچربى كوهان شتر رحم را از كثافات پاك ميسازد و بواسير را درمان و قطع خون آن نموده ترك ( شقاق ) را علاج مىكند .\r\nدميدن سائيدهء سوختهء موى او قطع خون بينى و پاشيدن آن جلوگيرى از خونريزى زخم مىكند .\r\nپاشيدن سائيدهء موى سوختهء او بر زخم سبب جمع شدن جراحت مىشود .\r\nپنيرمايه شتر قوت شهوت را زياد كرده تهييج جماع مىكند .\r\nخوردن شش او بينائى را ضعيف و زياد خوردن آن كور مىكند .\r\nخورانيدن كف دهان او موقع مستى باعث جنون مىشود .\r\nچكانيدن آب پونه در بينى شتر مست مستى را از او دور مىكند .\r\nچون گندم را با عرق شتر تر كرده بطيور بخورانند باعث بيهوشى طيور مىشود ، كف دهان او نيز داراى همين اثر مىباشد .\r\nنوشته‌اند چون كنهء شتر را كه زنده باشد بر آستين عاشق ببندند رفع عشق او مىكند !\r\nخوردن گوشت و اعضاى شتر مضر حال گرم‌مزاجها و در استفاده قابل\r\n\r\n","description":"","footnote":"","page_name":" 355 ","page_number":355},
  {"content":"\r\n\r\nاثرات معكوس مىباشد .\r\n\r\nشراب علاج امراض : بدبوئى ، سردرد ، هضم ، عصب ، وحشت و هراس ، اعصاب ، زخم روده ، تب ، ضعف مزاج\r\nواضح است كه شراب در آئين اسلام از جمله محرمات بوده ، نفى آن نيز مسلم مىباشد ولى تا دليل حضورش در اينجا روشن شود بايد گفت اين بخش مجموعه‌ايست علمى و طبى شامل خواص و مضار اشياء كه پيشينيان و مؤلفين گذشته آن را آورده خلاف امانت استنساخ و ترجمه بود كه من نيز نياورم و زيادتر از آن جهت كه معايب و مفاسد آن روشن شده معلوم شود كه شريعت مقدس اسلام آن را به چه جهت منع كرده است ، اگرچه داراى منافع فوق الذكر مىباشد .\r\nسابق بر اين از آنجا كه داروها و وسائل امروزى در بيهوشىها و مانند آن نبود حكما در جراحىها از آن براى استقامت و بالا بردن مقاومت مريض استفاده ميكردند و در ناراحتىهاى روحى مانند عشق و جنون و ماليخوليا و در ضعف‌ها و عوارض امثال آن آن را ضميمه داروها مينمودند و خواصى نيز از آن مانند رفع بدبوئى دهان و بدن و سردردهاى مزمن و سوءهاضمه و تسكين اعصاب و ترس و دلهره و هراس و زخم روده و بعضى از تب‌ها و ضعف مزاج امتحان شده بود ، ولى امروزه كه داروهاى مؤثرتر و بهتر از آن بوجود آمده مسلم است كه چنين ماده‌اى به كار نميآيد و ما نيز در اينجا بايد بذكر مفاسد آن اكتفا بكنيم .\r\nاز آمارهاى بدست آمده معلوم شده است كه اكثر جنايت و جنحه و فحشا و فساد از شراب و مشتقات آن بوده ، دليرىهاى بىمورد و شهامت‌ها و غيرت‌هاى\r\n\r\n","description":"","footnote":"","page_name":" 356 ","page_number":356},
  {"content":"\r\n\r\nآنى از صرف مسكرات بوجود آمده چه افراد آرام و متينى كه قبل از استعمال آن حتى جرئت سخن گفتن بلند را با افراد نداشته‌اند و پس از آن شيرى شده كه عربده‌اش محله‌اى را ناآرام كرده است و به همچنين جسارت‌ها و بىادبىها و زشت‌كاريهائى كه از آن بظهور آورده است .\r\nحكيمى را با عزت فراوان به محل شراب حاكمى بردند اما هرچه حاكم اصرار به صرف آن نمود حكيم امتناع كرد و چون سبب پرسيدند ؟ گفت اينهمه عزّت و احترام به من از آنجهت بوده كه مرا صاحب عقل و خردى ميدانستيد در صورتى كه اگر من صرف اين كنم اول چيزى كه از من زائل مىشود همان عقل و خرد خواهد بود .\r\nهمچنين تاريخ و سير نشان داده كه بيشتر جنايات فجيع و اعمال شديد از صرف شراب بوجود آمده مانند اره كردن ذكر يا پيغمبر و پى كردن شتر صالح و فرمان قتل حسين بن على ( ع ) و بروز جنگهاى منطقه‌اى و جهانى و مانند آن كه تهور كاذب آن باعث آنها گشته است و به همين صورت اختلافات خانوادگى و منازعات و پريشان‌كاريهاى دوستان و برادران و ارتكاب به اعمال خانمان‌برانداز جنحه‌ها و جنايات كه غالبا از صرف مسكر بوده است .\r\nپس اگر شراب را بقولى مفيد فايده‌اش بدانيم بايد بگوئيم كه آن فوائد آنى و زودگذر و همراه بسا عوارض مىباشد ، در حالى كه اگر ام الفسادش بخوانيم بايد آن را كلامى كامل و قاطع و بدون ترديد بشناسيم چه مفاسدش اظهر من الشمس بوده بر هيچكس پوشيده نخواهد بود ، از جمله شرارت و عصبيت و توقعات بى جا و در بعضى گريه و جلفى و سبك‌سرى و بىآبروئى و چرك‌دامنى و سستى عفاف و از عوارض آنىاش كه پس از سه چهار ساعت ظاهر مىشود و سردرد و كج‌خلقى و ضعف قلب و هول و هراس و تنبلى و مانند آن و از بزرگترين مفاسدش تحريك اعصاب و جنون آنى منجر به جدال و قتال و مانند آن كه در اين زمينه جهت حسن ختام رجوع به قطعه ذيل از گفته‌هاى شاعر خوش‌قريحه\r\n\r\n","description":"","footnote":"","page_name":" 357 ","page_number":357},
  {"content":"\r\n\r\nجلال الممالك ميكنم :\r\n ابليس شبى رفت به بالين جوانى * آراسته با شكل مهيبى سر و بر را\r\nگفتا كه منم مرگ و اگر خواهى زنهار * بايد بگزينى يكى از اين سه خطر را\r\nيا آن پدر پير خودت را بكشى زار * يا بشكنى از مادر خود سينه و سر را\r\nيا خود زمى ناب بنوشى دو سه ساغر * تا آنكه نمايم ز تو من رفع خطر را\r\nلرزيد از اين بيم جوان بر خود و جاداشت * كز ترس فتد لرزه به تن ضيغم نر را\r\nگفتا نكنم با پدر و مادرم اين كار * ليكن ز مى ناب كنم رفع ، ضرر را\r\nجامى دو سه مى خورد و چو شد چيره ز مستى * هم مادر خود را زد و هم كشت پدر را\r\nاى كاش شود خشك بن تاك و خداوند * زين مايه شر حفظ كند نوع بشر را \r\nو در غايت كه مصرف و استعمال آن نيز داراى مضرات زياده بر منافع بوده باعث مرگ مفاجا و خناق و امراض دماغى و سكته و صرع و فلج و جنون و سرسام و رعشه و درد چشم و درد گوش و بينى و دهان و دندان و زبان و اسهال خونى و ورم جگر و طحال و خفقان و تنگ‌نفس و ضعف و بطلان باء و اورام خطرناك و آكله و جوش‌ها و فساد هضم و ضعف قوتهاى دماغى و حيوانى و تمايلات جنسى و جسمانى و مورث تبهاى سوزان مركبه و غش و استسقاى علاج ناپذير و مولد سنگ كليه و مثانه و سوزش بول و ضعف اعصاب و ديگر مضرات و\r\n\r\n","description":"","footnote":"","page_name":" 358 ","page_number":358},
  {"content":"\r\n\r\nساير امراضى كه حدى بر آنها متصور نيست مىشود ، در آن حد كه ميتوان گفت خيرش را بايد به شرش بخشيد و نه شير شتر و نه ديدار عرب و اولويت تركش كه فوايدش ، مضارش را جبران نميكند .\r\n\r\nشش - جگر سفيد علاج امراض : ورم چشم ، لك چشم ، ورم پا ، زگيل ، زخم روده ، ناراحتى پوست\r\nبهترين آن شش بره و بزغالهء پنج شش ماهه تا يك ساله است ، مفيد حال ناقهين و گويند مداومت به خوردن آن ناراحتى سينه و شش و در آخر سل ميآورد و رفع ضررش را خوردن سركه و ترشى با آن مىكند .\r\nچون شش گرم را شكافته بر پشت چشم اندازند ورم چشم و لك خونى كه در سفيدى چشم ظاهر شده باشد رفع مىكند و مجرب مىباشد .\r\nانداختن شكافته گرم آن بر عضو بيمار جهت زخم روده و ورميكه در پا از كفش تنگ و راه زياد و امثال آن بهم رسيده باشد مفيد و داراى اثر فورى مىباشد .\r\nماليدن خونابهء كباب بىنمك او كه از برهء تا يك ساله بدست آمده باشد زگيل و اثرات آن در پوست و خشكى و ناراحتى جلد را بغايت مؤثر و سوختهء او جهت زخم روده مجرب مىباشد .\r\n\r\n","description":"","footnote":"","page_name":" 359 ","page_number":359},
  {"content":"\r\n\r\n\r\nشقاقل علاج امراض : نفخ و باد معده ، پشت و كمر ، مثانه ، روح\r\nبا طبيعت گرم و تر ، مفيد سردمزاجها و خشك‌طبيعت‌ها .\r\nشقاقل زيادتر به صورت مربا خورده مىشود استفادهء از آن باعث نفخ مفيد و تحريك و نعوظ و باز شدن سده‌هاى معده و روده مىشود .\r\nشقاقل قطع بلغم و رطوبت نموده ، تقويت كمر و پشت و معده و مثانه و جگر مىكند .\r\nشقاقل مثانه را گرم و تقويت ارواح جسمانى و نفسانى مىكند .\r\nمضر طبايع گرم و صفراوى و اشتها و باعث سردرد و رفع ضررش با مربا كردن او مخصوصا با عسل مىباشد .\r\n\r\nشكر علاج امراض : سرفه ، سينه‌درد ، التهاب معده ، باد و نفخ شكم ، خون و مثانه\r\nبا طبيعت گرم و تر ، مفيد سردمزاجها و خشك‌طبيعت‌ها .\r\nخوردن شكر بدن را فربه و گير و سدد اندرون را باز و يبوست صورت و بدن را لطيف و خون را پاكيزه و مثانه را پاك مىكند .\r\nشكر بول بسته را رانده ، خشونت و خشكى سينه و سرفه را رفع و باء را تحريك مىكند .\r\nشكر ملين طبع و مهيج قى و قاطع التهاب معده ، ليكن نفخ و باد ميآورد ، مگر آن را پخته دو سه جوش داده باشند كه اين مضار نيز از او دور مىشود .\r\n\r\n","description":"","footnote":"","page_name":" 360 ","page_number":360},
  {"content":"\r\n\r\nقى كردن با آب نيشكر يا آب نيشكر معده را پاك و در داروها مصلح آنها ، اما نپختهء او اشتها را فاسد و پيران را مضر و مصلحش باديان مىباشد .\r\n\r\nشكر تغار علاج امراض : خشكى مزاج ، درد سينه ، حلق و گلو ، سرفه ، صدا و آواز\r\nآن غلاف حيوانيست شبيه بمگس كه در خار بوته‌اى بنام انزوت مانند عنكبوت بدور خود از لعاب دهان تار تنيده ، خود در ميان آن خفه مىشود .\r\nبا طبعى در حرارت و رطوبت معتدل كه همه طبايع را سودمند مىباشد .\r\nطريق استفاده او شكستن و بيرون انداختن جانور ميان آن و كوبيده غلاف وى در آب حل كردن مىباشد ، با لعاب و لزوجت و لينت بسيار .\r\nخوردن لعاب كوبيده شكر تغار با كمى شكر كه در روز چند قاشق بنوشند تسكين حدت و درد سينه و هرگونه آزار آن ميدهد .\r\nخوردن شكر تغار سوزش و خارش و ناراحتى مجراى حلق و گلو را بر طرف ساخته ، سرفه و خشكى و خشونت سينه را رفع مىكند .\r\nشكر تغار گرفتگى سينه و صدا را رفع و باعث صافى صدا و آواز و لينت مزاج مىشود .\r\nبهترين طريق بهره‌ورى از آن شب هنگام خواب است كه مقدارى از آن را در دهان ريخته بتدريج آب آن را فرو ببرند .\r\nزياد خوردنش باعث غثيان ، و ترنجبين و شكر رفع ضرر او مىكند .\r\n\r\n","description":"","footnote":"","page_name":" 361 ","page_number":361},
  {"content":"\r\n\r\n\r\nشلغم معالج امراض : شهوت و جماع ، سنگ كليه ، طحال ، شاش‌بند ، احشاء و امعاء ، نقرس ، شقاق\r\nبا طبيعت گرم و تر ، مفيد حال سردمزاجها و خشك‌طبيعت‌ها .\r\nشلغم داراى غذائيت بسيار و با لينت فراوان مىباشد .\r\nخوردن شلغم بول بسته را رانده و باء و شهوت را تهييج نموده نعوظ و ميل جماع ميآورد .\r\nشلغم چشم را قوت داده ، سنگ كليه را ميريزاند .\r\nشلغم رافع سرفه و ناراحتى سينه شده ، طبع بسته را باز مىكند .\r\nخوردن سائيدهء ريشه‌هاى نازك شلغم با عسل علاج ناراحتى طحال و شاش‌بند مىكند .\r\nضماد شلغم پخته بر ورم باعث تحليل و درد ورم مىشود .\r\nترشى شلغم لطيف و بىنفخ و معدل رطوبات و مقوى احشاء و اشتهاآور و در افعال از خود شلغم قويتر مىباشد .\r\nضماد و ماليدن آب پختهء شلغم نقرس و شقاق را بهبود ميدهد .\r\nتخم شلغم مانند خود شلغم و در معالجات از آن قويتر مىباشد .\r\nمضر گرم‌مزاجها و ديرهضم و مولد باد معده و زياد خوردنش باعث سردرد و مصلحش خوردن سكنجبين و ترشيها مىباشد .\r\n\r\nشمشاد علاج امراض : مفاصل ، مقعد ، معده ، آب‌ريزش دهان ، لك و پيس ، بدرنگى پوست ، دل و دماغ ، احشاء\r\n\r\n","description":"","footnote":"","page_name":" 362 ","page_number":362},
  {"content":"\r\n\r\nدر طبيعت گرم و خشك مفيد حال سردمزاجها .\r\nچون برگ شمشاد را كوبيده با حنا بسر بندد خضاب بسيار خوب بوده باعث سياهى و تقويت مو مىشود .\r\nبستن ضماد كوبيده برگ شمشاد با سفيده تخم‌مرغ مفاصل را محكم مىكند .\r\nدود كردن برگ خشك او زير پا بطورى كه دود آن بموضع برسد مقعد بيرون آمده را بجاى خود برده درد آن را ساكن ميسازد . خوردن نرم‌كردهء مقدار نخودى از تخم او با آب معدهء روان را بند آورده باعث جمع كردن رطوبات آن و قاطع آب ريزش دهان مىشود .\r\nضماد پختهء برگ او چندانكه به حد قوام برسد و بمالند باد سرخ و جوش‌هاى آب‌دار و جوش‌هائى كه ليزابهء مانند عسل از آن خارج مىشود علاج مىكند .\r\nماليدن خمير كوبيدهء برگ خشك او با عسل به تن رفع آثار لك و پيس و چركى و بدرنگى و تيرگى پوست مىكند .\r\nخوردن شكوفهء او كه با شكر مربا كرده باشند به مقدار قاشقى قوت دل و دماغ و احشاء و امعاء ميدهد .\r\n\r\nشنبليله علاج امراض : ضعف قواى جنسى ، حيض ، درد سينه ، سرفه ، بواسير ، تنگ‌نفس ، جنين و رحم\r\nبا طبيعت گرم و خشك مفيد حال سردمزاجها .\r\nشنبليله ملين طبع و محلل غذا و بازكننده حيض و مقوى ريه و نعوظآور مىباشد .\r\n\r\n","description":"","footnote":"","page_name":" 363 ","page_number":363},
  {"content":"\r\n\r\nخوردن پخته شنبليله مسهلى معتدل بوده امعاء و احشاء را پاك و مواد حبس شدهء مانده در سينه را رفع مىكند .\r\nشنبليله مفيد خلط و درد سينه و سرفه خشك و خلط سينه را پخته اخراج مىكند .\r\nخوردن با آب پختهء شنبليله بواسير و درد و ورم باطنى او را رفع مىكند .\r\nپختهء شنبليله و تمرهندى و انجير و مويز كه آب آن را با عسل بقوام آورده با آب جوشانده‌ى پرسياوش بخورند جهت درد سينه مزمن و زخم آن و تنگ‌نفس علاج مىباشد .\r\nنشستن در آب جوشاندهء شنبليله تسهيل امر ولادت و اسقاط جنين و تنقيه رحم از كثافات مىكند .\r\nضماد پختهء شنبليله ورمهاى ظاهرى و باطنى را نرم و ورم طحال را فرو نشانده و جهت ورم رحم كه در پارچه كرده برگيرند و يا بر آن گذارند درمان و بستن آن بر سر مانع ريختن موى سر و گذاشتنش بر ناخن كج‌شده سبب بهبود و سلامت ناخن ميگردد .\r\nگذاشتن ضماد پختهء شنبليله بر شقاق ( ترك مقعد و هر ترك كه بر لب و دست و فرج و مثل آن بهم رسيده باشد ) كه از سرما باشد آن را بهبود داده بهم ميآورد .\r\nگذاشتن ضماد شنبليله بر سوختگى از آتش باعث سلامت آن شده ، همچنين جوشهاى زرد آبدار و جوش و ثبور زگيل مانند و لك و پيس و بدرنگى و آثار مانده در پوست را پاك مىكند .\r\nامالهء آب جوشانده آن دل‌پيچه و ناراحتى معده را كه از بلغم و سردى و رطوبت عارض شده باشد رفع مىكند .\r\nماليدن آن از رو و چكاندن چند قطره از آب آن در گوش رفع چرك و درد و ناراحتى آن مىكند .\r\n\r\n","description":"","footnote":"","page_name":" 364 ","page_number":364},
  {"content":"\r\n\r\nماليدن آب شنبليله چه پخته و چه نپخته باعث خوبى رنگ رخسار شده پوست صورت و بدن را لطيف و نرم ساخته به جلا ميآورد .\r\nماليدن آب شنبليله با ( مويزح ) منع تولد شپش مىكند .\r\nچون آب شنبليله را با گلاب مخلوط كرده در چشم چكانند منع آب‌ريزش چشم و خارش و جوش پلك و سرخى و خون‌رنگى و ورم آن مىكند .\r\nگذاشتن خمير كوبيدهء شنبليله با ( بوره ) بر محل طحال ( پهلوى چپ زير دنده‌ها ) رفع ورم طحال و با انجير كوبيده بر دمل باعث باز شدن سر دمل مىشود .\r\nگذاشتن كوبيده شنبليلهء تازه يا خشك آن با سركه و روغن بادام و آرد جو بر روى ورم سبب تحليل ورم گرم و با عسل سبب تحليل ورم سرد مىشود .\r\nمداومت در خوردن شنبليله با خشخاش و بادام و آرد گندم و شكر و عسل كه معجون كرده باشند باعث فربهى بدن و توليد خون و اصلاح كليه بغايت مؤثر مىباشد .\r\nضماد پخته او جهت درد كمر و جگر و مثانه‌اى كه از سردى به درد آمده باشد و بر پشت زهار جهت باز شدن بول بسته و قطره‌قطره آمدن آن و بر بالاى رحم جهت رفع درد رحم و بر سر جهت جلوگيرى از ريزش موى سر مؤثر مىباشد .\r\nروغن شنبليله كه از تخم او بگيرند « آب جوشاندهء كوبيده تخم آن كه صاف كرده با روغن كنجد چندان بجوشانند تا آب تمام شده روغن بماند ) گرم و تند و نرم‌كنندهء و لطيف‌كننده و ملين كه بر هرجا ماليده يا بخورند و چون بر دست و صورت مالند رفع خشونت و خشكى و زبرى و جراحت و جوش و نخاله و زوائد بظهور رسيدهء آن مىكند .\r\nموم روغن آن كه آب صاف‌كردهء جوشانده آن را با موم و روغن كنجد بجوشانند تا آب تمام شود و بمالند رفع شقاق و با سفيدآب باعث پاك كردن پوست صورت از لك مىشود .\r\nخوردن زياد آن باعث قى و غثيان و مولد خلط غليظ و رافع ضرر و مصلحش\r\n\r\n","description":"","footnote":"","page_name":" 365 ","page_number":365},
  {"content":"\r\n\r\nسكنجبين و شربت آب ليمو ترش مىباشد .\r\n\r\nشير علاج امراض : بستگى شكم ، اسهال ، هضم ، فكر و دماغ ، خشكى ، حكه و خارش ، جذام ، تب ، سل و ريه\r\nبا طبيعت سرد و تر مفيد حال گرم‌مزاجها .\r\nبهترين شير از جهت نزديكى به شير انسان شير گاو بعد از آن شير بز و گوسفند و آهو و شتر كه بهتر از شير الاغ و اسب و گورخر و خوك و غيره كه شير هريك در خواص آنها ذكر شده و مىشود .\r\nهمچنين در اثر تغذيه شير حيوان نيز داراى طبيعت مختلف شده با علوفه قابض موجب قبض و بستگى طبيعت و با علوفهء مسهلى موجب روانى و اسهال ميگردد .\r\nشير خوب ، تازهء نيمگرم آنست كه داراى حرارت لطيف مىباشد و در سرد شدن آن خاصيت از او زايل ميگردد ، پس بهتر آنست كه شير را گرم‌كرده بنوشند و موافق‌ترين جهت انسان شير گاو است كه بعد از گوشت و تخم‌مرغ نيم‌بند بهترين اغذيه او مىباشد .\r\nاستعمال شير را بعد از ترشيها و همراه آن خوردن ميوه‌هاى تازه و ماهى و پياز و امثال آن جايز نميدانند ، چه ما دامى كه شير از معده نگذشته چيزى بالاى آن بخورند و بخوابند سبب فساد بدن ، مخصوصا در غلبه خلطى از اخلاط مضر كه باعث بسا امراض گشته مهلك مىباشد از اين رو شير را در بيمارىها ، خاصه در زكام و بلغم تجويز نكرده ، آن را بدتر باعث آزار بيمار دانسته‌اند .\r\nهمچنين جهت زنان باردار كه در نزديكى آمدن نوزاد خاصه در زمستان\r\n\r\n","description":"","footnote":"","page_name":" 366 ","page_number":366},
  {"content":"\r\n\r\nخوردن شير را براى او منع كرده و قبل از انقضاء چهل روز از زايمان نيز شير را براى او مفيد ندانسته‌اند و بهترين وقت استعمال شير كه هم دور از مضرت و ناراحتى بوده و هم فايده بسيار مىرساند از اواسط بهار تا اواسط تابستان مىباشد .\r\nزياد خوردن شير مورث تب‌ها و مولد شپش و مضر معده‌هاى ضعيف و موافق يبس‌ها و خشك‌طبيعت‌ها و اهل دود و دخانيات بوده خاصه افيونىها را كه باعث رفع ضرر دود و افيون ايشان مىباشد .\r\nاندك شير در غذا مفيد و زيادش جهت لينت مزاج داراى اثر و جميع شيرها لطيف‌كننده و جلادهنده و رافع اخلاط سوخته و موافق اعضاء تناسل مىباشد .\r\nشير تازهء گاو را كه جوشانده سرد نشده بنوشند بادآور و نعوظآور بوده ، باعث فربهى بدن و پخته شدن طعام و همچنين هضم‌كننده طعام و جلادهندهء رنگ رخسار مىباشد .\r\nاين گونه شير داراى غذائيت بسيار بوده ، منى را زياد و فضول بدن و معده را رفع و جوهر فكر و دماغ را زياد ميسازد .\r\nشير ترياق ( پاك‌كننده - دفع‌كننده ) سموم است بوسيلهء قى و از اين‌رو رطوبات لازم بدن را حفظ كرده لينت مزاج ميدهد .\r\nخوردن شير زخم روده را مفيد و نسيان و غم و وسواس را بر طرف و بدن را قوت داده ، زخم ريه و سل بىتب خلطى و امراض يبس يعنى خشك را بر طرف ميسازد .\r\nخوردن شير امراض پوست و حكه و خارش و جذام را نافع مىشود .\r\nخوردن شير با برنج ( شيربرنج ) طول عمر ميآورد .\r\nخوردن شير با گردو و خرما بدن و كليه را فربه مىكند .\r\nداغ‌كردهء شير با سنگ و آهن تفته ( آهن و سنگ را در آتش داغ كرده در شير اندازند ) اسهال را رفع مىكند .\r\nچكاندن شير جوشاندهء رويه گرفته اكثر امراض چشم را دور ، حتى\r\n\r\n","description":"","footnote":"","page_name":" 367 ","page_number":367},
  {"content":"\r\n\r\nمأيوس العلاج را با مداومت بهبود ميبخشد .\r\nماليدن شير با سفيداب قلع نقرس و اورام گرم را مجرب و با ترياك و موم و روغن زيتون رفع نقرس حار مىكند .\r\nمقدار خوراك شير تا سه استكان و مضر صاحبان مرض طحال و ورم روده و جگر و ضعف اعصاب و دردسر و صرع و دندان و مضر زنان آبستن و بيماران خفقانى رطوبتى و اكثار او مورث سنگ مثانه و كليد و شپش و برص و داخل شدن به خلط غالب معده و مصلحش شكر و عسل و شرب يعنى خوردن او با عسل و شكر مانع انجماد او مىباشد ، اما چون به صورتى در معده بسته شود باعث لرز و غش و عرق سرد و تغيير حالت و راست شدن موى بدن و اختلال عقل و خناق ميگردد و رافع آن قى و خوردن سكنجبين عسلى و سركهء ممزوج با آب پونه و تخم كوبيدهء كرفس و عسل كه به صورت معجون درآورند مىباشد .\r\nبعد از شير گاو شير گوسفند است كه در خاصيت شير گاو و از آن غليظ و پس از آن شير زن كه شير زن دختر زائيده سرد و شير پسر زائيده گرم مىباشد و گفته‌اند هرگاه شير حامله را بر روى شپش بدوشند و شپش بميرد و يا در زير شير بماند آن زن به دختر حامله خواهد بود و برعكس آن به پسر و بدل آن شير الاغ كه هم خاصيت و هم طبيعت شير زن مىباشد !\r\n\r\nشير خشت علاج امراض : كام و دهان ، خشكى مزاج ، سرفه و تب ، خشكى پوست ، كبد ، معده\r\nبا طبيعت معتدل و نشانهء آنكه شير خشت خالص را چون در دهان گذارند كام دهان را خنك ميسازد و در تقلبى و مغشوش آن‌كه با آرد جو و امثال آن درست\r\n\r\n","description":"","footnote":"","page_name":" 368 ","page_number":368},
  {"content":"\r\n\r\nكنند اين اثر نميباشد .\r\nشير خشت جلادهنده پوست و لينت‌دهندهء طبع و مسهل اخلاط سوخته بوده ، جگر و معده و احشاء را قوت ميدهد .\r\nخوردن شير خشت خشكى و خشونت سينه و حلق را برداشته و سرفه و تب گرم را قطع مىكند .\r\nجهت فرونشاندن حرارت جگر و علاج درمان مرضهاى گرم شير خشت با ماء الشعير از بهترين اغذيه و ادويه مىباشد .\r\nماليدن حل‌كردهء شير خشت باعث نرمى پوست و خوبى و جلاى و طراوت گونه مىشود .\r\nشير خشت در صورت زياد خوردن باعث غرغر معده و مضر قولنج و مصلحش روغن بادام و رازيانه و مقدار مصرف آن مطابق سن ضعف و قوت بدن از دو مثقال تا 16 مثقال ، برابر 75 گرم مىباشد .\r\n\r\nشيره علاج امراض : سينه و شش ، خشكى مزاج ، حصبه و آبله ، صفرا\r\nغرض جوشاندهء آب انگور مىباشد با طبيعت گرم مايل به خشك مفيد حال سرد مزاجها .\r\nخوردن شيره باء را تحريك كرده مزاج را لينت ميدهد .\r\nشيره موافق و مفيد سينه و شش و جهت بيماران سينه داراى مضرت ديگر شيرينىها نميباشد .\r\nشيره آبله و حصبه را سود بخشيده ، ليكن خوردن آن در گرم‌مزاجها مولد\r\n\r\n","description":"","footnote":"","page_name":" 369 ","page_number":369},
  {"content":"\r\n\r\nصفراى غليظ و مصلحش ميوه‌هاى ترتازه مىباشد .\r\nبهترين نوع خوردن شيره كه همه امزجه را مناسب و هر طبيعت را نفع داده بىضرر مىباشد جوشاندن آن با سركه به صورت سركه‌شيره است كه هم فايدهء خود آن و هم فايدهء سركه را متضمن بوده داراى انواع خواص مىباشد .\r\n\r\nصابون علاج امراض : جوش و كورك ، حيض ، دمل ، درد زانو ، عرق النساء ، درد مفاصل مزمن ، زخم سر ، بستگى شكم و قولنج\r\nبا طبيعت گرم و خشك ، مفيد حال سردمزاجها .\r\nصابون داراى حالت قطع‌كنندگى و خورندگى بوده ، هرگونه زخم و دمل و ورم و جوش و بثور را پخته تحليل ميبرد .\r\nصابون باعث نرمى و جلاى پوست مىشود .\r\nبرداشتن صابون باعث باز شدن حيض بسته مىشود و در اين امر قوى الاثر مىباشد .\r\nضماد صابون با مثل آن حنا درد زانو و عرق النساء و جوش‌هاى ريز و لك و پيس را رفع مىكند .\r\nضماد صابون و جيوه رافع درد مفاصل مزمن مىباشد .\r\nصابون و روغن گلسرخ كه نيكو ماليده بياميزند و بر جراحت سر اطفال بگذارند و تكرار كنند باعث خشك شدن زخم سر آنها و بهبود جراحات آبدار مىشود .\r\nگذاشتن صابون و سرگين كبوتر كه با كمى آب كوبيده نرم كرده باشند سر\r\n\r\n","description":"","footnote":"","page_name":" 370 ","page_number":370},
  {"content":"\r\n\r\nدمل را باز مىكند .\r\nصابون باعث نظافت سر و تن و البسه و دافع جانوران امثال رشك و شپش مىباشد .\r\nحل‌كرده صابون در لعابها ، مانند لعاب نشاسته و برنج و كتيرا و ماليدن آن حكه و جرب و خارش و آثار جوش و سرخى و پوسته و آزار جلد را رفع مىكند .\r\nشياف صابون مسهل سريع الاثر و رافع قولنج ( شكم‌درد شديد ) مىباشد .\r\nبرداشتن صابون اخراج كرم مقعد كرده ، بول بسته را باز مىكند .\r\nخوردن تا دو مثقال او با آب كشندهء با زخم احشاء و امعاء و درد آن مىباشد .\r\n\r\nصدف علاج امراض : سنگ كليه ، شاش‌بند ، لك و پيس ، كرم معده ، خلط فاسد ، زهر رتيل و سموم ، تنگ‌نفس\r\nخوردن سائيده تا سه نخود او شاش‌بند و سنگ كليه را نفع ميدهد .\r\nضماد محلول او كه با نوشادر سائيده در آب ليمو ترش بريزند و بمالند چرك و لك و آثار پوست و بدرنگى و لك و پيس جلد را پاك مىكند .\r\nخوردن سائيده و به مقدار مذكور اقسام كرم و فضول معده و اخلاط فاسده و باد و آزار گزيدگى عقرب و رتيل و سموم رطوبتى و مايعات و سكسكه و درد روده و درد ورك و تنگ نفس و تبهاى مخلوط را نفع ميدهد .\r\nمضر ريه و مصلحش عسل مىباشد .\r\n\r\n","description":"","footnote":"","page_name":" 371 ","page_number":371},
  {"content":"\r\n\r\n\r\nطباشير علاج امراض : اسهال خونى ، خفقان قلب ، ضعف و غش ، تب‌هاى تند ، دانه‌ها و جوش و بثور ، ترس و التهاب\r\nبهترين آن سفيد مستدير است كه طعم اندك تند و گزندهء داشته باشد و تقلبى آن ميل به اندك شورى مىزند و تندى و گزندگيش نيز نامحسوس مىباشد .\r\nبا طبيعت سرد و خشك ، مفيد حال گرم‌مزاجها و رطوبتىها .\r\nخوردن طباشير تا دو سه نخود كه بكوبند و در آب حل‌كرده بخورند ، يا در آب كوزهء سفال ريخته دو سه قاشق در روز بياشامند ، مقوى قلب و معده و جگر گرم و قطع قى صفراوى و اسهال خونى از حرارت مىكند .\r\nخوردن طباشير رطوبات معده و قلب را جمع كرده ، رفع خفقان قلب و غش مىكند .\r\nطباشير تقويت اعضاء ضعيف كه از حرارت باشد مىكند .\r\nماليدن طباشير بر بواسير رفع بواسير و بر بدن رفع تب‌هاى تند و جوش و دانه بدن مىكند .\r\nنوشيدن طباشير با سكنجبين رفع غم و هم و ترس و وحشت و التهاب مىكند .\r\nچكاندن آن با روغن بنفشه باعث تقويت باصره مىشود .\r\nمداومت او مضر باء و ريه و مصلحش مصطكى و عسل و عناب مىباشد .\r\n\r\nظنيان معالج امراض : سردرد ، درد شقيقه ، تنگ‌نفس ، فلج و لقوه ، سستى و ضعف ، حيض\r\n\r\n","description":"","footnote":"","page_name":" 372 ","page_number":372},
  {"content":"\r\n\r\nياسمن بيابانى است با طبيعت گرم و خشك ، و محلل و لطيف ، مفيد حال سرد مزاجها .\r\nبوئيدن ظنيان رفع سردرد و درد شقيقه مىكند .\r\nروغن او كه جوشانده ، صاف كنند و با روغن كنجد بجوشانند تا تمام شود و بمالند رفع علت‌ها و دردهاى سرد و سرفه و تنگ نفس مزمن و فلج و لقوه مىكند .\r\nآشاميدن قاشق مرباخورىاى دو سه بار در روز از جوشانده ريشه و شاخهء او كه در جوشيدن به نصف رسد با شكر تنگ‌نفس و سرفه كهنهء و فلج و سستى مزمن اعضاء را دور ميسازد ، همچنين نوشيدن اين شربت به مقدار گفته شده در روز صداى گرفته را باز مىكند .\r\nبرداشتن پرزى از او كه پارچه را با آب جوشاندهء او آغشته باشند و زن به خود بردارد حيض را گشوده ، جنين را ساقط ميسازد .\r\nمضمضهء جوشانده ريشه او با سركه درد دندان را رفع مىكند .\r\nماليدن جوشاندهء او سوزاننده و آزارندهء پوست و بهترين دواى برص و لك و پيس مىباشد .\r\nماليدن جوشاندهء او عرق النساء و مفاصل و فلج و امثال آن را رفع مىكند .\r\nروغنى كه از ريشه او گرفته باشند « بطريقى كه ذكرش گذشت » بغايت نافع فالج مىباشد .\r\nمقدار خوراك از خشك آن تا سه نخود و خوردن يك مثقال آن كشندهء باقى و درد شكم و روده و مصلحش روغن بادام مىباشد .\r\n\r\n","description":"","footnote":"","page_name":" 373 ","page_number":373},
  {"content":"\r\n\r\n\r\nعدس معالج امراض : تب ، نفخ ، خناق ، جراحات ، معده ، سرفه و درد سينه ، ترك مقعد و فرج ، ورم پستان\r\nبا طبيعت معتدل خشك ، مفيد حال ترمزاجها .\r\nنوشيدن و ماليدن آب جوشاندهء او پوست را جلا ميدهد .\r\nخوردن پختهء جرم عدس باعث قبض طبيعت مىشود .\r\nآب پختهء او مسهل ملايم مىباشد .\r\nخوردن بودادهء او با روغن بادام بعد از رفع تب جلوگيرى از بروز ضعف و ناتوانى تب مىكند .\r\nخوردن پختهء او با سركه مقوى معده و بىنفخ و بدون سركه نفخ‌آور مىباشد .\r\nخوردن آب پختهء او سرفه و درد سينه گرم را رفع مىكند .\r\nمضمضه و غرغره آب پختهء او جوش و جراحت و خناق را علاج مىكند .\r\nفرو بردن سى عدد از پختهء او در سركه اصلاح معدهء خراب مىكند .\r\nضماد « نرم كوبيدن و بر جراحت ماليدن و يا بر موضع بستن » پختهء او با عسل درمان زخم و جراحات كوبندهء ناراحت ( زق‌زق‌دار ) و با سفيدهء تخم‌مرغ رفع جوش و بثور خارش‌دار و سوزش‌دار و شقاق ( ترك مقعد و فرج و پشت دست و پا ) مىكند .\r\nضماد پختهء او با برگ كلم بر پستان ورم آن را تحليل ميبرد و شير بسته را باز و روان ميسازد .\r\nگذاشتن پختهء او در سركه تحليل ورم خنازير و ديگر اورام ميبرد .\r\nگذاشتن پخته‌اش با روغن گل سرخ رفع ورم مقعد و ورم گرم چشم مىكند .\r\nماليدن پخته‌اش با تخم خربزه پوست را پاكيزه و رفع زردى بشره مىكند .\r\nپخته او با ناخنك و آب به كه خورده و بمالند رفع نزله و آب‌ريزش چشم و\r\n\r\n","description":"","footnote":"","page_name":" 374 ","page_number":374},
  {"content":"\r\n\r\nبينى مىكند .\r\nمسواك كردن با سائيده‌ى سوزاندهء او دندان را سفيد ميسازد .\r\nپاشيدن گردى از سوزانده و سائيدهء او كه مثل غبار شده باشد خارش و ناراحتى پلك چشم را بر طرف مىكند .\r\nزياد خوردن عدس باعث تاريكى چشم و مولد سرطان و جذام و ماليخوليا و سوختن و غلظت خون و با شيرينىها مورث استسقا و قولنج و مضر بواسير و شاش‌بند و بندشدن حيض مگر با روغن كنجد و پختن او با برگ چغندر و گوشت فربه و سركه مىباشد .\r\n\r\nعسل معالج امراض : اخلاط لزج ، نفخ شكم ، سردرد ، درد ورم ، سرفه ، جماع و نعوظ ، فلج و لقوه\r\nبا طبيعت گرم و خشك ، مفيد حال سردمزاجها و بلغمىها .\r\nبهترين عسل زرد مايل به سرخ خوشرنگ بىموم آنست ، خاصه تازهء آن‌كه زياده از يكسال بر او نگذشته باشد ، چه زياده بر آن بىفايده و پرضرر ، از جمله مورث جنون و مهلك معلوم شده است .\r\nعسل خام تازه كه آتش نديده باشد اخلاط لزج معده را رفع مىكند .\r\nعسل مضر مبتلايان به سرفه و نفخ معده است چه خوردن آن باعث شدت سرفه و نفخ زيادتر شكم مىشود .\r\nعسل موافق معده و روده ، مخصوصا معده‌هاى سرد و درد و ورم و ناراحتى آن و بهترين غذاى آن مىباشد .\r\nعسل محرك قى و عسل كف‌گرفته بهتر جذب بدن شده تحريك جماع\r\n\r\n","description":"","footnote":"","page_name":" 375 ","page_number":375},
  {"content":"\r\n\r\nكرده نعوظ ميآورد و از كف نگرفته بىنفخ‌تر و در سرفه كم‌ضررتر مىباشد .\r\nدر مجموع عسل جلادهندهء معده و پوست و قاطع بلغم و رطوبات و مقوى جوهر حرارت غريزى و بازكنندهء دهان رگها و دوركننده سموم بارد و حافظ قوه دارو باعضاء مىباشد .\r\nعسل فضول دماغى را ريخته مفيد رنج ريه و معده و جگر و طحال و استسقا و يرقان و سنگ كليه و شاش‌بند و فالج و لقوه سردمزاجها و امثال آن بوده ، انواع باد و ورم را نفع ميدهد .\r\nعسل اشتها و باء ترمزاجها را تقويت مىكند .\r\nعسل ممزوج با آب خاصه چند جوش دادهء آن اعضاء را رطوبت رسانده بول بسته را رانده زخم مثانه را پاك مىكند .\r\nعسل درد شكم و روده و تشنگى را رفع مىكند .\r\nچون عسل خورده قى بكنند رفع ضرر ترياك و سموم رطوبتى مانند ( سردى كردن ) از هندوانه و ماست و خيار و امثال آن مىكند .\r\nخوردن عسل و سياه‌تخمه رنج مفاصل را دور ساخته باء را تقويت مىكند .\r\nخوردن عسل و آب زيره « آبى كه در آن زيره بجوشانند » رافع ضرر گرسنگى و زهر دندان سگ هار مىباشد .\r\nكشيدن عسل به چشم سفيدى و خارش و آب‌ريزش آن را رفع مىكند .\r\nچكاندن عسل و انزروت ( نوعى صمغ ) سائيده و نمك سنگ باد و رطوبت گوش را دور و چرك و كثافت آن را پاك ميسازد .\r\nماليدن عسل با نوشادر در برص و بهق ( لك و پيس سياه ) را رفع مىكند .\r\nماليدن عسل و نوشادر به بدن ميت حفظ جسد او از پوسيدگى مىكند .\r\nهمچنين ماليدن عسل به گوشت و دنبه و امثال آن مانع تعفن آنها و بر ديگر اشياء نگاهدارندهء آنها از فساد مىباشد .\r\nماليدن عسل و سركه و نمك ورمها را تحليل ميبرد و رفع كلف « ماه\r\n\r\n","description":"","footnote":"","page_name":" 376 ","page_number":376},
  {"content":"\r\n\r\nگرفتگى قطعه‌هائى از جلد كه سياه مىشود ، در دو نوع عارض و مادرزاد » مىكند .\r\nبرداشتن عسل علت‌هاى رحم زنان و عوارض نفاس ايشان را دور مىكند .\r\nماليدن عسل بر تن و سر رشك و شپش را هرچند قوى دور ميسازد .\r\nماليدن عسل بعد از حمام بر آلت كه مرتب ضاد كنند باعث تقويت و جنبش و نعوظ آن مىشود .\r\nگذاشتن پارچهء آلوده به عسل بر روى دمل باعث پختن و سر بازكردن آن و بر روى ورم باعث تحيل ورم مىشود .\r\nعسل بر خلاف شيرينيها مفيد زخم و سستى دندان و لثه مىباشد .\r\nگذاشتن عسل با شبت پخته بر روى محل ضربه باعث تسكين و بهبود آن مىشود .\r\nماليدن عسل بر بدن معالج و داروى ناراحتىهاى پوست مىباشد .\r\nغرغرهء با عسل چرك و جراحات حلق و لوزتين را پاك مىكند .\r\nامالهء عسل با آب بارهنگ تا سه روز زخم روده را علاج مىكند .\r\nاز خواص تجربه شده عسل است كه چون زنان حامله آب نوشيده بعد از آن عسل بخورند باعث دل‌درد ايشان مىشود ، در حالى كه براى سايرين اين اثر نميباشد ، خود اين ميتواند نشانه‌اى بر بودن و نبودن حمل بوده باشد .\r\nعسل مضر گرم‌مزاجها و صفراوىها به صورت قوى كه فورا داخل و اضافه به صفراوى ايشان گشته از اينرو باعث فساد فكر و سردرد و بسا ناراحتىهاى ديگر ميگردد و مصلح يعنى رافع ضررش سركه و گشنيز و رب‌هاى ترش امثال رب غوره ، رب انار و خنكىها امثال مغز خيار و هندوانه و آب انار مىباشد .\r\n\r\n","description":"","footnote":"","page_name":" 377 ","page_number":377},
  {"content":"\r\n\r\n\r\nعناب علاج امراض : اخلاط ، سينه و حلق ، فشار خون ، كليه و مثانه ، جگر ، مقعد ، سوزش و خارش ، خوره ، شكستگى\r\nبهترين او رسيده و خوشرنگ و گوشت‌دار آنست و خشك او بهتر از تازه او و معتدل در حرارت و برودت و مايل به رطوبت و قوتش تا دو سال باقى است و زياده از آن بيحاصل مىباشد .\r\nعناب لينت روده داده مسهل اخلاط رقيق مىباشد .\r\nعناب اخلاط غليظ معده را پخته رفع خشكى و خشونت سينه و حلق و صدا مىكند .\r\nعناب خون را صاف كرده و توليد خون پاكيزه مىكند .\r\nعناب التهاب را فرو نشانده ، تشنگى و فشار خون را دور ميسازد .\r\nعناب سرفه و تنگ‌نفس و درد پشت و كليه و مثانه و سينه را بر طرف ميسازد .\r\nعناب امراض مقعد و فساد مزاج جگر را رفع مىكند .\r\nخوردن عناب با سكنجبين دانه‌هاى مزاحم سوز و خارش‌دار بدن را دور مىكند .\r\nنوشيدن آب جوشاندهء برگ او هر روز يك استكان با شكر در پنج روز خارش بدن را رفع مىكند .\r\nپاشيدن سائيدهء خشك او جراحت آكله ( خوره ) و جراحات پليد را درمان كرده مجرب مىباشد ، خصوصا چون بعد از ماليدن عسل بپاشند .\r\nسائيده پوست شاخهء درخت او با سفيداب زخم‌هاى خبيث را علاج مىكند .\r\nخوردن سائيده او به مقدار دو سه نخود با آب رفع خارش و جرب ( سودا - بيمارى خارش جلد ) مىكند .\r\n\r\n","description":"","footnote":"","page_name":" 378 ","page_number":378},
  {"content":"\r\n\r\nماليدن جوشاندهء چوب او بر جاى شكستگى اعضاء و جابجا شدن عضو داراى اثرات مفيد مىباشد .\r\nخوردن عناب كوبيده با دانهء او علاج زخم روده مىكند .\r\nماليدن حل‌كردهء صمغ او در سركه رفع آزار و خارش و دانه و ناراحتى پوست مىكند .\r\nپاشيدن غباركردهء صمغ او به چشم معالج امراض چشم مىباشد .\r\nزياد خوردن عناب موجب نفخ و تعطيل هضم و مصلحش شكر و مويز و همچنين كم‌كننده منى و رفع ضررش را خوردنىهاى مولد باء مىكند .\r\n\r\nعود معالج امراض : ضعف معده ، گير و بستگى اندرون ، اعصاب ، احشاء و امعاء ، بول ، هضم ، تنگ‌نفس ، خفقان\r\nمراد چوب درختى است كه در بلاد چين و بعضى بلاد ديگر بدست آيد و بهترين آن عود قمارى و عودى است كه سياه و سخت و براق بوده و در ته آب نشيند و هرچه بر روى آب بايستد فاسد آن مىباشد ، با طبيعت گرم و خشك مفيد حال سردمزاجها و بلغمىها .\r\nخوردن عود كه آن را با سوهان تراشيده ، سائيده بخورند هر قسم بلغم را از ميان برده معده را قوت ميدهد .\r\nعود فرح‌بخش و لطيف و بازكننده گير و سده‌ها و دفع‌دهنده باد و قوت دهندهء به قلب و دماغ و فكر و جگر و حواس و احشاء و اعصاب مىباشد .\r\nخوردن عود باعث حبس طبع روان و جمع شدن رطوبت معده مىباشد .\r\nعود عفونت معده و روان بودن بول را كه از رطوبت و برودت و ضعف مثانه\r\n\r\n","description":"","footnote":"","page_name":" 379 ","page_number":379},
  {"content":"\r\n\r\nباشد درمان مىكند .\r\nخوردن عود باعث هضم غذا و حفظ صحت زنان و حامله و جنين آنها مىشود .\r\nعود جهت سرفه و خفقان و تنگ‌نفس و عطش بياندازه ( استسقا ) و غش و غثيان و طحال و تقويت باء نافع و پخته او با شراب ( شرابى كه عود ريز كرده در آن بجوشانند ) معالج جميع زهرها و سموم غذائى و حيوانى مىباشد .\r\nبخور عود كه سائيده در آب ريخته بجوشانند و سر بر بخار آن بگيرند تحليل رطوبات سر و مغز و دماغ داده ، دل و دماغ را تقويت مىكند .\r\nسائيدهء سوزانده او كه با آن مسواك كنند دندان را به جلاآورده دهان را خوشبو ميسازد .\r\nمضر حال گرم‌مزاجها و صفراوىها و رفع ضررش را كافور و سكنجبين مىكند و مضر سفل ( غذاى داخل معده ) و مقعد و مصلحش خوردن صمغ عربى و گلاب مىباشد .\r\nمقدار خوراكش حد اكثر تا 4 نخود و بهترين صورت خوراك او جوشاندنش با آب و سائيدهء بسيار نرمش داخل معجونها و شربتها مىباشد .\r\n\r\nغوره علاج امراض : حرارت ، فشارخون ، صفرا و بلغم ، خستگى ، بد بوئى دهان ، دانه‌هاى خارش‌دار ، التهاب ، اسهال\r\nبا طبيعت سرد و خشك كه آب آن مورد استعمال بوده ، مفيد حال گرم‌مزاجها مىباشد .\r\nغوره حرارت را فرو نشانيده غليان و فشارخون را ساكن گردانيده صفرا و\r\n\r\n","description":"","footnote":"","page_name":" 380 ","page_number":380},
  {"content":"\r\n\r\nبلغم را قطع مىكند .\r\nغوره مقوى معده گرم‌مزاجها و مقوى جگر ايشان و طبع و مزاج را بند ميآورد .\r\nغوره مانع ريختن مواد لزج مانند بلغم باندام و رافع سستى و خستگى و تشنگى مىباشد .\r\nضماد گرد غوره كه آن را با آب خمير ساخته بمالند بدن را خوشبو و جلوگيرى از جوش و بثور و خارش و دانه‌هاى خارش‌دار مىكند .\r\nرب غوره قاطع تشنگى و مسكن حرارت و التهاب معده و جهت اسهال درد و پيچ‌دار صفراوى مجرب مىباشد .\r\nرب غوره اشتها را برانگيخته ، حفظ جنين و تقويت احشاء و امعاء و جلوگيرى از غثيان صفراوى و رفع خمار دود و مسكرات مىكند .\r\nغوره و رب آن منع قبول مواد فاسد به بدن و علاج خناق و ورم حنجره و خونريزى باطنى و بينى و خون‌دماغ مىكند .\r\nغرغره با غوره يا رب او ورم لوزتين و آويختگى لهات ( لوزه زبان كوچك ) را رفع مىكند .\r\nماليدن رب غوره و آب تره بواسير را جمع و به خود برداشتن يا تنقيه آن به رحم اصلاح رحم ناراحت و لزج و مجروح و دردناك مىكند .\r\nماليدن رب غوره و سركه به نواصير ( بواسير چركى و چشمى كه از گوشه او چرك بيايد ) رنج آن را بر طرف و چكاندن چند قطره‌اش در گوش جهت چرك گوش و غرغرهء او جهت امراض حلق و دهان آزموده مىباشد .\r\nاماله آب غوره زخم معده و روده را بهبود ميبخشد .\r\nتنقيه آن به رحم آب‌ريزش و ترشحات و ليزابه و رطوبت رحم را بر طرف ميسازد .\r\nچكاندن آب غوره به چشم آب‌ريزش آن را رفع و زبرى و خشونت و ناراحتى\r\n\r\n","description":"","footnote":"","page_name":" 381 ","page_number":381},
  {"content":"\r\n\r\nپلكها را سلامت ميبخشد .\r\nچون ( توتيا ) را در آب غوره چندى بخيسانند فعل آن را براى تقويت چشم بغايت مؤثر ميسازد .\r\nچون آب غوره را جوشانده با شكر يا عسل قوام آورده يكسال بگذارند پس از آن نوشيدن او هاضمه گرم‌مزاجها را تقويت كرده قولنج ثقلى ( شكم‌دردى كه از گير و نگذشتن طعام باشد ) را رفع گرداند .\r\nغوره و رب آن داراى قوهء ماسكه يعنى جمع‌كننده و قابض و زياد خوردن آن به ضرر سينه و سرفه و مصلحش گلقند ( گل سرخ كوبيده كه گلاب بر او پاشيده با عسل ممزوج كرده يا چند جوش داده باشند ) و شربت خشخاش و شربت قند مىباشد .\r\n\r\nفلفل علاج امراض : بدى هضم ، پوست ، احشاء ، باد روده و شكم ، باء و خون ، تقطير بول ، عصبانيت ، ضعف اعصاب\r\nبا طبيعت گرم و خشك ، مفيد حال بلغمىها و گرم‌مزاجها .\r\nخوردن فلفل هضم طعام كرده ، معده و پوست و احشاء را تميز كرده به جلا ميآورد .\r\nفلفل ترياق ( دوا - علاج ) تمام سموم بارد ، يعنى سميت اغذيه سرد مزاج بوده ، بلغم را پاك مىكند .\r\nفلفل سرفهء سرد و تنگ‌نفس و باد شكم و روده را دفع ميدهد .\r\nفلفل حافظه را قوت بخشيده ، گير و سدد را باز مىكند .\r\nخوردن فلفل با شير و شكر باء را تقويت و خون را در سردمزاجها رقيق\r\n\r\n","description":"","footnote":"","page_name":" 382 ","page_number":382},
  {"content":"\r\n\r\nميسازد .\r\nفلفل اغذيه غليظ را لطيف و خلط غليظ را رفع و آروغ ترش را بر طرف ميسازد .\r\nفلفل كبد را قوت بخشيده عاج معده را زبر و نيرومند ميسازد .\r\nفلفل با ادويه قابضه مانند مازو و سنجد تقطير بول ( قطره قطره آمدن ادرار ) را نفع ميدهد .\r\nخوردن فلفل معالج هر علت منجمله عصبانيت و ضعف اعضاء و اعصاب مىكند .\r\nبرداشتن فلفل اخراج جنين مىكند و بعد از جماع مانع حمل مىشود .\r\nضماد فلفل با زفت ورم خنازير را تحليل ميبرد .\r\nضماد فلفل و زفت جنبش اعضاء را رفع و خال ناخن را پاك مىكند .\r\nماليدن فلفل و بوره لك و پيس سياه را پاك كرده ، پوست را جلا داده رنگ رخسار را سرخ مىكند .\r\nماليدن فلفل با پياز و نمك موى ريخته سر و ريش ( تكه‌هائى از سر و رو كه ريخته سفيد مىشود ) را ميروياند .\r\nجوشاندهء فلفل در روغنها مانند روغن زيتون و كنجد و گردو فلج و از كار افتادگى عضو و امراض عارض از سردى و لرز تب سرد را علاج مىكند .\r\nسرمه يا ريختن غبارى از او در چشم رفع تاريكى بصر و سفيدى و جوش و دانه پلك مىكند .\r\nچكاندن و بوئيدن جوشاندهء او در گلاب آب‌ريزش چشم و بينى را كه از سردى باشد رفع و گرفتنش در دهان درد دندان را قطع مىكند ، خاصه كه با پوست خشخاش بجوشانند .\r\nمسواك كردن با سائيدهء فلفل بسرعت رفع كرم خوردگى دندان مىكند .\r\nجويدن او با مويز رطوبات معده و دماغ را نفع ميدهد .\r\n\r\n","description":"","footnote":"","page_name":" 383 ","page_number":383},
  {"content":"\r\n\r\nخوردن فلفل منى را جمع و خشك مىكند .\r\nمضر جگر گرم و گرم‌مزاجها و باعث سردرد و خشونت و خشكى سينه و حلق و مضر كليه و كبد حار و آنها كه خون ايشان وفور و توليد نداشته باشد و آنها كه جراحات باطنى و رنج مجارى بول داشته باشند و مصلحش روغن‌هاى سرد مانند كره و روغن گاو و خنكىها و ميوه‌هاى آبدار تازه ، مانند مغز خيار و هندوانه و انار مىباشد .\r\n\r\nفندق علاج امراض : مغز و فكر ، نعوظ ، سينه ، طپش قلب ، ترس و هول ، لاغرى ، رنگ مو ، اسهال جگر ، سرفه\r\nبا طبيعت گرم و خشك ، مفيد حال سردمزاجها .\r\nبا فايدهء چاق‌كنندگى و تقويت مغز و فكر و معده‌هاى ضعيف شده و نعوظ .\r\nخوردن فندق خام با آب عسل ( جوشانده يك عسل و دو آب ) رفع سرفه مزمن مىكند .\r\nبودادهء فندق با كمى فلفل نزله ( سينه‌دردى كه بعد از زكام عارض شده باشد ) هاى سرد را درمان و بهبوددهندهء سينه‌درد و رنج شش مىباشد .\r\nخوردن فندق با ( انيسون ) [ داروئى موجود 
  ] خفقان و طپش قلب و هول و هراس را رفع نموده ، بدن‌هاى لاغر را چاق مىكند .\r\nفندق زهر عقرب و اثر سموم را در بدن خنثى كرده و چون مغز فندق سوخته را با پيه گرگ كه آن را آب كرده باشند كوبيده بر سر بمالند و تكرار كنند مانع ريزش مو گشته سبب رشد و تقويت آن مىشود .\r\nروغن فندق كه سوختهء آن را نرم كرده با روغن زيتون آميخته بر ملاج طفل\r\n\r\n","description":"","footnote":"","page_name":" 384 ","page_number":384},
  {"content":"\r\n\r\nنوزاد و شيرخوار بمالند و مداومت دهند ازرقى چشم او را به رنگ تيره تغيير ميدهد و چون بر موى سرخ بمالند آن را سياه ميسازد .\r\nخوردن فندق و انجير بعد از هر غذا رفع سموم اغذيه كرده و خوردن آن با شكر كه آن را با شكر كوبيده قاووت كرده باشند باعث بهبود سينه‌دردى كه از سردى طبيعت عارض شده باشد مىشود .\r\nگذاشتن مشتى فندق در چهار گوشه اطاقها و خانه مانع دخول عقرب و مانع گزيدن آن مىشود .\r\nخوردن به مقدار نخودى از كوبيدهء پوست سبز روى او اسهال كهنه را بند ميآورد .\r\nپوست نازك او كه چسبيده به فندق باشد چون كوبيده با روغن خود آن حب‌ها به اندازه عدس درست كرده بخورند سرفه درد و درد سينه و درد جگرى را كه از سردى باشد رفع مىكند .\r\nماليدن روغن فندق به محل گزيدگى عقرب و رتيل زهر آن را بىاثر ساخته موجب بهبود مىشود .\r\nزياد خوردن فندق باعث بدى معده شده رافع ضررش خوردن ميوه‌جات مىباشد .\r\n\r\nقارچ علاج امراض : ضعف چشم ، اسهال ، دل‌پيچه ، درد روده ، ورم بيضه ، برآمدگى ناف ، نطفه ، فلج و سكته\r\nسمى و غيرسمى ، كه آنچه سفيد مايل به تيره و كوچك و از زمين خوب برويد غيرسمى و مأكول و آنچه سياه و بىبو و بىلزوجت سمى و غيرمأكول ،\r\n\r\n","description":"","footnote":"","page_name":" 385 ","page_number":385},
  {"content":"\r\n\r\nمخصوصا قارچى كه سرخ و سفيد و در زير درخت زيتون و در مزبله و زير درخت گردو و در محل سرگين و مدفوع حيوانات رويد كشنده مىباشد .\r\nگويند سفيد او پادزهر يا معالج سرخ او بوده .\r\nخوراكى او با طبيعت سرد و تر ، مفيد حال گرم جگرها و خشك‌مزاجها مىباشد .\r\nچكاندن آب سفيد آن رفع لك سفيد چشم و تقويت پلك و بصر و منع آب ريزش آن مىكند ، مخصوصا كه سرمه را با آب ترتيب داده باشند .\r\nخوردن قاشقى از سائيده او رفع اسهال و پيچ و درد روده مىكند .\r\nضماد او با سريشم ماهى و سركه ، كه سريشم را ذوب كرده قارچ را با سركه در آن ماليده خمير كنند و بگذارند فتق ( ورم بيضه ) و انواع ورم و برآمدگى ناف را رفع مىكند .\r\nمداومت خوردن قارچ نسل ( نطفه ) خورنده را قطع مىكند .\r\nقارچ ديرهضم و مولد خون غليظ و توليدكننده گير و مانع در معده و روده و خون و قولنج ( شكم‌درد شديد ) و درد معده و فالج و سكته بوده ، بهترين رافع ضررش شربت‌آلات و خردل و پختن او با نمك و شبت و پونه و روغن كنجد و زيتون و نعنا و فلفل و خوردن در بدرقه‌اش زنجبيل پرورده و شيرينىها و خوردن آب سرد بعد از او بغايت مضر مىباشد .\r\nعلاج سمى و غيرخوراكى او سكنجبين و سرگين مرغ خانگى مىباشد .\r\nبه نظر نگارنده چنين خوراك بد كنش انديشناكى را نخوردن اولاتر و ميتوان گفت مرا بخير تو اميد نيست شر مرسان .\r\n\r\n","description":"","footnote":"","page_name":" 386 ","page_number":386},
  {"content":"\r\n\r\n\r\nقرقاول علاج امراض : فهم و فكر ، وسواس و خيالات ، آب‌ريزش چشم ، زخم و جراحات ، لك و پيس ، بدرنگى حامله ، كمى حافظه و فراموشى\r\nقرقاول يا تورنگ يا تذرو با خاصيت گرم و خشك ، مفيد حال سردمزاجها .\r\nخوردن گوشت قرقاول توليد خون پاك نموده ، تقويت فهم و دماغ و فكر و رفع وسواس و خيالات مىكند .\r\nسرمهء زهره قرقاول كه خشك كرده سائيده مثل سرمه به چشم كشند آب‌ريزش چشم را رفع و لكه‌هاى سفيد آن را پاك مىكند .\r\nپاشيدن سائيده استخوان او زخم و جراحات را بهبود بخشيده بهم ميآورد .\r\nماليدن فضلهء قرقاول به صورت ، رافع لك و پيس و بدرنگى زنان حامله مىشود .\r\nچكاندن زهره او در بينى گير و خشكى بينى را رفع و تقويت حافظه نموده فراموشى را رفع مىكند .\r\nخوردن زياد گوشت قرقاول باعث صفرا و رفع ضررش با سكنجبين مىباشد .\r\n\r\nقند - نبات - شكر - نىشكر علاج امراض : سينه و شش ، پوست ، سرفه ، لاغرى و خشكى يبوست ، ديد چشم ، جوش و دانه ، زكام\r\nبا طبيت گرم باعتدال و تر ، مفيد خشك‌مزاجها و سردمزاجها .\r\nآب نىشكر ملين طبع و نرم‌كنندهء سينه و شش و باعث جلاى پوست و بهبود\r\n\r\n","description":"","footnote":"","page_name":" 387 ","page_number":387},
  {"content":"\r\n\r\nسرفه و خشكى آن مىباشد .\r\nنوشيدن آب نىشكر سوزش بول و مجراى آن را رفع و توليد خون خوب مىكند .\r\nپاشيدن سائيدهء صمغى كه مثل نمك بر نيشكر ظاهر مىشود جلادهندهء چشم و نور بصر مىباشد .\r\nپس از آن شكر و انواع آن مانند قند و نبات كه جملگى از صنف نىشكر بوده داراى فوايد زير مىباشد :\r\nقند و نبات و شكر باعث فربهى و جلاى پوست بدن و لينت طبع و نرمى اعضاء تنفس و قوت روح و جگر و شكنندهء بادها بوده ، فربهى ميآورد .\r\nشكر و اقسام او داراى سرعت نفوذ به بدن و توليدكنندهء خون خوب بوده ، مانع پيرى مىشود .\r\nشكر و اقسام او باعث استحكام اعصاب و استخوان مىباشد .\r\nشكر رافع خلط سودا و خشك و امراض آن مىباشد .\r\nشكر بهترين غذاى ناقهين و بيماران بوده ، مخصوصا با آب گرم و روغن بادام و آرد برنج كه بسرعت رفع ضعف و نقاهت ايشان مىكند .\r\nآشاميدن شكر و آب نيمگرم و روغن بادام خشكى و كلفتى صدا را رفع و دافع قولنج و باد و گير و مثل آن مىباشد .\r\nنوشيدن شكر با آب نيم گرم و نصف آن روغن بادام گير و اشكال درون و سده‌هاى باطنى را رفع و در پاك كردن زنان از نفاس و راندن بول بيمانند مىباشد .\r\nخوردن مقدارى نبات در هر روز بعد از غذا رفع سرفهء و خشكى و درد سينه و صدا و رعشه و خفقان و هول و ترس و لرزش كه از كثرت جماع باشد مىكند .\r\nسائيده نبات كه مثل غبار شده باشد و به چشم بكشند باعث نور و رافع سفيدى و گوشت زيادى و با سرگين سوسمار و مرواريد رفع جوش و دانه و خارش آن مىكند .\r\n\r\n","description":"","footnote":"","page_name":" 388 ","page_number":388},
  {"content":"\r\n\r\nكشيدن سائيدهء هر نبات خاصه سفيد و درخشندهء او به چشم رفع خارش چشم و تقويت آن مىكند .\r\nضماد كوبيدهء نبات و گوگرد و قطران و سندروس و نوشادر « بطور مساوى » رفع لك سياه و سفيد و لك و پيس و ساير امراض پوست كرده سريع الاثر مىباشد .\r\nپاشيدن سائيده نبات بر روى زخم گوشت زيادى آن را رفع و باعث روئيدن گوشت صالح آن مىشود .\r\nبخور شكر و قند و نبات جهت رفع زكام بغايت مؤثر مىباشد .\r\nقند و نبات و شكر تازه مفيدتر و بهتر و كهنهء آنها سوزاننده خون ، مخصوصا كه در شكم گرسنه استفاده بكنند و رافع ضرر زياد خوردنش شير تازه و ترشيها و آب انار و كاهو و امثال آن مىكند .\r\n\r\nقهوه علاج امراض : حصبه ، خارش ، صفرا ، فشار خون ، ضعف معده ، اسهال\r\nبا طبيعت گرم و خشك ، با خشكى غالب‌تر ، مفيد سردمزاجها و رطوبتىها .\r\nنوشيدن قهوه كه به صورت جوشانده مانند چاى ميخورند رطوبات را جمع و بول را رانده و طبيعت را بند مىكند ، و در مزاجهاى صفراوى باعث اسهال مزاحم مىشود .\r\nنوشيدن قهوه در سردمزاجها قطع بلغم و نزولات بلغمى نموده تسكين غليان خون ميدهد .\r\nقهوه خستگى را رفع و آبله و حصبه و خارش از زيادى خون را نفع ميدهد .\r\n\r\n","description":"","footnote":"","page_name":" 389 ","page_number":389},
  {"content":"\r\n\r\nقهوه تقويت معده كرده ، منع صعود بخارات بدماغ مىكند .\r\nاستعمال زياد قهوه مورث بيخوابى و مضعف باء سردمزاجها و مضر مزاج سوداوىمزاجها مىباشد .\r\nچون دانهء قهوه را مانند نخود اندك برشته كنند كه سياه نشود و سائيده بخورند قطع اسهال سردمزاجها مىكند .\r\nرافع ضررش روغن بادام و پسته و شيرينىها مىباشد .\r\n\r\nكاج معالج امراض : دل‌پيچه ، اسهال ، ضرب‌ديدگى ، خون‌دماغ ، زخمهاى بد ، جوش و زخم كچلى ، رحم و مقعد ، بول و حيض\r\nبا طبيعت گرم و خشك و قابض ، مفيد سردمزاجها و بلغمىها .\r\nخوردن تا يكمثقال ( 5 گرم ) از كوبندهء پوست ريشه او با آب اسهال و دل‌پيچه را رفع مىكند .\r\nپاشيدن سائيدهء پوست ريشه او كه خشك‌كرده كوبيده باشند رفع سوختگى آب داغ و غذاى گرم و مثل آن مىكند .\r\nبستن كوبيده پوست كاج بر محل ضرب‌ديده « كه در دستمال حرير نازك كرده ببندند » رفع درد محل ضرب‌ديده و عضو از بلندى افتاده مىكند .\r\nخوردن تا يك مثقال از كوبيدهء پوست او با آب درد و جراحت شش و جگر را دور ميسازد .\r\nدميدن گرده‌اى از غبار سائيده او در بينى خون بينى را بند ميآورد .\r\nپاشيدن سائيده پوست او بر جراحت قطع جريان خون آن مىكند .\r\nماليدن سائيده او با روغن مورد « آب خيسانده برگ مورد كه در روغن كنجد\r\n\r\n","description":"","footnote":"","page_name":" 390 ","page_number":390},
  {"content":"\r\n\r\nجوشانده آب آن تمام شده باشد » علاج جراحات سطحى و پاشيدنش با زاج سرخ كه هموزن هم سائيده باشند درمان زخمهاى خبيث ، مانند زخم سفليس و كزاز و جراحات عفونى مىكند .\r\nخوردن نيم مثقال پوست كوبيدهء او با آب عسل ( عسلى كه با دو برابر آن آب جوشيده ، نصف شده باشد ) ورمها و علت‌هاى مزمن جگر را رفع مىكند .\r\nماليدن پختهء او بر سر رفع زخم و جوش و كچلى مىكند .\r\nماليدن پخته پوست كاج به بدن رفع بدبوئى و عفونت عرق و خشكى پوست مىكند .\r\nنشستن در آب پختهء او معالج امراض رحم و مقعد مىباشد .\r\nمضمضهء پختهء او با سركه درد دندان را رفع مىكند .\r\nبخور او بر فرج اخراج مشيمه و ادرار بول و حيض مىكند .\r\nكشيدن دوده او به چشم ، كه سوزانده چيزى بالاى آن گرفته دودهء آن را اخذ كنند موى ريختهء مژه و ابرو را ميروياند و جلوگيرى از اشك و آب‌ريزش چشم و ضعف بصر و خارش و ناراحتى آن مىكند .\r\nحب الصنوبر كه دانهء ميان ميوه كاج باشد موجب نعوظ و فربهى و اشتهاى طعام و تقويت اعصاب و اندام مىشود .\r\nخوردن همين دانه كه كوبيده به مقدار قاشق كوچكى با شكر بخورند گير و سده امعاء و احشاء را گشوده لقوه و فالج و بيحسى عضو و رعشه و امثال آن را رفع مىكند .\r\nهمچنين خوردن ميوه كاج بطريق مذكور جهت بهبود كزاز و يرقان و امراض جگر و استسقا و كليه و مثانه و درد مفاصل سرد بيعديل مىباشد .\r\nآب جوشاندهء او هر روز يك قاشق غذاخورى با عسل رفع فلج و سرفهء كهنه و امراض رطوبتى مىكند .\r\nخوردن ميوه كاج با تخم چنار ( دانه‌اى كه به صورت ميوه چنار ميان بعضى\r\n\r\n","description":"","footnote":"","page_name":" 391 ","page_number":391},
  {"content":"\r\n\r\nبرگهاى او مىباشد ) بازكنندهء بول و مانع سوزش كليه مىباشد .\r\nخوردن يك كف ميوه چنار « مقصود همان دانه وسط ميوهء سروىشكل او مىباشد » با تخم خرفه تسكين سوزش مقعد و رحم ميدهد .\r\nخوردن ميوه كاج با شيرهء انگور رفع اخلاط غليظ سينه و ريه و كليه مىكند .\r\nخوردن شرابى كه كوبيدهء ميوه كاج در او ريخته باشند موجب هضم غذا و باز شدن بول بسته و منع آب‌ريزش چشم و بينى و سرفه مىباشد .\r\nخوردن همين شراب قطع اسهال رطوبى و استسقا مىكند .\r\nكاج مضر حال گرم‌مزاجها و رفع ضررش را سكنجبين و خنكى مىكند .\r\n\r\nكاسنى علاج امراض : خون و تشنگى ، گير و سده ، مجراى بول ، يرقان ، ثقل مزاج ، عفونت و رطوبت\r\nبا طبيعت سرد و تر ، مفيد حال گرم‌مزاجها .\r\nنوشيدن آب جوشاندهء كاسنى گير و سده‌هاى درون را باز كرده جگر را قوت داده ، حرارت خون و تشنگى و صفرا و التهاب معده را تسكين ميدهد .\r\nكاسنى هم موافق جگر گرم و هم موافق جگر سرد و رفع سده و گير و مزاحمت آن مىكند .\r\nخوردن آب جوشاندهء كاسنى مجارى بول ادرار را پاك كرده ، جوشاندهء آب برگ او با آب رازيانه بهترين دواى يرقان سده‌اى كه از ثقل و گير معده و مزاج بوجود آيد مىباشد .\r\nچون كاسنى را جوشانده ، كف بگيرند و با سكنجبين بنوشند رفع تب‌هاى كهنه و تقويت معده و رفع تعفن رطوبات ميكنند .\r\n\r\n","description":"","footnote":"","page_name":" 392 ","page_number":392},
  {"content":"\r\n\r\nخوردن كاسنى و گلقند تب چهار ساعت و چهار روز در ميان را رفع و چون آن را با مقدارى رازيانه و ( كشوت ) بجوشانند و بخورند صورت مسهل‌يافته عمل مىكند .\r\nماليدن آب كاسنى كه كوبيده يا با وسيله‌اى دريافت كنند درد و ورم چشم را كه از گرمى باشد رفع مىكند .\r\nماليدن آب كاسنى كه سرب در او بسايند و بمالند جهت سرطان جراحتى بيمانند و غرغره او با آب خيار چنبر ورم حلق و خناق را تمام مىكند .\r\nگذاشتن كوبيدهء او بر پشت چشم درد آن را رفع و با روغن بنفشه و آرد جو و سركه نقرس گرم و اورام حار را دور مىكند .\r\nمضر بيمار سرفه‌اى و مصلحش شكر و مقدار خوراك از آب او تا دو استكان مىباشد .\r\nتخم كاسنى خشك مايل بحرارت و در جهت تبهاى صفراوى و ثقلى و يرقان و خفقان و سردرد و صداع و امراض جگر سريع الاثر و مقدار خوراكش تا يك مثقال مىباشد .\r\nخوردن پختهء كاسنى با رازيانه و صندل رفع سموم غذائى و شربى و ضعف پشت و طحال و خونريزى باطنى مىكند .\r\nخوردن همين پخته اشتها را تحريك و خوردن جوشاندهء نيمگرم كاسنى غثيان ميآورد .\r\nريشه كاسنى گرم و خشك و بغايت بازكننده و لطيف و اخلاط غليظ و مجارى غذا را پاك و بول بسته را باز و تبهاى كهنه مخلوط را رفع مىكند .\r\nجوشاندهء ريشه كاسنى خون را صاف و ورم روده را رفع و درد مفاصل و استسقا را از ميان برده مواد فاسد را پخته دفع مىكند .\r\n\r\n","description":"","footnote":"","page_name":" 393 ","page_number":393},
  {"content":"\r\n\r\n\r\nكافور معالج امراض : خون‌دماغ ، التهاب ، زخم ريه ، غصه و دق ، اسهال ، خونريزى داخلى\r\nكافور صمغ درختى است ، با طبيعت سرد و خشك .\r\nخوردن مقدار عدسى و زيادتر از آن گرم‌مزاجها را فرح آورده قطع خون‌ريزى باطنى و خون بينى ايشان مىكند .\r\nخوردن كافور اسهال را قطع و عرق را بند و تشنگى و التهاب جگر را رفع مىكند .\r\nدميدن كافور در بينى خون‌دماغ گرم‌مزاجها را بند ميآورد .\r\nخوردن كافور سنگينى و التهاب جگر را تسكين داده زخم ريه و سينه را سودمند و دق ( تبى كه از غصه عارض شده باشد ) و سوزش بول و جميع امراض عارض از گرمى و حرارت را نفع ميدهد .\r\nكافور حواس گرم‌مزاجها را تقويت و سموم حار را دفع مىكند .\r\nكافور دماغ گرم‌مزاجها را نيرو داده ، در خاصيت خواب‌آور و با مشك و عنبر تقويت روح حيوانى سردمزاجها مىكند .\r\nچكاندن كافور با آب گشنيز خون‌دماغ را قطع و با آب كاهو رفع بيخوابى گرم‌مزاجها مىكند .\r\nماليدن كافور با روغن گل يا بادام ورمهاى گرم را تحليل ميبرد .\r\nمسواك با كافور كرم دندان را كشته زخم دهان گرم‌مزاجها را بهبود ميدهد .\r\nپاشيدن كافور بر جراحات پليد و دونده باعث بهبود و جمع شدن آنها مىشود .\r\nپاشيدن كافور جراحات تازه را سودمند و قطع خون آنها نموده درد جراحات را تسكين ميدهد .\r\n\r\n","description":"","footnote":"","page_name":" 394 ","page_number":394},
  {"content":"\r\n\r\nپاشيدن گرده‌اى از او يا كشيدنش مانند سرمه به چشم درد چشم را ساكن ميسازد .\r\nماليدن آب كافور بر پيشانى درد سر صفراوى و سردردى را كه از حرارت باشد رفع مىكند .\r\nخوردن كافور شدت حرارت دماغى و باطنى را كاسته ماليدنش بر پيشانى و شقيقه‌ها رفع سردرد و قطع خون‌دماغ مىكند .\r\nاكثار كافور شهوت و باء را ضرر رسانيده ، توليد سنگ مثانه و قطع نسل و اشتها مىكند و باعث سفيدى مو مىشود .\r\nبسيار بوئيدن او موجب بيخوابى و مصلحش روغن گل و عنبر و مشك و عطريات و ادويه گرم مىباشد .\r\n\r\nكاه معالج امراض : سرمازدگى ، ورم ، سستى ، پوست ، زخم ساق ، دمل و دماغ و فكر ، غش\r\nبا طبيعت سرد و خشك مفيد حال گرم‌مزاجها .\r\nنشستن در آب نيمگرم جوشانده كاه يا بدن و موضع به بخار آن گرفتن رفع آزار سرمازدگى و ورم آن مىكند .\r\nشستن بدن با آب جوشانده كاه رفع سستى بدن مىكند .\r\nآب جوشاندهء كاه رنگ پوست را زرد و ماليدن آن به بشره صورت را مانند چهرهء مريض ميسازد .\r\nضماد خاكستر كاه با نمك و سركه زخم ساق پا را درمان مىكند .\r\nخوابيدن مريض حرارتى در كاه جو باعث بازگشتن سلامت او مىشود .\r\n\r\n","description":"","footnote":"","page_name":" 395 ","page_number":395},
  {"content":"\r\n\r\nبوى كاه‌گل كهنه كه آب بر او پاشيده بو كنند دل و دماغ و فكر او را قوت ميدهد و زير بينى گرفتن غش گرم‌مزاج باعث به هوش آمدن او مىشود .\r\n\r\nكاهو علاج امراض : حيض ، نور چشم ، برص و لك و پيس ، گزندگان خمار و مستى ، اعصاب و اندام ، ماليخوليا\r\nدر طبيعت سرد و تر ، مفيد حال گرم‌مزاجها .\r\nخوردن به مقدار يك قاشق چاىخورى شير كاهو كه از كندن برگ و شكستن ساقه او بيرون ميتراود باعث باز شدن حيض مىشود .\r\nخوردن نصف و همين مقدار او با سركه و آب مسهل خلط بلغم مىباشد .\r\nماليدن شير كاهو و روغن گل سرخ يا روغن كنجد رفع سردرد مىكند .\r\nدر چشم كردن او باعث پاك شدن آب‌ريزش چشم كه از رطوبت باشد و سبب تقويت چشم و نور بصر مىشود .\r\nچكاندن او با شير دختر ( شير زن دخترزائيده ) چشم‌درد را رفع و باعث پاك شدن لك چشم و ماليدنش بر پوست سبب پاك شدن برص مىشود .\r\nآشاميدن آن با شير دختر خواب‌آور و خوردن و ماليدنش رفع درد و زهر و نيش عقرب و رتيل مىكند .\r\nخوردن كاهو رافع بدى آب و هواى وبائى مىباشد .\r\nخوردن كاهو فشار و غليان خون و صفرا را رافع و سده و گير شكم و بول بسته را باز و توليد خون تميز مىكند .\r\nكاهو تشنگى و التهاب و ورم گرم را فرو نشانيده رفع خمار و سستى اعصاب و اندام مىكند .\r\n\r\n","description":"","footnote":"","page_name":" 396 ","page_number":396},
  {"content":"\r\n\r\nخوردن كاهو طبع را لينت داده خشكى و يبوست را بر طرف نموده ، صفرا و جنون و جذام و خارش و حكه و ماليخوليا و يرقان را بهبود ميدهد .\r\nخوردن كاهو درد و ورم پستان و تبهاى گرم و سوزش مجراى بول و مثانه را بر طرف ميسازد .\r\nكاهو درد سر و نزله و زكام و سرفه‌اى را كه از گرمى و خشكى باشد رفع مىكند .\r\nخوردن تخم كاهو باعث زيادى خواب و مانع احتلام و جهت نزله و زكام و سينه‌درد و نيامدن بول و سيلان منى ( بىاختيار آمدن منى و رطوبت زدن هميشگى ) و سردرد گرم و درد نيش عقرب و زياد كردن شير بىاندازه مفيد مىباشد .\r\nكوبيدهء تخم كاهو كه خمير كرده بر پشت چشم اندازند التهاب و درد ورم چشم را بر طرف ميسازد .\r\nخوردن كاهو با سركه باعث تحريك اشتها مىشود .\r\nزياد خوردن كاهو مخصوصا در سردمزاجها شهوت و ميل جماع را در ايشان نقصان داده ، در معده توليد باد مىكند و مبتلايان به سل را آزارنده و سرفه را تشديد نموده ، باعث فراموشى و ضعف چشم و ذهن مىشود .\r\nمصلحش نعناع و كرفس و هليلهء پرورده و رفع ضررش را زيره و نبات مىكند .\r\n\r\nكباب علاج امراض : ضعف بدن ، ضعف فكر و مغز ، ضعف معده\r\nهر قسم كباب اعم از كباب گوسفند و گاو تا مرغ و كبك و تيهو مقوىتر از نوع پخته شده با آب آنها مىباشد و چون گوشت يا مرغ را بدانسان بر آتش كباب\r\n\r\n","description":"","footnote":"","page_name":" 397 ","page_number":397},
  {"content":"\r\n\r\nكنند كه هم پخته و هم سوخته و خشك نشده باشد مفيد حال رياضت‌كشان و آنها كه داراى مشاغل سنگين و فكرى و رياضى مىباشند و در تقويت بدن ايشان قوى الاثر مىباشد .\r\nآب كباب در معده‌هاى ضعيف از خود آن مفيدتر و مؤثرتر بوده از آن‌سو معده‌هاى ضعيف ناتوان را مضر و اين گونه اشخاص بايد در تازگى و لطافت گوشت دقت به عمل آورند و با شراب شيرين خاصه شرابى كه جوشانده غليظ ساخته باشند و با شيرينىجات مانند نقل و نبات بخورند .\r\n\r\nكبوتر علاج امراض : پشت و منى ، فلج و لقوه ، رعشه و سستى ، ورم شكم ، جراحت سر ، جوش و خارش ، درد پهلو ، مفاصل\r\nبا طبيعت گرم و خشك ، مفيد حال سردمزاجها و بلغمىها .\r\nخوردن گوشت كبوتر خصوصا تازه پر و بال درآوردهء او مقوى پشت و كليه و مولد خون و منى مىباشد .\r\nگوشت كبوتر بدن را فربه و اخلاط مضره را پاك و جهت فالج و لقوه و رعشه و استسقاى ورمى كه شكم طبله كرده باشد بهترين خوردنىها مىباشد .\r\nماليدن خون كبوتر بر پيشانى قطع خون بينى ( رعاف ) كه از پرده دماغ باشد مىكند .\r\nخوردن به مقدار نخودى از خون سفت‌شدهء او و ريختن خون گرم او بر جراحت سركه در اثر كارد و چاقو و قمه مثل آن بهمرسيده به استخوان رسيده باشد باعث التيام آن مىشود .\r\nكشيدن خون كبوتر به چشم جهت جوش و دانه و خارش و ناراحتى آن داراى\r\n\r\n","description":"","footnote":"","page_name":" 398 ","page_number":398},
  {"content":"\r\n\r\nاثر قوى مىباشد ، خصوصا خونى كه از بال او گرفته شده باشد .\r\nگذاشتن خيسانده سرگين او با آرد جو باعث نرم شدن ورمهاى سخت و با روغن زيتون جهت سوختگى آتش و با سركه باعث نرم شدن و فرو نشستن خنازير ميگردد .\r\nگذاشتن خيساندهء فضلهء كبوتر با عسل و كوبيدهء تخم كتان باعث باز شدن سر دمل و قلع ريشه خشك‌ماندهء زخمها مىشود .\r\nماليدن فضلهء خيساندهء او با آب تره‌تيزك و خردل رافع رنج و مرض نقرس و درد شقيقه و سردرد مزمن و درد پهلو و مفاصل مىباشد .\r\nضماد پختهء فضلهء كبوتر با آرد جو و آب و سركه و عسل سر دمل را باز و باعث نرم شدن ورمهاى سفت مىشود .\r\nماليدن سه روز و سه شب فضلهء كبوتر با آرد گندم و قدرى قطران كه مرهم كرده باشند بر بدن رفع برص مىكند و چون تمام نشده باشد لازم است تجديد نمايند .\r\nماليدن فضلهء كبوتر با سركه رفع جوش شيرينك « جوشهائى كه آبى مانند عسل از آنها خارج مىشود » مىكند .\r\nنوشيدن حل‌كردهء يك تا دو فضلهء سائيده كبوتر با سكنجبين جهت استسقاى رطوبى مجرب و خوردن به همين مقدار آن با دارچين باعث ريختن سنگ كليه مىشود .\r\nنشستن از آب جوشانده سرگين كبوتر شاش‌بند سرد را باز و ماليدن پيه او بر جراحات سبب بهبود جراحت مىشود .\r\nسرمهء سر كبوتر كه سوزانده سائيده مثل غبار كرده باشند و به چشم كشند رفع ناراحتى پرده و اشيائى كه جلو چشم ميآيد و تاريكى چشم مىكند .\r\nبستن كبوتربچه كه شكم او را شكافته گرم‌گرم بگذارند رفع سم افعى و مار و عقرب مىكند .\r\n\r\n","description":"","footnote":"","page_name":" 399 ","page_number":399},
  {"content":"\r\n\r\nماليدن سرگين سوزاندهء او با آب بر سر و اطراف بينى در قطع خون‌دماغ بيمانند مىباشد .\r\nماليدن يا ضماد گذاشتن پنج عدد از تخم كبوتر با پيه خوك بر احليل جهت تحريك باء بغايت مؤثر مىباشد .\r\nخوراندن تخم كبوتر با عسل به اطفال باعث زود به سخن آمدن ايشان ميگردد .\r\nخوردن خام تخم كبوتر خشونت و خارش و خشكى سينه را رفع و ماليدن بر صورت باعث نيكوئى و درخشندگى رنگ رخسار مىشود .\r\nخوردن تخم نپخته كبوتر باعث چاقى بدن و رغبت جماع مىشود .\r\nسكونت دادن بيمار آبله‌اى را در جائى كه كبوتران در زير يا در بالاى آن باشند بالخاصيت سبب شفاى آبلهء بيمار و مجاورت با كبوتران سبب امن و حفظ شخص مجاور از فالج و سكته و سستى عضو و طاعون مىشود .\r\nچون كبوتر را با روغن كنجد بدون آب و نمك پخته بخورند فى الحال سنگ كليه و مثانه را ميريزاند .\r\nكشيدن زهرهء كبوتر به چشم مانع آب‌ريزش چشم و پريدن و پيدا شدن اشكال و اشباح جلو چشم مىشود .\r\nاز طرفى نگاهداشتن كبوتر باعث فساد هواى سكونت و مورث ترس و وحشت دل مىشود و خوردن كبوتر بچه و كبوتر بطور مداوم سبب برص و لك و پيس و بدرنگى پوست ميگردد .\r\nكبوتر صحرائى گرم و تر و خشك‌تر از اهلى و در مجموع مضر گرم‌مزاجها و سردردآور و سوزانده و سفت‌كنندهء خون و مصلحش پختن او با آب‌غوره و سركه و خوردن آب و عرق كاسنى و مغز خيار مىباشد .\r\n\r\n","description":"","footnote":"","page_name":" 400 ","page_number":400},
  {"content":"\r\n\r\n\r\nكتيرا علاج امراض : چشم‌درد ، سينه و شش ، ورمهاى داخلى ، خونريزى ، سرفه و خشكى گلو ، روده ، كليه و مثانه\r\nبا طبيعت سرد و خشك مايل باعتدال مفيد گرم‌مزاجها .\r\nخوردن لعاب كتيرا صلابات و اورام باطنى را نرم كرده تحليل ميبرد .\r\nكتيرا مواد رقيق را غليظ كرده تسكين ناراحتى چشم و درد جراحت چشم ميدهد .\r\nخوردن سائيدهء كتيرا خونريزى باطنى مانند سينه و شش و پاشيدن و دميدنش خون‌ريزىهاى ظاهرى را بند ميآورد .\r\nخوردن كتيرا ضرر دواهاى سمى و ناراحتى و حدت ادويه را با بيرون دادن دفع مىكند . خوردن لعاب كتيرا سرفه و خشكى و خشونت سينه و زخم ريه و گرفتگى آواز و سوزش بول و درد كليه و مثانه و ناراحتىهاى روده را بر طرف و تقويت روده‌ها مىكند .\r\nمداومت آشاميدن آن با مثل آن از هركدام ، بادام و نشاسته و شكر بغايت فربه‌كننده ، خاصه كه بعد از آن شيرى كه در آن نارگيل پخته باشند بنوشند و از اسرار مجربه شمرده‌اند .\r\nماليدن لعاب او لك سياه و سفيد و كبود و سرخ را بر طرف و در نرم كردن پوست و مو و رفع خشكى و خشونت آن بىنظير مىباشد . ماليدن لعاب كتيرا با نوره ( واجبى ) جرب و حكه را دفع و با سركه لك و پيس سياه و سفيد و با لعاب نشاسته و سريش از شق ( دوشقه ) شدن مو جلوگيرى مىكند .\r\nچكاندن لعاب كتيرا در چشم‌درد چشم و امراض آن را علاج مىكند و اكثرا جهت زخم‌هاى گرم و سرد مؤثر و مضر ثقل ( غذاى در معده مانده ) و مصلحش باديان مىباشد .\r\n\r\n","description":"","footnote":"","page_name":" 401 ","page_number":401},
  {"content":"\r\n\r\n\r\nكدو علاج امراض : جنون و خيالات ، عرق و بول ، تشنگى ، زيادى خون ، صفرا ، روده و كليه ، سرفه ، خشكى مزاج\r\nبا طبيعت سرد و تر و ملين ، مفيد گرم‌مزاجها و يبس‌ها و خشك‌مزاجها . كدو گير و بستگى معده و روده را رفع و عرق و بول را جارى و تشنگى را تسكين ميدهد . كدو كم‌غذائيت و آب پخته او را كه مقدار يك خوراك از آن آرد خمير كرده يكشب در آتش تنور يا فر ملايم گذارند و با عسل و اندكى بوره بخورند مسهل باعتدال صفرا مىباشد .\r\nخوردن كدو با فلوس و خيار چنبر و ترنجبين و مرباى بنفشه جهت رفع تبهاى صفراوى و خونى ( زيادى خون ) بيعديل مىباشد .\r\nخوردن آب كدو با تمرهندى و شكر بسرعت صفراى سوخته و حرارت دماغ و وسواس و جنون و خيالات و چشم‌درد و دردسرى كه از بخارات گرم باشد و ناراحتى روده و كليه را رفع مىكند .\r\nآب كدو با گوشت بىچربى تبهاى حاره و سرفه گرم و خشكى مزاج و دماغ و ناراحتى كبد را رفع مىكند .\r\nخوردن كدو كه با جوجه خروس يا مغز تخم كدو پخته شده باشد غش تبهاى حار را قطع و رفع سميت اخلاط مىكند .\r\nمرباى كدو مواد سوداوى ( قبض و خشكى ) را بر طرف و تقويت فكر و دماغ و توليد خلط صالح در بدن مىكند و بهترين خوردنى و شيرينى براى گرم‌مزاجها مىباشد .\r\nترشى كدو لطيف‌كننده و هاضم و مسكن حدت ( فشار ) خون و صفرا مىباشد .\r\nبهترين و مفيدترين مأكول جهت گرم‌مزاجها و صفراوىها در فرونشاندن\r\n\r\n","description":"","footnote":"","page_name":" 402 ","page_number":402},
  {"content":"\r\n\r\nخون و حرارت و تب و التهاب و تشنگى و جميع امراض گرم و حار و مضر حال سردمزاجها . و بلغمىها كه در آنها موجب سقوط اشتها و زيادى بلغم و در روده و قولنج و رطوبت‌شده بايد از آن اجتناب نمايند ، و زيره و ادويه گرم رافع ضرر آن مىباشد و بر صفراوىها و گرم‌مزاجهاست كه آن را با غوره و سركه و آب ليمو به مصرف رسانند .\r\nضماد كدو كه نپختهء او را كوبيده بر موضع بگذارند ورمهاى گرم را تحليل برده ، التهاب معده و احشاء را نشانده ، بستنش بر پريشانى دردسرگرم و بيخوابى و خستگى دماغ را رفع مىكند .\r\nچكاندن آب كدو با روغن گل يا بادام و به تنهائى درد گوش گرم را بر طرف و ماليدنش با شير زن دخترزائيده بر سر و پيشانى سرسام و هذيان و بيخوابى را در گرم‌طبيعت بر طرف ميسازد .\r\nغرغرهء آب كدو خناق ( ديفترى ) را سودمند و خوردن سائيده خشك او سرفه و سينه‌درد و التهاب و صفرا و درد گلو را رفع مىكند .\r\nچكاندن آب كدو با آب گل يا آب درخت گلدار زردى تخم چشم و درد آن را علاج مىكند .\r\nپاشيدن سائيدهء پوست خشك او بر جراحت خون او را بند آورده ، دفع زخم آكله و زخمهاى گرم‌مزاج مىكند .\r\nپاشيدن سائيده پوست او با روغن تازه جهت سوختگى آتش و با سركه لك و پيس سياه و سفيد و سرخ و زرد را رفع مىكند .\r\nخوردن پوست خشك كوبيده او با سركه بواسير و خونريزى داخلى را نفع ميدهد .\r\nچون داخل كدو را از زنگ آهن پر كرده پس از شش هفته آب او را با حنا سرشته ببندند بهترين و پررنگترين خضاب مو بوده و سبب تقويت ريشه مو مىشود .\r\n\r\n","description":"","footnote":"","page_name":" 403 ","page_number":403},
  {"content":"\r\n\r\nخوردن مغز تخم كدو سوزش بول و لاغرى كليه و زخم مثانه و خشكى و ناراحتى سينه و خونريزى سينه و ريه و تبهاى گرم و تشنگى و سرفه و زخم روده را درمان مىكند .\r\nخوردن روغن تخم كدو در رفع بيخوابى و يبوست دماغ و درد شكم كه از حرارت باشد و سل و تبهاى گرم بيمانند مىباشد .\r\nبغايت فربه‌كننده ، خاصه كه بعد از آن شيرى كه در آن نارگيل پخته باشند بنوشند و از اسرار مجربه شمرده‌اند .\r\nماليدن لعاب او لك سياه و سفيد و كبود و سرخ را بر طرف و در نرم كردن پوست و مو و رفع خشكى و خشونت آن بينظير مىباشد .\r\nماليدن لعاب كتيرا با نوره ( واجبى ) جرب و حكه را رفع و با سركه لك و پيس سياه و سفيد و با لعاب نشاسته و سريش از شق شدن مو جلوگيرى مىكند .\r\nچكاندن لعاب كتيرا در چشم‌درد چشم و امراض آن را علاج مىكند و اكثرا جهت زخمهاى گرم و سرد مؤثر و مضر ثقل ( غذاى در معده ) و مصلحش باديان مىباشد . آب كدوى سبز فرونشاننده گرمى و معالج جميع بيمارىهاى از گرمى مىباشد .\r\n\r\nكرچك علاج امراض : ثقل و گير معده ، عروق و اعضاء ، حيض ، سردى ، نقرس ، مفاصل ، باد سرخ ، ورم چشم\r\nگرم و خشك ، مفيد حال سردمزاجها و بلغمىها .\r\nكرچك دانه‌ايست روغنى كه زيادتر روغن او مورد استفاده مىباشد .\r\nخوردن كرچك كه مقدار خوردن از دانه او حد اكثر تا ده دانه مىباشد .\r\nمسهل قوى خلط سرد و نرم‌كننده اعصاب خشك و محلل گير و ثقل معده و\r\n\r\n","description":"","footnote":"","page_name":" 404 ","page_number":404},
  {"content":"\r\n\r\nاندرون و پاك‌كننده عروق و مقوى اعضاء و اندام مىباشد .\r\nخوردن كرچك حيض را باز و مشيمه ( نطفهء منعقدشده ) را بيرون ميآورد .\r\nخوردن كرچك لقوه و فالج و امراض بارد را كه از رطوبت و بلغم و سردى عارض شده باشد سود ميدهد .\r\nضماد او كه كوبيده بگذارند لك و پيس و زگيل و ورمها و دردهاى بلغمى را رفع و نقرس و مفاصل را علاج مىكند .\r\nگذاشتن و بستن كوبيده كرچك اعضاء و اندام سفت‌شده خشك‌شده را نرم مىكند .\r\nگذاشتن كوبيده كرچك با سركه بر پستان باعث نرمى و فرونشستن ورم آن مىشود .\r\nماليدن كوبيدهء كرچك با سركه بر بدن در اواخر باد سرخ باعث جلوگيرى از عوارض آن و سرعت بهبود مىشود .\r\nضماد كوبيدهء برگ كرچك با آرد جو بر پشت چشم رفع ورمهاى گرم چشم و ورم زير گلو و ورم ساير اعضاء مىكند .\r\nبستن كوبيدهء برگ كرچك با حنا كه با آب نرم كرده باشند درد مفاصل را فرو مينشاند و با روغن زيتون رفع دردهاى سرد مىكند .\r\nروغن كرچك قىآور و آشاميدن دو مثقال ( يك قاشق غذاخورى ) مسكن درد قلب و رافع بلغم و آب و لزج بلغمى اعضاء و اندرون مىباشد .\r\nماليدن روغن كرچك اعضاء و اندام خشك‌شده و سخت‌شده و صلابات ( سفتىها ) عضلات را نرم مىكند .\r\nماليدن روغن كرچك تشنج و رعشه را سود ميدهد .\r\nماليدن آن بر بالاى معده باعث رفع نفع و ورم و درد و انقلاب شكم مىشود .\r\nماليدن آن بر جرب و جوش و جراحت خارش‌دار پراكنده ( دواننده ) سبب بهبود آن شده و ماليدن آن بر جراحت سر زخم و جوش و جراحت آب‌دار سر را\r\n\r\n","description":"","footnote":"","page_name":" 405 ","page_number":405},
  {"content":"\r\n\r\nعلاج مىكند .\r\nماليدن روغن كرچك بر جلد رفع آثار كبودى پوست مىكند .\r\nچكاندن روغن كرچك در گوش قاطع درد گوش مىباشد .\r\nماليدن روغن كرچك با سائيدهء ( كف دريا ) بر محل موريخته باعث روياندن موى آن مىشود .\r\nماليدن و خوردن روغن كرچك با آرد و ترهء كوبيدهء خشك درمان بواسير مىكند .\r\nجوشاندهء روغن كرچك با پوست مار كه آن را خود مار در بهار انداخته باشد و خردل و ماليدن صاف‌كردهء آن رفع پوسته‌پوسته شدن جلد و جميع آثار پوستى و كزاز و لك و پيس و مثل آن مىكند .\r\nخوردن زياد كرچك و روغن آن اشتها را ساقط و مزاج را منقلب و وجود را ناراحت و مصلحش كتيرا و مصطكى و نعناع مىباشد .\r\n\r\nكشك معالج امراض : ريزش مو ، مقعد ، بواسير ، كزاز ، خون‌دماغ\r\nبا طبيعت سرد و خشك و ديرهضم و قابض ، مفيد گرم‌مزاجها .\r\nكشك مايع را چون بسر بسته پس از ساعتى شستشو دهند و هفته‌اى يكى دوبار تكرار كنند ريزش موى سر را رفع و خون‌دماغ را نافع و ماليدن آن بر مقعد و امالهء آن رنج بواسير را مفيد مىباشد .\r\nچون پشم سوخته و جو سوخته را به مقدار هم با كشك خمير كرده پس از چرب كردن سر با روغن گل سرخ يا بادام بسر بمالند جهت مرض كزاز مجرب مىباشد .\r\n\r\n","description":"","footnote":"","page_name":" 406 ","page_number":406},
  {"content":"\r\n\r\nخوردن شيرينىجات پس از خوردن كشك رفع مضرت او مىكند .\r\n\r\nكرفس علاج امراض : حيض و جنين ، جماع ، لاغرى ، گيرهاى شكم ، باء و منى ، حصبه ، درد و رگ ، تب و لرز\r\nبا طبيعت گرم و خشك ، مفيد حال سردمزاجها .\r\nخوردن كرفس اخلاط لزج را رفع و بول و ادرار را باز مىكند .\r\nكرفس در باز كردن حيض و اخراج جنين از داروها و غذاهاى مؤثر مىباشد .\r\nكرفس نفخ معده و روده را بر طرف و در برابر سموم مقاوم مىباشد .\r\nخوردن كرفس موجب فربهى و نعوظ و تحريك جماع و بغايت بازكننده گير و سده‌هاى درون و مفتح مىباشد .\r\nكرفس درد شكم و پهلو را بر طرف و اذيت دارو را بر طرف ميسازد .\r\nكرفس محرك باء و اشتها و قى و عمل دواجات مسهلى را تقويت ميبخشد .\r\nخوردن كرفس خارش سينه و گلو و سرفه و تنگ نفس و آروغ و رطوبت و سردى احشاء و اندرون را رفع مىكند .\r\nكرفس درد پشت و اطراف و درد ورك و حصبه و لرز از بلغم و عرق النساء و تشنگى و درد روده را بر طرف ميسازد .\r\nكرفس سنگ مثانه را ذوب كرده باعث از ميان رفتن آن مىشود .\r\nضماد كرفس ورمها را تحليل ميبرد .\r\nكوبيدهء كرفس با آرد جو كه به صورت مرهم بر روى چشم ببندند ورم چشم را رفع مىكند .\r\nماليدن آب كرفس تا يكهفته با روغن گل يا بادام جرب ( سودا ) و حكه\r\n\r\n","description":"","footnote":"","page_name":" 407 ","page_number":407},
  {"content":"\r\n\r\n( خارش ) را دور ميسازد ، مخصوصا كه در او يك دهم آن گوگرد و ( بوره ) حل شده باشد .\r\nماليدن آب كرفس و نوشادر و عسل يا گذاشتن كوبيده ثفل كرفس با آن زگيل را بر طرف و آثار آن را پاك ميسازد .\r\nخوردن ريشه و برگ كرفس كه در عسل پرورده باشند « به دو صورت عمل مىشود قسمى كه آن دو را ريز كرده چندى در عسل ميخوابانند و قسمى كه خرد كرده ، چند جوش داده ، با عسل بقوام ميآورند » تقويت معده كرده ، قى و غثيان را بند ميآورد .\r\nترشى كرفس قلب و معده و احشاء را قوت بخشيده گير و اشكال معده و روده را رفع مىكند .\r\nتخم كرفس مقوىتر از خود آن و بسرعت جذب بمعده و رحم شده و هاضم غذا و در ساير افعال مانند ريشه آن مىباشد .\r\nچون در هر رطل شراب 5 / 2 گرم تخم كرفس كوبيده مخلوط نموده بعد از سه ماه استعمال كنند در تقويت معده و تحريك اشتها مؤثر و در رفع شاش‌بند قوى الاثر مىباشد .\r\nخوردن نيم مثقال 5 / 2 گرم تخم كرفس يا همان مقدار ( نانخواه ) و يك مثقال ( 5 گرم ) شكر كه تناول كنند در تقويت معده و رفع باد مجرب مىباشد .\r\nكرفس از جهت تحريك شهوت بيمانند و مضر حال حامله‌ها و زنان شيرده و همچنين مصدع و سردردآور و مفسد شير و باعث سردرد مولود و كم شدن عقل و رافع ضررش ( باديان ) و كتيرا مىباشد .\r\n\r\n","description":"","footnote":"","page_name":" 408 ","page_number":408},
  {"content":"\r\n\r\n\r\nكلم قمرى يا قنبيط علاج امراض : سستى عمل مقاربت ، ضعف دماغ ، درد مفاصل ، سرفه مزمن ، درد كمر و زانو\r\nبا قواى چهارگانه و با رطوبت غليظ .\r\nخوردن پختهء او گيرهاى مزاج را باز و غذا را تحليل ميبرد .\r\nقنبيط نعوظآورنده ، بول را باز مىكند .\r\nقنبيط خمارى آورده ، توليد سودا مىكند .\r\nكلم قنبيط يا كلم گرد ديرگذر از معده و باعث ضعف دماغ مىشود و در جميع جهات مانند كلم‌برگ و مصلحش خوب و آبدار پختن و با روغن و ادويهء لطيف طبخ كردن آن است .\r\nخوردن آب و خود كلم مستى را زايل كرده ، بستن پختهء او بر عضو جهت درد مفاصل مفيد مىباشد ، ليكن خوردن تخم او منى را فاسد مىكند ، خوردن هر روز از كلم‌قمرى به مقدار 100 گرم رنج طحال و گرفتگى صدا و سرفه مزمن را رفع و آب پختهء او اندرون را پاك و عرق را جارى و دردسر و درد كمر و زانو و ورم حجاب و احشاء و تاريكى چشم كه از سبب بخارات و رطوبات باشد را درمان مىكند .\r\n\r\nكله علاج امراض : جماع ، لاغرى ، كليه و مثانه ، جنون ، درد سر ، پوست ، معده و هاضمه ، بيخوابى\r\nغرض كله و مغز سر حيوانات است ، با غذائيت فوق العاده و مقوى بدن و بهترين\r\n\r\n","description":"","footnote":"","page_name":" 409 ","page_number":409},
  {"content":"\r\n\r\nغذاى بدنهاى ضعيف .\r\nخوردن كله توليد منى نموده ميل جماع را زياد مىكند .\r\nكله باعث فربهى بدن و بهترين او كله گوسفند جوان مىباشد .\r\nامالهء با آب كله و پاچه اعصاب و عضلات ياغى خشك‌شده را رطوبت رسانيده نرم مىكند .\r\nامالهء با آب كله و پاچه معده و روده و كليه و مثانه را لينت داده دستگاه گوارش و ورمهاى باطنى را نرم ميسازد .\r\nچكاندن آب كله پاچه در بينى نافع جنون و درد سر و بيخوابى و ماليدن آن بر دست و پا باعث نرمى پوست آنها مىشود .\r\nغذائى مفيد حال نيرومندان و مضر و ناراحت‌كننده و ضعيف‌كننده معده و هاضمهء ناتوانان و رافع ضرر سردىاش را دارچين و رفع ضرر كلىاش را ترشيجات و آب ليمو ترش مىكند .\r\n\r\nكنجد علاج امراض : سينه و صدا ، نفخ و ثقل ، معده ، كليه ، بواسير ، سوختگى ، عصب ، موى سر ، جوش و كورك\r\nبا طبيعت گرم و تر ، مفيد حال سردمزاجها و سوداوىها ( خشك‌مزاجها ) كنجد گيروبند و ثقل معده و امعاء را گشوده صداى بسته و سينهء گرفته را باز كرده ، سودا و اخلاط سوخته را دور مىكند .\r\nكنجد با غذائيت اندك ، اما خوب ، چاق‌كنندهء بدن و محلل اورام و نافع ناراحتى مقعد و خوردن آن با شراب رفع گزيدگى مار و افعى مىكند .\r\nكنجد به صورت مختلف مانند حلوا و ارده و بو داده مورد استفاده قرار گرفته ،\r\n\r\n","description":"","footnote":"","page_name":" 410 ","page_number":410},
  {"content":"\r\n\r\nخوردن بهر صورت آن در حدى كه كفايت بدن كند در اثر و خواص يكسان مىباشد .\r\nخوردن مشتى كنجد با شكر و خشخاش و يك عدد تخم‌مرغ و مشت قليلى بادام در همه روز جهت فربه كردن بىنظير و توليد پيه پشت و كليه و چربى بدن مىكند .\r\nخوردن شيرهء كوبيدهء كنجد با نبات باعث رفع سوزش معده و ناى و گلو و مرى مىشود .\r\nخوردن شيرهء كنجد ترشى و رطوبت معده را رفع مىكند .\r\nكنجد گرمى و سوزش مشروبات گرم‌مزاج را دور ميسازد .\r\nخوردن دو مثقال كنجد ، مخصوصا شيرهء آن با نصف آن گردوى سوخته قطع خون بواسير مىكند .\r\nضماد كنجد نرم‌كننده اورام و ملين ( نرم‌كننده ) پوست بدن و رافع آثار سياهى پوست مىباشد .\r\nضماد كوبيده مكرر كنجد بر پوست ، خال‌كوبى سبزرنگ و خشكى عصب را رفع مىكند .\r\nضماد كوبيدهء كنجد بر محل سوختگى معالج سوختگى آتش و بر شكم رفع قولنج و درد شكم و درد قولون ( روده‌اى فراخ كه در شكم به سه صورت به طرف بالا و چپ و پائين رفته است ) مىكند .\r\nماليدن شيره يا روغن او بر مو باعث قوت و درازى و سياهى مو شده و رافع جوش و بثور پوست مىباشد .\r\nضماد پختهء كوبيدهء كنجد با شراب بر پشت چشم رفع ضربان آن مىكند و تحليل ورم ميدهد .\r\nنوشيدن آب جوشاندهء كنجد با نخود بازكنندهء حيض و مسقط جنين مىباشد .\r\nآشاميدن دو جزو آب جوشانده او با مثل آن آب جوشاندهء مويز و يك و نيم\r\n\r\n","description":"","footnote":"","page_name":" 411 ","page_number":411},
  {"content":"\r\n\r\nآن روغن كنجد و نصف آن ( انيسون ) كه ناشتا بنوشند رفع خارش و درشتى و زبرى پوست و ترك و شقاق مىكند .\r\nروغن كنجد در افعال قويتر و بهتر از خود آن و در رفع سوختن اخلاط و سوزش بول مثل اصل آن و در دفع تنگ نفس و سرفه خشك و زخم ريه مفيدتر و سريع العلاج‌تر از خود او مىباشد .\r\nروغن كنجد در غذاى مريض بىضررترين مىباشد .\r\nخوردن به صورت مداوم روغن كنجد در غذا و سالاد و غيره باعث فربهى شده ، رفع لاغرى مفرط مىكند .\r\nماليدن روغن كنجد با سفيدهء تخم‌مرغ نرم‌كننده سختىهاى اعضاء و نرم كننده ورم‌ها مىباشد .\r\nچكاندن روغن كنجد با روغن زيتون و زردهء تخم‌مرغ ، رافع درد چشم مىباشد .\r\nاين دو روغن با لعاب اسفرزه رفع خشونت‌هاى داخل و خارج بدن و ماليدنش رفع سوختگى آتش و جراحتى كه از نوره ( واجبى داروى موزدا ) بهمرسيده باشد مىكند .\r\nچكاندن جوشانده روغن كنجد با فلفل سفيد و مصطكى ورم و دمل و جوش داخل گوش را باز مىكند .\r\nكنجد و روغن آن ديرهضم و سخت‌كننده معده و مضر سوداوى ( خشك مزاجها ) و مفسد دماغ ضعيف و زود دخول بصفرا و مصلح خود كنجد بو دادن آن و عسل و رافع ضرر روغن او با خوردن او با كمى نان خمير و آب ليمو و ترشىها و امثال آن مىباشد .\r\n\r\n","description":"","footnote":"","page_name":" 412 ","page_number":412},
  {"content":"\r\n\r\n\r\nكندر علاج امراض : هاضمه و معده ، خون‌دماغ ، روح ، قى ، دل‌پيچه ، بوى بد بينى ، باد سرخ\r\nبا طبيعت گرم و خشك ، مفيد حال سردمزاجها .\r\nخوردن كندر بادها را شكسته پاشيدن سائيدهء او بر روى زخم قاطع خون آن مىباشد .\r\nدميدن سائيدهء كندر در بينى حبس خون‌دماغ مىكند .\r\nخوردن به مقدار نخودى در روز از كندر دل و معده و هاضمه و حافظه را قوت ميدهد .\r\nخوردن كندر باعث جمع شدن بلغم مىشود .\r\nكندر باددار و باعث نعوظ و مقوى روح حيوانى يعنى شهوت و ميل جماع مىباشد .\r\nخوردن كندر باعث تقويت فكر و دماغ شده رافع خفقان قلب و باعث صاف شدن صدا و آواز مىباشد .\r\nخوردن كندر با مصطكى رطوبات دماغى را رفع و قى غثيان را بر طرف و اسهال رطوبتى را رفع مىكند و يك نخود او با هموزن آن ( نانخواه ) رافع پيچش شكم مىباشد .\r\nخوردن كندر با روغن زيتون و عسل ، كه نرم‌كرده مخلوط نموده بخورند رفع سردى استخوان كه مزمن شده باشد و با صمغ عربى رفع بوى بد بينى و تنگ نفس و سرفهء كهنه رطوبى و سرفه مىكند .\r\nخوردن كندر با عسل و شكر معدهء ضعيف را قوت داده ، بادهاى غليظ را شكسته ، نسيان و فراموشى و باد سرخ را رفع مىكند .\r\nخوردن كندر ( با مويزح ) و پونه ثقل و سنگينى زبان را بر طرف ميسازد .\r\n\r\n","description":"","footnote":"","page_name":" 413 ","page_number":413},
  {"content":"\r\n\r\nخوردن كندر با زردهء تخم‌مرغ نيم‌پز توليد منى و تقويت شهوت جماع ، مخصوصا كه با گردو خورده شده باشد مىكند .\r\nسرمهء كندر كه مانند غبار سائيده در چشم كشند باعث جلاى بصر شده جراحت چشم و خون‌مردهء در آن را رفع مىكند .\r\nكشيدن سرمهء كندر به چشم آب‌ريزش و تاريكى و ضعف و خارش و جوش و ناراحتى و سفيدى آن را خصوصال با عسل رفع مىكند .\r\nپاشيدن سائيدهء او بر جراحت ، هرچند به دو كثيف باعث بهبود و درمان آن مىشود .\r\nماليدن نرم‌كردهء او با لعاب كتيرا بر زخم مقعد باعث بهبود آن ميگردد .\r\nضماد كندر با لعاب كتيرا بر پشت چشم باعث زيادى نور چشم و بر مقعد رافع زخم مقعد و ماليدنش بر بدن رافع زگيل و آزار و ناراحتىهاى پوست مىشود .\r\nماليدن سائيده كندر با پيه مرغ آبى رفع جراحت سوختگى آتش و شقاق ( ترك ) كه از سرمازدگى بهم رسيده باشد مىكند .\r\nماليدن سائيدهء كندر با روغن كنجد ورم و صلابات را تحليل ميبرد .\r\nماليدن سائيدهء كندر با روغن ( مورد ) باينصورت كه مورد را پخته صاف كرده ، در روغن كنجد چندان بجوشانند تا آب آن تمام شده روغن بماند از ريزش مو جلوگيرى مىكند .\r\nماليدن كوبيدهء كندر با عسل رعشه و لقوه را رفع مىكند .\r\nگذاشتن و بستن كندر و عسل بر محل شكستگى موجب بهم آمدن عضو شكسته و سلامت آن مىشود .\r\nچكاندن شرابى كه در آن كندر حل كرده باشند در گوش دردناك رفع درد آن مىكند .\r\nبخور ( دود ) كندر رفع و با و هواى وبائى و سرفه رطوبتى و ضد عفونى جوش و بثور پوست و باعث گريزاندن حشرات مىشود .\r\n\r\n","description":"","footnote":"","page_name":" 414 ","page_number":414},
  {"content":"\r\n\r\nجويدن كندر رفع سرفهء رطوبتى مىكند و باعث تقويت لثه و دندان مىشود .\r\nچون هر روز 3 گرم كندر را در آب خيسانده آن آب را بنوشند و مداومت كنند باعث رفع كم‌هوشى و فراموشى مىشود .\r\nاستفادهء زياد بر خوردن آن سوزانندهء خون و بلغم و باعث جنون و جذام و لك سياه و مصلحش برنج و شكر و زياد آن با شراب و سركه كشنده و مقدار خوراك آن يكى ، دو نخود مىباشد .\r\n\r\nكنگر معالج امراض : بول و حيض ، سنگ مثانه ، سموم ، تب‌ها ، خون‌دماغ ، ضعف معده ، استسقا ، عطش دائم\r\nبا طبيعت گرم و خشك ، مفيد حال سردمزاجها .\r\nخوردن كنگر گير و بندهاى معده و روده را كه از خشكى و سردى بهم رسيده باشد باز و بول و حيض بسته را باز و سنگ مثانه را ريخته و گرفتگىهاى امعاء و احشاء را به تحليل ميآورد .\r\nبا خوردن كنگر بدن در مقابل سموم مقاومت يافته ، خوردن پختهء چند دانه از ريشهء او خون بينى و اسهال كهنه و تبهاى مزمن را بند ميآورد .\r\nكنگر رفع سم گزيدن حشرات كرده بلغم و سودا را فرو نشانده معده‌هاى ضعيف را كه از سردى و رطوبت دچار ضعف شده باشد تقويت و استسقا ( عطش دائم ) و يرقان را رفع مىكند .\r\nخوردن تخم او به مقدار قاشق كوچكى مفيد كزاز و بادهاى معده و امعاء و اندام را رفع و درد سر و كمر و درد ورك را دور مىكند .\r\nماليدن آب ساقهء تازه او بسر ريزش مو را علاج و باعث تقويت مو مىشود .\r\n\r\n","description":"","footnote":"","page_name":" 415 ","page_number":415},
  {"content":"\r\n\r\nمضمضهء پختهء او درد دندان را رفع و ضماد او بر محل دندان چرك‌كرده باعث باز شدن سر جراحت آن شده ، بستن آن بر ورم از بلغم و رطوبت باعث فرو نشستن آن مىشود .\r\nنوشيدن قاشقى از آب تازه او جهت رفع تشنگى نافع و از خواص اوست كه چون در خانه بياويزند هوام و حشرات از آن خانه دور ميشوند .\r\n\r\nگاو معالج امراض : يرقان و زردى ، ادرار ، خون بينى ، دردها ، زخم‌ها ، كرم كدو ، شهوت و باء ، طحال ، سفليس ، گزيدگى\r\nبهترين آن گوساله يك ساله است با طبيعت سردتر مايل به اعتدال .\r\nغليظ و ديرهضم و مورث سودا و بعد از هضم مقوى تمام بدن و چاق‌كننده ، مفيد حال رياضت‌كشان و زحمت‌كشان و آنها كه كارها و فعاليت‌هاى شاق داشته باشند .\r\nزياد خوردن آن سبب تعفن خون و مضر بيماران نقرس و مفاصلى و اكثار آن باعث مرگ مفاجا مىباشد .\r\nخوردن گوشت گاو حيض زنان را بسته ثقل و گير و سنگينى ميآورد ، مگر آنكه با ادويهء گرم طبيعت مانند دارچين و زعفران و مثل آن پخته و خوب بپزند و در عقب آن شيرينىهاى غير از خرما خورده شده باشد .\r\nآب گوشت بىچربى او با سركه جهت صاحبان آزار و ناراحتى معده نافع و جلوگيرى از درد و رنج پيش‌آيند او مىكند .\r\nگوشت گاو مفيد مرض يرقان و بازكننده مجارى ادرار و روان‌كنندهء بول و چكاندن خونابهء كباب گوشت او در گوش كشندهء كرم آن مىباشد .\r\n\r\n","description":"","footnote":"","page_name":" 416 ","page_number":416},
  {"content":"\r\n\r\nخونابهء كباب گوشت گاو و ماليدن آن سوختگى آتش را مفيد درد و مرارت آن را سود مىكند .\r\nخوردن قاشق كوچكى از سوزاندهء شاخ گاو با آب سرد يعنى خون بينى را بند آورده و خوردن همين مقدار آن با شراب اسهال را قطع و سوهان‌كردهء نصف اين مقدار يعنى به وزن 2 نخود در هر بار قاطع خون‌بينى و مفيد جلاى دندان و التيام‌دهنده و مسكن دردها و زخم‌ها و جراحات مىباشد .\r\nخوردن سوخته او نيز داراى همين اثر و خوردن قاشقى ( قاشق مرباخورى ) با عسل در هر نوبت كرم كدو را ريزانده و با پىگيرى و مداومت باعث تقويت شهوت و پشت و باء مىباشد .\r\nخوردن نيم مثقال از سوخته شاخ او با سكنجبين تا چند روز معالج رنج طحال مىباشد .\r\nخوردن زهرهء گاو با عسل مرض حكه ( خارش فرج و مقعد ) را رفع و ماليدن آن سودبخش جراحت سفليس و گزيدگى عقرب و جانوران موذيه را درمان و بر هر زخم و جراحت مسكن درد و رنج آن و زخم فرج و غلاف آلت و خصيه را بهبود داده پاك ميسازد .\r\nماليدن زهره گاو با ( بوره ) جهت خارش و جرب و سودا مؤثر و جوش و سوزه‌هاى ريشه‌دار و سبوسه و شوره سر را معالج و برداشتن آن در فرج باعث بند آمدن خون حيض و جريان آن و پاك شدن فرج مىشود .\r\nكشيدن زهره گاو با عسل به چشم لكه‌هاى سفيد و بياض چشم را رفع و چكاندن آن با شير زن در گوش رافع سنگينى و چرك و ناراحتى گوش مىشود .\r\nافزودن زهره گاو در مرهم‌ها مانع چرك كردن آن و غرغره آن با عسل و ماليدن آن از خارج باعث بهبود خناق و رنج حلق و ماليدن آن بر مقعد رافع درد آن و خوردن بيضه ( دنبلان ) او چاق مىكند .\r\nدود دادن فرج با شاخ او بطوريكه دود به داخل رحم برسد و چند روز هر روز\r\n\r\n","description":"","footnote":"","page_name":" 417 ","page_number":417},
  {"content":"\r\n\r\nيكى دو بار مداومت دهند باعث سقط جنين مىشود .\r\nدود شاخ او حشرات را گريزانده و مغز ساق او ورم‌ها را نرم كرده و پاشيدن سائيده يا خاكستر آن جراحات را بهم آورده و خشك و ماليدن مغز قلم پاى او شقاق ( تركيدگى ) و بواسير را بهم آورده نرم مىكند .\r\nخون تازهء او كه با خون حيض مخلوط شده باشد نقرس و درد مفاصل را بهبود بخشيده پاشيدن سائيده خون خشك او بر جراحات جلوگيرى از جريان خون او مىكند .\r\n\r\nگردو علاج امراض : خشكى مزاج ، سرفه ، سستى طفل ، فلج ، ورم پستان ، گزيدگى و جراحات ، حيض و خونريزى\r\nبا طبيعت گرم و خشك مفيد حال سردمزاجها و بلغمىها .\r\nخوردن گردو طبع را نرم و مرطوب و ملين مىكند .\r\nخوردن گردو موجب تحليل غذا شده ، نعوظ را يارى داده ، مانع وجود و توليد كرم مىشود .\r\nخوردن پنجاه گرم گردو با هموزن او انجير مسهلى آرام و سبب لينت مزاج ميگردد .\r\nبريان‌كردهء گردو با پوست كه او را همچنان با پوست ضخيم روى او زير آتش كنند و مغز او را بيرون آورده بخورند رفع سرفه‌اى كه از هواى سرد عارض شده باشد مىكند .\r\nچون گردوى كهنه را ناشتا جويده بمالند لرزش و سستى زانوى طفل را بهبود ميدهد .\r\nهمچنين ماليدن همين جويده درد عضله صدمه‌ديده طفل و ورميكه در اثر\r\n\r\n","description":"","footnote":"","page_name":" 418 ","page_number":418},
  {"content":"\r\n\r\nچوب و مشت و يا زمين خوردن بعضو او رسيده باشد فرو مينشاند .\r\nهمچنين جويدهء گردو به صورت بالا ، موى ريخته از سر و رو ( ريختن قسمتى از مو كه ناگهان ريخته پوست ظاهر مىشود ) را درمان و فلج و سستى عصب را رفع مىكند .\r\nهمين جويده نيز درد و ورم پستان را نفع ميدهد .\r\nخوردن مغز گردو با مقدار فندقى انزروت ( نوعى صمغ موجود ) هم رفع ضرر خود انزروت و هم باعث ريختن كرم معده مىشود و در اين‌باره بيمانند مىباشد .\r\nكوبيدهء گردو با پياز و نمك كه بر جراحت سگ هار بگذارند درمان گزيدگى و جراحت آن مىكند .\r\nچون گردو را سوزانده و سائيده با شراب ممزوج ساخته زن پارچه بدان آغشته برگيرد منع خونريزى حيض و مثل آن مىكند .\r\nخوردن مغز گردو ناشتا باعث سهولت قى مىشود .\r\nخوردن گردو و انجير و كمى سداب موجب عدم تأثير سم و خوردن آن بعد از زهر و سم رفع اثر آن مىكند .\r\nمداومت در خوردن مغز گردو براى چند روز كرم كدو را ميريزاند .\r\nآشاميدن قاشقى گردوى سوخته كه آن را با پوست سوزانده باشند همراه استكانى آب مورد ( آبى كه برگ مورد در آن خيسانده باشند ) جهت قطع بواسير مجرب مىباشد .\r\nچون گردو را با پوست سوزانده ، كوبيده ، سائيده غبار كنند و مانند سرمه به چشم بكشند رفع خارش و آب‌ريزش چشم مىكند .\r\nضماد مغز گردوى سوزانده كه گردو را سائيده داخل زفت كرده بر پارچهء كشيده بسر ببندند رفع زخم سر و علاج كچلى مىكند .\r\nچون در روغن و غذاى بد طعم و بو گردوى نيم‌كوب بجوشانند رفع بوى بد آن مىكند .\r\n\r\n","description":"","footnote":"","page_name":" 419 ","page_number":419},
  {"content":"\r\n\r\nچون گردوى سبز را همچنان با پوست درشت كوبيده بجوشانند و با عسل و آب انگور جوشانده رب كنند و بمالند يا غرغره كنند جهت خناق و زخم و جوش دهان و سستى بن دندان و سستى و ورم لثه بيمانند مىباشد .\r\nچون گردوى تازه را با برگ او كوبيده با حنا خمير كرده ببندند جهت رفع سردرد و صداع مزمن و نزله كهنه و درد شقيقه و كل دردهائى كه از برودت بهمرسيده باشد بيعديل مىباشد .\r\nهمچنين ضماد كوبيده برگ و گردوى تازه با حنا مداوى و معالج نقرس و فلج و سستى بندها و اندام و عضلات مىباشد .\r\nچكاندن آب برگ گردو كه گرم بكنند كرم گوش را كشته درد آن را فرو مينشاند .\r\nچون پوست دوم او ( پوست زرد استخوانى ) گردو را سوزانده و سائيده در پارچه‌اى زن به خود بردارد خونريزى رحمى را بند ميآورد .\r\nپاشيدن سائيدهء خاكستر سوزانده پوست دوم او جراحات را بهم آورده بهبود ميدهد .\r\nپاشيدن صمغ سائيدهء گردو هر زخم خبيث چركى را نيكو گردانيده پاك مىكند .\r\nمسواك كردن با سائيده پوست سوزاندهء دوم گردو دندان را سفيد و ريشه و لثه آن را محكم و منع ظهور كرم در آن مىشود .\r\nسوزانده پوست دوم گردو كه نرم كرده با عسل بخورند كليه و مثانه را قوت بخشيده تحريك باء مىكند .\r\nهمين مربا طبيعت را نرم و رودهء پيچ‌خورده را اصلاح مىكند .\r\nخوردن سائيده پوست دوم او به مقدار قاشق مرباخورى هر روز شاش‌بند و رنج و قطره‌قطره آمدن بول را بهبود ميبخشد .\r\nكوبيدن پوست گردو با زنگ آهن و جوشاندنش در سركه ضماد پررنگ پر\r\n\r\n","description":"","footnote":"","page_name":" 420 ","page_number":420},
  {"content":"\r\n\r\nدوام جهت موى سر و ريش و باعث استحكام آن مىشود .\r\nضماد پوست سبز او كه كوبيده بمالند يا بگذارند معالج امراض پوست مىباشد .\r\nآب جوشاندهء پوست درخت گردو به مقدار يك ليوان آشاميدن قىآور و جهت غذاى در معده مانده و درد شكم و اسافل مؤثر قوى مىباشد .\r\nهمچنين نوشيدن آب جوشاندهء پوست درخت گردو كه آن را چندان بجوشانند تا از هم متلاشى شده صاف كنند و با روغن زيتون بجوشانند تا آب تمام شده روغن بماند و بمالند بواسير را قطع و علاج درد مقعد و امراض آن مىكند .\r\nمسواك كردن با سائيدهء پوست ريشه درخت گردو هر پنج روز يك مرتبه پاك كننده دماغ از اخلاط و رافع فراموشى مىباشد .\r\nمسواك كردن با سائيدهء پوست زرد او تقويت لثه و دندان مىكند .\r\nجوشاندن و ماليدن پوست تراشيده او بر صورت موجب سرخى رنگ رخسار مىشود .\r\nضماد تراشهء جوشاندهء پوست او با زفت تقويت آلت سست شدهء مرد مىكند .\r\nخيساندن تراشه پوست گردو چند روز در روغن زيتون و ماليدن قطع شپش و نوشيدن آب جوشاندهء او معالج رنج طحال مىباشد .\r\nخوردن روزى يك قاشق روغن گردو تا يكهفته جهت درد ورك مجرب و اكثرا امراض درونى و برونى مردم سرد طبيعت را فايده‌بخش مىباشد .\r\nماليدن روغن گردو بواسير چشم ( درد چشم چركى ) را رفع مىكند .\r\nروغن گردو اعصاب و عضلات قفل شده و سفت شده را نرم و رفع دردهاى سرد و پوستهء دست و صورت و خشكى و رنج پوست مىكند .\r\nروغن گردو موى ريختهء سر را ( گله به گله ريخته شده ) را رويانده و ماليدن آن به بدن رافع لقوه و فالج و تشنج مىباشد .\r\nمغز گردو دل‌دردى را كه از سردى و رطوبت عارض شده باشد علاج و چه از\r\n\r\n","description":"","footnote":"","page_name":" 421 ","page_number":421},
  {"content":"\r\n\r\nطريق خوردن و چه از طريق ماليدن زخم و جراحات را بهبود ميبخشد .\r\nزياد خوردن گردو موجب ورم و درد گلو و زخم و جوش دهان و توليد حرارت مزاحم مخصوصا در مزاج صفراوىها و گرم‌طبيعت‌ها كرده و رافع ضررش آب انار و رب انار و خشخاش مىباشد .\r\n\r\nگشنيز علاج امراض : بىاشتهايى ، تشنگى ، معده ، كرم معده ، سخت‌زائى ، چشم‌درد ، جوش و سوزش\r\nبا طبيعت سرد و خشك ، مفيد حال گرم‌مزاجها و رطوبتىها .\r\nكثرت استعمال گشنيز باء و نعوظ را قطع ميسازد .\r\nخوردن 150 گرم آب گشنيز كشنده و با ناراحتى مزاج باعث مرگ مىشود .\r\nخوردن دو سه قاشق آب گشنيز با شكر اشتهاآور و خواب‌آور مىباشد و منع تولد كرم در معده و صعود بخارات معده بدماغ مىكند ، خصوصا كه با سركه و سماق خورده بشود .\r\nخود گشنيز مسكن صفرا و التهاب معده و تشنگى و حابس قى و رافع ازلاق ( ليزابه ) معده و بستن آن بر ران زن حامله باعث سرعت ولادت او مىشود .\r\nضماد گشنيز رفع مواد گرم مزاحم و ماليدنش رفع اورام و باد سرخ مىكند .\r\nضماد كوبيدهء گشنيز با نان خشك جراحات رونده را بهبود داده جرب و حكه و خارش و جوش و بثور پوست و گذاشتنش با آرد جو بر پشت چشم‌درد چشم و ناراحتى او را دور ميسازد .\r\nضماد گشنيز بر خنازير و ورم گرم تحليل ورم و با آرد باقلى و خنازير را پاك مىكند .\r\n\r\n","description":"","footnote":"","page_name":" 422 ","page_number":422},
  {"content":"\r\n\r\nچكاندن آب گشنيز در چشم جلوگيرى از ظهور آبله در آن و زردى چشم مىكند .\r\nچون سرب را در آب گشنيز بسايند و با روغن بادام بمالند در جمع كردن و رفع بواسير مجرب مىباشد .\r\nمضمضهء آب گشنيز جوش و سوزش دهان و زبان را رفع مىكند .\r\nگشنيز خشك كه بجاى تخم او عمل مىكند مفرح و مقوى قلب‌هاى گرم و مانع صعود بخارات بدماغ و باعث جلوگيرى از اسهال خونى ، خصوصا بودادهء آن كه خفقان ( قلب‌گرفتگى ) و هيضه ( اسهال پى در پى كم‌مقدار ) و وسواس و خيالات و خمار و سردرد را رفع مىكند .\r\nخوردن گشنيز خشك با سائيدهء صندل و باديان معده را تقويت و رفع آروغ مىكند .\r\nخوردن گشنيز خشك نرم‌كرده با شراب جوشانده مولد منى و كرم معده را اسقاط ميسازد و مانع تكوين و توليد كرم مىشود .\r\nماليدن كوبيدهء گشنيز خشك با روغن زيتون خارشك و جوش و خارش بدن و امثال آن را دور ميسازد .\r\nپاشيدن سائيده او بر جراحات قاطع خون آنها مىباشد .\r\nشربت گشنيز كه آن را جوشانده صاف كنند و با شكر جوشانده قوام آورند و روزى سه چهار قاشق بخورند سردرد گرم و سرگيجه و خمار ، عرق و شراب را دور مىكند .\r\nخوردن سائيدهء گشنيز كه در سركه خيسانده باشند داراى همين خاصيت و همچنين خوردن او رفع بوى شراب و شدت مستى مىكند .\r\nخوردن گشنيز مضر سردمزاجها و صاحبان سرفه و سينه‌درد و تنگ نفس و فرونشاننده شهوت جماع و نعوظ و بىنظمى حيض و زياد او مورث نسيان ( فراموشى ) و نقصان ذهن و مصلحش تخم‌مرغ نيم‌بند و شراب شيرين‌كرده و\r\n\r\n","description":"","footnote":"","page_name":" 423 ","page_number":423},
  {"content":"\r\n\r\nسكنجبين و مقدار خوراكش از جرم او تا چند شاخه و از آبش تا دو سه قاشق مىباشد .\r\nمثلى است كه گشنيز ميگويد هركه مرا در سلامتى نخورد در ناخوشى بخورد .\r\n\r\nگل سرخ - گلاب علاج امراض : درد گوش و سر و چشم ، خفقان ، صفرا و بلغم ، غش ، رحم و مقعد ، لثه و دندان\r\nبهترين آن نشكفته آنست با قواى چهارگانه ، گرم و خشك ، مفيد سردمزاج‌ها .\r\nخوردن گل سرخ باعث فرح و انبساط شده قلب و اعضاء را قوت ميدهد .\r\nخوردن گل سرخ ، خاصه با دوغ مسهل صفرا و بلغم رقيق بوده شكم را روان ساخته به كار مياندازد .\r\nخوردن گل سرخ ضعف معده و جگر و كليه را رفع و خفقان ( قلب‌گرفتگى ) گرم و غش و رنج ريه و رحم و مقعد را سود مىكند .\r\nماليدن جوشاندهء او بر پيشانى و سردرد سر و گوش و چشم را رفع مىكند .\r\nمضمضهء گل سرخ لثه و دندان را قوت ميبخشد .\r\nچكاندن آب او درد چشم و گوش را رفع مىكند .\r\nضماد كوبيدهء او با آب بر شكم ورم اندرون و رطوبت معده را رفع مىكند .\r\nگذاشتن خمير سائيده او زگيل و جراحت پوست را كه از حركت و سائيدگى باشد بر طرف ميسازد .\r\nپاشيدن سائيده او گوشت زخمهاى عميق را ميروياند .\r\nگذاشتن ضماد تازهء او كمك بيرون آمدن تيغ و سوزن و پيكان از بدن\r\n\r\n","description":"","footnote":"","page_name":" 424 ","page_number":424},
  {"content":"\r\n\r\nمىكند .\r\nپاشيدن سائيده خشك او جوشها و زخمهاى آبدار و آبله را التيام ميدهد .\r\nدر دهان گرداندن او جراحت دهان را رفع مىكند .\r\nبرداشتن كوبيدهء گل سرخ « كه در پارچه بسته به خود گيرند » رطوبت و ليزابه رحم را بر طرف و آن را جمع و خوشبو ميسازد .\r\nماليدن سائيده گل سرخ با برگ مورد كه به صورت پودر درآورند قطع عرق بدن مىكند .\r\nضماد برگ درخت او كه كوبيده بر جراحت بگذارند كزاز و ورمهاى سرد و ورم مقعد و شكستگى اعضاء را سود ميدهد .\r\nتخم گل سرخ در افعال مانند خود گل سرخ مىباشد .\r\nخوردن قاشق مرباخورىاى از تخم گل سرخ با آب رفع اسهال‌هاى سخت علاج و قطع خونريزى مىكند ، خصوصا كه با ديگر اجزاى گل سائيده باشند .\r\nبرداشتن تخم گل رحم را قوت داده آن را تنگ و رفع رطوبت او مىكند .\r\nبوئيدن گل سرخ و عطر آن باعث عطر و زكام شده تهييج آن مىكند اما در بعضى مزاجها عمل بخلاف نموده باعث تسكين عطسه و زكام مىشود .\r\nخوردن مشتى از غنچهء او ده بار عمل مىكند و خوردن مرباى آن را نيز همين اثر مىباشد .\r\nروغن گل سرخ كه برگ آن را در روغن كنجد در آفتاب بگذارند تا گل سفيد بشود و تا ده مرتبه تجديد كنند ، يا جوشانده صاف كنند و آب او را با روغن كنجد يا زيتون چندان بجوشانند تا آب آن بخار شده روغن بماند داراى بسيار فوايد مىباشد .\r\nماليدن اين روغن بر شكم تسكين التهاب معده داده ، خوردنش عمل مسهل مىكند .\r\nماليدنش بر زخم گوشت خورده شده آن را رويانده رطوبات آن را جمع مىكند .\r\n\r\n","description":"","footnote":"","page_name":" 425 ","page_number":425},
  {"content":"\r\n\r\nامالهء با آن زخم معده و روده را درمان مىكند .\r\nمضمضهء او درد دندان را كه از سردى باشد رفع مىكند .\r\nچكاندنش در بينى تقويت دماغ و مغز مىكند .\r\nماليدنش بر اعضاى ضرب‌ديده و درددار مثل پشت و كمر و دست و پا بسرعت رفع درد و ناراحتى آن نموده سبب بهبود مىشود .\r\nغرغره آن با سركه و گلاب تسكين درد سر داده رفع بخارات مزاحم آن مىكند .\r\nماليدنش رفع ورمهاى سرد كرده و خوردنش رفع پيچش درد روده و جراحت اندرون مىكند .\r\nچكاندنش در گوش رفع درد گوش مىكند .\r\nماليدنش با سركه و آب ( مورد ) رفع عرق و بهترين دواى جوشها و جراحات مىباشد .\r\nخوردن او رفع ضرر آشاميدن آبهاى آهك و زرنيخ و صابون و امثال آن مىكند .\r\nگلاب با قواى چهارگانه مايل بسردى ، با حرارت لطيف و مايل به رطوبت و با قوه بندآورنده و جمع‌كننده ، خوردنش تقويت فم معده و ديگر قوا و دل و دماغ مىكند .\r\nخوردن گلاب نيمگرم خشكى و خشونت سينه و خونريزى باطنى و عوارض نزله و درد معده و روده و دل‌پيچهء سرد و گرم و درد جگر و درد سر و خفقان گرم را رفع و تقويت بدن مىكند .\r\nخوردن گلاب با شراب نشاط و فرح شراب را زياد ميسازد .\r\nماليدن و بوئيدن گلاب دردسر و درد چشم كه از گرمى باشد را رفع مىكند .\r\nخوردن گلاب غش و ضعف و غش و بيهوشى را رفع و تقويت قلب و حواس و دماغ مىكند .\r\n\r\n","description":"","footnote":"","page_name":" 426 ","page_number":426},
  {"content":"\r\n\r\nخوردن گلاب باعث سرور و نشاط شده ، رفع خمار مىكند .\r\nمضر باء ( منى - شهوت ) و جماع و باعث سفيدى مو شده و مصلحش نبات كه همراه گلاب بخورند و مقدار خوراك از گل آن 5 گرم و از تخم آن 3 گرم و از گلاب آن تا سه چهار قاشق مىباشد .\r\n\r\nگل شب‌بو علاج امراض : آروغ ، حيض ، جنين ، لك چشم ، طحال ، ورم مفاصل ، شقاق مقعد ، سردرد\r\nبا طبيعت گرم و خشك ، مفيد حال سردمزاجها .\r\nخوردن خشك يا تر ، يكى دو گل آن رفع باد گلو ( آروغ ) مىكند .\r\nخوردن سائيده قاشقى كوچك از او مفسد جنين بوده ، حيض بسته را باز و مشيمه ( نطفهء بسته شده ) مرده و زنده را بيرون ميآورد .\r\nنشستن در آب جوشانده او داراى خاصيت كشندگى و اخراج جنين مىباشد .\r\nسرمهء گل شب‌بو بياض ( سفيدى ) چشم را رفع مىكند .\r\nماليدن جوشاندن ريشه او بر محل طحال رافع ورم آن مىباشد .\r\nداخل كردن سائيدهء گل شب‌بو در مرهم‌ها و ضمادها در نرم كردن مفاصل ناراحت داراى اثرات قوى مىباشد .\r\nبرداشتن سائيدهء آن كه در پارچه به خود گيرند حيض بسته را باز مىكند .\r\nماليدن سائيدهء گل آن با موم كه در روغن كنجد نرم كرده باشند شقاق مقعد و ترك انگشتان را رفع مىكند .\r\nبوئيدن آن سبب رفع فضول دماغ و بادهاى غليظ مىشود .\r\nآب جوشاندهء ريشهء او كه در دهان گيرند رفع دندان‌درد سردمزاج مىكند .\r\n\r\n","description":"","footnote":"","page_name":" 427 ","page_number":427},
  {"content":"\r\n\r\nروغن او كه جوشانده صاف كنند و با روغن كنجد چندان بجوشانند تا آب آن تمام شده روغن بماند چه از طريق برداشتن كه پارچه بدان آغشته برگيرند باز كننده حيض و بيرون‌آورندهء جنين مىباشد .\r\nماليدن همين روغن ورم رحم و درد و خشكى مفاصل و تقويت موى سر مىكند .\r\nبستن كوبيده گل شب‌بو و ( عاقرقرحا ) و تخم انجره در كيسه‌اى بر كمر سبب تقويت باء و قوت ميل جماع مىشود .\r\nچكاندن آب فشرده آن در بينى گير و بستگى دماغ را باز مىكند .\r\nخوردن آن موجب سردرد و رفع ضررش با ماليدن روغن گل سرخ يا سركه مىشود .\r\n\r\nگل گاو زبان علاج امراض : ضعف روح و قلب ، التهاب ، ذات الجنب ، سرفه ، تنگ نفس ، خفقان ، سودا\r\nبا طبيعت گرم و تر ، مفيد حال سردمزاجها .\r\nگاو زبان كه غرض گل آن مىباشد خوردن دم‌كرده‌اش كه به صورت چاى تهيه كرده با قند يا شكر بنوشند اعضاء را قوت بخشيده دل و روح را فرح و نشاط ميبخشد .\r\nگاو زبان مسهل اذيت سودا و صفرا و در رفع امراض سوداوى و سرسام و برسام ( امراض سينه از قبيل درد و ورم و التهاب و ذات الجنب ) و جنون و ماليخوليا و خفقان و خشكى سينه و سرفه و تنگ نفس بغايت مؤثر مىباشد .\r\nنوشيدن آب گل گاو زبان رنگ رو را نيكو ساخته سنگ مثانه را ميريزاند .\r\n\r\n","description":"","footnote":"","page_name":" 428 ","page_number":428},
  {"content":"\r\n\r\nگاو زبان يرقان را بر طرف و حرارت غريزى را قوت ميبخشد .\r\nچون از آب گل گاو زبان و آب سيب و آب مويز شراب ترتيب دهند 50 گرم او نشاط يك شيشه شراب ميدهد بدون آنكه ازالهء عقل و خرد داشته باشد .\r\nخوردن يك مثقال از گل گاو زبان كه كوبيده باشند با دو نخود ( گل ارمنى ) رفع خفقان ( قلب‌گرفتگى ) مىكند .\r\nخوردن عرق گل گاو زبان امراض سوداوى را سود ميدهد .\r\nريختن سائيدهء برگ سوزاندهء گاو زبان در دهان اطفالى كه جوش و جراحت و ( برفك ) دهان داشته باشند باعث بهبود آن مىشود و جويدن و در دهان گرداندن آن ريشه دندان و لثه را قوت ميدهد .\r\nزياد خوردنش مضر طحال و مصلحش دم كردن صندل با آن مىباشد .\r\nهمراه كردن ليمو عمانى نيز در دم كرده او باعث لذت و فايدهء بيشتر آن مىشود .\r\n\r\nگل نيلوفر علاج امراض : تب گرم ، حرارت و تشنگى ، خشكى دماغ ، خشكى سينه و سرفه حار ، قلب و دماغ ، زخم روده\r\nبا طبيعت سرد و تر ، مفيد حال گرم‌مزاجها .\r\nآشاميدن جوشانده 7 مثقال گل نيلوفر يا خوردن 5 گرم كوبيده او باعث تقويت قلب گرم‌مزاج شده ، حرارت و تب گرم و تشنگى را فرو مينشاند .\r\nخوردن گل نيلوفر مانع احتلام و دردسر شده ، خواب ميآورد .\r\nخوردن گل نيلوفر جراحات باطنى و خشكى دماغ و خشونت سينه و سرفهء حار و نزله را از ميان برده ، پاشيدن كوبيدهء او بر زخم بهبود جراحات ميدهد .\r\n\r\n","description":"","footnote":"","page_name":" 429 ","page_number":429},
  {"content":"\r\n\r\nخوردن كفى كوبيده نيلوفر با كمى زعفران و دارچين قلب و دماغ سرد مزاجها را قوت بخشيده رفع خفقان ( قلب‌گرفتگى ) مىكند .\r\nخوردن كوبيدهء ريشه نيلوفر زخم روده و سيلان منى ( ريختن منى بىاختيار ) و اسهال كهنه و درد طحال را رفع مىكند .\r\nضماد ريشه نيلوفر كه پخته ببندند درد مثانه و معده را دور مىكند .\r\nماليدن و گذاشتن ضماد نيلوفر و صبر زرد لك و پيس سياه و با زفت ريختگى موى موضعى را درمان مىكند .\r\nمضر مثانه و مصلحش نبات و مضر باء ، مصلحش دارچين و تخم او ضعيف كننده آلت و خشك‌كنندهء منى و مصلحش انجير و مويز و گردو مىباشد .\r\nخوردن تا شش نخود از تخم او حيض روان را بند آورده خونريزى باطنى را جلوگيرى و درد مثانه را رفع مىكند .\r\nروغن نيلوفر كه جوشانده صاف كنند و با روغن كنجد چندان بجوشانند تا آب آن تمام شده روغن بماند و بمالند درد سر از گرمى را رفع مىكند .\r\nبدلش ( در نبودن گل نيلوفر ) گل بنفشه مىباشد .\r\n\r\nگنجشك علاج امراض : ضعف باء ، لاغرى ، لك چشم ، ماه‌گرفتگى ، زگيل ، درد گوش\r\nبا طبيعت گرم و خشك ، مفيد حال رطوبتىها و سردمزاجها .\r\nخوردن گنجشك تحريك قوهء باء مىكند .\r\nمغز سر گنجشك كه در هنگام صيد و هيجان او بگيرند در امر تقويت باء از او قويتر مىباشد .\r\n\r\n","description":"","footnote":"","page_name":" 430 ","page_number":430},
  {"content":"\r\n\r\nخوردن تخم گنجشك چاق مىكند .\r\nمغز سر او با زردهء تخم‌مرغ تهييج باء كرده باعث ميل به جماع مىشود .\r\nبرداشتن مغز سر او با شير اسب ، كه مغز را در شير ماليده ، پارچه بدان مكرر آغشته بردارند باعث سرعت آبستنى زنان عاقر ( حمل‌ناپذير ) ميگردد .\r\nكشيدن خون و فضلهء او سفيدى چشم را پاك مىكند .\r\nماليدن فضلهء او لك سياه بنام ماه‌گرفتگى را سفيد مىكند و گذاشتنش بر روى زگيل دافع آن مىباشد به شرط مداومت .\r\nچون پر مقعد او را شسته ، تميز كرده در سوراخ گوش گذارند درد آن را ساكن ميسازد .\r\nگنجشك بىاندازه مضر گرم‌مزاجها و رفع ضررش را آب انار و دوغ ترش و هنداونه و مغز خيار و ليمو مىكند .\r\n\r\nگندم علاج امراض : لاغرى ، عروق و احشاء ، خون‌ريزى ، خشكى سينه ، دمل ، جوش و بثور ، نفخ شكم و روده ، ورم عضلات\r\nبا طبيعت گرم معتدل ، موافق حال عموم امزجهء سلامت .\r\nگندم داراى غذائيت كامل و نيكو و بهترين غذا براى انسان با فايدهء نيرو دهندگى و چاق‌كنندگى مگر در صاحبان معده‌ها و عروق و احشاء گيردار كه باعث انسداد زيادتر آن ميگردد .\r\nآرد گندم كه به صورت فطير ( نانى شبيه شيره‌مال - نانى نيم‌پز كه نرم و با رطوبت از تنور بيرون آمده باشد ) با شكر و بادام بپزند سرفه و خون‌ريزى داخل و درد كليه و سينه را رفع و سبب فربهى بدن و چون روغن تازه و نعنا نيز برآن\r\n\r\n","description":"","footnote":"","page_name":" 431 ","page_number":431},
  {"content":"\r\n\r\nبيفزايند خشكى سينه را رفع مىكند .\r\nضماد خمير گندم دمل را پخته با چند بار تعويض نيمگرم باعث باز شدن سر آن مىشود .\r\nماليدن خمير رقيق آرد گندم با سكنجبين جوش و بثور آب‌دار مفيد بر نفخ شكم و روده و با شراب و سركه رنج و سم حشرات را رفع مىكند .\r\nماليدن خمير گندم با آب گشنيز سفتى و ورم حار عضلات را نرم و جهت فرو بردن غده‌هاى خنازير مجرب مىباشد .\r\nپختهء خمير گندم با آب و روغن زيتون محلل ورمهاى گرم و پاشيدن آرد گندم بر جاى دندان سگ هار بغايت مفيد و سبب بهبود آن مىشود .\r\nچون خمير گندم را چند ساعت بر موضع گزيدهء سگ بسته سپس نزد سگ گزنده آن جراحت اندازند و سگ آن را نخورد معلوم مىشود كه آن سگ ديوانه بوده بايد بيمار را معالجه سگ هار نمايند .\r\nضماد گندم سوزانده كه آن را سائيده با ( موم روغن ) كه موم را در روغن بادام يا كنجد ذوب كنند بر صورت بطور كلفت ماليده ساعتى بگذارند و چندى ادامه دهند در نيكوئى پوست و شفافيت و بهبود و زيبائى رنگ رخسار بيمانند مىباشد .\r\nخوردن گندم خام مولد كرم معده و مضر زنان حامله و گندم بو داده ( تفت داده ) نفخ‌آور و ديرهضم و بوجود آورنده باد معده و آب خوردن بالاى اين گونه گندم يعنى خام و بو داده مورث قولنج ( شكم‌درد ) بادى مىشود ، مصلح و رافع ضرر گندم و خمير و پخته نيم‌پختهء آن سركه كهنه و شيرينىها مىباشد .\r\n\r\n","description":"","footnote":"","page_name":" 432 ","page_number":432},
  {"content":"\r\n\r\n\r\nگورخر علاج امراض : غلظت و چربى خون ، درد مفاصل ، لك و پيس ، ريختگى مو ، سنگ مثانه ، امور شهوانى ، صرع و سردرد\r\nبا طبيعت گرم و خشك ، مفيد حال سردمزاجها .\r\nخوردن گوشت گورخر موجب سودا ( خشكى ) تن و غلظت خون و چربى و پيه او مفيد درد مفاصل و رافع و شكنندهء بادهاى غليظ مىباشد .\r\nماليدن پيه گورخر لك و پيس هر رنگ را رفع و با روغن گوشنه ( قسط ) « داروئى موجود كه روغنش را بطور جوشاندن و صاف كردن و با روغن كنجد جوشاندن ستانند » جهت درد كمر سريع الاثر مىباشد .\r\nماليدن پيه گورخر با شير مرضعه ( زنان تازه‌زا ) و خورانيدنش بطفل رفع گريه طفل مىكند .\r\nماليدن زهرهء گورخر بر داء الثعلب ( نقطه‌اى از سر و ريش كه مويش ريخته باشد ) موجب روئيدن مو مىشود .\r\nخوردن 3 تا 4 قيراط از زهره آن با خولنجان ( داروئى موجود ) و آب كلم‌قمرى جهت ريزاندن سنگ مثانه بيمانند مىباشد .\r\nخوردن بيضه و سائيدهء قضيب او بغايت مقوى باء و محرك ميل جماع مىباشد .\r\nخوردن مغز سر او جهت رفع بول در بستر و تناول او با آب كاهو جهت قطع احتلام سريع الاثر مىباشد .\r\nخشك‌كرده شش او كه نرم كرده باشند با كتيراى سائيده و عسل جهت سرفه و تنگ نفس و پنيرمايه او مقوى باء و مهيج امور شهوانى مىباشد .\r\nگفته‌اند در دست كردن انگشترى از سم او و نگاهداشتن پوست پيشانى او بر بازو يا در كلاه جهت رفع سردرد و صرع مجرب مىباشد و همچنين نگاه كردن\r\n\r\n","description":"","footnote":"","page_name":" 433 ","page_number":433},
  {"content":"\r\n\r\nپيوسته در چشم او باعث صحت بصر و مانع آب‌ريزش و ظهور مضرات آن ميگردد .\r\n\r\nگوسفند علاج امراض : پشت و كمر ، دل و جگر ، غش و ضعف ، سستى ، لاغرى ، آزار پوست ، خارش و سوزش\r\nبا طبيعت گرم و تر و بهترين آن تا دو ساله و فربه آنست ، مفيد سردمزاجها .\r\nخوبترين قسمت گوشت گوسفند حوالى آن يعنى دست و پا و گردن او بوده ، چاق‌كننده و نيرودهنده و با غذائيت بسيار و مولد خون و شير و سريع الهضم بوده نيكترين غذاى آدمى مىباشد .\r\nخوردن دل و جگر گوسفند تقويت دل و جگر و كليه و پشت و كمر مىكند .\r\nخوردن مغز سر گوسفند بلادت و فراموشى ميآورد .\r\nخوردن آبگوشت گوسفند نر جوان با سركه و عسل كه مداومت كنند و غذا منحصر به آن شود بنيه و قوت آورده ، رفع غش و سستى و خفقان و لاغرى مىكند .\r\nبلع كردن نخودى پيه گرم او كه بعد از ذبح باشد و ذوب كردهء او كه ملايم آب شده باشد رفع سرفه و تنگ نفس و سوزش بول مىكند .\r\nماليدن زهره گوسفند بسيار جلادهنده و رفع هر گونه آزار پوست مانند جوش و خارش و سوزش و مثل آن مىكند .\r\nماليدن زهره گوسفند با عسل علاج كزاز مىكند .\r\nچكاندن و كشيدن زهرهء گوسفند به چشم رفع سفيدى و لك سفيد چشم مىكند .\r\nماليدن خون گوسفند به بدن خارش و حكه و ناراحتى پوست را رفع مىكند .\r\n\r\n","description":"","footnote":"","page_name":" 434 ","page_number":434},
  {"content":"\r\n\r\nماليدن و گذاشتن سرگين تازه يا خيسانده او بر ورم ، تحليل ورم ميدهد و ماليدنش بر شكم رفع استسقا ( عطش مفرط ) و بر زخم التيام زخم ميدهد .\r\nماليدن سرگين گوسفند با سركه علاج امراض پوست مىكند .\r\nماليدن سرگين گوسفند با موم بر ثاليل ( زگيل ) و گوشت زياد دفع آنها ميدهد .\r\nهمچنين ماليدن آن با سركه درد و جراحت و رنج سوختگى و حركت و جنبش عضو را رفع مىكند .\r\nپيچيدن عضو در پوست گرم او كه تازه ذبح شده ، هنوز سرد نشده باشد رفع درد ضربه مىكند و مانع زخم شدن عضو ضرب‌ديده مىشود .\r\nخوردن گوشت گوسفند در هنگام و با ، جهت تولد خون جايز نبوده ، اصلح ترك آن مىباشد .\r\n\r\nلاك علاج امراض : جگر ، احشاء ، چاقى ، يرقان ، خفقان ، كليه ، كمر ، تنگ‌نفس ، سرفه\r\nصمغى است كه در الكل حل كرده با آن چوب و تخته رنگ ميكنند ، در طبيعت گرم و خشك مفيد حال سردمزاجها .\r\nخوردن سائيدهء لاك كه آن را با چند آب شسته باشند ، جگر و احشاء را قوت بخشيده ، گير و سنگينى جگر و طحال را بر طرف ساخته ، ورمها را نرم كرده آثار آن را رفع مىكند .\r\nخوردن لاك باعث تنقيه اخلاط سرد شده و بالخاصيت لاغركننده قوى بدن مىباشد .\r\n\r\n","description":"","footnote":"","page_name":" 435 ","page_number":435},
  {"content":"\r\n\r\nخوردن لاك مرض تشنگى و چاقى را رفع و فلج و يرقان و خفقان و سرفه و تنگ‌نفس و ضعف پشت و كليه و كمر را نفع ميدهد .\r\nچون هر روز يك قاشق مرباخورى سائيده و شسته آن را با سركه بخورند بغايت بدن را لاغر ميسازد ، بحديكه هيچ دارو در اين زمينه به او نميرسد ، و اگر سه چهار روز هم روزى يك مثقال آن را با سركه بنوشند همين اثر دارد .\r\nمضر طحال و مصلحش مصطكى مىباشد .\r\n\r\nلوبيا علاج امراض : لاغرى ، حيض ، كليه و كمر ، شير و بول\r\nسرخ او متمايل به گرم و سفيد او معتدل .\r\nخوردن لوبيا باء را تحريك نموده توليد منى مىكند .\r\nلوبيا بازكنندهء شير و بول و حيض بوده بدن را چاق مىكند .\r\nخوردن آب پختهء لوبيا با كمى قند و نشستن در پختهء او نفاس را در زنان پاك كرده اخراج جنين و مشيمهء مرده و زنده نموده ، درد كليه و كمر را سود مىكند .\r\nلوبيا ديرهضم و ثقيل و نفاخ و مولد خلط غليظ و مصلحش خردل و نبات و شربت‌آلات مىباشد .\r\n\r\nليمو علاج امراض : كم‌اشتهائى ، خون شكم ، آروغ ، سموم ، صفرا و التهاب ، تب گرم ، جگر و معده\r\n\r\n","description":"","footnote":"","page_name":" 436 ","page_number":436},
  {"content":"\r\n\r\nپوست زرد ليمو گرم و خشك ، مفيد حال سردمزاجها و آب يعنى ترشى او سرد و خشك ، مفيد گرم‌مزاجها .\r\nخوردن پوست ليمو دل و معده را قوت داده تحريك اشتها و اعانت هضم مىكند .\r\nپوست ليمو قابض يعنى بندآورنده خون و شكم و گشاينده گير و سده‌هاى كليه و رفع قولنج بادى يعنى شكم‌دردى كه از توليد باد باشد و رفع آروغ مىكند .\r\nپوست ليمو اخلاط مزاحم و سموم غذائى را دفع مىكند .\r\nآب ترش ليمو مقوى معده حار يعنى گرم و لطيف‌كننده امعاء و احشاء و برندهء اخلاط غليظ و لزج مىباشد .\r\nآب ليمو ترش لك‌ها و بدرنگىهاى سياه و سفيد و سرخ و سياه‌پوست و صورت را رفع و آزار جلد را درمان مىكند .\r\nآب ليمو فشار و حرارت و حدت خون را پائين آورده ، صفرا و التهاب معده را فرو مينشاند .\r\nآب ليمو ترش تبهاى گرم و تبهاى از غلبه و فشار خون و همچنين جوش و كورك و دمل و خارش و ورم حلق و لوزه و غم و بيتابى و قى صفراوى و بهم خوردگى شكم و غثيان و فساد طعام را دور مىكند .\r\nآب ليمو ترش اذيت غذا و دواى چرب را بر طرف و جذب مواد گرم از جگر و معده نموده ، درد سر و دوار كه از بخارات باشد را دفع مىكند .\r\nآب ليمو ترش خفقان سودائى و تب يك روز در ميان و هر روز و خمارى و سموم حشرات و ادويهء كشنده را رفع مىكند .\r\nدر اكثر امور جانشين سركه و جهت مريض از سركه بهتر و مضر اعصاب و بيمار سرفه‌اى و سردمزاج و زياد خوردن آن معده و روده را ضعيف مىكند و دل‌پيچه و ناراحتى شكم ميآورد ، مصلحش شكر و عسل مىباشد .\r\n\r\n","description":"","footnote":"","page_name":" 437 ","page_number":437},
  {"content":"\r\n\r\nچون جواهر را در آب ليمو بخيسانند حل مىشود و هرگاه گوش‌ماهى را كوبيده با نوشادر در آب ليمو خيسانده بمالند در اندك زمانى ( بهق ) يعنى آثار سياهى پوست و آثار آن را رفع مىكند .\r\nتخم ليمو گرم و خشك ، رافع سموم و نشئه‌دهنده و تفريح‌آور اگر او را از پوست خود جدا كرده با شراب يا آب بخورند .\r\nجويدن دانه ليمو رفع بيحسى و كندى دندان كه از ترشى بهم رسيده باشد مىكند .\r\nليموى با نمك پرورده يعنى در آب‌نمك خيسانده معده را قوت بخشيده آروغ را خوشبو مىكند .\r\nليموى شيرين در منافع ضعيفتر از ليموى ترش ، اما مضر عصب و اعصاب نميباشد .\r\nچون ليمو شيرين را بتمامه خشك كرده با وزن او شكر سائيده گهگاه كفى بخورند در جلوگيرى از بالا زدن بخارات و باز كردن گير و بستگى شكم و خون و مزاج بيمانند مىباشد .\r\n\r\nمازو علاج امراض : حيض و اسهال ، درد مقعد ، باد سرخ ، عرق ، خونريزى و جراحت ، جوش و خارش\r\nداروئى است شبيه به گردوى كوچك ، موجود و در دسترس با طبيعت سرد و خشك و قابض و مفيد حال رطوبتىها و گرم‌مزاجها .\r\nخوردن اندكى سائيده آن ( به مقدار يكى دو نخود ) حيض و اسهال و عرق را بند ميآورد .\r\n\r\n","description":"","footnote":"","page_name":" 438 ","page_number":438},
  {"content":"\r\n\r\nبرداشتن پارچه‌اى آغشته به پختهء آن رطوبات را خشك مىكند .\r\nخوردن سائيده او با زردهء تخم‌مرغ ، كه روى تخم‌مرغ بپاشند زخم معده و روده و اسهال كهنه را رفع مىكند .\r\nگذاشتن ضماد پخته او ( كوبيده بپزند ) هرگونه ورم و رنج مقعد مانند بيرون آمدن آن را فرونشانده بهبود ميدهد .\r\nماليدن پختهء او به بدن عرق آن را رفع مىكند .\r\nچون او را نرم كرده با سركه كوبيده بمالند باد سرخ و هرگونه آزار پوست را دور مىكند .\r\nبرداشتن پارچهء همين جوشانده حيض بيقاعده و خونريزى رحم را قطع ميسازد .\r\nگذاشتن همين جوشانده به ناف بيرون‌آمدهء اطفال آن را به‌جا ميبرد .\r\nپاشيدن سائيده سوزانده او قطع خون از تمام اعضاء و جراحات مىكند و هرگونه زخم را جمع مىكند .\r\nماليدن آن بر جوشهاى با خارش و سوزش معالج آن بوده و پاشيدنش بر زخم خورده مانع انتشار آن مىشود .\r\nمسواك كردن با سائيده آن تقويت لثه و مضمضه با جوشاندهء او رفع كرم دندان مىكند .\r\nسرمهء او كه سائيده مثل غبار كنند آب‌ريزش و خارش و جوش چشم را بر طرف ميسازد .\r\nداخل كردن جوشاندهء او در رنگ و حنا ، يا خضاب يا به تنهائى باعث سياهى مو مىشود .\r\nدميدن سائيدهء او در بينى قطع خون‌دماغ مىكند .\r\nخوردنش مضر سينه و حلق و مصلحش كتيرا و مقدار خوراكش تا سه چهار نخود مىباشد .\r\n\r\n","description":"","footnote":"","page_name":" 439 ","page_number":439},
  {"content":"\r\n\r\n\r\nماست - آغوز علاج امراض : ضعف جماع ، بستگى شكم ، هضم ، لاغرى ، سكسكه ، سنگ كليه\r\nبا طبيعت سرد و تر ، مفيد حال گرم‌مزاجها .\r\nخوردن ماست تشنگى غذا را رفع تقويت باء و شهوت گرم‌مزاجها مىكند .\r\nماست مضر معده سردمزاجها و در اين گونه افراد موجب تولد خلط خام و كثافت طعام و ديرى هضم و باعث بستگى و انسداد مزاج ميگردد .\r\nماست در سردمزاجها مضر تبهاى عفونى و مركبه ( چند تب مخلوط بهم ) بوده مصلحش معجونهاى گرم‌مزاج و زنجبيل پروده مىباشد .\r\nآغوز يعنى شير غليظى كه بعد از ولادت در سه چهار روز اول از حيوان بدست ميآيد ، نيم رطل آن 5 رطل شير را غليظ ميسازد و در فربه ساختن بدن چنانچه هضم شود و مداومت يابد در تحريك باء گرم‌مزاجها مؤثر . امّا بغايت دير هضم و مسدد ( بندآورنده ) و مورث سكسكه و مولد سنگ كليه و مصلحش شيرينىها مىباشد .\r\n\r\nماش علاج امراض : اعصاب ، هيضه و شكم روش ، كليه ، ضعف چشم ، خارش\r\nبا طبيعت مايل به گرم و خشك و لطيفتر از عدس و ساير حبوب و كم‌نفخ‌تر .\r\nخوردن ماش توليد خلط صالح نموده ، حرارت و التهاب صفراوى را تسكين ميدهد .\r\n\r\n","description":"","footnote":"","page_name":" 440 ","page_number":440},
  {"content":"\r\n\r\nماش شكم هيضه‌اى و روان را بندآورده ، پشت و كليه و عصب و معده را قوت ميبخشد .\r\nماش بهترين غذاى صاحبان تب‌هاى گرم بوده ، سرفه و ورم لهات ( مجراى گلو ) و دردسر و نزله و ضعف باصره را سود ميدهد .\r\nضماد پخته و نپختهء ماش كه آن را كوبيده ، يا پخته بكوبند و با آب مورد ( آب خيسانده برگ مورد ) خمير كنند و بمالند يا ببندند اعضا را قوت داده ، درد و ناراحتى ضربه و سقوط و مثل آن را بر طرف و ورم را تحليل ميبرد .\r\nضماد مذكور سياهى و چركى و لك و پيس پوست را بر طرف مىكند .\r\nخمير ماش كوبيده با سركه جرب پراكنده ، يعنى خارش و سوداى پخش‌شدهء در بدن را بر طرف و عرق را بند مىكند .\r\nزيادى ماش در جهت خوردن ، مضر منى و دندان و هضم و مصلحش روغن بادام و شربت‌آلات گرم‌مزاج مانند شربت به‌ليمو و شربت بيدمشك و مرباجات و خردل و از خواص اوست كه با وجود خشكى و قبض تحريك سودا و جذام نميكند .\r\n\r\nمرباى كدو علاج امراض : كم‌خونى ، سرگيجه ، درد سينه ، سرفه ، ضعف معده ، سوزش بول ، ماليخوليا و جنون\r\nبا طبيعت معتدل و از خواص او آنكه بدن را فربه و گير و سده‌ها را رفع و باء را تحريك و مواد مضر و فضول را دفع مىكند .\r\nمرباى كدو باعث لطافت اخلاط و مقوى احشاء و امعاء بوده با غذائيت زياد و رفع اخلاط سوختهء سرد مىكند .\r\n\r\n","description":"","footnote":"","page_name":" 441 ","page_number":441},
  {"content":"\r\n\r\nمرباى شكرى كدو توليد خون پاكيزه و منع بالا زدن بخارات مضر بدماغ مىكند .\r\nمرباى كدو انواع جنون و ماليخوليا و دوار و سرگيجه را رفع و درد سينه و سرفه و ضعف معده و جگر و سوزش بول را رفع مىكند .\r\nخوردن مرباى كدو با خشخاش بيخوابى را رفع و با بادام شيرين بدن را چاق مىكند .\r\nدر پختن آن بايد كدو را از پوست و تخم و ريشه و زائده پاك كرده نيم‌پز كنند بطورى كه آب آن تمام شده قريب به خشكى برسد و آنگاه دو چندان عسل يا شكر را قوام آورده كدو را در آن ريخته طبخ دهند و با اندكى صندل و مصطكى خوشبو نمايند .\r\n\r\nمرزه علاج امراض : بىاشتهائى ، فكر و مغز ، عفونت معده ، قولنج ، درد شكم ، درد سينه ، سرفه ، تنگ‌نفس ، درد دندان ، گلودرد\r\nبا طبيعت گرم و خشك ، مفيد حال سردمزاجها و بلغمىها .\r\nخوردن مرزه بلغم و باد را رفع و اشتها را زياد و غذا را لطيف و معده و جگر را از فضول پاك مىكند .\r\nمرزه بخارات صالح را بدماغ صعود داده باعث انديشه‌هاى تابناك و افكار مفيد مىشود .\r\nخوردن پنج گرم از گل مرزه با سركه مسهل نيكوى سودا و بلغم مىباشد .\r\nخوردن مرزه با غذا مانع درد روده و شكم و ظهور كرم و ميكرب مضر در معده مىشود .\r\n\r\n","description":"","footnote":"","page_name":" 442 ","page_number":442},
  {"content":"\r\n\r\nمرزه كرم و انگل معده و روده را ريخته مانع ترش شدن و عفونت غذا در معده مىباشد .\r\nمرزه جلوگيرى از قى و غثيان و دردسر و درد شكم ( قولنج ) بادى و ثقلى مىكند .\r\nخوردن مرزه با ماست معالج قولنج مستمر سودائى مىباشد .\r\nخوردن مرزه با عسل رفع گزيدگى حشرات مىكند .\r\nپختهء مرزه و انجير سرفه و تنگ‌نفس و درد سينه را رفع مىكند .\r\nخوردن مرزه با آب كرفس سنگ كليه را ميريزاند .\r\nخوردن مرزه و آب كرفس بول بسته را باز مىكند .\r\nخيساندهء مرزه كه با 14 برابر وزن او عناب خيسانده بگذارند تا به يك چهارم برسد و روزى سه چهار قاشق بياشامند خون غليظ را رقيق مىكند .\r\nماليدن كوبيدهء مرزه و روغن زيتون و زيره بر ناف اطفال رفع نفخ و باد و گاز شكم ايشان مىكند .\r\nماليدن پختهء مرزه در حمام رفع جرب و خارش و حكه و يرقان مىكند .\r\nمضمضهء مرزه با زيره و سركه درد دندان و گلو را رفع مىكند .\r\nپاشيدن گردى از غبار مرزه كه شسته خشك كرده ، سائيده باشند در چشم باعث نور باصره و قوت چشم مىشود .\r\nدود و بوى مرزه حشرات را ميگريزاند .\r\nتخم مرزه در افعال قويتر از خود آن و خوردن آن گير و ثقل معده و روده را باز مىكند .\r\nخوردن تخم مرزه يرقان را پاك مىكند .\r\nخوردن تخم مرزه تهييج باء و قوت جماع مىكند .\r\nجويدن تخم مرزه درد دندان را تسكين داده و تحريك اشتها مىكند .\r\nخوردن قاشقى در روز روغن مرزه ، كه جوشانده صاف كنند و با روغن\r\n\r\n","description":"","footnote":"","page_name":" 443 ","page_number":443},
  {"content":"\r\n\r\nكنجد چندان بجوشانند تا آب تمام شده روغن بماند رعشه و فلج و لرزه و درد مفاصل را رفع مىكند و در اين امور از بهترين روغنها مىباشد .\r\nمرباى مرزه كه ، آن را خشك كرده بكوبند و گلاب پاشيده با عسل يا شكر بجوشانند جلوگيرى از صعود بخارات مضر بدماغ و آب‌ريزش چشم و دماغ مىكند و همچنين در تقويت ذهن و نيكو كردن رنگ رخسار و دفع سموم حشرات و ساير امراض رطوبى بيعديل مىباشد .\r\nمرزه مضر گرم‌مزاجها و صفراوىها مخصوصا روغن او كه آزارندهء ريه و شش و مولد سردرد ، مگر با او سركه آشاميده شده باشد .\r\n\r\nمرغ و خروس علاج امراض : يبوست ، قولنج ، تب ، درد شكم ، نفخ معده ، نقاهت ، رنگ رو ، لاغرى ، فكر و فهم\r\nمرغ با طبيعت گرم و تر و خروس نسبت به او حرارتش كمتر و يبوستش زيادتر و جوجه‌خروس معتدل مايل به رطوبت كه مرغ مفيد حال سردمزاجها و خروس و جوجه‌خروس مفيد مزاج گرم‌طبيعت‌ها مىباشد .\r\nآب پختهء خروس سالدار تحليل‌برنده و ملين طبع و دوركنندهء سودا و درد و رنج شكم‌بسته بوده ، قولنج را رفع مىكند .\r\nچون شكم خروس را با نمك و قرطم ( تخم كافشه - خسك ) پر كرده بسيار بجوشانند و شب دم‌كرده صبح آب آن را بنوشند جهت رفع تبهاى مزمن و لرز و رعشه و سرفه و درد مفاصل و نفخ معده و سوء مزاج و درد شكم سريع الاثر مىباشد .\r\nخوردن خروس جوان ( جوجه‌خروس ) باعث زيادى و صافى منى شده ،\r\n\r\n","description":"","footnote":"","page_name":" 444 ","page_number":444},
  {"content":"\r\n\r\nبهترين غذاى ناقهين و بيماران گرم‌مزاج مىباشد .\r\nجوجه‌مرغ قوىتر از آن و چاق‌كنندهء بدن و صاف‌كنندهء رنگ رخسار و رافع لاغرى مىباشد .\r\nجوجه‌مرغ جوهر فهم و فكر و شعور را زياد كرده رفع خيالات فاسد مىكند .\r\nپختن جوجه‌مرغ در روغن حيوانى تازه سرفهء خشك را دفع و مداومت به خوردن آن تا يك هفته با نان گندم زردى رخسار را كه علت آن معلوم نباشد رفع مىكند .\r\nكباب جوجه مرغ ميل گل خوردن و ذغال و مثل آن را كه غالبا زنان حامله بنام ( ويار ) به آن مبتلا ميشوند دور ميسازد .\r\nجوجه‌مرغ موافق معده‌هاى رطوبتى و خوردن جگر و پيه او صلابات ( سفتىها ) و بستگى و قبض‌شده‌گىهاى اعضاء را نرم نموده مواد سودائى بدن را دفع مىكند .\r\nماليدن پيه و چربى نيمگرم او بر سر در رفع خيالات فاسد و ماليخوليا داراى اثر عجيب مىباشد .\r\nماليدن پيه مرغ بر شقاق ترك فرج و مقعد و ترك دست و انگشتان را درمان مىكند .\r\nخوردن و ماليدن پيه مرغ هر خشكى و سفتى را در داخل و خارج بدن بهبود مىبخشد .\r\nخوردن فضلهء مرغ به مقدار چهار پنج گرم با شراب رفع قولنج ( شكم درد شديد ) و رفع سميت بىغذائى و گرسنگى طولانى مىكند .\r\nماليدن حل‌كردهء فضلهء مرغ بر لك و پيس بدن رافع آن مىباشد .\r\nخيساندهء فضلهء مرغ در سركه بر جاى دندان سگ هار سبب بهبود آن مىشود .\r\nجگر او سنگين و ديرگذر و چاق‌كننده و خوردن مغز سر مرغ بطور نپخته رفع زهر و نيش حشرات و خون‌دماغ كه از پرده بينى باشد مىكند .\r\nخوردن پخته مغز سر مرغ تقويت فكر و دماغ مىكند .\r\n\r\n","description":"","footnote":"","page_name":" 445 ","page_number":445},
  {"content":"\r\n\r\nچينه‌دان مرغ كه خشك كرده سائيده باشند با شراب جهت رفع درد معده از مجربات مىباشد .\r\nخوردن نرم‌كردهء تخم خروس با زردهء تخم‌مرغ تقويت باء نموده ، باعث ميل جماع مىشود .\r\nسائيدهء تخم خروس با روغن زنبق « گل زنبق را در روغن كنجد ريخته چهل روز در آفتاب گذارند يا با آب جوشانده صاف كنند و با روغن كنجد چندان بجوشانند تا آب تمام شده روغن بماند » ماليدنش بر پشت زهار و كشاله‌هاى ران مقوى شهوت و نعوظ مىباشد .\r\nخوردن خون مرغ و خروس و خشك‌كردهء آن كه سائيده در بينى بدمند قطع خون‌دماغ مىكند .\r\nچكاندن خون جوجه‌خروس تازه از تخم درآمده در چشم در رفع امراض چشم آزموده و سريع الاثر مىباشد .\r\nچون شكم مرغ را كه هنوز جانش كاملا برنيامده شكافته گرم‌گرم بر موضع جانورگزيده گذارند جذب سم جانور و گذاشتنش بر مواضع ضرب‌ديده و خون مرده جذب خون‌مرده و ماده فاسد از زير جلد مىكند .\r\nخوردن مرغ با شير و ماست و كشك و پنير ( لبنيات ) در سردمزاجها باعث قولنج و مداومتش باينصورت موجب نقرس و رفع ضررش را ادويه گرم‌مزاج مانند دارچين و هل و زيره و شراب و در گرم‌مزاجها سكنجبين مىكند .\r\n\r\nمشك علاج امراض : ضعف فكر و حواس ، قبض و بستگى ، اسهال ، ضعف قلب ، سموم ، خفقان ، ماليخوليا\r\n\r\n","description":"","footnote":"","page_name":" 446 ","page_number":446},
  {"content":"\r\n\r\nمشك خون منجمديست كه در ناف نوعى از آهو در بلاد چين بدست ميآيد ، در طبيعت گرم و خشك ، مفيد حال سردمزاجها .\r\nخوردن تا يك نخود مشك خالص اعضاء رئيسه را تقويت كرده حرارت غريزى را بالا برده ، اعضاء و اندام ظاهر و باطن را نيرو ميدهد .\r\nخوردن مشك فكر و حواس را يارى كرده ، دل و دماغ و باء و كمر را قوت ميدهد .\r\nمشك بندآورنده و مسدد كه موجب قبض و بستگى مزاج اسهالى مىباشد .\r\nخوردن مشك رفع ضعف دل و سودا و غش و ضرر داروهاى سمى و مسهلات و سموم مىكند .\r\nخوردن مشك غم و اندوه را زايل كرده ، وحشت و خفقان و ماليخوليا و سستى و از كارافتادگى عضو و فالج و لقوه و رعشه و بلادت و فراموشى و باد معده را رفع مىكند .\r\nمشك رنگ رخسار را نيكو ساخته ، قوه داروها را بعمق بدن رسانيده و در كشيدنش به چشم اثر مفيد خود را بطبقات بالاى چشم مىرساند .\r\nبرداشتن مشك كمك به بارگيرى زن كرده ، ماليدنش به بدن سكته و جميع امراض سرد دماغى را رفع مىكند .\r\nماليدن مشك با روغن بادام بر بالاى دماغ و بوئيدن آن منع نزله و جلوگيرى از سردرد سرد مىكند .\r\nماليدن مشك با روغن گل شب‌بو « كه گل شب‌بو را جوشانده صاف كنند و با روغن كنجد بجوشانند تا آب تمام شده روغن بماند » بر اهليل باعث تقويت آن شده در تحريك و باء بيعديل مىباشد .\r\nسرمهء او كه سائيده به چشم كشند رفع تاريكى و سفيدى و آب‌ريزش و ناخنه و دانه ( سنده‌سلام ، يا گل‌مژه ) مىكند .\r\nمشك خوب آنست كه چون وسيله سوزن ، نخ از يك‌طرف جلد آن داخل\r\n\r\n","description":"","footnote":"","page_name":" 447 ","page_number":447},
  {"content":"\r\n\r\nكرده از طرف ديگرش كشيده همان نخ را از سير بگذرانند هنوز بوى مشك داشته باشد .\r\nمشك عضوى از بدن حيوان است به اندازه گردو با داخلى پر از مشك ، دانه‌هائى شبيه باروت كه چون پر شده برسد با خاراندن از بدن حيوان جدا مىشود و از علائم اصلى و بدلى بودن آن يكى دستور نخ گذراندن و يكى رنگ آن كه صحيح آن با همه سياهى ته رنگ آن بسرخى زده ، در حالى كه تقلبى او سياه مطلق مىباشد و ديگر آنكه چون مقدارى از آن را در كف دست با آب بمالند واقعى آن حل‌شده و ساختگى او فتيله ميگردد .\r\nمضر حال گرم‌مزاجها و صفراوىها و مصلحش كافور و روغن بنفشه و بوئيدن آن در گرم‌مزاجها باعث سردرد و زردى رخسار و خوردن آن باعث بدبوئى دهان و مصلحش خوردن گلاب و مقدار خوراكش در رطوبتىها و سردمزاجها از يك گندم تا دو نخود مىباشد .\r\n\r\nمورد علاج امراض : خون بينى ، خونريزى ، عرق ، حيض ، بواسير ، سموم ، زهر عقرب و رتيل ، جراحت چشم ، درد و ورم ، ورم بيضه\r\nغرض از مورد برگ سبزى شبيه برگ بيد اما كوچكتر است كه نسخه پيچ‌هاى قديمى و عطارها فروشند كه سبزى او ضرب المثل شده هرچيز زياد سبز را به آن مثل ميزنند ، با طبيعت سرد و خشك .\r\nكوبيدهء جوشاندهء برگ او كه بر پيشانى و جلو سر به‌بندند جلوگيرى از خون بينى مىكند و نوشيدن روزى چند قاشق از آب جوشانده او با شكر قاطع\r\n\r\n","description":"","footnote":"","page_name":" 448 ","page_number":448},
  {"content":"\r\n\r\nخونريزىهاى داخلى و عرق بدن و خون حيض و ضعيف كردن بواسير و چون با شراب بنوشند رافع جميع سموم خصوصا زهر رتيل و عقرب مىباشد .\r\nماليدن آب جوشاندهء تخم و برگ مورد به بدن هرگونه ورم و جوش و جراحت را كه از غلبهء حرارت باشد رفع نمايد و ماليدن آن با شراب و گذاشتن پا در آن علاج هرگونه درد و جراحت پا و ساق و كعب نمايد .\r\nضماد آرد جو كه با آب جوشاندهء تخم او باشد بر روى چشم ورم چشم را كه از حرارت باشد رفع و چون برگ او را ضماد كرده ماليده يا به محل زنبور ببندند هرگونه جوش و خارش و دانه و سوزش را دور و ورم بيضه و صدمهء ضربه و كوفتگى و بواسير را درمان نمايد .\r\nچون مورد را جوشانده صاف كنند و با روغن زيتون چندان بجوشانند تا آب بخار شده روغن بماند جهت سوختگى آتش نافع و چون آب جوشانده او را با سركه و گل ارمنى بمالند خارش فرج و مقعد را رفع و ماليدن آن بر روى ناخن ، ناخن را جلا داده و بر پيشانى رفع خون‌دماغ و دردسر و ماليدن جوشانده برگ و تخم او تقويت اعضاء ناقهين نمايد .\r\nدود كردن مورد در مواقع و با مفيد و رفع مضرت و اثرات و با نموده ، همچنين سبب گريزاندن حشرات مىباشد .\r\nضماد پخته تخم مورد كه مانند حنا خمير كرده بسر ببندند مو را سياه كرده و قوت بخشيده و شستن موى سر با آب جوشاندهء او مانع ريختن آن شده در صورت مداومت موهاى ريخته را نيز ميروياند .\r\nنشستن در آب جوشاندهء مورد جهت جراحت و بروز جراحت مثانه و رحم و خون‌ريزى رحم و سستى اعضاء و چكاندن آب آن چند قطره در گوش جهت چرك گوش مفيد و در چشم كردن اندكى از خاكستر سوزانده او كه مانند غبار نرم بوده باشد جهت مضرات چشم از جوش و خارش و آب‌ريزش قوىتر از توتيا مىباشد .\r\n\r\n","description":"","footnote":"","page_name":" 449 ","page_number":449},
  {"content":"\r\n\r\nهمچنين ماليدن خاكستر او به بدن رفع لك و پيس پوست و سائيده برگ آن جهت رفع جراحات و بدبوئى زير بغل و ميان پا و چون برگ و تخم مورد را كوفته و جوشانده صاف كنند و با روغن زيتون چندان بجوشانند تا آب سوخته روغن بماند جهت تقويت و روياندن و سياه كردن موى سر بىمانند و ماليدن او به بدن مانع عرق و بخار و ماليدن آن بمقعد رفع درد و ورم و رنج بواسير مىكند .\r\n\r\nموم علاج امراض : صدا ، سينه و سرفه ، خشكى و زبرى ، چرك و دمل ، زخم حربه ، تب و با ، زخم روده\r\nبا طبيعت تر مايل به گرم ، بازكننده گيرهاى درون و پزنده و ملين و مصلح دواجات و مرهمها .\r\nخوردن تا ده گندم از او كه ريزكرده فرو برند و يا در روغن حل نموده بنوشند در بهبود جراحات باطنى مانند زخم معده و زخم روده و درد سينه و سرفه و بسته شدن شير و درد گلو و لوزتين و تصفيهء صدا بيمانند مىباشد .\r\nماليدن موم كه ذوب‌كرده نيمگرم بمالند رفع خشكى و زبرى و خارش و خشونت پوست مىكند .\r\nگذاشتن موم بر روى ورم باعث نرم شدن و تحليل آن مىشود .\r\nگذاشتن موم نيمگرم بر روى جراحتى كه بخواهند بچرك بنشيند باعث پزاندن و بچرك نشاندن و اصلاح آن مىشود .\r\nخوردن سه چهار گندم موم خشكى و صلابات سينه را رفع و باعث نرمى و بهبود درد و اذيت آن مىشود .\r\nماليدن موم گداخته بر روى زخم حربه مانند كارد و چاقو و آلات زهردار ،\r\n\r\n","description":"","footnote":"","page_name":" 450 ","page_number":450},
  {"content":"\r\n\r\nسم و زهر آن را كشيده بهبود ميدهد .\r\nبخور او رفع عفونت هواى وبائى و به عرق آوردن صاحبان تب مىكند .\r\nدود او كه در آتش اندازند رفع اذيت مردار مىكند .\r\nامالهء موم با روغن گلسرخ يا روغن كنجد يا بادام كه در يكى آنها ذوب كرده نيمگرم تنقيه كنند بغايت نافع زخم روده مىباشد .\r\n\r\nموميائى علاج امراض : قلب و دماغ ، رطوبات ، رعشه و لقوه ، جماع و باء ، درد معده ، سنگينى رحم ، جراحت مثانه\r\nمايعى است كه از ميان بعضى سنگها در بلادى مشخص به شكل قير ، مانند لرستان و گيلانات بيرون ميآيد ، با طبيعت گرم و خشك مفيد حال سردمزاجها .\r\nمقوى دل و مفرح قلب و دماغ و تحليل‌برنده مواد سرد بدن و مقوى اعضاء باطنى و ظاهرى و جمع‌كننده رطوبات و اعانت‌دهنده به باء و ميل جماع و خوردن آن حفظ ارواح بدن نموده فلج و رعشه و لقوه و مثل آن را رفع مىكند .\r\nموميائى لطيف‌كننده و سريع النفوذ و خوردن آن سموم مشروبات و درد معده و درد سر را دور ميسازد .\r\nخوردن موميائى معده و قلب را قوت بخشيده ، درد و بستگى و سنگينى رحم را رفع و جميع امراض سرد رطوبتى را رفع مىكند .\r\nخوردن موميائى خونريزى باطنى و جراحات مثانه و سلسل البول ( شاش بىاختيار ) و جذام را در ابتدا و ورم پا كه مثل پاى فيل شده باشد و سنگينى زبان و گزيدگى عقرب را دفع مىكند .\r\nخوردن محلول موميائى در روغن‌هاى خوردنى و ضماد كردنش بر موضع\r\n\r\n","description":"","footnote":"","page_name":" 451 ","page_number":451},
  {"content":"\r\n\r\nضرب‌ديده و شكسته و دردناك باعث بهبود از داخل و خارج آن بسرعت شده ، عضو بيمار شكسته را بهبود ميدهد .\r\nماليدن موميائى روغن ( محلول موميائى كه در روغن خوردن ) مفاصل از جا خارج شده و كوبيدگى و پاره‌گى عصب و عضل را بجا آورده درست مىكند .\r\nخوردن موميائى با عناب سرفه و با سكنجبين خفقان ( قلب‌گرفتگى ) را رفع مىكند .\r\nخوردن موميائى با آب كرفس رنج طحال را بر طرف و درد هر علتى را با كمك خوردنى مربوط و مفيد او « با رعايت گرمى و سردى » بهبود ميدهد .\r\nچكاندن موميائى روغن ، خاصه كه با روغن گلسرخ حل شده باشد سنگينى گوش و چكاندنش با كافور بهبوددهنده و معالج امراض بينى مىباشد .\r\nماليدن موميائى با آب نباتات خوشبو مانند مرزنجوش و پونه و نعنا و ريحان درد شقيقه و دردسر و صرع و امراض دماغى را رفع مىكند .\r\nغرغره موميائى با رب توت يا رب انار شيرين و مثل آن ورم گلو را نرم و رفع مىكند .\r\nماليدن موميائى با شير بر اعضاء تناسل سبب تقويت آن مىشود .\r\nخوردن يك قيراط موميائى با يك نخود ( گل ارمنى ) و عدسى زعفران رنج و صدمه جگر و معده را بر طرف ميسازد .\r\nخوردن موميائى با آب كاسنى و ماليدن او با روغن يا كرهء گاو رفع گزيدگى عقرب مىكند .\r\nبرداشتن يا چكاندن موميائى با روغن زيتون علاج تقطير ( قطره‌قطره آمدن ) بول و خارش مقعد و فرج مىكند .\r\nغرغرهء موميائى با عسل رفع لكنت زبان مىكند .\r\nماليدن موميائى با روغن نارگيل و گردو و مثل آن بر آلت و بيضتين سبب تحريك جماع و قوت آلت مىشود .\r\n\r\n","description":"","footnote":"","page_name":" 452 ","page_number":452},
  {"content":"\r\n\r\nخوردن موميائى با خوردنىهاى مناسب يعنى رعايت سردى و گرمى آن رافع تب چهار ساعت و چهار روز در ميان مىباشد .\r\nچكاندن موميائى با پيه بىنمك خوك در گوش تازه كر شده رفع كرى آن مىكند .\r\nاز فوايد ديگر موميائى است كه ابدان اموات با آن موميائى شده را از فساد و تلاشى جلوگيرى مىكند .\r\nمقدار خوراك آن در شكستگى اعضاء از يك قيراط ( چهارجو ) تا يكى دو نخود مىباشد همهء اين خواص به شرط سلامت و تقلبى نبودن آن مىباشد .\r\nمضر حال گرم‌مزاجها و اگرچه در بهبود اعضاء و اندام نفع مىكند اما مصرف زياد آن باعث كورى و فساد بدن و مضرتهاى ديگر مىباشد .\r\n\r\nمويز علاج امراض : معده و روده ، پوست ، جماع ، جگر ، پشت و كليه ، مثانه ، شاش‌بند ، سرفه و سينه\r\nبهترين نوع آن پر گوشت كم‌دانهء بزرگ مقدار آن است ، با طبيعت گرم و تر ، مفيد حال سردمزاجها و خشك‌مزاجها .\r\nخوردن مويز باعث پختن خلط غليظ و تحليل ملايم خلط و طعام شده ، اصلاح فساد غذا مىكند .\r\nخوردن مويز باعث خوبى و پاكيزگى و جلاى پوست صورت و بدن شده معده و روده و احشاء را تميز و تقويت مىكند .\r\nمويز باعث تحريك باء و ميل جماع سردمزاجها مىشود .\r\nمويز مفيد قصبهء ريه و چاق‌كنندهء بدن و تقويت‌دهندهء جگر مىباشد .\r\n\r\n","description":"","footnote":"","page_name":" 453 ","page_number":453},
  {"content":"\r\n\r\nخوردن مويز دانه بيرون‌آورده سرفهء بلغمى را رفع و امراض پشت و كليه و مثانه را درمان مىكند .\r\nخوردن مويز بىدانه كه مداومت دهند زخم روده را علاج مىكند .\r\nچون مويز را با گل گاوززبان و خرماى سبز ( نارس ) كوبيده روزى دو سه نوبت هربار به مقدار دو سه فندق يا يك گردو بخورند خفقان ( گرفتگى ) قلب را رفع مىكند .\r\nخوردن كوبيدهء مويز و ( حسن لبه ) - [ داروئى موجود 
  ] رافع كندذهنى و فراموشى مىباشد ، اگرچه خوردن به تنهائى مويز نيز چون مدام شود و صاحب مزاج سرد بخورد نيز داراى همين اثر مىباشد .\r\nخوردن مويز با سركه رفع يرقان ( زردى پوست چهره و بدن ) مىكند و مجرب شناخته شده است .\r\nچون سردمزاجها بجاى دانهء مويز در آن فلفل سياه جا داده هر روز تا ده عدد بخورند و مداومت دهند در رفع سردى كليه و پشت و تقطير ( قطره‌قطره آمدن ) بول و سنگ كليه و مثانه بيعديل مىباشد .\r\nچون مويز را با باديان به مقدار مساوى بگونه‌اى كه متلاشى شود پخته ، آب او را با روغن بادام روزى سه چهار قاشق بنوشند رفع سرفه سرد و آزار سينه مىكند .\r\nچون مويز را با پيه حيوانات مانند پيه گوسفند و بز و مرغ بكوبند و بر روى ورم ضماد كنند و ببندند رفع ورم مىكند و بر روى دمل سبب باز شدن دمل مىشود .\r\nهمين كوبيده و گذاشتن و بستنش بر روى ناخن خال‌زده باعث رفع خال روى آن مىشود .\r\nضماد مويز و آرد باقلا و زيره كه همه را با هم كوبيده با كمى آب نرم و خمير كرده بر فرج و مقعد بگذارند رفع ورم آنها مىكند .\r\nكوبيدهء مويز كه با شراب مرهم شده باشد و بر روى جراحات آبدار بگذارند\r\n\r\n","description":"","footnote":"","page_name":" 454 ","page_number":454},
  {"content":"\r\n\r\nرفع رطوبت و جراحت آن نموده و گذاشتنش بر روى جراحت آبله و هر جوش و جراحت و زخم متعفن و آنچه باعث فساد عضو شود مفيد و سبب بهبود ميگردد .\r\nماليدن يا بستن مويز كوبيده با ( جاوشير ) ( صمغى موجود ) نافع نقرس مىباشد .\r\nچون مويز را جوشانده ، صاف كرده با شكر بقوام آورند و روزى چند قاشق بخورند رفع سرفه و آزار و ناراحتى سينه مىكند و باعث باز شدن صداى گرفته و صافى صورت مىشود . ضماد او كه مويز را با گل كافشه يا كنگره و زردهء تخم‌مرغ و زعفران بكوبند و ببندد سر دمل را باز و بر اورام باعث نرم شدن و صاف شدن ورم و عضو متورم شده بيمانند مىباشد .\r\nكوبيدهء مويز با صبر زرد ( داروئى موجود ) زخم كچلى را بهبود ميبخشد .\r\nديگر انواع او مانند كشمش قرمز و سبز دانه‌دار و بيدانه در حكم مويز بوده با تفاوت قوت زيادتر مويز كه بر ديگران را حج مىباشد ، در اين معنى كه ديگر كشمش‌ها نيز در افعال مانند مويز بوده در نبودن آن ميتوان از آنها استفاده نمود .\r\nزياد خوردن كامل مويز و كشمش باعث سوختن و غلظت خون ، مخصوصا در محرورين و گرم‌مزاجها كه بايد رعايت اعتدال نمايند مىشود و در صورت دلخواه و اضطرار رافع ضررش سكنجبين و ميوه‌هاى ترش و خشخاش مىباشد .\r\n\r\nنارگيل علاج امراض : بستگى بول ، درد مفاصل ، بدبوئى دهان ، جنون و ماليخوليا ، باء و جماع ، غش و غثيان\r\nبا طبيعت گرم و خشك ، مفيد حال سردمزاجها و رطوبتىها .\r\nخوردن مغز نارگيل توليد منى كرده كمر و كليه را قوت بخشيده بدن سرد\r\n\r\n","description":"","footnote":"","page_name":" 455 ","page_number":455},
  {"content":"\r\n\r\nمزاجها را فربه ميسازد .\r\nنارگيل خون بسته را باز و قطره قطره آمدن بول را رفع مىكند .\r\nنارگيل سردى مثانه را بر طرف و درد مفاصل مزمن را درمان مىكند .\r\nنارگيل دهان را خوشبو ساخته ، مواد سرد و آبكى را از بدن دفع ميدهد .\r\nنارگيل فلج و جنون و ماليخوليا و امثال آن را در سردمزاجها بهبود ميدهد .\r\nنارگيل ضعف جگر و جراحات داخل بدن و بواسير را علاج مىكند .\r\nخوردن نارگيل با شكر باعث توليد منى شده ، خون پاكيزه بوجود ميآورد .\r\nنارگيل تقويت حرارت غريزى و شير داخل او درمان جنون و ماليخوليا و ضعف باء مىكند .\r\nروغن‌دار او ديرهضم و مولد خون غليظ و مضر گرم‌مزاجها و فاسد و كهنهء آن باعث غش و غثيان و مصلحش ميوه‌هاى ترش و ليموترش مىباشد .\r\nسركهء نارگيل كرم دراز شكم و كرم كدو را كشته ، در تقويت هاضمه و پختن غذا در معده پراثر مىباشد .\r\nخاكستر پوست نارگيل جلادهندهء دندان و پاك‌كننده لك‌هاى بدرنگ پوست بدن و نيكوكنندهء رنگ رخسار و جوش‌هاى خارش‌دار و ناراحت بدن را رفع مىكند .\r\nخاكستر پوست نارگيل با حنا موى سر را قوت بخشيده و روغن نارگيل كه كوبيده و جوشانده از او اخذ كنند ، چه به صورت خوردن چه به صورت ماليدن به سر و پيشانى و شقيقه تقويت فهم و توليد پيه پشت و نيروبخش كليه و رفع درد مثانه و باد آن و رفع درد كمر و زانو و بواسير كهنه و تقويت باء مىكند .\r\nمقدار خوراك از جرم او تا سه مثقال 15 گرم و از روغنش تا 10 گرم مىباشد .\r\n\r\n","description":"","footnote":"","page_name":" 456 ","page_number":456},
  {"content":"\r\n\r\n\r\nنارون علاج امراض : دندان و لثه ، اسهال ، يبوست ، جراحات ، جوش‌ها ، ورم گوش ، تاريكى چشم ، كرى ، غلظت خون\r\nبا طبيعت سرد و خشك و قابض ، مفيد حال گرم‌مزاجها و رطوبتىها . ماليدن آب جوشاندهء نارون رنگ پوست را جلا داده باعث استحكام اعضاء و اندام مىشود .\r\nپاشيدن سائيدهء برگ خشك او بر جراحات از انتشار آن جوگيرى نموده خشك مىكند .\r\nجويدن برگ تازهء او دندان و لثه را قوت ميبخشد .\r\nخوردن به مقدار قاشق چاىخورى از سائيدهء برگ خشك او با آب قطع اسهال مىكند .\r\nآشاميدن آب پختهء برگ او طبع را به لينت ميآورد .\r\nضماد برگ تازهء او كه كوبيده بگذارند جراحات تازه را بهبود ميدهد .\r\nماليدن برگ كوبيدهء تازه او با سركه جوشهاى آبدار خارش‌دار را رفع مىكند .\r\nچكاندن آب برگ تازه او كه كوبيده بگيرند و بچكانند ورم گوش را مينشاند .\r\nچكاندن آب برگ تازه او با عسل در چشم تاريكى چشم را رفع مىكند . چون ريشهء او را در آتش گذارده آبى كه از طرف ديگرش ميچكد در گوش چكانند كرى از عوارض مرض بهمرسيده را رفع مىكند .\r\nخوردنش باعث سوختن و غلظت خون و فزونى خشكى و رافع ضررش شكر كه با آن بخورند مىباشد .\r\n\r\n","description":"","footnote":"","page_name":" 457 ","page_number":457},
  {"content":"\r\n\r\n\r\nنخود علاج امراض : سستى جماع ، بول و حيض ، عرق و خون ، لاغرى ، شير و منى ، معده و امعاء ، گير معده ، درد سينه و شش\r\nبا طبيعت گرم معتدل مايل به ترى ، مفيد حال سردمزاجها .\r\nخوردن نخود پخته باعث نرمى طبع و باز شدن بول و حيض و عرق شده خون و شير و منى را زياد مىكند .\r\nنخود نعوظآور و مقوى شش و فربهى بدن و باعث تقويت حرارت غريزى و احساس شهوانى مىشود .\r\nنخود داراى غذائيت بسيار و از اين‌جهت مسقط اشتها مىباشد .\r\nنوشيدن از آب پخته نخود با نمك قطع ليزابه‌ها و لزوجات معده و امعاء كرده و باعث باز شدن بول و گير و سده‌هاى اندرون مىشود .\r\nخوردن آب جوشاندهء نخود جهت درد سينه و جراحات شش سودمند و نوشيدن آن با شير تازه سبب باز شدن صداگرفتگى كه از خشكى باشد و تب همراه نداشته باشد و چون تب باشد بجاى شير بايد با آب بنوشند و چون نخود را يكشب در سركه خيسانده ناشتا تناول نمايند و در آن روز چيز ديگر نخورند در كشتن كرم معده مجرب مىباشد .\r\nچون نخود را در آب خيسانده خام بخورند و آب آن را با عسل بنوشند جهت اعادهء شهوت جماع مأيوسين بيمانند مىباشد .\r\nچون با نخود آبگوشت ترتيب داده بخورند و چندان زياد تهيه كرده باشند كه در آب آن نيز بنشيند در اصلاح امراض مقعد و رحم و اخراج كرم شكم و مقعد بهترين ادويه شناخته شده است .\r\nبهترين وقت خوردن نخود آنست كه در وسط دو غذا خورده شود و پس از غذا باعث ثقل و عدم هضم طعام ميگردد .\r\n\r\n","description":"","footnote":"","page_name":" 458 ","page_number":458},
  {"content":"\r\n\r\nخوردن نخود سياه جنين را ساقط و سنگ كليه را ميريزاند .\r\nنخود سياه در افعال قويتر از سفيد آن و خوردن آب آن استسقا را رفع و جذام را مفيد و يرقان كهنه و سده جگر را رفع و بادها را به تحليل ميآورد .\r\nشستن تن و ماليدن آب پخته يا خيسانده نخود بر بدن خارش اعضاء و سردرد و زردى رخسار و جوش‌هاى زرد آبدار و لك و پيس سرخ و سفيد را رفع و تقويت مفاصل مىكند .\r\nماليدن آب نخود بر سر موجب تقويت مو و رفع بيحسى عضو و پوست سر مىكند .\r\nخوردن نخود برشته ( بوداده ) بطور گرم كه هنوز سرد نشده باشد در رفع بواسير آزموده شده است .\r\nخوردن نخود سبز تازه مولد فضول و مضر زخم مثانه مىباشد .\r\nگرفتن آب جوشانده يا خيساندهء نخود سبز در دهان تحليل ورم لثه داده و رفع درد دندان مىكند .\r\nزياد خوردن نخود مخصوصا آب خوردن بعد از آن مولد با دو نفخ و سنگينى شكم و رافع ضررش شيرينىها و زيره و شبت و گل‌قند و در گرم‌مزاجها سكنجبين و خشخاش مىباشد .\r\n\r\nنرگس علاج امراض : پوست ، قى ، جنين ، عصب پاره شده ، دردهاى مزمن ، تيغ و سوزن‌رفتگى ، مفاصل و نقرس\r\nبا طبيعت گرم و تر ، مفيد حال سردمزاجها و سوداوىها .\r\nخوردن آب جوشانده مشتى از او پوست را جلا داده و جذب اقسام سموم\r\n\r\n","description":"","footnote":"","page_name":" 459 ","page_number":459},
  {"content":"\r\n\r\nكرده و اقسام كرم شكم را كشته دفع مىكند نظر به گل او مىباشد .\r\nخوردن آب جوشاندهء ريشهء او بغايت قىآور ، خصوصا با عسل و پاك‌كنندهء رحم و كشندهء جنين زنده و مرده و مخرج آن مىباشد .\r\nجوشاندهء ريشهء نرگس زخمهاى ظاهرى و باطنى را التيام داده ، ضماد آن التيام جراحات هولناك ميدهد و باعث بهبود عصب پاره و عضل و مفصل شكسته مىشود .\r\nگذاشتن كوبيدهء نرگس كه با عسل خالص خمير كنند دردهاى مزمن مفاصل و نقرس و مثل آن را رفع مىكند .\r\nگذاشتن پختهء نرگس با آرد گندم تيغ و خار و سوزش و پيكان را بيرون ميآورد .\r\nگذاشتن نرگس با سركهء پخته داء الثعلب ( موى ريخته و موضعى ) را درمان و لك و پيس سياه و آثار سياهى پوست را رفع مىكند .\r\nگذاشتن پختهء نرگس بر احليل باعث قوت آن شده و بستن آن بر زير قضيب رفع محروميت مردان عنين ( بىنطفه - فرزندناشو ) مىكند و از مجرباتست به شرطى كه قبلا ده روز او را در شير خيسانده خشك بكنند .\r\nگذاشتن پختهء كوبيدهء او بر جوشهاى لعاب‌دار علاج آن و بر جراحات مانع آب‌ريزش و بر عضو شكسته سبب بهم پيوستن و بهبود آن مىشود .\r\nپاشيدن سائيدهء گل نرگس بر روى زخم قطع خون آن كرده باعث التيام مىشود .\r\nگذاشتن خمير كردهء كوبيده او با شير رفع عقربك و ريشهء ناخن مىكند .\r\nبوئيدن آن رافع سردرد سرد و سبب بازشدن گير و سدهء دماغ مىشود و مداومت ببوئيدن گل و عطر خالص نرگس جلوگيرى از زكام مىكند . مضر گرم‌مزاجها و مصلحش گل بنفشه و كافور از طريق خوردن و بوئيدن مىباشد .\r\nمقدار خوراك از گل او 4 گرم و از تخمش 2 گرم مىباشد .\r\n\r\n","description":"","footnote":"","page_name":" 460 ","page_number":460},
  {"content":"\r\n\r\n\r\nنشاسته علاج امراض : ضعف معده ، اسهال خونى و ساده ، خشكى سينه ، دردسر ، سينه ، سل ، حيض ، بواسير ، زخم روده\r\nبا طبيعت سرد و تر ، مفيد گرم‌مزاجها .\r\nخوردن نشاسته كه به صورت غذا درآورند هرگونه مزاج و معده ضعيف را موافق بوده ، باعث قبض باعتدال مزاج مىشود .\r\nنشاسته رفع ضرر ادويهء تند كرده ، اسهال و اسهال خونى و خونريزى داخلى را رفع مىكند ، مخصوصا كه او را بو داده با شكر و روغن بادام و نيمگرم بخورند .\r\nخوردن نشاسته به صورت مذكور خشكى سينه و حلق و دردسر و سينه و سل را سودمند و قطع خون حيض و بواسير مىكند .\r\nحريرهء نشاسته با پيه بز زخم روده را رفع و رفع ضرر خوردن بافراط مسهل و اماله و مثل آن مىكند .\r\nاماله نشاستهء پخته زخم روده را سود ميدهد .\r\nماليدن نشاسته با زعفران رفع لك سياه ( ماه‌گرفتگى ) مىكند .\r\nخوردن نشاسته با سركه و بستنش مفيد خناق و رفع ورم گرم مىكند .\r\nچكاندن لعاب نشاسته در چشم آب‌ريزش و جراحت و خارش چشم و آب‌ريزش آن را رفع مىكند .\r\nچكاندن لعاب نشاسته كه با شير زن و سفيدهء تخم‌مرغ ترتيب يافته باشد خشكى و خشونت پلك و حرارت و سوزش چشم و درد آن را رفع مىكند .\r\nنشاسته ديرهضم و باعث قلت منى و بندآورندهء شكم و مصلحش شيرينى و كرفس و قرنفل مىباشد .\r\n\r\n","description":"","footnote":"","page_name":" 461 ","page_number":461},
  {"content":"\r\n\r\n\r\nنعناع علاج امراض : دل و دماغ ، هاضمه ، معده ، آروغ ، خونريزى ، قى و غثيان ، هيضه ، سكسكه\r\nبا طبيعت گرم و خشك ، مفيد سردمزاجها .\r\nخوردن نعناع معده و دل و دماغ را قوت داده ، قوهء ماسكه ( نگاه‌دارنده ) و هاضمه فم معده را تقويت مىكند .\r\nنعناع مفرح و مولد خون غليظ صالح و بادشكن بوده ، باد و مضرت سرد معده را دفع ميدهد .\r\nنعناع شهوت و باء را تحريك كرده ، آروغ ميآورد .\r\nنعناع كشندهء اقسام كرم شكم و خوردن آب آن با سركه قطع خونريزى باطن مىكند .\r\nخوردن دو شاخه نعنا با آب انار ترش قى و غثيان و هيضه و سكسكه را رفع مىكند .\r\nنعناع اشتهاآور و درد و سنگينى معده و درد صندوقهء سينه و داخل سينه و درد پهلو را رفع و رطوبات قصبهء ريه را پخته آن را از خلط و كثافات پاك مىكند ، خاصه كه آن را با پر سياوشان بجوشانند .\r\nانداختن سه شاخه نعنا در شير مانع بستن شير مىشود و خوردن نعنا با سركه و ترشى ضرر آن را براى اعصاب بر طرف ميسازد و همچنين خوردن نعناع با لبنيات رفع مضرت خشكى و گرمى آن مىكند .\r\nضماد نعنا كه كوبيده بر معده ببندند سبب تقويت آن شده ، و گذاشتن كوبيدهء او با آرد جو بر جراحات سبب بهبود و بستنش بر پستان باعث باز شدن شير بسته در آن و بستنش بر دمل باعث باز شدن آن مىشود .\r\nگذاشتن كوبيدهء نعناى تازه با نمك بر گزيدگى سگ هار و جويدهء او بر\r\n\r\n","description":"","footnote":"","page_name":" 462 ","page_number":462},
  {"content":"\r\n\r\nگزيدگى عقرب رفع درد و زهر و اذيت آن مىكند .\r\nگذاشتن جويدهء نعنا بر بواسير بر رفع درد او بغايت سودبخش مىباشد .\r\nبستن كوبيدهء نعناى تازه بر پيشانى رفع سردرد رطوبتى مىكند .\r\nبستن كوبيدهء نعنا با مويز ورم و درد بيضه را رفع مىكند .\r\nبرداشتن نعناى كوبيده در پارچه‌اى يكى دو ساعت قبل از جماع مانع حمل زن مىشود ( در اين دستور كه قبل از جماع بيرون آورد ) .\r\nچكاندن آب نعنا با آب عسل ( عسل مخلوط با هم‌وزن آن آب ) درد گوش را كه از سردى باشد رفع مىكند .\r\nماليدن آب نعنا با روغن گل سرخ تا سه دفعه بر خنازيرى كه به گردن باشد باعث تحليل و بهبود آن مىشود .\r\nنعنا باددار و مصلحش كرفس و بدلش « كه كار آن را مىكند » پونه مىباشد .\r\n\r\nنمك علاج امراض : ثقل مزاج ، بلغم و سودا ، كرم و انگل ، فساد ، طعم ، جذام و خوره ، ترياك و سموم ، گزيدگى\r\nبا طبيعت گرم و خشك ، مفيد حال سردمزاجها و بلغمىها .\r\nمقصود نمك غذاست كه از كوبيدهء سنگ نمك بدست ميآيد ، رافع بلغم و سودا و زردآب و رطوبات لزجه و گير و ثقل مزاج و كرم و انگل و فساد طعام ، مخصوصا اغذيه سردمزاج مىباشد .\r\nنمك باعث تحريك اشتها شده ، غذا را باصلاح آورده كمك دفع آن مىشود .\r\nخوردن نمك سوزانده باعث قبض و بستگى طبيعت شده سودا را از منافذ\r\n\r\n","description":"","footnote":"","page_name":" 463 ","page_number":463},
  {"content":"\r\n\r\nبدن جذب كرده دفع مىكند .\r\nنمك رافع گزيدگى و خرابى اطعمه بوده ، مانع حدوث جذام و خوره و مثل آن مىشود .\r\nخوردن نمك با آب و سكنجبين هرگونه گير و بستگى مزاج را باز مىكند .\r\nخوردن نمك با عسل و سكنجبين رفع مضرت ترياك و سموم مواد مخدر و دخانيات و گزيدگى حشرات و جانوران مىكند .\r\nنمك مفيد استسقا و امراض بلغمى و سوداوى مىباشد .\r\nقى كردن با آب نمك و سكنجبين معده را پاك كرده و خوردن آن با مسهلات رفع اخلاط بدن مىكند .\r\nخوردن نمك و پونه رفع عفونات بدن و اخراج گاز و باد شكم از طريق آروغ و دفع از مخرج مىكند .\r\nمضمضه نمك با ( صبر زرد ) و بستنش بر پيشانى و سر دفع نزله ( آب‌ريزش ) چشم و بينى مىكند .\r\nبستن نمك و روغن زيتون يا هر روغن ديگر و عسل و زفت به عضو كوبيده شدهء ضرب‌ديده رفع خستگى و كوفتگى آن مىكند .\r\nماليدن و گذاشتن نمك همراه كف صابون ورم بادى و آب‌دار و ضربان عضو را رفع مىكند .\r\nگذاشتن نمك با تخم كتان به محل گزيدگى عقرب رفع زهر نيش عقرب و با سركه دفع زهر زنبور مىكند .\r\nگذاشتن نمك با كوبيده پونه رفع زهر افعى و با زفت و قطران رفع زهرمار شاخدار و دندان و حيوانات و گزندگان آبى مىكند .\r\nبستن نمك با زفت و عسل رفع ورمهاى بلغمى يعنى آب‌دار و با عسل رفع خون منجمدشدهء زير پوست مىكند .\r\nماليدن نمك و روغن زيتون رفع رنج سوختگى از آتش و حكه و خارش فرج\r\n\r\n","description":"","footnote":"","page_name":" 464 ","page_number":464},
  {"content":"\r\n\r\nو مقعد و تن و زخم آبله و جذام مىكند .\r\nگذاشتن نمك و حنا رفع عقربك ( زخم گوشهء ناخن ) و با ( تاتوره ) رفع ورم بيضه مىكند .\r\nگذاشتن نمك و خمير ( خمير پرنمك ) دمل را باز كرده يا فرونشانده و ماليدن نمك با سركه امراض جلد و ناراحتى پوست و جوش‌هاى ليزابه‌دار را رفع مىكند .\r\nكشيدن نمك « مانند سرمه » به چشم رفع سفيدى چشم « لك‌هاى سفيد كه بر سياهى چشم نشيند » و سرخى و برجستگى رگها و مژه‌ريختگى و آب‌ريزش آن مىكند .\r\nكشيدن نمك سوخته و نوشادر سوخته كه با هم سائيده مثل غبار كنند به چشم رفع تاريكى و آمدن پرده جلو آن و با سائيده مرواريد رفع بياض ( لك سفيد ) او مىكند .\r\nمسواك با نمك دندان را سفيد و رفع خونريزى و مضرت آن مىكند .\r\nشستن با آب نمك و سركه ضدعفونى جوش‌ها و آكله ( خوره ) و رافع آنها بوده و بستن نمك با پشم بر زخم قطع خون آن مىكند .\r\nبستن نمك كوبيده بر اعضاء دردهاى بلغمى و بادى عضو را رفع مىكند .\r\nبستن نمك در پارچه و همراه كردن بزن حامله باعث سرعت زايمان او مىشود .\r\nنمك زياد مضر مغز و فكر و دماغ و مورث تاريكى چشم و سوزانندهء خون و كم‌كنندهء منى و موجب خارش بدن و مولد جرب و مضر بدنهاى ضعيف و نحيف و مصلحش خوردنىهاى رطوبتى و چربيها و نعنا و پونه مىباشد .\r\n\r\n","description":"","footnote":"","page_name":" 465 ","page_number":465},
  {"content":"\r\n\r\n\r\nنى علاج امراض : باد سرخ ، گير و بستگى ، خارش و سوزش ، زخم و چرك ، خونريزى لثه ، ريزش مو ، تب گرم\r\nبا طبيعت سرد و خشك و سوزانده او گرم .\r\nضماد نى تازه كه كوبيده ببندند خار و استخوان و پيكان را بيرون ميآورد .\r\nبستن كوبيدهء نى تازه با سركه بر كمر درد آن را بر طرف مىكند .\r\nبستن كوبيدهء برگ تازه او ورم گرم را به تحليل ميبرد .\r\nماليدن كوبيدهء او با سركه باد سرخ را درمان مىكند .\r\nخوردن سائيده او با عسل سرفه را رفع و خوردن سوزانده او به قدر يكى دو نخود گير و بستگى و قبض معده و كبد و اندرون را باز مىكند .\r\nضماد و سوزاندهء او كه كوبيده با آب خمير كرده ببندند يا بمالند خارش و سوزش تن را رفع و زخمهاى چرك‌دار را بهبود ميدهد .\r\nمسواك كردن با سوزانده او دندان را جلا داده خونريزى لثه را رفع مىكند .\r\nماليدن ريشه و پوست او كه بسوزانند و با مثل آن حنا خمير كنند موى ريخته را رويانيده ، تقويت آن مىكند .\r\nماليدن همين ضماد به صورت پوست بشره را شفاف مىكند .\r\nكشيدن رطوبت برگ نى به چشم سفيدى او را بر طرف ميسازد و از مجربات شمرده شده است . فرش نى كه بر آن آب بپاشند تب گرم را رفع و شدت گرمى هوا را در بدن كم مىكند مقصود فرش حصير مىباشد .\r\nشكوفهء نى كه كوبيده بگذارند درد گزيدگى عقرب را ساكت و فتيله گذاشتنش در گوش اخراج كرم گوش مىكند و در اين امر نيز بيعديل مىباشد .\r\n\r\n","description":"","footnote":"","page_name":" 466 ","page_number":466},
  {"content":"\r\n\r\n\r\nوسمه علاج امراض : درد بيضه ، زكام ، سگ‌گزيدگى ، زخمها ، بواسير ، مقعد\r\nسائيده گياهى كه با آن مو و ابرو سياه ميكردند ، با طبيعت گرم و خشك ، مفيد حال سردمزاجها .\r\nخضاب او قويترين خضاب از حيث رنگ مىباشد .\r\nضماد او با نمك درد سر بادى و بلغمى و درد بيضه را رفع مىكند .\r\nهمچنين ضماد او با نمك زخمها را نافع و بخور و ماليدن آن زكام را رفع و تقويت موى و منع ريختن آن مىكند .\r\nآشاميدن آب پختهء او بغايت قىآور و جهت گزيدن سگ ديوانه مفيد و مؤثر مىباشد .\r\nماليدن روغن وسمه كه آن را دم كرده ، آب آن را با روغن كنجد چندان بجوشانند تا آب تمام شده روغن بماند ، بواسير و امراض سرد مقعد را رفع مىكند .\r\nماليدن همين روغن مانع ريختن مو شده ، رفع دردهاى سرد مىكند .\r\nچون ريشهء وسمه را بسيار طبخ دهند و قدرى صمغ عربى اضافه كنند جهت نوشتن بهترين مركب مىباشد .\r\nخضاب وسمه مو را محكم و رنگ آن را نيكو ميسازد .\r\nخوردنش مضعف فكر و دماغ و مصلحش خوردن قرنفل و لادن و استشمام عطر آنها مىباشد .\r\n\r\n","description":"","footnote":"","page_name":" 467 ","page_number":467},
  {"content":"\r\n\r\n\r\nهل علاج امراض : بدى پوست ، بدبوئى عرق ، عطسه ، ماليخوليا ، غش و صرع\r\nبا طبيعت گرم و خشك و گرم‌كننده ، مفيد حال سردمزاجها و رطوبتىها .\r\nخوردن هل باعث هضم غذا و فرح دل و قوت قلب و معده و باز شدن گير و انسداد مزاج مىشود .\r\nهل جمع‌كننده اعضا و اندام سست‌شده و لطيف و جلادهندهء پوست و اندرون و دهان و عرق را خوشبو ميسازد .\r\nهل باد و گاز معده و روده را دفع و قى و غثيان و درد كبد را دور مىكند ، خصوصا كه با پوست روى آن سائيده و خورده شده باشد ، هل سردرد و غش و اغماء را نافع و دميدن سائيده‌اش در بينى عطسه آورده غش و ديوانه و ماليخوليائى و مصروع را نفع ميدهد .\r\nمضر ريه و مصلحش شكر و مقدار خوراك يكى دو دانهء آن مىباشد .\r\n\r\nهندوانه معالج امراض : صفرا ، جگر ، ادرار ، صفرا و بلغم ، خارش ، هاضمه ، سرسام ، امراض حار ، وسواس ، لك پوست\r\nبا طبيعت سرد و تر و مفيد حال گرم‌مزاجها مىباشد .\r\nهندوانه صفرا و حرارت خون و جگر و بدن را فرونشانيده ادرار را زياد كرده تشنگى را رفع مىكند .\r\nهندوانه باعث لينت مزاج شده مواد خشك و سوخته اندرون و بدن را پاك\r\n\r\n","description":"","footnote":"","page_name":" 468 ","page_number":468},
  {"content":"\r\n\r\nمىكند .\r\nخوردن آب هندوانه و شير سودا را رفع و آشاميدن آن با تمرهندى جهت پاك كردن صفرا و جرب و خارش و امثال آن بىمانند مىباشد .\r\nنوشيدن آب هندوانه و سكنجبين گير و اشكال و سنگينى مجارى ادرار را رفع و باعث جريان بول و قطع يرقان مىشود .\r\nآب هندوانه و سكنجبين جهت صفرائىها موجب هضم طعام و با شيرخشت سبب قطع تبهاى تند گرم و معالج هرگونه آزار كه از حرارت رسيده مىباشد .\r\nهندوانه چه آب و چه خود او شير زنان گرم طبيعت را زياد كرده مولد خون رقيق و بلغم مفيد و رطوبت بدن مىباشد .\r\nخوردن تخم هندوانه ضرر خربزه را كه سبب آزار شده يا از معده نگذشته باشد دفع مىكند .\r\nخوردن مشتى مغز تخم هندوانه در روز فى المجلس تا چند روز سنگ كليه و مثانه را ميريزاند .\r\nمرباى پوست هندوانه با عسل و شكر معالج سرسام و وسواس و لكه‌هاى سياه‌پوست و لك و پيس و درد سينه و ضعف معده و تقويت هاضمه مىباشد .\r\nهندوانه مضر حال سردمزاجها و عسل رافع ضرر آن مىباشد .\r\n\r\nهويج - زردك علاج امراض : سينه‌درد و سرفه ، سنگ كليه ، هاضمه ، امور مجامعت ، جگر و معده ، زخم خوره ، حمل و آبستنى\r\nبا طبيعت گرم و تر مفيد حال سردمزاجها و خشك‌مزاجها .\r\nخوردن هويج پوست را لطيف و ادرار بسته را باز و گير و ثقل و سنگينى\r\n\r\n","description":"","footnote":"","page_name":" 469 ","page_number":469},
  {"content":"\r\n\r\nجگر را رفع و بلغم را قطع و تقويت معده و ملين مزاج و مسكن و معالج سرفه و درد سينه و معده و جگر مىباشد .\r\nخوردن بمداومت آن تا چندى باعث ريختن سنگ كليه مىشود .\r\nبستن پخته‌هاى ريشه او خون بسته را باز و خون جامد زير پوست را پاك مىكند .\r\nمرباى هويج چاق‌كننده و مقوى احشاء و رحم و هاضمه و باعث نعوظ مىشود .\r\nترشى هويج كه با سركه و نمك ترتيب داده باشد ورم و پيه و اضافات طحال را ذوب مىكند و ترشى هويج تقويت جگر و معده مىكند .\r\nآب جوشاندهء او كه با شكر پخته صاف كرده باشند و آب آن‌كه بوسيلهء ماشين گرفته با يك چهارم آن عسل جوشانده در خم ريخته بگذارند تا مستحيل شود مسكر و مست‌كنندهء قوى بىآزار مىباشد .\r\nضماد برگ هويج كه كوبيده بگذارند جهت زخم آكله ( خوره ) نفع بسيار ميدهد .\r\nتخم هويج و شكر كه كوبيده روزى يك كف بخورند تحريك باء مىكند .\r\nچون تخم هويج و تخم شلغم را در جوف ترب ( ترب را خالى كرده ) بريزند .\r\nو درش را بسته در زير آتش بپزند و بخورند مجرب ريزاندن سنگ مثانه و برداشتن او پاك‌كننده رحم و معين و نگاهدارنده حمل مىباشد .\r\nپختن هويج در خانه باعث گريختن پشه و مگس مىشود .\r\nجرم او ثقيل و ديرهضم و خوردن آب و شربت و مرباى او مفيدتر از خام او مىباشد همچنين مضر طبع گرم‌مزاجها و مصلحش دوغ و ماست و كشك و شير و مثل آن مىباشد .\r\n\r\n","description":"","footnote":"","page_name":" 470 ","page_number":470},
  {"content":"\r\n\r\n\r\nياس - ياسمين علاج امراض : گير و بستگى شكم ، سودا و بلغم ، زرداب ، گاز و باد ، ضعف جماع ، گرفتگى ، سردى و رطوبت\r\nدر دو رنگ زرد و سفيد كه سفيد آن را ياس سفيد و زرد آن را امين الدوله‌اى ميگويند ، با طبيعت گرم و خشك ، مفيد حال سردمزاجها .\r\nخوردن يك كف از نرم‌كردهء گل ياس با آب رفع گير و قبض و بستگىهاى شكم كرده مسهل زرداب و سودا و بلغم مىباشد .\r\nخوردن گل ياس بادشكن و بادهاى غليظ و گازهاى شكم را رفع ميدهد .\r\nخوردن گل ياس فلج و درد مفاصل و امثال آن را رفع مىكند .\r\nخوردن گل ياس مقاومت بدن را در برابر سموم زياد كرده فرح خاطر و تحريك جماع ميآورد .\r\nخوردن گل ياس تقويت باء سردمزاجها ، دردهاى از سردى و رطوبت را دفع مىكند .\r\nخوردن گل ياس حيض بسته را گشوده اقسام كرم شكم را ميريزاند .\r\nبوئيدن گل ياس رفع سردرد و سرگيجه و ماليخوليا و اضطراب مىكند .\r\nماليدن آب جوشانده او لك و پيس و بدرنگىهاى پوست را رفع كرده رنگ رو را خوب مىكند .\r\nماليدن و ماساژ دادن اهليل با پختهء ياس باعث قوت و نعوظ آن مىشود .\r\nشستن موى سياه با آب جوشانده ياس باعث سفيدى آن ميگردد .\r\nروغن ياس كه مثل روغن گل جوشانده صاف كنند و با روغن كنجد چندان بجوشانند تا آب تمام شده روغن بماند در اثر و عمل مانند خود گل و جوشاندهء آن بوده ، ماليدنش ورم را تحليل برده گير و سده‌ها و سفتىها و صلابات را گشوده و نرم كرده ، آلت تناسلى را تقويت مىكند .\r\n\r\n","description":"","footnote":"","page_name":" 471 ","page_number":471},
  {"content":"\r\n\r\nهمچنين ماليدن آن فلج و لقوه و رعشه و امراض عضلات و اعصاب را درمان مىكند .\r\n\r\nيونجه علاج امراض : باد و نفخ ، رعشه ، خون ، اورام ، منى ، حيض ، سينه ، لقوه\r\nبا طبيعت گرم و تر ، مفيد حال سردمزاجها و سوداوىها .\r\nخوردن يونجهء خام و پخته كه به صورت سبزى خوردن يا به صورت خورش امثال قورمه‌سبزى و خورش كرفس و مانند آن بخورند لينت طبع داده باد و نفخ مفيد مانند نعوظ ( حركت آلت ) ميآورد .\r\nخوردن پختهء يونجه كه روزى دو بار غذا كنند رفع مرض رعشه كرده و مداومت خوردن آن با شكر بدن را فربه و توليد خون و با شكر بدن را فربه و توليد خون پاكيزه مىكند .\r\nچون او را با عسل كوبيده ضماد گذارند ورمهاى سرد مانند نفخ و باد شكم و ورم اعضاء و مثل آن را فرو ميبرد .\r\nضماد كوبيده او با سركه بر ورم سرد باعث رفع آن مىشود .\r\nتخم يونجه قويتر از خود او ، قابض ( جمع‌كننده ) و خوردن كوبيدهء او با شكر باعث زياد شدن خون و منى و شير مىشود .\r\nخوردن تخم كوبيدهء او به مقدار يك مثقال ( 5 گرم ) بدن را فربه و حيض را باز مىكند ، مخصوصا اگر در حمام و بعد از آن تناول نمايند .\r\nخوردن كوبيده تخم يونجه با شكر رفع خشكى و سرفه و ناراحتى سينه مىكند .\r\n\r\n","description":"","footnote":"","page_name":" 472 ","page_number":472},
  {"content":"\r\n\r\nماليدن روغن يونجه كه تخم او را جوشانده صاف كنند و با روغن كنجد بجوشانند تا آب تمام شده روغن بماند لقوه و رعشه را رفع مىكند ، خاصه كه هم ماليده قاشقى از آن بياشامند .\r\nدر خوردن آن‌چه بهتر كه كمتر و به دفعات بخورند . با آرزوى تندرستى و كامروائى براى همه .\r\n\r\n","description":"","footnote":"","page_name":" 473 ","page_number":473},
  {"content":"\r\n . \r\n","description":"","footnote":"","page_name":" 474 ","page_number":474},
  {"content":"\r\n\r\n\r\nدستوراتى در جهت حفظ سلامت\r\nدر جهت غذاهاى طهرانى كه تمامى و كاملشان نوشته شد ، بىفايده نديدم خواص غذائى و دوائى موادشان نيز شرح بشود . در اين خاصيت كه هم مطلع از - نفع و ضرر خوراكىهايشان گرديده ، هم آشناى با دارو درمان‌ها و طب قديم بشوند و اين است آنچه بايد آورده ميشد ، مأخوذ از كتاب ديگر خود اين نگارنده به نام ( حكيم خانواده ) كه استفاده از كتاب معتبر « تحفهء حكيم مؤمن » شده بود ، در اين مقدمه :\r\nيكى از شرايط حفظ سلامت تن و نه بلكه از واجبات آن مىباشد كه آدمى طبيب خود ، و بقول قديمىها حكيم خود باشد ، و اين ميسر نميشود مگر آشناى با مزاج و طبيعت خود بوده كه چه چيزها براى او مفيد و مناسب حال و چه چيزها مضر و زيان‌آور ميباشند .\r\nشناختى كه با آن حفظ سلامت نموده ، بسا كه هرگز احتياج به طبيب و دارو پيدا ننمايد و با عدم شناخت آن ، كه با اندك ناراحتى خود و خانواده‌اش محتاج به طبيب بشود ، و شناخت مزاج كه به سادگى و آزمايش چند نوع خوردنى بر روى هم ، پى به چگونگى آن خواهد برد ، به اين طريق كه اگر دو سه وعده غذا و خوردنىهايش گرم طبيعت مثل عسل و گردو و پسته و خرما و سير و فلفل و شيرينىجات و خردل و كاكائو و غذاهاى پرادويه و انگور شيرين\r\n\r\n","description":"","footnote":"","page_name":" 475 ","page_number":475},
  {"content":"\r\n\r\nو خربزه و امثال آن بوده ، دچار تب و زكام و جوش و ثبور تن و ناراحتى شده است بداند داراى مزاج و جگر گرم بوده ، بايد رو به ضدشان نموده ، آنها را قطع و سردى و خنكى بخورد ، و هر آينه با سردىهاى مثل خيار و هندوانه و ماست و عدس و كدو و مانند آنها ضرر ديده همراه تركشان رو به گرمى بياورد و بسا افرادى كه معتدل المزاج باشند ؛ و براى شناخت سردى و گرمى كه تلخ و تند و شور و شيرين را گرم بشناسد و ترش و بىطعم و بىمزه و بدمزه را سرد معلوم بكند .\r\nهمچنين كه سرخى رنگ چهره و زبان و چشم و جوش و ثبورهاى قرمزرنگ به بدن را علامت غلبه‌ى خون بداند ، و زردى روى و چشم و زبان را زيادى صفرا و رنگ‌پريدگى و سستى و بىحال و حوصلگى را غلبه‌ى بلغم ، و تيرگى رنگ و خشكى پوست و مزاج را فزونى سودا بشناسد و خون كه نشانه‌ى گرمى و ترى و صفرا كه علامت گرمى و خشكى و بلغم كه نشانهء سردى و ترى و سودا كه علامت سردى و خشكى مىباشد .\r\nدستور شناخت عناصر و حفظ سلامت و معالجه ، چكيده از كتب معتبره كه در چند فراز گردآورى شده ، تا قبول و اعتقاد خواننده چه بكند . همچنين از يبوست مزمن و خشكى پوست و لاغرى خود را خشك‌مزاج و از روانى طبع و آب از دهان رفتن و فربهى تر مزاج بشناسد . در اين فايده كه از اولى رو به ترىها و لينت‌آورها مثل سبزيجات و ميوه‌جات و آش‌هاى نرم‌كننده كه در آنها گوجه برغانى و آلو و مانند آن به كار رفته باشد آورده ، شربت‌آلات زياد بخورد و استحمام زياد بكند ، و از دومى غذاهاى كم‌آب و بىآب خورده ، از مايعات و ميوه‌جات و استعمال آب دورى جسته ، سعى در عرق كردن و در آفتاب و مكان گرم خشك نشستن نموده آجيل‌هاى گرم‌طبيعت و خشك‌مزاج مثل فندق و پسته و سنجد و بادام و نخود بو داده بخورد .\r\nديگر در بيمارىها قبل از مراجعه به طبيب و هر اقدام ديگر نظر به تقدم نموده ، در اين معنى كه نظر به اغذيه اشربه و خوردنىهاى روز و شب‌هاى دو\r\n\r\n","description":"","footnote":"","page_name":" 476 ","page_number":476},
  {"content":"\r\n\r\nسه روز گذشته در مساعد و مناسب بودن نبودن با طبع و مزاج خود نمايد و بطور قطع كه با همان به سهولت ميتواند ، با اقدام به ضد كه گفته شد ، يعنى در يبوست‌ها ، خوردن ملين و نرم و رقيق و در سردىها گرمى و در گرمىها سردى و رطوبتى خوردن و هرچه را به خلاف ، رفع عارضه بكند ، و اين سفارش كه مادر جميع بيمارىها را يبوست مزاج دانسته ، ساعى اعتدال مزاج بوده پيش از هر كار ، نظر به مزاج بكند .\r\n\r\nدستوراتى از طب قديم « 1 »\r\nبا فوايد زير از طب يوسفى به زبان شعر كه جهت علاقه‌مندان به اين گونه كلام ميآوريم :\r\n\r\nغرض از علم طب\r\n غرض از طب دو چيز آمده است * بشنو از يوسفى بسمع رضا\r\nحفظ صحت يكى از آن باشد * و اندگر دفع علت مرضا \r\n\r\nدستور معالجه\r\n ياد گير از من اى كه ميخواهى * كه كنى در علاج نشو و نما\r\nدفع هر علتى به ضد ميكن * حفظ صحت به مِثل ميفرما \r\nضد آن كه شرح داده شد و « مثل » اين‌كه از هرچه فايده ديد ادامه بدهد .\r\n\r\nطبايع اخلاط چهارگانه\r\n خلط چار است و يك از آن خون است * كه بُوَد گرم و تر بسان هوا \r\n\r\n\r\n","description":"","footnote":"\r\n( 1 ) . در تنظيم اين قسمت ، از كتاب « طب يوسفى » استفاده شده است .\r\n","page_name":" 477 ","page_number":477},
  {"content":"\r\n\r\n هست آن ديگرى كه چون آتش * گرم و خشك است و نام آن صفرا\r\nبلغم است آن دگر كه آب صفت * سردى و تَريّش بُوَد پيدا\r\nديگرى هست سرد و خشك چو خاك * گفته‌اند اهل حكمتش سودا \r\n\r\nعلامت غلبه اخلاط از طريق رنگ\r\n سرخى رنگ شد علامت خون * زردى آن علامت صفرا\r\nشد سفيدى نشانهء بلغم * تيرگىاش علامت سودا \r\n\r\nهمچنين شناخت اخلاط از طريق بُول\r\n بُول چون سرخ آيد از خون است * ور بُود زرد باشد از صفرا\r\nور سفيدست بلغمش سبب است * ور سياه است هست از سودا \r\n\r\nاعضاى رئيسه\r\n اعضاء رئيسه چار باشند * بهر تو كنم شمار هر چار\r\nقلب و كبد و دماغ و خُصيه * گفتم به تو جمله ياد ميدار \r\nكه غرض از خصيه مثانه بوده و فايدهء شناخت اعضاء رئيسه اين‌كه با سلامت اين چهار مىباشد كه سلامت ، كامل و ميل جماع حاصل مىشود .\r\n\r\nموارد اجتناب\r\n آدمى بايد كه باشد مجتنب از چار چيز * تا بَرَد از اهل دانش در ره حكمت گرو\r\nز امتلاء معده و از رگ زدن در امتلاء * وز جماع ناشتا و رفتن حمام نو \r\nامتلا ثقل و سنگينى و بستگى شكم و مقصود از رگ زدن ، خون گرفتن مىباشد .\r\n\r\n","description":"","footnote":"","page_name":" 478 ","page_number":478},
  {"content":"\r\n\r\n\r\nشناخت خوردنىهاى گرم و سرد\r\n چون مزاجت سرد گردد چيزهاى گرم خور * سرد رغبت كن ، مزاجت چون شود گرمىپذير\r\nسرد باشد هرچه باشد ترش و بىطعم و زمخت * گرم باشد تلخ و تند و شور و شيرين ياد گير \r\n\r\nعلاج گرمى و سردى\r\n معده‌هاى گرم را چيزى كه قوت ميدهد * آب‌ليمو و سماق و تمرهندى و بهى است\r\nوانچه از وى معده‌هاى سرد ميگردد قوى * زنجبيل و دار فلفل ، جوز بوآ مَصطكى است \r\nاز بهى مقصود به و نانخواه و مصطكى دو داروى سنتى است كه از فروشندگان داروهاى قديمى بدست ميآيد .\r\n\r\nمعالجات مقدماتى\r\n در مداواى مرض گوش بگير * سخنى پاك‌تر از آبِ زلال\r\nبهر امراضِ اعالى قِى به * بهر امراض اسافل اسهال \r\nمقصود اين‌كه در درد و ناراحتىهاى بالاى بدن ، يعنى از سينه تا سر مقدمتا بايد رو به قى آورد و در ابتلائات شكم تا پا مسهل فايده ميدهد .\r\n\r\nعلاج سستى كمر\r\n گُرده‌ات اى كه سست آمده است * گوش كن گوش گفته‌ى حكما\r\nنخود و انگبين و تخم كرفس * ساز معجون و ميل ميفرما \r\nغرض از نخود ، نخود بوداده و انگبين در اينجا عسل كه تخم كرفس و نخود را كوبيده با عسل به صورت معجون درآورند و مقدار خوراك آن كه به مقدار سه فندق در روز و تخم كرفس و نخود مساوى هم باشند .\r\n\r\n","description":"","footnote":"","page_name":" 479 ","page_number":479},
  {"content":"\r\n\r\n\r\nمضرات رفتن در آب سرد\r\n شستشوى پنج كس را آب سرد * افكَند از رنج و علت در ملا\r\nاولش پير و دوم كودك ، سپس * صاحب اسهال و زكام و امتلا \r\nغرض از امتلا ، شكم پر ، چه از غذا و چه از امتلاى مزاج « رودل » باشد .\r\n\r\nعلاج زخم و جراحت\r\n گر پر مرغ خانگى سوزى * پس بسايى و از براى دوا\r\nبر جراحت فشانىاش دو سه روز * آورد بر هم آن جراحت را \r\n\r\nفوايد ريحان\r\n هست ريحان به دل مفيد و بُود * بَذر و برگش مقوى اعضا\r\n- ديده از روى منفعت اثرش * هركه بر داءِ الفيل كرده طلا \r\nتخم و برگ ريحان هردو به يك خاصيت بوده و داء فيل ورم ساق پا و طلا در معنى ماليدن مىباشد .\r\n\r\nفوايد سماق\r\n سماق و آب او هريك به معده * موافق باشد ، آرد اشتها را\r\nشكم بندد ، كند به ريش روده * برد تشويش ذوسنطاريا را \r\nالبته براى گرم‌مزاجها . كه خوردن سماق سائيده با غذا يا آب او اسهال و زخم روده و اسهال كبدى كه از بوجود آمدن كيسه در آن باشد رفع ميسازد و ذوسنطاريا همان كيسه‌ى در كبد مىباشد .\r\n\r\nخاصيت آب برگ سرو و سركه\r\n اگر بر موى مالى آب برگ سرو با سركه * كند مو را سيه در يك دو دم قوت دهد مو را \r\n\r\n","description":"","footnote":"","page_name":" 480 ","page_number":480},
  {"content":"\r\n\r\n وگر از درد دندان كس بُوَد در رنج و چون گيرد * زمانى در دهان خويشتن نافع شود او را \r\nيك دو دم ، يكى دو ساعت و چون گيرد در دهان گرفتن مىباشد .\r\n\r\nموارد ضرر و زيان به بدن\r\n گر دماغ خويش را خواهى سلامت گوش دار * نكته‌اى از من كه خوشتر باشد از دُرِّ خوشاب\r\nمحترز باش از غذاهائى كه انگيزد بخار * شب مبر بسيار بيدارى مكن در روز خواب \r\nغذاهاى بخارانگيز غذاهاى مولد حرارت و ضرر شب‌زنده‌دارى كه كمترينش عصبانيت و كوتاهى عمر مىباشد .\r\n\r\nتقويت باء\r\n يك درم هركه هر صباح خورد * بهمن سوده را به شربت سيب\r\nشهوتش آنچنان قوى گردد * كه برد از دلش قرار و شكيب \r\nمعادل يك قاشق چايخورى و بهمن دارويست سنتى در اختيار فروشندگان دواهاى علفى و سوده كه سائيده مىباشد .\r\n\r\nفوايد خرچنگ\r\n خوردن خرچنگ از بهر سُعال * وَز براى قُرحه‌ى شُشُ نافع است\r\nزهر كژدم را كند بىشبهه دور * ور نهى بر زخمش آن هم دافعست \r\nسُعال سرفه و قُرحه زخم و جراحت و كژدم عقرب و بر زخم آن نهادن گذاشتن شكافته‌ى عقرب مىباشد .\r\n\r\nفايدهء باقلا\r\n باقلا چون طلا كنى بر روى * وَسَخ از روى در زمان ببرد\r\nور مكرر كنى ، ز رخسارت * اثر زخم و غير آن ببرد \r\n\r\n","description":"","footnote":"","page_name":" 481 ","page_number":481},
  {"content":"\r\n\r\nطلا ، ماليدن و وسخ لك‌هاى زرد و سياه صورت و طريقه به كار بردنش پختن و نرم كوبيدن و به صورت پماد ماليدن بر روى مىباشد و اين‌كه در روز چند بار تكرار و كلفت ماليده شود .\r\n\r\nفايدهء گچ و سركه\r\n گچ‌گذارى به سركه چون بر سر * خون ببينى همان زمان بندد\r\nور بُوَد خون زخم تازه روان * چون فشانى بر آن روان بندد \r\nغرض گذاردن ممزوج گچ نرم و سركه بر سر جهت بستن خون بينى و خشك بدون سركهء آن كه پاشيدنش به محل بريدگى جلوگير روانى خون آن مىباشد .\r\n\r\nفايدهء آب انار شيرين\r\n آب انار شيرين در شيشه ريز و بگذار * در آفتاب گرمش تا با قوام آيد\r\nميكش به ميل آن را در چشم و بين كه بىشك * خارش بَرَد ز ديده نور بصر فزايد \r\nچكاندن يك قطره از آن نيز در حكم كشيدن با ميل مىباشد .\r\n\r\nمنافع سپِسِتان\r\n سپستان از براى سرفه نيك است * بُرَد تب را عطش را هم نشاند\r\nنشاند خلط صفرا را و سينه * كند نرم و طبيعت را براند \r\nسپستان داروئى است سنتى در دسترس ، دافع بيمارى و تب از صفرا يعنى گرمى و خشكى و راندن طبيعت در معنى لينت دادن و اجابت مىباشد .\r\n\r\nفوايد شلغم\r\n شلغم ز براى سينه نيك است * انگيز كند ، منى فزايد\r\n\r\n\r\n","description":"","footnote":"","page_name":" 482 ","page_number":482},
  {"content":"\r\n\r\n طبع تو از آن شود ملايم * بُولت رود اشتهايت آيد \r\nهر خوردنى لزج باعث نرم شدن طبيعت مىباشد ، كه از آن جمله است شلغم ، و در سينه كه خشكى و درد آن رفع و معده را نرم و محرك ميل غريزى مىباشد .\r\n\r\nنفع و ضرر پرهيز\r\n گهِ صحت مكن زنهار پرهيز * به صحت گر تنت را كار باشد\r\nكه پرهيز تو در هنگام صحت * چو ناپرهيزى بيمار باشد \r\nكارسازترين معالجات در بيمارىها اجتناب از مضرات مىباشد . مثل خوردن ترشى و انگور و خربزه در سرماخوردگى كه دو روز آن را دو هفته و بسا كه زيادتر ميسازد و هرچه به همين قياس .\r\n\r\nنشان سلامت بدن\r\n با شاهد سرو قَدِّ گلرخ * صحبت چو به اعتدال باشد\r\nاحوال بدن مباشرش را * در مرتبهء كمال باشد \r\nميل طبيعى به مقاربت كه از خواهش صادق ، يعنى نه به اجبار و از طريق محركات باشد علامت سلامت جسم و فتور در آن نشانهء ضعف بدن مىباشد .\r\n\r\nفوايد زنجبيل\r\n زنجبيلى كه نَبوَدَش ريشه * نَبُوَد كهنه هم ، جديد بُوَد\r\nبادهاى غليظ را شكند * فلج و رعشه را مفيد بُوَد\r\nهركه هر روزه‌اش خورد ، او را * قوّت باء بر مزيد بود \r\nالبته براى سردمزاجها ، كه گرم‌مزاجها را زيان‌آور مىباشد .\r\n\r\n","description":"","footnote":"","page_name":" 483 ","page_number":483},
  {"content":"\r\n\r\n\r\nخاصيت حجامت ساق پا و پس سر\r\n از سر دانش حجامت گر كنى بر ساق پا * رنج صرع و علت سرسام را درمان بُوَد\r\nبر پس سر هم صداع و درد چشم و گوش را * سودمند آيد و ليكن مورث نسيان بُود \r\nحجامت خون گرفتن وسيله تيغ زدن مىباشد و اين‌كه جاى آن بادكش بشود و حجامت ساق پا از روى حكمت به مقدار لازم و بنيهء بيمار . از ساق پا خون گرفتن و بادكش كردن كه سردرد و سرسام ، كه ناراحت شده از سر و صدا و آشفتگى و حواس‌پرتى و هذيان باشد را رفع و در پشت سر كه موى موضع را تراشيده پس از تيغ زدن بادكش بكنند سردرد را دفع بكند ، لاكن اين حجامت فراموشى ميآورد . و در عمل كه بايد فصّاد مطلع نظر بدهد .\r\n\r\nفوايد ترب\r\n تُرب نيكو باشد از بهر سُعال * بول راند ، چشم از آن روشن شود\r\nآنكه نتوان برد نامش ، فى المثل * گر بود چون موم چون آهن شود \r\nخوردن ترب مفيد سرفه و روان‌كننده‌ى بول بسته و زيادى نور چشم مىباشد ، كه فوايدش در مداومتش باشد .\r\n\r\nفوايد پياز\r\n در غذاى خويش گر هر باره اندازى پياز * گُرده را قوت دهد انگيز را زيبا كند\r\nآب پشتت را مفيد آيد برد آواز گوش * طبع را نرمى رساند اشتها پيدا كند \r\nغرض از گرده در اينجا پشت و انگيز تحريك و اين‌كه پياز دافع صداى گوش و لينت‌دهنده به مزاج و اشتهاآور مىباشد .\r\n\r\nفوايد شربت زرشك\r\n ميخور شراب زِرك كه از روى منفعت * دفع زحير و علت اسهال و غش كند \r\n\r\n","description":"","footnote":"","page_name":" 484 ","page_number":484},
  {"content":"\r\n\r\n قوت دهد دل و جگر و كرم را فنا * صفرا فرو نشاند و رفع عطش كند \r\nمفيد گرم‌مزاج‌ها و زحير ( پيچش ) ، يا زورپيچ مىباشد .\r\n\r\nفوايد ماهى\r\n خوردن ماهىاى كه باشد شور * سينه از نقش خلط ساده كند\r\nور بُوَد تازه فربهى آرد * قوت باء را زياده كند \r\n\r\nفايدهء مازو براى زنان\r\n ستاند زن اگر مازوى سوده * پس آنگه در قُبُل هر روز يك بار\r\nبريزد با شراب ارغوانى * گلش را غنچه سازد چهره گلنار \r\nمازو داروئى است شبيه گردو كه چون زن آن را كوبيده و سائيده با شراب ممزوج و پنبه بدان آغشته به خود گيرد موجب جمعى مدخل و سرخى رنگ رخسار مىشود .\r\n\r\nمضرت جماع\r\n جماع پنج كس ممنوع باشد * نگردد گِرد ايشان مرد هشيار\r\nيكى زانها زن پير است و ديگر * صغير و حايض و بدشكل و بيمار \r\n\r\nفايدهء مرباى عسلى\r\n گر مرباى زردك عسلى * به كف آرى و پس خورى به ناهار\r\nكم كند ضعف معده‌ات ، ببرد * قوت شهوت از دل تو قرار \r\nاز زردك غرض هويج زرد مىباشد كه رنديده با عسل مربا بشود و فايده‌اش در وقتى است كه خوردنش با غذا ادامه داشته باشد . هويج زرد درشت بلند ، با طعم شيرين و مزه‌ى دلپذير . متأسفانه كه آن نيز مانند بسيارى خوراكىهاى ديگر\r\n\r\n","description":"","footnote":"","page_name":" 485 ","page_number":485},
  {"content":"\r\n\r\nمنسوخ و ديده نميشود !\r\n\r\nمضرات خوراكىهائى كه با هم خورده شوند\r\n ميل كردن باشد از بىدانشى * نزد دانشور ، چه بُرنا و چه پير\r\nمرغ با تُرب و كبوتر با پياز * كلّه با انگور و با انجير شير \r\nغرض از ترب ، ترب مىباشد .\r\n\r\nفايدهء شربت بالنگو\r\n هركه هر هفته برگ بالنگو * جوشد و شربتش كند به شكر\r\nنافع آيد ز بهر صرع و جنون * وز براى جَرَب چه خشك و چه تر\r\nحال رنجورِ بلغم و سودا * گردد از وِى زمان‌زمان بهتر\r\nببرد ضعف تن دهد ، قوت * به دل و معده و دماغ و جگر \r\nبرگ بالنگو در اختيار فروشندگان داروهاى قديمى است و غرض از هر هفته ادامهء كار تا بهبود و معالجه مىباشد . دستورش جوشاندن و صاف كردن و سپس با شكر جوشاندن و مانند سكنجبين به قوام آوردن مىباشد و اين‌كه بسان ديگر شربت‌ها در هر غذا دو سه قاشق از آن را در آب حل نموده بخورند . جرب نوعى بيمارى پوستى بنام سودا يا گال جوش‌هاى خارش‌دار و پوسته پوسته شدن جلد ، در دو نوع خشك و آب‌دار . و بلغم فزونى آب بدن و سودا در اينجا خيالات فاسد مىباشد .\r\n\r\nفايدهء آب گوگرد\r\n شستن اعضا به گوگرد آب هست * دافع اين هفت علت بر شمر\r\nخارشِ اعضا و نسيان و جَرَب * رعشه و قوبا و افليج و خَدَر \r\nمنظور از آب گوگرد آب‌هاى معدنى گوگردى و نسيان فراموشى و قوبا\r\n\r\n","description":"","footnote":"","page_name":" 486 ","page_number":486},
  {"content":"\r\n\r\nبيمارى پوستى قارچى مانند جرب و گرى و خدر سستى اندام مىباشد .\r\n\r\nمنافع سنبل‌طيب\r\n سنبل‌طيب معده را نيك است * نيك باشد سپرز را و جگر\r\nبه دماغ و به دل بُوَد نيكو * شود از وى زياده نور بصر\r\nبشكند باد و طبع را بندد * ببرد درد پشت و درد كمر \r\nطرز استفادهء سنبل‌طيب مانند چاى دم كردن آن به تنهائى و با گل گاو زبان است كه با نبات بخورند و مقدارش دو بند انگشتى و سپرز صحال مىباشد .\r\n\r\nفايدهء شير و خرما\r\n خوردن شير گاو با خرما * رنگ نيكو كند ، كند انگيز\r\nفربهى آورد ولى وقتى * كه ز ترشى نمايد او پرهيز \r\n\r\nفايدهء سفيدهء تخم‌مرغ\r\n بياض بيضهء مرغ آن‌كه مالد * ز جنس نيكوان بر روى مهوش\r\nجمال عارضش محفوظ ماند * ز تاب آفتاب و تاب آتش \r\nبا فوايد ديگر پاك كردن لكه‌ها و نرم كردن و شفاف كردن پوست صورت كه صبح و شب ماليده ، پس از يكى دو ساعت به ملايمت شسته شود .\r\n\r\nفايدهء دارچين براى زنان\r\n . . نهد چون دارچينى در . . . ؟ * از سحرگه تا به وقت خفتنش\r\nچون رسد نزديك او . . . . . . * لذتى يابد كه نتوان گفتنش \r\nدستورش سائيدهء آن مىباشد كه در پارچهء لطيف تميز بسته استعمال بكند .\r\n\r\n","description":"","footnote":"","page_name":" 487 ","page_number":487},
  {"content":"\r\n\r\n\r\nفوايد سير\r\n سير را چون پزىّ و ميل كنى * سرفهء كهنه را بُوَد نافع\r\nور خورى خام با غذا باشد * كرمهاى دراز را دافع \r\nبا در نظر داشتن طبيعت از سرد و گرم و منافعش براى سردمزاج مىباشد .\r\n\r\nمضرات بىخوابى\r\n مگذران وقت خود به بيدارى * خواب ميكن چو يافتى تو فراغ\r\nزانكه بيدارى زياد شود * باعث سوء هضم و ضعف دماغ \r\n\r\nضرر خوردن آب ؟\r\n خوردن آب در چهار محل * نزد ارباب حكمت است حرام\r\nبعد هر ميوه و ز بعد جماع * بعدِ داروى كار و بعدِ طعام \r\nغرض از داروى كار مسهل مىباشد .\r\n\r\nمضرات افراط در جماع\r\n در شيوهء شهوت مكن افراط ، كه افراط * احداث تشنج كند و ضعف بصر هم\r\nعارض شودت رعشه و قوت برد از پا * تشويش دهد عِرق نسا درد كمر هم \r\nعرق نسا از بيمارىهاى اعصاب مىباشد كه منجر به درد پا و كمر ميگردد .\r\n\r\nفوايد گشنيز و بنفشه و گل سرخ\r\n گشنيز و بنفشه و گل سرخ * هريك درمى نه بيش و نه كم\r\nبستان و بكوب و مثل مجموع * از قند سفيد سوده كن ضم\r\nپس ميل كنش كه نافع افتد * درد سر و گوش و چشم را هم \r\nمقصود خشك‌كردهء آنها و از درمى مقدار مىباشد و اين‌كه مساوى هر سه ،\r\n\r\n","description":"","footnote":"","page_name":" 488 ","page_number":488},
  {"content":"\r\n\r\nقند افزوده و سائيده ، صبح و عصر يك قاشق چايخورى ميل بكنند .\r\n\r\nفوايد باديان\r\n باديان باد معده را ببرد * روشنائى به ديده بخشد هم\r\nقوت باء را نكو باشد * شربتى آمد است از آن دو درم \r\nباديان داروئى است سنتى و در دسترس كه مشتى از آن را بايد كوبيده و جوشانيده صاف نمود و آن را با شكر به قوام آورند و دو درم در روز كه معادل قاشق غذاخورى مىباشد ميل بشود .\r\n\r\nفوايد كنجد\r\n اگر كنجد شود هر روز ميلت * كند بىشبهه رنج سرفه‌ات كم\r\nمنى افزايد و شهوت كند تيز * شود چيزى كه نتوان گفت محكم \r\nمقصود دانه كنجد مىباشد كه چه بوداده و چه خام ميل بشود . خوردنى بامزه و خوردنش پنج تا ده گرم كه روزانه جويده خورده بشود .\r\n\r\nفايدهء تخم مورد\r\n آب موردانه سرفه را ببرد * عرقت بندد و شكم را هم\r\nمعده قوت دهد براند بول * نيك باشد ز بهر نفث الدم \r\nمقصود تخم مورد است كه عطارهاى داروفروش ميفروشند . در اين دستور كه چند روز هر روز نيم مشت از آن را يك روز در آب خيسانده آبش را بين دو غذا بخورند . و نفث الدم خون بينى است .\r\n\r\nخواص حنا\r\n حناى سوده را با آب صابون * چو بر زانو نهى دردش كند كم \r\n\r\n","description":"","footnote":"","page_name":" 489 ","page_number":489},
  {"content":"\r\n\r\n وگر بر ريش سرسازى طلايش * فراهم آردش و الله و اعلم \r\nمقصود خمير كردن حنا با آب صابون و گذاشتنش بر زانو مىباشد و غرض از طلا ماليدن مىباشد .\r\n\r\nفوايد آب آهن\r\n آب آهن‌تاب را هركس خورد * معده‌اش قوت پذيرد بىگمان\r\nقرحة الامعاء و ضعف باء را * سود دارد آشكارا و نهان\r\nهيضه را نافع بود بندد شكم * كم رسد از خوردن زهرش زيان \r\nمنظور از آهن‌تاب ، آهنى است كه در آتش سرخ شده باشد و صورت مصرفش انداختن سرخ‌كرده‌ى آن در آب مىباشد و خوردن آن آب به عوض آب ساده ، يا گاهگاه و خاصيتش تقويت معده و نيروى شهوانى و علاج زخم معده و بند آوردن شكم روان و اجابت دم به دم و جلوگيرى از ضرر سميّات .\r\n\r\nفوايد مغز گردو\r\n پنج روزى چو مغز جوز خورى * گويم از صد يكى منافع آن\r\nاز كدو دانه‌ات خلاص كند * برهاند ترا ز درد ميان\r\nكرمهاى دراز را بكشد * پيچش ناف را شود درمان\r\nگر به دشواريت شود انگيز * كار دشوار تو شود آسان\r\nور به انجير ضَم كنى از زهر * نه ضرر عايدت شود نه زيان \r\nجوز اسم گردو و خواصش ريختن كرم كدو و علاج درد كمر و ريزاندن كرم دراز و دل‌پيچه و ضعف نعوظ و خوردنش با انجير كه دافع سموم مىباشد .\r\n\r\nفايدهء فندق\r\n فندق ار سوزى و بِسريشى به زيت * پس نهى بر فرق طفل بيگناه \r\n\r\n","description":"","footnote":"","page_name":" 490 ","page_number":490},
  {"content":"\r\n\r\n چون بماند چند روزى بر سرش * چشمش ار ازرق بود گردد سياه \r\nبه اين دستور كه فندق را سوزانده و نرم كرده با روغن زيتون آميخته به جمجمه‌ى نوزاد بمالند . در اين خاصيت كه چشم آبى او را سياه ميسازد . غرض از بيگناه طفل تازه تولد يافته است .\r\n\r\nفوايد نخود\r\n نخود را خواه خام و خواه پخته * خورد چون كَس فزايد قوه‌ى باه\r\nبرد رنج سعال بلغمى را * كند آواز را صافى به دلخواه \r\nمقصود از خام سبز يا بوداده‌ى آن و پخته‌اش در غذا و آن‌كه با او غذا مثل نخود آب و آبگوشت ترتيب بدهند و از بودادهء آن كه مثل تنقلات بخورند و از كوبيده يا آردش ( آرد نخودچى ) كوفته و شامى و امثال آن بپزند و بهر صورت كه خورده بشود ، مقوى باء و دافع سرفه‌اى كه از سردى و بلغم و رطوبت باشد و اين كه صدا را صاف بكند . و به همين خاطر كه در قديم آوازخوانها هرچه زيادتر نخود و آب خيسانده‌ى خام او ميخوردند و سحرگاهان كه به نخودزارهاى اطراف شهر رفته شبنم روى ساقه‌هاى آن با مكيدن و ليسيدن ميخوردند .\r\n\r\nخواص شلغم\r\n تخم شلغم چو پس از كوفتنش * به عسل ميل كنى بيگه و گاه\r\nنرم سازد شكم و نيك بود * دفع سم را و قوى گردد باه \r\n\r\nفايدهء مورد\r\n مورد چون در روغن كنجد پزى * وانگهش صافى كنى پس گاه‌گاه\r\nريزيش بر موى و مالى موى را * موى را از ريختن دارد نگاه \r\nمقصود برگ مورد مىباشد كه آن را جوشانده و صاف بكنند و چندان در روغن\r\n\r\n","description":"","footnote":"","page_name":" 491 ","page_number":491},
  {"content":"\r\n\r\nكنجد بجوشانند تا آب آن تمام شده روغن بماند و موى سر را با آن مالش نرم بدهند در خاصيت جلوگيرى از ريزش موى و تقويت .\r\n\r\nخاصيت حنا\r\n چون بجوشى نيم مثقال از حنا * پس به قندش كرده شيرين دركشى\r\nناخوشى گر باشدت از درد پشت * ناخوشى گردد مبدل با خوشى \r\nنيم مثقال دو گرم و نيم مىباشد . البته حناى خالص مطمئن كه پس از جوشاندن با قند شيرين نموده بخورند .\r\n\r\nفايده سكنجبين با آرد باقلا\r\n طلب كن شربتى اسكنجبين را * دقيق باقلا يك مشت بستان\r\nبهم آميز و از بهر مداوا * طلا ميساز بر آماس پستان \r\nمقصود آرد باقلا يا كوبيده‌ى نرم آن مىباشد كه با سكنجبين خمير كرده نيمگرم به ورم پستان بگذارند و تا فرونشستن ورم تكرار بكنند .\r\n\r\nدر حفظ صحت\r\n ايكه دارى تندرستى از در حكمت درآ * تا به علت‌هاى گوناگون نگردى مبتلا\r\nشير را بسيار خوردن اى كه عادت كرده‌اى * ترك عادت كن كه خواهد شد برص پيدا ترا\r\nاى ز ترشى خوردن بسيار اعصاب تو سست * جاى آن دارد كه لازم آيد از بهرت عصا « 2 » \r\n\r\n\r\n","description":"","footnote":"\r\n( 2 ) . كه اصل مصراع چنين مىباشد : جاى آن دارد ترا گر برنميخيزد عصا .\r\n","page_name":" 492 ","page_number":492},
  {"content":"\r\n\r\n گر عدس بيحد كنى رغبت به اندك مدتى * زرد و زار و لاغرت سازد به عكس لوبيا\r\nاى برودت بر تو مستولى عسل ميخور مدام * كه در او بس نفع‌ها هست و فوايد هم شفا\r\nآب نارنج از حد افزون اى كه رغبت ميكنى * آخر از ضعف جگر افتى به صد رنج و عنا\r\nاى به فضلت معترف خلقى سكون بىحد مَوَرز * از براى آنكه در تن جمع گردد فضله‌ها\r\nفكر چو 2 ن ز اندازه بيرون مىشود نَبوَد عجب * گر فرو گيرد ترا ناگاه ماليخوليا\r\nحمق ميگردد پديد آن را كه دور از فكر شد * گاه و گه انديشه ميكن تا نيفتى در بلا\r\nچون ز خواب روز گردد ذهن صافى تيره‌رنگ * ديگر آن آئينه را مشكل توان دادن جلا\r\nهركه را عادت چنان باشد كه در هنگام خواب * روى او تا وقت بيدارى بُوَد سوى سما\r\nاز سعال و نزله و تشويش باشد روز و شب * سربسر اعضاى او با درد باشد دائما\r\nهركه بيدارى برد بسيار خواهد ساختن * در دماغ خود رطوبات غريزى را فنا\r\nشوربا خور چون طبيعت سفت شد بر تو ولى * اسفناج و شلغم بسيار كن در شوربا \r\n\r\n","description":"","footnote":"","page_name":" 493 ","page_number":493},
  {"content":"\r\n\r\n مرد باشد چون بناى صحبتش با پير زال * گر به قوت رستم دستان بُوَد افتد ز پا\r\nپيش اهل دانش و بينش به چشم خويشتن * خون خود ريزى اگر خون كم كنى در امتلا \r\n* *\r\n ز حكمت اگر هيچ دارى خبر * غم خويشتن خور دگر غم مخور\r\nهمى كن غذا آنقدر اختيار * كه در معده وقتى كه گيرد قرار\r\nشود هضم و زان تن توانا شود * نه چندان كز آن تخمه « 3 » پيدا شود\r\nچو از تخمه كارت به محنت كشيد * از او رغبت كاذب آيد پديد\r\nنميبايدت هيچ خورد آنزمان * كه ضعفت مضاعف شود بيگمان\r\nو گر رغبت صادق آيد ترا * غذا ساختن لايق آيد ترا\r\nچو پيدا شود رغبت صادقت * نباشد صبورى از آن لايقت\r\nرطوبات صفرا شود مشتعل * به معده چو از جوع شد مشتغل\r\nوز آن جمله زرداب حاصل شود * توانائيت زود باطل شود \r\n* *\r\n الا ايكه خواهى غذا آنقدر * كه از آن بُوَد نفع و نبود ضرر\r\nدمى بايدت كرد ترك غذا * كه باقى بود چيزى از اشتها\r\nمكن ميل اگر حافظ صحتى * غذا را بوقتى كه بىرغبتى \r\n* *\r\n غذائى كه چرب است از آن كن حذر * و گرنه رسد معده‌ات را ضرر \r\n\r\n\r\n","description":"","footnote":"\r\n( 3 ) . غرض از تخمه كرم معده مىباشد كه از غذا روى هم خوردن و دله‌گى حاصل ميگردد و يكى از نشانه‌هاى كرم معده گرسنگى پيوسته و ميل به غذاى مداوم مىباشد كه بايد به دفع و فرو افكندن كرم بپردازند .\r\n","page_name":" 494 ","page_number":494},
  {"content":"\r\n\r\n مخور چون هوا گرم شد آن غذا * كه بالفعل باشد حرارت‌فزا « 4 »\r\nكه باطن شود گرم چون ظاهرت * پشيمانى آيد از آن آخرت\r\nكه در تن حرارت چو بسيار گشت * همى بايدت زار و بيمار گشت \r\n* *\r\n هوا را برودت چو وارد شود * مخور آنچه بالفعل بارد « 5 » بُوَد\r\nكه گردد درونت خنك چون برون * برودت پديد آيد از حد فزون\r\nحرارت شود در تو نقصان‌پذير * به نقصان هضم آئى آخر اسير \r\n* *\r\n به روزى كه خو كردى اى كامكار * كه يك بار چيزى خورى يا دوبار\r\nمكن ترك چيزى ؟ كه خوشد ترا * و گرنه بيفتى به رنج و عنا \r\n* *\r\n چو خوردى غذاى غليظ اى پسر * غذاى لطيف از پى آن مخور\r\nغذا را به تعجيل خور آنچنان * كه در يك زمان فارغ آئى از آن\r\nغذا ناگذشته ز معده ترا * دگرباره منماى ميل غذا\r\nز تكثير الوان حذر كن حذر * كه از آن بسى رنجت آيد بسر \r\n* *\r\n غذائى كه نازك « 6 » بُوَد زينهار * ز بعد رياضت مكن اختيار\r\nمكن جز غذاى لذيذ اختيار * ميسّر گرت مىشود زينهار\r\nتناول مكن ليك بسيار از آن * كه بسيار گشتند بيمار از آن \r\n* *\r\n طعاميكه از طعم خالى بود * ترا اى كه مقدار عالى بود \r\n\r\n\r\n","description":"","footnote":"\r\n( 4 ) . مثل گوشت و روغن و تخم‌مرغ و شيرينى .\r\n( 5 ) . مثل هندوانه و ماست و عدس و دوغ و خيار و كدوى و امثال آن .\r\n( 6 ) . بىرمق ، بىقوت .\r\n","page_name":" 495 ","page_number":495},
  {"content":"\r\n\r\n تناول نبايد نمودن از آن * كه بسيار گشتند بيمار از آن \r\n* *\r\n طريق حكيمانه مسلوك دار * ز ترشى فراوان مكن اختيار\r\nكه پيرى به زودى پديد آيدت * دمادم ضعيفى بيفزايدت \r\n* *\r\n ز چيزى كه شور است افزون ز حد * مخور گرنه اى دشمن جان خود\r\nكه ناگه شود زار و لاغر تنت * شود تيره هم ديده‌ى روشنت \r\n* *\r\n ز قانون حكمت عنان بر متاب * مخور آنچه شيرين بُوَد بىحساب\r\nكه گردد حرارت بسى حاصلت * بجان آيد از ناتوانى تنت \r\n* *\r\n چو خوردى ز چيزى كه بىطعم « 7 » بود * به شور از پىاش ميل بايد نمود\r\nور از چيزى شورى خورى زان چه غم * تناول كنى چون ز بىطعم هم\r\nوگر خورده آيد ز ترشى ترا * به شيرينى آن لحظه رغبت نما\r\nاگر خورده‌اى آنچه شيرين بُوَد * تُرُش از پىاش خور كه رسم اين بُوَد\r\nمخور سركه را با برنج اى فقير * كه ناگه به قولنج گردى اسير\r\nبه صحت نماند ترا هيچ قرب * خورى گر به هم تخم‌مرغ و تُرُب\r\nبه آنكس كه از عقل نور و ضياست * بهم ترب و جُغرات « 8 » خوردن خطاست\r\nتناول مكن خربزه با عسل * كه در تندرستيت آيد خلل\r\nمخور شير و انجير با يكدگر * كه خواهد رسانيد از آنت ضرر\r\nمكن جمع در اكل قيجى « * » و سير * مخور بيضهء مرغ هم با پنير \r\n\r\n\r\n","description":"","footnote":"\r\n( 7 ) . مثل خيار .\r\n( 8 ) . ماست .\r\n( * ) . غذائيست تركى كه مانند شيربرنج از شير ميپزند .\r\n","page_name":" 496 ","page_number":496},
  {"content":"\r\n\r\n ز صحت ندانم چسان برخورى * كه انگور و كله بهم درخورى\r\nانار و هريسه « 9 » از آن خوردنت * مرضها پديد آيد اندر تنت\r\nنباشد بجز شيوه‌ى جاهلى * به جغرات اگر كس خورد باقلى\r\nكند مرد حكمت شعار احتراز * ز اكل كبوتر بچه با پياز\r\nپياز ار خورد مرد با پودنه « 10 » * ز آتش زيانها رسد ، سود نه\r\nمنه جز به راه سلامت قدم * تناول مكن شير و ماهى بهم\r\nكه آخر تولد كند زان جذام * تو دانى ، دگر گفتمت و السلام \r\n* *\r\n اگر صحتت بايد اى هوشيار * ز تدبير بد خويش را دور دار\r\nمخور آب و امثال آن ناشتا * كه گردى به رنج و عنا مبتلا\r\nمرو تا توان جز به راه صواب * مكن در ميان غذا ميل آب\r\nكه در هضم نقصان پديد آيدت * ندامت بسى زان به ديد آيدت\r\nوگر معده‌ى گرم باشد ترا * ميان غذا آب خوردن روا\r\nمخور آب در پى چو خوردى طعام * كه گردد از آن معده را كار خام\r\nچو خوردى غذا و زمانى گذشت * همى شايدت مايل آب گشت\r\nبه تشريف صحبت چو داد تو داد * نگار پرىپيكر حور زاد\r\nمخور آب و يكدم صبورى نماى * بدانش ترا گر محيط است راى\r\nكز اين شيوه حالات بد زايدت * مرضهاى بيحد و عَد آيدت\r\nبحمام اگر دركشى آب سرد * كشاند ترا جانب رنج و درد\r\nگرت هست گوش نصيحت شنو * به آب از پى ميوه مايل مشو\r\nبه پيش آيدت از مرض مشكلات * خورى آب چون در پى مسهلات \r\n\r\n\r\n","description":"","footnote":"\r\n( 9 ) . خوردنى است به زبان تركى .\r\n( 10 ) . پونه .\r\n","page_name":" 497 ","page_number":497},
  {"content":"\r\n\r\n كشد ناتوانى فزون از حساب * هر آنكس كه در شب كند ميل آب\r\nتنت را كشاند به دق نرم‌نرم * اگر خو كنى خوردن آب گرم\r\nوگر گرم باشى و از آب سرد * بياشامى آئى گرفتار درد\r\nمرا و ترا واجب است احتراز * ز گوگرد آب و گچ آب و مس آب\r\nز اشجار آب وز آبى كه هست * به طرف نيستان فرو شوى دست\r\nبه آبى كه شور است يا تيره هم * نبايد شدن مايل اى محترم\r\nاگر عاقلى دار خود را نگاه * ز آب قنات وز چشمه ز چاه\r\nكه اين هر سه خالى ز غلظت نيند * تنت را بجز عين علت نيند\r\nبس از نفخ امعاء و درد درون * قد چون الف گرددت همچو نون\r\nچو خاطر كشد سوى آبت نخست * بيايد ترا آب انهار جست\r\nكه بر آب انهار شد مستزاد * لطافت ز تأثير خورشيد و باد\r\nچه از آنكه بر سنگ جارى بُوَد * دوم از بلندى به پستى رود\r\nسيم آنكه وزنش سبكتر فتاد * چهارم رود تند مانند باد\r\nخصوصا كه باشد فراوان و آن * ز تأثير مفسد بُوَد در امان « 11 »\r\nدگر آنكه شيرين‌وش آيد ترا * چو لعل بتان دلكش آيد ترا\r\nخصوصا مَر آن آب اى هوشيار * كه باشد بسوى شمالش گذار\r\nاز اين گونه گر آب افتد بدست * ترا حافظ و مُحدِث صحت است \r\n\r\n\r\n","description":"","footnote":"\r\n( 11 ) . نظر به زيادى و تندى حركت و پاكيزگى بوده كه شامل آب رودخانه ميگردد .\r\n","page_name":" 498 ","page_number":498},
  {"content":"\r\n . \r\n","description":"","footnote":"","page_name":" 499 ","page_number":499},
  {"content":"\r\n . \r\n","description":"","footnote":"","page_name":" 500 ","page_number":500},
  {"content":"\r\n . \r\n","description":"","footnote":"","page_name":" 501 ","page_number":501},
  {"content":"\r\n . \r\n","description":"","footnote":"","page_name":" 502 ","page_number":502},
  {"content":"\r\n . \r\n","description":"","footnote":"","page_name":" 503 ","page_number":503},
  {"content":"\r\n . \r\n","description":"","footnote":"","page_name":" 504 ","page_number":504},
  {"content":"\r\n . \r\n\r\n","description":"","footnote":"","page_name":" 505 ","page_number":505}
  ]