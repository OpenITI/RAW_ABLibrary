[
  {"content":"\r\n\r\nروزنامهء خاطرات عين السلطنه\r\n\r\n","description":"","footnote":"","page_name":" مقدمه 1 ","page_number":1},
  {"content":"\r\n\r\nگنجينهء\r\nخاطرات و سفرنامه هاى ايرانى\r\n15\r\nزيرنظر\r\nايرج افشار\r\n\r\n","description":"","footnote":"","page_name":" مقدمه 2 ","page_number":2},
  {"content":"\r\n\r\nروزنامهء\r\nخاطرات\r\nعين السلطنه\r\nجلد هفتم\r\nروزگار پادشاهى احمد شاه قاجار\r\nاز دولت عين الدوله تا كودتا\r\nبه كوشش\r\nمسعود سالور / ايرج افشار\r\nانتشارات اساطير\r\n266\r\n\r\n","description":"","footnote":"","page_name":" مقدمه 3 ","page_number":3},
  {"content":"\r\n\r\nفهرستنويسى پيش از انتشار كتابخانه ملى جمهورى اسلامى ايران\r\nسالور ، قهرمان ميرزا ، 1350 - 1324 .\r\nروزنامه خاطرات عين السلطنه / تأليف قهرمان ميرزا عين السلطنه ؛ به كوشش مسعود سالور ، ايرج افشار . تهران : اساطير ، 1374 -\r\nج . انتشارات اساطير : 192 ، 212 ، 222 ، 246 ، 248 . گنجينه خاطرات و سفرنامه هاى ايرانى ؛ 8 ، 9 ، 10 ، 11 ، 12 ، 14 ، 15 .\r\n( ج . 7 ) ISBN 964 - 331 - 032 - 9\r\nفهرستنويسى بر اساس اطلاعات فيپا ( فهرستنويسى پيش از انتشار )\r\nمندرجات : ج . 6 . روزگار پادشاهى احمد شاه قاجار ( از دولت عين الدوله تا كودتا )\r\n1 . سالور ، قهرمان ميرزا ، 1250 - 1324 - - خاطرات . 2 . ايران - - تاريخ - - قاجاريان ، 1193 - - 1344 ق . 3 . ايران - - اوضاع اجتماعى - - قرن 13 ق . الف . سالور ، مسعود ، مصحح . ب . افشار ، ايرج ، 1304 - ، مصحح . ج . عنوان . د . عنوان : خاطرات عين السلطنه .\r\n3 آ 2 س / 1391 DSR\r\n0745092 / 955\r\n1374\r\n374 - 76 م *\r\nشابك : 9 - 032 - 331 - 964\r\nISBN 964 - 331 - 032 - 9\r\nانتشارات اساطير\r\nروزنامهء خاطرات عين السلطنه ( جلد هفتم )\r\nتأليف : قهرمان ميرزاعين السلطنه\r\nبه كوشش : مسعود سالور و ايرج افشار\r\nچاپ اول : 1378\r\nحروف چينى : مسعود\r\nليتوگرافى و چاپ : ديبا\r\nتيراژ : 2200 نسخه\r\nناشر : اساطير : ميدان فردوسى ، اول ايرانشهر ، ساختمان 10 تلفن : 8821473 - 8836199 فاكس : 8824250\r\nحق چاپ محفوظ است\r\n\r\n","description":"","footnote":"","page_name":" مقدمه 4 ","page_number":4},
  {"content":"\r\n\r\n\r\n[ جلد هفتم 
  ]\r\n\r\nفهرست مندرجات\r\nمجلّد هفتم روزگار پادشاهى احمد شاه محرم 1336 تا 8 رجب 1339 ( كودتاى سوم اسفند 1299 ) از دولت عين الدوله تا كودتا جلد يازدهم ( دنباله ) : 3 محرم 1336 - 6 ذيقعدهء 1336 4913\r\nضمائم :\r\n1 ) مقالهء سيد ضياء الدين طباطبائى 5321\r\n2 ) عهدنامهء پيشنهادى سيد ضياء 5331\r\n3 ) اعلان تظلم از سپهسالار 5334\r\nجلد دوازدهم : 11 ذى القعدهء 1336 - آخر ذى الحجهء 1336 5341\r\n6 محرم 1337 - 10 ربيع الاول 1337 5403\r\n11 ربيع الاول 1337 ( سفر قزويين ، غارت الموت و اقامت در قزوين ) 5496\r\n7 محرم 1338 5596\r\n29 جمادى الثانيه 1338 ، سفر بلوك افشاريه 5634\r\n\r\n","description":"","footnote":"","page_name":" مقدمه 5 ","page_number":5},
  {"content":"\r\n\r\nضمائم : 1 ) نطق لرد كرزن 5795\r\n2 ) ايران در سال يونت ايل 5801\r\n3 ) سال بيستم از قرن بيستم 5833\r\n4 ) بيانيهء وثوق الدوله 5838\r\n5 ) مرامنامهء بلشويكى 5849\r\n6 ) نامهء عز الدوله 5854\r\n7 ) نامهء عماد السلطنه 5854\r\n8 ) نامهء ديگر عماد السلطنه 5855\r\n9 ) خرنامه 5858\r\n10 ) قطعهء بذله‌گويى 5859\r\n\r\n","description":"","footnote":"","page_name":" مقدمه 6 ","page_number":6},
  {"content":"\r\n\r\n\r\nهفتمين يادداشت\r\nاين مجلّد حاوى يادداشتهاى مربوط به وقايع سه سال و نيم از سخت‌ترين ايام كشور ايران در روزگار پادشاهى احمد شاه است . اين دوره از سوم محرم 1336 آغاز مىشود و به هشتم رجب 1339 پايان مىگيرد . دورانى است كه جنگ جهانى در اروپا و قسمتهايى از مغرب آسيا به شدت شيوع دارد و عاقبت امريكا به جنگ وارد مىشود و به شكست آلمان و متحدينش سرانجام مىيابد و مذاكرات صلح پيش مىآيد .\r\nاگرچه ايران درين جنگ اعلام بيطرفى كرد و رسما داخل در جنگ نبود ولى جنگ و عوارض خاص آن به نحو مشهود در ايران وجود داشت . قواى روس و انگليس از جانبى و نيروهاى عثمانى و عمال زبردست آلمانى از سوى ديگر در مملكت حضور داشتند .\r\nقحطى و ناامنى و اغتشاش و بىنظمى ادارى و خودسرى ايلى در سراسر ايران رواج داشت . هنوز ايران از وحشت كميتهء مجازات به درنيامده بود كه هيأت اتحاد اسلام در گيلان صف آراست و ناآرامى نوينى به دست ميرزا كوچك خان و يارانش با نام جنگل مشغلهء روزانهء دولتها شد . كابينه‌هاى متعدد مىآمد و مىرفت اما هيچ‌يك توانائى مقاومت در مقابل مشكلات نداشت . آنقدر سختى و نابسامانى بر مردم وارد شد كه همه طالب تشكيل دولت مقتدر بودند و نظر جملگى معطوف به وثوق الدوله شد . همه وثوق الدوله را مرد اين ميدان مىدانستند . بالاخره او بر مسند حكومت نشست و به جوهر ذاتى خود توانست مقدارى از مشكلات داخلى را رفع و رجوع كند . از جمله سركشى نايب حسين و ما شاء اللّه خان را قلع‌وقمع كرد . امنيه را سروسامانى داد و در قبال ميرزا كوچك خان استوارتر از كابينه‌هاى پيش از خود ايستاد . اما عاقبت چون قرارداد 1919 ايران و انگليس را امضا كرد موجبات سقوطش از رياست‌وزرايى و خروج از ايران فراهم آمد . مرد پرتوان و با بينش از دست ايران رفت و زمانه لونى ديگر گرفت .\r\nدر مدت اين سه سال و نيم هفت تن از رجال مملكت به رياست‌وزرائى رسيدند و دوازده كابينه تشكيل شد . از آن ميان فقط وثوق الدوله بود كه توانست متواليا دو سال زمامدار باشد ، اگرچه او هم سه كابينه تشكيل داد ( 29 شوال 1336 تا 16 شوال 1338 ) .\r\nاز بخش‌هاى خواندنى اين مجلّد اطلاعاتى است كه جاىجاى دربارهء سپهسالار و فرزندان او مىآورد . او منظما حوادث و اخبار مربوط به تنكابن را كه زير سلطنه و\r\n\r\n","description":"","footnote":"","page_name":" مقدمه 7 ","page_number":7},
  {"content":"\r\n\r\nمالكيت نامبرده و همسايهء كوه‌به‌كوه الموت بودند درين روزنامه وارد كرده است و منازعات و اختلافاتى را كه ميان امير اسعد ، ساعد الدوله ، سردار كبير ، سردار اقتدار موجود مىبود و همچنين مناقشاتى را كه با سالار فاتح ( على خان كجورى ) پيش مىآمده است به تفصيل و جزئيات آورده است . دربارهء امير اسعد بيش از هركس ديگر درين مجموعه اطلاعات نهفته است . هرچه دربارهء او مىشنيده يادداشت مىكرده است .\r\nرفتار و پندار و كردار او را دقيق ضبط كرده است . ترس و وحشت و وسواسى را كه در او بوده است موردبه‌مورد گفته است . در حقيقت بخشى از تاريخ تنكابن تا چالوس در دورهء قدرت سپهسالار ( - سپهدار ، نصر الدوله ) را ازين خاطرات بايد برگرفت . بطور مثال صفحات 4928 ، 5158 ، 5557 ديده شود . مخصوصا بايد صحبتهايى را كه عين السلطنه به هنگام ملاقات سپهسالار در الموت از او شنيده است خواند . عين السلطنه از سپهسالار مهمانى مفصلى هم كرده بود كه جريان آن را نوشته است ( صفحات 5292 و 5461 تا 5473 ديده شود ) .\r\nمناسبات ميان سپهسالار با عز الدوله پس از مشروطه تيره شده بود ( صفحات 4928 - 5464 ) . ساعد الدوله ( على اصغر خان ) پسر سوم سپهسالار به تحريك سپهسالار يا به حسادت و غرض خود موقعى كه عين السلطنه از قلعهء خود ( زوارك ) دور بود آنجا را غارت و تخريب مىكند . اين واقعه موجب دربه‌درى عين السلطنه از الموت و اقامت در قزوين مىشود . ناچار زن و فرزندان خود او هم از زوارك به قزوين مىآيند . ماجراى غارت زوارك در دورهء حكومت وثوق الدوله اتفاق مىافتد . در آن‌وقت ميان وثوق الدوله و سپهسالار خويشاوندى وجود داشت . يكى از دختران وثوق الدوله در عقد ازدواج همان ساعد الدوله بود كه قلعهء زوارك عين السلطنه را غارت و تخريب كرده بود . تظلمهاى عين السلطنه به جايى نمىرسد . دولت وقت را به گزارش‌خواهى و نماينده فرستادن مىگذراند . مراجعه به خود سپهسالار هم بىفايده مىماند . او هم وقت را به مسامحه و امروز و فردا مصروف مىكند . تا اينكه عاقبت همّت صارم السلطان به ميان مىافتد و ميان عين السلطنه و ساعد الدوله را صلح مىدهد ( ص 5787 ) و ساعد الدوله تعهدنامه‌اى امضا مىكند كه جبران خسارات عين السلطنه را بنمايد ( درين‌باره صفحات 5496 به بعد خوانده شود ) . از خواندنيهاى دراين‌باره مطالبى است كه نديم‌باشى نمايندهء اعزامى وثوق الدوله و بعد ميرزا سليم اديب الحكما همدم و دوست سپهسالار روايت كرده بودند . ( ص 5542 ) اين اديب الحكماء طبيب و اديب بود و كتابهايى هم دارد ( پدر مهندس صفى اصفيا ) .\r\nبخش عمده‌اى ازين جلد به حوادث جنگل يعنى نهضت ميرزا كوچك خان اختصاص\r\n\r\n","description":"","footnote":"","page_name":" مقدمه 8 ","page_number":8},
  {"content":"\r\n\r\nدارد . طبق نوشته‌اى از همين كتاب ميرزا كوچك خان از مردم رشوند بود ( ص 5147 ) .\r\nنخستين خبرى كه از آنها درين خاطرات به ثبت درآمده واقعهء حبس كردن ميرزا محسن خان امين الدوله توسط هيأت اتحاد اسلام و پول خواستن ازوست ( ص 4925 ) .\r\nپس از آن هرسه چهار صفحه يك بار اخبار مربوط به آنها را درين روزنامه مىبينيم و از منابعى است كه مىباد در پژوهش واقعهء جنگل مورد استفاده قرار بگيرد . بطور مثال ورود ميرپنج رضا خان ( سردار سپه بعدى ) به زوارك هم هست و آن وقتى است كه نامبرده به سركردگى قشون از راه الموت مأمور و عازم گيلان براى دفع عمليات ميرزا كوچك خان بود ( ص 5575 ) و با عين‌السلطنه ملاقاتى كرده بود . شماره صفحاتى كه متضمن اخبار و اطلاعات مربوط به جنگل است براى سهولت مراجعه نقل مىشود ( 4925 - 4937 - 4945 - 4951 - 4958 - 4965 - 4979 - 4981 - 4989 - 4998 - 5007 - 5029 - 5031 - 5043 - 5061 - 5107 - 5113 - 5121 - 5128 - 5133 ( رفتن امير اسعد نزد آنها ) - 5134 - 5136 - 5147 - 5148 - 5155 - 5169 - 5172 - 5181 - 5188 ( شايعه آمدن آنها به الموت كه موجب وحشت مردم و عين السلطنه شده بود ) - 5189 - 5194 - 5197 - 5199 - 5215 - 5222 - 5224 - 5226 - 5241 - 5250 - 5253 - 5260 ( چندين صفحه ) - 5266 تا 5271 ( جنگ منجيل و اقدامات انگليسها به نقل از صادق بالاروچى ) - 5279 - 5288 - 5293 - 5303 - 5312 - 5345 - 5353 - 5360 - 5373 - 5422 ( روابط با سپهسالار ) - 5464 - 5469 - 5546 ( تصرف رشت ) - 5552 - 5561 - 5564 - 5565 - 5567 - 5606 - 5625 - 5648 - 5658 - 5660 - 5662 - 5665 ( جمهورى شوروى ) - 5668 - 5669 - 5672 - 5681 - 5689 ( در اواخر اقدامات جنگليها معمولا ذيل عنوان بلشويكى نقل مىشود ) - 5691 - 5696 - 5699 - 5701 - 5703 - 5710 - 5711 - 5717 ( تصرف رشت توسط قواى قزاق ) - 5718 - 5748 - 5771 ( اطلاعات محب‌زاده ) - 5775 .\r\nدو دستگى ميان دموكراتها و تقسيم شدن آنها به تشكيلى و ضد تشكيلى ( ص 4927 ) - گزارش نظميه دربارهء عمليات كميتهء مجازات ( ص 5013 ) - مصاحبهء مهم سيد ضياء الدين طباطبايى مدير رعد با مأمور سفارت سويت ( روس بلشويك ) ( ص 5065 ) و متعاقب آن مصاحبهء اپيكيان ارمنى نويسنده روزنامهء رعد با مارلينگ وزيرمختار انگليس ( ص 5068 ) - كشف تقلب ادارى چند تن از اعضاى وزارت ماليه توسط محمد مصدق السلطنه معاون آن وزارتخانه ( ص 5115 و 5220 ) - سفر سيد ضياء الدين به مأموريت از جانب دولت به نزد حكومت مساوات باكو ( ص 5613 ) - وضع نظاميان\r\n\r\n","description":"","footnote":"","page_name":" مقدمه 9 ","page_number":9},
  {"content":"\r\n\r\nانگليس و افراد پليس آن كشور در قزوين و تفاوت رفتارشان با قواى نظامى روس ( ص 5620 ) - نظريات بعضى از مأمورين انگليسى در قزوين مانند ادموند قنسول ( ص 5659 ) .\r\nاين مجلد به مانند جلدهاى پيشين مملو از اطلاعات رجالى است . لابلاى مطالب خود بسيارى از رجال - مخصوصا غير مشاهير را - به مناسبت آنكه ذكرشان به ميان آمده معرفى كرده است . از آن جمله است درين جلد :\r\nاحتساب الملك 5549\r\nاحمد صفا 4971\r\nاحمد كسمايى ( جنگل ) 5134\r\nاكرم الملك 5031\r\nامير انتصار 4933\r\nانتظام الدوله 4918\r\nبرهان الدوله 5543\r\nحاجى ميرزا زكى نورى 5617\r\nدبير الملك 5582\r\nذكاء الملك ( شايعهء مأموريت روسيه ) 4940\r\nسالار ارفع 4933\r\nسالار سعيد 5273\r\nسالار فاتح كجورى 5004 ، 5032\r\nسردار كل 5008\r\nسردار همايون 5732\r\nشجاع الملك 4947\r\nعبد اللّه يوشى 4915\r\nعدل الممالك ( پدر كامبخش حزب توده ) 5732\r\nعلاء الملك طباطبايى ( به نقل اشعار سست او ) 4966\r\nقاضى ارداقى 4961\r\nقايم‌مقام الملك رفيع رشتى 5126 ، 5138 ، 5141\r\nمحتشم السلطنه 4979\r\nمدحت السلطنه 5094\r\nمستشار الدوله ( شايعهء سفارت او به روسيه ) 5114\r\nموثق ديوان 5732\r\nمعتضد الممالك 4947\r\nمعين البكاء ( به مناسبت شباهت او با عضد الملك ) 5150\r\nملك التجار 5223\r\nمنتظم الملك 5195\r\nمؤتمن ديوان قزوينى 4956\r\nنديم‌باشى 5550\r\nنصير الدوله 5371\r\nنظام الملك نورى 5047 - 5055 ( مفصل و مفيد )\r\nعين السلطنه به مانند مجلّدات پيشين مقدارى از مقاله‌هاى مهم جرايد وقت را نقل كرده است . از اهم آنها نوشته‌هاى سيد ضياء الدين طباطبايى در روزنامهء رعدست . اين روزنامه در آن روزگار مشهورترين و متهورترين جرايد بود . دشمن سرسخت بلشويكى و معتقد به پشتوانه قرار دادن انگلستان برضد آن جريان بود ( صفحات 5482 - 5011 - 5058 - 5129 و مقاله مهم او به نام خطر بلشويسم در صفحات 5172 - 5180 و پس از\r\n\r\n","description":"","footnote":"","page_name":" مقدمه 10 ","page_number":10},
  {"content":"\r\n\r\nآن مقالهء تروريسم ص 4991 ديده شود ) . همچنين است آن مقاله‌اى كه در تحليل اعمال دولت مستوفى الممالك نوشت و متن قراردادى را انشاء و به او اعلام كرد كه ضرورت دارد با دولت انگليس منعقد شود ( در بخش ضمائم آورده شده است ) .\r\nضمائم اين مجلّد همه خواندنى و از اسناد قابل پژوهش است مانند بيانيه وثوق الدوله در دفاع از عمليات سياسى خود - مقاله مفصل روزنامهء ايران در تحليل اوضاع سياسى ايران .\r\nناگفته نگذارم درين جلد نوشته‌هايى كه جنبهء مطالعات اجتماعى دارد نيز هست مانند وضع ملك‌دارى در ايران ( ص 5095 در هشت صفحه ) - ماليات و مشكلات رعيت ( ص 5163 به بعد ) - ضرورت سرپرستى از رعيت و مشكلات مربوط به او ( ص 5228 به تفصيل در چندين صفحه ) - اطلاعات مربوط به محصول برنج در تنكابن و مشكلات تجارت آن ( مخصوصا ص 5234 ) - بروز بيماريهاى حصبه و و با و آنفلونزا و مرگ‌ومير ناشى از آنها ( ص 5280 و 5454 ) .\r\nتوصيف گرانى اجناس و قحطى غله در اين سنوات را مكررا وصف كرده است و هر چند صفحه يك بار ذكرى از آن قضيه هست .\r\nاين جلد به وقوع كودتاى اسفند 1299 پايان مىگيرد . عين السلطنه پيش از وقوع كودتا نام آيرن سايد را به ملاحظهء آنكه او فرمانده قشون انگليس در قزوين بود شنيده بود و ذكر او را در نوشته‌هاى خود آورده است ( ص 5722 ، 5732 و 5779 ) . همچنين از كلنل مسعود خان كيهان و كلنل كاظم خان سياح و امير موثق نخجوان كه به قزوين آمده بوده‌اند نام برده و اين دو را ديده بوده است .\r\nهمه عكسهايى را كه مؤلف از جنگ جهانى در دفتر خود چسبانيده بود در پايان اين كتاب به چاپ رسانديم كه زحمت مؤلف برجاى بماند .\r\nشانزدهم آبان‌ماه 1378\r\nايرج افشار\r\n\r\n","description":"","footnote":"","page_name":" مقدمه 11 ","page_number":11},
  {"content":"\r\n\r\n\r\nمقدمه\r\nهفتمين مجلد از يادداشتهاى روزانهء مرحوم پدرم از نظر خوانندگان مىگذرد . در اين مجلد به سياق هميشگى وقايع داخلى و خارجى با دقت تمام پىگيرى شده و با درج مقالاتى از جرايد در باب اوضاع روز كشور و جنگ بين‌الملل به ارزش آن افزوده است .\r\nهمچنين از اضمحلال روسيهء تزارى و روى كار آمدن لنين و تروتسكى و اشاعهء مرام كمونيستى و شكست آلمان و عقب‌نشينى قواى روس و عثمانى از ايران و جانشينى آرتش انگليس و استقرار آن در قزوين سخن رانده شده است .\r\nرويدادهاى داخلى هم حاكى از تغييرات پىدرپى هيئت دولت و ادامهء هرج‌ومرج و رواج زور و قلدرى خوانين محلى و اجحاف و رشوه‌خوارى مأمورين دولت است و هيچ دادرسى هم نيست و كسى نيست كه به داد مظلومين برسد .\r\nحكايت تمام‌نشدنى الموت و الموتى نمايانگر گوشه‌اى از وقايعى است از كشور ايران . اين‌بار مىبينيم نمايندگان اتحاد اسلام را دعوت مىكنند تا اهالى الموت به نهضت ميرزا كوچك خان بپيوندند . اين نقشه با مساعى پدرم برهم مىخورد و نمايندگانى كه با عزت و احترام وارد الموت شده بودند با چه خوارى و زارى و وضع رقت‌انگيزى الموت را ترك مىكنند كه خود از مطالب جالب و خواندنى يادداشتهاست .\r\nآمدن سپهسالار تنكابنى به الموت و ملاقاتهاى او با پدرم و بالاخره پذيرائى مجلل و عالى در قلعهء زيباى زوارك سپهسالار را شگفت‌زده مىكند . از مقايسهء آن با خانه و زندگى فرزندانش با آن ثروت كلان ديگ حسادتش به جوش مىآيد و با يك اشاره هست و نيست ميزبان به باد فنا مىرود و خانه و كاشانه‌اش ويران مىشود . اهل و عيالش اسير و روانهء قزوين مىشوند . گفتنى و بسيار جالب است كه غارتگر الموت فرزند فاتح تهران و بازگردانندهء مشروطه و داماد رئيس‌الوزراى وقت است و غارت‌شونده فرزند بزرگ خانوادهء قاجار عزالدوله .\r\nگرانبهاترين چيزى كه مؤلف در اين غارت از دست مىدهد دفترچه‌هاى خاطرات است . مىنويسد : « روزنامه‌هاى من در حقيقت تاريخ خوبى براى ايران بود خصوصا جنگ بين‌المللى و واقعات ايران خيلى زحمت كشيدم و خيلى جامع و مفيد بود . »\r\nدر جاى ديگر مىنويسد : « روزنامه‌هاى من قسمت عمده‌اش اخبار و حاليهء شرح\r\n\r\n","description":"","footnote":"","page_name":" مقدمه 12 ","page_number":12},
  {"content":"\r\n\r\nمصائب و خانه‌خرابى خودم شده است . يك جهت هم ضرر ندارد بعدها مسبوق شوند كه ما در قرن بيستم ميلادى در ايران چه قسم زندگانى مىكنيم و روزمان چه قسم مىگذرد . »\r\nسپس در يادداشت روز هفتم محرم 1338 نوشته است : « شب حمام رفتم حقيقتا خيلى كسل و اوقاتم تلخ بود ، ياد سال گذشته مىكردم كه من هم آدمى بودم ، خانه‌اى داشتم ، اطاق مبله داشتم ، اوضاعى داشتم . مجلس روضه و دادوقالى داشتيم ، چه شد .\r\nهمه رفت ، همه يغما شد ، همه به دست اين و آن افتاد . با اين خيالات از حمام بيرون آمدم پيرزالى پائين اين حمام كنار كوچه ديدم نشسته يعنى منزل نموده درست نگاه كردم ديدم كه تمام اثاثيهء خودش را كه اطراف خودش گذاشته از قبيل لحاف پاره‌پاره ، متكاى تكه‌تكه ، سماور حلبى ده جا تورفته و شكسته ، يك چراغ‌موشى مندرس ، كاسهء آب شكسته ، يك غليان كهنه كه صد جاى آن را با كهنه و چرم و غيره بسته‌اند كه به همه جهت دو تومان همهء ماليهء او ارزش ندارد و من امروز در مقابل اين پيرزن از ملياردرهاى امريكا بيشتر صاحب مال و تمكن هستم ، پس چرا آنقدر غم و غصه بخورم . فورا غم خود را زايل نموده صد هزار بار شكر خداوند را به‌جاى آوردم و عهد كردم من‌بعد آنقدر افسوس نخورم ، گوئى خداوند محض تنبيه و پشيمانى من امشب اين پيرزن را مقابل چشم من آورد تا پى به حقيقت برده تكليف آتيهء خود را بدانم . انسان انسان است . او در آن حال شايد شاكر باشد . من چرا بايد ناسپاسى كنم . استغفر اللّه ربى و اتوب اليه .\r\nخداوندا خودت به همهء ما رحم كن و قناعت را پيشهء ما قرار ده . »\r\nپس از اين واقعه به عهد خود وفا كرد ، گله و شكايت را كنار گذاشت و به پىگيرى غارت الموت و اعزام مأمور براى جمع‌آورى اموال به غارت رفته پرداخت . آن كار هم به جائى نمىرسد و در قزوين بىكار و سرگردان مىماند و مىنويسد : « در منزل به من بد مىگذرد . آمدوشد ندارم ، دوست و رفيق ندارم ، از نشستن زير كرسى خسته شدم ، خيلى شايق و مايل هستم يك كار مجانى برايم پيدا شود كه بدبختانه در مملكت ما آن هم نيست . »\r\nولى با تمام اين احوال و با اين‌كه مىنويسد « آن دل و دماغ سابق را ندارم » معهذا دست از نوشتن خاطرات روزانه برنمىدارد . همواره افسوس مىخورد كه چرا در تهران نيست كه بتواند بهتر از اين وقايع‌نگارى كند .\r\nاز حوادث گيلان و حملهء بولشويكها و از اعمال ميرزا كوچك خان و روابط او با خالو قربان و احسان اللّه خان و فرار گيلانيها به قزوين از ترس بولشويك و دار زدن دكتر حشمت دستيار ميرزا كوچك خان اطلاعات مفيدى به دست مىدهد . از جمله در باب دار زدن\r\n\r\n","description":"","footnote":"","page_name":" مقدمه 13 ","page_number":13},
  {"content":"\r\n\r\nدكتر حشمت مىنويسد : « دكتر حشمت پس از تسليم قرار مىدهد با بيست نفر قزاق برود و كسان خودش را خلع سلاح نمايد . مىرود بعد به‌جاى نفرات خود قزاق را خلع سلاح مىكند ، او را مجددا دستگير مىكنند و در سبزه‌ميدان رشت دار مىزنند و قبل از آويختن به دار كاغذى به دستش دادند بخواند كه همان التزام خودش بود كه اگر خلاف نمودم مرا دار بزنيد . »\r\nانگلستان فاتح جنگ ، مغرور ، كه خود را مالك الرقاب دنيا مىداند و به مناسبت آنكه روسيه مرام كمونيستى اختيار كرده و لنين مسلط بر اوضاع شده است ناچار بايد از نشر اين مرام به مستعمرهء ذيقيمت هندوستان مانع شود و چون ايران يكى از راههاى نفوذ اين مرام بود مىبايست منطقهء نفوذ او باشد و تحت سلطه و اقتدار او درآيد . به اين دولتهاى متزلزل و روزنامه‌هاى آزاد بىبندوبار اعتماد ندارد . براى استحكام نفوذ خود در ايران تلاش مىكند و در رياست‌وزرائى وثوق الدوله قراردادى منعقد مىكند كه با مخالفت ملت مواجه مىشود . چون موفق به اجراى آن نمىشود از راه ديگر وارد مىشود . نقشهء آن در قزوين به وسيلهء ژنرال آيرن سايد و كلنل اسمارت ريخته مىشود .\r\nكلنل كاظم خان سياح و ماژور مسعود خان كيهان براى تهيهء مقدمات به قزوين مىآيند .\r\nآنجا با پدرم ملاقاتهائى دارند و عنوان همكارى مىكنند ولى او امتناع مىكند . چندى پس از اين ملاقات كودتاى سوم حوت 1299 صورت مىگيرد . پدرم مىنويسد :\r\n« از قزوين هركس رفته در شاه‌آباد نگاه داشته‌اند . از طهران هم كسى را نمىگذارند بيايد . واقعاتى در طهران رخ مىدهد كه به كلى بر ما مجهول است و آگاه نمىباشيم .\r\nساعات بدى مىگذرد . عصر اسمعيل خان گفت اگر خود شما را اسمارت ديد حكما اطلاعات مىدهد . اما چون از من و صارم السلطان قول شرف گرفته نمىتوانم بگويم ، فقط مىگويم امورات مساعد است » . او هم در باب وقايع روز چنين اظهارنظر مىكند :\r\n« در ايران قصه براى بچه‌ها مىگويند كه فصل به فصل ذكر مىكنند « كار كار سلطان گل زرد است . هرچه هست زير سر انگليسهاست » .\r\nاز حوادث بعد از كودتا در جلد هشتم آگاه خواهيد شد .\r\nمسعود سالور - تجريش 1378\r\n\r\n","description":"","footnote":"","page_name":" مقدمه 14 ","page_number":14},
  {"content":"\r\n\r\n\r\nدنبالهء جلد يازدهم ( پس از مشروطه )\r\nاز اول محرم 1336 تا كودتاى 1299 توضيح آخرين كابينهء علاء السلطنه در 23 محرم 1336 تشكيل شد ولى دوازده روز بيش نپائيد .\r\nپس جلد ششم تقريبا با روزهاى آخر حكومت علاء السلطنه پايان مىگيرد و جلد هفتم از زمان تشكيل دولت عين الدوله ( ششم صفر ) آغاز مىشود .\r\n\r\n","description":"","footnote":"","page_name":" 4911 ","page_number":15},
  {"content":"\r\n . \r\n","description":"","footnote":"","page_name":" 4912 ","page_number":16},
  {"content":"\r\n\r\n\r\n[ سال 
  ] 1336 [ هجرى قمرى 
  ]\r\n\r\nورود سالار مفخم\r\nيكشنبه 3 يا 4 محرم 1336 هجرى نبوى - عصر حمام بودم كه گفتند سالار مفخم وارد شد . اسم سالار ناصر قلى خان است . مادرش دختر آقا بالا خان سردار افخم معروف است كه در رشت به توسط سپهسالار و مجاهدين مقتول شد . اين عيال اول امير بود .\r\nآن وقتها كه سردار افخم در نزد ناصر الدين شاه و آقاى نايب السلطنه قدر و منزلتى به حد كمال داشت گرفته بودند ، ليكن زود فوت كرد . اين سالار و همشيره‌اش كه عيال مسعود الملك تنكابونى است از او هستند .\r\nمادر محترم السلطنه بتول خانم صبيهء اسد اللّه ميرزا نايب الاياله پدر مرحوم اميرزاده محمّد حسن ميرزا شوهر همشيرهء بزرگ نفيسه خانم ملقب به شاهزاده خانم است .\r\n\r\nحكومت تنكابون\r\nشب خيلى خوش گذشت . روز چهارم يا پنجم خيلى صحبت شد . اينها براى حكومت تنكابون ضعف مىكنند و جز حكومت آنجا به هيچ‌چيز مايل نيستند . اين دعواهاى جد با نوه ، پدر با پسر ، پسر با جد و پدر همه براى همان است لاغير . من و شيخ آنچه لازمهء نصيحت بود به او كرديم . اصرار كرد كاغذى به حضرت اقدس و الا و سپهسالار بنويسم و نيز شرحى براى حاج افخم الدوله كه همه را نوشتم . سپهسالار ماديان كرندى باكره همين دوروزه براى سالار فرستاده بود ، كاغذش را نشان داد . نوشته بود ماديان اصيلى يكى از دوستان هديه فرستاده بود براى شما فرستادم . كرهء آن هم ماديان است و گويا آبستن هم باشد . اما او را مفلوك آورده بودند . ماديان را به من تعارف كرد . كره را گفت نگاه دارم براى خودش . شب بازى آس كرديم . بچه‌ها بيرون بودند . روز سه‌شنبه صبح رفت كه از چاله برود آتانك از آنجا به طهران . چون شيخ را هم امير اسعد خواسته بود او هم رفت . سالار سى تومان هم به نوكرها انعام داد . عيال امير اسعد هم به كلفتها مبلغى داده بود . تمام شكايت سالار از منتظم الملك بود و آقا نجفى . سالار جوان\r\n\r\n","description":"","footnote":"","page_name":" 4913 ","page_number":17},
  {"content":"\r\n\r\nرعنائى است ، قدش بلند است . خوب هم حرف مىزند . چندى هم بلژيك بوده اما گمان نمىكنم سوادى داشته باشد و فرانسه بداند . خطش خوب است . قدرى قدّ است و يك پهلو رك حرف‌زن كه همين مسئله اسباب رنجش پدر او شده .\r\n\r\nزنان ترياكى\r\nاما اين خانمها كه آمده بودند . محترم السلطنه خانم باكمال معقولى ، نجيبى ، خيلى خيلى مؤدب و مهربان كه نهايت رضايت و تعريف را از او مىكردند . بر خلاف عيال منتظم الملك دختر على « سرباز ملى » بد اخم بد ادا ، جلف ، از همه بدتر ترياك هم مىكشيد كه چهرهء سياه او را سياهتر هم كرده بود . خانم ناظرى هم همراه او بود كه لباس مردانه پوشيده بود . فقط چادر سياه در هنگام ورود پوشيده بود . همه‌كارهء منتظم الملك است . مثل مردها بيرون مىرود ، نظارت مىكند ، احكامات صادر مىكند . اين هم ترياكى بود و گويا باعث ترياك كشيدن خانم هم اين خانم ناظر شده است . عبد الحسين خان نوهء وزير مىگفت در ميان نوكرهاى ما يك نفر نيست كه ترياك نكشد . حالا به اندرون هم سرايت كرده است و حال آن‌كه منتظم الملك نه دخان ، نه ترياك ، نه مسكر استعمال مىكند . منتهى پفيوز است و نمىتواند اندرون و بيرون خود را اداره كند . وزير پنج زن هم دارد و عيالش تعجبها كرده بود كه چطور من يك زن دارم . آخر هم باور نكرده بود .\r\n\r\nارث منتظم الملك\r\nصبيهء على « سرباز ملى » يك پسر كوچك داشت فوت شده . هم و غم زياد او را احاطه نموده بود . وزير پسر بزرگى داشت داماد سپهسالار مرحوم شده اين نوه از او باقى است . برحسب نوشته‌جات كه در بين است ارث خانوادهء منتظم الملك به اولادى مىرسد كه مادر او از طايفهء سپهسالار باشد . حاليه تمام ارث منتظم الملك به اين نوه مىرسد مگر آنچه خودش علاوه كرده باشد . با وصف اين در تربيت اين نوه نكوشيده و نمىكوشد . عاطل و باطل كنج اطاق اوان و كليجان تنكابون افتاده است تا او هم ترياكى شود . براى اين نوه دختر امير اسعد كه از محترم السلطنه است شيرينى خورده .\r\n\r\nزن يوشى ناصر الدين شاه\r\nالكلام يجر الكلام - ناصر الدين شاه در اواسط سلطنت خودش به نور و بلده رفت ، از آنجا به قريهء يوش . بنابر مرسوم او كه هرجا مىرفت تفحص زن مىكرد اينجا هم جمعى را به طلب آن فرستاد . دختر محمّد نام يوشى پسند افتاد و گرفت . ازبس اين زن خوشگل\r\n\r\n","description":"","footnote":"","page_name":" 4914 ","page_number":18},
  {"content":"\r\n\r\nو با عشوه و ناز و دل‌فريب بود اسم او را عايشه گذاشت . بعد از چندى پدر ميرزا محمّد خان شد و برادرش عبد اللّه عبد اللّه خان ، غلام بچه و بعد پيشخدمت شد . خواهر كوچك عايشه كه اندرون به ديدن آمد ليلى نام شاه فريفتهء او شد . اما مذهب اسلام و آيهء كريمهء لا تجمعوا بين الاختين مانع ازدواج دو خواهر بود و هر نيرنگى به كار زدند ، هر خرجى كردند راهى براى آن پيدا نشد . جز آن‌كه گفتند ممكن است كه اعليحضرت هر ماهى يكى از آن دو خواهر را صيغه كند كه گويا اين هم صحت نداشته باشد و جعلى باشد . عايشه نزائيد ليكن ليلى دخترى آورد افتخار السلطنه لقب دادند . كم‌كم ميل شاه و وجاهت آنها رو به نقصان گذاشت جزو خانمهاى متوسطه شدند و تازه‌ها از قبيل خانم‌باشى و غيره كه اسامى آنها بسيارست روى كار آمدند . ميرزا محمّد خان صاحب يوش و توابع آن شد .\r\n\r\nعبد اللّه خان يوشى\r\nميرزا عبد اللّه خان از محارم شاه و انتظام الدوله لقب گرفت . بعد سردار امجد شد .\r\nحاكم استرآباد ، حاكم مازندران رئيس سوار و ايل كرد و ترك و خواجه‌وند چه و چه ، و بيشتر املاك خالصهء مرغوب مازندران را خريدارى كرد ( يعنى از شاه ) كه هركدام از آنها برابرى يا مكنت يك نفر از امراى مملكت مىكند . ميرزا عبد اللّه خان همشيرهء محمّد حسن ميرزا داماد ما را گرفت . پسرى آورد لقب انتظام الدوله را به او دادند . دو دختر هم آورد يكى مرد ، ديگرى را امير اسعد گرفت . افتخار السلطنه بزرگ شد كسى براى گرفتن او حاضر نشد . ناچار شدند براى انتظام الدوله كه خيلى كوچك‌تر بود عقد و عروسى كردند .\r\n\r\nسردار امجد\r\nسردار امجد در خيابان دوشان‌تپه كه حالا خيابان داريوش مىگويند خانهء عالى ساخت . ميرزا محمّد خان مرحوم شد . شاه هم شهيد شد . سردار امجد از آن تقرب افتاد .\r\nگرفتار دهات و علاقه‌جات شد . كم‌كم مزاجش منحرف گرديد . اول عيالش بعد خودش مرحوم شدند . عايشه و ليلى اين اولادها را نگاهدارى كردند تا عايشه هم مرحومه شد .\r\n\r\nانتظام الدوله و افتخار السلطنه\r\nانتظام الدوله توى عيش‌ونوش و مخارج افتاد . به حدى كه املاك رفت ، خانه نصيب نير الدوله شد . مبارك‌آباد ، ده و عمارت شمران نصيب عين الدوله و كم‌كم افتخار السلطنه\r\n\r\n","description":"","footnote":"","page_name":" 4915 ","page_number":19},
  {"content":"\r\n\r\nهم بنابر مرسوم و قاعده‌اى كه در ميان دخترهاى ناصر الدين شاه متدوال بود اول مقدسه و عفيفه بود . . . يعنى همچو مشهور شد كه با تلفن افتخار السلطنه را پختند . اول هم تمام صحبت راجع به افتخار الملك دختر خانم بود . نتيجه نصيب خود خانم شد .\r\nانتظام الدوله « 1 » مفلوك شد . خانم هم دهاتى كه سر قباله‌اش بود و يا خريده بود به دست ديگران داد . كار به طلاق و طلاق‌كشى افتاد و از هم جدا شدند . پس از چندى خانم بار مسافرت فرنگستان را بست . به‌محض حركت خانم نظام السلطان هم از طهران حركت كرد . در رشت به‌هم ملحق شدند . معلوم شد رفاقت دارند . مدتى باهم فرنگستان بودند .\r\nبعد آمدند طهران « چلقوزيه » باغ حاجى ميرزا زكى خان جنب يوسفيه نشستند . سايرين هم رفت‌وآمد داشتند . تا اين سفر كه طهران رفتم گفتند افتخار السلطنه عيال نظام السلطان شده و بچه هم آورده . در دروازه قزوين منزل دارند . انتظام الدوله به حال فلاكت گاهى مجاهد است ، گاهى روس است گاهى در طهران .\r\n\r\nزورگويى امير اسعد\r\nچهارشنبه هفتم محرم 1336 ، اول درجهء عقرب - شيخ امروز آمد گفت خبر از شهر آمد پنجشنبه رؤيت هلال شده لهذا استخراج تقويم منجم‌باشى درست بوده است . مىگفت در شهر اختلاف شديدى بين مردم بود . زيرا حديثى هست كه جمعه اول محرم و اول سال باشد آن سال خوش نخواهد گذشت . اين مشاجره بود تا رؤيت هلال شد . امير اسعد در مسجد زواردشت روضه داشت آقا نجفى فرمايشات مىداد . خيال تعزيه هم در زرآباد دارند . امير قدرى منازعه با شيخ در باب گفتگوى من كرده بود . شيخ مىگفت همه را جواب دادم . رنگ و روى امير اسعد گاه سرخ گاه سياه مىشد . به شيخ گفتم براى همين حالت اوست كه من در باب دعاوى خودم با او شفاها حرف نمىزنم ، براى آن‌كه اين آدم تا بوده حرف حرف خودش بوده . در عدليه حاضر نشده ، جريمهء پرحرفى و حرف پوچ نداده ، سخنان خشن وكيل طرف را نشنيده . آقا از ماهيت دعوا خارج نشويد . اين حرف شما قانونى نيست . اينجا زور نمىشود گفت به گوشش نرسيده . فعال مايشاء بوده‌اند . من نصف مرتع آتان را جديدا در يك هزار تومان خريدارى نموده‌ام او گفته است خورش‌آباد مال خوشكچال است . درحالىكه مرتع خوشكچال عليحده است ربط به مرتع آتان ندارد .\r\n\r\n\r\n","description":"","footnote":"\r\n( 1 ) - اصل : انتظام السلطنه .\r\n","page_name":" 4916 ","page_number":20},
  {"content":"\r\n\r\n\r\nمراتع\r\nاين مراتع الموت بن شش تومان بنچه و ماليات دارد . سه تومان آن مال آتان و كلايه است ، پانزده هزار مال گازر خان ، پنج هزار مال ايلان كه همه دهات من هستند ، يك تومان فقط خوشكچال و توان . مرتع هم از روى اين مبلغ قديما تقسيم شده و به همان تقسيم عمل مىشود . حالا توانى ، خوشكچالى هرجا را مىگويند مال ماست ايشان هم گوش مىدهند . نصف اراضى اندج را خوشكچال برده . در اين دو سه سال همين‌قدر توانى از كندانه‌سر برده ، به‌طورى كه اجارهء من از اين دو محل نصف ماقبل شده . يساول چال ديمزار مرغوب گازرخان است علف آن را هم شبانه توانى برده و مىگويند اينجا هم مال ماست . به مراتع هم‌اينك بند كرده . درحالىكه از روى ماليات از روى استعداد محلى و جمعيت توان و خوشكچال ثلث و ربع آن محلها نيستند . شيخ به امير اسعد گفته بوده است ما نمىگوئيم شما محق نيستيد ، اما حق خودتان را به لباس ناحق در انظار جلوه ندهيد . ادعا داريد ، اسناد داريد ، حق داريد اين را به تصديق يا مميز يا حكميت چهار نفر ببريد نه به زور خود كه فرياد كنند به ناحق برده شده است . بارى اين حرفها من مىدانم به خرج او نمىرود .\r\n\r\nتوليت مدرسهء مولى وردى خان\r\nسى تومان به شيخ حواله داده بود او هم حواله را به من داده از من گرفت ، تا من كى از مباشر آتانك بگيرم . شيخ ديگر كارى ندارد . مىرود قزوين چند روزى مانده ابراهيم‌اف را زيارت كرده بعد برود طهران و گفتگوى توليت مدرسهء مولى وردى خان را تمام كند .\r\nعجالتا ورثه و مستأجرين برضد معين الرعايا متولى مخارجى به شيخ مىدهند . شيخ هم هزار مرتبه است نوشته و گفته پس‌فردا حكم صادر مىشود و هنوز پس‌فردا نيامده است .\r\nشيخ پانصد تومان به ميرزا ابراهيم قمى وكيل سابق و ليدر حزب دمكرات تمسك سپرده كه همراهى كند .\r\n\r\nقيمت رأى\r\nاين‌طور وكلاى ما ، ليدرهاى ما منافع دارند . مىگفت هركس كارى داشته باشد بدون پارتى بدون تقويت احزاب نمىگذرد . خود شيخ هم دمكرات شده تا كارش بگذرد .\r\nمىگفت براى خريد آراى كمپانيها در طهران بود ، از رأيى ده الى پانزده تومان قيمت داشت تا سه تومان سى و پنج قران . اغلب در خارج از حوزه‌ها مرافعهء بايع و مشترى در\r\n\r\n","description":"","footnote":"","page_name":" 4917 ","page_number":21},
  {"content":"\r\n\r\nكار بود . بيشتر رأى را هم مىگفت متوسطين و كسبهء پست و حمالها دادند كه مردم خريدارى نموده بودند . محترمين ، تجار و كسبه و اغلب مردم نه تعرفه گرفتند نه رأى دادند .\r\nيك مرتبه يك هزار و سيصد رأى از كن براى وثوق الدوله بيرون آمد كه خريده بودند و رد شد .\r\n\r\nشعر ملك الشعرا\r\nاز اشعارى كه نوبهار نوشته بود و اعليحضرت را خوش نيامده بود اين دو شعر را شيخ حفظ داشت .\r\n پادشهى بود به عهد قديم * شيفتهء خوردنى و زر و سيم\r\nفربهى مرد به مغز سر است * فربه بىمغز به مثل خر است \r\nملك الشعرا خوب شعر مىگويد . حضرت و الا اشعار او را پسنديده بودند . باز خراسان نمونه از شعراى عهد قديم دارد .\r\n\r\nملا محيط\r\nدوشنبه 12 محرم ، ششم عقرب - شب تاسوعا و عاشورا على الرسم در قلعه روضه بود .\r\nاما روضه‌خوانهاى اينجا سال به سال بدتر مىخوانند . ملامحيط معلم بچه‌ها كه براى يك هفته مرخصى كركبود رفته بود دو ماه طول كشيد قبل از دهه آمد . تنبيه لازم داشت اما من به‌طور ديگر او را تنبيه كردم . اولا دو ماه مواجب را ندادم . ثانى يك خروار گندم او را هم طفره زدم تا آنقدر واسطه بفرستد تا خسته شود . دو سه مجلس روضه بلد است كه « شادور » « 1 » آن روضهء زن خواستن حضرت امير عليه السلام است از عقيل كه همان ام البنين مادر حضرت عباس ( ع ) باشد كه اين روضه را بچه‌هاى زوارك هم از حفظاند ، يعنى ازبس او خوانده .\r\nديروز باز هم بنا بود با شيخ مسافرتى كنيم من به رودبار و او به شهر . شب را من تب كردم هرچه كردم شيخ صبر كند تا امشب هم بگذرد و حال من معلوم شود شوق ملاقات ابراهيم‌اف و مادر ابراهيم‌اف اجازه نداد . پايش را توى يك كفش كرد كه بايد بروم . هرجا هم فرستاديم قاطر پيدا نشد همه تنكابون بودند . با ميرزا على اكبر رفت صاين‌كلايه كه از آنجا مال بگيرد . طلبهاى مرا كه خورد آبى هم بالايش ، مقدارى هم حوالهء گندم و برنج و\r\n\r\n\r\n","description":"","footnote":"\r\n( 1 ) - كلمهء فرانسهء « شه‌دور » به معنى شاهكارست .\r\n","page_name":" 4918 ","page_number":22},
  {"content":"\r\n\r\nروغن به شهر دادم ، كشك و پنير و گردو هم از اينجا . آن سى تومان امير اسعد را هم از من گرفت ظهر رفت . امروز به من كاغذى نوشته كه كار شما كه گذشت ديگر به آدم اعتنائى نداريد . مرا مثل آخوندهاى كركبود توى دهات ويلان و سرگردان مال كرديد و حال آن‌كه ممكن بود مرا با مالهاى خودتان بفرستيد ، چه و چه مهملات زياد .\r\n\r\nوضع غله\r\nهوا مثل سنهء گذشته خشكى مىكند و اگر خداى نخواسته امتداد پيدا كند سال ديگر قحطى مىشود . غلات روزبه‌روز بالا مىرود اما نه در اينجا و رودبار . مردم به توهم و به همان خيال گرانى همه تنكابون رفتند . آنچه هم توقف كرده‌اند به همان چه داشتند و آنچه برنج و ارزن توانستند بياورند قناعت مىكنند . چنانچه از اين مقدار قليل غلهء من كه سال گذشته و سنوات ماضيه تا اين فصل دو ثلث آن به فروش رفته بود امسال يك ثلث فروش رفته و دو ثلث باقى است . سال قبل تا اين فصل تمسكات غلهء فروش من كه حد اعلاى آن يك خروار و اسفل آن ده من و بيست من بود به دويست رسيده بود . امسال نمرهء آن به شصت رسيده است .\r\n\r\nفروش غله\r\nيك زحمت و ضرر كلى هم به خواست خداوند از من دفع شد و آن اين بود هنگامى كه منتظم الملك و مير هادى قلعه آمده بودند صحبت از غله و گرانى آن مىشد مير هادى مىگفت امسال دهات اجارهء ما فقط پانصد خروار غله داده است . اگرچه قيمت بالاست ولى چون سال آخر اجارهء ماست اگر كسى در سى تومان بخرد تمام را مىفروشم كه خودم را آسوده كرده بروم . منتظم الملك باكمال تهور حاضر براى خريد شد . من هم به طمع افتاده گفتم يك سهم هم من شريك مىشوم . قرار شد برود رودبار با ساير شركا كه شاهزاده بشارت السلطنه و ثقة الاسلام برادرش باشد گفتگو را تمام كرده گندم را بدهد تمسك بگيرد . يك قسط تابستان ، قسط ديگر پائيز وجه او پرداخته شود . رفتند . مير هادى به شهر رفت طول كشيد . من همچو تصور مىكردم در مدت خيلى قليلى همه آن مقدار فروش مىرود . كم‌كم رجوع به حساب خودم و ترتيب مشتريها كه كردم ديدم خير امسال همين غلهء جزئى خود من هم فروش نمىرود ، چه رسد به مال رودبار . اين بود پس از بيست و پنج روز كاغذى به وزير نوشتم كه ترتيب الموت اين است . من كه حاضر براى معامله نيستم ، شما در كار خود مختاريد . جواب به من نوشت خير آقا مير هادى مىگويد در شهر گندم پنجاه تومان است و سى تومان هم مشكل راضى شود . فورا جواب نوشتم\r\n\r\n","description":"","footnote":"","page_name":" 4919 ","page_number":23},
  {"content":"\r\n\r\nمن در بيست تومان هم طالب نمىباشم . به فضل خدا يك ضرر و زحمت كلى از سر من رفع شد . زيرا وصول قيمت اين غله خودش يك سال كار داشت و ده تا اسب و آدم « پاچه‌ريز » « 1 » مىشد .\r\n\r\nنسيه‌خرى\r\nدر اينجا هزار خروار غله باشد ده من آن را نقد نمىخرند . تمام معاملهء اينجا نسيه است . عادت و سيره اين‌طور قرار گرفته . نسيه را به گرانى ترجيح مىدهند [ تا 
  ] به نقد ارزان . پول مرد كه دارد با وصف آن قاطر را نسيه مىخرد ، گوسفند را نسيه قبول مىكند ، غله را نسيه مىبرد . پول دارد بده و قرض خود را نمىدهد . گندم و روغن را با هرچه دارد تمسك سلف مىدهد .\r\n\r\nوضع برنج\r\nبراى اهالى اين چند بلوك كوهستان خصوصا الموت امسال خداوند فرجى هم رسانده . گذشته از آن‌كه اهل الموت قناعت‌پيشه هستند . چون هميشه در اينجا ارزاق كم و جمعيت زياد بوده جنسا طبعا قناعت‌گر هستند و زحمت‌كش . برنج ماوراى بحر خزر هم غدغن شده به روسيه حمل نشود . اين غدغن از سال قبل اواسط زمستان كه روز به روز تجار ايرانى و خارجه بناى خريد زياد و حمل كلى را گذاشتند جارى شد . در روسيه هم پس از آن‌كه ديدند تجار قيمت برنج را روزبه‌روز بالا مىبرند به قيمت معينى آنچه بود از دست تجار گرفتند . برنج ماند در بنادر . تجار گران خريد داشتند و به مردم نفروختند ، همه را انبار كردند و متصل تلگراف به طهران كردند . خودشان طهران رفتند .\r\nنمىدانم چه شد كه دولت با همه تعارفات و با همه دروغها كه گفتند باز اجازهء حمل نداد .\r\nخود روسها هم اقدامى نكردند . از سال قبل آن برنج مانده است . مثلا در تنكابون كه يك بلوك بيش نيست گويا چهل پنجاه هزار خروار برنج مانده باشد . از آن جمله است شانزده هزار خروار مال حاجى نظر على و برادرش يا كمتر يا بيشتر كه دو ماه قبل با يك حال خرابى آمد از اينجا گذشت . من گفتم حاجى حالا كه موسم رفتن شما نبود . گفت براى برنجها مىروم . اينها رفتند جمع شدند انزلى . آنچه دروغ و راست ساختند دولت اجازه نداد . حالا رفته‌اند طهران . من‌جمله از دروغها كه مىگويند اين است كه اين برنج يا بايد حمل شود يا به كلى فاسد شود ، زيرا ديگر نمىشود كوبيد و به خرج ايرانيها داد و حال\r\n\r\n\r\n","description":"","footnote":"\r\n( 1 ) - پارچه‌ريز شدن - درمانده شدن از زيادى راه رفتن .\r\n","page_name":" 4920 ","page_number":24},
  {"content":"\r\n\r\nآن‌كه دروغ مىگويند . اگر يك ضررى در قيمت و يك ضررى از بابت كوبيدن مجدد متحمل شوند همه‌كس خريدار است . اين برنجها همه مانده . برنج امسال هم حمل نشود كار مردم آن حدود و اين حدود مجاور خيلى خوب خواهد بود . ديگر برنج تمامى ندارد و ممكن است به هركجا بخواهند حمل شود . آقايان مالكين تنكابون هم « لوچه » هايشان آويزان است ، زيرا همه‌ساله اين موسم بادكوبه‌ايها مىآمدند پولها را پراكنده مىكردند و برنجها به قيمت اعلا نقد خريدارى مىشد . امسال براى همين غدغن نيامده‌اند و پول نيست برنجها مانده . شيخ مىگفت اوقات امير اسعد از اين بابت از همه‌چيز تلخ‌تر بود .\r\nامسال من مىبينم از كرج و دهات مجاور كرج كه هيچ سالى ديده نشده الاغ و آدم مىآيد مىرود تنكابون برنج حمل مىكند . لكن هنوز قيمت آن‌طور كه بايد تنزل كند نكرده . اينها هم كه مىآورند اغلب بلكه تمام برنج رعيت است . آن هم به پول نقد نيست . اغلب معاوضه با كشمش است ، با گردو است ، با پياز و نمك و اين قبيل متاع است . خداوند يك استعدادى يك قوتى به اراضى آن سمت داده كه محصولش تمامى ندارد و حال آن‌كه همه‌ساله يك زمين را كشت مىكنند .\r\n\r\nمسئله راه\r\nمملكت ما نه از حيث طبيعت راه دارد نه حيث صنعت . يك رودخانه كه قابل راندن كرجى هم باشد ندارد . يك كانال با يك وجب خط آهن هم نيست . اين برنج در ماوراى بحر خزر فاسد بشود ، پوسيده شود به ده فرسنگ با پنجاه فرسنگ آن سمت‌تر نمىشود حمل نمود . يا اگر حمل شود چندين مقابل قيمت كرايه برمىدارند ، همين‌طور در جاى ديگر غلات . يا بايد در تمام مملكت وسيع ما همه‌چيز به حد اعلى خوب باشد تا در رفاه باشند يا اگر نباشد هميشه يك نصف گرسنه بمانند . در حقيقت مملكت ايران ويران و خراب نداشتن راه است و بس . تا آن ساخته نشود هميشه يك سمت گرفتار تنگى و عسرت و گرسنگى هستند ، سمت ديگر از شدت فراوانى غله‌شان فاسد و خراب ، گرفتار شپشه ، به واسطهء عدم فروش آن براى ساير امتعه و چيزها در عسرت و تنگى . شايد در سيستان غله الان خروارى دو تومان باشد اما در فارس به يكصد تومان . سيستانى از عدم فروش بايد لخت و برهنه باشد فارسى براى يك تكه نان آه بكشد و جان بدهد .\r\n\r\nبيمارى - نبودن طبيب\r\nعصر جمعه 16 محرم ، 10 عقرب - دو روز است باران مىآيد . فى الجمله تسلى قلوب شد . من هيچ حال ندارم . گاهى تب دارم گاهى سرم به شدت درد مىكند . تا حركت\r\n\r\n","description":"","footnote":"","page_name":" 4921 ","page_number":25},
  {"content":"\r\n\r\nمىكنم چنان خسته مىشوم كه فورا بايد بنشينم . از اندرون بلكه از اطاق بيرون نرفته‌ام .\r\nدوا هم آنچه براى ما مىآورند ، چه از طهران ، چه از قزوين لدى الورود تمام است . من نمىدانم از آب و هواى اينجاست يا از بدخوراكى ما ، يا از عدم معالجه قلع مادهء مرض كه روزى نيست در سال يا در بيرون يا در اندرون يا در هردو مريض و مريضه يا هردو نباشد . از ماه شوال كه وارد شديم چهار مرتبه ملكه ناخوش شده سه دفعه روشن ، دو دفعه نزهت ، يك دفعه زيورخانم ، شش هفت مرتبه زبيده خاتون . حاجى بىبى هر پنج روز يك مرتبه پنج روز ناخوش است . فرهاد نديدم چهار روز سالم باشد . محمّد على خان دايم نوبه كرده ، ساير نوكرها هريك به نوبهء خود يك دفعه دو دفعه . حاليه هم من و ملكه و روشنك و عباس و بهمن هر پنج نفر ناخوش هستيم . اقلا سالى يكصد تومان من قيمت دوا مىدهم كه نصف آن را رعايا مىبرند . مخفى نماناد كه ادويه از دواجات ايرانى است .\r\nدواجات فرنگى آن از قبيل گنه‌گنه و نمك و آسپرين و فناستين كه مورد استعمال آن را ميدانم و اگر بنا باشد به تجويز طبيب دواهاى جديد استعمال شود پانصد هم كافى نيست . فلوس يك من يك من وارد قلعه مىشود و به فاصلهء قليل تمام است . اين ايام در تمام دهات ناخوش هست و گويا علت عمده خستگى و بدى هوا باشد . طبيب هم كه وجود ندارد . اما در طهران در هر كوچه ده مطب داير است .\r\n\r\nحالات امير اسعد : وحشت ، ترس\r\nامير اسعد سر عمارت مهمان سالار سعيد است . گويا عروسى باشد . خيلى مايل بودم مراجعت امير را مىديدم كه چطور از نزد عروس حاجيه خانم خارج شده . واقعا تماشائى است . زن رشوند در رودبار تربيت شده به سن چهل پنجاه سالگى با آن نظافت و ظرافت و اداهاى حضرت اشرف كه از « آب‌چائيده » « 1 » صد فرسنگ فرار مىكند .\r\nخيلى اقبال خانم يارى مىكند . زكام هم باشد ، خاصه حياط و حوض قورباغه هم داشته باشد .\r\n\r\nصلح\r\nيكشنبه 18 محرم - امروز حمام رفتم حالم بهتر است . هوا آفتاب است ليكن مه اطراف خوابيده . پيشنهاد صلح پاپ كه سيمين مرتبهء نداى صلح و مسالمت است پس از بيان مقدمه مىگويد ما بين ملل عالم قرارى در محدود شدن اسلحه داده شود و يك\r\n\r\n\r\n","description":"","footnote":"\r\n( 1 ) - آب‌چائيده اصطلاحى بود براى زكام و گريپ . ( در 16 صفر ص 4930 ) .\r\n","page_name":" 4922 ","page_number":26},
  {"content":"\r\n\r\nمحكمهء عالى بين المللى در يكى از نقاط دنيا تشكيل گردد كه اختلافات بين الدول به آن محكمه مرجوع و هر دولتى مراجعه به آن را امتناع ورزد مورد سياست گردد . اسلحه و قواى دول محدود باشد كه هردو قضيه مشكلى است . زيرا چنين محكمه عالى طبعا يك قوهء نيرومند را لازم دارد كه اگر يك دولت در حل دعواى خود از مراجعه به آنجا امتناع كرد با اين قوه او را سياست نمايند و چنين قوهء بين المللى را چگونه فراهم نمايند و تخفيف اسلحه هم سالهاست كه مبحث گفتگو واقع شده و به هيچ‌وجه تصفيه نشده بلكه روزبه‌روز در تزايد آن كوشيده‌اند و تا مسئلهء مستعمرات و اختلافات مستملكاتى كه علت العلل و توليد محاربات تمام به واسطه آن است رفع نشود غيرممكن است .\r\nقسمتهاى عملى آن استرداد اراضى اشغال شده ، ضمانت تماميت بلژيك ، اعطاى استقلال لهستان و ارمنستان ، حل مسالمت‌كارانهء اختلافات مستعمراتى ايتاليا ، اطريش ، آلمان ، فرانسه ، بالنسبه تا يك درجه به انجام آن مىتوان اميدوار بود و قسمت ديگر پيشنهاد براى جبران خرابيها و غرامت جنگى هم چاره‌اى نيست . جز آن‌كه طرفين همديگر را حلال نمايند . تقريبا همان صلح بدون اطلاق اراضى و بدون غرامت نقدى است كه روسيه منادى آن قبل از هركس بود . عمده‌ترين و مهم‌ترين و بالاخره مهيب‌ترين قسمت اين پيشنهاد آزادى درياها همان قضيهء بزرگ و علت حقيقى حدوث جنگ ، همان اساس متزلزل شدن سيادت بحرى انگلستان است كه همگى را مبهوت مىسازد . آرى همين‌كه درياها آزاد شوند دولت انگليس از مقام سيادت بحرى قدمى پائين‌تر گذارده ديگر اختلافى بين وى و آلمان موجود نيست . اگر آلمان تمام اراضى را كه اشغال كرده مسترد دارند و از تمام ثمرهء فتوحات خود صرف‌نظر نمايد در قبال آزادى درياها اهميتى ندارد . تنزل دادن انگليس از اين مقام براى آلمان بيش از تصرف يكى از قطعات پنج‌گانه دنيا قدر و قيمت دارد . در همين موضوع است كه قضيهء حيات ممات براى طرفين پيش مىآيد . در همين قضيه است كه وفق دادن نظريات در حريف ظاهرا ممتنع تصور مىشود .\r\n\r\nانگليسها و نظر پاپ\r\nبه هر صورت راجع به‌همين نظريه است كه جرايد انگليس پيشنهاد پاپ را با سردى تلقى نموده و توهماتى جريان دارد كه القاء اين فكر يعنى تحريك پيشنهاد صلح پاپ را از طرف آلمان مىدانند . ( اختصارا از مقالهء اساسى ايران شمارهء 116 ) .\r\nاما سه دولت هستند كه از عدم الحاق اراضى هم راضى نخواهند بود : اول انگليس است ، دوم ايتاليا ، سيم ژاپن . زيرا ساير دول حتى آلمان به آن اراضى مىشوند .\r\nمستعمراتى كه از آلمان استرداد شده خيلى بيش از قطعاتى كه تصرف نموده براى او\r\n\r\n","description":"","footnote":"","page_name":" 4923 ","page_number":27},
  {"content":"\r\n\r\nفوايد دارد . اما انگليس يك وجب خاك نداده و در مقابل اين مخارج گزاف و تلفات نفوس هرگز راضى نمىشود كه بين النهرين و مصر و مستعمرات افريقائى آلمان را به كلى از دست بدهد . ژاپن هم هيچ مايل نيست كياچو را بدهد . ايتاليا هم كه اراضى نداده چطور در مقابل اين همه خرج و تلفات به حدود سابق خودش قناعت مىكند . در ميان متحدين بلغار ناراضى خواهد بود كه هيچ نستاند . پس صلح بدون الحاق اراضى هم مشكل است سر بگيرد .\r\n\r\nآبله در ايران\r\nشش پسر بچه در اين چند روزه در زوارك فوت كرده است . مرض آبله از سال قبل الى كنون الموت را ترك نكرده اينك در آتان طلوع كرده و چون جمعيت آنجا زياد است خيلى بچه تلف مىكند . اما به حمد للّه به زوارك و اين دهات مجاور من نيامد . آن هم به واسطهء تلقيح بود كه من چندين شيشه مادهء آبله از طهران و « مجلس حفظ الصحه » « 1 » خواسته همه را تلقيح نموده‌اند . اخيرا در مقالهء دكتر امير اعلم در روزنامه خواندم كه در سال در ايران متجاوز از دويست هزار طفل به مرض آبله بدرود زندگانى مىكند . به اين ترتيب كه صد هزار فورا تلف مىشود ، پنجاه هزار نفر كور و كر مىشود ، پنجاه هزار نفر مستعد امراض ديگر و به‌محض گرفتارى تلف مىشوند . امريكا پانزده هزار طبيب به فرونت اروپا مىفرستد و ما در اغلب نقاط مملكتمان آبله‌كوب نداريم .\r\n\r\nمسعود سعد : سوسيال دمكرات\r\n نرسد دست من به چرخ بلند * ورنه بگشادميش بند از بند\r\nقسمتى كرد سخت ناهموار * بيش و كم در ميان خلق افكند\r\nوان نپوشد همى به رنج پلاس * وان نپوشد همى به ناز پرند \r\nمسعود سعد هم سوسيال دمكرات بوده است .\r\n\r\nبه سوى شتر خان\r\nدوشنبه 19 محرم ، 13 برج عقرب ، پنجم نوامبر 1917 - وعده خلافى من از اندازه گذشت . عصر را با حال نقاهت شتر خان رفتم . شب توقف صبح سه‌شنبه به‌سمت اوان و زواردشت حركت كرديم . بين راه جمعى زواردشتى ملاقات شد . گفتند امير اسعد ديروز\r\n\r\n\r\n","description":"","footnote":"\r\n( 1 ) - در آن دوره در حكم وزارت بهدارى بود . ( ا . ا . )\r\n","page_name":" 4924 ","page_number":28},
  {"content":"\r\n\r\nبا جمعى به‌سمت شهرستان و منزل سالار سعيد رفت . مأيوسانه به اوان رفتيم . دو ساعت به غروب مانده بود آنجا هم اوضاع « ورچين ورچين » بود . منتظم الملك تهيهء مسافرت تنكابون را مىديد . شب را توقف كرديم . صبح جويا شدم گفتند تا سر عمارت كه امير اسعد رفته شش فرسنگ راه است و محققا دو سه روز توقف آنها طول خواهد كشيد . با وصف آن ابو القاسم را زواردشت فرستادم از نوكرهايش درست تحقيقات كند .\r\nميرزا اسحق همراه من بود گفت وضع اينها هم درهم‌برهم است . خوب است برويم . از وجنات منتظم الملك هم هويدا بود ميل ندارد من توقف كنم . ابو القاسم هم آمد گفت نمىدانستند چند روز ديگر خواهد آمد . لهذا پس از ناهار و چاى كاغذى به امير اسعد نوشته وداع با وزير كرده سوار شدم . يك ساعت از شب رفته شتر خان رسيدم . خسته و مانده افتادم .\r\n\r\nفوت سردار اسعد - قيمت اجناس\r\nاما اخبارات كه شنيدم . كابينه متزلزل است يا منفصل ، يا حك و اصلاح مىشود .\r\nسردار اسعد بختيارى مرحوم شده است . اوضاع نان و ساير ارزاق و امتعه در تمام ممالك ايران ناگوار [ است 
  ] و دور نيست اسباب مشكلات و زحمات زياد ، بالاخره منجر به بلوا و شورش گردد . در رودبار مير هادى خروارى پنجاه و دو تومان نقدى گندم مىفروشد .\r\nشهر قزوين گندم چهل الى چهل و پنج تومان است ، جو سى الى سى و پنج تومان ، برنج رسمى الموت و رودبار شصت تومان ، مولائى هفتاد تومان ، منات هفت شاهى الى دو عباسى . امتعهء خارجه در نهايت گرانى ، روزبه‌روز هم بالاتر مىرود .\r\nاغتشاش روسيه بسط پيدا كرده تركستان و آن سمتها هم اعلان استقلال داده‌اند .\r\nرژيمانهاى قشون روس را با خود يار نموده و از آنها كمك مىكنند .\r\n\r\nپول گرفتن جنگليها از امين الدوله و ديگران\r\nيك نفرى از تنكابونيها ميرزا بالا از رشت آمده بود مىگفت جنگليها از امين الدوله آخر الامر هفتاد هزار تومان گرفته او را مرخص نمودند . از برادر حاجى سيد رضى سى هزار تومان گرفتند . باز هم متصل از اين و آن مىگيرند . در عاشورا هم دويست نفر به شهر فرستاده بودند مانع بىنظمى شوند . سرباز ايرانى ، سالدات روس يك سمت صف كشيده بودند ، جنگليها يك سمت . سؤال كردم علامت و لباس آنها چيست ؟ گفت\r\n\r\n","description":"","footnote":"","page_name":" 4925 ","page_number":29},
  {"content":"\r\n\r\n« پاتوه » « 1 » پيچيده ، تفنگ به دوش ( علامت بزرگ آنها گيسوان بلند است با ريش دراز ) مثل دراويش و هركس داخل « اتحاديهء اسلام » كه به خودشان اسم گذاشته‌اند بشود بايد گيسو و ريش بگذارد . مىگفت سابقا روسها با آنها بد بودند در شهر آزادانه نمىتوانستند بيايند . حاليه خير باهم معيت دارند و هيچ‌كارى به آنها نيست .\r\n\r\nهيأت اتحاد اسلام\r\n« هيئت اتحاديهء اسلام » دستگاهى حالا دارد . ميرزا كوچك خان اغلب مردم را داخل اين هيئت نموده همه را قسم داده است . ريش و گيسوى خود را عهد كرده‌اند نتراشند ، قيچى نكنند تا ايران را از زير بار ظلم روس و انگليس نجات دهند . شش هزار نفر جمعيت دارد ، همه با ريش دراز ، گيسوى بلند . اغلب پياده هستند . احمال و اثقال آنها را هم جمعى به دوش و كول حمل مىكنند . « كول باركش » به آنها مىگويند . فقط سى چهل اسب دارند . همه‌جا مدرسه و محكمه باز نموده‌اند . در امورات شرعيه از نماز و روزه و غيره نهايت اهتمام را دارند . هركس تخلف كند مجازات شرعى مىشود . در طهران ، رشت ، قزوين ، تبريز همه‌جا اعوان و انصار دارند كه سرا و علنا مطالب آنها را به مردم و مطالب مردم را به آنها مىرسانند . كسى از اهالى شهرهاى ايران منكر اقدامات آنها نيست . همه تعريف مىكنند و اين را يك قوهء مستعدى در مقابل روس و انگليس و بىنظمى و بىحسابى مملكت مىدانند كه هروقت لازم شود اين هيئت به سركردگى ميرزا كوچك خان براى قلع‌وقمع آن حاضر و كافى است .\r\n\r\nروزنامهء جنگل\r\nجديدا روزنامه به اسم « جنگل » در كسما طبع مىشود . برادران جنگلى خطاب مىكنند . جايشان سخت است . روسها هم در اوايل آنچه خواستند دفع آنها را بنمايند ممكن نشد . اما اين قوه و استعداد همان در محل خودش مىتواند رشادتى بنمايد ، از آنجا اگر خارج شوند احتمال قوى مىرود كارى از دست آنها برنيايد و زود متفرق شوند .\r\nچند نمره روزنامهء « زبان آزاد » از اوان برداشتم ، منتظم الملك عشقى و رغبتى به قرائت آنها ندارد ، يعنى سواد و علوم خارجه را هم ندارد كه بتواند استفاده كند . مطالب مهمى نداشت .\r\n\r\n\r\n","description":"","footnote":"\r\n( 1 ) - پاتوه - پاتابه - پاپيچ - مچ‌پيچ .\r\n","page_name":" 4926 ","page_number":30},
  {"content":"\r\n\r\n\r\nيادداشت پاپ\r\nآلمانها در جواب نوت پاپ مساعدت نموده‌اند و تقريبا پذيرفته شده است . اما عثمانيها جواب داده‌اند ما بايد در تمام قطعات مملكت خودمان حكمرانى داشته باشيم و اين جواب محض استقلال ارمنستان است كه در جزو نوت پاپ ذكرى از آن شده بود .\r\n\r\nوضع اروميه\r\nاروميهء ما را خيلى روسها و ارامنه صدمه مىزنند . ساويچ‌بلاغ را همين قسم . براى قتل يك نفر نصرانى كه رفقاى خودش كشته بودند چند ده را نصرانيها خراب و دويست و پنجاه نفر زن و مرد و بچه مقتول نموده‌اند . حتى نعش مسلمين را نگذاشته‌اند دفن كنند ، طعمهء كلاب شده است . بعد هريك را مبلغى دريافت [ كرده‌اند 
  ] و اجازه دفن داده‌اند .\r\nارامنه و نصرانيها جنس بدى هستند . تاحال در مملكت ما به واسطهء آن‌كه هيچ‌چيز از آنها نمىگرفتيم و نهايت احترام را هم داشتند ساكت بودند . ليكن حاليه علىرغم آن‌كه عثمانى از آنها خيلى كشته و جلاى وطن داده‌اند به ما تلافى مىكنند و اين نوع صدمات مىرسانند . آخر الامر ما را هم آنقدر اذيت مىكنند تا مثل عثمانى با آنها رفتار كنيم .\r\n\r\nدو دستگى دموكراتها : تشكيليون ، ضد تشكيليون\r\nحكايت دو دسته شدن دمكراتهاى طهران و تلاش آنها در ولايات پس از آمدن از طهران من خيلى بالا گرفته بوده است . آنها كه مىگفتند بايد حتما از مهاجرين انتخاب شوند « ضد تشكيليون » مىگفتند . آنها كه مىگفتند بايد به فوريت وكلا را از طهران انتخاب كرد تا مجلس زودتر منعقد شود « تشكيليون » مىگفتند . اين دو دسته خيلى معارضهء قلمى لفظى باهم نموده‌اند ، حتى كار به فحش و ناسزا كشيده بوده است .\r\nاينك كه وكلا منتخب شدند « ضد تشكيليون » اعلان انحلال خود را مىدهند ، ليكن باز جمعى در ميان آنها هستند كه به عقيدهء خود باقى و اين اعلان انحلال را تكذيب مىكنند و شروحى براى آن مىنويسند كه چون من دور از مركزم صدق و كذب را درست نمىتوانم فهم كنم .\r\nليكن آن‌قدر مىدانم باز دوئيت و ضديت بين آنها باقى است و اصلاحى نشده است .\r\nاگرچه من داخل اين حزب يا هيچ حزبى نيستم اما مطالبى كه « تشكيليون » مىگفتند به صواب نزديك‌تر بود .\r\n\r\n","description":"","footnote":"","page_name":" 4927 ","page_number":31},
  {"content":"\r\n\r\n\r\nتعداد آراء\r\nعدهء اوراق تعرقه كه به طهران و كن و سولقان ، شمرانات ، لواسانات داده شده شانزده هزار بود . از اين شانزده هزار ده هزار و نهصد و شصت و چهار ورقه آرا به صندوقها انداخته شده تتمه را نداده‌اند .\r\n\r\nخشكى\r\nهوا هيچ بارندگى نمىكند ، زمين خشك مثل كبريت [ است 
  ] . آنچه كاشته شده تشنه آنچه ديم‌زار است بلاذرع مانده و قصد مردم اين است اگر بارندگى نكند تخم را حرام نكرده ابدا ديم‌زار كشت نكنند . از قزوين و آن صفحات هم خبر دارم . ابدا قطره‌اى باران نيامده . خداوند خودش ترحم كند . خيلى بد روزگارى شده است .\r\n\r\nنامهء سپهسالار\r\nشنبه 24 محرم ، 18 عقرب - هوا ابدا خيال ترشحى ندارد ، چه رسد به باران . عقرب هم دارد مىگذرد . آسمان چه قصد و نيتى براى ايران دارد نمىدانم . اما رموزه « 1 » خوشى نيست . از طهران كاغذجاتى نمىرسد . رفتن زيور خانم هم معلوم نشد . زبيده خاتون سواى چندين مرتبه ناخوشيهاى كوچك حاليه چند روز است يك سره افتاده تب قطع نمىشود . استفراغ زياد مىكند . گويا حصبه گرفته باشد . بهمن هم باز امروز نوبه كرد .\r\nخودم هم زكام خيلى سختى نموده‌ام . بيشتر اين امراض به واسطهء كثافت هوا مىباشد .\r\nكربلائى شعبان چرچى گرمارود از شهر آمد . سپهسالار جواب كاغذ مرا كه سالار برده بود توسط پست فرستاده بود . خيلى اظهار مودت و ملاطفت بود . نوشته بود خودم ناخوش بودم پايم درد مىكرد ، اما خيلى خوشحال شدم كه شما سلامت و در نهايت ابهت و جلالت در الموت مقيم هستيد .\r\n\r\nدوستى عز الدوله و سپهسالار\r\nسردار مرحوم پدر سپهسالار و خود سپهسالار خيلىخيلى با حضرت و الا ميانه و دوستى داشتند . پس از فوت او و اين آمدن سپهسالار به طهران و آن اوضاع الموت ، بعد هم تعديات امير اسعد حضرت و الا را پاك از محبت و دوستى آنها منزجر نمود ، چنانچه مكرر سپهسالار در عبور حضرت و الا را ديده بود تعظيم كرده بود و حضرت و الا سر\r\n\r\n\r\n","description":"","footnote":"\r\n( 1 ) - رموزه به‌جاى « نشانه » آورده و طبعا اصطلاح عوامانه‌اى مىبوده است . ( ا . ا . )\r\n","page_name":" 4928 ","page_number":32},
  {"content":"\r\n\r\nخود را برگردانده اعتنا نفرموده‌اند .\r\n\r\nخواب فيروزه و ديدار با سپهسالار\r\nمن قبل از آن‌كه حاجى عبد العلى اينجا بيايد و آن صحبت را بدارد يك شب خواب ديدم ( اگرچه من عقيده به خواب ندارم ، اما بعضى خوابها ديده‌ام كه حقيقت پيدا كرده ) در پارك شهرى سپهسالار هستم براى قضاى حاجت از اطاق خارج شدم . مستراح نزديك اطاق و خيلى قشنگ و خوب بود . نشستم ديدم مستراح چندان عميق نيست و ميان كثافت يك بند ساعت طلا افتاده . خواستم بردارم پشيمان شدم . به دو جهت يكى آن كه سرقت بود ديگرى آن‌كه دستم كثيف و آلوده به كثافت مىشد . فكر كردم و پيش خودم گفتم سرقت مال سپهسالار جزو سرقت نيست . آن پدرسوخته خيلى مال دولت و ملت را برده و به خود ما خسارتها رسانيده . آلودگى دست هم آفتابه هست شست‌وشو مىشود . دستم را دراز كرده بند ساعت را برداشتم و فورا آب از آفتابه ريختم و شستم .\r\nبرابر چشم آورده ديدم يك « مدايون » فيروزهء اعلى دارد . درست نگاه كردم ديدم فيروزه را مىشناسم . به اين‌ترتيب كه در جمادى الاول 1324 ماه جوزا كه من با همشيره شاهزاده نصير الدوله به ارض اقدس مشرف شدم همان سالى كه اين حكايت مشروطه و بست سفارت انگليس و آن هياهو واقع شد در خراسان شنيدم از معدن فيروزه كه در اجارهء سپهسالار بود فيروزهء بيضى پيدا شده خيلى اعلى كه چند هزار تومان قيمت دارد و سپهسالار فيروزه را نفروخته و به طهران براى خودش خواسته است . آمدم طهران براى كار خواجه‌وند كه در دست آقاى عماد السلطنه بود لازم شد نزد سپهسالار بروم كه آن‌وقت سپهدار بود . در همين پارك شهرى نزد او رسيدم . مىدانست مشهد مشرف شده‌ام . از آنجا سؤالاتى كرد . بين صحبت من حكايت فيروزه را گفتم . فورا سردارى را عقب زده از بند ساعت خود مدايون فيروزه را بيرون آورده به دست من داد تماشا كنم .\r\nبيضى بود به‌قدر دانهء باقلاى بزرگى . بله يك هزار الى يك هزار و پانصد ارزش داشت كه پس از تماشا رد كردم و بند ساعت انداخت .\r\nبعد حكايت سالار و صبيهء من جلو آمد . من خواب را چنين تعبير كردم كه از ميان كثافت خانوادهء سپهسالار اعظم يك نفرش كه به منزلهء آن طلا و فيروزه پاك و تميز است نصيب ما خواهد شد . اگرچه عجالتا حقيقت تام و تمامى پيدا نكرده فقط با آن تفصيلات شيرينى خورده‌اند و معلوم هم نيست سالار نفيس‌ترين عضو خانوادهء آنها باشد . ليكن باز به يك اندازه تعبير خواب شده است . چون غرابت داشت من اينجا نوشتم .\r\n\r\n","description":"","footnote":"","page_name":" 4929 ","page_number":33},
  {"content":"\r\n\r\n\r\nخواب ديگر\r\nايضا خواب ديگرى در باب همين الموت - هنگام آمدن الموت در ركاب حضرت و الا و آقاى عماد السلطنه در 1312 يا 13 در كولهء طالقان ديده‌ام كه از آن روز متصل در مدنظر من بوده است . نزديك است به كلى تعبير آن بشود . اما هنوز نشده است . هروقت شد انشاء اللّه آن را هم شرح مىدهم . من گمان مىكنم شرح آن را در روزنامهء آن سفر خود داده باشم . اما اين روزنامه طهران و در جعبهء آهنى من هستند ، اينجا نيست تا رجوع كنم .\r\n\r\nوفات بهمن\r\nپنجشنبه 20 شهر صفر 1336 ، چهاردهم قوس ، ششم دسامبر 1917 - كاش دست من مىشكست و اين شرح را با آن نمىنوشتم . در صفحهء مقابل نوشتم بهمن عزيز نوبه كرد .\r\nاين نوبه به يك نوبهء غش در يك ساعت به ظهر روز دوشنبه 26 محرم منجر شد . عصر حال آمد ، سه‌شنبه و چهارشنبه و پنجشنبه گاهى اغما داشت ، گاهى هوش بود . لله را با مال شهر فرستاديم طبيب بياورد . روز جمعه باز غش كرد . شب شنبه دو ساعت از شب گذشته خاك عالم را بر سر من كرد از دنيا رفت . شبى گذشت كه خداوند نصيب هيچ بندهء خودش نكند . چون قاصدى از سالار آمده بود و مراجعت مىكرد من از سوز دل و غم و غصه خودم عريضه به حضرت اقدس و الا نموده‌ام ، همان را درج مىكنم .\r\n\r\nنامه به پدر\r\nقربان آستان مباركت شوم . حضرت اقدس و الا حالا از دل شما خبر دارم كه دل خودم همان‌جور شده . حالا از قلب حضرت و الا اطلاع دارم كه قلب خودم كباب شد . حالا مىفهمم به شما از مرگ آزاده چه گذشت كه از مرگ بهمن به چاكر گذشت .\r\nاينك از دل گوهر خانم خبردار شدم كه دل زينب پارچه‌پارچه شد . روز جمعه 23 نوبه كرد روز دوشنبه 26 يك ساعت به ظهر مانده غش و ضعف كرد . شب كمى حال آمد ، نه طبيب بود نه دوا كه كمكى بنمايد . سه‌شنبه و چهارشنبه و پنجشنبه گاهى خوب [ بود 
  ] گاهى ضعف و اغما داشت . جمعه حملهء ديگرى به مثل روز دوشنبه آمد دو ساعت از شب شنبه غرّهء شهر صفر 25 ماه عقرب گذشته از دنيا رفت . حضرت و الا قلعه عجالتا برايم زندان شده . به هيچ سنگ و كلوخى پا نمىگذارم كه بهمن را در مدنظر نبينم . به هيچ بوته و گياهى چشمم نمىافتد كه بهمن را در مقابل آن نبينم . به هر سمت زوارك نگاه مىكنم بهمن را آنجا ايستاده مىبينم . آن يكى هم ناخوش است ، آن كوچكى شير ندارد .\r\n\r\n","description":"","footnote":"","page_name":" 4930 ","page_number":34},
  {"content":"\r\n\r\nخودم از يازدهم محرم ناخوش شدم . گاهى خوب گاهى بدم . در آن شب تب و نوبه داشتم و از آن روز كه بهمن غش كرد تا حال در بستر افتاده‌ام . حضرت و الا از اندرون بيرون نرفتم براى آن‌كه اغلب آنها كه تسليت من مىآمدند مىدانستم باطنا مسرور [ ند 
  ] و به من خنده مىكنند . پدر نه دستم توانايى نوشتن دارد نه زبانم ياراى گفتن . چشمم گريان و دلم بريان است .\r\n آنچه بر من برگذشت ار بر سليمان مىگذشت * بر سليمان هم پرى هم اهرمن بگريستى \r\nچهارشنبه پنجم صفر ، 29 عقرب 1336 قهرمان .\r\n\r\nدفن بهمن\r\nمفصلا نمىتوانم بنويسم گريه مهلت نمىدهد . صبح شنبه او را شسته بالاروج بردند در جوار امامزاده ايوب مدفون شد . مرا به داغ ابدى خود مبتلا كرد . از آن روز الى حال هيچ ساعتى نشده است كه تنها باشم و گريه نكنم . پنج سال و شصت و دو روز داشت . اما رشد داشت و به نظر ده ساله مىآمد . باهوش بود ، آرام بود ، صبور بود ، معقول بود .\r\nعباس ناخوش است . مثل آن چيزى كه گم كرده متصل اين اطاق آن اطاق مىرود . از حول و تكان شير زينب خشك شده . دير خداوند اين پسر را به من داد ، اما خيلىخيلى زود گرفت . در همان ماه عقرب كه به دنيا آمد در همان ماه رفت . جان من به لب رسيد تا او را به اين سن رساندم ، زيرا در طفوليت خيلى مريض بود . من هرقدر از غم و غصه و بدبختى خودم بنويسم كم است . من مىدانم چه به سرم آمد . خدا و آنها كه دچار شده‌اند . « رفت آن گل شكفته و در خاك شد نهان » .\r\n\r\nاخبار بيست و پنج روز\r\nسه‌شنبه 25 ماه نحس صفر ، 19 قوس - باز محض سرگرمى به وقايع از غرّه الى حال بپردازم بهتر است . روز يكشنبه دوم مقارن ظهر امير انتصار و برادرش سالار ارفع كه تنكابون مىرفتند اينجا آمدند . امير انتصار هيچ‌وقت نزد من نمىآمد . محض اين قضيه آمد . من با حال خيلىخيلى بدى بيرون رفتم زيرا از روزى كه بهمن غش كرد من همه را گريه كرده و توى سر خود زده‌ام . آنها گفتند كابينه عوض شد . عين الدوله رئيس الوزرا شد .\r\nايتاليا شكست عمده خورد . روسيه بىنهايت مغشوش است . طرفداران صلح با كرنسكى دعوا دارند . حكايت نان در طهران و ساير ولايات درد بىدرمانى شده است . اينها رفتند گرمارود اما امير اسعد نوشت و به رودبار مراجعت كردند .\r\n\r\n","description":"","footnote":"","page_name":" 4931 ","page_number":35},
  {"content":"\r\n\r\n\r\nفرار على عمران\r\nقاصد دزاشوبى سالار همان روز رسيد كه على عمران و فرج اللّه نوكرهاى من الموتى مبلغى مال مرا برداشته فرار كردند دستگير كنيد . دو روز بعد هردو در يارفى دستگير [ شدند 
  ] پس از استنطاق تقى معلوم شد چيزى سرقت نكردند ، يعنى حرف حسابى زدند كه اگر ما چيزى سرقت كرده بوديم به پاى خود الموت و نزد شما نمىآمديم . فرار ما از گرسنگى و سخت‌گيريهاى سالار بود و بعضى حكايات از حضرت سالار كرده بودند كه مايهء حيرت همگى شد . هر شكل بود آنها را راضى كرده خرجى داده روز پنجم روانهء طهران كردم .\r\n\r\nآمدن براى تسليت با دويست نفر\r\nيكشنبه نهم - امير اسعد قلعه آمد كه بروند تنكابون . سواى آن‌دو نفر كه امير انتصار و برادرش باشد سالار سعيد و آقا مير هادى ، لسان طالقانى ، ميرزا غلامرضا تارزن معروف طهران و چند نفر ديگر كه چندان معروفيتى نداشتند با قرب دويست نفر نوكر و تفنگچى و مهتر ، جلودار ، قاطرچى و غيره و غيره . به هزار زحمت اين خدم و حشم را در زوراك ، خوبان ، سراج‌محله ، نسا ، سليكان الى كلان و گرمارود جا و مكان و علوفه و خرج داده شد .\r\nآقايان و نوكرهاى محترمشان كه قرب پنجاه نفر بودند در قلعه جا داديم . ملاحظه كنيد كه هيچ آدم سفيه و ديوانه به تسليت و تعزيت آدم بيايد اين همه آدم همراه مىآورد .\r\nجو ، كاه ، علف هرچه داشتيم تمام شد . اگر سالى دو مرتبه به اين شكل مهمان من شود كار من تمام است . باز شب آس بازى كردند كه هيچ امر واجبى ، فريضه‌اى را امير اسعد و نوكرهايش اين‌طور مواظبت ندارند . نوكرها كه در اطاق دفتر تقى بودند نصف شب مسجدى نشسته ده جا آس بازى مىكردند .\r\n\r\nروزنامهء رعد\r\nنمرهء دوم روزنامه « رعد » كه جديدا به همان مديريت و سردبيرى آقا سيد ضياء ولد ارجمند آقا سيد على آقاى معروف توزيع مىشود در آنجا شرحى از روسيه و نزاع كرنسكى و مسيو لونين « 1 » نوشته .\r\nاز اخبار تلگرافى رويتر - بالاخره لونين فاتح ، كرنسكى مفقود ، پطروگراد تسليم لونين\r\n\r\n\r\n","description":"","footnote":"\r\n( 1 ) - ( - لنين ) .\r\n","page_name":" 4932 ","page_number":36},
  {"content":"\r\n\r\nمىشود . از حال اردوها و جنرالها و ساير رجال روسيه كسى خبر ندارد . در تمام شهر پطروگراد و مسكو بين طرفداران اينها نزاع بوده ده بيست هزار نفر آدم بىگناه كشته شده است . طرفداران كرنسكى را كادت مىگويند كه مشروطه‌خواه معتدل ترجمه كرده بود و طرفداران لونين  Lenin  بولشويك كه افراطيون ترجمه نموده است . در حقيقت دستهء ضد صلح و آلمان فيل باشند . صد نفر زن كه داوطلبانه قصر زمستانى را حفظ مىكردند بولشويكها گرفته تسليم سربازان مست نابكار مىكنند و تمام قصر غارت مىشود . جان و مال مردم در تمام روسيه مباح و حلال طرفى است كه زور اسلحه داشته باشد .\r\n\r\nامير انتصار - سالار ارفع\r\nدوشنبه ناهار را اينجا ميل كردند . عصر با همهء آن جمعيت خراب گرمارود شدند .\r\nسه‌شنبه صبح هوا ابر داشت ، مقارن ظهر گفتند امير نرفته است كه گدوك خراب است .\r\nبعد از ناهار من آنجا رفتم خواب بود . مدتى با لسان و دكتر صحبت كرديم تا بيدار شد .\r\nخودش به آنجا كه من بودم آمد . خيلى عذر خواست مرا منزل برد . آن‌وقت گفت مدتى بود عرق نخورده بودم امروز به ساز ميرزا غلامرضا ميل كردم افراط شد . باعث خواب زياد گرديد . بعد هم سالار سعيد و سايرين آمدند . سالار ارفع در روسيه تربيت شده با كمال است . خوب از همه‌چيز اطلاع داشت . امير انتصار هم از آن كهنه فرانسه‌دانهاست .\r\nامير اسعد هيچ به ظاهر مايل رفتن تنكابون نبود . مىگفت چهل روز بيشتر نمىمانم . سالار سعيد و آقا مير هادى [ را 
  ] هم كه به مشايعت آنها و تعزيت من آمده بودند راضى كرد تنكابون ببرد . به اينها هم‌چون خوب پول مىدهد در تنكابون هم محض تملق به امير البته سايرين هم تقديمات و تعارفات مىدهند هردو مايل به رفتن شدند . اما هرچه اصرار كرد من هم بروم و براى من هم همچو مسافرتى لازم بلكه واجب بود نرفتم . ليكن قول دادم چندى بعد براى رفع هم و غم بروم .\r\n\r\nدست و دلبازى امير اسعد\r\nامير اسعد مىگفت دويست خروار برنج مىخواهم براى فقراى طهران بفرستم و روزى هم مقدار زيادى براى فقراى تنكابون طبخ كنم . من از حاجى نظر على شنيدم كه املاكى را كه سپهسالار به امير اسعد صلح كرده سالى يكصد هزار تومان منافع مىدهد ، پنجاه هزار هم منافع دهات شخصى خود اوست . سپهسالار تنها سالى دويست خروار مشترى روغن در محال ثلاثه دارد . اين را من از وزير شنيدم كه دو سال است مباشر املاكى اوست .\r\n\r\n","description":"","footnote":"","page_name":" 4933 ","page_number":37},
  {"content":"\r\n\r\nليكن كتمان نبايد كرد كه امير اسعد خوب خرج مىكند . در تابستان گذشته به ميرزا غلامرضا هزار تومان انعام داده بود . در رفتن به خانهء سعيد نظام ( سالار سعيد ) كه نفهميدم عروسى و زفاف هم شده بود يا نه چند هزار تومان به اهل اندرون آنها و پسرها و نوكرها انعام داده بود . امير اسعد يكصد عدد پنج هزارى زرد براى نزهت داد . كاغذى هم نوشته بود كه وعدهء سوقات مفصل اعلى از تنكابون داده بود .\r\n\r\nنظر امير اسعد دربارهء شاه\r\nبارى هنگام وداع بيرون آمده مقدارى با من به قول خودش صحبت محرمانه كرد . اول اظهار داشت از اين شاه هم كارى ساخته نيست ، خيلى پولكى است و از خود رأى و استقامتى ندارد . من گفتم شما باز تصور مىكنيد كه از شاه كارى ساخته باشد با اين قال و مقالها ، خونريزيها تمام براى اين شد كه شاه به تنهائى كارى نكند . شاه هم به همان تكليف خودش عمل مىكند . باطنا از اين جواب من خوشش نيامد و گفت من ، شما ، سالار سعيد ، منتظم الملك همه بايد دست‌به‌دست هم داده نگذاريم كسى به ما تعدى كند . گفتم اگر خودمان به همديگر كنيم چطور . اين دفعهء دوم بود كه جواب من نامطبوع بود .\r\n\r\nقضيهء قتل در يارفى\r\nگفت در فقرهء يارفى قصد من جلوگيرى بود كه من بعد الايام از اين واقعات روى ندهد .\r\nگفتم آن جلوگيرى بود كه سه ده را خراب كنيد ، هزار و پانصد تومان پول بگيريد . گفت تقى آدم شما مىخواست قتل را پنهان كند . گفتم همچو چيزى امكان داشت ؟ و حال آن كه چهار نفر اسطله‌برى آنجا بود و آنها شناختند كه عبد اللّه اسطله‌برى است . گفت پس چرا دفن كرد . گفتم شدت گرماى تابستان ، نعش دو روز مانده را چه كار كنند جز دفن .\r\nشما مىبايست مهلت بدهيد من بيايم ، شما مىبايست تفتيش كنيد قاتل پيدا شود ، چه خبر شده بود . ديد اين صحبتها نتيجه ندارد برگشت كه مرا در روزنامه‌ها رسوا كرديد .\r\nگفتم اشتباه مىكنيد ، من به روزنامه چيزى ندادم بنويسد . با روزنامه‌نويس هم شايد خوب نباشم . اما آنها وقايع‌نگار دارند . اصلا هم با من ، با شما ، با عز الدوله ، با سپهسالار ، نايب السلطنه ، ظل السلطان و امثاله بد هستند و هروقت عنوانى به دست آنها بيفتد شاخ و برگ مىدهند . خوب اين دفعه را من گفتم در روزنامه نوشتند . آن همه كه سابقا دربارهء شما نوشتند و براى سپهسالار مىنويسند ، كه گفته بود ، باز كار من بود ؟ وانگهى روزنامه محل اعتنا نيست . امروز بد مىنويسد فردا پول گرفت خوب .\r\n\r\n","description":"","footnote":"","page_name":" 4934 ","page_number":38},
  {"content":"\r\n\r\n\r\nدنبالهء صحبت با امير اسعد\r\nگفت من مىگويم بايد اتحاد كرد . گفتم ضررى نمىبينم بكنيد . گفت شما بىحقيقت هستيد . گفتم من در كسى حقيقت نمىبينم . مىخواهيد ملك مرا ببريد ، رعيت مرا جرم كنيد ، هر بلائى ميل داريد سر من بياوريد و من هيچ نگويم ، نمىشود . گفت از اين به بعد .\r\nگفتم اول حكم كنيد رعاياى شما آنقدر صدمه به رعيت من نزنند . گفت به خدا ، به امام ، به رسول سى مرتبه گفته‌ام خود رعيت بد است قانع نيست . گفتم شما كه عاقل هستيد بايد بدانيد من با شما نمىتوانم بجنگم . من زورم به شما نمىرسد ، وانگهى مىبينم يك ملت با پدر شما و شما مىجنگند و نتيجه حاصل نمىكنند . كميتهء مجازات هم نتوانست كارى كند . من چه قسم با شما خواهم جنگيد . اگر مرا عاقل مىدانيد باور كنيد ! اما چندان هم زير بار زور و ظلم نمىروم . ديديد پولها را پس گرفتم . باز اخم كرد و خوشش نيامد .\r\nبالاخره صلح كرديم و اطمينان دادم كه از طرف شما زورگوئى نشود من هم ساكت و همراه باشم . آن‌وقت گفت استدعا مىكنم به حاجى افخم الدوله در باب سالار بنويسيد .\r\nگفتم چرا او را فرستادى . گفت خودش مايل شد . گفتم نوكرهاى شما تقصير دارند ، بين برادرها تفتين مىكنند . تصديق كرد . بعد گفتم از راستى نبايد گذشت . شما هم در تربيت پسرها تقصير داريد . خيلى نامهربان بار مىآوريد . گفت بهار او را مىخواهم و انشاء اللّه عروسى مىكنم . در محرم كلايه بماند در كنف حمايت شما بلكه تربيت شود . باز مقدارى صحبت شد هوا تاريك شد . من خداحافظى كرده به‌سمت قلعه آمدم و آنها روز ديگر پس از آن‌كه گرمارود را قحطى انداختند تشريف بردند .\r\n\r\nكرسى\r\n16 شهر صفر - دو سه روز است تب و نوبه مىكنم . امروز ده قوس كرسى گذاشتيم .\r\nاما نه محض سرما بلكه محض كسالت خودم كه زير آن دراز بكشم . هوا ابدا سرد نيست و هيچ خيال بارندگى ندارد . عباس ناخوش است . ضعيف شده متصل داشىداشى مىگويد . ناچار شدم شراب دادم بخورد . به مادرش هم دادم شيرش زيادتر شد . اين دو پسر دايم نزد هم بودند . حالا عباس تنها شده دايم بهانه مىگيرد و اين اطاق آن اطاق به سراغ بهمن مىرود .\r\n\r\nاسعد الحكما - اعتبار السلطان\r\nاز آمدن طبيب ننوشتيم . محمّد على لله آمد ، درحالىكه بين راه شنيده بود سرزنان ،\r\n\r\n","description":"","footnote":"","page_name":" 4935 ","page_number":39},
  {"content":"\r\n\r\nسينه‌زنان وارد قلعه شد و آشوبى برپا كرد . اسعد الحكما با هزار ناز و غمزه و شكايتها از من بالاخره گفته بود دويست تومان مىگيرم مىآيم . تا پنجاه تومان داده بودند راضى نشده بود . درحالىكه هيچ هم طبابت نمىداند . نسخه‌نويس ميرزا موسى بود ، به زور و اصرار ضياء الدوله آبله‌كوب دولتى هم شد . رفته بودند سراغ اعتبار السلطان كه اين هم يك طبيب متوسطى است . از طهران آمده قزوين معالجات متوسط مىكند . گفته بود روزى پانزده تومان دريافت مىكنم مىآيم . اين است ترتيب اطباى ما هروقت كسى محتاج به آنها باشد .\r\n\r\nقيمت اجناس\r\nمن امسال به تنكابون چندان كارى ندارم . امير اسعد دوازده خروار برنج ، بيست من روغن به سالار حواله داده بود . به من فروخت . قاطرهائى كه بنهء منتظم الملك را بردند كرايه دادم يك مرتبه هفت خروار آن را آوردند تتمه را بهار . برنج رسمى هم خودم الموت دارم . در شهر خروار رسمى شصت تومان شده . من مقدارى حمل كردم قاطرهاى خودم هم برد . اما خرج قاطر بيش از قيمت كرايهء معمولى شد . سيب‌زمينى از شهر آورده بود يك من هفت قران ، سابق خروارى پنج تومان الى هفت و ده تومان بود . همه‌چيز بالا رفته و روزبه‌روز مىرود . گندم پنجاه و پنجاه و پنج تومان است ، جو چهل تومان . اما در الموت من چهار خروار به محمّد على اندجى نقد گندم فروختم در يكصد و هفتاد تومان ، خروارى چهل و دو تومان و نيم و حال آن‌كه هميشه الموت از شهر گران‌تر بود . توفير سنگ هم دارد ، يك من شاه يك چارك علاوه است .\r\n\r\nتلگراف سپهسالار\r\nاز تنكابون بنويسم . امير اسعد دو شب هم مران ماند ، توبرهء كاه شده بود يك تومان .\r\nاين دهات سر راه است براى مسافرين چيزى نماند . لدى الورود به گاوبر منتظم الملك تلگرافى به دست او مىدهد كه سپهسالار مخابره نموده بود مرتضى قلى آمد كجور ( سردار اقتدار ) . زنده يا مرده او را به طهران روانه كنيد . ايشان با سالار فاتح و جماعت كجورى كلارستاقى كه چند سال است با سپهسالار منازعه دارند و املاك او را ضبط كرده احدى از كسان او را راه نمىدهند عجالتا با عده‌اى سوار و پياده خودشان آمده‌اند حبيب‌آباد كنار دريا . امير اسعد هم جمعيت خودش را فرستاد پسن‌ده سنگربندى مىكند .\r\nفاصلهء دو قشون پنج فرسنگ است .\r\n\r\n","description":"","footnote":"","page_name":" 4936 ","page_number":40},
  {"content":"\r\n\r\n\r\nكجورى - جنگليها\r\nمىگويند جماعت كجورى با ميرزا كوچك خان و جنگليها هم معيت دارند . يحتمل از آن طرف هم كسى بيايد . چون جمعيت جنگليها زياد شده و مخارج لازم دارند در تمام نقاطى كه كميتهء آنها داير است حكم شده املاك مردم را ضبط كنند ، مخصوصا املاك وثوق الدوله و قوام السلطنه را ضبط كردند . از طرف حاجى سيد رضى و سپهدار و ساير محترمين ، ملاكين هم پول زياد تقديم شده . سپهسالار چهل هزار تومان داده است .\r\nكار ميرزا كوچك خان خيلىخيلى بالا گرفته پنج شش هزار جمعيت دارند . جا و مكان هم سخت است . جديدا چند نفرى قصد قتل او را داشتند دستگير مىكنند و به قانون جنگل ريش و سبيل و موى سر آنها را تراشيده حبس مىكنند و خودش در بازار كسما منبر گذاشته در مقابل دو هزار نفر دو ساعت نطق مىكند .\r\n\r\nروزنامه‌ها همراه ميرزا كوچك خان\r\nاين مطالبى است كه رسما در روزنامه‌ها مىنويسند و ابدا آقاى روزنامه‌نويس تنقيدى نمىكند ، يا به دولت ايرادى وارد نمىآورد . من نمىدانم به چه علت با او همراه هستند ! زيرا مردم همه‌وقت و همه‌جا مىبينيم مايل هستند قواى مملكت مركزيت داشته باشد و « آنارشيگرى » رفع شود . اما در اين موضوع ساكت [ اند 
  ] بلكه نهايت همراهى را مىكنند .\r\nبه نايب الحكومهء رسمى شهر مىنويسد بيست و چهار ساعته از رشت خارج شو و او جرأت نمىكند توقف كند يا از طهران كسب تكليف كند ، فورا حركت مىكند .\r\n\r\nفرق كوچك خان و امير اسعد\r\nامير اسعد گفتند هفت هزار تومان برايش پول فرستاده . يك وقت امير اسعد به من پيغام كرده بود مگر من كمتر از ميرزا كوچك خانم . اگر الموت را ضبط كنم چه خواهد شد .\r\nجواب پيغام كردم دستت را روى دلت بگذار ، تو ميرزا كوچك خان نمىشوى ، او زن ندارد ، بچه ندارد ، برادر ، پدر ندارد ، ملك ندارد ، مال ندارد . زور آوردند فرار مىكند .\r\nوانگهى مردم با او و فعل او همراه هستند . بر خلاف شما اگر خوب هم بكنى بد هستند .\r\nميرزا كوچك خان شب زير پلاس مىخوابد ، تو تشك پر قو . او از و با و طاعون نمىترسد ، تو از زكام فرار مىكنى و از « آب‌چائيده » پرهيز . پس خيلى باهم فرق داريد و من اطمينان دارم شما ميرزا كوچك خان نمىشويد .\r\n\r\n","description":"","footnote":"","page_name":" 4937 ","page_number":41},
  {"content":"\r\n\r\nحمام ما خراب شده دو نفر بناى قزوينى تنكابون مىرفتند . آهك هم بود مشغول تعميرات شده‌اند . من خجالت مىكشم تفصيل آب‌انبار و استاد مظفر را شرح بدهم . اين پدرسوختهء ترياكى هنوز ما را رها نكرده هر روز يك بلائى دارد ، يك مرضى ، يك ناخوشى پيدا مىكند . شصت تومان خودش پول گرفته قرب شصت هم مزد عمله شده احتمال مىرود شش هفت روز ديگر تمام شود . دكاكين تمام شد . بيست تومان چهار باب را ميرزا حسين اجاره كرد .\r\nامسال دويست تومان زواركى مزد عمله‌گى از من گرفت .\r\n\r\nحكايت چين\r\nچند نمره روزنامه آقاى عماد السلطنه روانه كرده بود . چند نمره هم « لندن نيوز » رسيد در 17 شهر صفر . « لندن نيوز » كهنه بود . اخبار هم كه زياد ندارد فقط اشكال است .\r\nحكايت چين اين بود كه جنرال شانك هوسن دستهء قشون خود را همراه مىكند و امپراطور دوازده‌ساله را مجددا به تخت سلطنت مىنشاند . قشون و رؤساى جمهورى پس از چند روز جنگ غلبه مىكنند و جنرال پس از شكست به سفارت هلاند پناه مىبرد .\r\nخانهء او را آتش مىزنند و خاقان را مجددا به خانه خودش روانه مىكنند . اين رجعت خاقانى دوازده روز طول كشيد .\r\n\r\nمصر\r\nسلطان حسين پادشاه مصر وفات مىكند . پسرش قبول سلطنت نكرده . انگليسها برادرش را پادشاه مىكنند . حمل مصرى با هودج عايشه را خيلى به دستگاه روانه مكه مىكنند . انگليسها در فلسطين جنگ مىكنند و نصف قشون ترك اسير و مقتول و مفقود است . ( اين جنگ باعث آبادى بعضى جاها هم شده تمام طور سينا راه‌آهن كشيده شده است . )\r\n\r\nاروپا\r\nايطاليا شكست مفصلى خورد . تمام آنچه را در اين مدت به جان كندن به دست آورده بود از دست داد . قشون آلمان و اطريش به دشت آسياكو سرازير شده به‌سمت ونيز مىروند . صاحب‌منصب و قشون آلمان تا آنجا نرفت ، فتح نصيب نشد . جنرال آلمانى نقشهء جنگ فرونت ايطاليا را تغيير داده پس از فتح و رد شدن از رود ايزانزو فورا به‌سمت صحرا و شهر ونيز حمله آورده كوهستان را ترك كردند . به واسطهء انقلاب روسيه آلمان\r\n\r\n","description":"","footnote":"","page_name":" 4938 ","page_number":42},
  {"content":"\r\n\r\nقشون زيادى خود را به همه سمت روانه مىكند . جزاير خليج ريكا تمام به دست آلمان فتح شد .\r\nريكا هشتصد هزار جمعيت دارد . يك نفر نتوانست فرار كند . حاليه روال و خليج فنلاند در معرض خطر است . هرجا را آلمانها مىگيرند روسها مىگويند ما خيال آزادى آنجا را داشتيم . در صورتىكه زنهاى روسيه به جنگ مىروند مردها از فرونت فرار مىكنند . باطاليان زنهاى پطروگراد جمعى كشته جمعى زخمى و اسير شدند ، ليكن پنجاه نفر اسير آلمانى آورده بودند كه معلوم نيست به عشق خانمها خودشان تسليم شده‌اند يا حقيقتا اسير گرديده‌اند . انگليسها در فلاندر جنگ مىكنند . روز 31 جولاى حملهء مفصلى آوردند . در « لندن نيوز » نوشته بود چهار ميل امتداد توپخانهء سنگين ماست كه چرخ توپ وصل به چرخ توپ است و لاينقطع آتش‌فشانى مىكند . آيروپلنهاى جديد خيلى محكم و عريض و طويل و باربردار شده است . تقريبا چند نفر آدم و چند توپ و چندين خروار قورخانه حمل مىكند . چون روزبه‌روز نواقص آن در تكميل است به ذكر آن نمىپردازم .\r\nوزن بعضى از گلوله‌هاى توپ به يك تن سه خروار رسيده است . از قرار « استاتستيك » جديد چهل كرور مرد ( دو برابر جمعيت ايران ) تلف و از كارافتاده است نظامى و غيرنظامى . البته نظامى آن بيشتر است .\r\n\r\nوضع زنان بىشوهر\r\nعجالتا چهل كرور زن بىشوهر و بدون كفيل مانده است و نمىدانند آنها را چه بايد كرد . بعضى رأى داده‌اند قانون تعدد نسوان و لو موقتا هم باشد خوب است رواج داده شود تا بعضى مردها به ميل تجديدفراش از آنها نگاهدارى و كفالت كنند . برخيها گفته‌اند اين زنها را بين ممالك و مستعمرات خود اروپا تقسيم بايد كرد تا از گرسنگى تلف نشوند ( اگر سهمى به ايران داده شود اقبال فكليهاى ما گفته است ) .\r\nقشون امريكا پىدرپى وارد اروپا مىشود . مبلغهاى گزاف هم پول به متفقين داده است . مخارج روزانهء انگليس به هفت مليان ليره بالغ شده است . دولت برزيل به آلمان و اطريش اعلان جنگ كرد ( اين اعلان جنگها هم مثل پروتست يونان است به انگليس و فرانسه كه ثمر ندارد ) . قيصر صوفيه و اسلامبول رفت . پادشاه بلغار ، وين ، برلن رفت .\r\nآلمانها از انقلاب روسيه در استفاده‌اند و شكست ايطاليا به همان واسطه بود . سركردهء قشون ايطاليا جنرال كادرونا عزل [ شد 
  ] يا استعفا داد . كابينهء وزرا استعفا داد . فورا از وزراى انگليس و فرانسه به رم مسافرت كردند مبادا ايطاليا به خيال صلح بيفتد . پول و قشون كمك دادند . ( عزل امپراطور روس و انقلاب آنجا اگرچه مىگويند به تحريك\r\n\r\n","description":"","footnote":"","page_name":" 4939 ","page_number":43},
  {"content":"\r\n\r\nانگليس يا اقلا به رضايت آن دولت بود ليكن حاليه دارد اثرات خود را مىبخشد و كمر انگليس را خم مىكند زيرا پول او و قشون بىحد و حصر روس بود كه جلوى آلمان را گرفته بود . روسيه اگر صلح كند و لو اين‌كه ژاپن جنگ كند آلمان فاتح مىشود ) .\r\n\r\nذكاء الملك و روسيه\r\nذكاء الملك و كميسيونى كه به روسيه عازم بود چون امورات آنجا را مغشوش‌تر از ايران ديدند عجالتا موقوف شد . اما اوضاع ناگوار ايران با اين پيش‌آمد خدائى از طرف روسيه هيچ پيشرفتى حاصل نشده است . انگليس به كارهاى راجعه به روس هم دخالت مىكند و امورات آن دولت را هم در اين‌جا اداره مىكند بهتر از خودشان . پليس جنوب تا اصفهان رسيده است . قشون روس همه‌جا هست . متصل صاحب‌منصبان انگليسى براى پليس جنوب مىآيند . از همه گرفتاريها بالاتر امر نان و قلت آذوقه و ارزاق است كه در تمام ايران روزبه‌روز بر شدت و وسعت خود مىافزايد . رحمت الهى هم قطع شد . در تمام شهرهاى ايران از گرسنگى آدم تلف مىشود و از هيچ ممرى نمىتوانند آذوقه برسانند . در خود طهران متصل آدم تلف مىشود .\r\n\r\nنامه‌هاى تسليت\r\n22 شهر صفر - از شهر كاغذجات طهران و روزنامه‌جات رسيد . دستخط حضرت اقدس و الا و آقاى عماد السلطنه [ را 
  ] عينا به اين كتاب « 1 » ملحق كردم . براى من كه روضهء مفصلى بود . من با اين طفل خيلى انس داشتم . اينجا طهران نبود مدرسه باشد يا من مهمانى ديدن جائى رفته باشم و روزى يكى دو ساعت او را ببينم . متصل پيش من بود . از صبح تا هنگام خواب . خوب هم شده بود . مختصر تا روز وفات او چهل و هفت سال و هشتاد روز از عمر من گذشته بود . تازه اين پسر را براى روز پيرى كورى به عرصه رسانيده بودم كه خدا نخواست و از دستم گرفت . هنوز تسلى نيافته‌ام . متصل كار من گريه است و زارى . بيرون كم مىروم . هيچ كار نمىكنم بلكه از اطاقم خارج نمىشوم . شام و ناهار هم در اطاق خودم مىخورم . كتاب مىخوانم و خيال مىكنم .\r\n\r\n\r\n","description":"","footnote":"\r\n( 1 ) - خطوط حضرت اقدس و الا و اشعار و بعضى عكسها را غارتگران خصوصا مهدى پاره كرده يا برداشته‌اند . ( يادداشت از مؤلف )\r\n","page_name":" 4940 ","page_number":44},
  {"content":"\r\n\r\n\r\nمسافران تهران\r\nزيور خانم و زبيده خاتون انشاء اللّه فردا 23 قزوين مىروند و از آنجا با كالسكهء كرايه طهران . به هريك هم مبلغى داده بودم . باز هم نيازى كردم . اسبابهاى عين الملوك را هم روانه كردم . اما از غم و غصه ديگر نشد بعضى چيزها روانه كنم . كالسكه هم البته گنجايش نداشت . البته بد موقعى طهران ورود مىكنند . هم آنجا اين مصيبت روى داده هم اينجا . اما اينها نرفته نزهت الملوك تهيهء مهمان ديگرى كرد . نوشت همان مالها را مهرماه خانم سوار شده بيايد . هرقدر سال گذشته زمستان به ما خوش گذشت امسال از دماغمان بيرون آمد . بيچاره ملا يوسف هم در شهر مرحوم شد كه سال گذشته به آن درجه باعث شادى ما شد .\r\n\r\nاوضاع ايران\r\nحالا برويم سراغ روزنامه‌جات « رعد » . گذشته از آن‌كه قسمت عمدهء مندرجات روزنامه حكايت نان و ارزاق مردم است كه حقيقتا رقت‌انگيز است و انسان خيلىخيلى متألم مىشود قطاع الطريقى هم بسيار مىشود . همه‌جا در جاده‌ها سارقين مشغول چپاول و سرقت هستند . روس و انگليس هم ما را به حال خود نمىگذارند . متصل انتريگ مىكنند و با همه انقلاب و جنگ و دعواى روسيه باز هفتاد هزار قشون جديد او وارد اروميه شده دوازده هزار جديدا وارد رشت . پس اگر آنجا آنقدر شلوغ است كه در جرايد مىخوانيم اينها از كجا آمدند ، به فرمان كه ، به خرج كه ، به اطاعت كه . پس همه زور آنها ، همه قشون‌كشى آنها براى ما يك مشت عاجز مسكين است كه از خود زورى نداريم .\r\nاهل ايران از گرسنگى متصل تلف مىشوند باز آنقدرها از آذوقهء ما بايد به مصرف آن پدرسوخته‌ها برسد . كابينهء وزرا تغيير كرد .\r\n\r\nانقلاب نان\r\nشيخ پس از غم و غصه‌ها براى فوت بهمن نوشته بود به تحريك انگليسها انقلابى جهت نان در طهران روى داده مثل روسيه . انقلاب نان منجر به تغيير كابينه شد . حزب دمكرات خيلى از اين تغيير ناراضى و انديشناك شده دستهء « ضد تشكيليون » با آن يكى مىخواهند اصلاح كنند . يكى دو جلسه هم جمع شده‌اند اما هنوز اصلاح كلى نشده .\r\nمدير « ستارهء ايران » خيلى وحشت دارد و بيشتر براى اتحاد حسن و حسين مىگويد .\r\n\r\n","description":"","footnote":"","page_name":" 4941 ","page_number":45},
  {"content":"\r\n\r\n\r\nكابينهء جديد\r\nكابينهء وزرا از اين قرار است : عين الدوله رئيس الوزرا - مستوفى الممالك وزير مشاور ( سان پرتفوى ) - مشير الدوله وزير جنگ - علاء السلطنه وزير خارجه ( نود سال دارد باز وزير مىشود ) - وثوق الدوله وزير معارف و علوم - قوام السلطنه وزير داخله - مخبر السلطنه وزير عدليه - مؤتمن الملك وزير فوايد ( كه نداريم ) - امين الملك وزير پست و تلگراف - مشار الملك وزير ماليه . همان حكايت تعزيه‌خوانهاى ما و تغيير شكل و لباس دادن است ! عين الدوله كابينهء خود را خيلى به سرعت تشكيل داده و تعجب هم در اين است كه مستوفى الممالك و مؤتمن الملك و مشير الدوله قبول عضويت نموده‌اند و گويا قبول آنها به اصرار شاه بود و دوامى نخواهد كرد . چون در هر كابينه هم بايد يك نفر طبيب باشد در اين كابينه هم به‌جاى حكيم الملك ، دكتر اسمعيل خان امين الملك برقرار شده است . مملكت مريض است وزراى ما مريض‌تر ، ناچار از عضويت طبيب هستند .\r\n\r\nقحطى\r\nدر روزنامه ديدم پس از بيست و چهار ساعت بحران طلوع كرد عين الدوله استعفا داد ، ليكن شاه قبول نكرد . تمام كار وزرا تهيهء رزق است . آن هم فراهم نمىشود . ناچار « 1 » استعفا مىكنند . دردهاى بىدرمان ايران زياد است . اين حكايت قحطى هم مزيد علت شده از هيچ نقطه هم نمىتوانند تهيهء روزى كنند . در تمام شهرهاى ايران آدم از گرسنگى تلف مىشود .\r\n\r\nروسيه\r\nاهم مسائل كه بدوا بايد متذكر آن شد انقلاب اخير روسيه و تشكيل حكومت افراطيون و اعلان متاركهء جنگ است كه ما عين تلگرافات آژانس رويتر را از روى روزنامهء « رعد » مورخهء 13 صفر هفتم قوس 29 نوامبر درج مىكنيم . روزنامه مزبوره قبل از ترجمهء تلگرافات شرحى از دورهء ده ماههء انقلاب روسيه داده و آن را به پنج بحران\r\n\r\n\r\n","description":"","footnote":"\r\n( 1 ) - از نسخهء خطى پس از اين كلمه در دو صفحه اشعارى به خط عز الدوله چسبانيده شده بود كنده شده است و عين السلطنه نوشته است « كمتر كسى به قدر حضرت اقدس و الا شعر حفظ دارد و خوانده و حالا هم ميل دارد و متصل مىخواند . بيشتر از كتب اشعار شعراى معروف در كتابخانهء حضرت و الا نسخ عديده‌اش موجودست . »\r\n« خطوط حضرت اقدس و الا و اشعار و بعضى عكسها را غارت‌گران خصوصا مهدى ولد الزنا پاره [ كرده 
  ] يا برداشته‌اند . »\r\n","page_name":" 4942 ","page_number":46},
  {"content":"\r\n\r\nقسمت كرده است : نخست شورش و انقلاب ماه فوريه برضد حكومت تزار و خلع او .\r\nدورهء اين حكومت تا 21 آوريل و اعلاميهء مليكف و انفصال كابينه است . دور دوم ترميم كابينه و وزرات جنگ كرنسكى و تعرضات فرونتهاست كه منجر به تخليهء گالسى گرديد . سيم استعفاى پرنس لووف رئيس الوزرا و رياست كرنسكى و انعقاد كابينهء محتلط .\r\nچهارم قيام كارنيلوف و كادتها و هجوم به‌سمت پطروگراد . پنجم مجادلات بين افراطيون و كرنسكى و بالاخره پيشرفت آنها و متاركه جنگ است . اخبار رويتر تاريخ ندارد .\r\nابلاغيهء بىسيم روس مىگويد كنگره‌هاى عالى كارگران و سربازان به شوراى كميسيارياى اهالى حكم كرده است كه زمام امور را در دست گرفته پيشنهاد متاركهء جنگ را به عموم متخاصمين تقديم نمايد كه پس از آن مذاكرات براى يك صلح دمكراسى جريان يابد . پس از آن‌كه اختيارات شوراى مزبور كاملا مستقر و تثبيت گشت پيشنهاد متاركه به عمل خواهد آمد . سواد راپرت مزبور به جميع سفارتهاى دول مؤتلفهء مقيم دربار پطروگراد ابلاغ شده است و نيز شوراى فوق الذكر به فرماندهء كل قشون روس اجازت داده است كه از فرماندهان قواى خصم براى جريان مذاكرات صلح تقاضاى متاركه جنگ نمايند و تلگرافا جريان مذاكرات را به شوراى كميسيارى اهالى اطلاع دهند و اسناد مذاكرات مقدماتى را پس از آن‌كه به تصويب شوراى كميسياريا رسيد امضا نمايند . ابلاغيه فوق به امضاى لنين رئيس شورا و به امضا تروتزكى وزير خارجه و سه نفر ديگر مىباشد . ابلاغيهء بىسيم روس مىگويد . شوراى كميسيارياى اهالى به نام دولت جمهورى روس دوخانين را به علت استنكاف از تقديم پيشنهاد متاركه جنگ خلع كرده .\r\nكرملينكو را به فرماندهى كل معين كرده است . اين شخص يك نفر صاحب‌منصب درجهء پست است . شوراى مزبور سربازان را نصيحت مىكند كه ژنرالهاى ضد رولسيون را دستگير كرده از هرج‌ومرج جلوگيرى نمايند و از رژيمانهاى فرونت جنگ درخواست كرده است كه به فوريت براى شروع مذاكرات با خصم نماينده معين كنند .\r\n23 نوامبر - كنگرهء دهاقين پطروگراد موهيلوف را از پطروگراد انتقال مىدهد زيرا بيم دارند ماكسىماليستها مداخله نمايند . كميته‌هاى قشونى جنگ مشغول تشكيل دولت جديد هستند . نمايندگان تمام سوسياليستها و مسيو تروتزكى وزير امور خارجه اعلام داشته‌اند كه جميع مراسلات سرى ديپلماسى را كه در اختيار و تصرف آنهاست اشاعت خواهند داد .\r\nآمستردام - تلگرافات واصله از تارناپل خبر مىدهد كه روسها مشغول تدارك هستند كه كريمالو و اسكالات را كه در گالسى شرقى واقع است تخليه نمايند . نقاط مقدم تخليه شده است .\r\n\r\n","description":"","footnote":"","page_name":" 4943 ","page_number":47},
  {"content":"\r\n\r\nپطروگراد - دايرهء اطلاعات اعلام مىدارد متن خبرى كه به سفارت‌خانه‌هاى خارجه فرستاده شده است چنين مىگويد . دولت روسيه پيشنهاد مىكند كه در تمام فرونتها جنگ متاركه گردد ، بدين مقصود كه صلح بدون الحاق اراضى و غرامت مبنى بر اصول استقلال ملل و آزادى در ترقى شخصى انجام يابد .\r\nآمستردام - جريدهء فرمدنيلات منطبعهء وين مىگويد صلح با روسيه سياست جنگ‌جويانهء مؤتلفين را درهم شكسته محاصرهء بحرى انگلستان را محترق و متلاشى خواهد ساخت .\r\nلندن - در طى ملاقات با وقايع‌نگار رويتر لرد رابرت سيسل اظهار داشت من تصور نمىكنم كه نظرات افراطيون روسيه نمايندهء نظريات جميع ملت روس باشد . صلح روسيه بر خلاف مقررات معاهدهء سپتامبر 1914 مىباشد . اگر ملت روس اين اقدام را تصويب كرده باشند از دائرهء مجامع شوروى دول اروپا خارج خواهند گشت . من تصور نمىكنم ملت روسيه با اين اعلام و حكم كه بايد ژنرالهاى خود را دستگير نمايند موافقت كرده در آن طرف سنگر مشغول مذاكرات صلح شوند . اگرچه نمىتوانند در بعضى معاملات و رفتارها از قبيل دستگير كردن اتباع انگليس مداخله كند ليكن هيچ‌يك از عمليات ديپلماسى افراطيون پطروگراد به رسميت شناخته نخواهد شد و ما قصد نداريم چنين دولتى را بشناسيم . انتهى .\r\nاوضاع روسيه در نهايت درجه شلوغ است و با اين وضع ناگوار خود نمىتواند و نمىتوانست جنگ كند . آذوقه ندارد و نمىتواند به فرونتها برساند . سربازها فرار مىكنند .\r\nژنرالها مخفى شده يا تبعيد شده و يا مقتول شده‌اند . مهمات و قورخانه ندارد . پول ندارد و با منات كاغذى كسى چيزى نمىدهد . در داخله متصل نزاع و جنگ احزاب و دستجات سياسى جارى است . اسلحه به دست مردم اوباش افتاده آنچه مىتوانند مىكنند . سرباز و سالدات كه مالك الرقاب همه هستند . با اين تفصيل چه قسم جنگ كند ، آن هم با خصمى مثل آلمان . آنچه در روزنامه‌ها ديدم قرب شصت هفتاد مليان از اهالى روسيه كه نژادهاى مختلف هستند سر به طغيان برآورده اعلان استقلال داده‌اند . حالا انگليس هى بگويد جنگ كن او نمىتواند جنگ را مداومت بدهد . كسى نيست كه جنگ كند ، مهمات و آذوقه برساند . مبلغين و دعات و جاسوس آلمان هم سرتاسر مملكت را احاطه كرده شب و روز از اغوا و تحريك مردم دست برنمىدارند . چقدرها روزنامه داير نموده‌اند كه سرتاسر مندرجات آن تحريك ملت و سالدات روس است به صلح . پول هم هرقدر لازم شود خرج مىكنند و به مردم مىدهند تا كار را به اينجا رسانيدند . به فرض اين‌هم كه به اغواى انگليس ژاپن اعلان جنگ با روس داد هيچ به حالت آلمان فرقى\r\n\r\n","description":"","footnote":"","page_name":" 4944 ","page_number":48},
  {"content":"\r\n\r\nندارد . او پس از صلح با روسيه گمان من اين است حملهء شديدى به ايطاليا و رومانى بياورد . آنها هم خواهى نخواهى صلح كنند چون روسيه هم صلح كرده است وقع و آن اهميت سابق را نخواهد داشت . چندان عمل شرم‌آورى نخواهد بود . آن‌وقت تمام قشون اين چهار دولت حمله به انگليس و فرانسه و امريكا بياورند آن‌وقت چه شود ديگر خدا عالم است .\r\n\r\nفرونت غرب\r\nدر فرونت غرب پيشرفت با انگليس است و گاهى فرانسه‌ها هم جلو مىروند . در بين النهرين و فلسطين انگليس جلو مىرود . از فرونت سالونيك خبرى ننوشته بود اما حريقى در شهر سالونيك واقع شد كه قرب پنج هزار خانه را طعمهء خود نمود . ايطاليا شكست مىخورد . ( لندن نيوز 22 سپتامبر تازه رسيده از فتوحات و پيشرفت ايطاليا اشكالى كشيده بود كه با اين اخبار شكست مصادف شد ، مخصوصا شكل كادرونا را كشيده بود و از نقشهء جنگ او تعريفات نموده بود . )\r\nيكشنبه غرّهء ربيع الاولى ، 24 قوس - سه روز قبل به‌قدر دو انگشت برف روى زمين خشك باريد ، يخ هم بست . اسمعيل از شهر آمد . كاغذجاتى نداشت فقط دو روزنامهء « لندن نيوز » آورده بود مال اكتبر و 29 سپتامبر . شعاع الدين ميرزا از خرقان مراجعت كرده بود كاغذى به‌قدر نسخهء طبيب نوشته بود . هرچه جو داشته روسها گرفته‌اند . قرب دو هزار تومان مطالبات و پول او را هم آدمش برداشته و رفته است . حال حضرت و الا معلوم است چه بوده .\r\n\r\nوحشت امير اسعد از جنگليها\r\nدو روز است شهرت دارد كسان ميرزا كوچك خان رودبار آمده انبارها را مهروموم مىكنند . الموت هم خيال آمدن دارند . اگر هم نداشته باشند الموتيها مىآورند . در تنكابون بين اخوان جنگ است . آقا مير هادى و سالار سعيد هردو ناخوش شده‌اند .\r\nامير اسعد به فقرا روزى يك چارك برنج ، يك قران پول مىدهد . شب‌وروز دعا مىكنند سلامت و فاتح مراجعت كند . خود امير اسعد خيلى متوحش است خصوصا از طرف جنگليها .\r\n\r\n","description":"","footnote":"","page_name":" 4945 ","page_number":49},
  {"content":"\r\n\r\n\r\nسلطان مصر\r\n« لندن نيوز » صورت پادشاه با سلطان جديد مصر را كشيده بود ، اسمش سلطان احمد فؤاد است . چهل و نه سال دارد ، برادر سلطان حسين است . وقتى هم نامزد تخت سلطنت آلبانى شده بود ( پسر سلطان حسين قبول سلطنت نكرده است اين مطلب را در جرايد ايران ديدم ) . در سويس تحصيل كرده بعد در ايطاليا و در توپخانه منصب ياورى داشته .\r\nگردن كلفت است . سبيلهاى برگشته و صورت خيلى چاقى دارد .\r\nمدتى است علما براى جلوگيرى از تحت البحرى خيالات مىكنند چند چيز اختراع شده ليكن هنوز ناقص و موفق به آن نشده‌اند از جمله در اين روزنامه‌ها حكايت جعبهء دود را كشيده بود . هروقت تحت البحرى ديده شود يا علامت آن به نظر رئيس كشتى برسد اين جعبهء دود را در مقابل آن مىاندازند ، دود بسياربسيار غليظى از آن مثل يك كوه متصاعد مىشود ، به‌طورى كه تحت البحرى كشتى را نمىبيند و نمىتواند ترپى خود را به هدف زند . فايدهء دوم آن اين است كه كشتى فرصت به دست آورده فرار مىكند . سيم آن‌كه مجال پيدا كرده اسلحهء خود را حاضر براى دفاع و حمله مىكند .\r\nصورتى از مارشال هيندنبورگ و ژنرال لودن دورف رئيس اتاماژور اردوى كل را داشت كه حقيقتا آدم از ديدن آنها لذت مىبرد . چه مردمانى از جنگى و غيرجنگى در اين تاريخ و عصر كه ما هستيم به وجود آمده اين اشخاص بزرگ با ما هم‌عهد هستند .\r\nنمىدانم ما بايد به وجود آنها افتخار كنيم يا آنها ( البته آنها ) . صورت مارشال هايگ و ژنرالهاى اردوى غرب انگليس را هم كشيده بود . اردوى اول جنرال سر هنرى سينكالر هرن ، 2 - سر هربرت شارل آنسلوپالمر 3 - سر هنرى سيمور رالينسون 4 - سر جولين هدارت جرج بينك 5 - جنرال سر هابرت دلاپور ژوك . « 1 »\r\n\r\nكتاب بهترين مونس\r\nادارهء « لندن نيوز » از اول جنگ دو روزنامه هم طبع مىكند كه با ارزانى ليره من بىجا آبونه نشدم : يكى « وارنيوز » است ( اخبار جنگ ) ، ديگرى « اسكچ اف وار » ( اشكال جنگ ) . من به توسط زيور خانم به آقاى عماد السلطنه نوشتم چند جلد كتاب از كتابخانهء حضرت و الا روانه دارند . براى من عجالتا مونسى بهتر از كتاب و روزنامه نيست . آن چند كتابى كه آمدن همراه آوردم خوانده روانه طهران شد . يكى همان سياحت تبت بود و ديگرى مسافرتى به سواحل افريقا و جزيرهء ماداگاسكار ، هردو تعارفى لرد هاردينگ بود\r\n\r\n\r\n","description":"","footnote":"\r\n( 1 ) .\r\n H . S . Horne - H . Ch . O . Palmer - H . S . Rawlinson - J . H . G . Byng - H . de la Poorgough . \r\n","page_name":" 4946 ","page_number":50},
  {"content":"\r\n\r\nكه آن‌وقت سفير ايران بود و سر هاردينگ بود .\r\n\r\nفريب دادن معتضد الممالك\r\nحكايتى من دارم كه اولش اهميت و خنده نداشت بعد خنده‌دار شد كه بايد نوشت .\r\nدر سنوات قبل كه ما طهران و عليمردان خان معتضد الممالك نايب الحكومهء الموت بود يك كسى با دو نفر نوكر اينجا آمده بود و خودش را شعاع السلطنه معرفى نموده بود .\r\nمبلغى عليمردان خان خرج او كرده تعظيم‌ها ، تعارفها ، بالاخره پولى هم به او داده بود و با مالهاى خودش به‌سمت تنكابون فرستاده بود . آن طرار هم يك حواله به خط شبيه فرنگى به قول ما « خرچنگ‌قورباغه » نوشته به پسر معتضد داده بود و زبانى گفته بود حوالهء دويست تومان است در سراى امير حجرهء دست چپ يك حاجى را هم اسم برده بود كه اين حواله را معتضد الممالك با شرح تشريف‌فرمائى حضرت شعاع السلطنه فرار از جور و ظلم اتابك و قهر از مظفر الدين شاه و گريه‌هاى شب او در حال مستى و ناله‌ها از دست پدر تاجدار خود به طهران فرستاده . ما به زودى مسئله را درك كرديم كه عليمردان خان فريب خورده . حال حواله هم معلوم بود . حضرت و الا شرحى تغير و بد و نصايح در جواب نوشته حواله را هم كه در عوض قسط الموت فرستاده بود مراجعت داديم . اين مقدمه براى اين بود كه من هميشه اين مسئله را در مدنظرم داشتم كه مبادا من هم مثل معتضد فريب طرارى را بخورم به شكل ديگر .\r\n\r\nشجاع الملك از مهاجرين\r\nعصر آن روزى كه سالار مفخم از قلعه رفت من خواستم معمولا به گردش پيادهء خودم بروم ، يك نفر از نوكرها گفت آقاى شجاع الملك خواهرزادهء امير معزز قوچانى از مهاجرين مىخواهند خدمت برسند . من پيش خود گفتم مهمانى نرفته باز يكى ديگر ، آن هم آدم‌نشناس قوچانى مهاجر مجاهد . باز جويا شدم كى ؟ همان « فراز » را تكرار كرد .\r\nگفتم تشريف بياورد . گفت نوكرش آمده اجازه مىخواهد خودش پائين است . من فورا به جلوخان قلعه رفته ديدم شخصى با سردارى سفيد ايستاده . گفتند نوكر آقاى شجاع الملك است . من بناى سؤالات را گذاشتم . گفت من هم تازه نزد او آمده‌ام ، خدمت امير اسعد بود از اينجا گذشت ، بنابر سفارش امير مىخواهد خدمت برسد . من حالا خيال مىكنم اين آدم با جمعيتى از سوار و غيره هست . در ضمن فكر جو و علوفه هستم .\r\nگفتم كجا هستند . گفت پائين قلعه . من رفتم توى اطاق گفتم برو بگو بيايد . محمّد على خواست از اطاق خارج شود گفتم بايست نرو و خودم را حاضر براى يك ملاقات و\r\n\r\n","description":"","footnote":"","page_name":" 4947 ","page_number":51},
  {"content":"\r\n\r\nميزبانى آدم غريب تازه كردم .\r\nصداى پا در حياط بلند شد . من از پشت شيشه تماشا كردم ديدم يك آدم تنه‌مندى ، چكمه به پا ، عبا به دوش ، اما يك كلاه نمدى زرد رنگى مثل كلاههاى نمد اجزاء حكومتى قزوين يعنى اكراد مأمورين خارج حكومتى در سرو مىآيد . تقى خان هم باادب تمام پشت‌سر او و او به تقى مىگويد كجا بايد رفت و تقى با دست اما باادب تمام اطاق را نشان داد . با يك سرفهء خشنى آقاى شجاع الملك پا به داخل اطاق گذاشت . سلامى كرد و دست داد . هردو روى صندلى نشستيم . من خوش‌آمد [ گفتم 
  ] و احوال‌پرسى كردم .\r\nبعد نظرى به قيافه و تركيب او و كلاه او [ كردم 
  ] خيلى به نظر غريب آمد . صورت بزرگى داشت اما بدتركيب . گونه‌ها بيرون آمده ، دستهايش خشن و خيلىخيلى بد . فورا ديدم يكى از نوكرها چيزى به دست محمّد على خان داد و او آورد روى ميز جلوى آقا گذاشت كه آن چپق و كيسهء توتون سبزى بود با ريسمان درازى كه به گردن كيسه بسته شده بود .\r\nشجاع الملك فورا مشغول كشيدن چپق شد و آهى كشيده گفت بنده جزو مهاجرين بودم اما افسوس كه هم مچ خودمان را باز كرديم هم دولت و ملت خودمان را رسوا و بدنام كرديم . بنده همشيره‌زادهء سركار امير معزز پسر شجاع الدولهء مرحوم قوچانى هستم . پدر من حاجى فرهاد خان است . اما پدر من شخصى نبود با اسم و رسم . آنچه پيدا كرده از دولت سر مرحوم شجاع الدوله است . بعد هم دختر بزرگ خودش را به او داد . من گفتم مهاجرين اغلب اهل طهران بودند ، شما به چه مناسبت از قوچان رفتيد . گفت خير من براى منازعهء ملكى طهران آمده بودم . هفتاد هشتاد نفر نوكر شخصى داشتم . آقايان كه اين جمعيت فدائى مرا ديدند به هر شكل بود مرا همراه بردند و بيشتر باعث رفتن من حاجى محمّد تقى شاهرودى شد ، او را مىشناسيد . گفتم البته . چاى آوردند .\r\nشجاع الملك قوطى بيرون آورده يك حب درشت ترياك به دهان انداخت ، چاى را سر كشيد ، چپق را آتش زده باز آهى كشيده گفت بسيار بد كارى شد . همسايه دانست كه ما هيچ‌كاره هستيم . بله كار من به سختى كشيد . آدم زياد ، خرج زياد باز دو سه تا ملك خودم را نزد حاجى گرو گذاشتم و چندى خرج كردم . من گفتم حاجى از كجا پول آورد . گفت او را مىشناختند قرض دادند . گفتم من شنيدم آلمانها پول خوب مىدادند . گفت بله آنها كه بايد بگيرند گرفتند ، اندوخته هم كردند . اما من نه . بله بعد مرا حاكم كردستان كردند ( من اينجا فكرى شدم زيرا يقين داشتم اول حاجى فخر الملك حاكم بود ، بعد هم مشير السلطان را عثمانيها حكومت دادند ) . خوب بود باز مخارجم گذشت . كارم خيلى خراب شده بود . پكى به چپق زده دود آن را به هوا داد . باز گفت روسها آمدند آن‌طورها شد كه مىدانيد . من تأمين‌نامه گرفته با سردار مقتدر آمديم قم . آنجا سالداتها ما را لخت\r\n\r\n","description":"","footnote":"","page_name":" 4948 ","page_number":52},
  {"content":"\r\n\r\nكردند . قرب سى هزار تومان اسباب آبدارخانهء مرا از طلا و نقره و ساير مخلفات بردند .\r\nحبس كردند . بعد ما را صاحب‌منصبان قزاق ايرانى شبانه فرار دادند . من گفتم شما مىگوئيد تأمين‌نامه داشتم . گفت سالداتها اعتنا نكردند . گفتند ما به حرف كسى نيستيم .\r\nمن تنها پياده لخت از سمت شهريار فرارا رودبار آمدم خدمت آقاى امير . خيلى مرحمت فرمودند همه‌چيز التفات كردند .\r\nمن در باب اين آدم شك زده بودم ، اما او كاغذى از بغل خود بيرون آورد به من داد كه امير اسعد به اكرم الملك نوشته بود « جناب مستطاب اجل آقاى شجاع الملك نزد من بودند حال از راه تنكابون خيال رفتن به دولت‌سراى خود را دارند . نهايت احترامات را منظور داشته . اگر كشتى مىشود با كشتى و الا با مال او را تا هرجا ميل دارد همراهى كنيد » . من امير اسعد را آدم زرنگى مىدانستم گفتم البته او درست شناخته . بعد خودم خواستم امتحانى كنم گفتم شما حاج عز الممالك را در آنجا ديديد ، مىشناسيد . گفت حاج عز الممالك شب‌وروز باهم بوديم ، پسر حاج فخر الملك ، در حقيقت كسى كه در ميان مهاجرين بىطمع و كاركن و وطن‌خواه بود ايشان بودند و شاهزاده سليمان ميرزا .\r\nمابقى همه پولكى ، همه تنبل . چاى دوم و چپق سيم صرف شد . گفت امير به ميرزا على اكبر كدخداى گرمارود نوشته‌اند مرا زودتر روانه كند . چون من با قاطر امير آمده‌ام و قاطرها بايد برگردد . چون ده مال شماست چيزى هم حضرت و الا مرقوم داريد من خيلى زود بايد بروم . من هرچه كردم آقاى امير چيزى براى امير معزز بنويسند او مرا صدمه نزند ، آزار نكند راضى نشد و فرمودند اگر شده به روى در طويلهء او بست بنشينيد بهتر است . بعد گفت چون امير داخل اين كارها نشده و خوش ندارد من خيلى واهمه دارم مرا مرخص كنيد بروم . فقط به زيارت شما آمدم . انشاء اللّه اگر آن سمتها گذار شما شد ما را ياد كنيد . من از خدا خواستم برود . زود برخاسته چيزى به ميرزا على اكبر نوشتم و دادم دست او و رفت . ديگر من هم ابدا دعوت شب نكردم . زيرا شخص نكره‌اى به نظر من آمد . او رفت و من به فكر فرورفتم . اولا از لهجهء او كه هيچ شباهت به اهالى خراسان نداشت ، دوم از حكومت كردستان او ، سيم آن همه ناله از ندارى و بعد سى هزار تومان غارت اسباب آبدارخانهء او در قم . به‌هرحال گفتم متأذى كه نشدم ، دو فنجان چاى هم قابل نيست . هركه بود بوده باشد . باز رفتم گردش ديدم خودش سوار قاطرى و قاطر ديگر را دو تركه سوار از عقب او مىروند .\r\n\r\n","description":"","footnote":"","page_name":" 4949 ","page_number":53},
  {"content":"\r\n\r\n\r\nشجاع الملك در گرمارود\r\nدو روز بعد يوسف از گرمارود حكايت كرد كه آقاى شجاع الملك كه تشريف آوردند اول از ميرزا على اكبر يك « بخو » « 1 » خواستند كه نوكر خودشان را « بخو » كنند . نداشتيم طناب خواست و نوكرش را در اطاق بست و حبس كرد و گفت اين آدم مبادا فرار كند ، اسرار من نزد اوست و دم‌به‌دم هم مىگفت من تاحال چهارصد شكم پاره كرده‌ام . حالا اين پدرسوخته براى من ادا درمىآورد . شب شد لوله ترياكى داد به آدمش داديم . قدرى گذشت عباى خودش را خلعت داده از تقصيرات نوكر گذشت . نزد خودش نشانيد . گفت هر شكل است من بايد ترا همراه ببرم . بعد ما هم دانه‌دانه آمده نشستيم . تمام از زدن و كشتن و جنگ و دعواهاى خودش حكايت كرد . بعد از دولت پدرش و اسبهاى تركمانى و غيره . يك نفر نوكر هم از ما خواست . عزيز را به ماهى دوازده تومان گرفتيم . صبح هم عقيل قاطر خودش را زنگ زده درست كرده آورد سوار شد . ما هم با رعيتها مقدارى مشايعت كرديم ، اما چيزى به كسى نداد .\r\n\r\nحكايت شجاع الملك دروغى\r\nمن پس از نقل اين حكايت يقين كردم طرارى بوده ، اما شكر كردم فريب نخوردم .\r\nآقاى امير اسعد اينجا آمد . من در نظر داشتم سؤالى بكنم . سر ناهار شد من گفتم راستى يك نفرى را سركار اينجا فرستاده بوديد كه مىگفت شجاع الملك هستم ، او كه بود ، آشناى شما بود . امير توى هم رفت . اين تغير حالت امير مرا به كنجكاوى بازداشت .\r\nاصرار كردم امير اسعد با تلخى گفت از آقا مير هادى خان جويا شويد كه يك مرتبه او و سالار سعيد خنده كردند . باز من پرسيدم . آقا مير هادى گفت اينجا ماند شما چيزى به او داديد ؟ گفتم من اصرار در اقامت او نكردم ، چيزى هم ندادم . شما حكايت كنيد تا من هم بكنم . آقا مير هادى گفت امير بدش مىآيد . من گفتم چرا . گفت علت دارد . گفتم خودش اجازه داد بفرمائيد . باز با سالار سعيد خنده كردند . اما امير اسعد همانطور دولّا افتاده و ناهار مىخورد . سرش را بلند نمىكند باز اصرار كردم .\r\nآن‌وقت آقا مير هادى بنا كرد حكايت كردن ( كه من يقين كردم چه حكايتى خواهد بود ) . گفت من منزل بودم ديدم كاغذى از نصر اللّه خان معاون تحصيل‌دار الموت و رودبار به دستم دادند . خواندم ديدم نوشته حامل عريضه حضرت مستطاب اجل اكرم آقاى شجاع الملك همشيره‌زادهء امير معزز قوچانى از جملهء مهاجرين بودند اينك با حال بسيار\r\n\r\n\r\n","description":"","footnote":"\r\n( 1 ) - بخو - حلقه و زنجير كه دست‌وپاى چهارپايان يا زندانيان را با آن مىبندند .\r\n","page_name":" 4950 ","page_number":54},
  {"content":"\r\n\r\nپريشانى هستند ، استدعا مىكنم چون نجيب‌زاده و خانوادهء محترمى مىباشند او را خدمت حضرت آقاى امير اسعد برده التفاتى دربارهء او بفرمايند .\r\nمن كاغذ را دادم بردند نزد امير و بعد گفتم تشريف بياورند . همين آدم كه ديديد اما يك تاى قبا با شلوار مندرس وارد شد . من فورا رفتم به امير گفتم كه حال شجاع الملك اين است . امير فرمود يك دست لباس از سر تا پا آوردند در بقچهء ترمه گذاشته روانه كردند .\r\nشجاع الملك لباس عوض كرد . به اتفاق رفتيم خدمت امير و امير از او استقبال كرد .\r\nمقدم بر خودش حركت داد . مقدم بر خودش نشانيد . صحبت كه اينجا رسيد امير اسعد از سر سفره برخاست و رفت . من باز جويا شدم و متصل هم خنده مىكنم . دو شب ماند خيلى اصرار داشت زودتر برود . هنگام رفتن امير يكصد تومان حوالهء تنكابون داد ، سى تومان خرجى راه نقد . من هم ديدم سرماست يك عبا و چكمهء خودم را هم دادم . دوازده اشرفى هم هنگام وداع امير اسعد داد . او را معززا محترما با مشايعت روانه كرديم . او هم به ما اسبهاى يموتى و تركمانى زيادى وعده داد . حتى گفت اگر امير اسعد بفرمايند در عوض خوبيهاى ايشان هرقدر سوار تفنگچى لازم باشد روانه مىكنم . حالا آمد نزد شما ، چه كرد . من حكايت كردم و آنچه در گرمارود هم گذشته بود گفتم . بعد آقا مير هادى گفت رفت تنكابون . آنجا هم اكرم الملك نهايت احترامات را مرعى داشته مبلغى هم علاوه يكصد تومان تقديم داد . با مال خودش روانه كرد رفت .\r\n\r\nنوكر شجاع لشكر نه شجاع الملك\r\nسپس كاشف به عمل آمد يعنى از تنكابون نوشتند كه اين آدم شيطان نزد شجاع لشكر تنكابونى مدتها نوكر بود ، حتى وقتى در طويلهء امير اسعد هم شغل مهترى داشت .\r\nبعد رفته است در جرگهء مهاجرين يا نوكر بوده يا سوار مزدور يا ژاندارم و مراجعت مىكند . به اين حقه نزد امير و بعد مىآيد . آن سمتها هم رفته گفته است من سالار الدوله هستم . نمىدانم عجالتا به اين اسم چه كرده و كجا رفته است .\r\n\r\nجنگليها - زمزمهء جمهوريت\r\nشيخ فاضل متولى امامزاده بالاروچ ( ع ) از ترس آن‌كه مبادا شيخ ابراهيم و ميرزا مهدى در طهران پاپوشى براى او بدوزند به‌سمت طهران عازم شد . عريضه‌اى به حضرت و الا ، رقعه‌اى به حاج آقا نوشته ارسال داشتم . ضمنا از نزاع امير اسعد و انقلاب آنجا عرض شد . چون مذكور شده بود ميرزا كوچك خان به رودبار آدم فرستاده انبارهاى\r\n\r\n","description":"","footnote":"","page_name":" 4951 ","page_number":55},
  {"content":"\r\n\r\nمردم را مهروموم كنند و دور نيست الموت هم بيايند كسب تكليف نمودم . حقيقتا در هر كارى انسان در اين دوره حيران است . اينها بيايند سلوك آنها با من ، رفتار من با آنها چه خواهد بود . عيال و اطفال من هم اينجا زياد شده نمىتوانم فرار بكنم . من شنيدم شيخ تقى پسر شيخ حسين مرحوم پس از آن تعديات و حكايت قتل ديگر هيچ نداشت تنكابون رفته از آنجا به ميان جنگليها . زكرياى كوچنانى هم سفرى آنجا رفته است تازه آمده . مير آخور كه كوچنان رفته گفتم از او تحقيقات نمايد . كم‌كم مملكت و دولت جنگليها عريض و طويل مىشود . از ميانه چه درآيد خدا عالم است . گمان مىكنم مايل جمهوريت باشند . در طهران كه بودم از آنجا و تبريز زمزمهء اين مسئله بود .\r\n\r\nنامهء عماد السلطنه دربارهء جنگليها\r\nپنجشنبه پنجم ربيع الاولى - ميرزا حسين از شهر آمد . از طهران آقاى عماد السلطنه و حاج افخم الدوله هردو در باب مشاجرهء تنكابون ، فرار سردار اقتدار و همراه بودن ميرزا كوچك خان [ را 
  ] نوشته بود [ ند 
  ] . آقاى عماد السلطنه نوشته بود « پول خيلى زيادى از سپهسالار خواسته [ اند 
  ] و چون نداد دور نيست از آن طرف او و از طرف كجور سردار اقتدار و سالار فاتح حمله آورده تنكابون را ضبط كنند . شما هم در اين كشمكشها آسوده نخواهيد بود . آنچه هم فكر مىكنم راه چاره به دست نمىآيد . كابينه هم متصل بحران دارد . نداشته باشد هم مهمل و بىمصرف است . حالت نان شهر ، دكاكين نانوائى هم رقت‌انگيز است . ( پايان‌نامهء عماد السلطنه )\r\n\r\nنامهء افخم الدوله دربارهء جنگليها\r\nافخم الدوله نوشته بود : « از طهران و دولت پاك مأيوس باشيد . اگر ممكن شود فرار كنيد يا اطاعت . اما نمىدانيم قصد آنها چيست . هرچه هم تفحص مىكنم راه چاره و اقدام را بجويم ممكن نمىشود . شما زود خبر به ما برسانيد . از دولت كارى ساخته نيست .\r\nمگر سپهسالار با قوهء شخصى دفع كند ، يا آنچه مىخواهند بدهد . پول اگر داريد شهر روانه كنيد . باطنا تهيهء فرار ببينيد . دو هزار تومان پول شعاع الدين ميرزا را آدمش برداشته فرار كرده . عميد الدوله باز گرفتار مصيبت تازه شد . دختر بيست ساله‌اش به مرض رعاف فوت كرد . » ( پايان‌نامهء افخم الدوله )\r\n\r\n","description":"","footnote":"","page_name":" 4952 ","page_number":56},
  {"content":"\r\n\r\n\r\nجنگليها و امير اسعد\r\nبين قرائت كاغذجات حاج عبد العلى پيدا شد . از تنكابون مىآمد ، از واقعات استفسار كردم . گفت جنگ دارند ، جمعى هم كشته شده [ اند 
  ] اما آشكار نمىكنند . از طرف امير اسعد و ساير تنكابونيها پانصد نفر آدم رفته . سالار ارفع ، مسعود الملك ، اكرم الملك ، بهادر السلطان ، آقا محمّد ناظر سركردهء آنها هستند . وزير ، امير انتصار ، سالار سعيد ، آقا مير هادى و جمعى ديگر از تنكابونيها در خرم‌آباد نزد امير هستند . امير خيلى گرفته و كسل است . كمتر بيرون مىآيد . هميشه خلوت دارند . آقا شيخ نور الدين را با مبلغ هشت هزار تومان اعانه نزد ميرزا كوچك خان فرستادند ، اما هيچ راه نداد . در دو منزلى شيخ را توقيف كردند و پيغام دادند اين مبلغ كم است . به قولى گفتند هفت هزار تومان ديگر خواسته‌اند . به قول ديگر به اين مبلغها راضى نمىشوند . پول خيلىخيلى زيادى خواسته‌اند . امير قرارداد برنج را خروارى دوازده بفروشند . ليكن كسان ميرزا كوچك خان اعلاناتى به در و ديوار چسباندند كه در هشت تومان بايد فروخته شود . من پرسيدم آدمهاى او آنجا آمده‌اند ؟ گفت مكارى و قاطرچيهاى آنها آمدوشد دارند . برنج مىبرند .\r\nامير اسعد توى خرج افتاده روزى دوازده پيمانه ، شبى دوازده پيمانه در خرم‌آباد برنج طبخ مىشود ( پيمانه چهار من تبريز است ) ، در جنگ گاه خيلى زيادتر . خرج همه را عجالتا او مىدهد . من از آمدن آدمهاى ميرزا كوچك خان به رودبار جويا شدم . گفت همچو خبرى نيست . آن‌قدر سپهسالار اعانه از مردم گرفت حالا چشمش چهار تا شود او هم اعانه بدهد . « دست بالاى دست بسيار است » .\r\n\r\nمسئلهء ابر و باران\r\nهوا گرفته است ، سرد است ، يخ‌بندان است . اما در طهران كوه البرز تازه برف زده . در شهر هم ده دقيقه باران آمده طورىكه خاك كوچه‌ها ننشسته است . مسأله‌اى آقاى عماد السلطنه در دستخط سابق خودشان مرقوم داشته بودند كه مسلم شده است تمام ابرها به واسطهء اين احتراقات شديد چهارساله و اين خرق هوا كه به علت اين آلات آتشى در فرنگستان پيدا شده توجه خود را بدان سمت قرار داده و اين طرف دنيا از ابر خالى شده است . من در اوايل سن خود خوانده بودم كه بعد از مانورهاى بزرگ بارندگى مىشود و نيز خوانده بودم در ينگى دنيا هروقت بخواهند باران بيايد ابر شود در بالن نشسته آن‌وقت در هوا ديناميت خالى مىكنند و باران مىآيد . اينك معلوم مىشود آن‌دو مطلب حقيقت داشته و امروز به ثبوت پيوسته است .\r\n\r\n","description":"","footnote":"","page_name":" 4953 ","page_number":57},
  {"content":"\r\n\r\n\r\nروزهء قرضى\r\nشنبه هفتم - ديشب شب يلدا و امروز اول جدى است . سرما خشكهء زيادى است ، اما برف نمىآيد . من باز سرما خورده‌ام و ديشب تب كردم و تا صبح تب باقى بود ، به‌علاوه يك پيچش و اسهال كوچكى . روح من هم كه خسته است . هزار كار دارم اما از اطاق بيرون نمىروم . عباس هم متصل از داشى استفسار مىكند كجا رفته ، با كى رفته ، چه و چه . نزهت هم يك ماه است روزه گرفته باز مىگويد دارم . چون درميان جماعت نسوان ما معروف است هر دخترى با داشتن روزهء قرض خانهء شوهر برود آن شوهر مقروض مىشود . حالا نزهت به خيال و گمان آن‌كه بهار عقد و عروسى مىشود زور آورده به گرفتن روزه‌هاى قرضى خود . ملكه هم به تبعيت او مشغول است .\r\n\r\nامير اسعد - سپهسالار\r\nاز تنكابون و از رودبار و كسان ميرزا كوچك خان خبرى ندارم . من نمىدانم حرف ميرزا كوچك خان چيست . در همچو سالى جماعتى را جمع كرده و آذوقهء مردم را به خورد آنها مىدهد . سردار اقتدار چه مىگويد . برفرض آن‌كه تنكابون را گرفت دهات را هم ضبط كرد آيا ممكن است اين حكومت ، اين دهات براى او باقى بماند . املاكى است مال سپهسالار ، بعضى آنها را هم مطابق قوانين شرع صلح به امير اسعد كرده . چطور مىشود كه به زور و عدوان او تصاحب ابدى كند . بلكه اين مسئله باعث بغض و كينهء سپهسالار شده از تمام مال و اموال خودش او را محروم كند . اين احمق به‌جاى آن‌كه برود با پدرش صلح كند و او را راضى كند سهم او را هم بدهد ، جنگ مىكنند ، نزاع مىكند . سپهسالار در فرار از طهرانش اقدام به يك كار خيرى هم كرده . اگرچه باز منافع شخصى در كار است ليكن باز اسباب آبادى و انتفاع مردم هم هست .\r\n\r\nسپهسالار و ساختن بند بارجين\r\nدر شمال غربى قزوين آبادى است بارجين . رودى از آن جارى است موسوم به همان اسم . در تابستان فقط آب كمى دارد كه يك رشته از آسيابهاى قزوين از آن داير است .\r\nليكن در بهار و زمستان و اواخر پائيز آب بسيار جارى است . غياث‌آباد هم آبادى است جوار بارجين . آن هم متعلق به سپهسالار و تا يك ميدانى شهر . اراضى هم تمام مال اين دو ده و ملك سپهسالار مىشود كه اين اراضى شن‌زار است و ابدا آب ندارد كشت و زرع كنند .\r\n\r\n","description":"","footnote":"","page_name":" 4954 ","page_number":58},
  {"content":"\r\n\r\nخود قزوين و اطراف قزوين هم كه آب نيست و اين باغات مو هم ديم است . فقط زمستان آب مىدهند . مرحوم سيد على خان از اجداد رفعت السلطان و حاجى ميرزا تقى حاضر ، بندى در جلوى اين رود بنا كرده بوده است كه گويا به اتمام نرسيد و فقط آثار آن باقى است . سپهسالار به مشورت مهندسين روسى و معمارهاى ايرانى مشغول ساختن اين بند شده است . سيصد هزار تومان برآورد خرج آن شده . تا هوا مناسب بود تا روزى هزار عمله و بنا كار مىكرد و نان را هم در همان‌جا از گندم شخصى سپهسالار يك من پنج هزار به آنها مىفروختند و دو قران به عمله اجرت مىدادند . سه رشته سد بنا مىكنند كه فشار آب خراب نكند .\r\n\r\nمعدن سنگ\r\nاز اتفاقات و اقبال سپهسالار براى تخته‌سنگ كار دشوار بود ، مىبايست از مسافت بعيده بياورند . صاحبان معدن هم قيمت را بالا بردند . بناى تفتيشى را در كوههاى بارجين و مجاور سد گذاشتند و يك معدن سنگ سبز بسياربسيار خوبى مكشوف شد كه به مراتب سنگ آن عالىتر از سنگ معادن قديم بود و به هر اندازه هم بخواهند تخته‌سنگ بيرون مىآيد و اين معدن به واسطهء قرب مسافت و نيكوئى از آن قديميها براى عمارات شهر بهتر و نافع‌تر و ارزان‌تر تمام مىشود . چون عرابه هم تا آنجا كار مىكند از اين جهت هم بر معدن قديم رجحان و برترى دارد .\r\nيك عشرى هم سپهسالار به اين معدن برقرار كرد و خرج سد را هم مبلغها كم كرد .\r\nاين بند اگر تمام شود « 1 » آب قزوين فراوان مىشود و اراضى باير آن كلا داير مىشود بلكه به واسطهء احداث باغات هواى قزوين هم خوب خواهد شد . البته منافع آن هم بسيار خواهد بود ، چه براى سپهسالار ، چه براى ساير مردم . حالا بايد دعا كرد با همه بديها كه سپهسالار كرده تا اتمام اين بند زنده باشد كه اگر بميرد مثل همان بند سيد على خان مىشود .\r\nسه‌شنبه دهم ربيع الاولى ، سيم درجهء جدى - هوا سرد است اما خشك . اثرى از برف نيست . هرقدر سال لوىئيل به ما در اينجا خوش گذشت امسال از دماغمان بيرون آمد .\r\nنمىدانم از قدم عين الملوك و مهرماه خانم بود يا از چيز ديگر كه همه شب ما عيش و شادى داشتيم . بهمن مرد ، اين خانه پاك بىسروصدا شد . عباس هم تمام باطنا در فكر اوست و تنها شده ، قال‌مقال و بازى نمىكند .\r\n\r\n\r\n","description":"","footnote":"\r\n( 1 ) - خراب شد . ويران شد . ازبس كه از روى علم و هندسه ساخته شده بود . ( يادداشت مؤلف )\r\n","page_name":" 4955 ","page_number":59},
  {"content":"\r\n\r\n\r\nبازيهاى مسعود\r\nفقط گاهى سلطان مسعود است كه به مصداق اين شعر :\r\n مهر درخشنده چو پنهان شود * شب‌پره بازيگر ميدان شود \r\nگاهى ما را مشغول مىكند و عشق غريبى به كتاب و كاغذ و مداد و اگر به دستش بيفتد قلم و مركب دارد . ديگر همه كتابها را پاره كرده و اگر از صبح چند جلد كتاب ، روزنامه قلم جلوى او بگذارند تا عصر با همان بازى مىكند و كار ديگرى نمىكند . كتاب را جلوى خود مىگذارد خم مىشود تندتند اما آرام يك چيزى مىگويد و سرش را هم تكان‌تكان مىدهد . انگشت خود را با زبان نم مىكند و آن‌وقت كتاب را ورق مىزند و باز به خواندن مشغول مىشود . گويا ازبس من در اطاق خودم و نزهت در اطاق خودش در اين مدت كتاب قرائت نموده‌ايم تقليد ما را بيرون مىآورد . با دختربچه‌ها هم دعوا خوب مىكند .\r\nحرف كه نمىزند . اما دادوبيداد خيلى مىكند . با دست و پا و سر حمله مىآورد . از عباس قوى و درشت‌تر مىشود اگر عمرشان باقى باشد .\r\n\r\nميرزا على اكبر مؤتمن ديوان قزوينى اسير باغشاه\r\nبارى ديروز آدم خيلى تازه‌اى را من در قلعه پذيرائى كردم . اما افسوس دير خودش را معرفى كامل كرد و شب هم ممكن نشد نگاه دارم . يك ساعت و نيم به ظهر مانده من در ايوان آفتاب و سايه با سيد بزرگ نشسته بودم كه يك نفر آدم كامل السنى كه شنل گسگرى سفيدى دوش داشت وارد شد . به من سلام و تعظيمى كرد . پشت‌سر او عقيل داخل شد .\r\nچون عقيل از جانب امير اسعد پولى به شهر برده بود كه تفنگ و فشنگ خريده بياورد من دانستم هرچه هست راجع به تنكابون است نه الموت . فورا برخاسته جواب سلام را دادم . دست دادم و نشستيم . آقاى شنل به دوش گفت آقاى حجة الاسلام حاجى سيد حسين و آقاى مجتهدزاده و آقاى نجفى مخصوصا به من فرمودند برو قلعه و از طرف ما به حضرت و الا تعزيت گفته خيلى سلام برسان . با غم و اندوه ايشان شريك هستيم . چون عازم طهران بودند مجال نوشتن نبود . من هم به همان جهت شرفياب شدم .\r\nمن قدرى اظهار تشكر كرده و گفتم طهران چه‌وقت رفتند . گفت سه روز قبل ، يعنى به عنوان زيارت قم و شايد در طهران هم چندى توقف كنند . من گفتم حالا خوب است يك معرفى از خودتان بكنيد كه در محاوره سوءادب نشود . گفت چاكر على اكبر قزوينى مؤتمن ديوان . كجا تشريف مىبريد ؟ تنكابون . در اين موقع تقى كاغذ كوچكى به دست من داد كه همان معرفى او بود از زبان عقيل ، به‌علاوه كه حامل تفنگ و فشنگ است . من\r\n\r\n","description":"","footnote":"","page_name":" 4956 ","page_number":60},
  {"content":"\r\n\r\nجويا شدم از كدام راه آمديد ، انشاء اللّه خوش گذشت . گفت الحمد للّه از مرحمت شما از زرجه‌بستان و چاله . چون من آنجا يك دانگ دارم . گفتم به ميل خود مىرويد يا مأموريتى هم از دولت داريد . گفت چون از قديم الايام خانوادهء حاجى سيد ابراهيمى با خانوادهء ما مرحمت ، التفات ، لطف داشتند خواهشى آقاى حجة الاسلام نمود من تنكابون بروم .\r\nحال بمانم يا زود بيايم خدا عالم است . خير از دولت ، مأموريتى ندارم . گفتم قزوين را چطور گذاشتيد و آمديد . گفت بسيار بد . اولا از دست روسها كه متصل دزدى ، دغلى ، هرزگى مىكنند . ثانى قحطى ، ثالثا نيامدن باران و برف . گندم شصت و پنج تومان ، جو پنجاه الى پنجاه و پنج تومان ، برنج هفتاد الى هشتاد تومان . گفتم از طهران چه تازه‌اى داريد . گفت كابينه هنوز معين نيست . گفتم مگر عين الدوله استعفا داد . گفت كهنه شده است ، مدتى است . از آنجا هم مكتوب صحيح داشتم ، فقط در شهر به آن عظمت سى باب دكان نانوائى باز است . ده دولتى ، بيست ديگر به اختيار خود . قحط نان است و روزى اقلا يكصد نفر آدم از گرسنگى تلف مىشود در معابر ، و روزبه‌روز هم در تزايد است ( تحرير كه اينجا رسيد قاصدى از سالار با دو جعبه امانت و پاكت بزرگى كه هشت گوشهء آن لاك پهن دارد رسيد و من رفتم سر آنها . )\r\nساير ولايات هم قحط و غلا ، اغتشاش ، دزدى ، سرقت حكمفرماست . روسها مىگويند صلح مىكنند ، قشون آنها از اطراف مىآيند و از قزوين به رشت مىروند . در اين بين ملا يوسف هم آمد . قهوه و سيگاردى صرف شد . من به اطاق خواستم بروم او اجازهء رفتن خواست . ليكن من دعوت به ناهار كردم . او هم پشت‌سر من به اطاق آمد دو به دو شديم .\r\n\r\nدموكرات متيقن الاسلام\r\nمن باز جويا شدم شما مأموريت مخفى ، چيزى داريد . گفت خير . فقط به خواهش حاجى سيد حسين و پسرهايشان مىروم . آن‌وقت بنا كرد از اوضاع بد گفتن . در بين حرف هم متصل اشعار و امثله و گاهى حديث و آيه مىگفت . معلوم شد شخص اديب فاضلى است . گفت در قزوين حزب دموكرات ( چند نامربوط هم به آنها گفت ) هرچه ميل داشت مىكرد . جمعى را هم به دهات جوار شهر فرستاده بودند . اغلب دهات را مغشوش كردند . در الوند بين رعايا و ثقة الاسلام مرافعهء سختى شد . من ازبس اينها را بىحس ديدم قدى علم كرده چند شب آنها را جمع نموده نصايح گفتم . بالاخره قرب هزار و پانصد نفر را حاضر كرديم كه انجمنى تأسيس كنيم ، الحمد للّه موفق شديم و ميرزا باقر سميارى را هم داخل كرديم . اسم اين انجمن را « دمكرات متيقن الاسلام » گذاشتيم و آن\r\n\r\n","description":"","footnote":"","page_name":" 4957 ","page_number":61},
  {"content":"\r\n\r\nديگرى را « متيقن الكفار » . حالا اين اعيان و اشراف و ملاك هم در مقابل هياهوى آنها هياهوئى دارند كه نمىتوانند چندان اسباب مزاحمت شوند . من به آنها گفتم اين مخارجى را كه در مقابل نزاع با رعايا مىكنيد و آن خساراتى كه در ضبط انبارهاى شما وارد مىشود قدريش را خرج اين انجمن و جمعيت كنيد تا اقلا مصون و محفوظ باشيد .\r\nاين دمكراتها الموت هم مىآيند . گفتم اگر آمدند چه بايد كرد ؟ گفت پس‌گردنى ، پس گردنى تا دم دروازهء شهر !\r\n\r\nجنگليها\r\nاز جنگليها چه خبر داريد . گفت ميرزا كوچك شهر را شلوغ ديده هر غلطى مىخواهد مىكند ، اما آنها هم بيشتر آوازه است . آنطورها هم نيست . گفتم چطور مىخواهيد باشد . املاك را ضبط مىكند . هركس را بخواهند جريمه و مصادره مىكنند .\r\nهرجا آدم دارند ، حكومت مىكنند . پنج شش هزار هم كه مرد مسلح دارد . گفت به شما عرض كردم شهر را شلوغ ديده . و الا اگر دولتى بود يا مردم حسى داشتند يك نفر طلبه را نمىگذاشتند اين فضوليها را بكند . گفتم شما مىدانيد قصد او چيست ؟ گفت جاه‌طلبى ، عوام‌فريبى ، منافع ، مداخل ، حكمفرمائى . چه قصدى از اينها بهتر مىشود . آن هم براى يك نفر طلبهء رشتى .\r\nملا يوسف و سيد بزرگ به اطاق آمدند . كمى صحبت مذهبى و علمى با آنها كرد . اما خير در مقابل او سپر انداختند . ناهار دير شد و پس از ناهار و كشيدن سيگارد و صحبتهاى متفرقه بنا كرد باز از مشروطه و اين ترتيب بدگوئى كردن . ملا يوسف گفت همه‌كس كه خوب مىگفت ، چرا بد شد . قدرى اين صحبت دنباله پيدا كرد . من خواستم دفاعى كرده باشم ديدم خير نمىشود . او به قوهء علم و احاديث و اخبار و آيه كه متصل شاهد مىآورد حريف نيستم . بالاخره گفت حاليه ميل داريد من خودم را معرفى كامل كنم .\r\n\r\nمعرفى خود\r\nمن ميرزا على اكبر خان قزوينى مفتش عدليه هستم كه در آن عكس محبوسين باغ شاه اگر نظرتان باشد عكسم هست . من قائد مشروطه و از مشروطه‌طلبان غيور اول درجه بودم . من نقل هر انجمن و هر مجلس ، ضد دولت و شاه بودم . حالا كه اين قسم مىگويم قول مرا باور كنيد و اجتهاد مقابل نص نياوريد . من كه هم عكس او نظرم بود و جديدا هم در ورك خانهء عزيز ديده بودم و هم اسم او را بارها شنيده بودم يك مرتبه از جا جستم\r\n\r\n","description":"","footnote":"","page_name":" 4958 ","page_number":62},
  {"content":"\r\n\r\nگفتم شما همان آدم هستيد . گفت بله حضرت و الا و دست كرده از دهان خودش دو سه دندان مصنوعى درآورد نشان داد كه از ضرب قنداق تفنگ قزاق نصف آرواره و كمى از سق او هم به كلى فرورفته بود . بعد خواست شكم خود را باز كرده جاى گلوله‌هاى جنگ بادامك و غيره را نشان بدهد . چون زمستان بود و چندين قسم لباس روى هم روى هم در برداشت من مانع اين زحمت شدم و گفتم لازم نيست . همان قول شما كفايت مىكند .\r\nليكن دير خودتان را معرفى كرديد ، زيرا من خيلى مايل بودم هميشه كه يكى از آن اشخاص آن عهد را به چنگ آورده بعضى سؤالات كنم ( راستى هم من خيلى ميل داشتم و چون طهران نبودم يا آن اشخاص به جاه و جلال رسيده اعتنا به سؤالات من نمىكردند مقدور نشده بود ) .\r\nگفت من حاضرم براى جواب سؤالات شما . گفتم چرا حالا اين‌طور مىگوئيد . گفت از بس بدى ديدم و ازبس بدى مىكنند . من خودم را چون آدم متشرع و باتدينى مىدانم كناره كردم ، دورى كردم و راضى نشدم ديگر داخل آنقدر ظلم و خلاف شرع و تعدى شوم . ( اما گويا ايشان را به قول بچه‌ها بازى نگرفته بودند ، شغل و كار بزرگى نداده بودند وزير و حاكم فارس نشده بود اين قسم مىگويد . يا مثل اغلب آنها بدبخت بود به جائى نرسيده است . )\r\n\r\nروز بمباردمان مجلس\r\nگفتم خيلى خوب مىگذريم از اين صحبت شما ، حكايت آن روز گرفتارى و بمباردمان مجلس را به‌طور اختصار بيان كنيد ( چون وقت نداشتيم و عقيل هم متصل پيغام مىداد مال حاضر است ) گفت مقدمات را مىگذاريم . صبح آن‌روز كه بمبارده شروع شد من هم جزو سايرين تفنگ و يراق بسته حاضر جان‌فشانى بودم . آقا سيد عبد اللّه و آقا سيد محمّد و اغلب وكلا و علما و بزرگان مشروطه در حوض‌خانهء مجلس جمع بودند . آقا سيد محمّد ، حاجى امام جمعهء خوئى و چند نفر ديگر بيرون آمده گفتند خوب است راهى پيدا شود ما بيرون برويم . شايد در اين نزاع و خونريزى تخفيفى حاصل شود . من جلو افتاده گفتم راهنمائى مىكنم . رفتم آخر باغ ، آنجا به زحمت زياد ديوارها را شكافته بيرون رفتيم . پشت مسجد در آن كوچه‌ها آقا سيد محمّد درب خانهء سيدى را كه مىشناخت زد . سيد پشت درآمد آقا را شناخت سلام كرد آقا . گفت در را باز كن ما آنجا بيائيم . گفت امروز نمىتوانم و در را بست رفت . ما ويلان شديم و همه اميد آقا همان خانهء سيد بود .\r\nمن جلو افتاده كوچه‌به‌كوچه خودمان را به خانهء سردار منصور خيابان دوشان‌تپه\r\n\r\n","description":"","footnote":"","page_name":" 4959 ","page_number":63},
  {"content":"\r\n\r\n( حاليه خيابان داريوش است ) رسانديم . از در بزرگ داخل شديم . نوكرها ما را از در پشت شمالى كوچك خارج كردند . گفتند اجازه نداريم جا بدهيم . در كوچكى پارك امين الدوله پشت خانهء سردار منصور داشت به زحمت زياد از سر در آن داخل باغ شديم و خودمان را به عمارت رسانديم . امين الدوله هم نبود مانديم . اينها مشورت كردند و رأى دادند كه يك نفر برود با همه خطر آقا سيد عبد اللّه و سايرين را هم اينجا بياورد تا اجماعا تدبيرى براى اسكات آشوب و فتنه كنند . من داوطلب شدم و آنها رقعه نوشته به دست من دادند . من از همان راه كه آمده بودم به خط مستقيم داخل بهارستان شده كاغذ را تقديم كردم . بعضى از آقايان راضى شده ، برخى گفتند همين‌جا مىمانيم .\r\nمن با آقا سيد عبد اللّه و جمعى ديگر راهى شديم . باز از همان راه و داخل پارك و عمارت كه امين الدوله هم آمده بود . پس از كمى توقف امين الدوله پيغام داد اگر آقايان ميل دارند من از آنها پذيرائى كنم اسلحهء خود را بدهند . حكم شد ما اسلحه را بدهيم .\r\nفقط يك نفر حاجى ابراهيم نداد كه آن هم به واسطهء همان اسلحه كشته شد . آقايان بناى شور و صلاح گذاشته قرار دادند هريك به يك‌جائى و سمتى رفته پنهان شوند . در اين بين امين الدوله پيغام داد تهيهء ناهار ديده شد آقايان ميل فرموده بعد بروند . در اينجا ميرزا على اكبر خان رو را به سيد بزرگ و ملا يوسف كرده گفت . . . گفتند صبر مىكنيم تا ناهار ببينيم چه مىشود . عرض كنيد خيلى خوب .\r\nساعتى گذشت كه يك مرتبه قزاق توپچى و سرباز ريخت ميان پارك . بگيربگير و صداى شليك تفنگ درگرفت . من فرار كرده در آخر باغ درخت كاج قوى بود رفتم بالاى آن ، ميان شاخه‌هاى انبوه آن مخفى شدم . به كلاه من هم گلوله از سمت ديگر خورده افتاد . پارك خلوت شد . فرارى فرار كرد ، گرفتارى گرفتار شد . من پائين آمده از پارك خارج شدم . چون خانهء من چاله‌ميدان و جوارخانهء صنيع حضرت بود ابدا جرأت نكردم به آن سمت بروم . زيرا در اين مشروطه و استبداد بين من و او متصل منازعه بود . خودم را داخل خندق شهر كردم . از ميان خندق تا دروازهء قزوين رفتم . بعد از خندق خارج شده به خانهء دوستى كه داشتم رفتم . شب را ماندم . نه آن آدم خواب كرد نه من . صبح شد آن دوست من گفت من بيرون مىروم . او كه رفت مرا خيال برداشت گفتم مبادا محض طمع اظهار كند ، من هم كه در عدليه مفتش هستم شغلى دارم . بهتر اين است هيچ خودم را به آن راه نزده بروم عدليه و از خانه بيرون آمدم . ديدم دكاكين باز است ، مردم سر شغل و كار خود كانّه اتفاقى واقع نشده ، راست رفتم عدليه سر كار خودم . ديدم عدليه چندان آدمى نيست . مدتى ماندم دلم شور مىزد . گفتم بروم خانه ببينم سر زن و اطفالم چه آمده . عفو عمومى هم داده شده ، گرفت و گيرى هم كه نيست . بيرون آمدم تا كنار حوض ارگ و توپ\r\n\r\n","description":"","footnote":"","page_name":" 4960 ","page_number":64},
  {"content":"\r\n\r\nمرواريد . آنجا ديدم منتظم دربار ، نايب ميرزا محمّد و جمعى از فراشان مىآيند . من مفتش بودم و اين نايب . من دزديهاى او را كشف مىكردم و با من به شدت دشمن شده بود . تا مرا ديد گفت بگيريد پدرسوختهء بابى را ، بگيريد پدرسوختهء لامذهب را . فورا مرا فراشها گرفته و سر تا پا لخت كردند ، مگر زير شلوار و پيراهن و كشان‌كشان توى سرى زنان بردند باغ شاه و نزد ساير محبوسين كه اسامى آنها را مىدانيد حبس كردند . گفتم باز تتمه را بگوئيد .\r\nگفت از من رفقا جويا شدند شهر چه شكل بود . گفتم به حال سابق خود . تا اين حرف را زدم مثل آن بود صاعقه به سر آنها فرود آمد . گفتند كار ما گذشت ، اميد به انقلاب شهر بود . شب جمعا مقدارى شلاق باقر خان سلطان قزاقخانه را خورديم . صبح ملك المتكلمين و ميرزا جهانگير را بردند . فهميدم كه دار زدند و همه ما يقين داشتيم روزى يكى دو تاى ما را دار خواهند زد .\r\n\r\nقاضى ارداقى\r\nگفتم با قاضى دوستى داشتيد . گفت بسيار . اهل ولايت من بود . گفتم سؤالى مىكنم خواهش دارم صدق آن را بگوئيد . قاضى ارداقى مسلمان و متشرع بود يا خير . گفت قسم مىخورم كه مسلمان و متشرع و خيلى هم متشرع بود . ليكن يك عيب داشت . با هركس به مذاق او حرف مىزد ، با بابى بابى بود ، با طبيعى طبيعى بود . گفتم اين رفع يك شبهه از من شد . زيرا ما همه او را بابى مىدانستيم .\r\n\r\nميرزا جهانگير خان\r\nميرزا جهانگير چطور . گفت قسم به خدا كه مسلمان پاك اعتقاد بود لاشىء محض . اما ملك المتكمين لامذهب لامذهب بود . به هيچ‌چيز عقيده نداشت . گفتم قاضى را كشتند يا به همان زخم سر كه گفتند تعفن گرفت وفات كرد . گفت كشتند . گفتم علت نداشت مخفى كشته باشند . گفت نمىدانم . اما شب يك روضهء مفصلى سوزناكى خواند كه زندانبانهاى ما و هركس شنيد رقت آورد . صبح حب ترياك مخصوص خودش را استدعا كرد بدهند .\r\nشب حبها را آوردند يكى را كه خورد مبتلا به اسهال شد و بعد وفات كرد . معلوم شد حب مسمومى به او دادند .\r\n\r\n","description":"","footnote":"","page_name":" 4961 ","page_number":65},
  {"content":"\r\n\r\n\r\nشكنجه‌هاى باغشاه\r\nگفتم شبها به شما اذيت مىكردند . گفت چه بسيار . باقر خان از دم همه را شلاق‌كارى و لگدكارى مىكرد . بعضيها كه زياد داد و بيداد مىكردند زيادتر مىزد . من كمتر فرياد مىكردم و بعد مرا هيچ نزد ( اين مطلب را من از ظهير السلطان هم شنيدم . او هم همين ادعا را مىكرد كه من ناله نمىكردم مرا كمتر مىزد ) . گفتم داغ و درفش . گفت چرا مخصوصا مرا مىخواستند بكنند . گفتم استنطاقها از چه قبيل بود . گفت و اللّه من نمىفهميدم چه استنطاقى بود . ميان يك چادر پنجاه نفر نشسته آن‌وقت به آدم مىگفتند بگو بگو . گفتم البته شما مال سايرين را نمىدانيد مال خودتان را بگوئيد . گفت من خودم را به جنون زده بودم . متصل مىگفتم مرا رها كنيد بروم پسرم را ديدن كنم ، بعد مرا هر شكل مىكشيد بكشيد . هرچه از من سؤال كردند جواب من همين يك كلمه بود . گاهى گريه و پسرم پسرم .\r\n\r\nشاه و استنطاق\r\nآن‌وقت خواستند شب داغ كنند من گفتم خيلى مطالب گفتنى دارم ، اما به غير نزد خود شاه نزد ديگرى نخواهم گفت . آنها تصور كردند من درست گفته‌ام داغ نكردند و به امير بهادر گفتند و به شاه عرض شد . شاه فرمود من در استنطاق احدى حاضر نمىشوم .\r\nبعد وليعهد و يكى از خواجه‌ها به‌جاى شاه در چادر حاضر شد ( من يقين دارم وليعهد حاضر نشده است . او كوچك بود و بچه بود هرگز نمىگذاشتند در آن مجلس برود ) . مرا بردند و در اين برد آوردها بود كه با ته تفنگ به دهان من زدند كه دندانهايم به سقم فرو رفت .\r\n\r\nباعث انقلاب\r\nبه من گفتند بگو باعث اين انقلاب كه بود . گفتم مجازم راست بگويم . گفتند البته . گفتم اول امير بهادر جنگ ، دوم سردار ارشد كه هردو هم بودند . امير گفت چطور . گفتم روزى كه شاه مرد و نعش را ميان تكيه دولت بردند به شما گفتند حالا خارج شويد . سردار ارشد هم چندى بعد انجمن باز كرد ، و الّا ما كجا مىدانستيم انجمن چيست ، مشروطه چيست .\r\nامير بهادر گفت اين همان ديوانه است حالا هم از روى جنون حرف مىزند . بعد صد تومان به من دادند و مرا مرخص كردند . آمدم خانه . ديدم آنچه داشته‌ام صنيع حضرت و\r\n\r\n","description":"","footnote":"","page_name":" 4962 ","page_number":66},
  {"content":"\r\n\r\nكسانش غارت كرده‌اند . عيال و اطفالم روى يك تكه حصير نشسته‌اند . باز خواستند كار اول خودم را بدهند من ديدم ديگر ثمر ندارد آمدم قزوين . تا مشروطهء دوم و رفتن طهران شد جزو مهاجرين رفتم . در بادامك دو گلوله خوردم رفتم براى معالجه ، بعد كناره كرده در طهران زندگى مىكردم . باز آمدم قزوين ، باز طهران تا يومنا هذا .\r\n\r\nتفنگ و فشنگ براى امير اسعد\r\nمن گفتم خيلىخيلى سؤالات ديگر از شما داشتم افسوس وقت گذشته و دير معرفى كرديد . حالا هم سر راه هستيد و نمىشود شما را نگاه داشت . گفت انشاء اللّه مراجعت چند شب مىمانم و هرچه سؤال فرمائيد مىگويم . من چون او را درست شناختم ديدم حاجى سيد حسين آدم كاره‌اى را براى امير اسعد روانه مىكند و حقيقتا به درد او مىخورد . كاغذى به امير اسعد نوشتم و معرفى از مشار اليه نمودم كه وجودش عاطل و باطل آنجا نماند . راستى آدم باكمال باسواد اديبى بود . نماز كرد و رفت كه صبح را بروند .\r\nشب كاغذ عقيل آمد مال يافت نمىشود ، قاطرهاى خودتان را روانه كنيد تا زودتر اين بارها آنجا برسد . لهذا من هم مضايقه نكرده و اسمعيل و قاطرها را فرستادم . اين‌بار سيم است از شهر تفنگ و فشنگ براى امير اسعد مىبرند . با آن همه كه دارد گويا حريف پرزور است . مىگفت قحط فشنگ و تفنگ در شهر است . از طرفى كسان سردار اقتدار ، از طرفى عدل الممالك آقا نجفى . براى امير اسعد فشنگ صد عدد پانزده الى بيست تومان شد . تفنگ تا صد تومان قيمت پيدا كرده است .\r\n\r\nروزنامه‌هاى من خواندن دارد\r\nقارئين تصور نكنند كه من وقايع آن سالها را ننوشته‌ام ، بلكه دفعهء دوم پس از چندى متاركه از روزى كه محمّد على شاه به مجلس شوراى ملى رفته قسم خورده تا امروز روزنامهء من مرتبا نوشته شده است ، بلكه ايام قبل از آن را هم در تلو آنها نوشته‌ام كه مزيد اطلاع خواننده مىشود ، مخصوصا روز بمباردمان ، عصر آن روز در صورتىكه به واسطهء اغتشاش شهر هيچ عاقلى از خانه بيرون نمىآمد سواره باغ شاه رفتم و پيغام حضرت و الا را به مشير السلطنه از باب انقلاب شهر و تعدى الواط و اشرار ، سرباز ، توپچى عرض كردم كه همان ساعت حكم شد همه را خارج كنند . امير بهادر از اين پيغام من هيچ خوشش نيامد . آن‌وقت رفتم آقا سيد عبد اللّه و چادر او را ديدم . تفصيلات حكايات كه واقعا آن روزنامه‌هاى من خواندن دارد كه همه به چشم و ديدار خودم بوده است . اما باز ميل دارم يكى از آن مشروطه‌طلبهاى اول را مثل همين آدم ملاقات كرده تكميل اطلاع\r\n\r\n","description":"","footnote":"","page_name":" 4963 ","page_number":67},
  {"content":"\r\n\r\nكنم . مثلا از آن انجمنهاى سرى و بمب انداختن به شاه و غيره و غيره . اگر اين شخص مراجعت كرد من باز رايگان از دست نمىدهم . خيلى سؤالات دارم .\r\n\r\n« صلح » عز الدوله به ما\r\nپنجشنبه 12 ربيع المولود ، پنجم جدى - دو نفر كشمرزى كه براى خريد برنج آمده و تنكابون رفته بودند مراجعت به شهر مىكردند كاغذجاتى براى طهران نوشته شد . من جمله عريضه به حضرت اقدس و الا در باب صلحى كه به ما كرده‌اند عرض كردم كه خوب است درست ملاحظهء زمان و موقع و اين عدليه و اين وكلاى عدليه بشود . اقلا طورى باشد كه من بعد دچار هزار قسم عقبات نشويم . از روى دقت و موازين شرع مقدس باشد . استخاره هم كردم اين عريضه را روانه كنم خوب آمد . اما عريضه به اين تحكم نبود بلكه به لسان خيلى شيرين .\r\n\r\nقاصد جديد\r\nقاصد سالار همان باغبان دزآشوبى بود كه سابقا آمد و من آن‌وقت به او گفتم اگر ممكن شود نزد من بماند از دست كدخدا صفر على كه چشمش هم نابينا شده و محمّد حسين خلاص شوم . گويا به همان قصد آمده است . سالار دو جعبه شيرينى براى من فرستاده بود ، جعبهء ديگرى به عنوان نزهت الملوك كه محتوى بود از يك زوج كفش ، چند عدد جوراب و دستمالهاى اعلا ، يك كيف زنانه ، يك شيشه عطر ياس . كاغذجات او و شيخ ابراهيم تازه‌اى نداشت ، جز اين‌كه شيخ نوشته بود روزنامهء « رعد » مستوفى الممالك را مفتضح كرده است . البته آقاى عماد السلطنه براى قرائت شما روانه مىدارند .\r\n\r\nسالار و تعزيت‌نامهء او\r\nسالار صيغه‌اى سال قبل از جعفرآباد گرفته بود كه همان باعث خشم پدرش شده بود .\r\nآن صيغه‌نامه را فرستاده بود كه به توسط شيخ بذل مدت شد و خوب است به آقاى امير اسعد اطلاع بدهيد مسبوق شوند . مطلب ديگر حكايت فرج اللّه و على عمران بود كه در كميسرى شميرانات ثابت شد پول و كارد و چنگالهاى مرا سرقت كرده‌اند ، لهذا التزام دادند بپردازند . بعد بيرون آوردم على عمران را به ملاحظاتى نگاه داشتم اما فرج اللّه را خارج كردم . آن التزام و قبوض مواجب فرج اللّه را فرستاده بود تا صحت قول خود را ثابت نموده باشد و خواهش نموده بود از فرج اللّه تنخواه گرفته شود ( چون سالار مشهور به\r\n\r\n","description":"","footnote":"","page_name":" 4964 ","page_number":68},
  {"content":"\r\n\r\nدروغ‌گوئى است ) . رقعهء ديگر هم در تسليت و تعزيت من بود و عبارت خوبى نوشته بود :\r\n« از فوت بهمن گوئى بهمن به سر و قلب فرود آمد » .\r\n\r\nفشنگ براى امير اسعد\r\nباغبان مذكور دواصله درخت سيب دركهء اعلى و دواصله گوجهء خوب پيوندى هم كه من خواسته بودم آورده بود . در محل مرحوم طويله غرس شد . اما زردآلو نياورده بود .\r\nآقاى سالار پانصد عدد فشنگ هم براى اردوى پدرش مهمات فرستاده بود كه باغبان مذكور مىگويد از ترس ژاندارم در نزديك پل كردان نزد دوستى گذاشتم . اما معلوم مىشود فشنگها سنگين بوده و نخواسته است خود را خسته كند ، لهذا من مىبايست از جانب خودم جبران كرده پانصد عدد فشنگ با عريضهء سالار خدمت امير اسعد روانه كنم تا اردوى آنها از مهمات و ذخيره جنگى كامل شود .\r\n\r\nقيمت برنج\r\nدر تنكابون برنج بالا رفته است . مولائى نوزده تومان ، رسمى شانزده تومان . مىگويند حمل به رشت مىكنند از آنجا به ولايات . ديگر جمعيت هم به‌قدرى در تنكابون جمع شده كه هيچ‌كس به خاطر نداشته . فقير زياد جمع شده بودند و امير اسعد به آنها جيره مىداد . اخيرا خبر رسيد كه همهء آنها را از خرم‌آباد و شهسوار خارج كردند . گويا جاسوسى مىكردند .\r\n\r\nغنى و جاسوسى نزد جنگليها\r\nغنى را كه رودبار به جاسوسى فرستاده بودم كه درست بفهمد كسان ميرزا كوچك خان [ كى 
  ] هستند و اين شهرتها راست است يا خير آمد . مىگفت هيچ خبرى نبود . فقط گفتند چند نفرى از جنگليها تا قريهء خنجربلاغ آمده‌اند يكى دو انبار مهر كردند . گفتند پول مىدهيم به ما بدهيد . بعد رفتند . احدى از جنگليها نيست . غنى ازبس در آن سنوات اغتشاش الموت به جاسوسى رفته حاليه يكى از اساتيد اين فن شريف شده است و از جاسوسان آلمانى كمتر نيست .\r\n\r\nتولد حضرت رسول\r\nشنبه 14 - اهل تسنن و عامه روز 13 اين ماه را تولد با سعادت حضرت ختمىمرتبت ( ص ) مىدانند . جماعت شيعه 17 را . اما در تقويم ديوارى من 13 را عيد نوشته بود .\r\n\r\n","description":"","footnote":"","page_name":" 4965 ","page_number":69},
  {"content":"\r\n\r\nشايد طبع‌كننده سنى بوده است ، در ساير تقاويم همان 17 است .\r\n\r\nاشرار كجور\r\nديشب قاصد من از نزد امير اسعد آمد كاغذى نوشته بود كه « پس از حكم رئيس الوزرا و وزارت داخله اردوئى براى تنبيه اشرار كجور و اقتدار السلطنه روانه شد . للّه الحمد چند مرتبه آنها را مالاندند . انشاء اللّه پس از رفع و دفع اشرار براى چلهء كوچك خوش‌خوشك به‌سمت رودبار حركت مىكنم . تا ايام عيد به آنجا برسم » . اما اشرار كجور به قول امير اسعد به اين چيزها رفع و دفع نمىشوند . خيلى زورآور شوند مىروند به همان مساكن چند سالهء خود و دست احدى به آنها نمىرسد ، منتهى اينها كارى كنند كه به خرم‌آباد و تنكابون نيايند . قولى هم گفتند « محلل » سردار كبير از طهران براى اصلاح ذات البين حركت كرده است .\r\nامروز كاغذجات سالار را با فشنگ روانه كردم . « مونيسيون » مفصلى حقيقتا ارسال شد . ديشب يك انگشت برف آمد هوا هم گرفته است ، اما مشكل مردى كند . برف امسال از يك گره تجاوز نكرده است اينطور باشد سال ديگر چندين مقابل بدتر خواهد بود . خداوند خودش تفضل و ترحم فرمايد .\r\n\r\nشاعرى علاء الملك\r\nمهملات نوشته شود - در طهران از افخم الملك جوياى صدر السلطنه شدم . گفت كار شعرشان بالا گرفته انجمنى دارند كه شيخ الرئيس و علاء الملك و نظم الدوله و يكى دو نفر ديگر هم هستند . اغلب جمع شده از ادبيات صحبت مىكنند . حالا شعرهائى كه علاء الملك مىگويد بالادست اشعار صدر السلطنه است . چند شعرى كه جديدا گفته بودند نسخه‌اى به من داد .\r\nصدر السلطنه گويد\r\n خدايا تو ما را كنى هم معلق * به ما تو تپانى دو انگشت لق‌لق\r\nالهى تو آنى توانى تپانى * ز قدرت جهانى به ته استكانى \r\nايضا\r\n داماد من اى خجسته گوهر * تفصيل چه بودت اين و دختر\r\nاشتين مزن به رأس ، منشن * ليكن فعل بس شرشت باشد \r\nتوضيح - « اشتين » به زبان آلمانى سنگ را گويند منشن انسان را ، يعنى سنگ به رأس انسان مزن . اما اين فعل بد و زشت است . گويا دامادش با دخترش نزاع كرده سنگى به\r\n\r\n","description":"","footnote":"","page_name":" 4966 ","page_number":70},
  {"content":"\r\n\r\nسر او زده حكيم محض توبيخ و سرزنش داماد اين دو شعر را گفته . دو لغت آلمانى را هم محض آن‌كه همه‌كس از مضمون آن مطلع نشود داخل كرده است .\r\nعلاء الملك گويد\r\n خوش خطوخال بود شيخ رئيس « 1 » * اين وجودى است بابا خيلى نفيس\r\nنظم الدوله « 2 » صاحب سيف و قلم * در ميان خلق گشته او علم\r\nاز هنر به سر دارد كلاه تتر * عيب نبود اگر ندارد كلم\r\nبه هر لسانى مىكند نطق * از نزاكت ربوده مرغ دلم\r\nآخ دلم ، نظم الدوله جونم * اوف دلم حل [ كن 
  ] مشكلم \r\nدر شعر علاء الملك كلم كنايه از عمامه است . اشعار اين شعرها همه تفسير و تعبير دارد . علاء الملك شيخ الرئيس را تشبيه به مار كرده زيرا ما مار خوش خطوخال مىگوئيم اما مار وجود نفيسى نيست ، او نفيس مىخواند . كلم عمامه را مىگويد . اين تشبيه را سابقا هم نموده بودند ، يعنى اواسط الناس در كلام نه در شعر . در وزن ، قافيه ، روى ، هزار استادى به خرج رفته كه به سهولت همه‌كس نمىتواند بخواند ، مگر پس از مرور و تعمق و دقت زياد .\r\n\r\nنوحهء يهوديها\r\nنوحهء يهوديها هم در موقع حمل جنازهء مرحوم صدر العلما شبيه است به اين اشعار كه من در طهران شنيدم و نسخه برداشتم :\r\nآقاى ما تو بودى - تو نور ديده بودى - واويلا ، واويلا - ستون دين ناپيدا\r\nبه همان لهجهء مخصوص خودشان مىخواندند و گريهء دروغى مىكردند .\r\n\r\nيهوديها در مشروطه\r\nوقتى كه همين يهوديها را در هنگامهء ميدان توپخانه در مجمع مرحوم شيخ فضل اللّه و آقا سيد على آقاى يزدى پدر سيد ضياء نويسندهء « رعد » و سايرين جبرا آوردند فرياد مىكردند به همان لهجهء خودشان : « يا حسين ما دين نبى خواهيم - مشروطه نمىخواهيم . » به‌قدرى مضحك بود كه به وصف نمىآيد ، خصوصا آن يا حسين گفتنشان .\r\n\r\n\r\n","description":"","footnote":"\r\n( 1 ) - مقصود ابو الحسن ميرزا قاجار متخلص به حيرت است كه مرد اديب دانشمندى بود و در دورهء دوم وكيل مجلس شد . ( ا . ا . )\r\n( 2 ) - نظم دوله بايد خواند . از خاندان خواجه نورى كه زبان فرانسه مىدانست و كتاب ترجمه مىكرد . ( ا . ا . )\r\n","page_name":" 4967 ","page_number":71},
  {"content":"\r\n\r\n\r\nمدرسهء آليانس - تمول يهوديها\r\nاما حاليه يهوديهاى فكلى كه از مدارس آليانس اسرائيليان بيرون آمده و مىآيند هيچ فرقى با مسلمين ندارند . اين مدارس آليانس خدمات شايانى نسبت به ملت خود نموده .\r\nدر هر بلدى از ممالك روى زمين كه يهودى داشته باشد شعبهء اين مدرسه باز شده يا باز خواهد شد و خيلى هم در تعليم اطفال جد و جهد مىكنند . كمتر متعلمى است از آنجا بيرون بيايد و باسواد نباشد . در كسب و كاسبى و حرفه هم كه قوم يهود اول انسان هستند .\r\nهمين‌طور در صرفه‌جوئى و امساك . من گمان مىكنم مكنت همه اهل طهران را يك طرف بگذارند سواى ملك و املاك مكنت يهود طهران زيادتر باشد . از اول مشروطه الى حال تمام آنچه غارت شد ، تمام آنچه از خارج غارتى بختيارى و مجاهد و غيره و غيره به طهران وارد كردند به چنگ يهوديها افتاد كه همه آنها را به ثمن بخس و به هيچ از دست آنها گرفتند و به قيمتهاى گزاف‌گزاف در ايران و خارج ايران فروختند ، خصوصا كتب و اشياء عتيقه و مرواريد . سابقا اين قوم در ايران خيلى ذليل بودند . ليكن حاليه چندان ذلتى ندارند . در شيراز از سواى مطربى و شراب‌فروشى كارهاى پست با آنها بود از قبيل حمالى ، زبيل‌بردارى ، كناسى ، تون‌تابى . كاكاشيرازى شأنش اجل از اين قبيل كارها بود و در عهدهء يهود برگذار نموده بودند .\r\n\r\nعلت عزل عز الدوله از همدان\r\nناصر الدين شاه از اين قوم حمايت و همراهى داشت . در همدان پدر من كه حكومت داشت يك نفر مسلم را يهودى كشت . مسلمين اجماع كرده آن يهود را گرفته تفنگ توى مقعدش در كردند . اين مطلب به سمع اعليحضرت رسيد . پس از مؤاخذهء بسيار كه چرا بايد همچو كارى بشود و مىبايست شما كه حاكم بوديد خودتان قصاص معمولى بكنيد حضرت و الا را معزول كرد و قريب هفت سال در طهران بيكار و مغضوب بود .\r\n\r\nامير اسعد و حاجى خانم عروس\r\nميرزا اسحق قلعه آمد . از مسافرت امير اسعد به رودبار حكايت كرد . گفت امير يك روز بعد خواست از حاجى حسينعلى خان پدر سالار سعيد بازديد كرده باشد . چون پيرمرد است و احترامى دارد امير را اندرون به بازديد حاجى حسينعلى خان بردند . بعد از آن‌كه ساعتى امير نشست حاجى حسينعلى خان برخاست از اطاق بيرون رفت . حاجى خانم عروس چهل و شش ساله از درب ديگر لباس عوض كرده ، خودى آرايش كرده\r\n\r\n","description":"","footnote":"","page_name":" 4968 ","page_number":72},
  {"content":"\r\n\r\nداخل اطاق شد . تعظيم كرده ايستاد . امير اجازهء جلوس داد . اما او احترام كرده ننشست .\r\nامير از جا برخاسته دست عروس را گرفته و آورد نزد خودش نشاند . شب را اندرون ماند . روز را بيرون رفته شب ديگر اندرون آمد . از قرار مذكور مطبوع واقع شده است .\r\nهزار تومان مىگويند به قلى خان داد و دختر خودش را هم نامزد او كرد و گفت خرج عروسى را هم خودم مىدهم . چهارصد تومان باز به قول نوكرها خود امير به عيال سالار سعيد داد . صد تومان به كلفتها ، هفتصد تومان هم به باجناق خودش داماد ديگر حاجى .\r\n\r\nازدواج با رشوند\r\nسالار سعيد در شترخان كه امير اسعد ناهار آمده بود متصل مىگفت امير كه از اندرون بيرون آمد چنين گفت يا چنين كرد ، من استقبال و مشايعت كردم . سالار سعيد گاهى جلو تاخت مىكرد ، گاهى عقب . نزديك محمّدآباد به من گفت مگر محمّدآباديها مرده‌اند جلو نيامدند . من گفتم يكىيكى مىميرند . كامران مرده ، حالا يكى ديگر ناخوش است .\r\nنزديك هرانك حسين خان را روانه كرد تا جمعى را استقبال بياورد . مردها نبودند . چند نفر بچه‌مچه جمع كرده جلو آمد . امير اسعد گفت اينها رشوند هستند . گفت بله قربان .\r\nسالار گفت قربان همه پراكنده شده‌اند ، نصف تنكابون ، نصف عراقات . امير اسعد به طعنه گفت معقول جمعيتى سالار دارد ، اين همه رشوند ؟ در تنكابون هم هى گفته است بنويسم سوار و جمعيت بيايد . آخر الامر گفته‌اند بنويسيد . او هم شرحى به پدرش نوشته .\r\nحسينعلى خان گفته است من جمعيتم كجا بود ، من چهار تا آدم دارم براى خودم ، وانگهى به من چه ربط دارد . بالاخره سه قبضه تفنگ و دو نفر آدم ديدم مىرفت به كمك .\r\nامير اسعد تصور كرد ايل رشوند بختيارى است وصلت كرد ، اين همه خرج كرد . نمىداند كه در تمام آنها كه قرب صد خانوار الموت و رودبار مىباشند يك اسب و يك تفنگ ته‌پر پيدا نمىشود ، همه گرسنه و گدا مشغول خاك به سرى خودشان . آقا مير هادى به سررشته‌دار نوشته تو را به خدا يك قدرى نان براى من بفرستيد ، اينجا از بىنانى نزديك است ناخوش شوم ، چه ولايتى است .\r\nجمعه 20 شهر ربيع المولود ، 13 جدى ، چهارم ژانويه 1918 ميلادى - يك برف كوچكى باز آمد ، هوا همان شكل سرد است . ميرزا مهدى شب پانزدهم از طهران وارد شد كاغذجات زياد و بعضى چيزها كه خواسته بودم آورد . رقعهء آقاى عماد السلطنه به تاريخ پنجم شهر حال :\r\n\r\n","description":"","footnote":"","page_name":" 4969 ","page_number":73},
  {"content":"\r\n\r\n\r\nنامهء عماد السلطنه\r\nفدايت شوم . زيور خانم و غيره رسيدند و پاكت سركار را كه مىرساند ، كاغذهاى من رسيده است ديدم و از كربلائى غلامعلى راضى شدم كه زود كاغذها را رسانده بود .\r\nسركار بايد از آن خيال بگذريد و چاره‌اى نيست . در باب دواى عباس ميرزا ، حكيم الدوله مجددا همان دواها را تصويب نمود . با حاجى ميرزا باقر طبيب مدتى حرف زدم گفت آن دواى وسط مثل نقل خشخاش فايده ندارد همچنين شياف ، اصل آن شربت است بايد بخورد تا قوت بدهد و اين كار از بىقوتى است . گنه‌گنه هم مرتبا بايد بخورد رفع نوبه شود ( عباس از طفوليت هنگام بول ماتحتش بيرون مىآيد كه اسم ركيكى دارد ، اين دواها براى بهبودى آن است از روزى كه شربت و گنه‌گنه خورده خيلى بهتر شده . اما چند روز است صورت او زخم شده و اين زخم روزبه‌روز وسعت پيدا كرد . حالا سمت راست صورت از پيشانى گرفته تا زير چانه يك تخته زخم شده كه ديدن صورت او رقت‌انگيز است . ازبس دواى زنانه مثل حنا و روغن هسته هلو و غيره زده‌اند كبره بسته ورم شديدى نموده . هيچ نمىدانيم چه كنيم . تا خودش خوب شود خيلى صدمه به او مىزند . از وجع آن ورم شبها تب مىكند و تا صبح ناله . ) دواها را خريدم شربت ، شياف ، سولفات دوكنين ، كلريدرات دوكنين ، آسپرين ، فناستين ، كلرات ، كبسول خالى . ايضا چيزهاى ديگر ، اما نصف آنچه مرقوم شده بود ، زيرا به نظرم خيلى زياد آمد . يعنى توتون يك‌من عوض دومن ، كاغذ سيگار بيست و پنج عوض پنجاه يعنى درست مثل نسخه‌هاى مرحوم ميرزا محمّد حسين حكيم‌باشى كه مىبايست نصف شود ( اما آقا سهو كرده اينجا دكان بازار ندارد ، متصل هم آدم طهران نمىرود . دوا هم ازبس كه ما ناخوش مىشويم جزو غذاى يوميه و عادى ما شده است ) . ترجمهء كتاب جنگ روس و ژاپن كه تمام باشد من نديدم . ولى مىسپارم تا پيدا كنند . يك جلد كه پريوش داشت ايفاد شد ( يك هروى در مشهد نوشته ، خيلى مختصر ، خيلى بىفايده ، قابل خواندن يا فرستادن اينجا نبود . ) . يك تقويم كه هزاران مطالب مختلف دارد به زبان انگليسى حضرت و الا مرحمت فرمودند ايفاد شد ( اسم تقويم « وى تكرز آلمانك » « 1 » است ) . تا انشاء اللّه از كتابخانه دو سه كتاب ديگر بيرون آورده با پست بفرستم و اگر اينجا هم رومانى چاپ شده باشد مىخرم . روزنامه‌ها به واسطه « گرو » مطبعه‌ها كم بيرون مىآيد . چند نمره جوف امانت گذاشتم .\r\n\r\n\r\n","description":"","footnote":"\r\n( 1 ) .  Whitaker's Almanack . \r\n","page_name":" 4970 ","page_number":74},
  {"content":"\r\n\r\n\r\nكشتن ميرزا احمد صفا\r\nاستنطاقات كميتهء مجازات بيرون نمىآيد كه علنى شود . دوسيه‌اش كه ششصد صفحه بوده در هيئت وزرا است و چند شب قبل هم ميرزا احمد صفا كه مستنطق همين اعضا كميته بود نزديك منزلش كشته شد و قاتل پيدا نيست . كمال الوزاره مىگويند ماليخوليا گرفته .\r\nاز بابت قحطى و نيامدن باران و هنگامه‌اى كه برپاست ديگر نوشتن ندارد . در طهران نمىشود نوشت كه به مردم چه مىگذرد و چه وحشتى حكمفرماست . اما كسانى كه غله دارند ديگر گله نبايد داشته باشند زيرا قيمت از اين بالاتر نمىشود و آنچه نوشته بوديد يقين است اصلاح مىشود ، يعنى به قيمت اعلى خواهند خريد و براى سركار بد نيست .\r\nهرچند در مقابل خرج هم چند مقابل خواهيد داشت . كاغذى براى حكايت ميرزا كوچك نوشتم الان خبرى از آن نيست ، جز آن‌كه مىگويند اقتدار السلطنه و امير اسعد مشغول جنگ هستند تا نتيجه چه شود .\r\nبراى آخر ماه پول بفرستيد . سه ماه است مواجب اداره كه درست خرج ده روز خانهء من است نرسيده و هرچه پول مىرسد و رسيده فورا تمام است و در هر خانه خرج نسبت به پارسال كه گرانى بود دو مقابل شده . ملاحظه كنيد كه چه مىگذرد . نان يك من تبريز اگر پيدا شود شش قران ، آن‌كه بد باشد چهار هزار ده شاهى ولى پيدا نمىشود . در تمام اين شهر سى باب دكان نانوائى باز است .\r\nسه روز قبل ميرزا عبد اللّه خان « 1 » شوهر فخر السلطنه را عين الدوله پشت‌گردنى زده براى آن‌كه مىگفته پنجاه دكان نانوائى باز است و سى دكان باز بوده . حوالهء ششصد تومان حضرت و الا روانه شد . شش تومان زيادى رسيده در سياهه نوشته مىشود . چهار شب است طهران يخ مىبندد ولى يخچالها را آب نبسته‌اند . آب كم است نمىفروشند .\r\nشهر هم كه حاكم ندارد . همين نبستن آب در اين چهار شب به هر آدمى در سال آينده مبلغها ضرر خريد يخ وارد [ مى 
  ] آورد . تواريخ جنگها را نوشتم پس‌وپيش را خودتان درست كنيد . روزنامه‌ها كه فرستاده شده : « رعد » كه خدمت مستوفى الممالك را كرده .\r\n« ستارهء ايران » كه جواب نوشته خواندنى است و قابل ملاحظه ( رعدش رسيده اما ستاره فراموش شده است ) .\r\nدولت انگليس و سايرين به روسيه اعلان داده‌اند كه اگر با آلمان صلح كند نمىتواند بىطرف بماند . همان روز دول متفقه به او اعلان جنگ مىدهند و عساكر ژاپن براى\r\n\r\n\r\n","description":"","footnote":"\r\n( 1 ) - يعنى عبد اللّه مستوفى نويسندهء كتاب « شرح زندگانى من » كه در آن اوقات رئيس غله بوده است ( ا . ا . )\r\n","page_name":" 4971 ","page_number":75},
  {"content":"\r\n\r\nحركت به‌طرف روسيه حاضر شده . سربازهاى روس كه اميدوار بودند صلح شود تا از جنگ خلاصى يابند گويا ثمر نبرند و بايد باز جنگ كنند منتهى يا دولت تازه نفسى مثل ژاپن كه ضرب‌شصت آن را ديده‌اند . اينها چيزى است كه مىشنوم و گويا يقين باشد .\r\nعجالتا در روسيه متاركه جنگ است و معلوم نيست دولت روسيه دست كيست . زياده زحمت است . عماد السلطنه . ( پايان‌نامهء عماد السلطنه )\r\nمن دستخط حضرت اقدس و الا و رقعه‌جات همشيره‌ها را عينا ملصق به اين كتاب نمودم به دو علت : اول آن‌كه سبك چيزنويسى و خطوط خانمهاى عهد ما باقى ماند ، ثانى الفت و مهر و محبت بين خانوادگى ما معلوم شود « 1 » ) .\r\n\r\nوضع آذوقه - گرانى غلات\r\nبرويم سر روزنامه‌جات . چهار « رعد » و يك « ايران » بود . متأسفانه « ستارهء ايران » در جواب « رعد » فراموش گشته است . اولين مصيبت ايران حكايت گرسنگى امسال و بيم قحطى سال ديگرست كه ترميم‌پذير نيست و به يد قدرت ديگرى است كه ده دوازده سال است عطف‌نظر از ما كرده .\r\nدر همدان گندم خروارى به يكصد تومان رسيده است ، جو نود تومان ، برنج هيچ نيست و از قرار تلگرافات نصف اهالى تلف مىشوند . در اصفهان هيچ نيست و بلوائى شده . در كرمان ، يزد ، خراسان ، ولايات آذربايجان خود طهران و توابع آن كار بغايت دشوار شده و روزبه‌روز بر قلت آذوقه افزوده مىشود . و از هيچ رهگذرى اميد فراوانى نيست .\r\n\r\nكابينهء عين الدوله\r\nكابينهء شاهزاده عين الدوله اغلب متزلزل [ است 
  ] و متصل بعضى از اعضا آن تغيير و تبديل مىشود و هنوز ثابت نشده است . تبريزيها باز تلگراف‌خانه مىآيند مخابرات حضورى مىكنند . ترميم كابينه [ را 
  ] با ضرب الاجل مىخواهند ، حكام به ولايات معلوم مىكنند چه و چه . همان فضوليها كه سابقا مىكردند و ايران را راحت نمىگذاشتند و بر شدت خرابى مىافزودند .\r\nصمصام السلطنهء بختيارى فرمانفرماى خراسان شد . ملاير و عراق و چند جاى ديگر را هم به سردار بهادر و سردار جنگ دادند . نصرت السلطنه از كرمان استعفا مىدهد .\r\n\r\n\r\n","description":"","footnote":"\r\n( 1 ) - متأسفانه نامه‌ها مفقود شده است . ( مسعود سالور )\r\n","page_name":" 4972 ","page_number":76},
  {"content":"\r\n\r\nمقالهء « رعد » در خدمت مستوفى الممالك و حركات سليمان ميرزا و دستهء او و مهاجرين چون خيلى تازگى داشت و گويا چندان هم بىحق نباشد ملحق كتاب شد « 1 » تا « ستارهء ايران » و جواب آن هم برسد و ملحق شود .\r\n\r\nاروپا\r\nدر فرونت روس متاركه برقرار است . متفقين به پيشنهاد روسيه اعتنا نكرده جواب ندادند . لرد بالفور وزير خارجهء انگليس در پارلمان مىگويد نه انگليس نه متفقين او [ به 
  ] پيشنهاد روسيه راجع به متاركه جوابى ندادند . پس از سقوط حكومت موقتى حكومت لايق و شايسته‌اى كه روابط خودمان را با آن مستقر نمائيم تشكيل نيافته . فقط سفراى دول متفقه به ژنرال دوخانين يادداشتى داده‌اند كه صلح با آلمان جنگ با متفقين است و ژاپن قشون خود را حاضر مىكند . از قرار خبر رويتر چين هم عده قشونى به خاربين فرستاده .\r\n\r\nفرونت غرب\r\nدر فرونت غرب خطوط هيندنبورگ مجددا به دست آلمانها افتاد و انگليسها تلفات زياد دادند . اين خطوط از حيث موقع و استحكام و نقطه‌نظر جنگى خيلى اهميت دارد . از مملكت سيام قشون به اروپا مىرود . دولت آرژانتين مىگويد دويست هزار مرد جنگى مىتوانم به اروپا گسيل دارم ليكن توپخانهء اين عساكر را خود انگليس و فرانسه تهيه نمايند . ايطاليا فعلا از حمله و يورش سخت آلمان و اطريش جلوگيرى نموده و اميدوار است تا كمك به او برسد خوددارى كند .\r\n\r\nروسيه\r\nروسيه بىنهايت مغشوش است . پس از سقوط امپراطورى احزاب زياد در آنجا عرض‌اندام نمود . ولى دو حزب خيلى معتبر شد . يكى حزب بلشويك كه اعضاء آن مركب از عمله‌جات و سالدات و زارع و بيكارها بودند . ديگرى كادت كه همان مشروطه‌طلبان بودند به‌علاوهء صاحبان كارخانه و تجار و ملاك . ليدر بولشويكها آنچه اينجا مشهور است لنين و مسيو تروتزكى و چند نفر ديگر بودند . دومى كرنسكى ، يلىكف و سايرين . بولشويكها طالب صلح و تقسيم كار و گرفتن مالياتهاى زياد بودند .\r\nليكن كادتها به آن حدت و حرارت نبودند . پس از آن‌كه كابينهء كادتها و اعضاء\r\n\r\n\r\n","description":"","footnote":"\r\n( 1 ) - متأسفانه مفقود شده .\r\n","page_name":" 4973 ","page_number":77},
  {"content":"\r\n\r\nسوسياليست آن هم بالاخره راضى به متاركه و اصلاح نشدند و ريكا سقوط كرد بولشويكها قوت گرفتند . از آنجا كه مجلس مؤسسان هم انعقاد مىيافت و ترسيدند آن مجلس هم رأى و تصميم به جنگ با آلمان بدهد زود قوه فراهم نموده بر كرنسكى و دستهء او فايق آمده دولت را به دست خود گرفته فورا حكم متاركه دادند . ليكن هنوز دستهء مخالف آن و قسمت بزرگ ملت روسيه اين هيئت را به فرمانفرمائى نمىشناسد و راضى به صلح و متاركه نيست . دول متفقه هم كه اعتنا نكردند . چه پيش آيد و چه شود لامعلوم است . چيزى كه معلوم است نهب و غارت ، آدم‌كشى ، چپاول ، بىاحترامى به ناموس مردم ، گرسنگى ، نداشتن پول است . يك تلگراف رويتر در اين جرايد اعلان مىدارد كه اسامى حقيقى لنين و تروتزكى و سايرين اين نيست كه مشهور است بلكه اسم حقيقى لنين سدر بلوم  Ceder Blum  و اسم تروتزكى برونشتين  Braunstein  است ، همين‌طور سايرين و هيچ‌يك از اين اسامى روسى نيست . مىخواهد بفهماند كه اينها مبلغين آلمانى و از نژادهاى ديگر هستند .\r\n\r\nنيات انقلابيهاى روس\r\nسابقا از روزى كه انگليس و فرانسه خواستند آزاد شوند تا برسيم به دولت ايران و عثمانى فقط يك كلمه حرف مىزدند كه بايد اختيارات نامحدود شخصى سلطنت را محدود كرد و نبايد زير بار ظلم و احكام يك نفر هواپرست بود . اين اختيارات را بايد به دست جمعى از مبعوثين و منتخبين ملت داد آن هم به شرط آن‌كه چندسال يك مرتبه تغيير كند . اما حالا اين ممالكى كه آزاد مىشوند مثل روس ، مثل چين صد حرف مىزنند كه هنوز در انگليس در فرانسه و امريكا هم اين حرفها زده نمىشود مگر در پرده . دو ثلث خاك بريتانياى كبير محل تفرج و شكارگاه متمولين است روسيه مىخواهد اراضى پهناور عريض و طويل خودش را تقسيم كند . اين است كه انقلاب و اغتشاش و به اصطلاح حالا آنتريگ ، عدم رضايت مردم زياد مىشود كه آن اصل مطلب هم از ميان مىرود . آرزوى مردم روس اين بود دوماى آنها اختياراتش زياد شود ، وزراء مملكت مسؤول مجلس دوما باشند . پس از آن‌كه آن امپراطور احمق به‌جاى اعطاى آنها خودش استعفا داد و محبوس شد آرزو و مرام و آمال اهالى روس نامحدود گرديد . هركس هرجا نشسته بود يك درخواستى ، يك خواهشى كرد . ممالك آزادى داخلى را خواستند ، حتى تركستانيهاى وحشى . به آن هم راضى نشده آزادى و استقلال خارجى هم خواستند . رعايا و زارعين تقسيم اراضى ، عمله‌جات ازدياد مزد و كسر ساعت كار ، بالاخره خود كارخانجات به ما برگذار شود . فقراى مملكت مساوات كلى و تقسيم اموال ملاكين و صاحبان كارخانه و\r\n\r\n","description":"","footnote":"","page_name":" 4974 ","page_number":78},
  {"content":"\r\n\r\nدولتمندان را ، سالدات و توپچيها دخالت در سياسيات و عدم اقتدار صاحب‌منصبان و بالاخره صلح با آلمان . هر حزب و هر دسته هر فردى يك پيشنهادى كرد كه فايدهء خودش در آن منظور بود . اين است كه مملكتى مثل روسيه داراى همه‌چيز به اين روز افتاد كه دست توسل نزد هر دولت و هركس دراز مىكند نااميد مىشود . اگر آنها هم قناعت به همان آرزوهاى اول خودشان مىكردند به اين روز نمىافتادند .\r\n\r\nخرج اسب در ماه - قيمت عليق\r\nيكشنبه 22 ع 1 ، 15 درجه جدى - به‌جاى برف باران آمد . بادى هم مثل بهار مىوزد .\r\nباغبان دزآشوبى ما معلوم شد يك چشمش كور است ماهى پنج تومان با خوراك اجير شد . امسال غذاى آدم و عليق مال خيلى گران تمام مىشود . يك اسب ماهى سى تومان خرج دارد . به‌عكس كربلائى غلامعلى هم امسال كره و مال زياد براى من فرستاد كه هيچ مقرون به صرفه نبود . جو يك من تبريز پنج هزار است ، كاه توبره‌اى دو قران ، نعل‌بندى سوارى هشت قران .\r\n\r\nجريمهء قتل تأديبى\r\nاز حكايت جريمهء قتل آن اسطله‌برى ديگر ذكرى نكرديم . به اصرار و زور حاجى افخم الدوله و تلگرافات پىدرپى وزارت داخله حكومت به هر شكل بود اين پول را مسترد داشت . امير اسعد هم مبلغى را بين گماشتگان و حواشى تقسيم كرده بود كه از جيب مبارك پرداخت . عجالتا چهارصد و شصت تومان اين پول به حاجى آقا رسيده است . اين هم چه شد كه به طهران بردند ، من ديدم سواى آن دويست تومان كه در به دو امر حكومت گرفته و ابدا گردن نمىگيرد باز ميل دارد مبلغى ديگرى به اسم حق الزّحمه يا ده يك من بدهم . اين بود نوشتم و حاجى افخم وزارت داخله را واداشت كه به طهران بخواهد . پانصد ديگر در شرف وصول است . از من آن مصالحه نامچه را خواسته بودند تا رد كنند . دويست و چهل تومان مىماند . دويست را انكار دارند چهل را خرج مأمور وصول حساب مىكنند . اما كاغذى من از حكومت داشتم كه هزار و دويست ذكر كرده بود به طهران فرستادم . كاغذى هم در وزارت داخله به دست آمد كه آنجا هم هزار و دويست ذكر است . عجالتا افخم الدوله اين دو كاغذ را سند قرار داده و ادعا مىكند . ليكن من اميدوار نيستم اين مبلغ عايد شود . محمّد قاتل را هم طهران بردند و گمان نمىكنم وكيل يا ورثهء مقتول طهران باشند و پس از چندى كفيل گرفته مرخص خواهند كرد . اين قتل هم بنابر گفتهء علما قتل تأديبى بود و قصاصى وارد نمىشود ( قتل چند قسم است ) .\r\n\r\n","description":"","footnote":"","page_name":" 4975 ","page_number":79},
  {"content":"\r\n\r\n\r\nكته چلوخورها\r\nاما امير اسعد [ را 
  ] هزار چوب مىزدند راضىتر بود تا اين پول را پس بدهد . وزير به من گفت خوب كارى نشد ، خوب نكرديد . من گفتم بسيار هم خوب كارى شد و خوب كردم . آن شماهاى « كته چلوخور » هستيد كه آنچه به سرتان مىآورد ياراى دم زدن نداريد . من اگر معادل اين پول خرج كرده بودم مىكردم تا اين جريمه وصول شود و امير اسعد و ديگران بدانند كه من مىتوانم جريمهء رعيت الموتى را پس بگيرم .\r\n\r\nمالكيت ما در الموت\r\nهركس تا اينجاى روزنامهء من برسد مىداند كه منازعات ما با الموتى چقدر بود و چه قسم اصلاح شد ( اگر مفسد و شيطان بگذارد ) . بعد من پرداختم به اصلاح و انجام بعضى دعاوى مختصر كه بين ما و رعايا بود از قبيل حدود و مراتع و غيره و غيره . يكى بعد ديگرى للّه الحمد اصلاح شد . از پول دادن و خرج كردن هم مضايقه نكردم . روزى كه آنها مىگفتند ملك نداريد من هم مىگفتم دارم ، بلكه تمام مراتع هم جزو ملك من است . بعد كه امر سه كوت ميان آمد من هم دست از مراتع برداشتم . بعد يكى بعد ديگرى آوردند و فروختند ، چنانچه دو سهم مراتع فيشان ناحيه خريدارى [ شد 
  ] و تتمه هم امسال خريدارى مىشود . رعاياى آتان هم امسال سه دانگ مراتع خودشان موسوم به خورش‌آبال را فروختند و من يك مرتبه بروات نقد و جنس و اجارهء آنها كه معادل هزار تومان بود به عوض قيمت رد كردم . هم صاحب ملك شدم هم از بابت وصول اين مبلغ از آن بدبده‌ها نجات يافتم . در حقيقت وصول اين مبلغ در همچو سالى براى من مبلغ گزافى تمام مىشد ، سواى دردسرها و زحمتها . نصف ديگر مرتع كه علف‌چين ( مربع ) و موسوم است به لوسر آن هم در حقيقت مثل خريده شده مىماند .\r\n\r\nمرتع فرندج\r\nمرافعهء بزرگى در سر مرتع فرندج كوچنان بود . محمّد على شيطان اندجى كه بعضى اسناد در ملكيت خود داشت من هرچه خواستم با او كنار بروم ازبس طماع و موذى بود ممكن نشد . بعد خواست به امير اسعد بفروشد و اين براى كوچنان خيلى سخت و بد بود . خود كوچنانيها از ترس رفتند با كل دعاوى از ملا محمّد على خريدند . گفتگوى ما از يك نفر تجاوز كرده به سيصد نفر رسيد . اما با اين سيصد نفر بهتر ممكن بود كنار آمد تا با آن يك نفر . اوايل ماه من براى تنظيمات آنجا ابو القاسم بيك را فرستادم . ضمنا گفتم با\r\n\r\n","description":"","footnote":"","page_name":" 4976 ","page_number":80},
  {"content":"\r\n\r\nعقلاى محل در آن باب گفتگو كند سه دانگ به من بدهند و من سه دانگ ديگر را با آنها مصالحه مىكنم . گفتگو زياد شد . بالاخره دو دانگ به من دادند و من از دعاوى چهار دانگ ديگر گذشتم و مصالحه نامچه ردوبدل شد . در فرمان ما فقط مرتع فرندج نوشته .\r\nاما در اين مصالحه من دادم مزرعهء فرندج را هم نوشتند . يكصد و پنجاه تومان هم كه قرار بود تخفيف داده شود آن را هم در عوض خسارت و اضرار آنها دادم در مصالحه ذكر كرد . اين دعواى ما هم تمام شد .\r\nاما نزاع و دعواى ما كه نمىگذرد و نخواهد گذشت همان با سيد بزرگ است كه به هيچ شكل از عهده برنمىآيم . يعنى اين آدم يك لجاجت و يك طمع و يك جاه‌طلبى و خودخواهى و استبدادرائى دارد كه به هر حيله مىخواهم كارم را با او تمام كنم ممكن نمىشود . اهل اين ولايت هم هركدام خواستند اصلاح حقيقى بدهند ممكن نگرديد .\r\n\r\nكابينهء نو\r\nيك نمره از روزنامهء « ستاره ايران » شخصى براى تقى فرستاده بود قرائت كردم ، 15 ربيع الاول تاريخ آن بود . اولا تا آن تاريخ به اغلب بلكه تمام بلاد ايران باران و برف رحمت باريده اسباب اميدوارى شده است و نرخها هم به‌واسطهء اين باران و برف تنزل نموده است . با وصف آن خودش نوشته كه در غالب شهرها از گرسنگى آدم تلف مىشود . از بيشتر جاها سخت‌تر و بدتر همدان است . ثانى عين الدوله استعفا داده است و مىنويسد ما به تشكيل اين كابينه موافقت نداشتيم و بالاخره خود عين الدوله هم ملتفت مطلب شده استعفا داد . تا شب شانزدهم هم كانديداى رياست وزرا از طرف اعليحضرت معلوم نشده بود .\r\n\r\nمذاكرات صلح روسيه\r\nتلگرافات رويتر 27 دسمبر اطلاع مىدهد مذاكرات صلح روسيه در شهر برست - ليتوسك شروع شده . اسامى مأمورين از اين قرار است : از آلمان كوهلمن و پنج نفر ديگر ، از اطريش سرزنين و هشت‌نفر ، بلغار پاپف وزير عدليه و پنج نفر ، از عثمانى نسيمىبيك وزير خارجه و چهار نفر ديگر ، از خود روسيه كانف و سيزده‌نفر ديگر . كوهلمن اظهار كرده است ما جزئيات صلح را نمىتوانيم حاليه تحت نظر بياوريم . بدوا بايد مذاكرات و شرايط خيلى عمده را به‌نظر آورد .\r\n\r\n","description":"","footnote":"","page_name":" 4977 ","page_number":81},
  {"content":"\r\n\r\n\r\nشرايط صلح\r\nايضا از آمستردام . نمايندگان دشمن در برست ليتوسك اساس شرايط صلح را تصويب [ كردند 
  ] و فردا جواب پيشنهاد صلح روس داده مىشود . شرايط صلح كه [ توسط 
  ] تروتزكى وزير خارجهء حاليه روس به سفراى متفقين اظهار شده و در ضمن درخواست نموده است اگر به متاركه و اين صلح دمكراسى حاضر هستند جواب بدهند از اين قرار است . صلح بدون الحاق اراضى و مطالبهء خسارت جنگى و دادن حق به جميع ملل صغيره براى اداره كردن امورات داخلى خود . حالا بايد انتظار كشيد كه نتيجه چه خواهد شد .\r\nخداوند انشاء اللّه رحمى به دل ساير دول هم انداخته صلح پاينده برقرار شود كه مردم از دست دررفتند . قسمت عمدهء مندرجات ستاره واقعات روسيه بود از نزاع و چپاول و آدم‌كشى . در غارت شراب‌خانه‌هاى پطروگراد فقط يكصد و پنجاه نفر آدم خفه و كشته شده .\r\n\r\nلطايف و ظرايف\r\nدر قسمت لطايف و ظرايف نوشته بود فرمانده آلمان در فرونت ايطاليا در جواب تقاضاى متاركهء جنگ به علت سرما اظهار داشته ما گرم جنگيم و با آتش توپخانه شما را گرم مىكنيم .\r\nنظر به عدم كفايت عدهء كشيشها پاپ از فرماندهء آلمان تقاضا كرده است كمتر كشتار كنند تا ايفاى مراسم مذهبى مقتولين ميسر گردد .\r\nاز طرف دولت ايران به سفارت برلن تلگرافا تأكيد شده است كه جزو شرايط متاركهء جنگ در قسمت راجع به تخليهء ايران عبارت « بدون غارت » را نيز اضافه كنند .\r\n\r\nمنصف در ايران\r\nبنرلا در جواب يكى از وكلا اين مسئله را كه تأسيس پليس جنوب به قصد الحاق جنوب بوده تكذيب كرده اظهار داشت كه اين اقدام مقدمهء تملك تدريجى بوده است .\r\nعلت وضع نشدن هيئت منصفه فلسفى بودن موضوع است ، چه منصف در ايران وجود ندارد .\r\nآقاى مدير « رعد » راجع به توقيف روزنامه تاخت لازم نيست يورغه برويد .\r\nآقاى بىپروا بهترين دليل بىپروائى شما اين است كه نوشتجات خود را امضا\r\n\r\n","description":"","footnote":"","page_name":" 4978 ","page_number":82},
  {"content":"\r\n\r\nنكرده‌ايد .\r\n\r\nجنگليها - تبريز - امير عشاير خلخالى - حاجى محتشم السلطنه\r\nدر اين جريده قرائت شد كه ميرزا كوچك خان از هر پوط برنج يك تومان دريافت مىكند كه سر به مبلغ گزافى زده است . سردار مؤيد برادر حاجى صمد خان شجاع الدوله معروف را كه از تفليس مىآمده دستگير [ كرده‌اند 
  ] و يكصد هزار تومان از او مطالبه دارد .\r\nايضا حاجى محتشم السلطنه [ را 
  ] كه از آن راه به پيشكارى آذربايجان عزيمت داشته دستگير مىكند ليكن مشار اليه را مرخص نموده است . امير عشاير خلخالى وارد رشت مىشود به زور خودش و رضايت جنگليها يا فقط به حكم و ادارهء جنگليها حكومت مىكند با كمال استقلال .\r\nجمعه 26 ربيع المولود ، 20 جدى - للّه الحمد در 14 و 15 و 16 جدى دو برف بسيار خوبى آمد و مجددا يخ‌بندان صحيحى شد . از قرارى كه از عراقات هم خبر رسيد برف كامل باريده است . سال گذشته ثلث اين برف هم نباريده بود .\r\n\r\nجنگليها در نامهء عز الدوله\r\n23 ماه شيخ فاضل از طهران آمد . دستخطى از حضرت اقدس و الا و مكتوبى از حاج افخم الدوله آورد . دو ثوب جليقهء زمستانى هم برايم روانه نموده بودند . با وصف آن‌كه خياط نيم ساعت مرا اندازه مىگرفت هردو تنگ و كوتاه بود . حضرت اقدس و الا از توقيف محتشم السلطنه و سردار مؤيد مرقوم داشته بودند . بعد مرقوم شده بود بعضيها از ميرزا كوچك خان تعريف مىكنند . قرارهاى خوب داده عدالت مىكند . بعضيها مىگويند دروغ است . از برف و باران طهران و از ضبط ورامين ، در خاتمه هم برنج و كشك و روغن و پنير و يك جاجيم خواسته بودند و مرقوم شده بود دو ماه است من پنير نخورده‌ام با داشتن الموت .\r\n\r\nنامهء افخم الدوله\r\nكاغذ حاجى آقا پس از مقدمات ، بقيهء پول الموت هنوز از قزوين نرسيده جان مىكنند تأكيد همه روزه مىشود . الحمد للّه مدتهاست كه وزارت‌خانه بىوزير و متصل بحران و ترميم پىدرپى . عين الدوله تا حال تمامش در استعفا بود باز فعلا استعفاى قطعى داده است . الحمد للّه كسى هم نيست كه قبول مسؤوليت و وزارت كند مگر از درجات دوم و سيم كه احزاب هم كه حاليه فقط حزب دموكرات است و بس ، به‌همين‌ترتيب ميل دارد\r\n\r\n","description":"","footnote":"","page_name":" 4979 ","page_number":83},
  {"content":"\r\n\r\nقهرمان ميرزا عين السلطنه - 1335 قمرى\r\nاين عكس كه درين صفحه چاپ مىشود در دفتر روزنامه نبوده . از سوى چاپ‌كنندگان الحاق شده است .\r\n\r\n","description":"","footnote":"","page_name":" 4980 ","page_number":84},
  {"content":"\r\n\r\nو معلوم نيست مانع كيست كه اين نوع اشخاص هيئت دولت را تشكيل بدهد . از آن طرف اين اوضاع روسيه . يك‌جا بيم پيروى آنهاست ، يك‌جا اميد خلاصى ايران . از مذاكرات اولياى امور از اغتشاش روسيه استشمام رايحهء خوش مىرود .\r\n\r\nدر باب ميرزا كوچك خان\r\nتلگرافى حسينقلى خان نواب وزيرمختار آلمان ما كرده است كه در مذاكرات صلح آلمان استقلال ايران را با خروج قشون روس و عثمانى در جزو قراردادها گنجانده‌ام و روسها نيز قبول كرده‌اند . اما هنوز در اين باب از وزارت خارجهء آلمان رسما كاغذى به ايران نرسيده است . متاركه شروع شد . راه‌آهن و تلگراف بين پطروگراد و برلن راه افتاده .\r\nانگليسها مشغول فكر حرامزادگى ديگرند . در باب ميرزا كوچك خان كه به حضرت و الا عرض كرده بوديد قبلا عريضه كردم عقيدهء تازه ندارم ، مشغول بعضى تحقيقات هستم .\r\nوزيرمختار مىگويند رابطه با آنها دارد ، همين‌طور آلمانها . چاكر هردو جا فرستاده‌ام ببينند . با بعضى خودمانيها هم مشغول تحقيقات هستم كه راه‌حلى براى اين مسئله پيدا كنم . تكليف سركار عجالتا همان است كه اگر نزديك شدند و ممكن شود بفرستيد اظهار انقياد و اطاعت كنيد . نمىدانم خداوند چه خواسته و اين گرفتاريها كى رفع مىشود ( نزديك شد اظهار انقياد كردم پول گزاف مىخواهد از كجا بياورم . گمان مىكند من پسر عز الدوله هستم ، بالاى من شاهزاده پول زياد مىدهد . خبر ندارد پنجاه روز مرا چوب ببندد پنجاه پول بالاى من كسى نمىدهد ) . از گرسنگى در هرجا مردم تلف مىشوند .\r\nاغتشاش ، دزدى ، كشت ، كشتار همه‌جا شيوع دارد . اشخاصى كه فى الجمله فعاليت دارند ، قابل كارى هستند كه بعضيها ميل ندارند و نمىگذارند مصدر كار شوند . آنهائى كه قابليت ندارند كه كار نمىتوانند بكنند . همين‌قدر روزنهء آسايش و اميد اصلاح مىرود فورا وقايعى رخ ميدهد و احداث مىشود كه نتيجهء معكوس مىبخشد . احتياط كار را داشته باشيد و آلودگى را هرقدر بشود كم كنيد ( من چطور كم كنم يا چه شكل مىتوانم فرار كنم با اين عيال و اطفال و هواى سرد ) .\r\nبعد از مرافعهء شعاع الدين ميرزا و مباشرش مىنويسد كه : بيشتر تقصير با خود شعاع الدين ميرزا است كه هر سال يك خبط و اشتباهى مىكند كه مالش تلف مىشود .\r\nآن‌وقت اين واقعهء ناگوار تازه را مىنويسد . مسأله‌اى كه امروز حضرت اقدس و الا فرمودند حكايت والدهء مفرح الدوله است كه او را شب در خانهء خودش كشته‌اند .\r\nمىگويند جواهر و پولى داشته و دارد و براى اسبابهاى سركار و وارث شاهزاده خانم بايد داخل مذاكره و عرض به عدليه اگر لازم بشود شد . چاكر هيچ اطلاعات درست ندارم .\r\n\r\n","description":"","footnote":"","page_name":" 4981 ","page_number":85},
  {"content":"\r\n\r\nنمىدانم مهر و جواهر چقدر ، ماليهء او چه بود . فعلا مىخواهم يك نفر را پيغام به حضرت و الا ظفر السلطنه بدهم ببينم او چه مىگويد ، تا خبرى هم از سركار برسد . 14 ع 1 .\r\n( پايان‌نامهء افخم الدوله )\r\n( با اين همه خرجى كه در راه امنيت طهران و پليس مىشود باز شب مىروند آدم مىكشند بله به طمع مال . شاهزاده خانم داغ ديده شهيد شد يقين آنچه بوده برده‌اند . )\r\nيك روزنامهء « ايران » ششم ربيع الاول ملفوف جليقه‌ها بود به زحمت پاره‌هاى آنها را وصل كرده قرائت شد . كار من در اينجا براى كسب اطلاعات به اينجا رسيده است .\r\nروزنامهء من كه در حقيقت تاريخچه‌اى است به‌همين علتها ناقص و غيركامل شده است .\r\nاخبار انتشارى در اينجا نيست ، باشد هم اعتبارى براى درج ندارد . روزنامه هم دير و بد و غيرمرتب مىرسد .\r\nدر مقالهء اساسى پس از شرح يك مقدمه مىنويسد در اين اواخر به‌جاى مسائل جاريه مبتلا به امروزى يك موضوع مهمى راجع به قضاياى سياسى دو سال قبل ايران مطرح گرديده و عمليات زمامداران سياست آن روزى از حيث عدم استفاده از وضعيت عمومى دنيا معلوم نيست از روى چه مقصود بعد از بيست و پنج ماه كه از تاريخ مىگذرد در اين چندروزه موضوع بحث واقع شده و در اطراف اين قضيه همهمه‌ها و قيل و قالهاى مخصوص به ظهور مىرسد .\r\n\r\nتقصير مستوفى الممالك\r\nروزنامهء « رعد » در طى سلسله مقالات مفصلهء خود مسؤوليت بدبختى ايران را به كابينهء مستوفى الممالك كه در آن موقع زمامدار ايران بود متوجه ساخته و مدعى است كه كابينهء وقت در خصوص عهدنامهء اتحاد ايران با روس و انگليس كه به قلم نويسندهء « رعد » نگارش يافته در 19 محرم 1334 به آقاى مستوفى الممالك تقديم شده بود اهتمامى ننموده فرصت را از دست دادند . در صورتىكه مطابق استنباطات ايشان و مذاكراتى كه در ضمن ملاقاتها نموده بودند دولتين به واسطهء اضطرابى كه از عاقبت وخيم اوضاع ايران داشتند در آن موقع براى هرنوع مذاكره و تبادل افكار با اولياى دولت ايران حاضر بودند .\r\n\r\nعقيدهء رعد\r\nبه عقيدهء نگارندهء « رعد » اگر ايران در آن تاريخ از بىطرفى خارج شده و با شرايط آن عهدنامه در جرگهء متفقين روس و انگليس وارد شده بود دچار اين همه بدبختى نبود و\r\n\r\n","description":"","footnote":"","page_name":" 4982 ","page_number":86},
  {"content":"\r\n\r\nاينك از نتيجهء اهمال و عدم تصميم زمامداران وقت دچار احوال اسفناك امروزى شده و غير از افسوس و ندامت حاصلى در دست نداريم . براى مطالعه در اطراف قضيه بايد چندين نكته را از هم تفكيك و تجزيه نمود .\r\nاولا مطلب را به عنوان محاكمه تلقى نمىتوان كرد تا بدين‌وسيله موضوع تقصير يا عدم تقصير محل بحث واقع شود ( من مختصرش مىكنم ) . دلايل فقط از نقطه‌نظر يك طرف موردبحث گرديده بايد به اوضاع آن روزى ملاحظه كرد كه مىتوانستند يا نه .\r\nثانيا اساسا مصلحت ايران بود مقدرات خود را به دولتين بسپارد و تعهدات آنها پس از رفع حوائج و احتياجات جنگى عايد ايران مىشد و اين تعهدات قابل با دشمنى آلمان و عثمانى بود يا خير و نمىتوان احتمال داد متحدين اروپاى مركزى همان تصميمى را كه در خصوص رومانى به موقع اجرا گذاردند دربارهء ايران هم مجرا مىداشتند سرنوشت ما هم مثل بلژيك صرب و قراداغ مىشد .\r\nثالثا برفرض آن‌كه ما مثل بلغار بر خلاف احساسات مذهبى درصدد مخاصمه با يك دولت همجوار برمىآمديم موقع ما مثل بلغار بود كه هزار احساسات بد دربارهء روسيه داشت كه او مايل بود بغازها را ضبط كند . آيا دولتين ما را در جرگهء متفقين خود مىپذيرفتند . از طرز رفتارى كه تا آن موقع نمودند و عدم مساعدت كه قبل از آن راجع به تخليهء ايران و غيره نشان دادند نمىتوان باور كرد كه دولتين تا آن درجه به موجوديت ايران اهميت داده و او را در رديف متفقين خويش وارد سازند . در صورتىكه مسلم است ديپلوماتها با الفاظ خالى از حقيقت تمام منظور خود را از طرف گرفته و هيچ‌چيز به او نمىدهند . خاصه اگر طرف ضعيف و تقاضاهاى وى متكى به قواى مهمى نباشد .\r\nرابعا در صورت تمام مقدمات فوق دولت ايران رشتهء سياست خود را با مقدرات روس و انگليس گره زده خويشتن را در دايرهء نايرهء جنگ پرتاپ مىكرد حالش بهتر از امروز بود ، يا در آتيه نتايج مهم‌ترى در صورت موفقيت مؤتلفين به دست ميآورد يا نه كسى چه مىداند .\r\nدرهرحال به عقيدهء ما موقع محاكمه نبوده لزومى ندارد با بودن اشخاصى كه عمليات آنها در خيانت به مملكت و تدارك وسايل بدبختى هم ما و هم تمام دنيا تشخيص داده و مىدادند مسؤوليت آنها در خرابى مملكت محتاج به توضيح نيست درصدد بدنام كردن عناصر صالحه برآمده و زحمت محاكمهء زواياى تاريخ را متحمل شويم .\r\nاگر نوبت به اين اشخاص برسد ما نيز وظيفهء محاكمه آنان را عهده‌دار گرديم در آن صورت بايستى هردو روى صفحه را مطالعه كرد ، حقايق را از روى بىغرضى و بىطرفى مورد دقت قرار دهيم و از كجا مىتوان يقين كرد كه اگر هم ما به استنباطات خود اين\r\n\r\n","description":"","footnote":"","page_name":" 4983 ","page_number":87},
  {"content":"\r\n\r\nاشخاص را محكوم سازيم فردا يك سلسله اسناد محرمانهء ديپلوماسى از آرشيو وزارت خارجهء روسيه انتشار داده نشود كه نظريات دو سال قبل ما را تخطئه نمايد .\r\n( پايان مقالهء رعد )\r\nمن خودم يكى از كسانى بودم كه عقيده به دخول جنگ به كمك متحدين داشتم و يقين هم داشتم در صورتىكه قشون روس و انگليس در مخاصمه و جنگ باقى مىماندند ما به قوهء يا على و يا حسين عتبات عاليات را گرفته بوديم . اما امروز كه حال روسيه را مىبينم شكر مىكنم كه داخل جنگ نشديم ، زيرا پس از صلح روسيه باور نمىشود كرد كه ما و قشون انگليس مىتوانستيم و مىتوانيم جلو حملات آن همه قشون عثمانى را بگيريم كه فرونت صحراى جنگ او پس از صلح روسيه فقط منحصر به بين النهرين و شامات مىشود . به‌هرحال از آتيه كسى خبر ندارد . جنگ هم قمارى است كه برد و باخت هردو جزو آن است . منتهى قمار بد موحشى است .\r\n\r\nترجمه از جرايد\r\nتفرقهء قشون روس - نظر به خبرى كه از اردوگاه عمومى به روزنامهء « رسكويه اسلو » نوشته‌اند اخبارى كه از نقاط مختلفهء ميدانهاى حرب مىرسد حكايت از تفرقهء تمام شعبات و دسته‌جات اردوهاى نظامى روسيه مىدهد . قطع‌نامه‌هائى كه از طرف شوراهاى قشون منتشر مىشود ، قراردادهائى كه سربازان در هركجا اتخاذ نموده و تصميم خود را بر اجراى آنها اعلان مىكنند هيچ‌گاه از احوال روحيهء آنها خبر نمىدهد .\r\nبه عبارت اخرى اقوال و نشريات آنها مطابق با اعمال و افعال آنها نيست . مثلا سربازان در هرجا اظهار مىدارند كه اكثريت آنها برضد محاربهء داخلى و ستيزه با هموطنان خود بوده حتى الامكان نخواهند گذارد ميدان جنگ بين خودشان آراسته گردد . ولى همان حال در خصوص منزل و محل باهم منازعه نموده و اسلحهء آتشين و سلاح سفيد ( شمشير و سرنيزه ) بر وى يكديگر كشيده يا با سركردگان و صاحب‌منصبان درآويخته از فشار و تصنيق بدانها دست برنمىدارند . سالداتها از قرارنامه‌هاى مطبوعه و منتشرهء خود از وظيفهء سربازى از محبت وطن و حفظ آن صحبت كرده ليكن در همان‌حال از عوض دادن جاى رفقاى خويش كه در سنگر ساخلو بود و براى فراغت آنها بايد مساوات را منظور نمود امتناع مىكنند . روز از لزوم مدافعهء مقامات نظامى و فرونت حرب خود گفتگو كرده اما در تاريكى شب تعهدات روز را فراموش نموده صدصد فرار [ مىكنند 
  ] و فرونت را بدون مدافع مىگذارند . يگانه آرزوى سربازان تعجيل در عقد صلح است كه هرچه زودتر جنگ خاتمه يا به دو صلح مستقر شود . اما به توسط كدام اشخاص و در تحت\r\n\r\n","description":"","footnote":"","page_name":" 4984 ","page_number":88},
  {"content":"\r\n\r\nچه شروط و ترتيب صلح به عمل آيد كه چندان مضر و باعث بىآبروئى نباشد ؟ براى سربازان ديگر فرق نمىكند خواه متضمن صلاح وطن باشد يا ضرر و خسارت ، ابدا نظر به آتيه ندارند كه چگونه نتايجى خواهد داشت . همين‌قدر براى نمونه يك مثل كافى است . لنين كه بيشتر از هركس اصرار در متاركهء جنگ و انعقاد صلح دارد يك كلمه گفته بود كه صلح امر فورى نيست كه در يك ساعت صورت بگيرد و ممكن نيست به اين زودى هم كه سربازان انتظار دارند انجام يابد ، مورد عداوت و كينهء سربازان شده به او ناسزا و دشنام ميدهند و حال اين‌كه خوب واضح است صلح محتاج مذاكرات و مراجعات و هزار چيز است . سربازان اظهار مىكنند ما عمدا اوضاع را مختل مىسازيم كه ممكن نباشد جنگ را دوام داد . بلى سربازان عمدا انبارها و ذخاير دولتى را يغما و غارت مىكنند كه جنگ ديگر امكان نداشته باشد و اسباب اختلال اوضاع صاحب‌منصبان و پريشانى آنها را فراهم مىكنند كه مجبورا مطالبه و تقاضاى صلح كنند .\r\n\r\nغارت مردم\r\nيك نفر از سركردگان افواج معلومات ذيل را مىدهد . افسران و صاحب‌منصبان از فرمان دادن ابا و امتناع دارند ، زيرا سربازان فرمانشان را اطاعت نمىكنند . قراولان و دسته‌جات اكتشافيه تك‌تك و دسته‌دسته فرار مىنمايند . پيش‌قراولان و قشون طلايه شبانه از ترس ، امتناع از گردش مىكنند . سربازان اصلا حاضر براى مشق و تعليم نمىشوند و مىگويند به حال ما هيچ فرق ندارد صلح صورت يابد يا نيابد . ما در 20 نوامبر به منازل خود مراجعت مىكنيم . اما اگر مشق و تعليم نكنيم و اولياى امور ببينند كه ما مستعد جنگ نيستيم زودتر صلح مىكنند . نقدا كار سربازها مردم غارت كردن ، صحبت صلح را ورد زبان ساختن است ، متمولين را با زشت‌ترين كلمات ركيك دشنام دادن ، بالاخره فشنگ و بمبها را به هوا شليك نمودن و مهمات را بيهوده هدر دادن است .\r\nگمانشان اين است كه مهمات را بايد اين‌طور به مصرف رسانيد كه امتداد جنگ ممكن نگردد . بىهيچ شرم و خجالت مىگويند اگر نان نباشد ما مردم را غارت مىكنيم .\r\nصاحب‌منصبان كه مىروند غفلتا از عقب او را هدف نموده بر وى شليك مىكنند . تابينها در حق صاحب‌منصبان واضح مىگويند ما آنها را مجبور خواهيم كرد با ما آمده اهالى را غارت و يغما كنند . سنگرها را ترك و تخليه نمايند و در هر كارى با ما شريك شوند .\r\nچگونه خواهند توانست از شركت با ما امتناع نمايند . بدبخت صاحب‌منصبان ايذاء و اذيت و مشقتهاى سخت ديده و تحمل مىكنند و تنها اداء وظيفه در مقابل وطن است كه آنها را وادار به قبول اينقدر جفا و تحمل اين همه صدمه و اذيت مىنمايد .\r\n( آچيق سوز 24 صفر . )\r\n\r\n","description":"","footnote":"","page_name":" 4985 ","page_number":89},
  {"content":"\r\n\r\n\r\nتقليد ايران از روسيه\r\nاين شمه‌اى از حركات سربازها بود . در جرايد ديگر كه قرائت كردم خيلىخيلى از اينها بالاتر نوشته‌اند . عكس اين كارهاى روسيه به ايران خواهد افتاد . روزى كه ما مشروطه گفتيم و مشروطه شديم هيچ‌كس حتى مردمان باسواد مملكت از آن خبر نداشتند فقط دسته‌اى اين ندا را مىزدند و تتمه با نداى آنها هم ندا شده بودند . اما حالا خصوصا از روزى كه روسيه اين قسم شده و جرايد ما متصل مىنويسند و گوش‌زد مردم مىكنند گوشها باز شده يك همچو بلا و آشوبى در ايران برخواهد خواست ، خيلى سهمناك ، خيلى موحش . اما به گمان من اين انقلاب و اتفاق بزرگ وقتى شروع مىشود كه ما بخواهيم جمهورى شويم و آن را هم نبايد تصور دوردرازى كرد . مردم ايران مستعد آن كارند .\r\nاما مخفى نماناد كه آنچه خواهد شد نه به واسطهء سرباز باشد ، زيرا ايران اصلا سرباز يا نظام ندارد و نه آن‌كه فرار از جنگ يا درخواست صلحى باشد بلكه آن بلوا به واسطهء مردم ديگر [ مىشود 
  ] و درخواست آنها آن درخواستهائى است كه ساير مردم روسيه مىكنند از قبيل تقسيم اراضى و مساوات كلى ، كشتن و چاپيدن متمولين و صاحبان املاك و پول ، بر طرف نمودن حجاب از زنها ، آزادى اديان و غيره و غيره خواهد بود كه عمده تجزيه و استقلال داخلى ممالك باشد . معتقدات آتيهء ايران هم پس از خاتمهء جنگ معلوم مىشود و چون روسيه از بين رفته انشاء اللّه تعالى خيريت خواهد بود . اگر جانور آبى بگذارد .\r\n\r\nغارت يهود متمول همدان\r\nدر همدان يك دسته از سالداتها محلهء يهود را اول آتش زده بعد غارت مىكنند و يهود همدان خيلى متمول هستند . گويا خيلى مال برده باشند . جنرال باراتف مىخواهد جلوگيرى كند ممكن نمىشود . بعد به آن دستهء مطيع خود امر مىكند ممانعت نمايند .\r\nكار به جنگ مىكشد . بالاخره دستهء غارتگر مخالف غلبه كرده تمام اموال را در اتومبيلها و باركشها ريخته به‌سمت قزوين حركت مىكنند .\r\n\r\nشلوغى و غارت در قزوين\r\nدر قزوين متصل به خانه‌ها رفته پول و اشيا مطالبه مىكنند . به خانه محمّد ارباب رفته بودند ، چند نفر زن را مجروح مىكنند . قرب شش هفت هزار تومان پول و جواهر\r\n\r\n","description":"","footnote":"","page_name":" 4986 ","page_number":90},
  {"content":"\r\n\r\nبرداشته مىروند . بيرون دروازه پست دولتى را سرقت كرده‌اند ، خيلى كارها . مردم به طور اجماع به كميتهء روس مىروند . كميته تمام سالدات را مىخواهد . آخر الامر رأى مىدهند اسلحه از سالدات گرفته شود . اما سالدات اعتنا نكرده و نمىدهد . حاليه به درخواست خود سفارت دويست نفر قزاق ايرانى و دو عرابه توپ به قزوين مىآيد و شهر را كليتا به آنها مىسپارند و حكم مىشود هركس مرتكب خلاف شود خواه روس ، خواه ايرانى گرفته مجازات دهند . حالا از عهدهء سالدات برآيند يا برنيايند در آتيه معلوم مىشود .\r\n\r\nدواهاى محلى\r\nسه روز است هوا آفتاب است . بين روز يخها باز مىشود ، اما از غروب به بعد سرد مىشود و يخ مىبندد . صورت عباس رو به خوبى گذاشته مسعود زخم درآورده . حرف در اين است ميان زوارك همچو زخمى نيست دوا چه مىكنند . 1 - ماست است و باروت 2 - پوست شاخهء توت سياه و ماست گاو 3 - هستهء هلو و روغن آن 4 - جو سوخته 5 - حنا و روغن . معلوم است اين دواها چه اثرى دارد و صورت را چقدر قشنگ مىكند و طفل بيچاره چه حال دارد .\r\n\r\nمردگان ماه\r\nدر زوارك دو ماه است خيلى بچه و بزرگ مرده ، بيشتر هم به همان مرض بهمن كه غش باشد كه همشيره شاهزاده نصير الدوله هم نوشته بود در طهران اين مرض طلوعى دارد . موتى از محرم الى حال كه اواخر ربيع الاول است از اين قرار است . زهرا پير - سكينه پير - خانم بزرگ متوسط السن - چوچه مار پير - جده مادر اصغر مسگر قزوين خيلى پير بود - صفر زن على جوان تقريبا بيست و دو - احمد جوان - بچهء شاه زينب پسر - بچهء بتول پسر چهار ساله ، ايضا دو ساله - بچهء حسنى پسر - بچهء گلنار يك ساله - بچهء اصغر يك ساله - بچهء قدم يك ساله - بچهء زكريا يك ساله - بچهء احمد يك ساله - بهمن .\r\nدر زوارك ديگر بچه نمانده بيشتر هم پسر بودند .\r\n\r\nكفن زهرا\r\nحكايت تازه اين بود كه در سراج محله خواب ديده بودند راست يا دروغ كه كفن به دور گردن زهرا پيچيده شده بايد نبش قبر كرد و كفن را باز و درست نمود . اين بچه‌ها كه پىدرپى مىمردند گفتند اين به همان واسطه است . اما آنچه كردند وراث زهرا راضى به\r\n\r\n","description":"","footnote":"","page_name":" 4987 ","page_number":91},
  {"content":"\r\n\r\nنبش قبر نشدند تا بهمن آن‌طور شد . مادر زينب كه ديگر علاقه‌اش به آن طفل به حد كمال بود و شب و روزى نيست كه نالان و اشك‌ريزان نباشد متغير شد و رفت پائين چند ناسزا هم به آن مرحوم گفت ، حكم كرد به مادر و پدر بچه مرده‌ها كه برويد قبر را نبش كنيد . آنها هم از خدا خواسته با بيل و كلنگ جمعا حركت به‌سمت قبرستان نمودند .\r\nحاجى على و پسرهايش جلو آمده التماس نمودند كه شما نامحرم هستيد نرويد . حال كه اين‌طور است خودمان مىرويم و نبش مىكنيم . روز ديگر رفتند شكافتند گفتند دهانش باز بود دستش به‌طور متعارف نبود ، كفن هم روى صورت را گرفته بود كه همه را ترتيب صحيح داده مجددا خاك ريختند .\r\nجمعه بود و اندرون هستم اگرچه از روزى كه بهمن فوت كرده من كمتر بيرون مىروم ، حتى از اطاق اندرون و زير كرسى خارج نمىشوم . خودم را مشغول تحرير نمودم تا خيالات كم شود . سينه‌ام درد مىكند اما نمىتوانم سيگار نكشم . آفتاب گرمى است .\r\n\r\nمركبات تنكابون\r\nيكشنبه 29 ربيع الاولى - ديروز شخصى از اجزاء آبدارخانهء همايونى كه از راه هزار چم تنكابون رفته بود براى شاه حمل مركبات كند ( مثل اين‌كه طهران قحط مركبات بود آن‌كه ملك الشعرا در « نوبهار » گفته :\r\n پادشهى بود به عهد قديم * شيفتهء خوردنى و زر و سيم \r\n\r\nمركبات تنكابون - امير اسعد\r\nگويا صحيح بود كه با آن همه مركبات طهران و مازندران از تنكابون خواسته است چون مفت بود و حال آن‌كه مركبات تنكابون خيلى پست‌تر از مال مازندران است كه در طهران مىآورند ، با پنج شش بار آمد از اينجا بگذرد . محض طمع و گرفتن انعامى از من قلعه آمد . قاطرها را هم طويله بست . من كاغذنويسى داشتم . قاصد از شهر آمده بود و مراجعت مىكرد ، فرصت نكردم خيلى سؤالات كنم . همين‌قدر گفت جمعى از كسان سردار اقتدار فرار [ كرده 
  ] و به‌سمت امير اسعديها آمده بودند . اينها هم ورود حضرات را با اسلحه فتح و فوز عظيمى دانستند . بعد از توقف چند روز يك شب از طرف سردار بناى شليك مىشود . اين فراريها هم كه به‌طور خدعه آمده بودند از پشت‌سر بناى شليك را مىگذارند . جمعى كشته مىشوند و نظم گسيخته . صبح اكرم الملك خرم‌آباد آمد . روز ديگر امير اسعد گفت رشت مىروم و با چند نفر عزيمت كرد . من كه مرخص\r\n\r\n","description":"","footnote":"","page_name":" 4988 ","page_number":92},
  {"content":"\r\n\r\nمىشدم گفت سخت‌سر « 1 » مىروم و پنج روز ديگر مراجعت مىكنم . قولى هم گفتند امير نزد جنگليها مىرود تا با آنها اتحادى كرده كمكى بگيرد .\r\n\r\nشكست امير اسعد\r\nامروز گفتند ديشب چندبار پول و پسر كربلائى عيسى آمده از زوارك به‌سمت رودبار رفتند . ملا يحيى آمد گفت وركيها ديشب آمدند مىگفتند امير اسعد شكست فاحش خورده قنبر حسن‌آبادى ، محمّد تقى گرمارودى هم گرفتار شده‌اند و حضرات به عباس‌آباد و دو فرسنگى خرم‌آباد آمده‌اند ، امير هم رشت فرار كرده ، منتظم الملك هم رفته ، حاجى نظر على هم در كشتى نشسته فرار كرد .\r\n\r\nجنگليها\r\nاز شهر نوشته بودند جنگليها از حاجى محمّد على آقا مبلغ گزافى پول خواسته‌اند .\r\nيك نفرى فرستاده بلكه رفع كند . او را هم گرفته حبس كردند . اينك حاجى سيد جمال الدين مجتهد را حاجى از قزوين با مبلغى پول روانه داشته بلكه به همان مبلغ قطع شود . كربلائى غلامعلى نوشته بود ششصد هزار تومان خواسته است . مشار اليه در گيلان علاقهء كلى دارد . در قزوين هم اول صاحب پول است .\r\n\r\nنظر افخم الدوله\r\nشيخ ابراهيم نوشته بود خيلى دويديم رابطهء خودمان را با جنگليها محكم كنيم هنوز ميسر نشده است . نزد ميرزا ابراهيم قمى رفتم گفت خوب است عين السلطنه قاصد و كاغذى روانه دارد . با حاجى افخم الدوله شور كرديم صلاح نديديم . شايد همان را اسباب كند چند هزار تومان پول و ده بيست نفر سوار از شما بخواهد . تا ندهيم اول نزاع مىشود .\r\nمن جواب به افخم الدوله نوشتم ابدا صلاح نيست خودمان را معرفى كنيم . عسس بيا مرا بگير مىشود . حاليه ما آنجا معروفيتى نداريم . تا نزديك به ما هم نشوند شناسائى پيدا نمىكنند . عجالتا هم نزديك نشده‌اند . پس بهتر از همه كار سكوت است . اگر از وزيرمختار اطريش و شارژ دفر عثمانى و نايب سفارت آلمان توصيه‌نامه گرفته مىشود نزد خودم روانه كنيد در موقع برسانم .\r\n\r\n\r\n","description":"","footnote":"\r\n( 1 ) - رامسر كنونى .\r\n","page_name":" 4989 ","page_number":93},
  {"content":"\r\n\r\n\r\nجنگليها - جان و مال مردم\r\nكابينهء وزرا هم معلوم نشده است . از طهران مىنويسند پاك مأيوس باشيد . از ميرزا كوچك خان و افعالش همه تعريف مىكنند . پس چرا از اسمعيل خان سرابى يا حاجى صمد خان شجاع الدوله تكذيب مىكردند ؟ معلوم نيست چرا آنها را به دار زدند اينها را تقديس مىكنند ؟ اين هم برضد مركز ، برضد قوانين مشروطيت كار مىكند ، آنها هم همين‌طور . يكى از شرايط عمدهء مشروطيت مصونيت جان و مال است . امروز در اطراف و جوانب ميرزا كوچك خان كسى از مال و جان مصون نيست . اعتنا به مركز ندارد ، ماليات مىگيرد ، املاك ضبط مىكند ، آدم مىكشد ، دار مىزند ، چه و چه هزارها بىقانونى .\r\nشجاع الدوله هم همين كارها را مىكرد .\r\n\r\nوضع روسيه\r\nبرويم باز سر روزنامه كه ايران بدبخت شده است و كارهايش اصلاح‌پذير نيست .\r\nامورات جاريهء روسيه ايران را زيروزبر خواهد كرد . آن روز طور ديگر از روسيه ناله داشتند امروز طور ديگر بايد ناله كرد . ردزيانكو رئيس دوما و جنرال كالدين و الكسيف و جمعى ديگر در رستف قشونى حاضر كرده و برضد بولشويكها قيام نموده‌اند . مملكت اوكرانيا و قرم و بعضى جاهاى ديگر مجلس ملى خود را داير نموده استقلال خود را ثابت كرده‌اند . بولشويكها فرمانى صادر نموده‌اند كه تمام املاك متعلق به كليساها و اشياء نفيسهء آنها بايد ضبط شود و امتيازات كشيشها نسخ گردد .\r\n\r\nكرنسكى\r\nسالداتهاى فرونت رومانى فرار مىكنند و در فرار هرچه جلوى چشمشان بيايد غارت مىكنند ( مثل ايران ) . كرنسكى فرار به فنلاند كرده از آنجا نروژ مىرود كه از آنجا به انگليس برود . در نروژ از دست محرر خودش مجروح مىشود مشغول مداوا است و گويا جراحت مهلك نباشد . جديدا اين خبر منتشر شده است . ( اين كرنسكى و ساير مردم روسيه راضى به صلح انفرادى نمىشدند براى اين بود كه مىگفتند پس از صلح ما بايد به كلى در تحت تسلط و اقتدار آلمان بيائيم و اين براى دولت عظيمى مثل روس ننگ است . )\r\n\r\n","description":"","footnote":"","page_name":" 4990 ","page_number":94},
  {"content":"\r\n\r\n\r\nاردبيل و گروس\r\nاردبيل را به كلى روسها غارت كردند . قصبهء بيجار و گروس را به كلى چاپيدند و بعد آتش زدند .\r\nمقالهء بدى نيست كه در ايران نوشته بود . چون يك قسمت آن راجع به الموت است ناچار درج مىشود .\r\n\r\nترور در تاريخ ( نقل از ايران )\r\nشايد بعضى تصور كنند قضيهء تروريسم و قتل مخفى از نتايج تمدن جديد است ، خاصه وقتى ملاحظه كنند كه ورود اين عامل مخوف به ايران از اثر نشر تمدن اروپا و كثرت آمدوشد بين ايران و فرنگ بوده و قبلا سابقه ندارد . بلى در اين دوره شيوع ترور از اروپا شده و با ساير اسباب و آثار مدنيت جديد به آسيا و ساير قطعات دنيا سرايت نموده ، ولى عالم اروپا موجد و مؤسس آن نيست اگرچه مجدّد و زنده‌كنندهء آن است . در قرون قديمه و متوسطه قتل ترورى بسيار واقع شده حتى در بعضى ممالك فوق العاده شايع و تا مدتى آسايش ملوك و وزرا و خلفا و اعاظم را سلب كرده بود .\r\nچنانچه همه مىدانيم اول ترور اين قرن ايران ميرزا رضاى كرمانى قاتل ناصر الدين شاه است و بعد عباس آقا قاتل ميرزا على اصغر خان امين السلطان اتابك اعظم و از آن پس واقعهء ترورى مكرر شده و حيات جمعى در اين راه زوال يافت كه كميتهء مجازات آخرين بازيگر اين تياتر خونين بود كه عمليات خود را با قتل منتخب الدوله به پايان رساند . متعاقب آن در بعضى ولايات نيز ترور به ظهور رسيد . بالاخره چند روز قبل حادثهء ميرزا احمد خان صفا در مركز به وقوع پيوست . ( در كرمانشاه متصل شبها سر مردم را مىبرند و آنجا اين قسم معمول شده روز اعلان مىكنند كميتهء مجازات ) . مىتوان گفت كشته شدن داراى سوم و داريوش معروف به كدمان به دست بسوس از گماشتگان خود در دو هزار و دويست سال قبل در اثناء جنگ با اسكندر كبير عمل ترورى است و بنابراين نخستين مرحله در ايران است كه كشتار مزبور عرض‌اندام مىنمايد و خبرش به ما مىرسد . قتل ژول سزار اولين قيصر رومية الكبرى در مجلس سناى شهر رم اول نمونهء واضح ترور است و عبارت معروف قيصر خطاب به يكى از قتلهء خود كه آخرين كلمهء او بود « تو هم اى بروتوس » يكى از مثلهاى مشهور است ( گويا پسر زنش بود ) و در موقعى استعمال مىشود كه شخصى بر خلاف انتظار حركتى از يكى از دوستان صميمى مشاهده كند .\r\n\r\n","description":"","footnote":"","page_name":" 4991 ","page_number":95},
  {"content":"\r\n\r\nدر اسلام اول قضيهء ترورى قتل خليفهء دوم عمر بن خطاب است كه متأسفانه دست ايرانى دخالت در آن داشته است . سپس عبد الرحمن بن ملجم مرادى دوم ترور است كه حضرت امير المؤمنين على عليه السلام به ضرب شمشير او به شهادت رسيد . در حادثهء اولى قضيهء شخصى است ، ولى واقعهء دوم را اكثريت مورخين جمعى دانسته تصور مىكنند جنگ صفين و انشقاق كلمه باعث ظهور خوارج گرديد ، شبيه به آنارشيستهاى حاليهء اروپا بوده‌اند . خوارج با توطئه و عقيدهء جمعى مصمم قتل سه نفر رؤساى وقت ( حضرت على و معاويه و عمرو بن العاص ) گرديده و سه نفر داوطلبانه حاضر انجام امر شده آن دو تن موفق نشد و تنها ابن ملجم توانست حضرت را شهيد نمايد . اين دو واقعه به واسطهء حريت تامهء عصر خلفا و معمول نبودن حاجب و دربان و بىاعتنائى خلفا به محافظت خود صورت يافت و على التحقيق هردو على ( ع ) و عمر از قصد و خيال قتل مطلع بوده باوجودآن مراقبت از خود ننموده قاتل را نيز متعرض نشده‌اند .\r\nمهمترين تأسيسات « تروريسم » را حسن صباح ايرانى در محال الموت قزوين تأسيس كرده و محض قوت و اطمينان به حفظ خود و اتباعش در فراز كوه قلعهء الموت را مستحكم و مركز تروريستى ساخته و از غرايب تصادف آن‌كه همان كلمهء الموت به حساب ابجد با سال ظهور حسن مطابق و تاريخ ابتدا اين قضيهء بزرگ كه مىتوان گفت در تاريخ عالم بىنظير است گرديد ( 427 ) . . . « 1 » و عداوت و كينه با خواجه نظام الملك و ملكشاه سلجوقى بود ولى در . . . « 1 » شيعهء اسمعيليه مىكرد . . . « 1 » در مصر سلطنت مىكردند . . . « 1 » به عبارت اخرى در مذهب اسمعيليه اختلاف افكند و از هر طرف فدائيان دور خود جمع و شروع به قتلهاى ترورى نمود و در مدت دويست و نود سال تمام عالم اسلام را كه مركز تمدن و سيادت دنيا بود به لرزه و اضطراب افكند . چه‌بسا وزرا ، ملوك ، خلفا ، علما فداى ارادهء صباح و جانشينان او شدند . روح حقيقى ترور را كه تهديد باشد چنان رواج داد كه خلفا و پادشاهان و علما در زواياى قصور شبها بر خود مىلرزيدند . تا آن‌كه در قرن هشتم هجرى به دست هلاكوى مغولى منقرض و قلعهء الموت خراب گرديد . ولى عادت پناه بردن به جبال شامخه و ساختن قلاع بر كوهها از بين اسمعيليه محو نشده و هنوز جبل اسمعيليه در سوريه معروف است .\r\nترور از آن پس رو به ضعف نهاد ، تا قرن گذشته اروپا آن را تجديد [ كرد 
  ] و صدها رجال معروف به ضرب ترورها مقتول يا مجروح شده‌اند . از معاريف مقتولين ترور كارنو رئيس جمهور فرانسه است كه در سال 1894 در شهر ليون به دست يك آنارشيست\r\n\r\n\r\n","description":"","footnote":"\r\n( 1 ) - نقطه‌چينها جاى پارگى روزنامه است كه مانع نقل مطلب بوده است .\r\n","page_name":" 4992 ","page_number":96},
  {"content":"\r\n\r\nايتاليائى مقتول شد . جنرال كليبر نايب ناپلئون اول در اول قرن گذشته در مصر با خنجر سليمان حلبى كشته شد . شارل اول پادشاه پرتقال در 1907 به دست ترورها جان دادند . ماكينلى رئيس جمهور اتازونى در سال 1901 قداى مقاصد تروريسم گرديد .\r\nگراندوك سروژ عموى تزار در انقلاب اول روس در سال 1905 با بمب قطعه‌قطعه كشت ( خود الكساندر دوم تزار روس ) . ملكهء اطريش زوجه فرانسوا ژوزف كه در سوئيس يك نفر آنارشيست او را به قتل رسانيد . در خاتمه حادثهء بس هولناك قتل وليعهد اطريش هنگرى را ياد بياوريم كه شوم‌ترين عمليات ترورى و آنارشيستى بود و عالم را سه سال تمام است دچار سخت‌ترين جنگ خونخوار دنيا خراب‌كن نموده است .\r\n( پايان مقاله )\r\n\r\nمقالهء روزنامهء كوكب ايران دربارهء حزب دموكرات\r\nدوشنبه سلخ ربيع المولود ، 23 جدى ، 14 ژانويه 1918 - برف مىآيد و من اندرونم .\r\nكسالت روحانى من روزبه‌روز به‌جاى كم زياد مىشود و تا من ممكن باشد از اطاق بيرون نمىروم . دو نمره روزنامه محمّد على اندجى آورد يكى « كوكب ايران » ، ديگرى « وطن » . اولى نهم ماه ، دومى 17 ماه . آرتيكل اساسى « كوكب » راجع به بحران كابينه است و به دلايل و برهانى مىخواهد ثابت كند كه كابينهء مختلط و بدون اتكا و به يك حزبى غيرممكن است دوام نمايد . خواه آن كابينه از طبقهء اول رجال ، خواه از طبقهء دوم و سيم باشد . پس چه بايد كرد ، يا بايد ذات اقدس شهريارى تكيه‌گاه آن كابينه واقع شوند و با عدم مسؤوليت ، مسؤوليت مقدرات مملكت را در كف كفايت خود گرفته بدون ملاحظه به اين سياه‌كاريها خاتمه بدهند يا در صورتىكه ذات شاهانه براى محفوظ ماندن عدم مسؤوليت خود اتخاذ همچو تصميمى نفرمايند يك جمعيت سياسى بايد مسؤول مقدرات مملكت گردد . آن جمعيت كيست ؟ آن جمعيت را انقلاب روسيه ، افكار دنياى امروز ، اكثريت انتخابات طهران ، اعضاى حكومتهاى مختلطه ، تقاضاهاى محلى و هزار آثار و علائم قدرت و نفوذ مشخص كرده است . آن جمعيت امروز منحصرا فرقهء دمكرات است . دمكراتها همان‌طور كه معنا از هفت ماه به اين طرف مسؤول سياست ايران مىباشند بايد خطمشى قطعى خود را تعيين و علنا به عموم مردم اخطار نمايند . در عوض ملاحظات غيررسمى در تعيين رئيس الوزراها و هزار كارهاى ديگر مداخلهء رسمى نموده سياست مملكت را به دست بگيرند ، و الا به اقليت خود اكتفا كرده به لوازم آن رفتار نمايند و يا اگر خود را داراى اكثريت مىدانند از پذيرفتن مسؤوليتهائى كه بر هر اكثريتى تحميل مىشود شانه خالى ننمايند . اقليت مسؤول و اكثريت غيرمسؤول هردو از\r\n\r\n","description":"","footnote":"","page_name":" 4993 ","page_number":97},
  {"content":"\r\n\r\nغرائب عالم سياست است و در دنيا وجود خارجى ندارد ( ايران جزو دنيا نيست ) . مادام كه فرقهء دمكرات رسما حكومت را در دست نگيرد و مرامهاى امروزه را يا با قانون يا حرف حساب يا با مشت و زور اجرا ندارند هر حكومتى بقا نخواهد داشت . آن‌وقت است كه رئيس الوزرا از طبقهء اول يا پنجم مىتواند همه كار صورت بدهد . امروز حزبى جز همان حزب نيست و چه خوب است شاه همين كار را بكند تا محقق شود از آنها هم براى ايران كارى ساخته نمىشود و من‌بعد بلكه ساكت شوند .\r\n( پايان مقالهء كوكب ايران )\r\n\r\nنظر عين السلطنه\r\nمىنويسد قانون يا حرف حساب يا زور و مشت كه هيچ‌يك از آن چهار فقره در ايران موجود نيست . قانون نداريم . مشت هم قشون و ملت است كه آن هم در ايران وجود ندارد . مستوفى الممالك از حزب آنهاست . ده مرتبه رئيس الوزرا شد چه كرد ؟ برفرض سليمان ميرزا رئيس الوزرا شد چه خواهد كرد ؟ آن هم مثل علاء السلطنه يا عين الدوله .\r\nكار كردن هزار وسيله و اسباب لازم دارد . سليمان ميرزا شد نان فراوان مىشود ، نه . پول از آلمان براى ايران مىبارد ، لا و اللّه . حالا شاه مسؤوليت را به دست گرفته باز هم توفيرى نمىكند ، نه ماشاء اللّه خان دست از هرزگى برمىدارد ، نه ميرزا كوچك خان از تجهيز سپاه و مصادرهء مردم . كار ايران وقتى درست مىشود كه پول كلى بتواند تحصيل كند ، قشون صحيحى فراهم نمايد ، مستشارهاى كارى از خارجه بياورد . اما نه آن‌طور اختيارات را به دست آنها بدهد كه حكايت شوستر شود ، كم‌كم و به تدريج امورات يكى بعد ديگرى اصلاح مىشود .\r\n\r\nمكتوب سرگشاده ( شايد انشاء سيد ضياء )\r\nبارى « آرتيكل » ديگر آن به عنوان « مكتوب سرگشاده » است كه اين جمله تازه باب شده . تاجر مازندرانى محض سياحت و محض تجارت به طهران مىآيد كه توصيفاتى كه در مازندران از رؤساى حزب محترم دمكرات حاجى احمد و شيخ حسن و ميرزا رفعت شنيده بود به چشم خود ببينند كه آنها گفته بودند ترقيات اوضاع طهران و پيشرفتهاى حزب دموكرات در كوتاه كردن دست خائنين و تفريط ماليهء دولت ، عدالت ، مساوات چه و چه ايران را دارد گلستان مىكند . ممتاز الدوله وزير ماليه و مستشار الدوله وزير داخله كه از فرقهء دموكرات هستند چطور همّشان مصروف آبادى مملكت و نشر عدالت و جلوگيرى از مال دولت است و باز مىگفتند عدالت در طهران ترقى كرده و زورگوئى مال\r\n\r\n","description":"","footnote":"","page_name":" 4994 ","page_number":98},
  {"content":"\r\n\r\nمردم‌خورى متروك شده . حزب دمكرات يكى از وظايف خود نشر عدالت و جلوگيرى از ظلم را مىدانند ( در اين مقوله خيلى روده درازى مىكند تا مطلب را مىرساند به اينجا ) كه دعواى « رعد » و دمكراتها خصوصا با « ستاره ايران » درآمد . « رعد » نوشت كه آقاى مستوفى الممالك در زمان رياست خود خوب و مطابق مصالح مملكت ايران كار نكرد و دلائلى هم « رعد » براى صحت عقيدهء خودش نوشت . اگر دمكراتهاى طهران عقيدهء دمكراتهاى مازندران را مىداشتند بايد بدون فحش دادن ، بدون تهديد و چاپيدن مطبعه و كشتن مدير « رعد » ، بدون قيام كردن به نفرت برضد « رعد » ، بدون صادر كردن قطع‌نامه از كميتهء محلى ، بدون فرستادن هيئت ده‌نفرى از عمايد « 1 » دموكراتها به پيش رئيس الوزرا براى توقيف بدون محاكمهء رعد ، بدون حرارت و قيل‌وقال ، بدون نسبت رشوه‌گيرى و خيانت‌كارى به سيد ضياء الدين ، بدون قلدرى و گردن كلفتى و عملياتى كه برضد اصول دموكراسى و آزادى است بايد با دليل ، با منطق ، با سند مىگفتند كه آقاى مدير « رعد » شما اشتباه مىكنيد . آقاى مستوفى الممالك بىجهت محبوب ملت نيست .\r\nآقاى مستوفى الممالك در فلان مورد فلان خدمت را به مملكت كرده است . در فلان وقت فلان كارى كرده است . در فلان زمان از فلان تجاوز اجنبى جلوگيرى كرده است . اگر در فلان موقع موفق به اجراى فلان نقشه نشده است يا براى عدم اعتقاد به آن نقشه بوده است ، يا براى فلان موانع موجوده است .\r\nبايد مطبوعات دموكراتها مىنوشتند كه آقاى مدير « رعد » مادام كه شما نسبت بد شخصى به آقاى مستوفى الممالك نداده‌ايد ، مادام كه شرافت معظم‌له را مجروح نكرده‌ايد ، مادام كه از تنقيد عمليات و سياست ايشان به عنوان رئيس حكومت يعنى يك نفر مستخدم عمومى به شخص ايشان تجاوز نكرده‌ايد ، به احترام قوانين مملكتى و مرام دموكراسى شما آزاد هستيد . ولى ما هم آزاد هستيم اظهارات شما را با دلائلى منطقىتر رد كنيم و اگر از حدود مقررهء قانون مطبوعات تجاوز كرديد اين تجاوز را محكمه خود ملتفت شده جلوگيرى خواهد كرد . ما آزادى قانون را عزيزترين عضو خودمان مىدانيم .\r\nمادام كه زمام حكومت را در دست گرفته‌ايم ايرانى مىتواند مطمئن بشود كه تمام آزاديهاى او ، زندگى تعيشى ، مال ، جان از هر نوع تجاوز خودسرانه مصون خواهد بود ( چون عين الدوله منسوب به اين فرقه است يعنى بليت آن را در ده هزار تومان سابقا خريد و فرقه به اين واسطه پذيرفت ) . ما اگر بر خلاف اين عقيده و رويه رفتار كنيم اعتماد مردم را از دموكراسى جوان ايران سلب كرده بزرگترين دشمن دموكراسى و وصول\r\n\r\n\r\n","description":"","footnote":"\r\n( 1 ) - عمايد - اركان .\r\n","page_name":" 4995 ","page_number":99},
  {"content":"\r\n\r\nآزادى خواهيم بود .\r\nما وقتى كه برضد محمّد على ميرزا ، برضد حاجى صمد خان و لوطيهاى ميدان توپخانه ( يكى همان پدر سيد ضياء بود ) ، برضد تمام عناصر مستبده و ضداجنبى قيام كرده جان داديم ، انقلاب كرديم ، شاه را خلع كرديم ، حكومت شوروى را برقرار كرديم براى اين بود كه مثل زمان سابق زمان دربارهاى ناصرى و مظفرى در موقع غلبهء امين السلطان مخالفين او منكوب ، معزول و تبعيد و در زير پنجهء خودسرى نيست و نابود شده منتظر بشوند كى نوبت خودسرى مثلا به دستهء حكيم الملك و امين الدوله و غيره برسد كه همان عمل را با طرفداران امين السلطان معمول بدارند .\r\nما وقتى كه قانون خواستيم ، عدالت خواستيم ، تساوى حقوق تمام ايرانيها را خواستيم براى اين نبود كه تمام نعمات زندگى حق منحصر به يك دسته بوده سايرين از همه‌چيز محروم بمانند و حد اجراى قوانين مملكتى محدود به منافع خصوصى و تمايلات خصوصى يك دسته باشد ( حالا اين‌طور شده ) .\r\nما وقتى كه مىگفتيم آزادى قلم مىخواهيم براى اين نبود كه يك روزنامه منتسب به ما انواع فحاشى را بكند و در پرتو آزادى مطبوعات مصون از هر نوع تعرضى ماند .\r\nبرعكس روزنامهء طرفدار عقيدهء مخالف برحسب تقاضاى ده‌نفر از طرف ده‌نفر ديگر بدون محاكمه توقيف شود و باز هم خجالت نكشيده و بگوئيم ما آزادىخواه ، ما قانون‌دوست هستيم .\r\nاگر دموكراتهاى طهران با دموكراتهاى مازندران هم‌عقيده مىبودند يقينا اين مىبود خلاصهء كلام اظهاراتشان ، ولى در عمل بر خلاف اين ديده شد . بعضى روزنامه‌ها نوشتند مدير « رعد » اجير انگليسهاست . بعضى نوشتند پسر آقا سيد على يزدى و برادرزادهء طالب الحق است . بعضى گفتند سابقا از دولت ماهى دويست و پنجاه تومان مىگرفته است و چون اين پول را از مجراى كميسيون مختلط و از پول « موراتوريوم » مىگرفته است خائن است .\r\n( در اينجا هم يك نكته هست كه حقير نمىفهمم . از قرارى كه مىگويند روزنامهء « ايران » و « ارشاد » تابه‌حال هم ماهى دويست تومان و يكصد تومان مىگيرند . همچنين مىگويند در زمانى كه دولت پول « موراتوريوم » مىگرفتند و كميسيون مختلط جلسات مرتب داشته است يعنى همان اوقاتى كه « رعد » پول « موراتوريوم » را مىگرفته است خيليها از بابت مطالبات خود از اين پول گرفته‌اند . مثلا ممتاز السلطنه به توسط آقاى ممتاز الدوله ( برادر هستند ) ، آقاى علاء السلطنه ، آقاى مستوفى الممالك ، آقاى حاج محتشم السلطنه و سايرين ) .\r\n\r\n","description":"","footnote":"","page_name":" 4996 ","page_number":100},
  {"content":"\r\n\r\nدر اين صورت چرا براى يكى خوب است براى يكى بد است . دمكراتهاى طهران ميتينگ دادند تصميم كردند توقيف بر خلاف قانون و بدون محاكمهء « رعد » را از دولت يعنى از دولتى كه شايد فقط رئيس الوزراى آن بصيرت تامه در باب قوانين جديد مطابق اصول دموكراتيك دنيا را نداشته باشد و الّا ساير وزرا يا اعضا رسمى و منتخبين فرقهء دمكرات و يا اقلا از معاريف پرورانده شدگان دورهء مشروطيت مىباشند و به‌علاوه بعضى از آنها مقننين و حافظين آتيهء قوانين مملكت ايران مىباشند . بعضيها حتى اين اقدام را هم اعتدالى تصور كرده مطابق پيشنهاد آقاى س . كشيك‌زاده ( كه برحسب عادت به قوانين و اخلاق اعراب مملكت خود هنوز اصول باديه‌نشينى را مرجح مىداند ) يا آقاى تاشكندى ( از حجاز به تركستان چرا ؟ ) شكستن قلم ، غارت مطبعه ، توهين به مدير را لازم مىشمردند .\r\nكميتهء محلى دموكرات طهران يعنى بالاترين مركز موقتى دموكراسى ايران مركزى كه عند اللزوم تصميمات و قطع‌نامه‌هاى آن براى جمعيت دموكرات تمام ايران قايم‌مقام قانون است ، مركزى كه بايد حافظ و مروج احترام قوانين و اصول آزادى باشد ، مركزى كه بايد مفسر اصول دموكراتيك باشد در عوض دلائل و براهين منطقى همان حربهء آخوندهاى بىسواد سابق يعنى تكفير را استعمال كرده نفرت‌نامه صادر مىكنند . چون فهميدن حق از باطل براى ما اشخاص بىاطلاع مشكل است و نمىدانيم عقيدهء دموكراتهاى مازندران و يا عمليات دمكراتهاى طهران را تصديق نمائيم اين است كه برحسب اين مكتوب سرگشاده از رجال معروف فرقهء محترم دموكرات از قبيل آقاى مخبر السلطنه وزير عدليه ، آقاى صمصام السلطنه نمايندهء محترم طهران ( ايشان هم دمكرات شده‌اند ، رئيس ايل بختيارى صاحب آن همه املاك ) ، آقاى ملك الشعرا نويسندهء شهير ، آقاى مشير الدوله نمايندهء منتخب فرقهء دموكرات از كميتهء محترم محلى طهران استدعا مىكنم جواب اين عريضهء بنده را در صفحات جرايد مرقوم فرمايند كه ما مردم بيشتر از اين اغفال اقوال بىعمل نشويم .\r\nدر خاتمه عرض مىنمايم كه جواب ندادن يا بدگوئى و فحاشى از حلقوم ادوات فحشيهء فرقهء محترمه را منصفين حمل بر عجز از جوابگوئى خواهند كرد . الاحقر حاجى رمضان على مازندرانى . ) ( پايان مقالهء كوكب ايران )\r\nمن از قرارى كه از حاج افخم الدوله شنيدم سيد ضياء چيزنويس بىنظيرى است و يقين دارم مكتوب فوق انشاء خودش باشد و الحق صحيح نوشته است و جواب ندارد مگر باز فحاشى كنند .\r\n\r\n","description":"","footnote":"","page_name":" 4997 ","page_number":101},
  {"content":"\r\n\r\n\r\nغزل از « ممتحن »\r\nدر اين دو جريده انقلاب و اغتشاش روسيهء آزاد را به حد كمال نوشته بود ، يك محشرى ، يك رستاخيزى كه به وصف نمىآيد . اين چند شعر را در « كوكب » نوشته بود به نظرم خوب آمد :\r\n بهر صيدم گستريد آن سر و سيم اندام دام * بر سر كويش مزن اى دل به هر هنگام گام\r\nدل به عشق يك صنم داديم از روز نخست * پيش ما ديگر نبر از ساير اصنام نام\r\nكام دل از صحبت درويش صاحبدل بجو * هيچ‌كس حاصل نكرد از صحبت حكام كام\r\nحبذا ميخانه كانجا از كرم مغبچّه‌گان * بوسه مىبخشند در آغاز و در انجام جام\r\nاز غمت خون مىخورم آخر وفا كن كز جفا * صبح را كردى تو بر عشاق خون‌آشام شام\r\n« ممتحن » نبود به گيتى خصلتى بهتر ز جود * مرغ وحشى را توانى كردن از اكرام رام \r\nكاظم ممتحن السلطنه اگر برادر ضياء الدوله از خانوادهء البرز باشد كه من او را مىشناسم ، او به شعر و شاعرى مشهور نبود آن هم به اين خوبى بسرايد . ديگرى باشد و لقب مكرر شده باشد نمىشناسم .\r\nايضا رباعى\r\n ظالم كه كباب از دل درويش خورد * چون درنگرى ز پهلوى خويش خورد\r\nدنيا عسل است هركه زان بيش خورد * خون افزايد ، تب آورد نيش خورد \r\nيحيى نيشابورى\r\n\r\nجنگليها - امير اسعد\r\nچهارشنبه دوم ربيع الثانى ، 25 جدى - ديروز حاجى عبد العلى براى خريدارى غله اينجا آمد . من گفتم هميشه انبار غله الموت رودبار بود چرا برعكس شده . گفت تمام غلهء خود را مير هادى به بادشت حمل نموده و از آنجا به شهر مىبرند . بعد گفت مىگويند از ترس ميرزا كوچك خان است . من از او جويا شدم مگر آمده‌اند ؟ گفت بلى به‌طور تحقيق جمعى از آنها در قريهء « اسب‌مرد » رودبار اقامت دارند و اغلبى از رعاياى رزه‌گرد و عبدل‌آباد هم به آنها گرويده‌اند . سؤال كردم چه مىكنند . گفت آنچه شنيده‌ام به مردم و انباردارها نصيحت مىكنند احتكار نكنيد ، غله بدهيد ، گران نفروشيد ، اذيت و آزارى نمىكنند . پرسيدم از رودبار شما هم كسى آنجا رفته . گفت خير . از امير اسعد جويا شدم .\r\nگفت محققا با منتظم الملك و جمعى به ملاقات ميرزا كوچك خان رفته است . حالا چه پيش‌آمده باشد نمىدانم .\r\n\r\n","description":"","footnote":"","page_name":" 4998 ","page_number":102},
  {"content":"\r\n\r\n\r\nجنگلى جانشين قشون روس\r\nاينها معلوم مىشود حوزه و شعبه در رودبار مفتوح نموده‌اند و حاليه هم به مردم ملايمت مىكنند تا خوب مستقر شوند . يقين است اين شعبه بسط و وسعت پيدا مىكند كم‌كم به الموت و طالقان و كوهپايه‌جات سرايت خواهد كرد . من هم كارى نمىتوانم بكنم ، جز خودم به آستان‌بوسى مشرف شده بندگى و اطاعت كنم . « چشم بر حكم و گوش بر فرمان » . اما آنچه حدس مىزنم و به يك اندازه احتمال مىدهم وقوع پيدا كند اين است كه اين جماعت جنگليها كه عجالتا شهر رشت را هم به تصرف خود درآورده‌اند با دمكراتهاى طهران كه خوب است همان نام اولى خود را به خود بگذارند « انقلابى » يا به اسم « بولشويك » بخوانند منتظر رفتن قشون روس هستند و به‌محض آن كه دنبالهء قشون روس بريده شد جنگليها قزوين را خواهند گرفت و بعضى تقاضاهاى سخت قريب به محال از همانها كه سپهدار در آن سال مىكرد از دولت بنمايند . چون غيرممكن - الاجراست همانها را بهانهء خود قرار داده به‌سمت طهران عزيمت نمايند .\r\nطهران هم آن جماعت قيام نموده يا به عنوان جمهورى يا به عنوان اين‌كه دولت را بايد « رفورمه » كرد ، خائنين را مجازات داد ، يك انقلابى و آشوبى برپا كنند كه باز مردم ناچار شده به سفارتها پناه ببرند و همان بازيهاى اول شروع شود و چون سفارتها امروز آن قوهء سابق را ندارند كار به‌جاى بدى خواهد رسيد . يحتمل پاى آنها هم به ميان بيايد و بريزند بكشند ، غارت كنند .\r\nاما مردم هم اين دفعه به‌جاى سفارت روس و انگليس به سفارت‌خانه‌هاى آلمان و اطريش و عثمانى مىروند . اينها حدس و احتمال است . اما آنچه من يقين دارم يك بلوا و اغتشاشى مردم زير سر دارند . چه روز بشود ، چه قبيل باشد ، اندازه و حد آن تا كجا باشد ، چيزهائى است كه اگر عمر باقى باشد از پرده بيرون خواهد افتاد .\r\n\r\nجنگهاى مهم\r\nجنگهاى بزرگ تاريخى كه از بيست و چهار سال [ پيش 
  ] الى حال واقع شده از اين قرار است :\r\n1 - چين و ژاپن 1894 ميلادى\r\n2 - ايطاليا و حبشه 1895 شكست ايطاليا\r\n3 - عثمانى و يونان 1897 شكست يونان\r\n4 - اسپانيا و امريكا 1891 شكست اسپانيا\r\n\r\n","description":"","footnote":"","page_name":" 4999 ","page_number":103},
  {"content":"\r\n\r\n5 - انگليس و بوئر 1899 شكست رشيدانه بوئر\r\n6 - ژاپن و روس 1904 شكست روس\r\n7 - عثمانى و ايطاليا 1911 ، مصالحه و از دست‌دادن عثمانى طرابلس را\r\n8 - عثمانى و دول بالكان 1912 شكست عثمانى\r\n9 - يونان ، صرب ، رومانى با بلغار 1912 شكست بلغارى\r\n10 - بين المللى 1914\r\nتواريخ به دو جنگ است ، بعضى از آنها بيش از سال بوده و اين سواى جنگهاى كوچك است از قبيل بوكر چين و اشانتى افريقا و كافرستان هندوستان و غيره و غيره و جنگهاى داخله ممالك مثل چين يا مكزيك و غيره و غيره .\r\n\r\nاخبار تنكابون\r\nيكشنبه ششم ربيع الثانى ، 29 جدى - اخباراتى كه اين چندروزه از تنكابون مىرسد ماحصل آن از اين قرار است :\r\nبه ما خبر شكست و فرار خود امير اسعد رسيده بود تا شب جمعه يوسف پيغام داد دو نفر آدم امير با دو تفنگ زوارك منزل نموده‌اند . من يكى دو نفر فرستادم از آنها تحقيقات نمايد و اگر آدم ناشناسى هم هستند اسلحهء آنها را بگيرند . دو ساعت بعد كربلائى محمّد على پيغام داد رشوند است ( معلوم شد از افراد « كردآرمهء » سعيد نظام هستند ) . اخبارات زيادى مىدهند . من گفتم باشد اسلحهء آنها را بگيريد پس از آن معلوم شد مال كيست رد مىكنيم . دو تفنگ سه تير كوتاه‌قد بود با هفتاد فشنگ .\r\nروز جمعه قاصد امير با جعبهء اسناد او و يكصد و پنجاه تومان پول كه براى محترم السلطنه مىبرد آمد ، متعاقب آن يك نفر خوشكچالى . ديروز صبح هم خير اللّه بيك و چندبار پول و تفنگ و فشنگ كه در گاوبر ذخيره گذاشته بودند ، گرچه خير اللّه از همان اقدام زشتى كه آن سال نموده ديگر نزد من رو ندارد بيايد و نيامد ، ليكن براى نوكرها صحبت نموده بود :\r\n\r\nجنگ امير اسعد و سردار اقتدار\r\nجمعيت امير اسعد و ساير خوانين خلعت‌برى به‌طورى كه سان ديده بودند هشتصد نفر بوده همگى با تفنگهاى پنج تير و سه تير مسلح بودند . جمعيت سردار اقتدار با آنچه به همراهى پسر اسمعيل خان فيروزكوهى كمك رسيده بوده دويست الى سيصد نفر .\r\n\r\n","description":"","footnote":"","page_name":" 5000 ","page_number":104},
  {"content":"\r\n\r\nطرفين در مقابل هم سنگر داشتند . رئيس دستهء هشتصد نفرى سالار ارفع حسن خان برادر امير انتصار و سركردگان ديگر اكرم الملك ، مسعود الملك ، بهادر السلطان مشهور به آقا محمّد ناظر و حاجى محمّد على ضرغام لنكائى بودند . رئيس آن دسته سردار اقتدار و جمعى ديگر . به يك قول سالار فاتح آنجا بود ، يك قول نبود . تا قرب دوازده روز قبل جنگها همان شليك دور دور بود تا آن‌كه پسر اسمعيل خان فيروزكوهى به آنها ملحق مىشود . سابقا هم نوشتيم جمعى به‌طور خدعه به دستهء امير اسعد پناه برده بودند و اين حمقا به‌جاى آن‌كه اسلحه را از آنها گرفته در خرم‌آباد يا جاى ديگر منزل بدهند ، در پشت سنگرهاى خودشان جا داده بودند آن هم با اسلحه .\r\nشب همان روز كه جنگ دست به يقه واقع مىشود پنج شش هزار تومان پول و مقدارى تفنگ و فشنگ و مقدارى آذوقه به سنگر مىبرند . صبح زودى از سنگرهاى [ سردار 
  ] اقتدار شليك‌كنان به سنگرهاى امير اسعد حمله مىآوردند . از پشت‌سر هم پناهندگان جنگ مغلوبه مىشود ( و از قرار تحقيق من در همان سنگر اول جنگ واقع مىشود ) . فورا حسن خان سالار ارفع فرار مىكند . متعاقب آن اكرم الملك از سنگر دوم ، بعد مسعود الملك . جمعيت كه فرار آنها را مىبيند همگى رو به فرار مىگذارند . جمعيت سنگر اول هم بعضى كشته ، برخى دستگير ، عده‌اى هم ميان جنگلها زده مخفى مىشوند . فقط آقا محمّد بهادر السلطان كه مرد رشيد پردلى است و با سالار الدوله هم او جنگ كرد ثبات مىكند و تا مىتواند جلوى جمعيت را گرفته فحش نثار روح سركردگان عظام مىدهد . ليكن شب عده را شماره مىكند از هشتاد نفر تجاوز نمىكند . لهذا آنها را هم مرخص مىكند و خودش هم مىرود .\r\n\r\nفرار ، فرار\r\nغروب اين خبر خرم‌آباد و به امير اسعد و سايرين مىرسد . امير تا صبح خواب نرفته صبح زود به‌سمت سخت‌سر يا مرشت يا جنگل فرار مىكند . متعاقب آن منتظم الملك با زن و بچه و همين‌طور ساير طرفداران امير اسعد . اكرم الملك و آن چند نفر يكى دو روز خرم‌آباد مىمانند شايد از امير اسعد خبرى ، كمكى برسد . پس از آن‌كه خبر نمىرسد ، مأيوس مىشوند . اينها هم پشت‌سر او مىروند . آن‌وقت در خرم‌آباد شهسوار و ساير قرا و دهات سرسر مىشود ، كلاه‌كلاه . هركس پاى فرار داشته فرار ، تتمه تمام مال و اموال خود را در بيغوله‌ها و جنگلها مخفى كرده منتظر نزول بلا كه خواجه‌وندها باشند مىشوند . هنوز معلوم نيست امير اسعد كجا رفته . ليكن عقيده ندارند نزد ميرزا كوچك خان رفته باشد . زيرا قاصد او كه به دست آمده بود و مكتوبى كه براى سالار فاتح\r\n\r\n","description":"","footnote":"","page_name":" 5001 ","page_number":105},
  {"content":"\r\n\r\nنوشته بوده امير اسعد كسى نيست . بريزيد ، بگيريد ، بزنيد ، دال بر اين است كه آنجا نخواهد رفت . باز از قرار معلوم جوانها شبها مشغول خوردن عرق و مستى ، روزها مشغول قمار در سنگر بودند . تمام آن پول و آن اسلحه و ظروف و مخلفه و آذوقه هم در ساعت اول نصيب سردار اقتدار مىشود .\r\nضرغام لنكائى هم دو روز قبل از جنگ مىگويد من مىروم سر سردار اقتدار را مىآورم . با دستهء خودش حركت مىكند و مىرود . ليكن به‌جاى آوردن سر سردار خودش به آنها ملحق مىشود . از قرار خبر اخير سردار اقتدار دو روز قبل وارد خرم‌آباد و عمارت سپهسالار مىشود و از جنگل بيست و پنج نفر سوار و سه نفر صاحب‌منصب به خرم‌آباد مىآيند . مىگويند براى اين است كه تعدى به كسى نشود .\r\n\r\nشكست امير اسعد\r\nامير اسعد با اين جمعيت و اين همه اسلحه و اين همه پول با همراهى همه اعاظم تنكابون ، با كمك سپهسالار ، از همه بالاتر با احكام و تلگرافات وزارت داخله و رئيس الوزرا نتوانست كارى صورت بدهد و شكست خورد . اما اين شكست نه به واسطهء رشادت طرف شد بلكه جبن و كم‌دلى و بىعرضه‌گى امير اسعد باعث آن شد . هرقدر خواسته بودند اين آدم را نزديك فرونت جنگ ببرند يا اقلا يك روز به سركشى برود از خرم‌آباد تكان نخورد . با هشتصد نفر جمعيت و آن همه اسلحه از عمرو و زيد كمك مىخواست ، عجز مىآورد .\r\n\r\nنظر مؤلف\r\nحالا من حق داشتم به او پيغام دادم شما ميرزا كوچك خان نمىشويد ، آن يك نفر طلبه بود با يك عبا و يك عصا از طهران حركت كرد . امروز صاحب اين استعداد و اين شهرت و اين دستگاه شد . امير اسعد با همهء آن املاك ، با همه آن جمعيت ، با همهء آن پول به قدر الاغى كار از دستش برنيامد . جنگ نتوانست بكند . صلح هم نتوانست بكند و حال آن‌كه ممكن بود به تدابير و دادن پول اصلاح يا اقلا تفرقه بين آنها بياندازد . خير اللّه ناظر بود و مىگفت قرب هفتاد هزار تومان خرج امير اسعد شد . ما چهل هزار فشنگ و هزار و پانصد الى دو هزار تفنگ داشتيم اگر يك ثلث اين اسلحه باقى ماند ، تتمه از بين رفت با تمام منافع املاك كه در انبارها و نزد مباشرين باقىمانده است .\r\n\r\n","description":"","footnote":"","page_name":" 5002 ","page_number":106},
  {"content":"\r\n\r\n\r\nوضع الموت\r\nمن روزى كه الموت آمدم شش قبضه تفنگ مكنز و ورندل داشتم ، پنجاه تومان پول ، ده‌نفر نوكر . در صورتىكه تمام الموتى بر عليه من قيام نموده بود . اين امير اسعد از طرفى و افراسياب خان مباشر املاك رودبار از طرفى ، متصل فساد و تفتين مىكردند ، پول و اسلحه مىدادند . شيخ محمّد على اعلى عدو ما عضو انجمن ولايتى قزوين بود . شب و روز تحريك مىكرد . جماعتى هم از الموتيهاى طهران در خانهء سپهسالار كه آن‌وقت رئيس الوزرا بود ، به‌علاوه يك نفر با ما خوب نبود به واسطهء آن‌كه حضرت و الا پناهندهء روس بود و من پنج سال بلكه شش سال با اين ترتيب با الموتى نزاع و دعوا كردم و از جاى خودم تكان نخوردم . اين آدم به يك يورش ، به يك حمله و از دست دادن چند مقتول فرار برقرار اختيار كرد . از همان روز اول مىگفتند امير اسعد دل و زهره ندارد فرار مىكند . بلكه مىگفتند اين هم كه مانده بود به واسطهء بودن مير هادى خان و سالار سعيد است كه نمىگذارند فرار كند . على اكبر ورك‌رودى كه تازه آمده مىگفت تمام مردم تنكابون به امير اسعد تف و لعنت مىفرستند و فحش مىدهند .\r\n\r\nعاقبت سردار اقتدار\r\nنكتهء ديگرى اينجا هست كه سردار اقتدار را هم نخواهند گذاشت بماند ، زيرا عرايض آنها و طغيان آنها و آنچه در جرايد مىنوشتند و من خوانده‌ام اين است كه ما دودمان سپهسالار را به رياست و حكومت نمىخواهيم . تا كى بايد ما عبد زرخريد و غلام حلقه به گوش سپهسالار و پسرها و نوه‌هاى او باشيم . ما هم مثل يكى از ولايات ايران بايد حكومت ، عدليه ، ماليه از مركز داشته باشيم . امروز او را جلو كشيده سپر بلا نمودند . فردا يا خود كجوريها و سالار فاتح يا آقايان جنگليها عذر او را خواهند خواست ، يا حكومتى از طهران تعيين شده خواهد آمد . يا جزو حوزه و سلطنت ميرزا كوچك خان خواهد شد . عجالتا تنكابون و آن دهات از چنگ سپهسالار و امير اسعد بيرون رفته و بايد آه و حسرت بكشند ، نه قزاق روسى در مقابل دارند ، نه اردوى سيارى ، نه رياست وزرا .\r\nپس شبها به روز بيارند ، در نهايت غم و اندوه . چنانچه من و پدرم به روز آورديم . من حفر بئرا لاخيه وقع فيه ( از عربى همين را مىدانستم قيقاج انداخته شد ) .\r\n چنين است رسم سراى درشت * گهى پشت بر زين و گه زين به پشت \r\n\r\n","description":"","footnote":"","page_name":" 5003 ","page_number":107},
  {"content":"\r\n\r\n\r\nغنيمت ما\r\nعجالتا غنيمت ما دو تفنگ لوبل شده است . از اين راه معدودى گذشتند . تتمهء قشون پشت‌سر خودش رفت و بعضيها هم گرفتار و مخفى شده‌اند . اين جمع هم كه از اينجا مىگذرند اسلحهء آنها را ميرزا حسين مباشر مدان گرفته راه عبور مىدهد . اين پدرسوخته اگر آنجا نبود مقدارى اسلحه به چنگ من مىآمد .\r\n\r\nنقل قول عبد العلى خان كلاردشتى\r\nدوشنبه هفتم ربيع الثانى ، اول درجهء دلو - امروز ملا محمّد على كوشك دشتى اينجا آمد .\r\nپس از قضيهء شكست از تنكابون بيرون آمده چنين حكايت كرد : عبد العلى خان كلاردشتى برادر ميرزا محمّد خان سرتيپ كه در قضيهء جنگ سالار الدوله مقتول شد در نزد سالار فاتح و سردار اقتدار و يكى از سركردگان بود ، چند كاغذ به امير نوشت اظهار انقياد خدمت كرد و پس از قول و قرار طرفين نصف شبى از پيش آنها بيرون آمده داخل سنگر و اردوى امير شد . با چهل الى پنجاه نفر آدم مقدم او را مبارك دانستند و در سنگر نزد خودشان جا دادند و او اشتلمها مىكرد كه زحمت و مشقت من همين بود كه بتوانم خودم را به شما برسانم ، ديگر از آنها كارى ساخته نيست . چنين و چنان خواهم كرد .\r\nچند شب ماند ، يك صبح زودى برحسب ميعاد و قرارى كه بين خودشان داده بودند از سمت سردار اقتدار و سالار فاتح بناى شليك شد . عبد العلى خان هم با دستهء خودش بناى جواب را گذاشتند . آنها كه يقين داشتند گلوله‌هاى كسان عبد العلى خان به خطا خواهد رفت كم‌كم جلو آمدند . كسان امير اسعد هم ديدند دستهء عبد العلى خان مشغول جنگ است از خدا خواسته راحت كردند و تماشا ، تا آن‌كه آنها به عجله جلو آمده خودشان را به سى چهل قدمى اينها رساندند كه يك مرتبه اينها هم از سنگر خود بيرون آمده به همراهى آنها حمله و يورش به‌سمت كسان امير اسعد آوردند . جنگ مغلوبه شد آقايان فرار كردند . اين نزاع در قريتين حبيب‌آباد و اورنگ ، كنار آب چالوس شد و تا خرم‌آباد شش فرسنگ مسافت دارد . امير همين‌كه شنيد از شش فرسنگى گذاشت و فرار كرد .\r\n\r\nسالار فاتح\r\nايضا اخيرا خبر آمد كه سالار فاتح « 1 » در خرم‌آباد جار كشيده كه با احدى كارى\r\n\r\n\r\n","description":"","footnote":"\r\n( 1 ) - ميرزا على خان ديو سالار ملقب به سالار فاتح فرزند ميرزا رضا قلى كجورى از سران مجاهدين -\r\n","page_name":" 5004 ","page_number":108},
  {"content":"\r\n\r\nنيست ، مردم مشغول كسب و رعيتى خودشان باشند . حتى آدم فرستاده عيال و اطفال فراريها را اطمينان داده به مساكن خود عودت دهند . اما آنچه از اموال سپهسالار و امير اسعد به دستشان بيفتد ضبط و تصاحب مىكنند . سر دهات و مباشرها و گله‌ها آدم فرستاده ضبط كردند . اثاث البيت عمارات را ضبط كردند . اسباب كارخانه و غيره تمام ضبط شد . از خود امير اسعد هنوز خبرى نرسيده در كجا هست .\r\n\r\nحمل دارائى سپهسالار\r\nسه‌شنبه هشتم ربيع الثانى ، دوم برج دلو - بارندگى همان دو برف بود . آفتاب است اما سرد است . حاجى عبد العلى كاغذى نوشته بود كه حاجى آبدار امير اسعد آمد ، مخلفه و برنج و پول نقدى كه در رودبار بود بار كرده برد . از قرار مكشوف امير اتحادى با ميرزا كوچك خان نموده است . از قرارى كه از اين سمت خبر مىرسد چندان اعتنائى به سردار اقتدار نمىكند . امر و نهى با سالار فاتح است و سهم الممالك پسر اسماعيل خان سوادكوهى يا فيروزكوهى . تمام دارائى سپهسالار را جمع و حمل به كجور و كلارستاق مىكنند . از تجار هم وجهى گرفته سوارها را هم بين آنها تقسيم كرده‌اند خرج بدهند .\r\n« مرده باد » سپهسالار هم مىگويند . از اين بابت هم به سردار اقتدار خوش نگذشته است .\r\n\r\nسالار فاتح كجورى\r\nاين سالار فاتح ميرزا على خان اهل كالج كجور است ، سالها نوكر سپهسالار بود .\r\nهنگام آمدن طهران اين لقب را به خود داد . معلوم نيست به چه علت بين آقا و نوكر كدورت حاصل شد تا كار به اينجا كشيده است .\r\n\r\nماليات اربابى\r\nماليات اربابى دهات الموت مثل سنوات سابق مانده است . يحيى خان تحصيل‌دار اينجا ميل ندارد بيايد وصول كند . ادارهء ماليه قزوين هم دربند نيست . باوجودآن تحصيل‌دارها مواجب خوبى دارند ، در سر هر برج از انقد وجوه دريافت مىكنند ، هريك يك نفر معاون و دو نفر سوار موظف از اداره دارند ، هيچ‌وقت حساب آنها پرداخته نيست . چون اغلب مالكين رودبار و الموت هم يا موضوع يا شهر مىدهند فقط اگر جمعى آنها با اين همه مواجب اگر دو سه هزار تومان نقد ، سيصد چهارصد خروار غله\r\n\r\n\r\n","description":"","footnote":"\r\n- گيلان از همراهان سپهدار تنكابنى در فتح تهران . ( مسعود سالور )\r\n","page_name":" 5005 ","page_number":109},
  {"content":"\r\n\r\nباشد از تنبلى و عدم پرسش اغلب بروات شير و خورشيد دولت عليه را به معرض بيع و شرا مىگذارند .\r\n\r\nطلب از رضا كيال\r\nاين چندروزه برادرزادهء مشهدى رضا كيال كه سنوات قبل مثل حالاى كربلائى غلامعلى متصدى امورات نايب الحكومهء الموت و واسطهء او و طهران بود اينجا آمد .\r\nمقدارى غلهء الموت را خريده مىگويد يا غلهء پاك كرده آسيابى با صد پنج كرايه تا شهر بدهيد ، يا هفتاد تومان قيمت . رعايا و اربابان صاين‌كلايه ، باغ‌كلايه به صدا آمده و به من متوسل شدند . من هم به آنها گفتم جواب كنيد و بگوئيد تمام امورات ما راجع به فلان كس است برو آنجا . اين پسره كه آقا يوسف نام دارد قلعه آمد . ما يك طلبى از مشهدى رضا داشتيم كه مىگفت ورشكست شده‌ام ندارم بدهم . من بروات را از او گرفتم با كاغذ مشهدى رضا كه در آنجا نرخ و صدى پنج و غيره همه را دستور داده بود . گفتم اين عوض طلب ما . پسره خيلى التماس كرد كه پس يك قبض به من بدهيد . من هم دادم و به شهر رفت .\r\n\r\nصد پنج\r\nكاغذى از حكومت و رقعه‌اى از مشهدى رضا رسيد . اين پسره چندين دروغ هم روى هم گذاشته و گفته كه مرا كتك زدند . شب شام ندادند و پياده مرا فرستادند . مشهدى رضا سواد تمسك خودش را باسواد رقعهء حضرت اقدس و الا كه به يكصد تومان صلح شده بود فرستاده بود معلوم شد . مجد الاسلام اين عمل را ختم كرده است و من خبر نداشتم .\r\nمن جوابى به حكومت نوشتم كه براى طلب برداشته بودم . اما اگر بخواهد به اين قيمت و به‌اين‌ترتيب بگيرد رعيت نخواهد داد . الموت حمل غله ندارد . صد پنج و ده يك نقدى جزو اصل ماليات شده و در بروات مذكور است ، دو دفعه رعيت نمىدهد . شما هم راضى نشويد . مشهدى اگر به يك قيمت مناسبى راضى مىشود چه بهتر ، و الا تا قيامت نمىتواند وصول كند و اين مطلب را من از روى نفع شخصى نمىگويم زيرا هرقدر ماليه و عمال ماليه و مشهدى رضا گران‌تر بگيرند من ده تومان ارزان‌تر رعيت باكمال امتنان قبول كرده و مىدهد . قاصد رفت و باز بايد منتظر جوابها شد .\r\n\r\n","description":"","footnote":"","page_name":" 5006 ","page_number":110},
  {"content":"\r\n\r\n\r\nرسيدن كتاب از طهران\r\nيكشنبه 13 ربيع الثانى ، هفتم دلو - سه روز قبل از طهران روزنامه و چهار جلد كتاب رسيد . كتابها دو جلد فارسى جنگ روس و ژاپن است ترجمهء ميرزا باقر خان تبريزى كه او را خوب مىشناسم . اما خيلى بدخط چاپ شده است . يك جلد انگليسى مسافرت يك نفر انگليسى است در صد سال قبل از بمبئى به ايران و روسيه و آلمان تا انگليس كه آقاى عماد السلطنه خيلىخيلى تعريف نوشته بودند كه همچو سياحت‌نامه كم پيدا مىشود .\r\nچون از شيراز تا خمسه را هم شما ديده‌ايد به شما بهتر لذت مىدهد . جلد ديگر رمان انگليسى است « پيك و يك كلب » كه بيشتر آن مضحكه است . عجالتا روزنامه‌ها را خواندم از 13 ع 1 لغايت 39 . « رعد » يوميه كه پس از يك هفته توقيف به آن تفصيل كه نوشتيم ، منتشر گرديده است .\r\n\r\nجنگ و صلح\r\nمسئلهء عمده اين است كه ابدا رايحهء صلح به مشام احدى نمىرسد و صلح انفرادى روسيه هم صورت نگرفت . آقايان تيوتان راضى به شرايط روسيه نشدند و تمام قصدشان از متاركه استفاده‌هاى زياد بود . پس از حصول به آن نكول كردند . از قرارى كه خواندم دولت آلمان و رفقاى او مايل نشدند كه اراضى اشغال شده روس را كه بهترين نقاط آن مملكت است كلية از دست بدهند و به آزادى ملل صغيره و اين‌كه آنها را به حال خود گذاشت به هر طرفى مايل شدند جزو آن مملكت شوند ، زيرا با منافع اطريش هنگرى و عثمانى مخالف بود . قولى هم مىنويسند از سركردگان نظامى و مارشالها هم صدائى برخاسته شد كه ما راضى به اين قسم صلح نمىباشيم .\r\nاز قرار خبر اخير وكلاى صلح متفرق شدند و روسيه تجهيز سپاه را فرمان داد . اما روسيه ديگر آن روسيه نيست كه بتواند جنگ كند . قشون تمام متفرق ، اسلحه تمام پراكنده ، چنان قتل و غارت و يغماگرى و چپاول حكمفرماست كه نظير آن در هيچ عهدى و هيچ مملكتى وجود نداشته است . آلمان با همان ديويزيونهائى كه در خود روسيه از اسراى آلمانى و اطريش تشكيل داده به خوبى مىتواند همه‌جا را مسخر كند كه ابدا احتياج به قشونهاى ديگر نداشته باشد .\r\nبنابر معمول مطالب مهم كه يادداشت شده به‌همان‌ترتيب كه روزنامه قرائت شده درج مىشود . سپس بعضى از آرتيكلهاى مهم را مىنويسم .\r\n\r\n","description":"","footnote":"","page_name":" 5007 ","page_number":111},
  {"content":"\r\n\r\n\r\nاوضاع ايران\r\nايران ، اوضاع جز گرسنگى ، سرقت و غارت ، آتش‌زدن شهر و قصبات و دهات به توسط قشون افسار گسيختهء روس نيست .\r\nدولت ايران هنوز كابينهء آن درست معلوم نيست . چنانچه پس از استعفاى قطعى عين الدوله اعليحضرت به مشير الدوله حكم انعقاد كابينه را دادند به شدت استنكاف نمود . بنابر خواهش مردم به مستوفى الممالك مرجوع شد . پس از يكى دو روز استعفا دادند تا تاريخ 29 فقط مستوفى الممالك ، مشير الدوله ، حاجى مخبر السلطنه به دربار آمده موقتا رسيدگى به بعضى امورات مىكردند . در وزارت‌خانه‌ها همان معاونها مشغول بودند . اين دولت به تمام سفارت‌خانه‌ها ابلاغيه مىدهد ، شرحى از مظالم واردهء قشون روس و سپس مىنويسد . اهالى مسلح شده‌اند دولت ايران خود را مسؤول واقعات جديد نمىداند . ( آرى اگر ايرانى حالا غيرت كند خوب مىتواند تلافى كند . اما خير غيرت در ما نيست ، و الّا شهر تبريز چهارصد هزار جمعيت دارد كه همه رشيد و سپاهى [ اند 
  ] ، يك شب مىتوانند همه روسها را قتل‌عام كنند . )\r\n\r\nدار المساكين\r\nدر طهران دار المساكين مفتوح شده در شهرنو ، عمارات مرحوم اعتماد حضور ، شاه و مردم خيلى پول داده‌اند و قرب يك هزار نفر را مخارج مىدهند و تا دو هزار نفر را خواهند داد .\r\nاما از قرارى كه خواندم غالب فقرا فرار كرده نمىروند . ( اگر اين هم مثل دار العجزه نباشد كه هى خواندم و پس از رفتن طهران وجود خارجى نداشت . )\r\n\r\nفوت سردار كل\r\nحسن خان افشار آجودان‌باشى سابق سردار كل حاليه وفات كرد . من در جوانى با اين شخص خيلى رابطه داشتم زيرا فوج توپچى قراگوزلوى خرقان با من بود ، حكومت و سوار و فوج با اين آدم . متصل باهم كار داشتيم . اين پسر اللهيار خان آجودان‌باشى كل است . از افشار اروميه هستند . مرد خودخواه خودپسندى بود . خوب حرف مىزد .\r\nپسرش آجودان‌باشى در مشروطهء اول « كيابيا » بود . بعد سردار سعيد شد بعد وكيل . حالا جزو مهاجرين است و نيامده . سيف السلطنهء سردار پسر دوم اوست . ضدمشروطه بود .\r\nدر دربار باغ شاه « كيابيا » بود ، طرف ميل امير بهادر جنگ . چند پسر ديگر هم دارد . تمول\r\n\r\n","description":"","footnote":"","page_name":" 5008 ","page_number":112},
  {"content":"\r\n\r\nاينها از طرف مادر است كه دختر منحصربه‌فرد سيف السلطنهء خلج بود و تمام مكنت او به اين زن رسيد . سردار كل همه گذرانش از املاك زن بود . خودش چندان متمول نبود .\r\nليكن محترم و يكى از رجال بود ، رحمة اللّه عليه .\r\n\r\nسارقين اصفهان\r\nسارقين اصفهان كه عدهء آنها هشتصد نفر و با اسلحهء ممتاز است از دروازهء شهر الى چهارده فرسنگى را سرقت مىكنند . اخيرا سى و يك هزار تومان طلاى خالص كه از فارس حمل طهران مىشد به‌سرقت برده‌اند .\r\n\r\nروسها و غارت\r\nروسها قصر شيرين ، پاطاق ، كرند را تخليه كردند . به‌جاى آنها تا قصر شيرين از سپاه انگليس آمده است . اينها در مراجعت از آنجائى كه حركت مىكنند مىسوزانند ، مىچاپند ، غارت مىكنند تا برسند به رشت . با وصف آن حكم دولت كسى جلو نمىرود و از آنها نمىكشد و حال آن‌كه براى همان ايلات رشيد اسمى كرمانشاه هيچ كارى ندارد .\r\n\r\nبيانيهء لنين\r\nلنين در ضمن بيان‌نامه‌اى كه به مسلمين مىكند مىگويد معاهدهء 1907 تقسيم ايران پاره شد ، لاشه شد . جريدهء « رعد » در جواب اين بيان‌نامهء مشعشع در شمارهء 39 مقالهء خوبى مىنويسد و تشكرات مىكند . ليكن حرف اين آدم هم مثل حرف مليكف مىماند .\r\nتا دولت صحيحى ، ثابتى در روسيه مقرر و مستقر نشود به بيانات اين اشخاص نبايد چندان وقعى گذاشت و شاد شد ، مگر خودمان كارى كنيم و تمكين نكنيم ، الغا و پوچ كنيم .\r\nاز قرار يك تلگراف آذربايجان به كلى از هم متلاشى شده اخيرا ميتينگى در شهر از طرف هيئت مديره شده و به ادارات گفته‌اند روابط خود را با طهران مقطوع داريد . جلوى مخابرات را گرفته‌اند .\r\n\r\nمقالهء رعد\r\nجريدهء « رعد » در هر مقالهء اساسى خود نيشى به آقايان دمكرات مىزند كه اينها مانع تشكيل دولت هستند و خودشان هم قبول وزارت و مسؤوليت نمىكنند . اما براى هر رئيس الوزرائى اشكالاتى فراهم مىكنند كه ناچار از استعفا مىشود . براى نمونه مقالهء\r\n\r\n","description":"","footnote":"","page_name":" 5009 ","page_number":113},
  {"content":"\r\n\r\nشمارهء 31 را درج مىكنم .\r\nمصائب ايران . قطاع الطريقى ، غارت ، قتل كم‌بود قشون روسيه هم مزيد علت شده باز اروميه ، خوى ، سلماس و اغلب قصبات و دهات عرض راه را تا تبريز غارت و سوزانيده‌اند و اين دفعهء پنجم و ششم است .\r\n\r\nقتل شاهزاده خانم\r\nادارهء نظميهء طهران در فقرهء قتل شاهزاده خانم والدهء مرحومهء مفرح الدوله عيال من كه همشيرهء ظفر السلطنه است سوءظن به همشيرهء آن و يك نفر ديگر مىبرد كه همه روزه استنطاق مىكنند . از او يك همشيرهء بزرگ‌تر باقى است شرافت السلطنه مادر شهباز خان كه شرح آن را سابقا داده‌ام . مدرسه‌اى هم اين خانم در محلهء عربها « شرافتيه » باز كرده بود .\r\nيحتمل براى خاطر مال و جواهر مرتكب يك چنين كار بزرگى شده باشد ( شهباز خان كه رئيس نظميهء خراسان شده بود شب در ميان خيابان شهر مشهد كشته شده ) .\r\n\r\nحملهء شاهسونها\r\nشاهسونهاى مغان به قفقازيه حمله آورده متصل مىچاپند ، مىكشند . قشونى در سرحد نيست از آنها جلوگيرى نمايد . بيم هجوم به بادكوبه هم مىرود . اهالى قفقاز نهايت تشويش را دارند . شهر زنجان را هم روسها غارت كرده بودند آتش زدند . اهالى متصل استغاثه مىكنند ، كمك مىخواهند .\r\n\r\nو با در فارس\r\nدر شيراز و با طلوع كرده كه همين را ايران كم داشت . اين مرض از بصره به بندر ريگ از آنجا به قشلاقات قشقائى ، خشت و كمارج به كازرون رسيده است . احتمال مىرود در اين ساعت كه ما شرح آن را مىدهيم تا شهر شيراز هم سرايت كرده باشد . چون هوا رو به گرمى است به جاهاى ديگر هم شايد خداى نخواسته سرايت كند .\r\n\r\nترس وستداهل\r\nرئيس نظميه وستداهل كه پس از قتل ميرزا احمد خان صفا مستنطق نظميه به واسطهء مكاتيب شهرى تهديد شده بود ، جمعى از مديران جرايد را دعوت كرده تفصيلى از كميتهء مجازات مىدهد و مىگويد من برحسب تكليف خودم تعقيب كردم ، حال كه با\r\n\r\n","description":"","footnote":"","page_name":" 5010 ","page_number":114},
  {"content":"\r\n\r\nهمه خدمات چند ساله مرا تهديد مىكنند يك ماه ديگر به سوئد مىروم . شرح اين ملاقات را هم من‌بعد مىنويسم .\r\n\r\nكشتن معاضد الملك\r\nتلگرافى از آقايان تنكابون در روزنامه خواندم كه با اين شكست و فرار خيلى تباين داشت با آن رجزها با آن شاهنامه‌خوانيها و اين فرار از شش فرسنگى . معاضد الملك كارپرداز كرمانشاهان كه در اين چند ساله نهايت خدمت‌گذارى را به دولت و ملت نموده بود و مرد خوبى بود در شهر كرمانشاهان كشته مىشود . قاتل هم فرار مىكند .\r\n\r\nاعلان در رعد - داوطلب رياست‌وزرائى\r\nدر آخر شمارهء چهل « رعد » اين اعلان نوشته شده كه بىمزه نيست : خدمت آقاى مدير محترم روزنامهء شريفهء رعد دامت بركاته : متمنى هستم كه اين چند كلمه عبارت سادهء مرا در روزنامهء شريفه درج فرمائيد . من داوطلب از براى رياست‌وزرائى هستم و آرزومندم چند روزى مقدرات مملكت در دست من باشد ( بد آرزوئى نيست ) . بالفرض همچو تصور كنند اگر نتوانستم مملكت را اداره كنم و به قول آقايان موانع نگذاشت كارى از پيش ببرم به مثل سابقين و لاحقين و آيندگان خواهد بود . يك ماه هم وقت مملكت را من تلف كرده باشم .\r\n صالح و طالح متاع خويش فروشيم * تا چه قبول افتد و چه در نظر آيد \r\nعبد اللّه تفرشى\r\nنمىدانم كيست بايد جويا شوم .\r\n\r\nمقالهء اساسى شمارهء 31 « رعد »\r\n« توهم از صور فرضيه » - عين الدوله در استعفاى خود مجد ، مشير الدوله هم از قبول تشكيل هيئت دولت اكيدا مستنكف ، چرا ؟ آيا حقيقتا رئيس الوزرا آقاى مستوفى و نامزد جديد در خود توانائى عهده‌دارى امور و جمع‌آورى شيرازهء از هم گسيختهء مملكت را در يك چنين موقع مساعدى يعنى فقدان موانع خارجى و وجود مقتضيات سياسى نمىبيند ، خير ؟ چنين نيست . هردو اميدوار ، هركدام يكى به واسطهء تجربيات ، ديگرى آشنائى به وضعيات حاضره اميدوار و در خود لياقت انجام حوائج ضرورى ملى و انتظارات عمومى را سراغ دارند . در اين صورت چرا مستعفى و به كدام جهت استنكاف مىورزند .\r\n\r\n","description":"","footnote":"","page_name":" 5011 ","page_number":115},
  {"content":"\r\n\r\nسبب معلوم است . بعضى از افراد غيرمسؤول كه هر مطلع به جريان حوادث هويت آنان را به خوبى مىشناسند به نام ملت و از اتكا به جمعيت همواره آزادى رؤساى دولت را در انتخاب وزرا سلب [ كرده 
  ] و ساعى هستند نظريات خصوصى ، شايد هم وجود خود را خواهى نخواهى به دولت تحميل نمايند . در عين آن‌كه غير مسؤول هستند و اين حقيقت را نيز اعتراف مىكنند باكمال تهور به مقامات رسمى دولت حكومت مىنمايند .\r\nاتفاقا چنانچه تأملى در مخاطب خود براى قبول نظريات خويشتن مشاهده كنند فىالفور دسته‌هاى معين يعنى افراد بيكارى را كه جز دوندگى پيشه و شغلى براى خود اختيار نكرده‌اند محرك در قيل‌وقال گشته و در همان حال به ولايات و نقاط دور از مركز شروع به تبليغات و القاآت نموده مشكلات را فزون‌تر و به‌جاى مساعدت محظورات رئيس دولت را افزون‌تر مىسازند . اين افراد و دسته‌ها ميل دارند رئيس يا هيئت دولت آلت بىارادهء آنان و تماشاچى حوادث واقع گشته ، جز شنيدن اوامر و اجراى مقاصد معلوم و معين اينان وظيفه نداشته باشند . همينها هستند كه تشكيل يك دولت يا هيئت مقتدرى را مضر براى پيشرفت آمال شخصى خود پنداشته در اين ده سال گاه به لباس روحانيت ، وقتى با قامت وكالت ، زمانى به نام حزب و جمعيت عرض‌اندام كرده و در موقع‌شناسى ماهر و هنگام فرصت اعضاى عامله را فالج و روزگار دولت را به اين درجه تيره و تار ساخته‌اند .\r\nدر اين ايام اخير هم بيشتر به واسطهء سستى و جبن مقامات عالىتر رسمى بر جسارت و فعاليت خود افزوده نمىخواهند و نمىگذارند اشخاص و رئيس الوزراهائى كه براى دردهاى مزمن ايران وجودشان نافع [ است 
  ] و امراض را تشخيص داده‌اند مختار در تصميمات و آزاد در اجراى نيات خود باشند . بلى در تحت تأثير فشار اين وضعيات و اقدامات همين عوامل غير مسؤول است كه عين الدوله احتراز از مداومت در كار و مشير الدوله هم گريزان از قبول مقام رياست وزرا و تشكيل هيئت دولت است . حق دارند .\r\nجهت هم ندارد اسم بىمعنى بر خود گذارده آلت بىارادهء اين و آن شده مقدرات ايران را براى خاطر ديگران با دست خود در گرداب نيستى مغروق سازند .\r\nنه مشير الدوله و نه عين الدوله بلكه هيچ آدم به معنى آدم و شخصى كه علاقه به حيات ملت خود داشته باشد براى ميل اين و آن خود را آلت و وسيلهء ممات ايران قرار نخواهد داد و با اين وضع هرج‌ومرج نمىتواند رياست عاليهء قوهء مجريه را عهده‌دار شود . بلى تنها و فقط اعتراضى كه به اين رئيس الوزراى مستعفى و نامزد جديد داده شود اين است كه هياكل آشوب‌طلب را اهميت داده ميل ندارند بدون رضايت‌خاطر آنان مبادرت به ايفاى وظائف مرجوعه نمايند . در حالتى كه يك تصميم و دنبالهء آن اجرا ، كل\r\n\r\n","description":"","footnote":"","page_name":" 5012 ","page_number":116},
  {"content":"\r\n\r\nمشكلات و تمام موانع وهميه را از ميان برداشته ثابت خواهد كرد كه هرچه تصور مىكرده‌اند « صور فرضيه » بوده‌اند . ولى هيهات كه سرنوشت ايران هميشه فداى اين صور فرضيه گشته و كسى نيست كه پردهء اوهام را دريده بگويد اى صور فرضيه ، شما توانائى مقاومت در مقابل عزم و ارادهء مقتدر الفكر صاحب تصميم را نداريد .\r\nسيد ضياء مىنويسد : اما آنچه تاحال شده از خوب يا بد همه را اين صور فرضيه انجام داده‌اند و باز هم مىدهند .\r\n( پايان مقالهء رعد )\r\n\r\nدموكراسى بهانه است\r\nيك روز در شمران با شعاع الدين ميرزا صحبت مىكرديم مىگفت اين دمكراسى از نقطه‌نظر حقد و حسد است . پس از چند وقتى كه نمىتوانم تعيين كنم دنيا به حال اوليهء خودش عودت مىكند . اينها جمعى لات‌لوت ، آسمان‌جل مرامى براى خودشان درست كرده‌اند كه همه را به روز خودشان انداخته و خودشان صاحب همه‌چيز شوند . الان هم به هركدام آنها كه جدى و دموكرات‌تر از آن نباشد پولى بدهى باكمال امتنان قبول مىكند ، يا مواجبهاى گزاف در ادارات مىبرند ، يا در ماليهء دولت هزار قسم خيانت و دخل مىكنند و هركدام پدرشان وفات كند سر پنج شاهى با وراث ديگر نزاع مىكنند . اگر زورشان برسد سهم آن كم زور را هم مىبرند و از يك شعير ملك پدريشان نگذشته بلكه به رعاياى خود زيادتر ستم مىكنند . پس اين گريه‌ها و ناله‌ها و مرامها براى ديگران است كه ارث و تقديميشان به آنها نمىرسد . مرگ را براى همسايه مىدانند نه براى خودشان .\r\nاز آلمانها بايد پرسيد چقدر ليرهء آنها را گرفتند . از شوستر بايد جويا شد چه به آنها داد . از شيخ ابراهيم بايد جويا شد كه پانصد تومان تعارف را ميرزا ابراهيم قمى ليدر آنها چطور گرفت تا از او تقويت كرد .\r\n\r\nكميتهء مجازات - گزارش وستداهل\r\nكميتهء مجازات ، شمارهء 33 - مقدمه از حسن پذيرائى تشكيلات نظميه است و اين‌كه دو ماه قبل راپرت كميته را به هيئت دولت داده‌ام . متأسفانه تا اين مدت مفاد آن منتشر نشد . متعاقب قتل ميرزا احمد خان صفا به توسط مكاتيب شهرى مرا تهديد نمودند .\r\nعلت دستگيرى من برحسب وظيفه بوده . من نظريات آنها را كه از حيث وطن‌خواهى يا نظريات شخصى بوده كاملا مطلع نيستم . برحسب وظيفهء ادارى به زحمات زياد آنها را دستگير و راپرت آنها را به دولت داده‌ام . بعضى از جرايد مرا مورد حمله قرار داده تنقيد مىنمايند . در صورتىكه از به دو استخدام خود در ايران اقدامى بر خلاف وظيفه نكرده\r\n\r\n","description":"","footnote":"","page_name":" 5013 ","page_number":117},
  {"content":"\r\n\r\nبلكه خدمات شايان نمودم . با اين‌كه دولت ايران تجديد كنترات مرا از سوئد درخواست كرده تا يك ماه ديگر اول فوريه بيشتر توقف نخواهم نمود . تا اندازه‌اى مىتوانم براى اطلاع عامه از كميتهء مجازات اظهار دارم .\r\nتأسيس كميتهء مجازات به واسطهء احساسات و افكار منشىزاده و ابو الفتح‌زاده و مشكوة الممالك و كريم دوات‌گر بوده كه در آن موقع رياست اجرا به عهدهء كريم بوده و اين عمليات از هيچ ناحيه تحريك نشده بود . در موضوع قتل ميرزا اسمعيل خان رئيس انبار ، اشخاص مذكور در جلسهء رسمى رأى دادند مشار اليه را به هر وسيله باشد مقتول سازند . اين رأى به توسط قواى عامله كريم و رشيد السلطان و سيد مرتضى با حضور خود كريم در نزديكى ادارهء ماشين به موقع اجرا گذاشته شد .\r\nبعد از واقعهء فوق كريم به اعضاء كميته كه سه نفر فوق الذكر مىباشند سختگيرى براى اخذ پول نمود و به‌علاوه افشاى راز آنها را نمود . مخصوصا به آقا ميرزا على اكبر خان قاضى و عماد الكتاب و بهادر السلطنه اصل قضيه را اطلاع داد . براى تسويهء عمل كريم ، ميرزا على اكبر خان و عماد الكتاب و بهادر السلطنه داخل كميته شده راجع به اعدام كريم مذاكره [ مىكنند 
  ] . بالاخره از طرف منشىزاده ، ابو الفتح‌زاده ، مشكوة الممالك رأى داده شد كه معدوم شود . ولى آقايان اخير بىطرف بوده‌اند و در نتيجه كريم به توسط رشيد السلطان و سيد مرتضى كشته مىشود .\r\nدر موضوع متين السلطنه در جلسات رسمى كميته اسم معزى اليه و چند نفر ديگر به قرعه كشيده شده و به توسط رئيس قوهء اجرائيه ابو الفتح‌زاده عمل به موقع اجرا گذاشته شده و تاكنون قاتل دستگير نشده است .\r\nدر قضيهء قتل آقا ميرزا محسن آقايان منشىزاده ، ابو الفتح‌زاده ، مشكوة الممالك ذيمدخل و علاقه‌مند نبودند و بنابر اظهار آقايان فوق الذكر قبلا مسبوق ولى براى وقوع قضيه سمت آمريت و مشاركت نداشته‌اند . اين قتل فقط از روى عقيدهء عماد الكتاب و ميرزا على اكبر خان بوده . مجرى اين حكم احسان اللّه خان و حسين خان معروف به لله بوده و حسين خان دو هفته قبل در رشت دستگير [ شد 
  ] و تحت الحفظ طهران آورده شد ، تحت استنطاق است .\r\nدر خصوص قتل منتخب الدوله ميرزا على اكبر خان ، عماد الكتاب ، مشكوة الممالك بىاطلاع بوده‌اند . بعد از وقوع هم ناراضى [ بودند 
  ] . ولى قضيه به توسط ابو الفتح‌زاده وقوع يافته . منشىزاده هم بىاطلاع نبوده . دو نفر قاتل هنوز دستگير نشده [ اند 
  ] .\r\nكمال الوزاره كمك مالى به آنها مىنموده و بعضى اقدامات براى ترويج كميته به عمل آورده است . حاجى بابا خان اردبيلى و ميرزا على خان زنجانى از طرف كميته مأمور قتل\r\n\r\n","description":"","footnote":"","page_name":" 5014 ","page_number":118},
  {"content":"\r\n\r\nچهار نفر بوده‌اند . وجهى هم گرفتند ولى عمل به موقع اجرا گذاشته نشده . كميته هم از عمليات آنها مأيوس شده بود .\r\nميرزا عبد الحسين خان پسر شفاء الملك به توسط عماد الكتاب و ميرزا على اكبر خان به سمت عضويت كميته معرفى شده ولى سايرين از قبول نمودن ايشان استنكاف نموده‌اند .\r\nفقط در خارج رابطه بوده و بعضى اقدامات برله كميته مىنموده است .\r\nراجع به وجوهاتى كه كميته گرفته است شرحى در روزنامهء « نوبهار » نوشته شده ولى از نظميه داده نشده بوده است . بعد مديران جرايد شرحى از رئيس تعريفات مىكنند و اصرار مىكنند فسخ عزيمت نمايد .\r\nكمال الوزاره به قيد دو هزار تومان كفيل مرخص شد . حاجى بابا خان ، ميرزا على خان زنجانى و حاجى على عسكر چون مرتكب عملى نشده بودند به قيد كفيل مرخص شدند .\r\nمهدى خان سلمانى هم اين دو روزه دستگير شده بود مرخص گرديد . تتمه در محبس هستند .\r\nيكى بعد از ديگرى باز مرخص مىشوند . مجازات در كار نيست .\r\n\r\nخبرى از امير اسعد نيست\r\nدوشنبه 14 ربيع الثانى - اولا امير اسعد تمام آنچه در رودبار داشت از پول زرد ، سفيد ، مخلفه و غيره به سر عمارت منزل حاجى حسين على خان پدر عيال جديد خودش حمل كرد تا بلكه مصون ماند . خودش با منتظم الملك ، امير انتصار و غيره و غيره تاكنون معلوم نيست نزد ميرزا كوچك خان مىباشند ، يا توقيف [ اند 
  ] ، يا در رشت آزاد . حتى از سالار سعيد و مير هادى هم خبرى نيست .\r\n\r\nمشهدى موسى\r\nمشهدى موسى برادر مشهدى رضا با جمعى از اراذل و اوباش قزوين و دهات در اسب مرد رودبار خالصهء دولتى اجارهء آقاى رفعت السلطان منزل نموده گاه به اسم حزب دمكرات ، گاه به اسم ميرزا كوچك خان ، گاه به اتكاى هردو از مردم اطراف جمع مىكنند . پول ، سيورسات هرچه هم لازم داشته باشند از رعيت و ارباب جبرا دريافت مىدارند .\r\nخود مشهدى موسى ترياكى و شيره‌اى سختى است . آه هم در بساط ندارد . به اين قسم براى خود اسباب تعيش و زندگانى فراهم نموده . از قرار خبر اخير انبار رفعت السلطان را هم باز [ كرده 
  ] و به وجه نقد به مردم فروخته است . سپر بلاى ما هم كه\r\n\r\n","description":"","footnote":"","page_name":" 5015 ","page_number":119},
  {"content":"\r\n\r\nامير اسعد و سالار سعيد و مير هادى خان بودند هيچ‌يك در رودبار نمىباشند . باز آنها بودند يارى ، كمكى بودند و خوب بود .\r\n\r\nخلع سلاح سردار اقتدار\r\nثانيا سمت تنكابون ما از قرار خبرهاى متواتره چنانچه خود من هم حدس زده و نوشته بودم سردار اقتدار را خلع سلاح كرده در يكى از اطاقهاى باغ سپهسالارى نشانده‌اند و گويا مستحفظ هم داشته باشد و آزاد نباشد . پس از اين كار به جان مردم افتاده اولا دارائى سپهسالار از منقول و غيرمنقول آنچه باشد ضبط مىكنند . فروشى باشد مثل برنج و غيره مىفروشند . حمل كردنى باشد به‌سمت كجور حمل مىكنند . ثانيا به جان كسان آنها افتاده پول و مخلفه و هرچه ممكن شود دريافت مىدارند . به كسى كار نداريم ، چيزى نمىخواهيم . همان چند روز اول بود . از حبيب اللّه خان شهركى نوكر امير و از عبد الوهاب خان نوكر ديگرش كه اسير شده بودند هزار و هشتصد تومان گرفته مرخص كردند . گفتگوى برپا كردن مجلس هم هست كه به ترتيب جنگل امورات اداره شود .\r\n\r\nمرامنامهء حزب دموكرات در الموت\r\nاين مقدمات براى اين نتيجه بود كه در الموت بسى حرفها زده مىشود ، سرها بوى قرمه‌سبزى گرفته . مهدى هم از طهران و ارشاد شيخ محمّد على مراجعت كرده يا از راه شيطنت كه به مردم اشتباه كند يا از روى حقيقت و نامردى و بىغيرتى اين سمت و آن سمت خيلى دويده و حرفها زده . يك جلد مرامنامهء حزب دمكرات را هم آورده پيراهن عثمان نموده به همه‌كس ارائه مىدهد . در تنكابون الموتيها نمايشات مىدهند ، عريضه‌جات به جنگل كرده‌اند كه اگر ميرزا كوچك خان مايل فرستادن آدم هم نباشد او را مجبور مىكنند .\r\n\r\nيك كلاغ چهل كلاغ\r\nاز شهر هم پسرهاى سيد بزرگ مكاتبه داشته و دارند . لاف و گزافه‌ها گفته و نوشته‌اند .\r\nمرا هم لنگهء امير اسعد و الموت را هم ثانى تنكابون جلوه داده‌اند . چون پانصد فشنگ ارسالى سالار را هم من عوض روانه نموده‌ام و يك دفعه هم ميرزا على اكبر خان و عقيل قاطرهاى مرا اسلحه بار كرده به تنكابون بردند ، دو تفنگ سالار سعيد را هم من اينجا گرفته‌ام ، آن پانصد فشنگ كرورها فشنگ و آن سه‌بار قاطر بارهاى قاطرها و اين دو قبضه\r\n\r\n","description":"","footnote":"","page_name":" 5016 ","page_number":120},
  {"content":"\r\n\r\nتفنگ پانصد قبضه تفنگ جلوه كرده خط و نشانها براى من كشيده‌اند كه كمك و اسلحهء فلانى بود كه تا آن‌مدت هم امير دوام آورد و حاليه هم تمام اسلحهء كسان امير و فراريها را ضبط كرده . يك كلاغ چهل كلاغ .\r\n\r\nترس از جنگليها\r\nمن نمىدانم چه مىشود يا چه‌وقت وقوع پيدا مىكند ، اما همين‌قدر مىدانم عجالتا بدجائى و بدموقعى گير كرده‌ام . از هيچ‌طرف هم روشنائى ديده نمىشود . باز اگر امير اسعد رودبار آمده بود يا سردار اقتدار در تنكابون رياست گرفته بود براى من چندان خطرى متصور نبود . ليكن حاليه فرد واقع شدم ، آن هم در يك‌جائى كه راه فرار مسدود موانع فرار موجود . دولت خراب ، حكومت بىصاحب ، ملك و مطالبات و مخلفه ، اثاثيه ، زن ، بچه ، نوكر ، كلفت زياد ، ميان ولايتى مملو از دشمن .\r\n\r\nآذوقه براى احتياط - چشم و گوشها باز شده\r\nمن ديروز پس از نوشتن روزنامه بيرون رفتم . اولا كاغذجاتى به طهران نوشتم ( اگرچه فايده ندارد ) . ثانيا هرجا انبار داشتم كه غله باقى داشت گفتم بفروشند يا تقسيم كنند .\r\nمقدارى گندم بيارند آرد كنند ، جو بيارند انبار كنند و آنچه هم در مدان ، بالاروچ و ورك دارم بفروشند . اقلا كاغذ كهنه به دست باشد تا ببينم خداوند چه خواسته است . من از خود الموتى بيشتر انديشهء انقلاب دارم تا از كسان ديگر . از هشت نه سال قبل هم اينها هوشيارتر شده‌اند . كميتهء مجازات ، قتلهاى ساير ولايتها ، خصوصا اين انقلاب پدرسوختهء روسيه بيشتر از پيشتر چشم و گوش آنها را باز كرده و ضعف دولت را هويدا نموده است . اگر اين دفعه انقلابى شود به مراتب شديدتر و سخت‌تر از آن چند سال اول است كه من آمده بودم . از آتيه هم خبر نداشتم . پولها را بدون ملاحظهء عسرت و فقارت جمع كنم ، تمام در نزد رعايا مانده به‌علاوه محصول امسال و اگر انقلابى بشود به كلى از بين مىرود . بدتر از همه كاه و علوفهء دهات جوار ما تمام شد . حاليه به زحمت از نواحى ديگر مىآورند .\r\nيك صدائى بلند شود ممكن نمىشود حمل كرد و تمام مالها تلف مىشوند و من قرب دو هزار تومان اسب و ماديان ، قاطر و كره دارم كه بى جا و بىجهت محض خاطر منافعى كه خيال كردم گرد خود جمع نمودم و حالا اسباب يك زحمت فوق العاده براى من شده و تقريبا مخارج امسال آنها هم از قيمت خودشان و آن منافع خيالى من مىگذرد .\r\nمقصود اين است در اين دورهء روشن يا تاريك هركس هرجا هست گرفتار و دچار يك\r\n\r\n","description":"","footnote":"","page_name":" 5017 ","page_number":121},
  {"content":"\r\n\r\nالمى و گرفتارى است كه مزيد بر آن متصور نيست . اين است حالت امروزهء ما . جز آن‌كه متوسل شويم به خدا و ائمهء اطهار كه به خير و خوشى خاتمه بدهد مفرى و ملجائى نيست .\r\n\r\nوضع روسيه\r\nاروپا - جنگ در تمام فرونتها برقرار است جز در روسيه . سرما و بارندگى و برف در كوههاى آلپ و فلاندر اندكى به شدت جنگ تخفيف داده است . دولت انگليس با طرز حكومت روسيه كار ندارد . فقط حكومتى كه از طرف ملت تصديق شود به رسميت خواهد شناخت ، خواه امپراطورى باشد خواه جمهورى . جنرال دوخونين به حكم محكمهء رولسيونر نظامى روسيه تيرباران شد . وكلاى مجلس مؤسسان در پطروگراد انتخاب شد و قرب دويست نفر هم از اطراف آمدند . با ازدحام زيادى اين جماعت وكلا را به عمارت تاويك بردند . خطابه‌ها ، نطقها ، وكلا مشغول ترتيب مقدمات انعقاد مجلس شدند تا تماما جمع شوند چند روز ديگر ، بلشويكها ريختند و همه را متفرق نمودند .\r\nبراى همين مسئله هم يك ضديت جديدى حاصل شده و زدوخورد باهم مىكنند .\r\nاسم شانسلر امپراطورى كه به‌جاى دن ميكائيل برقرار شده پرنس غريتك است .\r\nمىگويند آلمان در تهيهء پيشنهاد صلحى است تقريبا از اين قرار : اعادهء وضعيات قبل از جنگ - استرداد مستعمرات خود ، آزادى دول اروپاى مركزى و بلغار در شرق مسئله عثمانى را مسكوت عنه گذاشته تا انگلستان را بدين پيشنهاد علاقمند نمايد .\r\nاوضاع روسيه وخيم‌تر از هر قسمى است كه مخيلهء هر انسانى خطور كند . هر روز يكى روى كار است بعد ديگرى . در هر گوشه نزاع است قتل و غارت براى آن‌كه هركس كرنسكى را پيدا كند بلشويكها جايزهء كلى قرار داده‌اند . روزى نيست ده‌نفر و بيست نفر شبيه كرنسكى را گرفته به مقامات معينه نبرند . تمام مستعمرات آلمان كه به دست انگليس و ياران او درآمده در افريقا دوازده مليون نفوس 278200 ميل مربع زمين دارد .\r\nلنين مىگويد معاهدهء تقسيم ايران پاره شد . مسلمين بايد با آزادى ما كمك نمايند . مستر ويلسن در كنگره هجوم به روسيه آورده كه در صلح تعجيل مىكند . صلح عادلانه وقتى مىشود كه آلمان مغلوب شود ، خسارات و غرامتها را بدهد . جنگ ملت امريك وقتى خاتمه پيدا خواهد كرد كه ملت آلمان شكسته شود .\r\n\r\n","description":"","footnote":"","page_name":" 5018 ","page_number":122},
  {"content":"\r\n\r\n\r\nبالشويك - رفيق\r\nحكم بولشويكها كه امتياز منصبى نبايد در قشون باشد باعث گشت جماعتى از صاحب‌منصبان را سالداتها به قتل رسانيدند . اين خبر كه به فرونتها رسيد سالدات حكم كردند صاحب‌منصبان درجات و علامات منصب و نظامى خود را پاره كنند . هركس تمكين نكرد يا تأملى كرد فورا كشته شد . در روسيهء بزرگ تمام صاحب‌منصبان محبوس هستند . نظير اين حكم را هم در بحريه چندى قبل و در اجزا و عمله‌جات راههاى آهن جديدا صادر نمودند ( بولشويكها يك قسم دولت تازه مىخواهند اختراع كنند و الّا فوج مىشود بىصاحب‌منصب ، راه‌آهن بىكندوكتر ، كشتى بدون ناخدا ) . به‌همين واسطه فرماندهء كل جديد را افراد نظاميان « رفيق » خطاب مىكنند .\r\n\r\nاخبار اروپا\r\nشوراى متفقين در پاريس سى نوامبر اتمام يافت . در مسائل مهمه اتفاق كامل حاصل گشت . دولت روسيه كه از روى قانون معين شود مىتواند راجع به صلح مذاكره كند .\r\nبيست ميليارد ليرهء انگليسى پس از جنگ به دولت ايطاليا قرض داده خواهد شد . اينها مسائل آشكار شوراى متفقين بود . از آنچه مخفى مذاكره شده كسى خبر ندارد . در مجلس مبعوثان فرانسه رئيس الوزرا مىگويد آلمان مىخواهد عالم را بگيرد ليكن عاقبت عالم به او غلبه خواهد كرد . در چهارم دكامبر روسى در فرونتهاى روسيه و آلمان متاركه جارى گرديد . معاملات در سرحدات داير شد . در تمام فرونتها آلمانها مغازه‌ها باز كرده از منسوجات و مواد شيميائى با مأكولات و غيره مبادله نمودند . از قرار معلوم به صابون خيلى احتياج داشتند كه براى هر گروانكهء آن پانزده منات مىدادند . آلمانها با بطريهاى مسكرات به سنگرهاى روس داخل شده سالداتها را مست مىكردند و به آنها مىگفتند صلح برقرار شد معاهده امضا شد . سالداتها دسته‌دسته فوج‌فوج به‌سمت خانه‌هاى خود فرار مىكردند و شادى مىنمودند ، عربده مىكشيدند .\r\n\r\nاستقلال‌طلبى متصرفات روس\r\nاز اسراى آلمان و اطريش به واسطهء اين هرج‌ومرج و عدم مواظبت خيلى فرار كرده در پطروگراد جمع شده‌اند و آلمان به صاحب‌منصبان آنها حكم كرده كردآرمه تشكيل بدهند . مقدارى هم اسلحه در خود روسيه جمع نموده‌اند . اخيرا مملكت وسيعهء سيبريا به‌طور مسلم از روسيه تجزيهء خود را اعلام كرده در تحت رياست « غمن پانامن » شهر\r\n\r\n","description":"","footnote":"","page_name":" 5019 ","page_number":123},
  {"content":"\r\n\r\nاومسكى را پايتخت قرار داده ، شوراى وزرا در عمارت حكومتى داير [ كرده 
  ] بيرق جديد سيبريا به رنگ سفيد و زنگارى در بالاى عمارت در اهتزار است . اوكرانيا ، فنلاند ، تركستان ، قفقاز ، داغستان و خيلى جاهاى ديگر هم استقلال خود را اعلان نموده و مشغول انتخاب وزرا و رئيس جمهور هستند . اهالى فنلاند صد كرور مارك به قشون روس مقيم آنجا داده‌اند كه آن مملكت را تخليه نمايند و آنها شروع به رفتن نموده‌اند . بين اوكرانيا و گارد احمر جنگ است . معلوم نيست مجلس مؤسسان براى كدام روسيه است .\r\nهمه ممالك آن‌كه اعلان استقلال داده‌اند .\r\nتلگراف سوم ژانويه مىگويد اورشليم به تصرف انگليس آمد ( كجاست سلطان صلاح الدين ايوبى تماشا كند ) . تروتسكى براى خواندن لايحهء صلح به شوراى دهاقين مىرود . به‌قدرى فحش و ناسزا به مشار اليه مىدهند كه مجبور به فرار مىشود . پنجاه هزار نفر اسراى آلمانى اطريشى در پطروگراد جمع شده است . جنرال و صاحب‌منصب زياد چه از بين اسرا ، چه از آلمان با لباس مبدل وارد شده مىخواهند پطروگراد را بدون كمك خارج به تصرف خود بياورند . اعلانى هم منتشر شده كه براى تأديهء نظم پطروگراد دو « كردارمه » از آلمان خواهد آمد . شوراى كميسرهاى ملى لايحه‌اى در خصوص اجازهء مسافرت به خانوادهء سلطنت روسيه و نيكلا كه در توبسك است ترتيب داده دور نيست همگى را مرخص نمايند . ولادى وستك به تصرف قشون ژاپن آمد . علت تصرف را مىگويند به واسطه قورخانه و مهمات خيلى زيادى است كه امريكا و ژاپن براى روسيه فرستاده بودند و آنجا انبار شده بود مبادا به روسيه حمل شود يا آتش بزنند و علت ديگر براى حفظ و نگاهدارى اسراى جنگ است .\r\nمىگويند اگر اسراى آلمان [ و 
  ] اطريش را روسيه مبادله كند آلمان يك كرور از آنها قشون تازه‌نفس تدارك مىكند . يك همچو گفتگوئى هم شده بود و دور نيست خواه صلح باشد خواه جنگ روسيه مبادله نمايد . كورملين رئيس الوزراى سابق روس را با زن و دامادش در شهر شوشى قفقاز به قتل رسانيده‌اند . مسيو شترمر رئيس الوزراى اسبق در محبس مريض شده در مريضخانه وفات كرد . جنرال كارولوف رئيس قزاقان ترك و برادرش و تمام صاحب‌منصبان دستهء او را سربازانى كه از فرونت قفقاز مراجعت مىكردند به قتل مىرسانند .\r\nبسارابى اعلان جمهوريت داد و جمهورى خود را جمهورى مولداوى ناميد . قزاقهاى درهء دان حتى زنهاى آنها مسلح شده براى جنگ داخلى حاضر و با كالدين كه بيست هزار قشون تهيه نموده معيت نمودند .\r\nغنائم يك سالهء 1917 انگليس و فرانسه در فرونت غرب يكصد و سى و سه هزار نفر\r\n\r\n","description":"","footnote":"","page_name":" 5020 ","page_number":124},
  {"content":"\r\n\r\nاسير و يك هزار و بيست و شش عرابه توپ در فرونتهاى ديگر متعلق به انگليس يكصد و چهل و دو هزار اسير ، دويست و پنجاه عرابهء توپ . درحالىكه قشون روس از فنلاند خارج مىشود بحريهء سوئد در سرحد آن مركزيت مىيابد . در رستف چهار هزار نفر از بولشويكها كشته شد ( در روسيه از فرونتهاى جنگ بيشتر آدم كشته مىشود ) . فرمانى صادر شده است كه تمام طلاى بانكها و تجارتخانه‌هاى روسيه به تصرف بايد بيايد و هركس نشان ندهد درب مخازن آنها را جبرا باز و آنچه طلا باشد مىبرند .\r\nفتوحات اخير آلمان و اطريش در فرونت ايطاليا به‌علت حضور و سردارى جنرال ماكنزن به وقوع پيوسته است كه من نمىدانستم . قرض انگليس به پنج مليارد ليره رسيده است ( پنجاه هزار كرور ) . از قرارى كه در روزنامه ديدم پادشاه و ملكهء يونان جزو جاسوسان آلمان بودند ، اخبارات سياسى [ را 
  ] كه به توسط سفراى يونان مىرسيد به ويلهلم خبر مىدادند و خبرهاى نظامى را هم صاحب‌منصبان يونانى از سالونيك به پادشاه و او به امپراطور مخابره مىنموده است .\r\nبرطبق خبر تلگرافى واصله به سفارت روس كه در شمارهء 40 بيست و نهم ربيع الثانى سيزدهم ژانويه مسيو لونين رئيس الوزراى روسيه به توسط يك نفر محصل در پطروگراد مقتول گرديد . نظر به عدم قبول شرايط صلح روسيه از طرف آلمان كرمينكو فرماندهء كل بولشويكها تجهيز عمومى و تجديد محاربه برضد آلمان اعلان گرديد . رحمة اللّه عليه . اين هم رفت لاى دست آنها ديگر ( خوش درخشيد ولى دولت مستعجل بود ) . كدام قشون را تجهيز مىكنند معلوم نيست .\r\n\r\nنطق ويلسن\r\nبا وجودى كه علل جنگها و مقاصدى كه متفقين از آن درنظر دارند مكرر شرح داده شده معهذا به نظر مىآيد كه درنظر برخى از مردم موجبات و مقاصد هريك از متخاصمين كاملا روشن و واضح نيست . بيان بعضى از سياسيون از جمله بيانات رئيس جمهورى اتازونى در كنگره را نقل مىنمائيم . ويلسن مىگويد علل و موجبات جنگ به اندازه‌اى واضح و هويداست كه همه‌كس در حالت دويدن نيز مىتواند آن را بخواند و درك نمايد اگرچه بعضى به واسطه تعصبات به اندازه‌اى تند مىدوند كه نمىتوانند خواند . اولا آلمان تنها ملت بزرگى است كه از مساعى و مجاهدات امريكا و انگليسها و ساير دوستداران صلح براى خلع اسلحه مكرر از قبول آن امتناع ورزيده است .\r\nآلمان تنها نمايندهء ميليتاريزم و مشت فولادين است . كفايت و لياقت جنگى وى در سال اول جنگ دليل حاضر بودن و اشتياق وى براى كشمكش بود . عدم رعايت وى از\r\n\r\n","description":"","footnote":"","page_name":" 5021 ","page_number":125},
  {"content":"\r\n\r\nحقوق ملل ، چه بىطرف و چه متخاصم دليل كبر و غرور و خودخواهى او مىباشد .\r\nديپلوماسى بىقيد وى در اتازونى ، مكزيك و امريكاى جنوبى و اروپا افكار باطنى و مقاصد او را منعكس مىسازد . دولت و ملت اتازونى براى هيچ منفعت مادى بدين جنگ قيام و اقدام ننمود . ليكن اگر آلمان موفقيت حاصل كند در تاريخ نوشته خواهد شد كه دمكراسيهاى عالم به اندازه‌اى ضعيف و ناتوان بودند كه نتوانستند با استبداد كشمكش نمايند . ما بدين‌جهت اقدام كرديم نه براى تحصيل دالر يا تشكيل امپراطورى نه براى تسخير اراضى يا اميد فوايد مادى بلكه فقط بدين مقصود كه دموكراسى را حفظ نمائيم و حقوق حقه خود را دفاع كنيم . جنگ كنونى مقابل فجايع و در مقابل قتل و غارت استبداد مىباشد . جنگى است كه حفظ آزادى ، حريت و نگاهدارى مؤسسات آزاد و تشكيل دول آزاد را در نظر دارد . اگر ما در اين جنگ فتح كنيم يك شاهى تقاضا نخواهيم كرد ، يك ذرع زمين نخواهيم خواست و هرزمان كه صلح برسد چه امروز يا ده سال ديگر طرفدار صلحى خواهيم بود كه اخلاف ما مانند ما تحصيل رنج و محنت ننمايند .\r\nخوب است دقيقه‌اى چند نظر خود را به سمت علل جنگ آلمان و امريكا معطوف داريم . قبل از آن‌كه امريكا داخل جنگ شود آلمان 1276 كشتى تجارتى غرق كرده بود كه 425 فروند به ملل بيطرف تعلق داشتند . از جهازات مزبور نوزده كشتى متعلق به امريكا بود . نه فقط به نقاطى مىرفتند كه قوانين بين المللى بدانها حق داده بود و به كارى اقدام مىكردند كه قانون مشروعيت آن را تجويز كرده و محصولات مزارع و جنگلها و معادن و كارخانجات امريكا را به بازارهاى عالم حمل مىكردند ليكن در اين كار مشروع دويست و بيست و پنج نفر از اهالى امريكا هلاك شدند . سير درياها تاكنون هيچ‌گاه محل ترديد نبود . تاريخ عالم ملتى را نشان نمىدهد كه اين حق را انكار كرده باشد . قبل از دخول امريكا در جنگ ساير ممالك بىطرف ، علاوه نفوس بىگناهى كه از آنها به هلاكت رسيد مطابق اين صورت كشتى از آنها غرق شد . از نروژ چهل و يك كشتى ، دانمارك چهل و چهار ، هلاند شصت و يك ، يونان پنجاه ، سوئد يكصد و يازده ، اسپانيا سى و سه . چند مملكت ديگر هم از امريكاى جنوبى داراى تلفات بودند . از اتازونى قبل از اعلان جنگ ( در اينجا اسامى كشتى و عدد مغروقين آن را ذكر مىكند . عدد كشتيها به اسامى نوشته شده بيست فروند و عدد نفوس يكصد و بيست و هفت است . از كشتيها يكى موسوم به ايران است . ) استعمال تحت البحرى بر عليه جهازات بىگناه ، بىطرف و نفوس بىطرف تنها يكى از چند علتى است كه باعث دخول امريكا به جنگ گرديد .\r\nسه ماه قبل از دخول امريكا به جنگ آلمان به مكزيك پيشنهاد كرده بود كه با وى كمك نمايد و در عوض اين مساعدت مقدارى از اراضى اتازونى را به مكزيك بدهد .\r\n\r\n","description":"","footnote":"","page_name":" 5022 ","page_number":126},
  {"content":"\r\n\r\nچنانچه پرزيدنت روزولت اظهار داشت ما براى صلح حاضر هستيم مگر وقتى كه صلح مخالف هر شرافت ملى و وظائف بين المللى ما باشد . پرزيدنت ويلسن گفته است وظيفه‌اى گرانبهاتر و نفيس‌تر از صلح است و ما براى وصول به مقاصدى كه هميشه نزديك قلب ما بوده يعنى براى دمكراسى براى حقوق آنهائى كه مىخواهند در كارهاى خود مختار باشند . براى حقوق آزادى تمام ملل براى استيلاى حق جنگ خواهيم كرد تا زمانى كه دنيا آزاد شود . براى چنين مقصودى ما جان و مال و هرچه كه داريم فدا خواهيم كرد و افتخار خواهيم نمود كه امريكا خون خود را ريخته است فقط براى حفظ اصولى كه وى را به عرصه وجود آوردند . خدا ما را به اين مقصود موفقيت دهد .\r\n\r\nدو عقيده دربارهء جنگ\r\nاين جنگ ، كشمكش و مجادله دو عقيدهء مختلف است . هركس تاريخ قرون اخيره را مطالعه نموده باشد اين مسئله را به‌طور وضوح درك مىكند . ملت و نفوسى كه تعليمات تراتشكو  Tratchko  و نيچه  Neitzeche  و برن‌هاردى  Bernhardi  ( دو اولى آلمانى و سيمى امريكائى است ) مىخوانند و تعقيب مىكنند بدون شبهه اخلاق و فلسفه و فطرت متفاوت خواهند بود . اخلاق نفوسى كه در محيط ما پرورش يافته‌اند هيچ‌گونه تدليس اين حقيقت را مستور نخواهد داشت . هرگاه عقايد و نقشهء آلمانها فاتح گردد دنيا عبارت خواهد بود از قلاع و استحكامات و قورخانه و اسلحه و جنگ . آيا چرا آلمان برضد هرگونه كوششى كه براى خلع سلاح عمومى در محكمهء لاهه به عمل مىآمد مقاومت كرد ؟\r\nخود اين مسئله باعث شد كه يك دسته ملل نيرومند برضد دستهء ديگر ائتلاف نمايند و اروپا به دو اردو تقسيم شد . يك نفر نمىتواند دو آقا را خدمت نمايد . زيرا يا اين يكى را دوست و آن ديگر را دشمن خواهد داشت ، يا برعكس . پرستش خدا و شيطان در آن واحد محال است . مقاصدى كه بايد انجام يابد عبارت‌اند از خلع اسلحه ملل ، آزادى درياها ، رعايت احترام حقوق بين المللى ، احترام معاهدات و قراردادها و تعهدات ملل و استقرار دموكراسى در عالم . سفارت اتازونى در طهران\r\nكاغذ اين روزنامه‌ها خصوصا آنچه اين دفعه آمده به حدى نازك و كهنه است كه به دو دفعه باز كردن و تا كردن پاره‌پاره است .\r\n\r\n","description":"","footnote":"","page_name":" 5023 ","page_number":127},
  {"content":"\r\n\r\n\r\nنطق للويد جرج\r\nپنج ژانويه - مستر للويد جرج در مجلس ساليانهء وست مينستر نطق ذيل را در مسائل جنگ بيان مىنمايد . پس از مقدمات كه اهالى مملكت در اين موقع كه ما مليونها را دعوت مىنمائيم كه هلاك شوند و تحمل مصائب نمايند و نفوس كثيره دچار شدايد شوند ، شدائدى كه تاريخ نظير آن را نشان نمىدهد حق دارند بفهمند كه براى چه مقصودى متحمل اين فداكارى مىشوند . فقط پس از معلوم شدن حقانيت علل اين فداكاريها را گوارا مىسازد . ما به سهمگين ساعات اين جنگ موحش رسيده‌ايم و قبل از آن‌كه يك دولت بتواند تصميمى اتخاذ نمايد راجع به شرايطى كه در تحت آن جنگ يا بايد خاتمه يابد يا مداومت حاصل كند بايد اطمينان داشته باشد كه ملت خود نيز وجدانا با شرايط موضوع بحث ما همراه است . زيرا هيچ‌چيز جز موجود بودن اين شرط كه عبارت از رضايت تمام طبقات ملت است نمىتواند تأثيرات مطلوبه را بخشيده اين جنگ را به طرز فاتحانه خاتمه دهد . بنابراين در ظرف چند روز اخير كه من متحمل رنج و مشقت مخصوص شدم كه نظريات اهالى تمام طبقات و افكار عامه را تحقيق نمايم با رؤساى كارگران و همچنين عقايد اسكويت و گرى و نمايندهء ممالك كانادا ، استراليا را استفسار نمودم در نتيجه اين مذاكرات و مباحثات در شرايط صلح موافقت حاصل شد و شرحى را كه ذيلا مىگويم از طرف تمام طبقات امپراطورى و ملت انگلستان اعلام مىدارم :\r\nدر ابتداى امر لازم است اين نكته را توضيح دهم كه آيا ما براى حصول چه مقصودى جنگ مىكنيم . در اين جنگ ما براى تجاوزات برضد ملت آلمان زدوخورد نمىكنيم .\r\nانهدام يا تجزيه و جدائى ملت آلمان هرگز از مقاصد ما نبوده است . با نهايت كراهت و بىميلى در داخل شدن به اين درياى خون و آتش براى دفاع خويشتن و براى دفاع قوانين عمومى اروپا و براى حفظ محترم‌ترين تعهدات كه اساس تنظيمات و تنسيقات اروپا بر آن بنا شده و آلمان به توسط حمله بر بلژيك آن را نقص كرده بود ما وارد جنگ شديم .\r\nما مجبور بوديم كه يكى از اين دو شق را اختيار نمائيم : يا جنگ كنيم يا تحمل نموده رضايت بدهيم كه قواى سبعانهء يك مملكت بر حقوق عمومى و بر عدالت بين المللى گام نهد . فقط عدم تحمل عواقب هولناك اين پيش‌آمد ، يعنى عدم امكان شكيبائى در مقابل محكوم شدن عدالت بود كه بريتانياى كبير را مجبور به داخل شدن در ميدان پيكار و آختن تيغ كرد و هرگز انگلستان در انجام اين وظيفه مقدس تزلزل به خود راه نداده است .\r\nهرگز مقصود ما اين نبود كه در مقام و موقعيت بزرگى كه آلمان در عالم به دست آورده\r\n\r\n","description":"","footnote":"","page_name":" 5024 ","page_number":128},
  {"content":"\r\n\r\nبود چون و چرا نمائيم ، يا درصدد تخريب آن مقام با عظمت و ابهت باشيم ، بلكه مقصود ما اين بود كه آلمان را از استيلاى ميليتاريزم وى باز داريم و آن قوهء بزرگ را براى سعادت عالم به كار بريم .\r\nما براى اين جنگ نمىكنيم كه اطريش هنگرى را منهدم سازيم ، يا عثمانى را از اسلامبول و اراضى حاصلخيز معروف آسياى صغير يا تراس « 1 » كه عنصر ترك در آنها بر ساير عناصر غلبه دارد محروم نمائيم . ما داخل جنگ شديم كه نظامنامه و قوانين امپراطورى آلمان را برهم زنيم . نقطه‌نظر ما اين است كه هرگاه آلمان نظامات دموكراسى را قبول نمايد به خوبى مىتواند ثابت كند كه روح ديرينهء ميلتاريزم وى از ميان رفته و بدين وسيله انجام يك صلح وسيع دموكراسى آسان خواهد شد . ليكن حل اين قضيه به عهدهء خود ملت آلمان است . باوجود تقاضاهائى كه مكرر از طرف بىطرفها و از طرف مخالفين شده امپراطوريهاى اروپاى مركزى راجع به مقاصد جنگى خود سكوت و خاموشى اختيار كرده‌اند حتى از دادن اطلاعات موثقه و قابل اطمينان در موضوع نيت خود راجع به بلژيك كه يك مطلب خيلى مهمى است امتناع ورزيدند .\r\nاخيرا راپرتهاى مهمى رسيده است كه در تحت هيچ شرايطى وضعيات آلمان از تقاضاهاى استرداد مستعمرات خود باز نخواهد گشت . اين خبر هرگونه اصول و مرام راجع به مختاريت ملل را در تعيين مقدرات خود بر باد مىدهد . فقط ادعاى زبانى كه ما طالب الحاق اراضى و طالب گرفتن غرامت نيستيم ، يا اين‌كه ملل بايد در تعيين مقدرات خود آزاد باشند كافى نيست و قبل از آن‌كه مذاكرات صلح شروع شود دول اروپاى مركزى بايد از حقايق اوضاع مطلع شوند . روزگارى كه معاهداتى از قبيل معاهدهء وين ممكن بود منعقد شود مدتهاست گذشته ، ديگر نمىتوان آتيهء اروپا و آتيهء تمدن را به تصميمات خودسرانهء معدودى حوالت كرد ، ديگر نمىتوان اجازت داد كه چند نفر به توسط اقدامات زهرآگين منافع اين سلسله يا آن سلسله و اين ملت يا آن ملت را تأمين بنمايند . اوضاع اروپا بايد از روى يك زمينهء عادلانه تسويه شود كه به پايدارى آن اميدوارى باشد .\r\nبنابراين عقايد ما اين است كه بعد از جنگ در هر مملكتى حكومت بايد مطابق ميل و مرام رعيت باشد . تا زمانى كه تمام ملل حاضر نباشند كه معاهدات ملى خود را وقع و عظم بگذارند هيچ معاهده حتى به اندازهء كاغذى كه بر روى آن نوشته مىشود ارزش ندارد . بنابراين نخستين مقاصد و تقاضاى بريتانياى كبير و ياران وى اين است كه بلژيك\r\n\r\n\r\n","description":"","footnote":"\r\n( 1 ) - تراكيا - تراكيه يا تراس - منطقهء اروپائى تركيه . ( م . سالور )\r\n","page_name":" 5025 ","page_number":129},
  {"content":"\r\n\r\nداراى استقلال سياسى يا اراضى و اقتصادى گردد و به اندازهء ممكن خساراتى كه به ايالات و ولايات منهوبه وى وارد آمده است جبران گردد . اين تقاضا حكم تقاضاى غرامت جنگ ندارد ، مثل آنچه آلمانها در سال 1871 كردند . مقصد ما اين نيست كه خسارات و خرج جنگ را از يك ملت به ملت ديگر تحميل نمائيم . مقصود ما اين است كه براى اسكان يك صلح دائمى كه شكاف و لطمه به قانون عمومى اروپا وارد آمده است التيام يابد و خساراتى كه بر عليه مقررات آن قانون وارد آمده است جبران شود . بعد مسئلهء استرداد صرب و قراطاغ و قطعات اشغال شدهء فرانسه و ايتاليا و رومانى پيش مىآيد . شرط اساسى صلح احضار سپاهيان دول متحده و ترميم عمليات حق‌شكنانه مىباشد .\r\nما قصد داريم كه تا آخرين لحظهء هلاك با دموكراسى فرانسه همراهى كرده در فجايع بزرگ سال 1871 تقاضاى تجديدنظر بنمائيم ، چه در آن سال دو ايالت فرانسه بر خلاف ميل سكنهء آن از فرانسه منتزع و ضميمه آلمان گشت . ما راجع به اراضى روسيه كه در تحت اشغال سپاهيان آلمان است گفتگو نخواهيم كرد . از آغاز رولسيون تاكنون سياست روس به اندازه‌اى مراحل مختلفه را طى كرده است كه نمىتوان بدون خوددارى و حفظ عقيده اظهار داشت كه آيا وقتى كه شرايط صلح براى آخرين نوبت در اروپا موردبحث واقع خواهد شد وضعيات چه خواهد بود . روسيه جنگ را با جميع محن و مصائب وى قبول كرد زيرا نتيجه ايفاى اين تعهد كه هميشه حامى ملل صغار هم‌نژاد خود باشد به ميدان گام نهاد تا صرب را از توطئهء بزرگى كه بر عليه استقلال او كرده بودند نجات دهد .\r\nفرانسه به حكم شرايط عهدنامه در موقع جنگ با يار خويش همراهى كرد . احترام فرانسه براى حفظ مقررات عهدنامه دشمن را وارد خاك بلژيك كرد و تعهدات كه بريتانياى كبير نسبت به بلژيك كرده بود ما را داخل ميدان ساخت . فرمانروايان كنونى روس بدون مراجعه به ممالكى كه روسيه آنها را داخل جنگ كرده است حالا مشغول مذاكره با دشمنان ما هستند . البته مقصد من ملامت و توبيخ نيست ، فقط حقايق را مىگويم تا معلوم گردد كه انگلستان نمىتواند مسؤول تصميماتى باشد كه در غياب وى روسيه اتخاذ مىنمايد . هركس كه پروس و مقاصد وى را راجع به روسيه بداند نمىتواند در باطن نيت وى ترديدى به خود راه دهد . هر عبارتى براى فريب دادن روسيه بگويد اين نكته نبايد مخفى بماند كه به عناوين مختلفه از پس دادن شهرها و ايالتهاى قشنگ روسيه كه حاليه در تحت اشغال سپاهيان وى مىباشد استنكاف دارد . اين ايالات از اين به بعد قسمتى از مستملكات پروس خواهد بود . شمشير پروس براى حفظ منافع استبدادى خود بر آنها حكمرانى خواهد كرد و قطعات ديگر روسيه بعضى را به وعده و\r\n\r\n","description":"","footnote":"","page_name":" 5026 ","page_number":130},
  {"content":"\r\n\r\nنويد و برخى را به تهديد دچار رقيت اقتصادى بالاخره رقيت سياسى خواهند كرد . ما تمام از اين پيش‌آمد تأسف داريم . دموكراسى مؤتلفين همراهى و حمايت نمايد .\r\nما افتخار خواهيم داشت كه تا آخرين دقيقه شانه‌به‌شانه به همراهى دموكراسى جديد روس جنگ كنيم ، همين‌طور امريكا و فرانسه مباهات خواهند نمود . ليكن اگر فرمانروايان كنونى روسيه بدون همراهى و مشورت ما كار كنند ما هيچ وسيله در دست نداريم تا از آفت پرمخالفتى كه ملت روسيه را متوجه شده جلوگيرى كنيم . ملت روسيه مىتواند وى را از محنت و مصيبت نجات بخشد . راجع به لهستان عقيدهء ما اين است كه براى ثبات و پايدارى اروپاى غربى استقلال لهستان با عناصر حقيقى لهستان لازم و ضرورى است .\r\nهمين قسم اگرچه با پرزيدنت ويلسن هم‌عقيده هستيم تجزيهء اطريش هنگرى هيچ‌يك از مقاصد جنگى ما را تشكيل نمىدهد . معهذا ما احساس مىكنيم كه تا به ملل مختلفهء اطريش هنگرى مختاريت دموكراسى ندهند محال است كه به توان عناصر و علل اضطراب و غليانى كه از ديرزمانى در آن قسمت اروپا وجود داشته و صلح آن قطعه را تهديد مىكرده است بر طرف كرد . مطابق ادلهء فوق الذكر ما لازم مىدانيم كه مرامهاى ايتاليا راجع به اتحاد و نژادهائى كه به ايطاليائيها از يك نژاد و داراى يك لسان هستند صورت خارجى حاصل كنند و نيز واجب مىشماريم كه در انجام دعاوى عادلانهء نژادهائى كه داراى خون و لسان رومانى هستند فشار وارد آوريم . اگر اين شرايط انجام يافت اطريش هنگرى دولتى خواهد شد كه قوت وى موجب حفظ صلح و آزادى اروپا مىگردد . در صورتىكه حاليه آلت اجراى مقاصد سيئه اتوكراسى پروس مىباشند .\r\nعقيدهء ما اين است در خارج اروپا نيز همين اصول بايد به موقع اجرا گذاشته شود . در همان‌حال كه ما به استيلاى امپراطورى عثمانى در نقاطى كه مهدنژاد ترك است مخالفت نداريم و با اين مسئله اسلامبول پايتخت عثمانى باشد ضديت نمىكنيم و طالب نيستيم كه راه ما بين مديترانه و بحر اسود بين المللى يا بىطرف شود در همان‌حال به عقيدهء ما عربستان و ارمنستان و بين النهرين حق دارند كه داراى وضعيات مطابق آمال ملى خود شوند . در اينجا لازم به شرح نيست كه حوائج ملى هريك از نقاط مزبوره چيست و انجام آن چگونه ممكن خواهد شد ( معلوم است در تحت حمايت عاليه جنابعالى ممكن مىشود ) .\r\nراجع به مستعمرات آلمان مكرر اعلام داشته‌ام كه اين موضوع بايد در كنفرانس مورد بحث واقع شود . هر تصميمى كه راجع به آنها اتخاذ مىشود قبل از همه‌چيز بايد مطابق ميل و مرام سكنهء آنها باشد . هيچ‌يك از مستعمرات آلمان وراى سكنهء اروپائى نيست .\r\n\r\n","description":"","footnote":"","page_name":" 5027 ","page_number":131},
  {"content":"\r\n\r\nبنابراين طرز اداره كردن آنها بايد مطابق ميل خودشان باشد ، به‌طورى كه نگذارند دول يا سرمايه‌داران از آن استفاده نمايند . بوميان هر مستعمره در تحت مؤسسات طايفه در تحت رياست شيوخى زندگانى مىكنند كه قابليت اداره كردن و نمايندگى طايفهء خود را دارند و مىتوانند از طرف آنها راجع به منافع آنها سخن برانند و داخل مذاكرات شوند .\r\nبنابراين آنها نيز بايد مطابق همان اصول مختاريت و آزادى ملل در تعيين مقدرات رفتار شود كه در حق اروپائيها معمول مىگردد .\r\nآلمانها اعلام داشته‌اند كه مستعمرات آنها در موقع جنگ قشون داده و با آلمانها جنگ كرده‌اند اين مساعدت و وفادارى مسلح آنها حاكى از اين است كه در تمام مراحل تصميم آنها اين است كه با آلمان باقى باشند . اين مسئله فقط در افريقاى شرقى واقع شد كه بعضى طوايف جنگجوى آن با آلمانها موافقت كردند و در مقابل هم بعضى امتيازات گرفتند . اين اقليت منافع جمهور را محو و نابود نمىكند . رفتار آلمانها با اهالى مستعمرات خود طورى بوده است كه بيم و وحشت دارند . آتيه آن مستعمرات بايد براى بوميان حوالت شود . خاتمه . ( پايان سخنان للويد جرج )\r\nبا آن مذاكرات رئيس الوزراى فرانسه و بيانات رئيس جمهور امريكا و اين فرمايشات آقاى للويد جرج محقق است صلحى واقع نخواهد شد ، مگر مقدرات عالم بالا همه آنها را واژگون و صلح را به زودى برقرار نمايد . للويد جرج تمام منافع جنگ را مىخواهد به خود و ياران خودش راجع كند و حال آن‌كه جز خودش تمام يارانش مغلوب آلمان و متحدين او شده‌اند و روسيه قطعه‌قطعه شده و هرگز راضى به اين‌چنين صلحى نمىشوند . للويد جرج در باب مستعمرات آلمان آنطور نطق مىكند . بوميان افريقا را نيمه‌متمدن و شيوخ آنها را قابل اداره كردن قوم مىداند . اما مصر و هندوستان و ايران و ترانزوال و ارانژ و ساير قطعات و جزاير عالم را كه اكثريت آن انگليسىنژاد نيست و به مراتب اهالى آن از اهالى وحشى مستعمرات آلمان متمدن‌ترند و در تحت سلطه و اقتدار خودشان واقع شده‌اند ذكرى نمىكنند . از مستعمرات فرانسه تونس ، الجزاير ، مراكش ، مادگاسكار و مستعمرات آسيائى او مثل آنام و غيره هيچ نمىگويد . از طرابلس كه هنوز هم راضى به تصرف ايتاليا نشده و جنگ مىكند و تمامشان عرب هستند حرف نزده . اما داخل ممالك عثمانى شده براى آن هزار قسم بيانات مىكند . الحق و الانصاف اگر من هم جاى آلمان و متحدين او بودم به اين صلح راضى نمىشدم . خداوند رحم كرد فاتح نشده‌اند . اگر شده بودند چه تكاليف مىكردند .\r\n\r\n","description":"","footnote":"","page_name":" 5028 ","page_number":132},
  {"content":"\r\n\r\n\r\n« چهارچهار »\r\nسه‌شنبه 22 شهر ربيع الثانى ، پنجم فوريه 16 دلو - خشكه سرماى شديدى است . در اين « چهارچهار » بر شدت آن افزوده شد . من جز در زمستان دوم اقامت الموت خودم اين‌چنين سرما و يخبندانى تاحال اينجا نديده بودم . شايد انشاء اللّه امراض زمين را دفع كند و به حال سلامت عودت كند ، فراوانى در محصولات بشود . زمين در اين چند سال ناخوش بود . خبرهاى اطراف ما در جريان خود باقى است .\r\n\r\nجنگليها\r\nمىگويند ميرزا كوچك خان پنجاه هزار تومان محترما از امير اسعد و همراهانش گرفت و او را در سيارستاق يا رشت اقامت داده تا براى او فكرى بنمايد . در تنكابون هم بيست هزار تومان كسان او به افتضاح از سردار اقتدار گرفتند و مثل يكى از افراد مردم در آنجا اقامت دارد . دست‌اندازى هم به مال ، حتى به عصمت مردم هم دراز نموده‌اند كه به اين واسطه سهم الممالك قهر كرده و خواست برود ، به هزار التماس او را ممانعت كردند .\r\nبه سر عيال . . . بيك اوانكى نوكر امير رفته بودند عيال گيلك او فرار مىكند . اما آن الموتيه مىگويد بگذاريد بيايند من سى نفر آنها را جواب مىدهم . اين جواب به ايما و اشاره دو معنى مىدهد كه دوست و دشمن هريك تأويلى مىكنند . ليكن مىگويند اين زن شبى يك بطر عرق مىخورد . آنچه روز از اطراف جمع‌آورى مىكنند شب مفقود مىشود و گويا همه را به كجور حمل مىكنند . تمام قاليها ، فرشها ، ظروف مسينه و چينى و آنچه گاو و گوسفند سپهسالار ، امير اسعد ، منتظم الملك ، كسان آنها ، نوكرهاى آنها داشتند گرفته و برده‌اند . خواجه‌وندها كه دشمنى ديرينه دارند نهايت وحشيگرى را مىكنند .\r\n\r\nسوراخ‌سوراخ كردن پردهء نقاشى سپهسالار\r\nدو پرده نقاشى سپهسالار تمام‌قد يكى در عمارت شهسوار لب دريا ، ديگرى در عمارت خرم‌آباد بود ، وارد اطاق كه شدند چشمشان بدان افتاد پرده را تيرباران كرده سوراخ‌سوراخ نمودند .\r\nمرده‌باد سپهسالار ، مرده‌باد امير اسعد ، مرده‌باد تمام خلعت‌برى ذكر صباح و مساى آنهاست . سردار اقتدار كه اين درجه مىبيند متنبه مىشود اما وقتى كه ثمر و فايده ندارد .\r\nيك نكته اينجاست كه تمام دارائى سپهسالار را كه مىبرند قبض به خط و مهر سردار اقتدار به دست مباشرين مىدهند . اما رودبار چندان اهميتى عجالتا ندارد تا بعد\r\n\r\n","description":"","footnote":"","page_name":" 5029 ","page_number":133},
  {"content":"\r\n\r\nچه شود .\r\n\r\nوضع طالقان\r\nطالقان امن امان است . چون آنجا ملاكى نيست ، متنفذى نيست ، جز معدودى حاجيها و چند قفقازى كه يك نفر آنها هم سال قبل كشته شد از همه‌جا آرام‌تر است . الموت آنچه تنكابون هستند مشغول كاغذپرانى و نقشه آمدن تابستان هستند . آنچه اينجا توقف دارند در پرده كار مىكنند و منتظر اقدامات تنكابون و رودبار هستند . روىهم‌رفته ساكت نشسته‌اند اما سكوتى كه قبل از طوفان در دريا معمول است و ملاعين كارآزموده ملتفت آن مىشوند .\r\n\r\nوضع مؤلف\r\nاما حال خود من - بىحد و اندازه كسل و پژمرده است . تا قبل از فوت بهمن من پيرى و ناتوانى را احساس نكرده بودم . اما از روزى كه او رفته به‌طورى پيرى و ناتوانى مرا احاطه كرده و احساس مىكنم كه مزيدى بر آن متصور نيست . گويا تمام قوه و قدرت سستى و ناتوانى من بسته به حيات و ممات آن طفل بود . از آن روز پيرى بر من مستولى شده و روزبه‌روز بر قوه و قدرت خود در ضعف و سستى من مىافزايد . از اطاق مگر به لزوم بيرون نمىروم . حتى ميل دارم شلوار پا نكنم ، كلاه سر نگذارم . با كسى گفتگو نمىكنم ، يا فكر مىكنم يا مىنويسم يا مىخوانم . سيگار هم از ميان دو لب من جدا نمىشود . تنهائى و عدم مراوده و تفرج با اين غم و غصه و اين خبرهاى موحش يك‌بار گرانى بر آن احساسات پيرى شده كه عما قريب نتايج سوء خود را خواهد بخشد و من از چاره و درمان آن عجالتا عاجز و ناتوان شده‌ام ، مگر يك تغييرى به خواست خداوند روى دهد كه به آن واسطه رفع و دفع گردد و من به حال اوليه يا اقلا نصف آن عودت كنم .\r\n\r\nآب‌انبار\r\nجمعه 25 ربيع الثانى ، 19 دلو - هوا گرفته است ، دانه‌دانه برف مىآيد . اگرچه مخارج خيلى زيادى براى ساختن آب‌انبار متحمل شدم ليكن خيلى به درد خورد . با اين يخبندان امسال براى اين جمعيت و پخت و پز و آب آوردن از رودخانه به قلعه بسياربسيار كار مشكلى بود . تقريبا صد و پنجاه تومان خرج امسال آب‌انبار شد . در صورتىكه اگر مواظبت كامل مىشد پنجاه تومان بيش خرج نداشت و اين سواى سنگ و آهك و گچ و سوخت و آوردن همه آنها به پاى كار است كه بيشتر آن مجانى و يا با قاطر و الاغ و\r\n\r\n","description":"","footnote":"","page_name":" 5030 ","page_number":134},
  {"content":"\r\n\r\nآدمهاى خودم صورت گرفت .\r\n\r\nاخبار زياد\r\nدو شب قبل ساعت دو محمّد على لله پيغام داد رمضان خان آمده . اخبارات زياد [ دارد 
  ] اجازه مىدهيد بيايم اندرون بگويم . آمد خيلى حرفها زد ، طورىكه مرا تا صبح خواب نبرد ! صبح با كسالت تمام بيرون رفتم . تقى هم همين حرفها را زد . فرستادم عقب رمضان خان آمد تفصيلات را جويا شدم . بيانات او با آنچه شب و صبح به من گفته بودند مغايرت كلى داشت و گفت من ابدا كربلائى محمّد على لله و تقى خان را ديشب رؤيت نكردم . من گرسنه و خسته بودم در خانهء اسمعيل جلودار رفتم ، نان خوردم خستگى گرفتم . كمى هم صحبت داشتم . معلوم شد ولى بيك ملايرى آنجا بوده شنيده بعد قلعه آمده حكايت كرده با هزار دروغ . لله هم هراسان اندرون آمده و اسباب بىخوابى مرا فراهم نموده ، يك كلاغ چهل كلاغ .\r\n\r\nاكرم الملك\r\nرمضان مىگفت سالار ارفع كه خرم‌آباد خبر شكست را داد امير اسعد با منتظم الملك و آن جمع همراهان حركت كردند براى سيارستاق از آنجا رشت . اكرم الملك بعد آمد .\r\nپس از سه روز توقف چند نفرى آمده بعضى صحبتها از آمدن حضرات ، زدن و كشتن كردند ( مثل ديشب ولى اللّه ) . اكرم الملك هم صبح حركت كرد . ديگر همه به‌هم ريختند .\r\nامير رفت نزد ميرزا كوچك خان . من نبودم . ليكن گفتند با سيصد سوار از حضرت اشرف استقبال كرد و نهايت پذيرائى را نمود . بعد از چند روز حضرت اشرف با همراهان خود مراجعت كردند . شب قبل آن اكرم الملك از ترس امير از راه كوملين به‌سمت رودبار و از آنجا به قزوين فرارى شده .\r\n\r\nجنگليها\r\nبعد از آمدن امير به سيارستاق دو سه نفر هم از جانب ميرزا كوچك خان آمده اسامى نوكرهاى امير را از سواره و پياده نوشته ثبت كردند ، اسلحهء آنها را هم بازديد و ثبت كردند . ماهى بيست و پنج تومان براى سوار ، پانزده براى پياده قرار دادند و همه روزه آنها را مشق نظام مىدهند . عدهء آنها هم يكصد و پنجاه نفر است از سواره و پياده . گفتند امير پنجاه هزار تومان آنجا داد و مواجب اين سوار را هم به‌عهده گرفت . ميرزا كوچك خان هم قرار است جمعى را تنكابون فرستاده از مقاصد حضرات مستحضر شده قرارى در\r\n\r\n","description":"","footnote":"","page_name":" 5031 ","page_number":135},
  {"content":"\r\n\r\nاصلاح كار بدهند . امير بنا بود رودبار بيايند و پس از چند شب توقف باز مراجعت كنند .\r\nروزى كه من هم مرخص مىشدم فرمود من خواهم آمد . حالا بيايد نيايد من نمىدانم .\r\nعجالتا ترتيب آنها اين است . آقا مير هادى سخت ناخوش بود رشت مانده است . سالار سعيد همانجاست . اما از امير پوست مانده و استخوان . ( سيارستاق يكى از بلوكات تنكابون است ، سرحد رشت و اغلب آن ملك سپهسالار است . كنار درياست . برنج بسيار خوبى دارد . ييلاق آن اشكور است ) .\r\nاز ميرزا غلامرضا تارزن و ميرزا على اكبر خان جويا شدم گفت معلوم نيست كجا رفته‌اند . نزد اكرم الملك و امير كه نبودند . اينها خوب عيش كردند ، تار زدند . اينها نبود مگر قدم عروس من . يقين دارم امير اسعد او را طلاق خواهد داد . بارى حضرت اشرف همه را به خطا رفتند . كسى ولايتى مثل محال ثلاث را با چند كرور ملك و مال نمىگذارد و بيايد در رودبار خودش را مشغول عيش‌ونوش و عمارت‌سازى و بردن اراضى اندج و كندانه سر كند . اگر هم خيلى مايل به اين كارها بود باز در آنجا بهتر ممكن بود .\r\n\r\nسالار فاتح - جنگليها\r\nاين سالار فاتح چند سال است جمعى را با خودش متحد كرده و بناى طغيان را گذاشته . ليكن يك جماعتى هم از همان خودهاشان در مقابل داشتند كه دايم با آنها زد و خورد مىكردند . هرقدر اينها آمدند نزد امير اسعد به ما كمك كن ، همراهى كن ، ما دفع آنها را مىكنيم امير اسعد گفت به من ربطى ندارد برويد نزد سپهسالار . آنجا رفتند گفت برويد نزد امير اسعد اختيار آنجا با اوست . ناچار شدند ، لاعلاج شدند با دستهء سالار فاتح معيت و اتحاد كردند .\r\nاين بود كه از داخله و جنگ ميان خود كه ايمن شدند سردار اقتدار را هم كه از پدر و برادر رنجيده‌خاطر بود فريب داده به همراه خود حمله به تنكابون آوردند و به واسطهء عدم ترتيب و نظام به يك تدبير فرستادن عبد العلى خان شكست به آنها دادند .\r\nامير اسعد به‌جاى آن‌كه باز جلوگيرى كند ، باز مقاومت كند از شش فرسنگى گذاشت رفت و خودش را به دامان ميرزا كوچك خان كه هرگز با او دوست نمىشود انداخت . به گمان اين‌كه اكرم الملك مقاومت خواهد كرد در صورتىكه از جوان هفده هجده ساله اين توقع خيلى زيادى است . آن شد كه شد .\r\n\r\n","description":"","footnote":"","page_name":" 5032 ","page_number":136},
  {"content":"\r\n\r\n\r\nفوج محال ثلاث\r\nمحال ثلاث داراى يك فوج هشتصد نفرى بود كه هميشه رياست آن با اجداد اينها بعد با خود سپهسالار و بعد با امير اسعد بود . اينها ممكن بود همين فوج را مجددا از روى بنيچه خود گرفته با خانوارى كه مالك يا رعيت مىدهد و يك كمكى از خودشان ترتيب بدهند . منتى هم به دوش دولت گذاشته كه هرجا بفرمائيد حاضريم ساخلو بدهيم .\r\nمنتهى براى آن‌كه دور از خودشان نباشد مىگفتند به جائى ساخلو بدهيد كه آب و هواى آن مناسب اينها باشد . ناچار مىگفتند يكى دو دسته رشت ، يكى دو دسته مازندران برود . تتمه را در همان تنكابون نگاه مىداشتند . اسلحه و مواجب هم از دولت مىگرفتند .\r\nدولت هم‌چون هيچ قوه نداشت باكمال رضايت و امتنان مىداد . دو سه نفر هم صاحب‌منصب از طهران مىخواستند . آن‌وقت با اين نظام همه كار مىتوانستند بكنند .\r\n\r\nحكومت محال ثلاث\r\nاين را هم نمىكردند ، اين همه جمعيتى كه امير اسعد از سوار و پياده داشت و اين همه اسلحه ، دو نفر از اين صاحب‌منصبان ژاندارمرى كه گرسنه ، لخت ، عور از مهاجرت عربستان مراجعت كرده‌اند از طهران يا قزوين مىخواست اين جمعيت خود را به شكل نظام و ترتيب صحيح بيرون مىآورد ، اسامى مىنوشت ، نمره مىداد ، ضامن مىگرفت ، مشق مىداد ، تيراندازى مىآموخت و براى دفاع ملك و مال خودش به كار مىبرد تا به يك تير از ميدان در نمىرفت . پول داد ، جيره داد ، اسلحه داد ، غذاى پخته داد ، چون از روى نظام و قاعده نبود ابدا نتيجه نبخشيد . از تنكابون هم بىجا به‌سمت جنگل رفت .\r\nهمين جمعيت را مىآورد باز رودبار و محكم در جاى خود مىنشست باز بهتر بود . زيرا ظلم و ستم و تعدى اينها خودش تنكابونى را به صدا مىآورد . خودش از اينجا ، سپهسالار در طهران و مظلومين از تنكابون از دولت درخواست حكومتى براى محال ثلاث مىكردند . دولت نمىتوانست ندهد . آن‌وقت آن حاكم هركس بود به ماهى پانصد تومان كه امير اسعد مىداد عبد و نوكر او مىشد . اگر سلمان فارسى بود به دستيارى او ، به كمك او همه كار صورت مىدادند . لو فرض به اين مبلغ راضى نمىشد زيادتر [ مىدادند 
  ] تا حاضر خدمت شود تا مستقل و مستقر شوند . آن‌وقت هم ممكن بود عذر آقاى حاكم را بخواهند ، آن هم باز راه داشت كه ابدا اسمى از خودشان در ميان نباشد .\r\n\r\n","description":"","footnote":"","page_name":" 5033 ","page_number":137},
  {"content":"\r\n\r\n\r\nمالك آب و خاك\r\nبا همهء اين ترتيب باز رفع اين مانع از تنكابون بشود هركس را روانه كنند يا خودشان بروند رعاياى دهات آنها گردن‌كشى نمىكنند زيرا در ملك و مال آنها رعاياى ساكن آن مخالفتى و گفتگوئى و معارضه‌اى ندارند . آنها را مالك آب و خاك خود مىدانند . اگر گفتگوئى هست بين بعضى ملاكين در سر حدود و تعدى آب و خاك است كه آنقدرها قابل نيست و تصفيهء آن سهل است . هنوز هم رعاياى ايران از تدين اسلامى خود نشنيده‌ايم دست برداشته باشند كه به حرف فلان دموكرات ، يا فلان روزنامه‌نويس ملك و مال ارباب و مالك مشروع خود را مباح بدانند ، زيرا آنها بنابر قوانين شرع مقدس ما نمىتوانند در آن زمين نماز بگذارند كه مالك آن راضى نباشد ، يا در آب حمام آن غسل كنند درحالىكه صاحب آن اجازه نداده باشد ، يا بهرهء آب و خاك را كه هزار سال است مىدادند نداده و حلال خود بدانند . يعنى اين كارها با تدين اسلامى مخالفت دارد و خلاف آن كيش و آئين است كه پيروى مىكنند . من‌بعدها چه شود من نمىدانم .\r\n\r\nرعيت مرا غاصب مىداند\r\nاما تا روزى كه رعيت مسلمان و متدين است اين كار نخواهد شد مگر به‌طور موقتى و در بعضى دهات و ولايات ، آن هم به القاى شبهه ، آن هم به طرارى و شعبده‌بازى بعضى اشخاص . اما در الموت من اين مسئله برعكس است . رعيت با من طرف است و رعيت مرا غاصب مىداند و مىگويد از اصل اين دهات خالصه نبوده كه شما خريدارى كرده باشيد و اين مطلب چنان مركوز ذهن آنها بدون ادله و بدون برهان شده كه مزيدى بر آن متصور نيست . در صورتىكه هرجا رفتند و هرجا گفتند جواب شنيده‌اند . اسنادى ، نوشتجاتى هم در مقابل ندارند ، خالصه بوده و قديم‌ترين خالصهء ايران بوده از عهد حسن صباح تاحال . پس از آن‌كه جواب اين مطلب را نمىتوانند بدهند . مىگويند خالصه بلاعمل بوده .\r\n\r\nخالصهء مقاطعه و تخمينى\r\nهرقدر به آنها مىگويند خالصهء دولت در اغلب بلكه همه ممالك ايران بر سبيل مقاطعه و تخمين بود و براى همين علت كه به دولت كم مىداد و خراب بود و مواظبت نمىشد كه اصل آن مقاطعه هم برسد ، فروخته شد تا مردم آباد كنند ، مواظبت كنند ، تخم و گاو بدهند . هم خود بهره ببرند ، هم رعيت ، هم ماليات يا مال الاجارهء دولت برسد . اينجا\r\n\r\n","description":"","footnote":"","page_name":" 5034 ","page_number":138},
  {"content":"\r\n\r\nهم مثل ساير جاها . ظاهرا سكوت كرده و چندى ساكت مىشوند و مىگويند راست است ما سندى نداريم . دهات ديگر خالصه را هم مىبينيم همين قسم بوده و دليل ديگر اين‌كه در الموت دهات ديگر هم هست چرا اينجاها را نمىگويند خالصه است . اما به محض آن‌كه يك شيطانى ، يك مفسدى به ميان مىآيد و چند عبارتى بر خلاف آن مىگويد فورا اعتقاد كرده گرد آن آدم جمع شده و به جان من مىافتند .\r\nاگر اين حرف دموكراتها در هيچ‌جاى عالم پيش نرود به‌محض آن‌كه به الموتى بگويند پيش خواهد رفت . زورشان برسد فورا چماق دست گرفته مرا خارج مىكنند و اين كار هم حتما يك دفعهء ديگر در الموت خواهد شد و هرقدر من داد زدم التماس كردم ، دلايل آوردم حضرت و الا اينجا را نفروخت تا خلاص شود . آن‌وقت سپهسالار با منت مىخريد ، اما حالا يك شاهى هم نمىدهد .\r\nپسر بزرگ ملا يوسف كه نوزده ساله بود تازه هم عيال گرفته بود پريروز فوت كرد .\r\nبيچاره ملا يوسف پيرمرد من مىدانم به او چه گذشته است . سل داشت ، حصبه هم گرفته بود . حصبه در بالاروچ بيداد مىكند . اغلب مبتلا شده‌اند .\r\nدر ايران به واسطهء آب و هواى خشك خوب آن مرض سل خيلى كم است اما در الموت زياد است و اين به واسطهء رفت‌وآمد و اقامت در تنكابون و هواى مرطوب كثيف و غليظ آنجاست .\r\n\r\nكتاب جنگ روس و ژاپن\r\nكتاب ترجمهء جنگ روس و ژاپن را سى ساعته خواندم . خوب نوشته . مقدمهء جنگ ژاپن و چين است با انقلاب چين و محاصرهء سفارت‌خانه‌ها و جنگ بوكسرها « 1 » . بعد داخل صحنهء جنگ ژاپن و روس مىشود . از مطالب خارج و پلتيك دول و بلواى آن سال روسيه هم مىنويسد كه اطلاعات به دست مىآيد . اما اين قبيل كتب وقتى مفيد [ ست 
  ] و لذت مىدهد يا از مطالب آن استفاده حاصل مىشود كه به فاصلهء كمى پس از خاتمه آن جنگ يا آن واقعه چاپ و منتشر شود ، نه پس از چهارده سال آن هم در ميان يك جنگ بين المللى به اين عريض و طويلى كه آن جنگ روس و ژاپن كه در زمان خود بىعديل و نظيرش مىخواندند و بلكه مىگفتند تاريخ چنين محاربه‌اى نشان نداده . در مقابل آن\r\n\r\n\r\n","description":"","footnote":"\r\n( 1 ) -  Boxers  - دسته‌اى از نظاميان چينى به اغواى ملكهء چين برضد مداخلات روزافزون دول غربى و ژاپن در 1899 شورشى به پا كرده و جمعى از چينىهاى مسيحى و مبلغين آنها را به قتل رسانيدند . سرانجام دول اروپائى آنها را سركوب و پكن را تصرف كردند . ( مسعود سالور )\r\n","page_name":" 5035 ","page_number":139},
  {"content":"\r\n\r\nمانور يا به اصطلاح ايران جنگ « هفت لشكر » حساب نمىشود . از قضا بسيار هم بد چاپ كرده و كاغذش هم بىنهايت كثيف و نازك و بد است . من تصور مىكنم جز من معدودى بيش خريدارى نكرده باشد ، زيرا آن پلتيك محو و آن قصه كهنه شده .\r\n\r\nكتاب مسافرت جانسون\r\nكتاب مسافرت ليوتنان كلنل جون جاهنسون انگليسى  John Johnson , C . B .  را از حركت از بمبئى تا سرحد ايران كه آن‌وقت آن سمت ايران بود خواندم . خيلى خوب نوشته . تعجب است كه اينها در مدت قليل و اقامت خيلى كم چطور از اين مطالب ، اخلاق ، عادات ، غذا ، رفتار ، كردار اهالى يك مملكت مسبوق [ مىشوند 
  ] و اطلاعات صحيحه حاصل مىكنند كه شايد اغلب آن در نزد اهالى بومى آن مملكت غيرمعلوم باشد . مسافرت مشار اليه در 1817 ميلادى است كه درست صد سال مىشود كه اغلب عادات و اخلاق و رفتار ما ايرانيها را كه در آن عهد ديده يا شنيده و نوشته طابق النعل بالنعل با امروز به‌قدر ذره‌اى تفاوت حاصل نشده است ، بلكه در بعضى مطالب خيلى خيلى عقب‌تر رفته‌ايم كه جلوتر نيامده‌ايم . اگر تغييرى در لباس و كلاه و نشستن روى صندلى ، يا سوارى درشكه و كالسكه يا تحصيل بعضى علومات و اطلاعات خارجه و غيره و غيره حاصل شده آن هم منحصر است به شهر پايتخت و بعضى بلاد مجاور خاك روسيه از قبيل تبريز و رشت و مشهد و غيره ، و الّا در ولايات ديگر و دهات و قرا ابدا تفاوتى حاصل نشده است .\r\nمسافرت خواص اگر در ايران با چرخ معمول شده است سايرين همان‌طور مسافرت مىكنند كه در آن عهد بوده . همان لباس را تن مىكنند كه آن عهد مىكردند . ترتيب مهمانى حاجى حسين خان نظام الدوله حاكم اصفهان را كه مىنويسد هيچ توفيرى با اين عهد ندارد ، جز آن‌كه در مجلس او شمعدان و پيه‌سوز بود امروز لامپ است . روى نان چلو را ريخته مىخورند ، امروز بشقاب مىگذارند . آفتابه‌لگن را بىحولهء دست پاك‌كن آورده بودند ، امروز با حوله مىآورند .\r\n\r\nآداب حمام رفتن\r\nدر سفارت انگليس طهران كه آن‌وقت در پائين خانه‌هاى ما بود كه حاليه هم مشهور به « باغ ايلچى » است و زنبوركچىباشى مرحوم بعد آنجا را خريد و من مكرر آنجا رفته‌ام با اجزاء سفارت به حمام زنبورك‌چىباشى مىروند كه اجداد اين زنبوركچىباشى حاليه باشد و همسايه بوده . همان‌ترتيب را مىنويسد كه امروز در حمامهاى عمومى ما معمول\r\n\r\n","description":"","footnote":"","page_name":" 5036 ","page_number":140},
  {"content":"\r\n\r\nاست . امروز هم كسى كه دست و پا را سابيده و سنگ پا مىزد جاى ديگر آدم را كيسه نكشيده بلكه دلاك آن كار را مىكرد امروز هم همان معمول است . رفتن حمام ، بيرون آمدن تمام همان است كه حاليه هست . خواسته بودند سبيل و سر آنها را رنگ بگذارند رد كرده بودند . ليكن حنا به ناخنهاى خودشان گذاشته بودند . اما چطور آن عهد در حمام عمومى و بعضى امامزاده‌ها اينها را راه مىدادند يك مطلب غيرمعلومى است . من همچو تصور مىكنم آنقدرها عصبيت مثل امروز دروغى به خرج نمىدادند و مىتوانستند حمام بروند و بعضى امامزاده‌ها را هم تماشا كنند ، زيرا همين مسافر مكرر به امامزاده‌هاى ما رفته آن هم رسمى و آشكار نه متنكرانه و مخفى .\r\n\r\nتخت‌جمشيد معبد بوده\r\nاز تخت‌جمشيد شرح مفصلى نوشته . اين همه بنا كه او شرح مىدهد وقتى كه من هجده سال قبل رفتم نبود . لكن ستونها همان سيزده عدد سرپا بود كه آن عهد هم همان بود . مصنف اين كتاب به چند دليل مىخواهد ثابت كند كه اينجا معبد بوده نه قصر سلطنت . دليل عمدهء او مقابرى است كه در كوه شمالى تخت مجاور تخت واقع است .\r\nآن‌وقت اين مقابر سلاطين عجم هشت فوت با زمين فاصله داشته كه سياح مذكور نمىتواند داخل آن شده تماشا كند . اما وقتى كه من رفتم با زمين تفاوتى نداشت و من داخل شده تماشا كردم . در اين صد سال هفت فيت زمين به واسطهء خاك خاشاك بالا آمده است . اين دخمه‌ها ، تابوتهاى سنگى دارد مثل صندوق خيلى بزرگ كه روى زمين گذاشته‌اند . اما سنگ روى آن و بعضى اطراف آن را اعراب شكسته‌اند كه اشياء نفيسه و جواهرات را بردارند به همان شكل باقى است .\r\n\r\nنظر تاورنيه و نقاش هلندى دربارهء تخت‌جمشيد\r\nآنچه من خودم از عظمت اين بناها ديدم و آنچه اين مصنف نوشته و آنچه از آقاى عماد السلطنه شنيدم كه شاردن و ساير سياحين اروپا و فرانسه نوشته‌اند تمام تعريف و تحسين و اظهار تعجب است . برعكس مسيو تاورنيه تاجر جواهرفروش فرانسوى كه چند سفر به ايران آمده در عهد شاه عباس ثانى و شاه صفى و غيره و كتاب آن چاپ [ شده 
  ] براى من اينجا فرستادند . جديدا هم باز از بىكتابى خواندم هيچ تمجيد نمىكند ، بلكه مذمت از آن بناها مىكند و مىنويسد من وقتى به تماشاى آنجا رفتم ديدم هيچ قابل آن نبود كه من چند كيلومتر راه خود را منحرف كرده به تماشاى اين بنا بروم . حتى مىنويسد نقاش هلندى كه به امر شاه آنجا صورت اين بناها را برمىداشت به من گفت\r\n\r\n","description":"","footnote":"","page_name":" 5037 ","page_number":141},
  {"content":"\r\n\r\nاين چه زحمتى است به من داده‌اند . اينجا قابليت نقاشى را ندارد . مخصوصا مسيو شاردن در عهد اين آدم بود و همان‌وقت هم ايران بوده چطور آن همه تعريف و تمجيد كرده شرح و بسط مىدهد . من گمان نمىكنم اين آدم جز فروش جواهرات خود و گرفتن قيمت آن‌كه سكه‌ها قلب و قلابى نباشد به هيچ‌چيز ديگر نگاه نمىكرده ، و الّا چطور مىشود گفت تخت‌جمشيد قابل ديدن نيست ، يا اين همه سياحان قديم و جديد تعريفات بىمعنى نموده‌اند و اين همه نقشه‌ها را بى جا برداشته‌اند . بلكه ما مىگوئيم اغلب اين اختراعات از روى نقشه‌هاى آنجا است .\r\nبا وصف اين‌كه اين مسيو تاورنيه شخص آگاه به اعلم باكمالى بوده اما چون يك نفر است و قول يك نفر در مقابل تصنيفات مسافرين عديده و حسّ و عيان سنديت نخواهد داشت .\r\n\r\nريشهء علف خوراك مردم\r\nدر آن عهد ليور استرلينگ انگليس معادل يك تومان پول ايران بوده ( در كتاب سرگذشت شارلى خواندم عهد شاه عباس كبير ليره پنج هزار پول ما بوده ) كه قبل از اين جنگ قرب شش تومان ، حاليه قيمت ليره بود . با آن‌كه در شيراز و اصفهان و طهران قحطى بوده كه مىنويسد در اصفهان مردم ريشهء علف مىخوردند و بعضى ايلات فارس تا نزديكى طهران از گرسنگى آمده بودند گندم در اصفهان كه قلب قحط و غلا بوده دو من يك روپيه بوده . نزديك زنجان كه گندم به اصفهان حمل مىكردند مىنويسد پرسيدم گفتند دوازده من يك روپيه است . شتر پانزده تومان بوده . ( اگرچه اين پانزده تومان كه معادل پانزده ليره بود حالا هم شتر مىدهند ) .\r\n\r\nشرفيابى حضور شاه - وصف فتحعلى شاه\r\nآنچه با حاليه خيلى فرق پيدا كرده دربار سلطنت ايران و مجالس وزرا و حكام است .\r\nشخص مسافر ديدن از ميرزا شفيع خان صدراعظم مىكند . از آن مجلس چندان حكايتى نمىكند . همين‌قدر مىنويسد حرف زدن ميرزا شفيع به زنها شبيه بود . اما پس از آن‌كه با شارژه دافر سفارت و اجزا سفارت و يك نفر كاپيتن كه همراه خودش بوده مستر سالتر  Salter  مىخواهند به حضور فتحعلى شاه بروند ، اول در سفارت چاقچور قرمز را آورده پاى آنها مىكنند ، بعد هم كه به مجلس صدراعظم مىروند و پس از مدتى بار داده شده ايشيك آقاسىباشى مىآيد يك شال كلاه به سر آنها و يك جبه روى لباس نظام آنها مىپوشاند و بعد به اتفاق ميرزا شفيع خان به عمارت داخل مىشوند . از سى يا رد فاصله\r\n\r\n","description":"","footnote":"","page_name":" 5038 ","page_number":142},
  {"content":"\r\n\r\nبناى تعظيم مىشود . بعد كفشهاى سبز ساغرى كه جزو تشريفات سلام آنها بوده از پا درآورده با همان چاقچور قرمز حركت مىكنند . تعظيم‌كنان تعظيم‌كنان تا داخل اطاق شاه مىشوند . شاه روى تخت نشسته بوده . از قرار تعريف تخت بايد تخت طاووس باشد .\r\nكمر جواهر بسته بوده ، خنجر مكلل به جواهر زده بود و با شرابهء مرواريد بند خنجربازى مىكرده و كلاه كوتاهترى به سر داشته . چيزى كه به ما از اين كتاب خوب معلوم شد اين است كه مىنويسد ريش شاه به آن بلندى نيست كه در تصاوير و اشكال او همه‌جا كشيده شده است ، بلكه خيلى كوتاه‌تر است . غليان جواهر سلام را همانطور آورده بودند كه ما در عهد ناصر الدين شاه و مظفر الدين شاه مكرر ملاحظه نموده‌ايم . شارژدفر انگليس اين‌طور نطق مىكند . شاهنشاها اين اشخاص نجيب در عمر خود آرزو داشتند كه خاك پاى مبارك را ببوسند . در حقيقت از امروز اول زندگانى آنها محسوب مىشود . گذشتهء عمر آنها هيچ بوده است . كلنل مىنويسد نطق شارژدفر خيلى خاضعانه بود . همانطور تعظيم‌كنان خارج مىشوند تا نزديك كفشهاى خود .\r\nاز شيراز تا اصفهان را چندين شهر مىنويسد كه در راه بود مثل يزد خواست ، مقصودبيك ، نصرآباد كاشان و غيره و غيره . كه اينها فقط حاليه ده و دهكده‌اى بيش نيستند . با وصف اين مىنويسد از عظمت اين بناها ، كاروانسراها ، خرابه‌ها ، چنين معلوم مىشود كه جمعيت ايران و مسافرت خيلىخيلى از اينها بالاتر بوده كه حاليه هست .\r\n\r\nديدار عباس ميرزا\r\nدر تبريز حضور عباس ميرزا وليعهد به همان‌ترتيب مىرود كه به سلام فتحعلى شاه رفته بود . نايب السلطنه مرحوم خيلى سؤالات از نظام انگليس و توپخانه و ترتيب آن مىكنند و چون چند نفر از صاحب‌منصبان انگليسى مستخدم و مشاق قشون بودند خواهش مىكند كه با كاپيتن مهندس انگليس بازديدى از قلعهء مدافع شهر تبريز بكند كه كلنل مىنويسد پس از رسيدگى كاپيتن بايد به دعاى كشيش « پرسبت » « 1 » مخصوص خودش يا شجاعت ايرانيها دفاع از تبريز كند ، و الّا اين ديوارهاى گلى تاب توپخانهء روس را نمىآورد . مهندس متعذر مىشود كه به واسطهء زلزلهء زياد ما نمىتوانيم سنگين‌تر از اين بنا كنيم .\r\n\r\n\r\n","description":"","footnote":"\r\n( 1 ) -  Presbyte  - فرقه‌ايست از مسيحيت كه ادارهء كليساها به دست هيئت‌هائى از روحانيون و مسيحيان عادى انجام مىشود . ( مسعود سالور )\r\n","page_name":" 5039 ","page_number":143},
  {"content":"\r\n\r\n\r\nآرمسترانگ\r\nكلنل مىنويسد چون مناسبات بين ايران و روس تيره است و كمپانى هندوستان به صاحب‌منصبان انگليسى امر كرده است در جنگ شراكت نكنند نايب السلطنه بسيار پريشان‌خاطر است . لهذا چهار نفر صاحب‌منصب ايطاليائى و چهار نفر فرانسه‌اى آورده است . چيز تازه كه من در اين كتاب ديدم مستر آرمسترنگ  MR . Armstrong  آن كسى كه بزرگ‌ترين و معروف‌ترين كارخانهء كشتىسازى و توپ و قورخانه‌سازى انگليس به اسم او مشهور است تقريبا مقابل كروپ ، آن‌وقت مستخدم حضرت وليعهد بوده به سالى هشتصد تومان يا ليرهء انگليسى براى ساختن توپ و آهن‌آلات و آموختن به كارگران ايرانى و من چنين تصور مىكنم پس از عزيمت از ايران و اندوختهء ايران آن كارخانه را در انگليس كه امروز مشهور به نام اوست تأسيس كرده و كم‌كم به اين پايه و مايه رسيده كه معروف‌ترين كارخانه كشتىسازى و مهمات‌سازى و آهن‌سازى دنيا شده است .\r\nچيزى كه مايهء افسوس من شد اين است تمام تصاوير و اشكال اين كتاب را كه خود مسافر كشيده قيچى كرده و برداشته‌اند . حالا اين كار در كتابخانهء حضرت و الا شده باشد يا قبل از آن خدا عالم است . هزار افسوس كه سواد انگليسى من آنقدر كامل نيست و الّا در اين بيكارى ترجمه [ مىكردم 
  ] و يادگارى مىگذاشتم و گمان مىكنم هركس ترجمه كند پسند طبايع شود خوب خريدارى نمايند .\r\n\r\nسه گره برف\r\nسه‌شنبه بيست و ششم ربيع الثانى ، 20 درجه دلو - از ديروز كه هوا گرفته بود و كم‌كم برف آمد ديشب منجر به شدت شد ليكن صبح كه برخاستيم فقط سه گره به زمين نشسته بود . باز امسال و اميدواريم باز هم بيايد .\r\n\r\n« خورشيد خاور »\r\nروزنامه‌اى در عشق‌آباد جديدا طبع و توزيع مىشود موسوم به « خورشيد خاور » .\r\nچون ميرزا موسى حكيم‌باشى از قزوين براى ميرزا اسحق روانه كرده بود معلوم مىشود متعلق به فرقهء بهائيه است . مدير سيد مهدى قاسم اف است . در پرده حرف مىزند و ليكن از بعضى كلمات آن معلوم مىشود كه چه مقصودى دارد . در چندجا مىنويسد عدم پيشرفت مشروطيت ايران و عدم اصلاح كارها براى عدم مساوات و آزادى اديان است .\r\nاگر در ايران هم مجوس ، يهودى ، طبيعى ، بابى ، دهرى ، بهائى ، صوفى آزاد بودند خيلى\r\n\r\n","description":"","footnote":"","page_name":" 5040 ","page_number":144},
  {"content":"\r\n\r\nزود از درخت مشروطيت ثمر مىبردند ( و حال آن‌كه در ايران مسيحى ، يهودى ، مجوس در آزادى هستند وكيل هم در مجلس شوراى ملى دارند . فقط آن شعب اختراعيه از مذهب اثنىعشرى مثل بهائى يا دهرى و غيره آزادى ندارند ليكن از سابق خيلىخيلى امروز آزادترند . صوفى كه تمام دراويش ما از آنها هستند بيشتر از همه آزادى دارند ) و اگر اين اصل قانون اساسى « كه متهمين به فساد عقيده » از قانون نسخ و برداشته شود وكلاى خوب منتخب مىشود و اين اصل اصلا معنى ندارد . همه‌كس را مىتوان متهم نمود .\r\n\r\nمختاريت در تركستان\r\nدر شمارهء چهارم 22 ربيع الاولى حكايت مجلس مؤسسان را مىنويسد كه چطور بولشويكها ريختند و برهم زدند و مىنويسد در آن ايام تزار مانع دوما بود ، امروز اينها . در روز تولد حضرت ختمى مرتبت ( ص ) به مناسبت مختاريت تركستان و آخال در تمام شهرهاى آن مملكت نمايشات دادند . در تاشكند كه مركز اين مختاريت است جنگ سختى بين سالدات روس و اهالى درگرفته كشتار زيادى مىشود . ليكن باز شب اصلاح مىكنند و روسها باز داخل مجامع آنها قبول مىشوند . كابينه ترتيب داده‌اند ، مجلس دارند . تا عاقبت اين مختاريتهاى ممالك روسيه چه شود .\r\n\r\nمجلس متاركه\r\nاز مجلس متاركه و گفتگوى آن شرحى مىدهد كه مختصر آن از اين قرار است .\r\nدل‌كات نمايندگان حكومت بولشويكى به جانب بريست براى ملاقات و مذاكره صلح با نمايندگان آلمانى سابقا خبر داده شد ( دلكات گويا به معنى وكيل باشد ) . خلاصه مذاكرات دلكات كامينوف و اميرال آلتناتر كه به مجلس كميتهء اجرائيه مركزى راپرت داده است .\r\nدر جلسهء اول پس از پيشنهاد فورمول صلح رئيس نمايندگان آلمانى جنرال كوفمان اظهار داشت كه در مذاكرات امورات پلتيكى وكالت‌نامه ندارد . و همچنين از خواهش وكلاى روسيه كه خوب است به دولتهاى محارب ديگر هم از طرف آلمانها نمايندگان براى مذاكرات صلح خواسته شود تحاشى كردند .\r\n\r\n","description":"","footnote":"","page_name":" 5041 ","page_number":145},
  {"content":"\r\n\r\n\r\nشرايط متاركه\r\nدر جلسهء دوم نمايندگان روسيه مقصد خود را به مضمون ذيل كتبا پيشنهاد كردند كه موافق نظريات جنگى شرايط متاركه را چنين قرار مىدهند : اولا ملت روسيه مايلند كه مدت متاركه ممتد باشد تا براى جميع دول محاربين امكان تعيين وكلا داشته باشد مشروط بر اينكه ايام متاركه را براى تقويت يكى از فرونتها غنيمت نشمارند . ثانيا دلكاتهاى روسيه جدا از دولت تخليهء جزاير موانزندون را از قشون خويش آرزومند است و در صورت تخليه متعهد مىگردد كه قشون روس مطلقا آنجا را ضبط نكند . جنرال كوفمان جواب داد اين‌گونه شرايط را به دولت مغلوب مىكنند نه به دولت فاتح . خلاصه كلام بعد از پاره‌اى مذاكرات قرار شد فقره به فقره شرايط متاركه را طرفين معلوم و معين سازند .\r\nدلكاتهاى روسيه يك هفته مهلت خواستند . پس از آن در ايام هفته جلسات غيررسمى انعقاد يافت . كامينوف در راپرت خويش مىگويد در صورت صلح انفرادى روسيه گذشتهاى بزرگ از طرف آلمان خواهد شد . وكلاى روسيه خواهش كردند در اوقات متاركه سالداتهاى طرفين در عقد برادرى باهم مجاز باشند دلكاتهاى آلمانى امتناع نموده و اظهار داشتند در ايام متاركه ميان اردوهاى طرفين خط بيطرفى معين مىگردد كه احدى از سربازان ما و شما حق تجاوز كردن از آن را ندارند . خواهش ديگر دلكاتهاى روس اين بود كه سركردهء اردوى آلمانى اجازه بدهد ادبيات و مرامنامه‌هاى بولشويكها را براى سالداتهاى ايشان فرستاده شود كه در اردو بخوانند . جنرال كوف‌مان در مقام جواب چنين اظهار داشت كه ما برسانيدن اين‌گونه ادبيات به اردوهاى فرانسه انگليس و ايطاليا حاضريم ، اما به جهت سالداتهاى خودمان از قبول اين تحفه گران‌بهاى عالى معذرت مىطلبيم !\r\n\r\nامضاى قرارداد متاركه\r\nروز 22 نومبار دلكاتهاى طرفين شرايط متاركه را در يازده فصل امضا نموده‌اند .\r\nمتاركهء رسمى روز 7 دكامبر در جميع فرونتهاى بر و بحر شروع و مدت آن تا ظهر 17 ماه مذكور است . در همين ده روز هردو طرف در شروع به جنگ مختارند مشروط كه سه روز قبل اعلام دارند . يكى از نمايندگان مهم شوروى كميسيارياى ملى كه خواهش كرده اسم او را انتشار ندهند به روزنامهء دولياماروو نوشته است ما اميدوارى به اين مذاكرات صلح و متاركه نداريم و همه اعضاى كميسيارهاى ملى به خوبى ملتفتند كه نتيجه ندارد .\r\n\r\n","description":"","footnote":"","page_name":" 5042 ","page_number":146},
  {"content":"\r\n\r\nلكن اگر صحبت اين فقره به ميان نيايد تمام سالداتها فرار مىكنند و اين فرجه‌اى است براى تهيهء قشون تازه‌نفس ( كه دروغ گفته قشون ندارند ، مگر از ايران كمك و يارى بطلبند كه بىحساب دارد ، يا از ميرزا كوچك خان ) .\r\n\r\nشرايط صلح آلمان\r\nاز قرارى كه معروف است عثمانيها يكى از شرايط صلح با روس را چنين گفته‌اند كه سرحدات عثمانى بايد مطابق آنچه قبل از جنگ 1878 بوده باشد . از قرارى كه باز در اين روزنامه نوشته بود شرايطى كه از طرف آلمانها گفته شده اولا تا پانزده سال امتعه و مال التجاره آلمان بدون گمرك وارد ممالك روسيه شود . دوم تمام اسلحه و قورخانه و مهمات قشون روس تسليم و تحويل آلمان شود . سيم حفظ و حراست نظم شهرهاى پطروگراد ، مسكو و چندجاى ديگر هم به‌عهدهء آلمان برگذار گردد . اين شرايط هم كم از شرايط للويد جرج نيست . اين است كه من تصور مىكنم اين جنگ به زودى خاتمه نيافته بلكه سالهاى ديگر طول خواهد كشيد .\r\nسه‌شنبه 29 ع 2 ، 23 دلو - باز يك برف مختصرى پريشب آمد . يخها باز نمىشود مگر در ظهر و پس از رد شدن خورشيد باز يخ مىبندد . مهدى در سر ختم پسر ملا يوسف بسى اقدامات كرده از آنجا با شفيع ملعون آتان رفته . من منتظر اقدام او هستم تا مجازات او را بدهم . ده سال است من به او محبت مىكنم ، مواجب و خانوارى مىدهم ، چه و چه .\r\nاين نتيجهء اين همه احسان و محبت من است . من‌بعد تفصيل واقعه را خواهم نوشت .\r\nعجالتا من از هر اقدامى و لو نوشتن در روزنامهء مخفى خودم هم باشد اجتناب مىكنم .\r\nگلچين عيال دومى كدخدا صفر على به يك شكم دو پسر آورده : احمد و محمود نام گذاشتند . اين زن دفعهء ديگر هم براى خليل شوهر اول خود باز يك شكم توأم زائيده است . در زوارك من كمتر زنى سراغ دارم كه دوقلو به اصطلاح اينجا « دوبولو » نزائيده باشد و گويا معمول زنهاى زوارك است .\r\n\r\nامان‌نامهء ميرزا كوچك خان\r\nديشب دستخطى از حضرت و الا از شهر رسيد ، كاغذى از كربلائى غلامعلى كه نوشته بود حكومت ، مدحت السلطنه كه چهار سال است در قزوين است گويا عزل شده باشد .\r\nحزب دمكرات خيلى به مردم فشار مىآورند و صدمه مىزنند . خانهء حاجى سيد جمال مجتهد رفتم ديدم جماعتى از اكراد قزوينى اينجا جمع هستند و متصل آقا\r\n\r\n","description":"","footnote":"","page_name":" 5043 ","page_number":147},
  {"content":"\r\n\r\nكاغذى نوشته به يكىيكى مىدهد . جويا شدم گفتند امان‌نامه است از طرف ميرزا كوچك خان . من به آقا گفتم يكى هم براى الموت التفات فرمائيد . سر به گوش من گذاشته گفت اولا ترتيب دارد ، بايد شاهزاده چيزى بنويسد بعد هم شيرينى مرا بدهد تا بنويسم .\r\n( آقا سيد جمال براى عمل جريمه حاجى محمّد على آقاى امينى آنجا رفته بود و حالا وكيل آنجا شده و برات آزادى مىدهد . سى و شش هزار تومان حاجى محمّد على آقا داد ) .\r\nدستخط حضرت و الا مطلبى جز حكايت امر خير عين الملوك نداشت كه مىگويند ماه جمادى الاولى مىبريم . شما هرچه از صندوقخانهء خود و نقد بايد بدهيد زودتر بدهيد تا در تهيه باشند . كاغذى هم والدهء انوشيروان ميرزا در همين خصوص نوشته بود .\r\n\r\nآيروپلن انگليسى\r\nآخر كاغذ نوشته بود يك آيروپلن انگليسى از بغداد چهار ساعته به طهران آمده و ما در بالاى پشت‌بام تماشا كرديم . براى اجراى مقاصد و درخواستهاى لغو آقايان سه چهار از اين آيروپلنها كافى است كه هيچ احتياج به فرستادن قشون نداشته باشند و آنچه ميل دارند از ما گرفته و به سر ما بياورند . و من تصور مىكنم اين نمايش هم خود يك قدرت‌نمائى و دستگير نمودن بعضى مطالب به ايران است . واقعا براى مملكتها و شهرهاى بىدفاع هم چندتا آيروپلن كافى است كه هر مقصودى دارند انجام بدهند ! من‌بعد احتياج به زحمت قشون‌كشى از خشكى يا دريا موقوف خواهد شد .\r\n\r\nجنگليها\r\nجمعه سيم جمادى الاولى ، 26 دلو - سردار اقتدار از تنكابون فرار كرده ، سالار فاتح نزد ميرزا كوچك خان رفته ، سهم الممالك پسر اسمعيل خان هم به خانهء خودش رفت .\r\nكريم خان و نبى خان كجورى با جمعى از سوارهاى خودشان در تنكابون هستند ، همان‌طور اموال مردم در معرض تلف است . مال سپهسالار ، وزير ، امير انتصار كه حلال خودشان است .\r\nقولى مىگويند سردار كبير يا دستهء قزاق از طهران سوادكوه سرخانهء اسمعيل خان آمده ، سهم الممالك براى آن رفته است و پس از گوشمالى اسمعيل خان تنكابون مىآيند .\r\nبرخى مىگويند تركمان زياد به سر خانهء آنها ريخته و بعد تنكابون خواهند آمد . امير اسعد و همراهانش همان‌طور در سيارستاق اقامت دارند .\r\n\r\n","description":"","footnote":"","page_name":" 5044 ","page_number":148},
  {"content":"\r\n\r\n\r\nشيخ محمد على و مرامنامهء دموكرات\r\nاما حكايت اينجا و حركات زشت مهدى . در طهران قايم‌مقام حسن صباح ، شيخ محمّد على آن شمّامه يا دمّامهء جادو اين آدم را فريب داده و بيشتر او را ترسانده است .\r\nشيخ محمّد على وقتى كه با اين الموتيها صحبت مىدارد وزرا را مثل ادنى نوكر خودش معرفى مىكند . ميرزا كوچك خان دست‌نشاندهء اوست ، احزاب سياسى طهران همه انگشترگردان او . اين احمقها هم باور مىكنند . عزيز وركى وقتى كه از طهران آمده بود گفته بود از بالاى خيابان كه درشكه با شيخ نشستيم تا وسط خيابان پنج دفعه شيخ پياده شده با وزرا صحبت كرد . هركس را از آشنايان خود ديده بود پياده شده بود مدتى صحبت داشته بود . بعد به عزيز گفته بود فلان وزير بود با من مشورتى داشت . به مهدى گفته است يك ماه نخواهد كشيد كه كسان ميرزا كوچك خان الموت مىآيند . دمكراتهاى شهر آنجا مىآيند ، جان تو در معرض تلف است . تا زود است جهت حفظ خود چاره كن .\r\nآن چاره چه‌چيز است ، اين مرامنامه را بگير بخوان جمعى را داخل حزب كن . برو قزوين و اجازه حاصل كن . من هم خواهم نوشت . كميته در الموت مفتوح كن . باعث فلاح و نجات تو خواهد شد .\r\n\r\nخواندن مرامنامهء دموكرات در الموت\r\nاوايل ماه ربيع الثانى مهدى رفت ، تا شترخان بعضى حرفها زده بود كسى گوش نداده بود . يعنى گفته بودند ما نمىفهميم . بعضى حرفها هم زوارك زده بود . من كاغذى به او نوشتم كه اگر پرده از روى كارها برداشته شود معلوم خواهد شد تو ظالم هستى يا من ، تو متعدى هستى يا من . اگر از راه تقلب و شيطنت اين كار را مىكنى مطهر شوى همه تو را و مرا مىشناسند . اگر حقيقت است زهى نامردى ، زهى بىغيرتى . جواب قسم و آيه نوشت من كارى نكرده‌ام . حضرت و الا در طهران به من فرمودند تعديات تقى و ابو القاسم را تفتيش كن صورت بده . آنها محض اين كار از من سعايت مىكنند . تا پسر ملا يوسف وفات كرد اين آدم رفت بالاروچ در مجلس عزا بناى خواندن مرامنامه را گذاشت .\r\nبالاخره چيزى نوشت و جمعى پاى آن را مهر كردند از جمله ملا يوسف ، ملا حسن ، ملا على . مجلس عزاخانه بود . مردم از دهات مىآمدند به همه تكليف مهر كردن مىنمود و مىگفت فرمودهء شيخ محمّد على است . هركس مهر نكرد من صورت بدهم . ليكن بيشتر مردم مهر نكردند و بدون استثنا همه‌كس به او گفت مهدى از شما اين كار صحيح\r\n\r\n","description":"","footnote":"","page_name":" 5045 ","page_number":149},
  {"content":"\r\n\r\nنبود . مىخواستيد بگذاريد ديگران سبقت كنند و او جواب مىگفت چه كنم از جانم مىترسم .\r\nمادر على محمّد « 1 » هم آنجا رفته بود . مدتى هم باهم منازعه كرده بودند . تفنگ لوبل من خانهء او بود من خيال كردم اين تفنگ را هم برمىدارد و مىرود . فرستادم آوردند .\r\nغفار برادرزنش اين خبر را براى او برد ، ديگر زوارك نيامد . به اتفاق شفيع حرامزاده رفت آتان . چند نفرى هم آنجا مهر كردند . روز غرّه شترخان رفته بود . ميرزا اسحق كاغذى شفاعت نوشته بود . من جواب ملايمى نوشتم كه ابدا من كارى به او ندارم ، بيايد سر خانه‌اش .\r\nمهدى شترخان هم نمانده بود ، رفته بود كوچنان . جمعى هم آنجا مهر كرده بودند .\r\nميرزا اسحق مىرود كندانه‌سر نزد او . خيلى نصيحت مىكند . كاغذ مرا هم نشان مىدهد ، مىگويد من براى حفظ جان خودم بايد بروم شهر اين اشخاص را معرفى كنم و كميته به الموت بياورم و گويا حاليه در راه شهر باشد . اما نيت كلى او خوردن مال مردم است كه به اين وسيله نداده باشد . پانصد و پنجاه تومان به رضى ورسى بدهكار است ، دويست تومان به على محمّد ، قرب دويست تومان هم به ساير مردم . اين پولها را داده به قيمت گزاف از ملك سليكان خريدارى كرده . دو قاطرش هم مرد و حاليه از مايه پس‌افتاده . اما من به اين آدم در اين مدت چقدر خوبى كردم چيز دادم ، آخرش هم بر عليه من اقدامات مىكند فصلى جداگانه است و لزوم هم ندارد ذكر شود . « 2 »\r\n\r\nمعنى دموكراسى ميان عوام\r\nاينها سواد ندارند ، فهم ندارند ، علم ندارند . امروز هم دمكراسى را مثل شرح و تفصيل كه براى مشروطه مىدادند معنى مىكنند . مىگويند ماليات نبايد داد ، ملك مال خودمان است ، مطالبات را نبايد داد . فردا يك اغتشاش بزرگى به توسط مهدى و چهار نفر مثل او برپا خواهد شد كه با زحمت و مخارج زياد بايد ساكت نمود . اما در مملكت ما به واسطهء عدم علم ، عدم فهم همان‌طور كه هرچيز تازه‌اى را زود قبول مىكنند و مىكردند به همان زودى هم دورى و كناره مىكنند ، چنانچه آن حدت و حرارتى كه در آغاز مشروطه در مردم بود خمس و سدس آن باقى نمانده است . فقط بايد چندى با حوادث دست و گريبان بود كه ما هم به حوادث عادت نموده‌ايم و اين انقلاب را هم\r\n\r\n\r\n","description":"","footnote":"\r\n( 1 ) - مادربزرگم . ( مسعود سالور )\r\n( 2 ) - مهدى عموى مادرم بود . ( مسعود سالور )\r\n","page_name":" 5046 ","page_number":150},
  {"content":"\r\n\r\nپيش‌بينى نموده بوديم ! اگر از خارج كسى داخل الموتى نشود از خودهاشان من ترس ندارم و چون مهدى هم مقدم اين كار شده و دو ثلث الموتى او را خوب مىشناسند و تعديات و هرزگى او را ديده [ اند 
  ] چندان وقعى نخواهند گذاشت و نتيجه نخواهد برد .\r\nاين شفيع پدرسوخته كه دنبال او افتاده ، چند روز قبل يك قاطر من به او دادم تا امسال از گرسنگى تلف نشود .\r\n\r\nدموكراسى - رجاله\r\nبد نيست ايران را هم مثل روسيه كنند . چنانچه اين احزاب بازى صدمات و خساراتش به پيكر تنومند روسيه از جنگ آلمان و اطريش زيادتر بود روسيه را متلاشى كرد . من منكر مرام دمكراسى نيستم ، ليكن براى دهات و اين مردمان نفهم بىكمال زيادى مىدانم ، زود مىدانم ، سنگ را به دست رجاله مىشود داد اما نمىشود پس گرفت . من به حق خداى يكتا از شدت استيصال و عدم مؤونه و استطاعت است كه اينجا مانده‌ام . اگر گذرانى در طهران داشتم يا اميدى داشتم يك ساعت هم اينجا نمىماندم .\r\n\r\nآوردن فشنگ - قيمت گندم\r\nجمعه 10 شهر جمادى الاولى ، 22 فوريه ، 3 درجه حوت - چند روز است هوا بارندگى مىكند . در حقيقت امسال زمستان خوبى شد . باغبان دزاشوبى را با فتح اللّه براى آوردن فشنگها فرستاده بودم آمدند . گفتند در آن طرفها هم بارندگى كامل شده اما فشنگها با وصف آن‌كه به مهر كيسه دست‌نخورده بود يكصد و بيست عدد كم بود و گويا همان سالار اصلا كم فرستاده است و به دروغ پانصد نوشته است . سيد مهدى هم در ششم از شهر آمد مىگفت انگليسها در شهر غله‌خرى مىكنند و قيمت گندم يك مرتبه به صد تومان رسيد . گفتند انگليس خيال آوردن قشون دارد . مهدى را سر گدوك ديده بود با حالت تب با آن پير گبر شفيع به شهر مىرفت . ملامت كرده بود كه اين كار تو نبود كه نوكر و از دو طرف خويش هستى . گفته بود حالا شده مىروم . هركس اين اقدام او را مىشنود بد مىگويد . خيال فساد دارد و الّا دموكرات بودن و شدن هياهو لازم ندارد ، افتخار و مباهات ندارد .\r\n\r\nوفات نظام الملك\r\nدستخطى از حضرت اقدس و الا داشتم . طهران هم برف و بارانهاى خوبى آمده اما همه‌چيز گران است . آنجا هم گندم قرب يكصد است . نظام الملك مرحوم شده ، به عقيدهء\r\n\r\n","description":"","footnote":"","page_name":" 5047 ","page_number":151},
  {"content":"\r\n\r\nمن راحت شد ، زيرا ضيق نفس گرفته بود و از بابت گذران و همه‌چيز هم به او تلخ و سخت مىگذشت . سواى مدير السلطنه و افخم الملك و اعظم الملك و چندين دختر بزرگ كه تمام را شوهرها طلاق داده و در خانهء خودش بود چهار پسر كوچك و يك دختر هم از صيغه‌اى كه اين مدت داشت دارد . مدير السلطنه و اعظم الملك ترياكى سختى هستند . دخترها هم ترياكى هستند . جز نظاميه و نظام‌آباد و يكى دو ده كوچك در نور چيزى هم باقى نمانده است .\r\n\r\nنظاميه - شكل عز الدوله\r\nنظام الملك ميرزا عبد الوهاب خان پسر ميرزا كاظم خان نظام الملك پسر ارشد ميرزا آقا خان نورى صدراعظم مقتدر با نفوذ دورهء ناصرى است كه جنگ هرات و انگليس در عهد او شد . پس از قتل امير اتابيك اعظم عزت الدوله خواهر سوگلى بطنى ناصر الدين شاه را براى نظام الملك گرفتند . در صف سلام نظاميه نظام الملك را شخص دوم ايران مىنويسند . اين صف سلام در طالار فوقانى عمارت اندرون نظاميه است كه همشيره آنجا منزل دارد . صف سلام ناصر الدين شاه است كه سفراى خارجه هم در سلام بوده‌اند . شكل حضرت والاى ما هم در سن طفوليت آنجاست . اسم نقاش را نمىدانم خوب كشيده .\r\n\r\nخانهء نظام الملك - قرض دادن به آنها\r\nميرزا آقا خان كه معزول شد و دورهء نوريها به پايان رسيد همه را اصفهان تبعيد كردند .\r\nاو مرد اينها طهران آمدند . سالها مغضوب بودند . آن‌وقت ما حياط و عمارت شهرى نظام الملك در محلهء عربها كوچهء مقابل درب اندرون [ را 
  ] كه حاليه آن كوچه به كوچهء نظام الملك و آن خانه را سه سال قبل حاجى امام جمعه خوئى خريدارى كرده منزل داشتيم كه آن خانه در نزد حضرت و الا بيع شرط و رهن بود . نظام الملك ميرزا عبد الوهاب خان در دو حياط ما جنب عمارت بزرگ منزل داشت و به تلخى و تمام قرض زندگى مىكردند . چنانچه من طفل بودم و حضرت و الا ملاير حكومت داشتند پولى براى من روانه مىكردند . هميشه اين پول مرا خانم والدهء مرحوم به آنها قرض الحسنه مىداد . از آن زمان اين نظام الملك با خانوادهء ما الفت و دوستى پيدا كرد . تا ناصر الدين شاه سر التفات آمد ميرزا كاظم خان نظام الملك وزير عدليه شد بعد وزير لشكر ، اين نظام الملك لشكرنويس‌باشى ، پول ما را به زحمت دادند .\r\n\r\n","description":"","footnote":"","page_name":" 5048 ","page_number":152},
  {"content":"\r\n\r\n\r\nسرنوشت نظام الملك\r\nحضرت و الا پس از فوت مرحوم اعتضاد السلطنه خانه‌هاى او را به ده هزار تومان كه اعلى قيمت خانه‌هاى آن‌وقت بود خريدارى [ كردند 
  ] و به آنجا آمديم . نظام الملك به اين خانه‌ها مسكن كرد . مراودهء ما برقرار بود و هميشه ممنون محبتهاى عهد محنت و تنگدستى خود بود . تا ميرزا كاظم خان نظام الملك مرحوم شد لقب و منصب وزير لشكرى به اين آقا رسيد . از خانه‌هاى شهر به نظاميه رفت . تمام ارث هم به اين شخص رسيد و خيلى چيزهاى مخفى هم از عهد ميرزا آقا خان بود كه از ترس بيرون نمىآوردند .\r\nزيرا نظام الملك ابو الحسن خان پسر خودش از نيمتاج خانم ( نيمتاج خانم دختر كوچك ميرزا نبى خان قزوينى پدر ميرزا حسين خان سپهسالار [ و 
  ] يحيى خان مشير الدوله و علاء الملك بود . علاء الملك و نيمتاج خانم از بطن صبيهء خاقان ميرور فتحعلى شاه بودند ) از اولادى خود خارج كرد و علنا مىگفت مال من نيست حرامزاده است و چون اين زن كه بعد از طلاق عزت الدوله گرفته بود بدنام بود همه‌كس گفتهء او را تصديق داشت .\r\nطلاق عزت الدوله هم پس از عزل و تبعيد ميرزا آقا خان جبرى واقع شد و مىگفتند شوهرهاى ديگر حرام است . ( اين معتمد الملك حاليه كه از بطن او و صلب يحيى خان مشير الدوله برادر ميرزا حسين خان سپهسالار قزوينى به عمل آمده مىگويند به همان علت حرامزاده است ) .\r\n\r\nابو الحسن خان\r\nنظام الملك در سلام تحويل ناصر الدين شاه در ميان دو هزار نفر رجال و امرا و صاحب‌منصبان وقتى كه ابو الحسن خان آمد از شاه عيدى بگيرد و شاه رو به نظام الملك كرده گفت پسر شماست ، به آواز رسا گفت خانه‌زاد اعليحضرت و فرزند حقيقى چاكر عبد الوهاب است . اين ابو الحسن خان مثل ماه خوشگل بود و نزد دائى خود علاء الملك برادر ديگر حسين خان سپهسالار بود . يك روز مرحوم عضد الدوله پدر عين الدوله آنجا رفت و او به ساده‌رويان مايل بود خيره‌خيره به اين پسر نگاه كرد در آخر اين شعر را خواند .\r\n چشم تو به آهوى ختن سخت شبيه است * از چشم تو پيداست كه مادر به خطائى \r\nاين پسر پس از بيرون آوردن ريش و سبيل هيولاى غريبى پيدا كرد كه هيچ‌كس تصور نمىكند آن ابو الحسن خان است و خيلى هم زود مرحوم شد .\r\n\r\n","description":"","footnote":"","page_name":" 5049 ","page_number":153},
  {"content":"\r\n\r\n\r\nكمالات نظام الملك - مخاطب سلام\r\nميرزا عبد الوهاب خان نظام الملك خيلى متفرعن بود ، خيلى قديمى ، خيلى جاه‌طلب ، خيلى در خرج كردن بىبندوبار ( مثل من ) . آنقدر وزير لشكر بود تا مظفر الدين شاه به تخت سلطنت نشست . امين السلطان عزل و اين نظام الملك وزير ماليه شد . نظام الملك مىگفت صدارت تا پشت درب اطاق من آمد و مراجعت كرد . نظام الملك باسواد بود ، خط خوشى مىنوشت ، عربيت كامل داشت . احاديث ، اخبار ، آيات ، حكايات ، قصص حفظ داشت . خيلى خوب حرف مىزد . به‌همين جهت مدتى هم مخاطب سلام بود .\r\nحرفهاى او گاهى براى خنده ، گاهى براى ضرب المثل در ميان مردم استعمال مىشد . به خواب و تملق خيلى عقيده داشت . هركس كارى با او داشت و مىخواست زود صورت بگيرد اول خوابى جعل كرده با تملق زياد براى او بيان مىكرد ، بعد عنوان عرض خود را مىنمود كه بلادرنگ انجام مىيافت .\r\n\r\nادب نظام الملك\r\nمجلس نظام الملك خيلى رسمى بود . هميشه مخاطب خود پسرش مدير السلطنه را قرار مىداد كه اين قانون را از نظام الملك پدرش كه خود اين را مخاطب در مجالس قرار مىداد آموخته بود . به مردم باادب و رسوم فوق العاده رفتار مىكرد . به‌همين جهت مردم به او مايل شده بودند .\r\nهيچ‌وقت پسرهاى خودش را بدون اضافهء لفظ آقا خطاب نمىكرد . آقاى افخم الملك ، آقاى ميرزا كاظم خان ( اعظم الملك حاليه ) مىگفت . عبارات دور از ذهن خيلى استعمال مىكرد .\r\n\r\nعبارات خاص نظام الملك\r\nيك روز من بودم گفت پسر شيشه‌هاى اطاق را پاك كن . اين شيشه‌ها به كلى حاجب ماوراء شده است . باز يك روزى مىگفت غليان را به مقدار عديده بياوريد . به پيشخدمت هنگام سفره انداختن مىگفت مورب نينداز ، چه و چه . هزارها از اين لغات و عبارات .\r\nبيشتر بلكه هميشه براى تصديق طرف مقابل خم شده مىگفت همين‌طور است كه مىفرمائيد و اين فقره تكرار پيدا كرد . در شيراز كه نمىبايست بفرمائيد بگويد مىگفت « چنين است » و اين كلمه شهرت كاملى در شيراز يافته بود .\r\n\r\n","description":"","footnote":"","page_name":" 5050 ","page_number":154},
  {"content":"\r\n\r\n\r\nحكايت شاهزاده عزيز و مجازات نظام الملك\r\nپس از آمدن امين السلطان به طهران كه امين الدوله را از وزارت ماليه خلع كرده بود و ماليه را به ناصر الملك ( نايب السلطنه ) داده بود كه به ترتيب اروپا رفرم كند كه هيچ كارى نكرد به‌همان‌حال ماند ، نظام الملك حاكم طهران شد . براى پسر بزرگ مدير السلطنه دختر مؤيد الدوله مرحوم را گرفته بود . براى افخم الملك عزيز الملوك همشيرهء كوچك ما را گرفت . حكايت شاهزاده عزيز جلو آمد . اين شاهزاده عزيز يكى از مشديها و الواط طهران بود . خيلى شرارت كرده بود . به موجب دستخط مظفر الدين شاه حاكم طهران نظام الملك دو دست او را قطع كرد . امير خان سردار ، بعد سپهسالار كه وزير جنگ بود به واسطهء اقداماتى كه در خيابان امين حضور از سربازها صورت گرفته بود و نظام الملك به شاه راپرت داده بود موقعى براى بروز عداوت به دستش آمد تحريك كرد شاهزادگان و قاجاريه براى قطع يد شاهزاده عزيز در خانهء پدرش عضد الدوله اجتماع و ازدحام كردند .\r\nبه شاه عريضه‌جات داده و حضورا شكايات كردند و مجازات نظام الملك را خواستند .\r\nفحشها ، ناسزاها دادند . بالاخره نظام الملك عزل شد و اين نقار و انزجار بين شاهزادگان و قاجاريه باقى بود . شاه هم ازبس سست عنصر بود كلمه‌اى نگفت به حكم من شده .\r\nنظام الملك هم احتراما دستخط را نشان نداد . دو سال نظام الملك مغضوب بود تا حكومت فارس [ را 
  ] به اصرار به او دادند .\r\nمن هم بيكار و گرفتار خرج زياد بودم ميل كردم همراه او شيراز بروم و قبول كرد ، همراه برد .\r\n\r\nحكومت فارس نظام الملك\r\nدر شيراز نظام الملك بسيار بد حكومت كرد ، زيرا هيچ حكومت نرفته بود . از ترتيب و قوانين حكومت آن عهد مسبوق نبود . اين حكومت به واسطهء عدم استقلال و ترتيب كه به دست خود نظام الملك تهيه شد اسباب اين گرديد كه چهل پنجاه هزار تومان خودش مقروض شد . اجزا از آن جمله من بيچاره مبلغى قرض بالا آوردم . نظام الملك فقط در ايالت خودش متوقع احترامات فوق العاده بود ، ديگر هيچ دربند منافع و حق الحكومه و كار ديگرى نبود . مردم زيرك شيراز اين مسئله را درك كرده به‌جاى طاقه شالها ، اسبها ، ماديانهاى عربى ، ليره‌هاى انگليسى ، نوتهاى بانك ، اشرفيهاى مظفرى كه هميشه به حكام براى طى امورات خود و چاپيدن يك دستهء ديگر مىدادند هى تعظيم كردند ، هى بله‌بله قربان گفتند ، هى حضرت اشرف گفتند . متصل شاعرها در قصايد او را صدر\r\n\r\n","description":"","footnote":"","page_name":" 5051 ","page_number":155},
  {"content":"\r\n\r\nخطاب كردند . متصل مردم براى او خواب ديدند . به اين وسيله كار خود را صورت [ دادند 
  ] و مقاصد خود را به عمل مىآوردند كه ما همراهان و اجزا محرم شخص او حيران شده بوديم و چون از دست ما آن شكلها برنمىآمد و راه چاره را مثل آنها نمىدانستيم همه مقروض و پريشان شده منافع را يك مشت مردم چاپلوس آگاه از امور ولايت بردند .\r\n\r\nنظام الملك و مغيبات - گول خوردن\r\nاز اينها گذشته بعضى مردم شياد ناقلا از قبيل رمال و مغيبات‌گو را هم به جان نظام الملك انداختند . متصل دعا مىنوشتند ، از مغيبات خبر صدارت به او مىدادند كه شب و روز منتظر تلگراف احضار براى صدارت بود . ميرزا على انوارى يك آدمى بود طرار ، شيطان مدتها نظام الملك را گول زد ، پول گرفت كه اين ماه تو صدراعظم مىشوى .\r\nآخر ماه مىشد وعدهء ماه آتيه را مىداد . يك روز به تفرج رفته بوديم به محلى كه آسياب سه‌تائى مىگويند . جمعى بوديم از آن جمله معتضد السلطنه كه رئيس قشون بود ، مؤيد السلطنه رئيس تلگرافخانه . صحبت از اين مقوله شد نظام الملك با شدّ و مد زياد گفت آخر الامر سيصد تومان به ميرزا على دادم و فريب او را نخوردم . بيرون آمديم مستشار نظام كه يكى از آنها بود كه ميرزا على را اسباب كار خود قرار داده بود گفت احمق مىگويد سيصد تومان دادم اما گول نخوردم . پس گول چه‌چيز است !\r\n\r\nبوى صدارت از جا نماز\r\nامام جمعهء شيراز كه مرد باكمال ظريف شاعر و عارف‌پيشه بود كه خودش در حق خودش مىگفت شصت سال از عمرم مىرود پنجاه فرمانفرما به فارس آمده يكى از من دلگير نرفته و يكى اسباب تبعيد مرا تا دو فرسنگى شيراز فراهم نكرده با وصف آن‌كه همه كار كرده‌ام ، هنگام نماز شد نظام الملك گفت همين‌جا نماز كنيد و از اندرون به ترتيب قديميها جا نماز خواست پهن كردند . خم شده جا نماز را بوسيده برخاست و گفت بوى صدارت از اين جا نماز استشمام كردم و اقلا آن روز پنجاه حكم و شفاعت را انجام داد .\r\nخدام و متوليان شاه‌چراغ شيراز [ را 
  ] كه اغلب سادات هستند « ذهبى » مىگويند و اين طايفه از عرفا به مكاشفه قائل مىباشند و از مغيبات خبر مىدهند . مثلا مىگويند ديشب حضرت از ضريح بيرون آمده چنين و چنان فرمود و اين يك حكايت طولانى است و تفصيلى دارد . مطلب طولانى شد و من اگر بخواهم تفصيل حكومت يك سالهء شيراز\r\n\r\n","description":"","footnote":"","page_name":" 5052 ","page_number":156},
  {"content":"\r\n\r\nآقاى مرحوم را بنويسم خود يك كتاب جداگانه لازم دارد .\r\nدو سه روز به عيد نوروز مانده معزول شديم . آقا باز دست از نخوت و غرور خود برنداشته بيرون جلوس كرد و يكى دو هزار تومان شيرازيها از او عيدى وصلهء اشعار گرفتند . من از مؤيد السلطنه پول قرض كرده ، مبلغى هم از مباشر دهات نصير الدوله تا خودم را طهران رساندم . در راه به ما خوش گذشت . آن اصول و ترتيبات رفتن در كار نبود . در اصفهان هم مبلغى آقا هديه براى ظل السلطان و پسرهايش داد . مردم هم خيلى به عنوانهاى مختلف و اصفهانى بازى از او چيز گرفتند .\r\n\r\nظل السلطان و كلاه فرمانفرمائى\r\nظل السلطان هنگام رفتن و آمدن با من كه پسر عمويش بودم و به خانه و محل حكومت او وارد شده بودم ، توقع احترام و يك خصوصيت و مهربانى خويشاوندى داشتم ، خوب رفتار نكرد . بلكه از بيگانه‌ها هم بدتر رفتار كرد . روزى كه نظام الملك ديدن او مىرفت اصرار كرد مرا ببرد . هرقدر طفره زدم ممكن نشد . رفتيم . من هنگام رفتن شيراز از كلاههاى ماهوتى مقوائى سرگذاشته بودم از بابت گردوخاك و زحمت مسافرت . در هر شهرى رسيدم مجبور شدم كلاه را عوض كنم و در هر شهر هم به يك تركيب جداگانه كلاه مرسوم بود و من هر ساعت به شكلى بيرون مىآمدم . مراجعت يك كلاه نمد نظامى شيرازى كه فرمانفرما دستور داده بود هنگامىكه وزير جنگ شد همان كلاهها را مد نظامى كرده بود ( كه حاليه از آن نرم‌تر و مشكىتر در ايران درست مىكنند و كلاه زمستانى غالب مردم محترم همان است . ) گرفته و سر گذاشتم كه خيلى هم قشنگ و تازگى داشت .\r\n\r\nجواب به ظل السلطان\r\nچون ظل السلطان با فرمانفرما عداوت داشت و خواست اهانتى هم به‌جاى مرحمت به من بفرمايد پس از قدرى نشستن و صحبت با نظام الملك رو به من كرده گفت شاهزاده يك چيزى مىخواهم بگويم بدت نياد . گفتم فرمايشات حضرت و الا بد آمدن ندارد .\r\nفرمود اين كلاه چه‌چيز است سر گذاشته‌ايد ، كلاهى سر بگذاريد كه جدت گذاشته ، پدرت گذاشته ، من گذاشته‌ام . اين حرف او به من ناگوار آمد . جواب گفتم اولا علت گذاشتن اين كلاه براى اين است كه آمدن آنطور به من گذشت . ثانيا اگر بنا شد كلاه جد و امجد را به سر بگذاريم كلاه حضرت و الا هيچ شباهت به كلاه نيم ذرعى محمّد شاه يا عباس ميرزا يا اوايل و اواسط سن خودتان را ندارد . از اين جواب من به‌هم رفته گفت\r\n\r\n","description":"","footnote":"","page_name":" 5053 ","page_number":157},
  {"content":"\r\n\r\nآخر گفتم بايد مثل اجداد و پدران پوشيد و راه رفت . گفتم اين فرمايش حضرت و الا هم مطابق نمىآيد ، زيرا از كلاه تا كفش حضرت و الا هم شبيه آنها نيست . چه‌وقت اين‌طور شلوار مىپوشيدند . چه‌وقت اين‌طور سردارى . پس چرا خود حضرت و الا تأسى به آنها نمىفرمائيد . از دفعهء اول زيادتر به‌هم رفته و گفت اصلا من از اين كلاه بدم مىآيد و شروع كرد به صحبت ديگر كردن . بيرون آمديم نظام الملك گفت خيلى خوب جواب داديد . لازم نبود شاهزاده اين ايراد خنك را به شما بگيرد . گفتم من وقتى كه نمىآمدم براى همين بود .\r\n\r\nوزارت عدليهء نظام الملك\r\nنظام الملك بعد وزير عدليه شد . شاهزادگان هم ديدن كردند صلح كردند . وزير عدليه بود تا آمدن محمّد على شاه و آن حكايتها . دو دفعه به آذربايجان رفت . اما ديگر روز به روز هم عليل شد ، هم كارش پس رفت تا به فروش املاك و مستغلات و غيره و غيره كشيد و به رحمت ايزدى پيوست ، رحمة اللّه عليه .\r\n\r\nروحيات نظام الملك\r\nدر حقيقت نظام الملك در عهد خودش يكى از رجال و وزرا صاحب حسب و نسب خيلىخيلى معتبر و طرف توجه عموم بود . در كمالات و تحصيل علومات ايرانى كه آن‌وقتها مرسوم بود - حاليه در كار محو و نابود شدن است - به مدارج عاليه رسيده بود .\r\nمسلمان و صاحب عقيدهء كامل و باخدا بود . فقط كمى ساده‌لوحى و آن اعتقادى كه به تملق و چاپلوسى داشت لكه‌اى به او نهاده بود كه مردم پسند نمىكردند . با اين دوازده سال مشروطهء ما هم تباين كلى داشت . نظام الملك فرانسه هم اندكى مىدانست . از جغرافيا بىاطلاع نبود اما كمتر اظهارى مىداشت و سبك خودش را به همان سبك قديم ترتيب مىداد .\r\n\r\nلباس نظام الملك\r\nكلاه او هميشه پوست اعلى بخارائى بود . از ساير كلاهها بلندتر [ بود 
  ] و تا پشت ابروى خودش مىآورد . قباى او اغلب اطلسهاى رنگارنگ بود . مچ آستين قبا تكمه‌هاى قيطانى داشت . سجاف قبا ترمه بود . شلوارش بين ايرانيهاى قديم و فرنگى مآبهاى حاليه بود .\r\nكفش مىپوشيد . اغلب روى كفش باز بود كه به اصطلاح آن‌وقت « ميرزانه » مىگفتند .\r\nكلجهء ترمهء بطانهء خز هميشه زمستانها مىپوشيد . خرقهء ترمهء بطانهء خز تن مىكرد ، چون\r\n\r\n","description":"","footnote":"","page_name":" 5054 ","page_number":158},
  {"content":"\r\n\r\nاين خرقه يك ابهتى به او مىداد . در شيراز كه هوايش نسبتا خيلى گرم‌تر از طهران است تا اواخر ثور تن مىكرد . روى قبا شال سفيد كتان يا غيركتان مىبست . قلمدان و لولهء كاغذ در جيب مىگذاشت . عصاى سرطلا دست مىگرفت .\r\n\r\nآقاى دربار ، آقاى عمومى\r\nآقاى مطلق به او خطاب مىكردند . اقلا پنجاه مرتبه براى حضرت و الا پيغام داد كه چرا روى پاكت او « آقا » نمىنويسند . آن‌وقت اين كلمهء « آقا » يك نوع اختصاصى داشت ، بلكه انحصار به چند نفرى داشت . ناصر الدين شاه فقط به مستوفى الممالك مرحوم « آقا » خطاب مىكرد .\r\nبعد از فوت او آقاى طهران و آن‌كه بعضى اوقات شاه به او « آقا » خطاب مىكرد كامران ميرزا نايب السلطنه بود . ساير شاهزادگان را همان شاهزاده خطاب مىكردند آقا نمىگفتند . بعد چند نفرى هم مثل نظام الملك و مشير السلطنه و امين الملك هم داخل خطاب آقائى شدند و حال آن‌كه در ميان عوام همه‌كس را آقا مىگفتند . هر پسرى به پدرش ، هر نوكرى به اربابش . با وصف اين در ميان دربار و رجال انحصار و خصوصيت عليحده داشت . در حقيقت آن آقائى كه در دربار مرسوم بود با آن آقاى عمومى فرق و توفير داشت . ليكن حاليه به تقليد زبان فرانسه همه‌كس را آقا مىنويسند و خطاب مىكنند .\r\nاين مدت كه من الموت اقامت دارم ديگر از وضع آقاى نظام الملك مرحوم درست اطلاعات كلى ندارم . روىهم‌رفته آدم خوبى و سالمى بود .\r\n\r\nكابينهء نجات - كابينهء اميد\r\nروزنامه‌جات را با ولع تمام خواندم و ديشب همگى را تمام كردم و اخبارات آن به ترتيب سابق نوشته مىشود . كابينهء وزرا [ را كه 
  ] در ششم ماه گذشته به رياست آقاى مستوفى الممالك معين شده « كابينهء نجات » مىنويسند . مثل آن‌كه كابينهء علاء السلطنه را « كابينهء اميد » مىگفتند . از آن‌كه اميدوارى حاصل نشد ، انشاء اللّه از اين نجات حاصل مىشود .\r\n\r\nالجوع ، الجوع - و با\r\nقحط و غلا در ايران شدت كرده عدم وسايل حمل‌ونقل خيلى كمتر از سابق [ است 
  ] به اين واسطه اگر نقطه‌اى هم فراوانى است ، حمل آن غيرمقدور شده است . در اغلب\r\n\r\n","description":"","footnote":"","page_name":" 5055 ","page_number":159},
  {"content":"\r\n\r\nشهرها فرياد الجوع الجوع بلند است و خلق خدا تلف مىشوند . مرض و با هم در بنادر تا كازرون كه شيوع داشت اينك در بارفروش و سارى هم بروز نموده .\r\n\r\nوضع روسيه\r\nاز آن‌طرف روسيه به‌قدرى اغتشاش دارد كه ما فوق آن در هيچ زمانى و عهدى وجود نداشته . به اين واسطه قحط و غلا شيوع دارد و بدين‌جهت مردم ناچار از خوردن غذاهاى غيرعادى غريب عجيب شده‌اند . امراض مزمنهء مختلفه شيوع كلى دارد و احتمال بروز و با و طاعون و هزار چيز ديگر مىرود كه آن هم سرايت به مملك بدبخت ما كند .\r\nمخفى نماناد اين بلائى كه به سر دولت و ملت روسيه آمده كه اسم آن را دارد از صفحهء روزگار خارج مىكند ، محو و نابود مىنمايد فقط محض آن سوءادب و احترام و بمباردمان مرقد محترم حضرت ثامن الائمه عليه آلاف التحيه و الثناست . هركس كه به خاندان نبى درافتاد ورافتاد . آن‌حال امپراطورش ، آن‌حال رجال و جنرالها و صاحب‌منصبان برى و بحرى ، آن حال سالدات و قزاق و خانه و لانهء آنها ، آن حال عموم ملت روس از كوچك و بزرگ ذكور و اناث كه از مندرجات بعد استحضار آن حاصل مىشود .\r\nشنبه يازدهم ج 1 ، 4 حوت - ديروز و ديشب و امروز باران ، برف ، باد ، همه‌چيز درهم و برهم مىآيد . اتفاقا در تقويم هم پيش‌بينى شده بود خصوصا باد شديد و صحت پيدا كرد .\r\n\r\nمطالب رعد\r\nروزنامه‌جات « رعد » يوميه از سلخ ربيع الاولى لغايت 23 ربيع الثانى 17 برج دلو .\r\nوقايع جاريهء ايران سواى قحط و غلا و امراض مزمنه كه مختصرى از آن در فوق اشاره شد و مندرجا هم گوشزد مىشود ، قشون انگليس از بعضى نقاط سر درآورده و بىميل نيستند مقامات تخليه‌شدهء روسها را براى حفظ اردوى بين النهرين خود اشغال نمايند مبادا عثمانيها از پشت‌سر لطمه وارد بياورند و چون قفقازيه و ارمنستان عثمانى به كلى از قشون روس مصفاى شده احتمال هم مىرود از آنجا قشون به ولايات قرب عراق عرب آورده حمله بغداد از اين سمت صورت بگيرد . روسها ممالك عثمانى را كه تخليه كردند سهل است سرحدات خودشان را هم بدون ساخلو و مستحفظ گذاشته و به داخلهء روسيه شتافته‌اند .\r\n\r\n","description":"","footnote":"","page_name":" 5056 ","page_number":160},
  {"content":"\r\n\r\n\r\nقحطى و شلوغى\r\nبين شوشتر و خرم‌آباد ، الوار سگوند و ديركوند سه هزار قاطر [ را 
  ] كه محمول آن تمام مال التجاره و قند و شكر بوده سرقت كرده‌اند . از قرار تلگراف قيمت مال التجاره پنج كرور و قيمت قاطرها سيصد هزار تومان بوده است . چون نويسندهء « رعد » با دمكراتها خوب نيست و رياست ارزاق طهران با حاجى مخبر السلطنه است كه مىنويسد رئيس كميتهء مركزى دموكرات طهران است از اوضاع نان طهران و اتلاف نفوس محترم شكايات مىكند . من‌جمله در آرتيكلى مىنويسد « دموكراتها بخوانند . » در اين هفته پنجاه و يك نفر از جوع تلف شده است . در محبس نظميهء طهران چهارصد و پنجاه نفر محبوس و اطفال بلاصاحب موجود است كه بيشتر آنها محاكمه نشده‌اند ، تقصير يا بىگناهى آنان معلوم نيست .\r\n\r\nغارت خوانسار\r\nدو هزار نفر از اشرار چهارمحال به شهر خونسار ريخته همه را غارت كردند ، حتى ادارات دولتى را . هيئت اتحاديهء تجار و اصناف دار الخلافه عريضه به مقام محترم اعليحضرت عرض كرده استدعا مىكنند از كثرت مناهى و فحشا و منكر جلوگيرى فرمايند . در آن عريضه بيشتر مصائب و محن مملكتى را به واسطهء كثرت مناهى و شرب مسكر و فحشا مىدانند و عرض مىكنند در طهران كه مركز مملكت اسلام است تمام دكاكين مسكرات‌فروشى و تمام خانه‌ها فاحشه خانه شده ، احدى به خيال ممانعت نيست . اعليحضرت در جواب همه قسم اطمينان در جلوگيرى مىدهند .\r\n\r\nهيأت وزراى جديد\r\nهيأت وزراى عظام كه در ششم ماه گذشته انتخاب و به اعليحضرت معرفى شدند از اين قرار است : مستوفى الممالك رئيس الوزرا و وزير داخله - مشير الدوله جنگ - مؤتمن الملك علوم و معارف - حاجى مخبر السلطنه عدليه - مخبر الملك ماليه - مشاور الممالك خارجه - سردار اسعد ( سردار بهادر سابق پسر ارشد سردار اسعد بختيارى مرحوم ) پست و تلگراف - معين الوزاره « 1 » ( پسر علاء السلطنه ) فوايد عامه و تجارت - جز دو نفر اخير ، سايرين همان لباس عوض كردن اجزا تعزيه‌ها و تياترهاى اروپاست . اين دو نفر هم به واسطهء عدم ميل و رغبت خودشان بود كه وزير نشدند و الّا\r\n\r\n\r\n","description":"","footnote":"\r\n( 1 ) - حسين علاء\r\n","page_name":" 5057 ","page_number":161},
  {"content":"\r\n\r\nچندين مرتبه نامزد وزارت [ بودند 
  ] ، بلكه مخبر الملك يك مرتبه هم نامزد رياست وزرا شده است .\r\n\r\nكابينهء نجات\r\nكابينهء فوق را موسوم به « كابينهء نجات » نموده‌اند . نصير الدوله معاون وزارت خارجه به واسطهء خستگى دماغ استعفا داده است . ( دماغ نصير الدوله هيچ‌وقت از رياست و كار و ماهى سيصد تومان مقررى خسته نمىشود . جز اين‌كه حس كرده است كه مشاور الممالك او را خارج خواهد كرد . ) .\r\nچند نفرى از صاحب‌منصبان انگليسى ، فرانسوى ، امريكائى در اروميه با مهمات و توپ وارد شده از اهالى بومى قرب چهار هزار نفر مىخواهند استخدام كنند ، يك عده چهارصد نفرى هم فراهم شده است . اگرچه سفارت امريك صاحب‌منصب خود را تكذيب مىكند ولى سايرين حقيقت دارد . از سالدات و اهالى گرسنهء روسيه هم با اسلحه آمده استخدام آنها را قبول مىكنند .\r\nشهر خوى مجددا محل نهب و غارت و حريق دستجات سالدات وحشى روس واقع شده قرب ده مليان تومان خسارت به اهالى وارد شده است .\r\n\r\nمقالهء رعد\r\nمدير « رعد » در چند نمره ، در « آرتيكل » اول خود تقاضاى اصلاحاتى از كابينهء نجات مىكند كه خودش هم پس از شرح و بسط زياد اظهار يأس و نااميدى مىكند . ما براى نمونه تقاضاى از دو وزارتخانهء آن را درج مىكنيم . عنوان سرمقاله : « از كابينهء نجات ما چه مىخواهيم » : وزارت ماليه - هرج‌ومرج كنونى و يگانه وسيلهء اصلاح - جلب مسيو شوستر و ساير متخصصين امريكائى - استفاده از سرمايه‌هاى امريكائى - تجديدنظر در تعرفهء گمركى - وضع مالياتهاى جديد - تمركز عايدات - اختيار قانون 23 جوزا - ماليات اتباع خارجه - ساير اصلاحات لازمه - انتظامات از وزارت ماليه قبل از ورود متخصصين امريكائى - لزوم اشاعهء صورت عايدات و مصارف چندسالهء اخير - وصول مالياتهاى عقب‌افتادهء اتباع و تحت الحمايه‌ها - مراقبت در امور فلاحتى و نظرى به حال رعاياى خالصه - تفتيش محاسبات بانكهاى خارجه و اشاعهء صورت‌حساب آنها - تهيهء لايحهء تقسيم املاك خالصه بين رعايا - توجهى به قراء و قصبات مخروبه و منهوبه ( وضع مالياتهاى جديد يك موضوع تعجب‌آميز است . )\r\nساير توقعات از وزارتخانه‌هاى ديگر هم اگر زياده از توقعات وزارت ماليه نباشد\r\n\r\n","description":"","footnote":"","page_name":" 5058 ","page_number":162},
  {"content":"\r\n\r\nكمتر هم نيست كه اين اصلاحات و ترتيبات تا يك مبلغ كلى تنخواه مقدمتا براى اساس و جريان كار از خارجه فراهم نشده غيرمقدور است . همهء اينها با پول و مستشاران مجرب عاقل كامل خارجه بايد تهيه و تدارك شود كه امروز با اين جنگ بين المللى امكان ندارد .\r\nهر دكه و تجارتخانهء كوچكى حتى دكان بقالى و علافى معمولى شهرهاى ما تا قبلا تهيهء پولى نكنند يا نداشته باشد ممكن نيست اشياء لازمهء آن دكان كوچك فراهم شود .\r\nمملكت ايران از يك دكهء بقالى و علافى كمتر نيست . چنانچه در ظرف اين مدت دوازده سال نشد و نمىشود و نخواهد شد تا آن‌دو چيز فراهم نگردد .\r\nپس از اين انقلاب و متلاشى شدن پيكر عظيم و سياست ديرين روس و رفع رقابت و بيم حملهء هندوستان انگليس ، براى ايران اميد است آتيهء روشن و درخشانى باشد ، اگر باز خود ايرانى مفسد طماع تن‌پرور بيكارهء فاسد الاخلاق بگذارد . ديگرى را تطميع نكرده مقابل انگليس به ميان نياورد و باعث تحريك رقابت جديدى نشود . صحبتهائى كه امروزه مىشود و در كرهء ارض جريان دارد سواى حرفهائى است كه سابقا زده مىشد .\r\nاين جنگ و اين انقلاب عظيم روسيه و دخالت مسيو ويلسن و امريكا نقشهء عالم را از حيث جغرافيا و سياست و نژاد و لسان و همه‌چيز دارد تغيير مىدهد . سخنانى كه در زواياى عمارات خيلى كوچك مخفى روسيه و انگليس و آلمان اطريش و فرانسه زده نمىشد امروز به زبان اولين رجال آن مملكتها در پارلمانها و جرايد و تلگرافات نشر و جريان مىيابد و ايران اگر رجال كافى وطن‌دوستى داشته باشد همه قسم استفاده براى آن سهل و آسان است كه در اول جنگ و اواسط جنگ حتى دخول در جنگ براى او ممكن نبود . گوى و ميدان حاضر شده است ، سوارى قابل و گوىزنى ماهر لازم دارد تا از ميدان سعادت گوى سبقت را بربايد .\r\n بسا طبيب كه مايه نداشت درد فزود * وزير بايد ملك هزار ساله چه سود \r\nاسباب خدائى و پيش‌آمد آسمانى فراهم شده است و به فكر ملل بيچاره افتاده است .\r\nمانع مفقود مقتضى موجود . حالا ما هيچ‌چيز جز آدم لازم نداريم . اگر آن آدم پيدا شد فراهم نمودن همه‌چيز براى او آسان شده است . روس از بين رفت ، انگليس همه قسم مساعدت دارد و ناچار از مساعدت هم هست . ساير دول هم همراه شده‌اند . همان آدم لازم داريم ، بازم آدم بازم آدم . ( پايان مقالهء رعد )\r\n\r\nمعاونان وزارتخانه‌ها\r\nبرويم سر مطالب روزنامه كه باز از وظيفهء خود خارج شده افادهء مرام كرديم . به واسطهء اختلافاتى كه بين شاهزاده نصرت السلطنه فرمانفرماى كرمان و سردار نصرت\r\n\r\n","description":"","footnote":"","page_name":" 5059 ","page_number":163},
  {"content":"\r\n\r\nواقع شده بود استعفا داد و قبول شد . وثوق السلطنه و محاسب الدوله دو نفر كهنه معاون وزارت جنگ و پست و تلگراف كه در اين مدت تغيير نكرده بودند استعفا داده اولى حاكم خمسه شد . يكى ديگر از معاونها كه رديف آن‌دو است ناظم العلوم است معاون وزارت علوم و معارف . او باز تغيير ننموده است .\r\n\r\nسرنوشت خالصجات انتقالى - چغندربيك !\r\nاز قرارى كه در روزنامه ديدم مىخواهند صدى پنجاه بلكه هفتاد از منافع خلّص خالصه‌جات انتقالى ، دولت بگيرد . اگر اين‌طور باشد بايد به الموتيها مژده داد كه ما تمام اين املاك را برگذار به دولت مىكنيم . زيرا آن سى يا آن پنجاه كفايت خرج نگاهدارى و جنگ و جدل افاده‌هاى امثال مهدى و ميرزا مسيح و چغندربيك را نمىكند . آن‌وقت خواهيم ديد كه دولت و رؤساى ماليه و مأمورين با آنها چه قسم رفتار خواهند كرد . اما اين مسئله ظلم است . زيرا دولت املاك خود را به‌طورى كه در فرامين شرح داده شده به مبلغ و مقدار معينى كه در سال بگيرد فروخت ، مبلغى هم نقد دريافت كرد و اختيار داد .\r\nوقف ، ثلث ، صلح ، فروش ، هر كارى جز فروش به اتباع خارجه مالك بنمايد . در حقيقت جزو اربابى شد و ملك اشخاص معين . مردم هم به اين نيت كه مال خودشان است هزار قسم مخارج در آبادى و نگاهدارى آن كردند . حالا چطور از صد تومان هفتاد تومان به دولت بدهند . در صورتىكه از دهات اربابى عشر مىخواهند دريافت كنند و باز مالك راضى نيست و هزار بازى درمىآورد و حالى كه وقتى كه به اغلب آن املاك نظر كنى خالصه بوده‌اند و در قديم الايام دولت فروخته يا برگذار نموده . مثل دهات همدان ، مثل دهات شيراز و خيلى جاهاى ديگر ، همين الموت از قرار طومار و نوشتجات و افراد دفتر قزوين كه من تحصيل كرده [ ام 
  ] و الساعه حاضر و موجود دارم تمام اين دهات الموت كه امروز اربابى قلم مىرود خالصه بوده است . به‌هرحال در هرجا آن عمل براى مالك فايده داشته باشد براى ما و دهات بيمعنى اينجا فايده ندارد ، زيرا امروز كه تمام عايدى آن به من مىرسد هزار تومان در آخر سال ذخيره ندارم . چه رسد به آن‌كه آن مقدار و مبلغ كم شود . امسال هم كه چيزى از پارسال وصول نشد ، غلهء هذه السنه هم نسيه رفت .\r\nتمام كاغذ شده است طاقچهء گنجه ، انقلابى روى بدهد سوخت خواهد شد .\r\n\r\nقشون انگليس در ايران\r\nانگليس از سمت قاين و سيستان قشون وارد كرده تا تربت و ترشيز ساخلو و پست گذاشته است . تا كرمانشاهان هم از آن سمت گذاشته . تلگراف شروع انتخابات ولايات\r\n\r\n","description":"","footnote":"","page_name":" 5060 ","page_number":164},
  {"content":"\r\n\r\nدر دهم ماه گذشته مخابره شده و « رعد » مىنويسد مجلس برقرار شود بهتر است تا اين هرج‌ومرج و حكومتهاى دسته‌هاى افسار گسيختهء غيرمسؤول . تنها مجلس شوراى ملى است مىتواند حافظ و نگاهدار باشد . اما نه يك مجلس شوراى ملى كه خود روح هرج و مرج و مشوق انقلاب و مصائب باشد . دورهء تقنينهء چهارم مانند مجلس شوراى ملى اخير از وظيفهء قانون‌گذارى خود خارج نگشته يك سلسله آثار شوم و نتايج غيرمطلوب را از خود به يادگار گذاشت .\r\n\r\nروسها\r\nدر نقاطى كه قشون روس مىگذرد همه‌جا غارت ، چپاول ، آدم‌كشى ، حريق برپاست ( با وجود آن‌كه دولت ما با اقدامات مردم در رفع تعديات روسها همراه است در هيچ شهرى از شهرهاى ما يك نفر جنبش نكرده حتى يك سيلى به صورت يك نفر روس نزد . )\r\n\r\nجنگليها - دستهء حضرت عباسى\r\nجمعى از طرف ميرزا كوچك خان يا « اتحاديهء اسلام » به ابهررود خمسه رفته اقدامات مىكنند . در ابهر و ابهررود خمسه دسته‌اى به عنوان دموكرات ، دسته‌اى به عنوان اعتدال ، دسته‌اى هم « حضرت عباسى » موجود است . اين دسته هم علاوه شد . اما دستهء حضرت عباسى - شخص سيدى ابهررودى از يك سال و نيم قبل بعضى را نشانى داده و اسم آنها را « سقا » گذاشته . كم‌كم جماعتى داخل مىشوند و به « حضرت عباسى » مشهور مىگردند . حاليه جمعيت آنها بسيار شده است و در اغلب دهات ابهررود خمسه و خررود ، ابهررود ، قزوين ، ضياءآباد و جاهاى ديگر هستند . از مرام و مفاد و مقصود آنها خبر ندارم . همين‌قدر مىدانم اينها از مردم‌آزارى و پول گرفتن و حركات ناشايسته كردن مضايقه نداشته بلكه براى همين نيت جمع شده‌اند .\r\n\r\nقيمت اجناس\r\nدر كردستان گندم صد تومان ، برنج صدرى سيصد تومان ، برنج گرده دويست تومان است . در ساير بلاد ايران گندم نزديك به‌همين مبلغ است . در طهران صد است .\r\n\r\n","description":"","footnote":"","page_name":" 5061 ","page_number":165},
  {"content":"\r\n\r\n\r\nباج‌گيرى رضا جوزانى - ماشاء اللّه خان\r\nرضا جوزانى و جعفر خان از سارقين معروف اصفهان سواى آن‌كه روزى سه هزار تومان باج راه از مكارى و مال التجاره دريافت مىكنند بعد خود مال التجاره را در محل ديگرى به‌سرقت مىبرند و كليهء مخارج خود و دستهء خودشان را هم از دهات حول و حوش خود نقدا و جنسا مىگيرند .\r\nاين راه سپرده به ماشاء اللّه خان و پدرش است . شايد آنها هم همدستى دارند . دولت ما آخر الامر از عهدهء اين دو نفر كاشى برنيامد ، با آن همه شرارت و آدم‌كشى و يغمائى كه از مال مردم كردند .\r\nدكاكين نانوائى طهران را آزاد كردند . يك مرتبه سى درب دكان به صد درب دكان تجاوز كرد . نان را در يك من تبريز شش هزار الى هشت هزار مىفروشند .\r\n\r\nجنگليها - هىهى جبلى قم‌قم\r\nدولت چند نفرى را خيال دارد به جنگل روانه دارد و از مقاصد آقايان جنگل مسبوق شود . ماشاء اللّه خيلى زود سرافتادند . اگر گمركات را ضبط نكرده بودند و مسيو شوبرگ سوئدى را اخراج و معاونين نظميه را توقيف ، باز هم به اين خيال نمىافتادند . حالا هم تازه خيال مىكنند ! دولتى كه پس از سه سال و نيم به خيال چهل فرسنگى خودش بيفتد كه چه‌خبر است و خيال آنها چيست واى به حال ولايات و ممالك دوردست كه چه به روزگار آنان مىگذرد . تمام ملاكين معتبر رشت طهران ، اين همه شكايات آنها ، اين همه تلگرافات و اخبار جرايد ، اين همه شكايات روس و انگليس ، اين همه ازدحام ، اين همه قوانين ، اين همه مدهاى ريش و گيسو و سبيل ، اين حكايت تنكابون و اموال سپهسالار و آمدن امير عشاير خلخالى و ضبط حكومت ، اخراج مأمورين دولت ، تازه خيال مىكنند آدم روانه كنند از مقاصد آنها مسبوق شوند ، هىهى جبلى قم‌قم .\r\n\r\nاستوكس\r\nكلنل استوكس انگليسى به معيت يك نفر آسمان‌پيما روز چهاردهم يك ساعت از ظهر گذشته با ايروپلن وارد ميدان مشق طهران شد و از آنجا به سفارت رفت . كلنل استوكس همان است كه آتاشهء سفارت انگليس بود و مسيو شوستر او را براى ژاندارمرى ماليه مستخدم نموده بود و اولين منازعه با سفارت دولتين از اين جهت برخاست تا منجر به آن نتايج سوء و اقدامات گرديد .\r\n\r\n","description":"","footnote":"","page_name":" 5062 ","page_number":166},
  {"content":"\r\n\r\nسفارت انگليس تنخواه « موراتوريوم » را مىدهد در صورتىكه دولت تا آخر جنگ پليس جنوب را به رسميت بشناسد .\r\n\r\nحزب دموكرات\r\nاعلان مفصلى در جريدهء « رعد » ديدم به امضاء « ادارهء حوزه‌هاى پايتخت دموكرات ايران » كه مىنويسد كميتهء تشكيليون و ضدتشكيليون به واسطهء چند فصل مرامنامه كه ذكر مىكنند بايد منحل شود و عموم فرقهء دموكرات ايران از اين به بعد [ به 
  ] بيان‌نامه‌هاى آنها ، اعلاميه‌هاى آنها ، اوامر آنها گوش نداده اعتنا ننمايند كه قانونا بايد منحل شوند .\r\nچون من داخل هيچ حزبى نيستم و از ترتيبات حزبى بىخبرم درست مطلب را درك نكردم . جوابى هم در جرايد بعد آن نديدم . همين‌قدر معلوم مىشود كه دستهء سيمى در مقابل آن‌دو دسته عرض‌اندام نموده است .\r\n\r\nتلفات تهران\r\nدر طهران هفته‌اى پانصد و بيست نفر تلف مىشود كه در هفته‌هاى عادى سيصد نفر بوده است . اضافه به واسطهء قحط و غلا و گرسنگى است . در اينجا هم « رعد » تاخت مفصلى به سوى دموكراتها مىآورد و مىنويسد تا زمانى كه نانواخانه به دست آنها نبود ستونهاى جرايدشان مملو از شكايت نان و عدم ترتيب آن بود . حالا كه به دست خودشان افتاده كلمه‌اى در روزنامه از اين بابت ذكر نمىكنند و هيچ نمىگويند . امروز كه حال طهران اين باشد يك ماه ديگرچه خواهد بود .\r\n\r\nمقالهء روزنامه : نان و فقرا\r\nدر شمارهء 61 آخرين جريده كه رسيده اين آرتيكل را بىمزه ننوشته درج افتاد .\r\n\r\nنان و فقرا\r\nيك پيشنهاد - ياد دارم يك نفر از خوانين سابق فقط يك نفر نوكر داشت و آن نوكر داراى بيست و شش منصب بود از قبيل مير آخورى - مهترى - نظارت - آبدارى - پيشخدمتى - قهوه‌چى - اياق‌چى - فراشباشى - فراش خلوتى - پيشكار - تحويلدار و غيره و غيره‌ها . ولى زمانى كه جناب خان مىخواست از اندرون به بيرون تشريف بياورد با صداى رسا مىفرمودند « اوشاخلار يكى صف چكين » - زبان تركى است ، يعنى بچه‌ها يك صف بكشيد . درست در احوالات حاليهء اين مملكت ويران دقيق شويم حس\r\n\r\n","description":"","footnote":"","page_name":" 5063 ","page_number":167},
  {"content":"\r\n\r\nمىكنيم عكس اين مملكت حاليه بوده كه در چشم خان حلول نموده . براى تشريح يكى از هزار را جهت آقايان محترم مجسم مىنمايم تا كاملا مسبوق باشند . امروز در مركز ايران كه پايتخت است همين طهران همين دار العلى ، همين محل اجتماع حساس فقط سى و دو باب دكاكين خبازى متفرقه از قبيل « بربرى » و « ساجى » و « تافتونى » و « لواشى » باز است كه آن هم شكسته بسته كه هرگاه جوع شدت نمود مىتوان به يك قسم سد آن را نمود . حالا تماشاگر شويد ، جهت اين ده بيست باب دكان من غيررسم بنگريد چه تجملاتى ، چه ترتيباتى ، چه اداره‌اى ، چه تفتيشى ، چه سه پايه‌اى ، چه جريمه‌اى ، چه حكمى ، چه رئيسى ، چه قاپچى ، چه فراش خلوتى ، چه وضع قوانينى ، چه قبضهاى جريمه ترتيب داده [ اند 
  ] الى ماشاء اللّه . واقعا يك صفحه تياترى است و بس . فقط كار اين اداره گرفتن جريمه و بستن اين چند باب دكان است و بس .\r\nاين چند سطر را تشريح كردم شايد اولياى امور ترحمى به حال ما ملت فرموده شرّ اين ادارات ارزاقى را از سر ما كوتاه بفرمايند . به‌طور يقين و عقيدهء صحيح بر ما مردم واضح و مبرهن شده است كه در هريك از ارزاق اين شهر ادارات دولتى دست بردند فورا باعث قحطى آن رزق گشتند . محض تجربه اگر بخواهيد اين عرض فقير را به مورد امتحان بياوريد امروز در اين شهر قيسى خريدارش كم است ( چون به واسطهء غدغن قيسى روسيه نمىرود . ) و بازارش كساد و يك من پنج قران طوافان مىفروشند . هرگاه دولت حكم كند پنج قران را شش قران بفروشيد فورا اكسير خواهد شد . پس در اين صورت هرگاه دولت محبوب ما ميل به آسايش ما فقرا دارند دست ادارات را از سر ارزاق باز دارند به خدا واگذارند شايد بهتر شود . مرا به خير تو اميد نيست شر مرسان .\r\nو چنانچه به جهت نان خانهء دوستان اين ادارات تأسيس گشته آن هم مسأله‌اى نيست .\r\nبه طرز سابق به اسم دعاگوئى ممكن است مواجب و مستمرى برقرار نموده . لزوم نكرده به واسطهء تأسيس اين ادارات بر ذلت ملت افزود . ما ملت نجيب ايران در چه سنه و تاريخى زبان‌درازى كرده سوءلسانى نسبت به دولت خويش نموديم كه ماليهء اين مملكت به كدام‌يك از حوائج مليه مصرف مىشود يا خواهد شد . خير تاكنون همچو جسارتى از ما بروز ننموده و نخواهد نمود . درهرحال بندهء نگارنده مىدانم هر راه اصلاحى كه ما ملت براى آسايش عرضه دارد بدون آلايش دولت برعكس آن رفتار خواهد فرمود و ما فقرا اميد اصلاح نداريم . - پابرهنه . ( پايان مقالهء روزنامه )\r\nامضاء ساختگى است ليكن در اين مسئله به تجربه رسيده دولت دخالت ننمايد بهتر است ، نه حالا در سالهاى استبداد هم به كرات مرّات امتحان كرديم ، هروقت دولت دخالت كرد صد درجه بر قحط و غلا افزوده شد . تا دست دولت كوتاه شد همه‌چيز\r\n\r\n","description":"","footnote":"","page_name":" 5064 ","page_number":168},
  {"content":"\r\n\r\nفراوان‌تر شد . چنانچه در صفحهء ماقبل نوشته شد تا دولت نان را آزاد كرد سى باب دكان خبازى به صد باب رسيد .\r\n\r\nوزيرمختار سويت\r\nدر شنبهء 12 ماه گذشته مسيو براوين نامى روسى كه سابقا قونسل خوى و سلماس بوده از راه آذربايجان وارد طهران شده و در گراند هتل منزل نموده اعلام مىدارد من وزيرمختار ايرانم از طرف دولت بولشويكى روسيه . دولت ايران يا خبر ورود او را نداشته يا هنوز دولت بولشويكها را به رسميت نشناخته ، رسومات معمولى سفراى خارجه را مرعى نداشته است . سه روز بعضى از دموكراتها و اشخاص ديگر از او ديدن مىكنند .\r\nروزى را هم مشار اليه به كميتهء مركزى دموكراتها رفته نطقى مىكند و بعضيها هم در مقابل او نطق مىكنند . مدير « رعد » براى فهميدن مأموريت او يك نفر به ملاقات او روانه مىكند ، مىگويد اسناد رسمى من عقب است و خواهد رسيد و من سفير بولشويكى هستم . جويا مىشود شما به سفارتخانه چرا منزل نكرديد . مىگويد آنجا رفتم من را نپذيرفتند . بعضى حرفها مىزند . چند روز بعد هم اعلانى در همين جريدهء « رعد » مىكند كه من حاضرم معاهدهء 1907 دولت سرنگون شدهء تزار را الغا كرده و براى يك معاهدهء مفيد صرفه‌دارى با دولت ايران داخل مذاكره شوم . مدير « رعد » پس از اين مقالات به سفارت روسيه رفته و با مسيو ايورينوف مترجم اول سفارت روس مذاكرات ذيل را مىنمايد .\r\n\r\nمصاحبهء سيد ضياء با مأمور سفارت روسيه\r\nسؤال - هيأت سفارت كنونى چه وضعيتى دارند و به چه عنوان در دربار اعليحضرت شاهى متوقف هستند .\r\nجواب - مانند ساير سفارتخانه‌ها و مأمورين روسيه در اقطار عالم ، ما نمايندگان دولت موقتى روسيه هستيم كه به وسيلهء قواى قهريه دسته‌هاى غيرمسؤول مقام خود را از دست داده همان دسته‌اى غيرمسؤول كه روسيه را پايمال هرج‌ومرج نموده و مخالف تمام قوانين بشرى رفتار مىنمايند . ما هيچ لنين و تروتزكى و طرفداران او را نشناخته و قبول نمىكنيم و در جاى خود باقى خواهيم بود تا آيندهء روسيه به وسيلهء مجلس مؤسسان معين شود .\r\nس - مسيو براوين كيست ؟\r\nج - مسيو براوين نمايندهء روسيه جمهورى نيست فقط نمايندهء يك فرقه ( بالشويكها )\r\n\r\n","description":"","footnote":"","page_name":" 5065 ","page_number":169},
  {"content":"\r\n\r\nاست كه موقتا حكومت در دست آنها افتاده است .\r\nس - در وزارت خارجه و دوائر و اعضاء آن‌چه كسانى حكومت بالشويكى و تروتزكى را قبول نموده‌اند .\r\nج - هيچ‌كس از اعضا وزارت خارجه و مأمورين وى كه در پطروگراد و نقاط خارجه هستند تروتزكى را قبول اطاعت نكرده‌اند جز مسيو براوين در ايران و مسيو پطروف معروف در پطروگراد .\r\nس - معاونين تروتزكى كيانند ؟\r\nج - معاون مسيو تروتزكى براى امور اروپا دكتر داداكته [ است 
  ] كه گويا چندى قبل از اين در راه انزلى خدمت مىكرد و معاون كارهاى مشرق‌زمين مسيو لوكراند [ است 
  ] كه سابقا در رشت دفتردار بانك استقراضى بوده .\r\nس - نظريات شما نسبت به مسيو براوين چيست ؟\r\nج - ما خيلى تأسف داريم از اين‌كه در موقع پروتست به تروتزكى و نشناختن ايشان مسيو براوين با ما هم خيال نگرديد و ما ناچار ايشان را قونسل فرارى از خوى مىدانيم كه تصميم كرده است خود را نمايندهء بالشويكها در ايران معرفى نمايد ، همان بالشويكهائى كه به واسطهء تحريكات تقصيركارانهء آنان شهرهاى ايران گرفتار غارت و دهات و اهالى وى دچار نهب و خسارت فوق العاده گشته است .\r\nس - روابط مسيو براوين با اتباع و قونسل‌هاى روسيه از چه قرار است ؟\r\nبه جواب مسيو ايسلولوفسكى نايب كميسر قفقازيه راجع به مأموريت خود مخابره نموده اظهار داشته‌اند كه من در جريان و توسعهء پولتيك داخلى روسيه شركت ندارم . با وجود هر تغييرى در پولتيك روسيه من فقط نمىخواهم خدمت ادارى و كار خود را قطع نمايم ( سواد تلگراف مذكور را ارائه داد ) . بنابراين در حقيقت مسيو براوين براى اين‌كه شغل و خدمت خود را ترك نگويند و ضمنا به مقام بالاترى برسند اين خدمت را قبول كردند .\r\nس - سفارت روس فعلا در طهران چه كارى دارد و مناسبات وى با دولت ايران به نام كدام حكومت است ؟\r\n( « تعز من نشاء و تذل من نشاء » . هيچ‌كس به خواب مىديد روسيه اين شكل شود .\r\nهيچ‌كس تصور مىكرد اين قسم زار و زبون گردد ، تمام عالم اگر جمع مىشدند و مىخواستند نقشه در خرابى و اضمحلال روسيه بكشند ممكن بود اين شكل بشود ، لا و اللّه . نيست و نخواهد خدائى بود جز تو كه قادر و يكتا و مختار برهم زدن كان من يكون هستى . اين‌كه هى ورد زبانهايشان شده و متصل در جرايد ما مىنويسند مقدرات\r\n\r\n","description":"","footnote":"","page_name":" 5066 ","page_number":170},
  {"content":"\r\n\r\nآتيهء ايران به دست كى خواهد بود اى مردم ، اى وزرا ، اى وكلا مقدرات آتيهء ما دست شما نيست « 1 » . چنين كنيد ، چنان كنيد ، بزنيد ، بكشيد ، بگيريد ، ببينيد ، بايد جواب گفت و جواب داد ، مقدرات ما دست آن كسى است كه ما را خلق كرده و روزى داده و مىميراند .\r\nبايد توكل به دو بست ، بايد از او خواست ، بايد به دامان او آويخت ، بايد سلامت و عزت و جلالت ايران را از كسى خواست كه در يك مدت به اين كمى دولت به آن بزرگى عالم را برهم زد و باز قادر است ايران را به آن پايهء اول خود برساند ) .\r\nج - سفارت روسيه در طهران روابط با قفقازيهء جنوبى روسيه دارد يعنى ايالات و ولاياتى كه مطيع حكومت موقتى بوده و بالشويكها را قبول نكرده‌اند مىشناسيم و با آنان روابط داريم ما محافظ منافع روسيه جمهورى و اتباع وى در ايران هستيم .\r\nس - عقايد شما در خصوص روابط ايران با بالشويكها چيست ؟\r\nج - ايران نبايد خود را در تحت نفوذ اشخاص غيررسمى كه هيچ مسؤوليت و سمتى ندارند قرار دهد .\r\nس - آيا دول متفقه بالشويكها را شناخته‌اند ؟\r\nج - تمام دنياى متمدن حتى دشمنان ما بالشويكها را قبول نمىكنند و از شناختن آنان به نام روسيه امتناع دارند .\r\nس - مناسبات سفارت با مسيو براوين چگونه خواهد بود ؟\r\nج - ما برضد مسيو براوين اقدامى نكرديم ، اگرچه مىتوانستيم او را توقيف كنيم . ولى مطمئن هستيم كه آيندهء نزديك بىمأخذ و بىثبات بودن اقدامات او را عنقريب ثابت خواهد كرد .\r\nس - هيأت سفارت حاليه تا چه زمانى در مقام فعلى خود باقى خواهد بود ؟\r\nج - ما هستيم تا تكليف ما را مجلس مؤسسان معين كند . اگر مجلس مؤسسان حكومت بالشويكها را به رسميت شناخت كسانى كه بخواهند مداومت در خدمت بكنند خواهند كرد و اشخاصى كه موافقت فكرى نداشته باشند از خدمت وزارت خارجهء روسيه استعفا خواهند داد .\r\nس - آيندهء روسيه چگونه خواهد بود و عقايد شما چيست ؟\r\nج - روسيه به عقيدهء بنده بايد جمهورى متحده باشد كه هر ايالتى در امور داخلى خودمختار و آزاد باشد و من تصور مىكنم كه ديگر در روسيه رژيم سلطنت معاودت نكند ، چه كه روح تزاريزم مضمحل شد و از ميان رفت . به‌همين جهت پس از استقرار\r\n\r\n\r\n","description":"","footnote":"\r\n( 1 ) - در اصل شماست و سهو القلم است . ( مسعود سالور )\r\n","page_name":" 5067 ","page_number":171},
  {"content":"\r\n\r\nجمهورى و آزادى روابط روسيه با ايران بسيار صميمانه خواهد بود .\r\nس - قشون روس چه زمانى ايران را تخليه مىكند ؟\r\nج - همانطور كه مسيو اتر به وزارت خارجه دو هفته قبل نوشتند به موجب مادهء دهم متاركه جنگ تمام قشون ايران را به كلى تخليه خواهد نمود و راجع به قرانتين كه مسيو براوين نسبت به خود مىدهد نتيجهء اقدامات سفارت بوده نه مساعى ايشان و اولياى دولت جديد هم اطلاع دارند . ( پايان مصاحبه )\r\n\r\nحكومت بختياريها\r\nحشمت الدوله را حاكم كرمان نموده‌اند . سالار جنگ بختيارى حاكم اصفهان . اينها علاج ندارند . آنقدر بختياريها [ را 
  ] بايد به حكومت بفرستند تا قوه‌اى براى مملكت فراهم شود . تا آنها اصفهان و كرمان بودند امنيت به يك اندازه بود . حاليه در يزد ، اصفهان ، عراق ، ملاير ، بروجرد ، خراسان ، حكومت بختيارى است كه به قوه و زور سوارهاى بختيارى امنيت مىدهند .\r\nكلنل استوكس چند ساعت با رئيس الوزرا محرمانه صحبت داشته و پس از چند روز اقامت طهران با ايروپلن خود عزيمت بغداد خواهد كرد .\r\n\r\nديدار اپيكيان نمايندهء رعد با مارلينگ\r\nايضا مدير « رعد » نظر به مبهم بودن مناسبات دربار طهران با بريتانياى كبير و تحقيق از وضعيات روابط كنونى ، مسيو گاسپار اپيكيان نويسندهء مقالات خارجى خود را به ملاقات جناب سرمارلينگ سفير دولت انگليس روانه مىدارد كه قبلا وقت خواسته شده بود و اجازه داده بودند :\r\nدر ساعت شش بعد از ظهر يكشنبهء گذشته من افتخار ملاقات سرمارلينگ وزيرمختار دولت اعليحضرت پادشاه انگلستان را حاصل كردم . نظر به سخنهائى كه در سابق راجع به ايشان شنيده بودم انتظار داشتم كه به طرز غيرمطلوبى پذيرائى شوم و در مقابل سؤالات خويش جمله‌هاى مختصر و كلمات مبهم بشنوم . ليكن خود را در مقابل شخصى يافتم كه با سيماى گشاده و با لحنى آزاد و بيانى واضح سخن مىراند نزد وى از آن ماسكهائى كه ديپلماتها به كار مىبرند يافت نمىشود ( خود همين قيافه كه نشان در اين موقع به شما داده بودند از آن ماسكهاى ديپلماتى ماهرانه بوده است . ) پذيرائى مؤدبانه و دوستانهء جناب معظم‌له مرا تشويق كرد نظر ايشان را به اين نكته جلب كرده كه افكار عامهء ايران از سياستى كه دولت انگليس در اين مملكت تعقيب مىنمايد سخت\r\n\r\n","description":"","footnote":"","page_name":" 5068 ","page_number":172},
  {"content":"\r\n\r\nمكدر و تيره شده است و براى توضيح جميع قضاياى موضوع بحث كه افكار عامه را به هيجان آورده است روزنامهء « رعد » مرا معين كرده كه براى ملاقات و « انترويو » خدمت وزيرمختار محترم بريتانيا برسم . من اجازه خواستم كه شرح ملاقات و بعضى مسائل جالب توجه را كه معظم‌له توضيح خواهند داد اشاعت دهم . جناب معظم‌له اجازه دادند و سؤالات مرا با يك لهجه‌اى جواب فرمودند كه توانستم كلمه‌به‌كلمه بنويسم « 1 » .\r\n[ س 
  ] اولين سؤال من راجع به مناسبات دولت انگلستان و كابينهء حاليه بود .\r\n[ ج 
  ] جناب معظم‌له جواب دادند مناسبات ما بسيار خوب و مطلوب است . من خوشنودم كه كابينه از روى صميميت ميل دارد راجع به قضايائى كه مورد سوءتفاهم بوده‌اند موافقت حاصل شود و اين سوءتفاهم به واسطهء رويه‌هاى حزبى و مخصوصا در نتيجهء عمليات اشخاصى است كه نسبت به وطن من و به عقيدهء من نسبت به وطن خودشان نظر دوستانه ندارند .\r\n[ س 
  ] آيا آن جناب هيچ مراسله‌اى راجع به پليس جنوب و نيات دولت اعليحضرت به كابينه ارسال داشته‌اند ؟\r\n[ ج 
  ] بلى بر طبق تعليماتى كه از طرف دولت متبوعهء من رسيده بود مراسله فرستادم .\r\nاصول و وسائلى ارائه كردم كه اين قضاياى مهيج را تصفيه نمائيم . راجع به اصولى كه به من مخابره شده بود باب مذاكرات را مفتوح كردم و كابينه حاضر شد كه داخل مذاكرات شود .\r\n[ س 
  ] آيا اين اصول عبارت از چه مىباشد ؟\r\n[ ج 
  ] پيشنهاد عبارت از اين است كه براى قرار تشكيل يك قوهء متحد الشكلى در تمامت ايران به وسيلهء صاحب‌منصبان اروپائى كه مليت آنها مورد رضايت انگلستان و ايران باشد داخل مذاكره شويم . اين قوهء متحد الشكل براى ايران بايد در خاتمهء جنگ در تحت صاحب‌منصبان تشكيل يابد زمانى كه تمام ملل بىطرف هستند . اميدوارم كه مذاكرات در ظرف چند روز شروع خواهد شد .\r\n[ س 
  ] چرا بعد از جنگ ؟\r\n[ ج 
  ] وزيرمختار معظم جواب دادند علت خيلى معلوم است ، با تشكيل ژاندارمرى و تاريخ آن مطلب را روشن مىنمايد . در سال 1910 امور جنوبى ايران خيلى مغشوش [ بود 
  ] و انتظام وجود نداشت و در نتيجه به تجارت خسارت بزرگى وارد مىآمد .\r\nوزيرمختار سابق ارائهء طريق نمود كه يك نوع قراسورانى به صاحب‌منصبى دو يا سه\r\n\r\n\r\n","description":"","footnote":"\r\n( 1 ) - براى روشن بودن مطالب كلمات [ س 
  ] و [ ج 
  ] پيش از هر عبارت افزوده شد . ( ا . ا . )\r\n","page_name":" 5069 ","page_number":173},
  {"content":"\r\n\r\nانگليسى كه داخل خدمت قشونى انگلستان نباشد تشكيل يابد . اين پيشنهاد نزد دولت ايران مطبوع و مورد قبول نيافت . اما بعد كه نقشهء تشكيل ژاندارمرى در تحت صاحب‌منصبان بىطرف مطرح گشت دولت اعليحضرت بريتانياى كبير با اين نقشه كاملا مساعدت كرد . بنابراين اول سه الى چهار صاحب‌منصب سوئدى به خدمت پذيرفته شدند و بعد عدهء آنها افزوده شد . تا ابتداى جنگ اروپا تشكيلات ژاندارمرى تا يك درجه با موفقيت بود .\r\n[ س 
  ] تا يك درجه ؟\r\n[ ج 
  ] سرمارلينگ جوابا فرمودند بلى تا يك درجه و اگر همين فقط را ذكر كنيم منصفانه سخن رانده‌ايم . ليكن بعد از جنگ اكثريت صاحب‌منصبان سوئدى خود را جزو عمال آلمان چيز ديگر نشان ندادند و به كلى از ايفاى وظيفهء خود نسبت به ايران قصور ورزيدند . تذكر قضيهء بانك شيراز ، همدان و كرمانشاه براى اثبات اين مسئله كافى است .\r\nبنابراين هرگاه حاليه انگلستان بعد از آن تجربيات ناگوارى كه از صاحب‌منصبان بىطرف مشاهده كرد در موقع جنگ گرد اين خطر نگردد و آن تجربه را تكرار ننمايد يك كار غيرمنطقى و بىانصافى نكرده است .\r\n[ س 
  ] اما براى تذكار خاطر آن جناب عرض مىكنم كه اين خوددارى موجب عدم رضايت افكار عامه است زيرا بدون شبهه اين مسئله را حمل بر نيات و نقشه‌هاى سوء و مضر خواهند كرد .\r\n[ ج 
  ] من به كلى يك چنين تصورى را عارى از دليل مىدانم . اين خوددارى هيچ‌چيز جز يك اقدام براى دفاع نفس نيست و من مؤكدا و قويا تكذيب مىكنم كه يك نقشه و مقصد سوئى نسبت به ايران در كار باشد . اين‌گونه اظهارات هيچ اساس منطقى ندارد و هر وطن‌پرست ايرانى كه مطلب را از نقطه‌نظر بىطرفى مورددقت قرار دهد اظهارات ما را تصديق خواهد كرد ، خاصه آن‌كه ما حاضر هستيم در تحت صاحب‌منصبان خارجهء بىطرف - اگر اين لفظ را خيلى مورد توجه قرار مىدهند - داخل مذاكرات شويم . به علاوه هر شخص بىطرف اعتراف خواهد كرد كه عمليات پليس جنوب براى منافع تجارتى ايران در تأمين طرق كه موجب تشكيل اين قوه شده است خيلى مؤثر بوده است .\r\nاگر به خاطر اين قوه نبود بسيارى از اشخاص ايران مثل خودمان الساعه قند براى چاى نداشتيم . ورود آذوقه از جنوب از جمله حقايق غيرقابل انكار است ، يك حقيقت نفع‌بخشى . مذاكراتى را كه من مىخواهم شروع نمايم يقينا خاتمهء نيكوئى خواهد داشت و به اهالى ايران اطمينان خواهد داد كه نيات ما نسبت به ايران حسنه و صميمى است .\r\n[ س 
  ] مسئلهء ديگر را كه مطرح قرار دادم راجع به معاهده 1907 بود .\r\n\r\n","description":"","footnote":"","page_name":" 5070 ","page_number":174},
  {"content":"\r\n\r\n[ ج 
  ] راجع به اين موضوع وزيرمختار محترم جوابا بيان فرمودند . خيلى خوشوقتم كه اين موضوع را مطرح قرار داديد ، زيرا شخصا همه‌وقت متذكر بودم كه اين معاهده موجب برودت و ضعف اعتماد ايران راجع به نيات دوستانه دولت من شده است .\r\nچنانچه لرد كرزن ( همشاگردى ناصر الملك نايب السلطنهء محبوب ما ) « 1 » روز قبل اظهار داشت معاهدهء 1907 خود هر نوع سوءقصدى را انكار مىنمايد بدين‌معنى كه آن قراردادى نبود براى حصول نفوذ سياسى به طريقى كه اين عقيده را ايجاد نمايد كه يك دولت در اراضى مجاور دولت ديگر سرمايهء سياسى تهيه كند ( پس چه‌چيز جز آن بود .\r\nحالا چطور كلمات خودشان را با لهجهء لين نرم ادا مىكند . پس آن همه مرافعه‌ها ، التيماتومها ، اصرار در تصديق ايران ، قشون آوردن ، چه و چه براى چه قصدى بود ) « 2 » .\r\nچنانچه حوادث اخيره ثابت مىكند اين معاهده مبدأ يك اصطكاكى گرديد ما بين دو ملت .\r\nاگرچه من مكرر اعلام كرده‌ام كه مقصود از معاهدهء مزبور چه در موقع انعقاد آن و چه بعدها اين نبود كه بر تماميت يا استقلال ايران لطمه وارد آيد . بدبختانه از همان اول آن را به طرز خطا تعبير كردند و نمايش ديگرى به آن دادند . گويا ايرانيها هرگز به خاطر نمىآورند كه هردو دولت ( روس و انگليس ) مخصوصا در تحت اين معاهده عهده‌دار شدند كه تماميت ايران را محترم شمارند . ( اينها هر دولتى را كه مىخواهند منقرض يا تحت الحمايه درآرند اول در معاهده تماميت آن را عهده‌دار مىشوند و كلمه‌ايست كه عكس آن را معنى مىدهد . ) « 3 »\r\n[ س 
  ] آيا حاليه بهتر و مناسب‌ترين موقع نيست كه سوءتفاهم را رفع نموده به توسط يك اقدام دوستانه صميميت دولت بريتانياى كبير را ثابت نمايند ؟\r\n[ ج 
  ] سرمارلينگ فرمودند . بلى امروز با وضعيات تغيير يافتهء همسايه شمالى علت وجود قرارداد 1907 از ميان رفته و دولت متبوعهء من كاملا حاضر است كه آن را موقوف الاجرا بداند و به مجردى كه يك دولت ثابتى وجود به‌هم رساند داخل مذاكره شده آن را رسما الغا خواهيم كرد .\r\n[ س 
  ] آيا ممكن نيست اقدامات فورى در اين مسئله به عمل آيد ؟\r\n[ ج 
  ] در جواب خاطرنشان كردند آيا چگونه ممكن است كه اين كار را صورت بدهيم در حالتى كه اين قرارداد يك‌طرف نيست ، ما بين دو طرف منعقد شده است و لازم است كه طرف ديگر هم آن را رسما لغو نمايد .\r\n\r\n\r\n","description":"","footnote":"\r\n( 1 و 2 و 3 ) - مطالب داخل پرانتز از نويسندهء خاطرات است . ( مسعود سالور )\r\n","page_name":" 5071 ","page_number":175},
  {"content":"\r\n\r\n[ س 
  ] در جواب سؤال حركت قشون به‌طرف سيستان و كرمانشاهان و اشغال بنادر جنوب معظم‌له قويا امتناع ورزيدند كه اعتراف نمايد قشونى براى اشغال بنادر در جنوب وجود دارد .\r\n[ ج 
  ] گفتند آيا فايدهء چنين اشغالى چيست ، زيرا هروقت بخواهيم اشغال براى ما اشكالى نخواهد داشت فايدهء آن چيست . همه‌وقت پنجاه الى شصت نفر كادر قونسلگرى در بنادر جنوب بوده‌اند ، ممكن است به صد برسد . ليكن به كلى اشتباه است كه آنها را قواى اشغال‌كننده تصور نمائيم .\r\nاما راجع به قوائى كه در مشرق ايران هستند قواى جديدى وارد ايران نمىشوند . فقط اقدامات كه به عمل مىآيد براى مستملكات و نقاط مجاور آن خاصه افغانستان است كه از عمال آلمانى حفظ نمائيم . براى همين مقصود است كه عدهء قشون در اين سمت سرحد افغانستان جاى داده شده است .\r\n[ س 
  ] اظهار داشتم شايد بيم از ماكسى ماليستها « 1 » هم موجب اين اقدام شده باشد ؟\r\n[ ج 
  ] حاليه از اين حيث در آن سرحد نگرانى نداريم .\r\n[ س 
  ] اجازه مىدهيد عقيدهء آن‌جناب را راجع به بالشويكها سؤال نمايم ؟\r\n[ ج 
  ] عقيدهء مرا ؟ بسيار خوب . ميزان شناختن آنها اعلاميه‌هاى خودشان است . آنها جنگ داخلى را وسيلهء منحصربه‌فرد تبليغات مىدانند . خود را بر عليه رأى عمومى اعلام مىدارند و طرفدار ديكتاتورى كارگران هستند .\r\nاگر مرام يك دولت ، حكومت طبقات فاقد فكر و دانش است بوزينه‌ها را براى اين كار انتخاب نمايند . زيرا آنها هم از حيث فهم و دانش از انسان پست‌ترند .\r\n[ س 
  ] آخرين سؤال من راجع به مساعده‌هاى ماليه بود .\r\n[ ج 
  ] وزيرمختار جوابا فرمودند . در گذشته همه‌وقت براى چنين چيزى حاضر بوده‌ام و حالا هم حاضر هستيم . ليكن به اين شرط كه چنانچه اميدوارم در تشكيل قواى متحد الشكل موافقتى حاصل شود و سياستى دوستانه به ما اتخاذ گردد .\r\n22 ع 1 : گاسپار اپيكان\r\n\r\nمارلينگ كيست\r\nسرمارلينگ - همان سرمارلينگ شارژدفر دولت انگليس است در 1324 كه انقلاب ايران شروع گرديد و همان شخص زبردستى است كه مردم را به سفارتخانه كشيده\r\n\r\n\r\n","description":"","footnote":"\r\n( 1 ) - كسانى كه تمايلات آزادىخواهى دارند . ( مسعود سالور )\r\n","page_name":" 5072 ","page_number":176},
  {"content":"\r\n\r\nعدالتخانه را مبدل به شوراى ملى كرد . اين همان ديپلمات ماهرى است كه پلتيك و نفوذ از دست رفتهء انگليس را در ايران به واسطهء همراهى ظاهرى با ملت و تبليغات و تعليمات كه به آنها مىداد احيا و پلتيك روس را عقيم نمود ، تا زمينهء معاهدهء 1907 به دست آمد . بارى كارهاى اين آدم در آن زمان و خدماتى [ را 
  ] كه به دولت خود نمود فصولى جداگانه بايد نوشت . مستر مارلينگ شايد به لباس مبدل اقلا شبى ده جا به ديدن مليون و تعليمات آنها مىرفت و باربار ، كيسه‌كيسه ليره مىداد تا سياست دولت انگليس و محبوبيت آن را در ميان ملت ما به جائى رسانيد كه از جان خود آن را دوست‌تر داشتند و روسها را كه درباريان و شاه را چندين سال بود در تحت اقتدار و نفوذ خود بيرون آورده بودند منهدم و مضمحل كرد ، تا مجبور شدند آن عقد اتحاد و معاهده را بستند و كار ايران را آن‌وقت روزبه‌روز بدتر كردند تا به اينجا رسيد كه دست قدرت پروردگار و انتقام يك مشت مسلمين پريشان روزگار ستمديده روس را زبون كرد و انگليس را هم مىخواهد مطيع نمايد . مستر مارلينگ بعد به انگليس رفت . پس از جنگ بين المللى مجددا براى ايران نامزد گرديد . اينك صاحب نشان « باث » ( حمام ) و سرمارلينگ و وزيرمختار دولت عليه انگليس است . در اين چند سال هم خدمات شايان به دولت متبوعهء خود نموده است كه اگر به‌جاى او ديگرى بود گمان مىكنم به اين خوبى از عهده برنمىآيد .\r\n\r\nگاسپار اپيكيان ارمنى\r\nاين گاسپار اپيكيان چنانچه از اسمش فهم مىكنم بايد ارمنى باشد . چيزنويس بسيار بسيار قابلى است . مقالات او در جريدهء « رعد » روحى بدان داده . اگر مقالات او ترجمه نباشد و به فارسى باشد واقعا بايد گفت اول كسى است از ملت ارامنه كه فارسى را به اين خوبى مىنويسد ، يعنى بعد از ميرزا ملكم خان ناظم الدوله . مقالات او بيشتر راجع به سياست خارجه است . من از طهران جوياى اين آدم شده‌ام تا معرفى كنند .\r\n\r\nاروپا\r\nاز جنگهاى بين المللى كمتر در اين جرايد صحبتى بود مگر از جنگهاى داخلى روسيه كه واقعا شرم‌آور [ شده 
  ] و به افتضاح كشيده است . شدت سرما و تهيه و تدارك جنگهاى شديد آتيه فى الجمله در فرونتهاى آرامش و سكونت برقرار نموده . امروز بيشتر صحبتها از ترتيبات صلح و ردوبدل بيانات و ابلاغيه‌هاى سياسيون است كه بلكه بتوانند زمينه‌اى قبل از آن‌كه جنگهاى جديد شروع شود و قبل از آن‌كه ممالك ديگر هم شورش و انقلابى بكنند به دست بيايد و تقريبا در اغلب موارد صلح موافقت حاصل است ، جز در\r\n\r\n","description":"","footnote":"","page_name":" 5073 ","page_number":177},
  {"content":"\r\n\r\nآزادى و مختاريت ممالك و نژادهائى كه قبل از جنگ در تحت سلطه يا نفوذ و اقتدار دول عظيميه بوده . آنچه معلوم مىشود يا در آتيهء نزديكى صلح برقرار مىشود يا اگر موافقت تام واقع نشده و جنگ شروع گرديده مدتها طول خواهد كشيد .\r\n\r\nمطالب جرايد\r\nحالا شروع مىكنم به نوشتن مطالب مفيد مهم جرايد از 14 ژانويه لغايت 6 فوريه 1918 - روزنامه‌جات آلمان در جواب ابلاغيهء للويد جرج كمتر اظهار موافقت مىكنند .\r\nبعضى از جرايد فقط مىنويسند اين شرايط قابل قبول نيست . مستر ويلسن در بيانيه تصديق از نطق للويد جرج كرده مىگويد ما با آن همراهى داريم . در جرايد فرانسه و امريكا و خود انگليس بشاشت و سرورى از نطق للويد جرج برپاست . مىگويند بيانات صدراعظم انگليس بيانات ليدرهاى فرانسه و ايطاليا و امريكاست . جرايد هلاند و سياسيون آن مملكت گفته‌اند با اين نطق اميدى براى صلح باقى نمىماند .\r\n\r\nروسيه - دول متفقه\r\nلنين كشته نشده است بلكه تير به خطا رفته . مسيو تروتزكى با تلگراف بىسيم مخابره به متفقين خود مىنمايد كه بعضى از مطالب آن عينا درج مىشود . تروتزكى مىگويد مذاكرات صلحيه در برست ليتوسك ده روز به تأخير افتاد تا دولت روسيه دعوتى از متفقين خود براى اشتراك در مذاكرات صلح نموده و روسيه را از تهلكهء صلح عليحده كه با آلمان خواهند نمود مستخلص دارد . مذاكرات صلح در برست ليتوسك بر روى دو پرگرام جريان دارد : اولى پرگرام بر روى نقطه‌نظر وكلاى شوراى كارگران و زارعين و سالداتهاى روسيه وضع شده كه بر روى اساس شوراى جمهورى مطابق با پرگرام سوسيال دموكرات است و از شرايط اين پرگرام آزادى تمام ملل بدون ملاحظهء قوهء ملى يا درجهء تمدن خود بايد از براى ترقى ملل خودداراى حريت كامل باشند و با ساير ملل در امورات اقتصادى و مدنى خود بتوانند اتحاد و اتفاق نمايند .\r\nحالا متفقين نمىتوانند بگويند كه از براى حريت بلژيك و شمال فرانسه و صرب و سايرين محاربه مىكنيم . زيرا آلمان و متحدين او مىگويند اگر صلح عمومى عقد شود فورا ممالك مذكوره تخليه مىشود . حال دول فرانسه ، ايطاليا ، انگليس و امريكاى شمالى به‌طور وضوح و آشكارا بيان و معلوم نمايند ( از متن تلگراف چند سطر افتاده و معلوم نمىشود پرگرام آلمان چه بوده . لكن از همين‌جا معلوم مىشود كه آنها رأى به اين مطالب داشته‌اند . ) كه آيا به اتفاق ما آزادى الزاس و لورن و بوهم ، كالچيا ، پوزنان و\r\n\r\n","description":"","footnote":"","page_name":" 5074 ","page_number":178},
  {"content":"\r\n\r\nايالتهاى جنوب اسلاو را تقاضا مىكنند يا خير كه مقدرات اين ايالتها به دست خودشان باشد . آيا خودشان هم به آيرلند و مصر و ماداگاسكار و هندوستان و هند و چين و ساير ملل چنانچه انقلاب روسيه به فنلاند و اوكرانيا و سايرين آزادى داد آزادىخواهند بخشيد يا نه . از براى ممالكى كه در ممالك دشمن هستند آزادى خواستن و مللى را كه در تحت حكومت خودشان است به حال سابق باقى نگاه داشتن به‌طور بىشرمى و بىحيائى مدافعه كردن از اساس امپرياليزم است .\r\nدول متفقهء ما اگر به اتفاق انقلاب روسيه صلح عمومى را در عموم ممالك مىخواستند و مقدرات تمام ملل را بدون قيد و شرط به كف كفايت خود ملل واگذار مىنمودند و به مظلومينى كه در تحت حكومت آنها هستند البته يك شرايط صلح بين المللى حاصل مىشد . ليكن دول متفقهء ما امروز حاضر بودن خود را براى يك صلح حقيقى دموكراسى به هيچ‌وجه و يا هيچ اقدام ثابت نكرده‌اند . ليكن دول متفقهء ما امروز حاضر بودن خود را براى يك صلح حقيقى دموكراسى به هيچ‌وجه و يا هيچ اقدام ثابت نكرده‌اند . دول متفقه به آزادى ملل عداوت و نفرتشان كمتر از آلمان نيست . اميد فقرا و ضعفاى ممالك هم در خصوص اقدام به يك چنين صلحى از طرف دولتشان به اندازهء اميد ما ضعيف است .\r\nدول متفقه فكرى كه دارند اين است كه پرگرام نظامى و جهانگيرى آلمان را درهم شكسته و جهانگيرى انگليس ، فرانسه و ايطاليا و امريكا را به‌جاى آن محكم دارند . دول متفقه به سؤالات ما بايد جواب بگويند كه مقصود از تطويل محاربه چيست و چه نوع صلحى را مىخواهند . دولت روسيه در اين محاربات خود را مجبور به رضاى متفقين خود نخواهد نمود كه دول متفقه براى عقد صلح بعضى موانع ايجاد نمايند . وكلاى روسيه باز به مذاكرات صلح مداومت خواهند نمود . اگر دولت روسيه صلح انفرادى عقد مىنمود مسلما يك ضربهء غيرقابل ترميمى براى متفقين او بود و از اين ضربه هم فرانسه و هم ايطاليا بيشتر از سايرين متضرر مىشدند . لهذا اخطار مىكند مضرات صلح انفرادى روسيه را نه تنها براى روسيه بلكه براى دول متفقه هم بايد در نظر آورد . شوراى حكومتى زحمتها كشيده تا زمينهء صلح را فراهم نموده ولى اختيار چگونگى اوضاع بعد از اين در دست متفقين است . ملل مختلفه ، دول متفقه بايد مرامنامهء صلح خود را علنا بيان و دولتهاى خود را مجبور به عقد صلح نمايند و اين حكم مدافعه را براى ملل دارد .\r\nشوراى كميسرى روسيه بر عليه جهانگيرى دول متفقه و ساير دول‌اند و ترويج مرامنامهء سوسيال دمكرات را در هر مملكتى كه باشد حمايت و مدافعه خواهند كرد .\r\nموافقت مرامنامه‌ها منوط به اشتهاى اشخاصى كه طرفدار جهانگيرى و تضييقات فقرا كه\r\n\r\n","description":"","footnote":"","page_name":" 5075 ","page_number":179},
  {"content":"\r\n\r\nدر زير بار ظلم پايمال شده‌اند مىباشد . اگر دول متفقه باز هم اصرار در سياست غيورانهء خود نموده و براى مذاكرهء صلح حاضر نشوند آن‌وقت اصناف و كارگران و زارعين گرفتن اختيار حكومت را از دست كسانى كه نمىخواهند يا نمىتوانند عقد صلح نمايند خواهد گرفت .\r\nدر ظرف اين ده روز مقدرات صدها ، هزارها و مليانها نفوس حل و تسويه خواهد شد . اگر متاركهء فورى عقد نشود آن‌وقت قربانيهائى كه تا حال طرفين داده و زحمتهائى كه كشيده‌اند لغو مىشود . تمام ملل حق دارند كه با آزادى زندگى كنند . هركس مانع آزادى آنهاست ملتها بايد شر آنها را دفع نمايند . براى شركت در مذاكرات صلحيه تكليف آخرى خود را نموديم و بعد از اين مسؤوليتى دامن‌گير ما نخواهد بود و به تمام كارگران و زارعين ملل مىگوئيم كه ما به واسطهء تمام كارگران و زارعين و سالداتهاى خود به حمايت كسانى كه عصيان برضد حكومت خود ، براى حريت نمايند حاضر خواهيم بود . متصدى امور وزارت خارجه - آ . تروتزكى - آچين‌سرز . ( با كمى حذف زوايد درج شد . )\r\nاين روزنامه به تاريخ سلخ است كه 14 ژانويه باشد تا 6 فوريه كه روزنامه داشتم .\r\nهيچ‌يك از دول متفقه جوابى به اين تلگراف نداده‌اند . زيرا آنها كه دولت بولشويكى و لنين و تروتزكى را نمىشناسند ، سهل است خود روسيه هم او را نمىشناسد . تلگراف فوق به التيماتوم و تحريك رعايا بيشتر شباهت دارد تا بيان‌نامه و درخواست صلح .\r\n\r\nروسيه و درس دموكراسى\r\n( نطق مستر ويلسن و جواب شانسلر امپراطورى را ما در آخر اخبارات درج مىكنيم . ) مشاجره بين ديپلوماسى و سركردگان نظامى آلمان شروع شده است . از قرار معلوم سركردگان نظامى كه در اين راه خدمات نموده‌اند مايل نيستند كه تمام مذاكرات به توسط ديپلوماتها شده و از جانفشانيهاى خود و تابينهاى خود آلمان بىنصيب ماند . مذاكرات بريست ليتوسك در نهم ژانويه شروع شد ميل دارند شهر بىطرفى اختيار شود . جنرال كالاين شكست خورد ، قزاقها مخالفت كردند . عقب مىنشينند و تهيهء قشون مىكند .\r\nروسيه ابلاغيه به سفارت رومانى با لهجهء شديد مىدهد و در آنجا ذكر مىكند روسيه درس دموكراسى را به عالم بايد بياموزد . هيئت صلحيه ديگر آلمان كه اعضاء آن از وزيرمختار سابق روس و آتاشهء نظامى و جمعى صاحب‌منصبان برى و بحرى هستند وارد پطروگراد شدند . بدين واسطه سفارت انگليس و فرانسه مىخواهند پطروگراد را وداع گويند .\r\n\r\n","description":"","footnote":"","page_name":" 5076 ","page_number":180},
  {"content":"\r\n\r\n\r\nشهرهاى خرابه\r\nحوادث شهر ايركوتسك رقت‌آور است ، تمام خراب و غارت و يغما شده . حتى به اطفال ابقاء و ترحم نمىكنند . شهر خاركف از ايركوتسك بلكه چندين مرتبه بدتر است .\r\nنفرات اردوى روسيه در رومانيا تمام صاحب‌منصبان خود را يا كشته [ اند 
  ] يا محبوس و يا مستخدم سالداتها شده‌اند و براى آنها غذا و ساير ما يحتاج تدارك مىكنند . و در هر فوج بيش از بيست نفر سالدات نمانده ، تتمه فرار نموده‌اند . آلمان و اطريش در مقابل آنها پيرمردها را گذاشته ابدا وقعى به آنها نمىگذارند . توپها و مهمات حرب ، اتومبيلها ، گاريها ، البسه و ساير ما يحتاج كه حمل آنها اشكال دارد تمام در صحرا ريخته و يا در زير برف مانده است .\r\n\r\nورود لغات روسى\r\nقشون چين براى حفظ اتباع و منافع خود و تأمين فرونت متفقين قشون به تركستان روس گسيل مىكند . شهر خاربين را قشون چين به تصرف درآورد و قشون بولشويكها را خلع اسلحه نمود . كوادرياى احمر از عمله‌جات پطروگراد ايضا دو هزار قشون خواسته است . ليكن به بطائت فراهم مىشود . كوادرياى احمر مايل به جنگ با اوكرانيا نيست ( سواى لغات و الفاظ فرانسه و انگليسى كه در جرايد ما معمول شده است انقلاب روسيه لغات روس را هم علاوه آنها نموده . چون به كلى من از آن لسان عارى هستم و كسى هم نيست جويا شوم دچار مشكلات مىشوم . هركس جرايد ما را مىخواند بايد فارسى حاليه ، فرس قديم ، تركى ، عربى ، فرانسه ، انگليسى را بداند . حال روسى هم مزيد شده . )\r\n\r\nانتخابات بالشويكى\r\nقزاقهاى دون به همان عصيان باقى هستند . دستهء پادشاه‌خواهان پطروگراد با اسراى آلمان و اطريش مواضعه دارند . كميسر شوراى ملى بولشويكها تمام اعضاء دموكراسى پطروگراد و مسكو را گرفته حبس نمود . خانهء منشى سفارت رومانيا را غارت كردند .\r\nمجلس مؤسسان تا چهارصد نفر حاضر نشوند نمىگذارند مفتوح شود . هركس به غير مسلك بولشويكى باشد راه نمىدهند و از عضويت خارج است . ساير وكلا و مردم گفته‌اند اگر بايد عقايد ما قبلا معلوم شود ما حاضر براى عضويت و وكالت نيستيم .\r\nبولشويكها مىگويند چون اين انتخاب قبل از حكومت ما شده لغو و بايد مجددا وكلا\r\n\r\n","description":"","footnote":"","page_name":" 5077 ","page_number":181},
  {"content":"\r\n\r\nانتخاب شوند . ساخلو پطروگراد ميتينگ داده ( اين لغت انگليسى است يعنى ملاقات ) كه بايد مجلس منعقد شود . كوادرياى احمر آنها را متفرق كرد . شوراى ملى اوكرانيا اخطاريه به تمام دول متحارب و بىطرف داده كه دموكراسى اوكرانيا طالب صلحى است كه تمام ممالك روسيه در خصوص قبول آن اظهارات دارند . به غير آن باشد جمهورى اوكرانيا قابل اعتنا نمىداند . اهالى كورلند اظهار داشته‌اند جزو آلمان باشند .\r\n\r\nجنگ ملت با ملت\r\nدر سالونيك از 278 هزار سكنه 7348 نفر بىخانمان شده‌اند . عقيدهء بولشويكها اين است كه ويلسن رئيس امپرياليزم امريكا و رياكارترين شخصى است كه عالم به ياد ندارد .\r\nهيندنبورگ و جنرال لودندورف در ملاقاتى گفته‌اند كه سابق يك لشكرى با لشكر ديگر جنگ مىكرد ولى حالا ملتى با ملت ديگر محاربه مىكند . سابق وقتى كه قشون يك طرف شكست مىخورد جنگ تمام بود . ولى حالا جنگ زمانى خاتمه مىيابد كه يك ملت منهدم شود . در خصوص قشون روس اظهار مىدارد . اوضاع فعلى عساكر روس ديگر قابل انجام وظائف جنگ نيستند ، ولى نمىتوان به‌طور حتم گفت كه به كلى مضمحل شده . شايد دست قضا يك شخص دليرى برانگيزاند ، يا اين‌كه يك نفر از قبيل گراندوك نيكلا نيكلا يويچ زمام امور مملكت را به يد قدرت خود بگيرد و قشون خستهء روس را دوباره به تحرك آورد و مجبور به آخرين تلاش نمايد ( خيلى تعريف است براى نيكلا نيكلا يويچ كه دو سردار نامى دنيا اينطور مىگويند . )\r\n\r\nمختاريّت ملل !\r\nكوفمان يا جنرال هوفمان دعوى بولشويكها را راجع به مختاريت ملل در تعيين مقدرات خود در صورتىكه خود آنها به قوهء قهريه داراى مسند شده‌اند تمسخر كرد .\r\nمىگويد اهالى ولايات اشغال شده تمايل خود را به آلمان اظهار داشته‌اند . به‌علاوه به علل ادارى و فنى فرماندهء كل آلمان تخليه كورلاند ، ليتوانيا ، ريكا و جزاير خليج ريكا امتناع ورزيده است ( اين ولايات الان در سايهء آلمان از شر چپاول غارت و آدم‌كشى بولشويكها ايمن مانده‌اند و البته مايل نيستند كه گرفتار آن اغتشاش بشوند . ) پس از كار افتادن روس يك مليان و ششصد هزار نفر بر نفرات نظامى متحدين افزوده شده است و اگر اسرا فرار يا آزاد شوند عدهء زيادى هم از آنها علاوه مىشود . با وصف اين متفقين قشون دارند كه مقابل آنها بايستد . انگليس موفق به فراهم نمودن هفت مليان و پانصد هزار نفر قشون شده است .\r\n\r\n","description":"","footnote":"","page_name":" 5078 ","page_number":182},
  {"content":"\r\n\r\n\r\nتخريب قبر تولستوى\r\nدر سواستوپل انقلاب و كشتار شديدى برپاست . جنرالها و امير البحرها و جمعى از صاحب‌منصبان تيرباران شدند . مقبرهء تولستوى حكيم معروف عهد ما و مقبرهء كراف‌له را جمعى از سالدات و غيره خراب كردند . بولشويكها متصل لايحه و انتباه‌نامه ترتيب داده و منتشر مىكنند . از آن جمله است قطع‌نامه كه به تمام انقلابيون دنيا همه قسم كمك و مساعدت داريم ، حتى دو مليان منات حاضر نموده‌اند كه هرجا براى انقلاب محتاج پول هم باشند برسانند ( اگر منات كاغذ باشد كه همه دنيا را مىشود شوراند ! ) .\r\n\r\nلنين و رومانى\r\nبولشويكها سفير رومانى و اجزاء سفارت را گرفته حبس كردند دول متفقه به توسط سفراى خود پرتست شديد كردند . روز ديگر لنين او را مستخلص [ كرد 
  ] و به همراهى خود به سفارتخانه برد . در راه به اتومبيل چند تير شليك كردند . فقط دست يك نفر سوسياليست سوئدى مجروح شد . به دولت رومانى التيماتوم داده شد .\r\nقشون آلمان با دسته‌جات 1919 و 20 ، يازده مليان و دويست هزار نفر رسيده است تا حال مفقود و مقتول و مجروح 4791375 نفر داده‌اند .\r\nتلگراف هفتم ژانويه از ژنو مىگويد عمله‌جات تحت البحرى و بعضى كراوزورها در كيل طغيان كرده چهل و هفت نفر صاحب‌منصب را به قتل رسانيده‌اند ( اين اولين بىنظمى است كه در آلمان رخ داده است . )\r\n\r\nدر فرانسه\r\nمسيو كايو كه بعضى توطئه‌ها برضد فرانسه مىنموده با دو سه نفر از رفقايش دستگير و توقيف شدند ( عيال همين كايو رئيس الوزراى سابق فرانسه بود كه قبل از جنگ مدير جريدهء « فيگارو » را كشت و در محاكمه هم محكوم به قتل نشده بلكه آزاد گرديد در يك روز مجلس محاكمه چندين ساعت كه نظرم نيست متواليا اين زن حرف زد كه باعث عبرت تمام دنيا شده بود . )\r\n\r\nغرق و جرح كشتى\r\nدر داردائل جنگ بحرى روى داده كه كشتى كوبن و برسلو مشهور يكى غرق و ديگرى سخت مجروح شده است . چون اين دو كشتى نام بلندى در اين جنگ و اين دو\r\n\r\n","description":"","footnote":"","page_name":" 5079 ","page_number":183},
  {"content":"\r\n\r\nروزه كسب نموده بودند لازم است عين واقعه را چنانچه در تلگراف شرح داده‌اند بنويسم كه به يادگار فناى يكى و جرح ديگرى باقى باشد .\r\n24 ژانويه - رويتر - لندن - ادارهء بحريه اعلام مىدارد كه كشتى كوبن و برسلو صبح روز يكشنبه از داردائل خارج شده بر قواى ما در شمال ايمبروس حمله كردند و دو كشتى جنگى ما را غرق نمودند . دشمن به‌سمت جنوب ايمبروس رفته در آنجا برسلو را به سمت منطقهء مينها رانديم كه ناگاه به مين خورده غرق گشت . كوبن با سرعتى هرچه تمام‌تر به‌سمت داردائل رفت . ديسترايرهاى عثمانى كه به كمك برسلو آمدند از پيش رانده شد .\r\nكوبن نيز در مدخل داردائل به مين خورد و سرعت وى تخفيف يافت و از طرف عقب پائين نشست . بالاخره در سمت غربى ناكارا لنگر انداخت و حالا طيارات ما پيوسته بر او شليك مىنمايند . ما 182 نفر از عمله‌جات برسلاو را نجات داديم و از 310 نفر اجزا جهازات جنگى خود 132 نفر را نجات داديم .\r\n\r\nكشتى برسلو - كوبن\r\n25 ژانويه - ادارهء بحريه مىگويد تفصيل راجع به جنگ با كوبن و برسلو حاكى است كه ديستراير ما موسوم به ليزارد در شمال غربى ليمبرس مشغول كشيك بود كه ناگهان ملاحظه كرد كه كوبن و برسلو به‌سمت شمال مىروند . ليزارد به فوريت مشاهدات خود را به جهازات انگليس مخابره كرد و بر دشمن شليك نمود . دشمن از مسافت زيادى جواب داد ليكن تير وى به ليزارد اصابت نكرد . كوبن جهازات خليج كوسو را ديد با آنها مشغول جنگ شد و برسلو همچنان با زد و خورد با ليزارد اشتغال داشت نظر به هدف‌زنى خصم ليزارد نمىتوانست نزديك شود . در اين بين كشتى ديستراير انگليسى موسوم به تيگرس رسيده و هردو كوشش كردند كه به وسيلهء دود جهازات جنگى خليج كوسو را از نظر دشمن پنهان نمايند . اما دشمن آنها را غرق كرد . سپس ديسترايرها به تعقيب خصم پرداختند . از شش ميلى جنوب رفال احتراق و انفجارى در برسلو رخ داد و در ظرف ده دقيقه غرق شد . كوبن به‌سمت جنوب مسير خود را مداومت داد . در آن موقع چهار كشتى ديستراير خصم ديده شدند كه از داردانل بيرون مىآيند و يك كروازر قديمى عثمانى نيز در دنبال آنها حركت مىكند . ميتكوس و ليزارد به فوريت با خصم مصاف دادند و آنها را به‌سمت ابواب عقب نشاندند يكى از ديسترايرها مشتعل گشت .\r\nطيارات ما كوبن را مجبور كردند كه به‌سمت داردائل برود و در موقع حركت به يك مينى خورد و از سرعت وى كاسته شد . طيارات و ديسترايرهاى ترك او را احاطه و\r\n\r\n","description":"","footnote":"","page_name":" 5080 ","page_number":184},
  {"content":"\r\n\r\nمحافظت مىنمودند . طيارات ما مكرر بر وى حمله كردند و در نزديكى چناق دو نوبت او را زدند . يكى از طيارات ما مراجعت ننمود . در طى اين عمليات مرآت يك تحت البحرى ديده شد و كشتيهاى ما از نجات دادن مغروقين منصرف شده به تعاقب او پرداختند . بازماندگان كشتى برسلو اظهار تنفر كرده مىگفتند اميد داشتيم كه پس از مراجعت كوبن به اسلامبول ما را به آلمان بفرستند . طيارات ما راپرت مىدهند كه كوبن موقع خود را تغيير نداده و ما هنوز مشغول افكندن بمب در آن هستيم .\r\nدر تلگراف ديگر مىگويد احتمال مىرود كه اين دو كشتى مىخواستند به ادرياتيك رفته ضميمهء جهازات اطريش شوند . حال كوبن معلوم نيست يعنى خبر ديگرى نرسيده است . از انگليس كشتى گلدن غرق شده كه مىنويسد فرمانده آن واى كنت بروم ( برادرزاده و وارث مقام لرد كيچنر بود . ) باعث تحريك جنگ عثمانى همين دو كشتى شد و در ايام جنگ داردانل و محاربات درياى سياه بسى خدمات نمودند . در تاريخ جنگ بين المللى مقام اين دو كشتى و فرماندهء عملجات آن بالاتر از آن است به تصور بيايد .\r\n\r\nبالشويكها برتر از تزار\r\nمجلس مؤسسان منحل گرديد . بولشويكها راضى نيستند به غير آنها كسى عضويت داشته باشد . مردم مىگويند بولشويكها مظهر تزار بلكه بالاتر از او شده‌اند . بعضى از مردم آنها را متحد آلمان مىدانند ، برخى ديكتاتورى آنها را فوق تزار و ايام گذشته . اما گاسپار اپيكيان ما مىگويد بايد از آنها پرسيد آيا شما سوسياليست دموكرات هستيد يا روح تزار . اگر مسلك دموكراسى اين است كه بولشويكها به مردم نشان مىدهند دنيا از اين مسلك بيزار است . اگر مسلك سوسيال دموكرات آدم‌كشى ، غارت ، چپاول ، يغما و اينهاست كه نشان مىدهند عالم از آن متنفر و بيزار است .\r\n\r\nرومانى و بالشويكها\r\nدر ادسا جنگ با اوكرانى و ماكسيماليستها به شدت مداومت دارد ، و كميتهء برقرار جديدا شده كه هركس هرچه دارد از او گرفته بين عمله‌جات و كارگران تقسيم شود .\r\nكميسرهاى ملى حكمى نظير احكام سابق خود صادر نموده‌اند كه تمام قروض خارجى دولت روسيه لغو و پوچ شود . ايضا كميسرهاى ملى حكم نموده‌اند كه پادشاه رومانى را دستگير [ كنند 
  ] و به روسيه آورده شود . رومانى پانزده هزار قشون بولشويكى را خلع سلاح نموده و ملت رومانى هيچ مايل نيست به خانوادهء سلطنت خود بىاحترامى شود و\r\n\r\n","description":"","footnote":"","page_name":" 5081 ","page_number":185},
  {"content":"\r\n\r\nمراقبت تامه در پس نشستن قواى روس دارد كه چپاول و غارت آنها را جلوگيرى نمايد و با متفقين خود باكمال وفا هستند .\r\n\r\nصلح ، صلح\r\nاز آمستردام - گرو عمله‌جات اطريش هنگرى به‌طور سخت اشاعت يافته و طالب صلح شده‌اند .\r\n21 ژانويه - گرو عمله‌جات در شهرهاى اطريش رو به تزايد است . صلح صلح مىگويند و تقاضاى مستعمراتى را بايد موقوف داشت . متعاقب گرو عمله‌جات اطريشى صلحى با اوكرانيا شده است و اوكرانيا عجالتا از روسيه جدا شدند . سپس در آلمان كارگران گرو كرده‌اند و دولت تغييراتى در اصول آزادى داده امتيازات ملى محدود ، سانسور شديد در جرايد ، توقيف بعضى از آنها ، ممانعت از دموكراسى چه و چه ( طول زمان جنگ قحطى آذوقه . انقلاب روسيه باعث تغيير عالم گرديده است و دور نيست همه‌جا به واسطهء فشار كارگران و قحطى ، جنبشهاى ملى بزرگ بزرگ طلوع نمايد و قواى جنگى را ضعيف و بالاخره صلح قهرى برقرار شود . )\r\n\r\n8 حوت\r\nهشتم حوت است از ديشب تا عصر برف بسيار بسيار كاملى آمد كه از اول زمستان الى حال چنين برفى نيامده بود . اينك هم خيال باز شدن ندارد .\r\n\r\nرأى زن و مرد\r\nصدراعظم اطريش در 25 ژانويه به نمايندگان كارگران و عمله‌جات گفت اعليحضرت امپراطور آرزومند صلح است عقيدهء تسخير اراضى را رد مىنمايد و طرفدار خلع اسلحه و تأسيس محاكم بين المللى است . دولت وعده مىدهد راجع به آذوقه امتيازاتى قبول نمايد . كنترل نظامى بر كارگران موقوف شود . حق رأى زن و مرد براساس دمكراسى شود . پس از اطمينان فوق نمايندگان اظهار رضايت نموده و به سر كارهاى خود رفتند و شروع به كار گرديد .\r\nدر شهر سواستوپل هنوز قتل صاحب‌منصبان مداومت دارد . در مريض‌خانهء پطروگراد دوازده نفر مسلح وارد شده شينكاريف وزير ماليه و كركوسكين كنترولر را كه هردو در كابينهء كرنسكى بودند به قتل رسانيدند .\r\n\r\n","description":"","footnote":"","page_name":" 5082 ","page_number":186},
  {"content":"\r\n\r\n\r\nعثمانى و روسيه\r\nيكصد و شصت هزار قشون عثمانى كه از فرونت روسيه و بالكان به توسط جنرال فالكن بين عازم فلسطين بودند از بين راه فرار و جنرال باكمال خشم و غضب به اسلامبول مراجعت مىكند . شرايط صلح عثمانى به روسيه از اين قرار است : 1 - خطوط سرحدى مطابق خطوط 1880 باشد . 2 - عهدنامه‌ها سيرسنايل و امورات قونسلها مجددا منعقد گردد . 3 - خسارات وارده به اتباع طرفين بايد رد شود . 4 - معاهدات ايران فسخ و لغو شود . 5 - سفاين تجارتى روس از خليجها رد شود . 6 - اجازهء كشتيرانى عثمانى در بحر آزوف قبول شود . 7 - كليهء عساكر روسيه از سرحدات عثمانى خارج شود . ليكن قشون عثمانى به مناسبت جنگ با سايرين باقى باشد . 8 - دسته‌جات مسلح ارامنه خلع سلاح شود . 9 - قواى روسيه در بحر سياه به كلى منحل شود .\r\n\r\nده هزار ده هزار اسب\r\nتروتزكى خيلى تعجب كرده مخصوصا از انحلال قوهء بحر سياه . چون عقب‌نشينى قواى روسيه بدون ترتيبات نظامى بلكه به ميل خود سالدات واقع شده ، صدها ، مليانها بلكه ملياردها اموال دولتى اردوها تفريط مىشود . همه‌چيز را اگر بتوانند ببرند مال خودشان است ، ممكن نشود در صحرا ريخته و مىگذرند . ده هزار ده هزار اسب بلاصاحب در صحراها مانده و از گرسنگى تلف مىشوند . در محل ديگر ده هزار ده هزار سالدات معطل و سرگردان پيدا شدن ادوات حمل‌ونقل دچار زحمت زياد هستند و از نداشتن منزل و غذا در سرما و برف هلاك مىشوند .\r\n\r\nعدم رضايت نمايندگان روس\r\nدر 25 ژانويه در برست ليتوسك وكلاى روسيه تقاضا نموده‌اند كه اراضى اشغال شده را معين دارند . جنرال هافمن فورا دست به بغل كرده نقشهء جنگى را بيرون آورده و انگشت خود را بر روى خطى كشيده كه از ساحل خليج فنلاند تا مشرق تنگهء مون امتداد دارد . سپس نمايندگان روس اراضى جنوب را گفتند . جنرال گفت آن راجع به جمهورى اوكرانياست به روسيه ربط ندارد . و نيز آلمانها اعلام داشتند فقط يك جلسهء ديگر منعقد خواهيم داشت . نمايندگان روس عدم رضايت خود را ظاهر ساختند . وكلاى آلمان تهديد نموده گفتند تا يك هفته روال را مسخر خواهيم نمود .\r\nدر يك تلگرافى كه رئيس كل عساكر روس كرمينكو به رئيس قشون قفقاز مىكند پس\r\n\r\n","description":"","footnote":"","page_name":" 5083 ","page_number":187},
  {"content":"\r\n\r\nاز شرح و بسط زياد و شاهنامه‌خوانى مىگويد آلمانها به شرايط صلح راضى شده‌اند ، فقط مىگويند اراضى و ممالك قبل از جنگ به حال سابق خود باقى باشد .\r\n\r\nگارد احمر\r\n29 ژانويه در پطروگراد سانحه‌اى رخ نداد ليكن از مسكو جمع كثيرى مقتول و دويست نفر مجروح كه بيشتر آن زن و اطفال بودند واقع شد . بولشويكها با اسراى آلمان و اطريش و عثمانى توپها و اتومبيلهاى زره‌پوش در ميدان موسوم به تياتر جمع و هجوم به مردم آوردند . على الظاهر اشكالات جديدى در پطروگراد در كار وقوع است . كرمينكو گارد احمر را مخاطب نموده مىگويد هرگونه اقدامى برضد بولشويك شود بايد دفع نمود حتى از ترورى و وحشت امتناع ندارم ( گويا تا حال آنچه واقع شده غير آن بوده . ) گارد احمر و گارد ابيض ( جديدا برقرار شده ) جنگ سختى باهم نمودند .\r\n\r\nضبط مال مردم\r\nدولت رومانى شهر كيف را محاصره نموده مىگويد مجبورم بعضى نقاط سرحدى خاك روسيه را براى حفظ دفاع خود اشغال نمايم . بولشويكها كميتهء دهاقين را منحل و اجزاء آن را دستگير نمودند . در ادسا كميتهء انقلابى كه گفته بود اموال مردم را ضبط خواهم كرد حاليه اخطار مىكند تمام بانكها ، دار التجاره‌ها ، اموال شخصى مال هركس باشد ضبط [ مىشود 
  ] تا بيكارها از آنها استفاده نمايند .\r\n\r\nجهاد با اشراف\r\nدولت كميسرهاى عالى سفراى روس را از ممالك خارجه مىخواهد احضار كند و من‌بعد هر مطلبى باشد با تلگراف بىسيم مستقيما به آن ملت يا دولت مخابره تا تمام مطالب محرمانه و اسرار مرتفع شود . ( خوب قرارى است ، اما افسوس كه سفرا اطاعت همچو دولتى را نكرده‌اند و نمىكنند . ) در پطروگراد جز روزنامهء متعلق به بولشويكها ديگر جرايدى طبع و توزيع نمىشود . سالداتها را بر عليه قزاقها تحريك مىكنند .\r\nبولشويكها تصميم نموده‌اند كه مخالفين را درهم شكنند . جهاد با اشراف روس و آلمان و انگليس و فرانسه نمايند . ايضا سوءقصد ديگرى براى لنين روى داد و تير باز به خطا رفت . جنگ در داخلهء روسيه در هر نقطه و هر محل به شدت جريان دارد . از طرفى هم قحط و غلا باعث امراض مسريه زيادى گرديده مؤسسات صحيه و حفظ الصحه كلّا و تماما دست از كار كشيده [ اند 
  ] حتى طبيب و دوا و دواخانه هم موجود نيست .\r\n\r\n","description":"","footnote":"","page_name":" 5084 ","page_number":188},
  {"content":"\r\n\r\n\r\nگرو در آلمان و تقاضاها\r\nدر آلمان گرو سختى بين كارگران احداث شده در 29 ژانويه در برلن تنها يك كرور اجتماع داشتند و تقريبا در تمام خاك آلمان گرو شروع شده است . اين تقاضاها را هم نموده‌اند . 1 - صلح بدون الحاق اراضى و اخذ غرامت و مختاريت اهالى هر نقطه در تعيين مقدرات خود . 2 - شركت كارگران در مذاكرات صلح . 3 - ضبط انبارهاى آذوقه و تقسيم عادلانه‌ترى . 4 - موقوف شدن حكومت و كنترل نظامى . 5 - آزادى محبوسين سياسى . 6 - استقرار تشكيلات دموكراسى . 7 - انتخابات مجلس سفلاى پروس با رأى متساوى مخفى . 8 - آزادى جرايد و مجامع در اظهار رأى خود .\r\n\r\nژاپن - امريكا\r\nطيارات آلمان به پاريس و لندن حمله جديدى نموده‌اند . صدراعظم ژاپن كنت تراچى در افتتاح مجلس اعيان وفادارى و اتحاد ژاپن را با دول مؤتلفه تأكيد كرد و گفت روابط ما مستحكم است و مستحكم‌تر خواهد گرديد . وزير جنگ امريكا در طى مطالعات هفتگى خود اظهار داشت كه تعرضات آلمان نزديك شده است ، تمام تحت البحريها احضار و دستور جديدى خواهند داد و تعرضات شديد بر عليه ما در خطوط ارتباطيهء فرانسه شروع خواهد گشت كه از رسيدن مهمات و آذوقه ممانعت شود .\r\n\r\nكابينهء فرانسه\r\nكابينهء فرانسه و مسيو پنلوه رئيس الوزرا به واسطه رأى عدم اعتماد مجلس مبعوثان استعفا داد و از اول جنگ الى حال پنج كابينه تغيير يافته . مجلس گفته است مشاورهء سرى نظامى معنى ندارد . رياست قشون هم بايد با يك نفر باشد . خاتمهء گرو عمله‌جات آلمان از روزنامه‌جات آتيه معلوم مىشود .\r\n\r\nابلاغيهء ويلسن به كنگره\r\n9 ژانويه - ميل و مقصود ما اين است كه چون عمليات صلح شروع شد علنى و آشكار باشد . ديگر قراردادهاى سرى و نهانى وجود خارجى پيدا نكند روزگار جهانگيرى و اتساع گذشته است . در نتيجهء تجاوزات كه بر حقوق ما كردند و روزگار را بر ما ناگوار و تلخ ساختند داخل جنگ شديم . اينك آن حقوق ما بايد محفوظ و تكرار آن فجايع غيرمقدور گردد .\r\n\r\n","description":"","footnote":"","page_name":" 5085 ","page_number":189},
  {"content":"\r\n\r\n[ اول 
  ] ما تقاضا مىكنيم كه دنيا را شايسته و سلامت براى زندگانى نمايند . بنابراين تمام اهالى و سكنهء ارض در اين مسئله علاقمند هستند : از اين‌رو پرگرام صلح عالم پرگرام ماست . بدين‌معنى كه معاهدات صلح بايد علنى و آشكار باشد .\r\nپس از آن ديگر نبايد هيچ‌گونه قراردادى بين ملل سرى و نهانى باشد . ديپلماسى پيوسته بايد آشكار و علنى جريان يابد .\r\nدوم - بحرپيمائى غير از سير در آبهاى داخلى و آبهاى مجاور ساحل ، چه در موقع جنگ و چه در موقع صلح بايد كاملا آزاد باشد . مگر آن‌كه براى اجراى قوانين بين المللى به حكم قانون صادر از محكمهء بين المللى تمام درياها يا يك قسمت آن مسدود شود .\r\nسوم - موانع اقتصادى به‌قدرى كه ممكن است مرتفع و بر طرف گردد و آزادى تجارت در ميان جميع مردم كه براى صلح راضى و در حفظ آن ساعى هستند برقرار شود .\r\nچهارم - وثيقهء كافى بايد مبادله شود كه اسلحهء بين المللى تا آخر نقطه كه با مصونيت و امنيت داخلى متناسب است تخفيف يابد .\r\nپنجم - جميع دعاوى مستملكاتى بايد به طرز بىطرفانه تسويه گردد . بدين‌طريق كه حق حكومت و منافع اهالى به‌اندازهء دعاوى حكومتى كه بعد معين خواهد شد محترم شمرده شود .\r\nششم - تخليهء جميع اراضى روسيه و تسويهء تمام قضايائى كه مربوط به روسيه و موجب ترقى ، استقلال و آزادى وى در تعيين سياست خويش مىباشد .\r\nهفتم - بلژيك به عقيدهء تمام عالم بايد تخليه و مسترد گردد و نبايد در محدود ساختن حق حكمرانى وى اقدامى به عمل آورد به‌طورى كه با ساير دول آزاد داراى حق باشد .\r\nهيچ اقدامى مانند اين اقدام موجب اطمينان ملل و رعايت آنها از قوانينى كه خودشان وضع كرده‌اند نخواهد بود . بدون اين اقدام قوانين بين المللى داراى نتيجه و اثر مطلوب نخواهد بود .\r\nهشتم - تمام اراضى فرانسه بايد آزاد [ شود 
  ] و به نقاطى كه مورد تهاجم واقع شده‌اند بايد مسترد كرد بايد جبران گردد ، چه اين مسئله مدت پنج است ( بايد پنجم باشد ) كه صلح اروپا را متزلزل ساخته است .\r\nنهم - سرحدات ايطاليا بايد مطابق اصول مليت تسويه شود .\r\nدهم - اهالى امپراطورى اطريش هنگرى كه مايل هستند مقام آنها در ميان ملل محفوظ و تأمين شود بايد در ترقى خود مختار باشند .\r\nيازدهم - رومانى و صرب و قراطاغ بايد تخليه و اراضى اشغال شده مسترد و صرب\r\n\r\n","description":"","footnote":"","page_name":" 5086 ","page_number":190},
  {"content":"\r\n\r\nآزادانه به دريا دسترسى حاصل كند و مناسبات ما بين ملل بالكان بايد مطابق سيرهء تاريخى و اصول ملى باشد و بايد وثيقهء بين المللى براى استقلال سياسى و اقتصادى و تماميت اراضى آنها ايجاد گردد .\r\nدوازدهم - آن قسمتها و قطعات امپراطورى عثمانى كه داراى نژاد ترك هستند بايد داراى آزادى و حق حكومت باشند . اما ساير ملل كه در تحت حكمرانى عثمانى هستند بايد حق حيات و ترقى آنها تأمين شود . داردائل بايد پيوسته باز و در تحت وثيقه‌هاى بين المللى آزاد باشد .\r\nسيزدهم - ممالك لهستان بايد مستقل شوند و جميع قطعات كه اهالى آنها بدون ترديد لهستانى هستند در حدود آنها جاى داده شوند و دسترسى به دريا داشته وثيقه‌هاى بين المللى در استقلال و تماميت ارضى آنها قرار داده شود .\r\nچهاردهم - اجتماع عمومى براى وثيقه‌هاى لازمه در استقلال اقتصادى سياسى و تماميت ارضى دول بزرگ و كوچك .\r\nويلسن اعاده كرده گفت تمام دول و مللى كه برضد امپرياليستى هم‌داستان شده‌اند بايد تا لمحهء آخر با يكديگر اتفاق نمايند . ما حاضر هستيم جنگ كنيم تا زمانى كه به اين مقاصد نائل شويم . ما بر عظمت و بزرگى آلمان رشگ نمىبريم و در اين پرگرام هيچ اقدامى نيست كه بر عظمت وى لطمه و زيان وارد آورد . ما قصد نداريم به آلمان صدمه وارد آوريم يا اختيارات و قواى وى را دچار ضربت نمائيم در صورتىكه آلمان حاضر باشد با ما شركت جويد ما هيچ ضربهء تجارتى يا قرارداد خصمانه بر عليه وى به كار نخواهيم برد . ما فقط طالب هستيم كه آلمان طالب مقام برابرى در ميان اهالى عالم باشد نه طالب آقائى و سرورى .\r\nما هيچ ميل نداريم به آلمان بگوئيم در تأسيسات خود تغييرى بدهد ليكن براى آن‌كه معاملات ما با وى از روى بصيرت باشد بايد بدانيم كه آيا نمايندگان وى از طرف چگونه اشخاصى حرف مىزنند و از طرف اكثريت ريشتاگ يا از طرف حزب نظامى كه عقيدهء آنها استيلاى بر اراضى ديگران است . سخنان ما واضح است و هيچگونه لحن مبهمى در آن نيست . پرگرام ما پرگرام عدالت و انصاف نسبت به جميع ملل و جميع اشخاص است .\r\nاهالى اتازونى اصول و ملكات غير از اين ندارند و براى حفظ آن حاضر هستند كه جان و شرافت خود را فدا نمايند .\r\n\r\n","description":"","footnote":"","page_name":" 5087 ","page_number":191},
  {"content":"\r\n\r\n\r\nنطق هرتملينگ\r\n28 ژانويه - نطق كنت فن بترتملينگ صدراعظم امپراطورى آلمان در مجلس ريشتاگ بر كرسى خطابه صعود نمود و گفت : مذاكرات ما با نمايندگان اوكرانى به طرز مساعدت جريان مىيابد . نظر به اينكه دول مؤتلفه دعوت ما را براى شركت در مذاكرات اجابت نكردند ديگر نسبت به آنها تحت هيچ‌گونه تعهداتى نيستيم و براى مذاكرات صلح انفرادى با روس آزاد مىباشيم و نه در قيد پيشنهاد و صلح عمومى هستيم كه از طرف روسيه به ما تقديم شد . للويد جرج ديگر توبيخ و ملامت نمىنمايد . على الظاهر مىخواهد قوت و قدرت خود را براى مذاكرات كه من سابقا در آن ترديد داشتم ثابت نمايد . ليكن در نطق وى هيچ ارادهء مشتاقانه براى صلح لهجهء دوستانه نسبت به خودمان نمىبينم .\r\nللويد جرج اعلام مىدارد كه هيچ‌گاه قصد انهدام آلمان را نداشته و حتى وضعيات سياسى اقتصادى و تمدن ما را شايان احترام مىدانسته ، لكن در همان‌حال آلمان را مجرم و محكوم مىخواند . از اين لهجه ما تمايل به صلح استنباط نمىكنيم . شانسلر تأكيد كرد كه قسمت عمده و مهم آلزاس و لورن خاك آلمان بوده كه به واسطهء تخطى از حق و عدالت آن را از امپراطورى آلمان جدا كردند . در سال 1870 كه ما ، استرداد اراضيى كه به طرز مجرمانه از ما انتزاع كرده بودند تقاضا كرديم اين عمل تصرف اراضى اجنبى نبود ، بلكه اراضى را كه ديگران ضميمهء مستملكات خود كرده بودند حقا براى خود خواستيم .\r\nتقاضاى دوم ويلسن آزادى درياها مىباشد در جنگ و صلح . در اين مسئله ما بين ما و ويلسن اختلاف نيست . اما براى آزادى آتيهء بحرپيمائى لازم است كه انگلستان نقاط مستحكمهء طرق بين المللى سفاين از قبيل جبل الطارق - مالتا - عدن - هونگ‌كنگ و جزاير فالك‌لند را ترك گويد . چنانچه ما اعلام كرده‌ايم مسئلهء محدود ساختن تداركات نظامى بايد مورد بحث و مذاكره واقع شود وضعيات مالى تمام ممالك اروپا بعد از جنگ شايد يكى از مؤثرترين طرق حل اين قضيه باشد .\r\nسپس مفصلا تاريخ قبل از جنگ را بيان كرد و براى اين‌كه مقاصد و نيات صلح‌جويانهء آلمان را خاطرنشان نمايد شانسلر اعلام داشت كه اتحاد اطريش و آلمان فقط مبنى بر مصالح صلح‌جويانه بوده لكن وضعيات خصمانهء دول اروپاى مركزى را تهديد كرد و سياست ادوارد پادشاه انگلستان كه ما را تنها و منفرد مىخواست ما را مجبور به عقد ائتلاف و اتحاد كرد . آلمان سدى در مقابل امپرياليزم انگلستان است .\r\nامپرياليزم انگليسى [ از 
  ] ميل و آرزوى فرانسه به انتقام و قصد مرام روسيه به اتساع\r\n\r\n","description":"","footnote":"","page_name":" 5088 ","page_number":192},
  {"content":"\r\n\r\nاستفاده كرده آنها را به مساعدت خويش طلبيد . اتحاد فرانسه و روس آلمان را مجبور كرد اسلحه دفاعيه تدارك نمايد . براى اثبات اين معنى مراسلهء تامس كارلى را كه در سال 1870 به جريدهء تايمز نوشته بود شاهد آورد . در اين مراسله نويسندهء فوق الذكر مىگويد اگر آلمان ما بين خود و همسايه‌اش فرانسه يك بارو و حصار سرحدى ايجاد نمىكرد ديوانه بود .\r\nسپس هرتلينگ راجع به چهارده نكتهء ويلسن كه در تاريخ نهم ژانويه مخابره شده سخن راند .\r\nراجع به نكتهء اول اظهار داشت ما حاضر هستيم اين پيشنهاد را بپذيريم .\r\nراجع به نكتهء دوم گفت در اين خصوص هم عقيدهء خود را در فوق گفتيم ( كه تنگه‌ها « 1 » را بايد انگليس تخليه كند . )\r\nراجع به نكتهء سيم موافق هستيم .\r\nراجع به نكتهء چهارم به بياناتى كه در فوق ذكر شد رجوع گردد .\r\nپنجم - اظهارات ويلسن و اجراى عملى آن دچار اشكالات خواهد شد . اين مسئله را به انگلستان واگذار مىنمائيم كه راجع به اين مسئله هر قسم مىخواهند عمل نمايند . در موقع تجديدنظر و تجديد قرارداد مستملكاتى عالم در اين خصوص بايد سخن راند .\r\nششم - حالا كه متفقين از شركت در مذاكرات صلح امتناع ورزيدند از مداخلهء آنها در اين قضيه امتناع داريم . ما مسائل را مورد بحث و معامله قرار داده‌ايم كه به هيچ‌كس جز دول اروپاى مركزى و روسيه مربوط نيست .\r\nهفتم - قضيهء بلژيك در رديف مسائلى است كه جزئيات وى در طى مذاكرات صلح تصفيه خواهد شد .\r\nهشتم - قطعات فرانسه گرو پرقيمتى است در دست ما . در اين مورد نيز مثل قضيهء بلژيك الحاق اجبارى جزو سياسات آلمان نيست . در شرايط تخليه كه منافع حياتى آلمان بايد در اين منظور شود ما بين فرانسه و آلمان بايد موافقت حاصل شود ، هيچ‌وقت نبايد تجزيه اراضى امپراطورى را مورد بحث قرار داد . در تحت هيچ‌گونه عبارات درخشان قشنگى ما دشمن را اجازه نخواهيم داد كه اراضى امپراطورى را از ما منتزع سازد . خاصه اراضيى را كه حلقهء آلمانيت آنها را به يكديگر وصل مىنمايد و به طرز رضايت‌بخشى منابع اقتصادى آنها ترقى كرده و بيش از صدى هشتاد و هفت آنها زبان آلمانى را زبان مادرى خود مىدانند ( هلهله و تحسين بلند شد . )\r\n\r\n\r\n","description":"","footnote":"\r\n( 1 ) - در اصل نكته ظاهرا سهو القلم است . ( مسعود سالور )\r\n","page_name":" 5089 ","page_number":193},
  {"content":"\r\n\r\nنهم - دهم - يازدهم - مربوط به اطريش هنگرى است .\r\nدوازدهم - راجع به عثمانى مىباشد . تماميت عثمانى و تأمين اسلامبول كه مسئلهء بغازها بدان مربوط مىباشد براى منافع آلمان حياتى است .\r\nسيزدهم - امپراطوريهاى مركزى لهستان را از رژيم تزاريزم رها كرده و بنابراين حق دارند كه تشكيلات سياسى آتيهء لهستان را معين نمايند .\r\nچهاردهم - دولت امپراطورى حاضر است پس از آن‌كه جميع مسائل تصفيه شد راجع به اساس اجتماع ملل سخن راند . پيشنهادهاى للويد جرج و ويلسن بعضى اصول براى صلح دارا هستند كه آلمان به آنها رضايت مىدهد و آن را مىتوان مبدأ مذاكرات و مقصد قرار داد ، ليكن به پيشنهادهاى مهم آنها رضايت‌بخش نيست . دشمنان ما قصد ندارند آلمان را منهدم سازند اما چشم حرص و آز براى اراضى ما انداخته‌اند . شانسلر اعلام داشت كه وضعيات نظامى هيچ‌گاه مثل امروز مساعد نبوده است .\r\nدر خاتمه اظهار نمود رويهء دشمنان ما هنوز رويهء فاتحين است و عقيدهء آنها اين است كه آلمان بايد توجه كند و وعدهء اصلاح دهد . اين رويه را بايد ترك گويند . رؤساى بزرگ نظامى ما وضعيات را با اطمينان تزلزل‌ناپذير تلقى مىنمايند و در تمام نقاط ما مسرورند .\r\nما بايد متفرق نشويم و فتح با ما خواهد بود و صلح نيكوئى خواهد آمد . خدا با ماست و در آتيه نيز با ما خواهد بود .\r\n\r\nبيانات وزير خارجهء اطريش\r\nكنت چرنين وزير خارجه در مجلس ريشرات اشكالات مذاكرات برست ليتوسك را بيان كرد . از جمله پس از قراردادى كه با نمايندگان را داى اوكرانى داده شد و مبناى آن عدم الحاق و عدم اخذ غرامت بود . رئيس نمايندگان روس روز گذشته تلگراف كرد دولت جمهورى كارگران و دهاقين اوكرانى كه در خاركف هستند رادا را نمايندهء اهالى اوكرانى نمىدانند . چرنين اعلام داشت كه آلمان قصد ندارد به ضرر روسيه اراضى به تصرف درآورد ، ليكن عقيدهء مشروع وى اين است كه بايد ميل و آرزوى نمايندگان تجارتى و ساير مؤسسات اراضى مزبور را مورد توجه قرار داد و سپس رأى عموم را خواستار شد . نمايندگان روس با اين مسئله مخالفت دارند . چرنين چنين اظهار داشت كه اگر قشون اراضى اشغال شده احضار شود هرج‌ومرج حكمفرما خواهد گشت . صلح عمومى خيلى دور نيست . فقط بسته به مقاومت ما مىباشد . پيشنهادهاى اخير ويلسن نزديك با نقطه‌نظر اطريش هنگرى است . اما نظر به آن‌كه اين پيشنهادها مربوط به ياران آلمان است اطريش به تعهدات خود باوفا مانده تا دقيقهء آخر براى دفاع ياران خود حاضر\r\n\r\n","description":"","footnote":"","page_name":" 5090 ","page_number":194},
  {"content":"\r\n\r\nخواهد بود . در متن تلگراف اين لفظ « براى دفاع » تأكيد شده است .\r\n\r\nنطق صدراعظم ژاپن\r\nتوكيو - 30 ژانويه - كنت تراچى صدراعظم در موقع افتتاح مجلس اعيان وفادارى و اتحاد ژاپن را با دول مؤتلفه تأكيد كرد . اظهار داشت كه روابط ما با آنها پيوسته مستحكم‌تر مىگردد . ژاپن در اين تصميم با متفقين شركت دارد كه شمشير خود را غلاف ننمايند تا زمانى كه به صلح شرافتمندانه نائل شود . اين اوقات ما فوق العاده نگران هستيم زيرا اغتشاش داخلى روسيه [ به 
  ] مستملكات شرق اقصاى وى در كار سرايت نمودن است . ژاپن خود را مسؤول صلح اين قسمت از دنيا مىداند و هرگاه صلح اين قطعه قرين مخاطره گردد بدون ترديد اقدامات مقتضيه به عمل خواهد آورد . در اقداماتى كه ممكن است لازم شود ژاپن نسبت به روسيه به عمل آورد احتياط زياد لازم است . دولت كنونى روس على الظاهر در شرف صلح جداگانه مىباشد . دولت ژاپن نظر به مناسبات دوستانه كه تاكنون ما بين ژاپن و روس بوده مشتاقانه آرزومند است ملت روسيه يك حكومت ثابت قوى تشكيل دهد كه به منافع مؤتلفين ضررى وارد نيايد . بدين مناسبت دول خصم مكرر كوشش كرده‌اند مؤتلفين را داخل مذاكرات نمايند اما پيشنهادهاى صلح خصم را بايد بااحتياط تلقى كرد . اعلاميهء ياران ما راجع به اساس صلح با مقاصد معلومهء دشمنان ما اختلاف كلى دارد . بنابراين در آتيهء نزديك كمتر اميدى براى صلح باقى است . ژاپن به شراكت در اعلاميهء لندن تاكنون از هيچ‌يك از متفقين پيشنهادى راجع به شرايط صلح دريافت نداشته ليكن ما تصور نمىكنيم كه هنوز موقع مذاكرات صلح رسيده باشد . ذكر اين مسئله به كلى زائد است كه تا آخرين سرحد امكان مؤتلفين خود را مساعدت خواهيم كرد .\r\nمسؤوليت امنيت و انتظام شرق اقصى به عهدهء ژاپن است . به مجردى كه امنيت و مصونيت ما تهديد شد به فوريت اقدامات لازمه به عمل خواهيم آورد و براى تأمين صلح دائمى در آتيهء ژاپن از هيچ‌گونه فداكارى مضايقت نخواهد كرد .\r\nدر حقيقت فوايد اين جنگ را عجالتا ژاپن برده و از حيث آذوقه و ساير امتعه هم در حالى كه در جنگ است از بىطرفهاى بيچاره راحت‌تر است .\r\n\r\nجنگليها\r\nپنجشنبه 16 - نهم درجه حوت - ديروز در آن برف خبر رسيد دو نفر بالاروچى باقر و قربانعلى در زير بهمن مانده و تلف شده‌اند . گدوك به كلى بسته شد . از قرار اخبار متواليه\r\n\r\n","description":"","footnote":"","page_name":" 5091 ","page_number":195},
  {"content":"\r\n\r\nيكصد و پنجاه سوار ميرزا كوچك خان وارد تنكابون شد . سالار فاتح جمعيت خود را برداشته با آنچه به دست آورده بود به‌سمت كجور رفت . آنچه هم سابقا دريافت مىكردند دست‌به‌دست روانهء كجور مىكردند . از اين خبر معلوم مىشود كه با ميرزا كوچك خان معيت نداشته [ اند 
  ] يا اتحادشان برهم خورده است . طهران در اين مدت ابدا خودش را به آن راه نزد و هيچ اقدامى براى تنكابون نكرد تا جنگليها تصرف كردند . از اقدامات سپهسالار و امير اسعد هم خبرى نمىرسد .\r\n\r\nطرز حكومت تنكابون\r\nدولت ايران و پدر مشروطهء آن سپهسالار براى مدل و نمونهء ايام استبداد ايران فقط تنكابون را نگاه داشته بودند تا هركس مايل باشد آنچه را در تواريخ خوانده به چشم خود ببيند مسافرتى به تنكابون نمايد . زيرا در اقصى بلاد ايران باز يك اطاقى را كه يك نفر رئيس و دو نفر عضو باشد ، بود كه عدليه مىناميدند و حال آن‌كه نه آن رئيس مواجب داشت نه آن عضو ، و از ظلميه هم بدتر بود و هست . آن چهار تا شبگرد گزمهء قديم را نظميه مىگفتند ، و لو اين‌كه هر شب دزدى و همه روزه عربده‌كشى مىشد . يك نفرى را رئيس ماليه كه فقط چند دانه كتابچهء چك و بعضى كاغذ و پاكتهاى علامت‌دار جلوى او روى ميز بود ، ولو اينكه از دزد سر گردنه هم اعمالش بدتر بود . ليكن در تنكابون يكى از آنها وجود نداشت و امكان نيافته بود پا به اينجا بگذارد . همان حاكم بود و همان كارهاى سابق كه خودش هم رئيس ماليه باشد ، هم رئيس عدليه ، هم نظميه و غيره و غيره .\r\nفراشباشى بود ، تفنگدارباشى ، داروغه ، كند و زنجير چوب و فلك .\r\nگمان مىكنم اين مدل و اسكلت ، هم عمرش سپرى شد و از اين‌رو مىتوان به فال نيكو گرفت كه انشاء اللّه تعالى امورات ايران روبه‌راه مىشود و ايرانيان مصلح خيرخواه به آرزوى خود مىرسند .\r\n\r\nكشته شدن سهم الممالك به دست سردار اقتدار\r\nباز به تكرار خبر مىرسد كه سردار اقتدار و سهم الممالك در كجور شبى گفتگوشان مىشود و شايد سرخوش هم بوده‌اند . گفتگو منجر به فحش و بدحرفى مىكشد . سردار اقتدار دست به موزر نموده فورا سهم الممالك را مقتول مىنمايد . نوكرهاى سهم الممالك هم سردار اقتدار را به قتل مىرسانند .\r\n\r\n","description":"","footnote":"","page_name":" 5092 ","page_number":196},
  {"content":"\r\n\r\n\r\nتمام شدن غله\r\nغلهء من تمام شد . تازه صداى گرسنه مانده‌ايم ، آذوقه نداريم برخاسته است . از رودبار هم دسته‌دسته رعيت گرسنه به سراغ من مىآيد غله بخرد . بلكه از ورس و دستگرد و حصار هم مىآيند . در حالىكه محصول امسال آقا ميرهادى مباشر سپهسالار به ششصد خروار رسيده بود همه را بىانصافها حمل شهر كرده و مىكنند و يك مثقال ، يك حبه به رعيت نداده‌اند ( همه‌ساله هزار و پانصد ضبط مىشد . ) به دو علت : يكى آن‌كه اينجا پول نقد نمىدهند و سال آخر اجارهء آنهاست نمىخواهند نسيه داده باشند و بعد مستأجر ديگر همراهى نكرده وصول نشود و ديگرى آن‌كه شهر نقد و از اينجا گران‌تر است .\r\nمن بعضى دهات [ را 
  ] كه جنس ديوان به عهدهء خودشان است در پنجاه تومان تسعير قرار دادم ، آن را هم نمىدهند و هنوز ثلث وصول نشده است . در حالىكه در شهر هشتاد تومان است و دو ثلث كرايه ( دوازده تومان و نيم كرايه يك خروار تا شهر شده سابقا پنج تومان بود ) را توفير سنگ بيرون مىآورد . سنگ اينجا با شهر يك من شاه يك چارك كه ده سير باشد علاوه است . من هم گاهى كه حركات الموتيها را مىبينم افسوس مىخورم چرا حمل شهر نكردم . ليكن باز فكر مىكنم مىبينم من خداوند را منظور نظر داشته و به مردمان فقير درمانده آذوقه رساندم ، گرسنه‌ها را سير كردم ( و لو اينكه پول خواهم گرفت ) . اما باز خيلى كمك و همراهى است . مىگويم خداوند هم نخواهد گذاشت به من ضررى و صدمه‌اى وارد شود . اگر من غله را بىانصافانه حمل شهر مىكردم من حتم داشتم مردم خيلى تلف مىشدند . اما به وصال پول آن كى برسم خدا عالم است .\r\n\r\nترقى قيمت\r\nامتعه ، اجناس ترقى فاحش دارد و روزبه‌روز هم بالاتر مىرود . از روسيه هم كه امتعه مىآيد حال طورى شده كه در روزنامه ديدم هروقت كشتى به انزلى مىآيد دويست نفر ، سيصد نفر همراه آن روس مىآيد و از رشت و انزلى پارچه ، توتون ، قند ، چايى و اسباب خرازى خريده چه براى خود و چه براى دوستان و فروش حمل مىكنند .\r\n\r\nسختى امتعه\r\nاگر صلح انفرادى روسيه هم سربگيرد و البته غدغن ترانزيت برداشته مىشود و راهى باشد امتعهء آلمان و اطريش از راه درياى خزر و درياى سياه و ارض روم فراوان خواهد آمد و اسباب رفاهيت مىشود . اما من تصور مىكنم آلمانها روسها را فريب\r\n\r\n","description":"","footnote":"","page_name":" 5093 ","page_number":197},
  {"content":"\r\n\r\nمىدهند ، به امروز و فردا و مذاكرات مىگذرانند تا خوب روسيه خراب و ويران شود .\r\nاين سالدات و مهمات و ذخاير باقيمانده هم در جنگ داخلى از ميانه برود و تمام شود ، سختى آذوقه هم طاقت‌فرسا شود . آن‌وقت به جزئى اقدام و محاربه پطروگراد و ساير شهرها و ممالك روس را تصرف كنند و روسيه پاك مضمحل شود .\r\nدرهرحال انقلاب روسيه آن هم به اين درجه كه ما فوق تصور بشرى است به حال آلمان و متحدين آن نافع بل انفع [ بود 
  ] و استفاده‌هاى كلى نموده و خواهد نمود .\r\n\r\nابقاى مدحت السلطنه - درس بولشويكها\r\nميرزا حسين به شهر امروز رفت . من براى حكومت از واقعات راپرتى داده كسب تكليف نمودم و حالى كه خود آن بيچاره هم لاعلى التكليف است . مدحت السلطنه مجددا به واسطهء حمايت مشير الدوله و مؤتمن الملك ابقا شد . روىهم‌رفته بد راه نرفته است . سردار افخم و ثقة الاسلام و جمعى از قزوينيها طهران رفته‌اند . حاجى محمّد على آقا هم رفته مىگويند تظلمات دارند ، از قبيل تعديات دموكراتها و جرائم ميرزا كوچك خان و غيره . با درسى كه بولشويكها به دموكراسى ايران داده‌اند نمىتوان به كلهء اينها فروبرد كه ايرانى پول خود را به چه مصرف برساند ، جز آن‌كه ملك بخرد يا زيرزمين چال كرده شب و روز كشيك گنجينه را بكشد ، آخر هم نصيب دزد شود .\r\n\r\nشركت در ايران\r\nدر اين مملكت دوران ثروت جارى نيست . يك كمپانى يا شركت يك تومانى الى پانصد هزار تومانى تأسيس نيست و ايجاد نشده است ، خواه در امر تجارت و زراعت باشد ، خواه از قبيل معادن و راهها و بحرپيمائيها يا بيمه و اقسام آن شركتهائى كه در اروپا و امريكا داير و برقرار است . اگر سابقا هم بعضى از تجار ايرانى و زردشتى بودند كه اعتبار داشتند و مردم پول نزد آنها گذاشته مرابحه مىگرفتند چندين سال است كه آن ايرانيها ورشكست شده مال مردم را راست يا دروغ خوردند و احدى در مقام تحقيق و محاكمهء آنها برنيامد . سپس هم زردشتيها كليتا ورشكستى را پيشهء خود كرده آن قسمت از نقدينهء ايرانى كه از چنگال غارتگران و كلهء ورشكستگان تجار خودى نجات يافته بود بلعيدند و هرقدر مردم مسكين تظلم و عرض و داد كردند يك پول وصول و نصيب آنها نشد .\r\n\r\n","description":"","footnote":"","page_name":" 5094 ","page_number":198},
  {"content":"\r\n\r\n\r\nعلت خريد ملك\r\nاين فقرات باعث آن شد كه بانك شاهنشاهى و استقراضى و برادران طومانيانس غرورى به‌هم زدند كه هركس پول خواست به آنها مرابحه بدهد . گفتند ما مرابحه نمىدهيم ، ميل داريد امانت نزد ما باشد قبول ، و الّا ببريد جاى ديگر . بانك و دار التجاره به‌قدر كفايت پول و سرمايه دارد . اين مسئله باعث شد كه مردم پول خود را يا ملك و مستقل بخرند يا دفن كنند يا به هزار يا على مدد بانك را راضى كنند تومانى يك پول مرابحه بدهد .\r\n\r\nعاقبت مرابحه دادن\r\nحالا بايد از اين آقايان سؤال كرد من پنجاه هزار تومان يا كمتر يا بيشتر پول نقد دارم ، ميل هم ندارم ملك و مستقل بخرم . اين پول را چه كنم كجا بگذارم كه معاش و گذرانم از منافع آن بشود . اصل پول هم براى روز بىنوائى خودم يا اولادم باقى باشد .\r\nتجارت كه در مملكت ما نيست ، دست‌فروشى است و كار هركس هم نيست از صبح تا غروب توى آن بازار مثل يخچال نشسته چانه بزند و قسمهاى ناحق بخورد و همه را نسيه بدهد . روز آخر هم ورشكستى اختيار كرده مفلس‌نامه تمام كند . شركتهاى ديگر هم چنانچه نوشتيم در ايران وجود ندارد . دست كدام صراف يا تاجر هم امشب بدهد كه صبح مالك آن باشد ، يا اقلا صد تومان حواله كند نكول نفرمايند . الحمد للّه عدليه و محاكمات هم در مملكت ما نيست . باشد هم مثل عرض‌وداد از زردشتيها و « شركت عمومى » حاجى ملك ، ده سال دوازده سال بايد دويد و مخارج كرد و از كار و كاسبى ديگر هم ماند ، عاقبت دست از پا درازتر به خجالت عيال و اطفال و وام‌خواه بايد ترياك خورده از اين زندگى راحت شد .\r\n\r\nملك‌دارى در ايران ( هشت صفحه )\r\nپس مردم از روى لاعلاجى و اضطرار ملك مىخريدند كه هم در سال منافعى بدهد براى معاش ، هم اصل پول از ميان نرود . چون مردم ايران غالبا بيكار هستند و به همان علت هم هست كه ترياكى يا دايم الخمر و قمارباز مىشوند ، مشغولياتى هم براى خود فراهم نموده كه اقلا چند ماه از سال را در آن ملك يا املاك به غرس اشجار يا احداث و تنقيهء قنات و امورات زراعتى ديگر عمر خود را صرف نموده باشد .\r\n\r\n","description":"","footnote":"","page_name":" 5095 ","page_number":199},
  {"content":"\r\n\r\n\r\nپرهيز از رباخوارى\r\nعلت ديگر كه مردم رغبت به ملك خريدن داشتند حليت و مشروع بودن آنست كه در مرابحه مطابق نص آيهء شريفهء قرآن حرام است . رباخوار از شراب‌خواره مردودتر است ، زيرا آنقدر كه در حرمت ريا آيه وارد شده در آن يكى وارد نيست . عدليهء امروزى ما هم حكم به ربا را نمىكند .\r\n\r\nمالكين\r\nرعيت ايران هم آنطورها كه مىگويند و مىنويسند يا من‌بعدها اشد آن را به دروغ و خلاف واقع خواهند گفت و نوشت بلكه در منابر و كرسيهاى خطابه خواهند گفت در زحمت و مرارت نيست و خودش را جزو زن و فرزند مالك و ارباب مىداند . هيچ‌وقت هم مالك به رعيت ستم نمىكند و حق او را از دستش نخواهد گرفت . حال اگر مالك بيرحم و مروتى ظالمى هم در ايران باشد آن جمع يا آن جماعت را نمىتوان در عرض تمام مالكين قرار داد .\r\nالبته بد و خوب در هر شغلى در هر فردى هست .\r\n\r\nبهرهء ارباب و مالك\r\nبهرهء ارباب و مالك هم با وصف آن‌كه ايران هيچ قانونى نداشته در اينجا مطابق قانون است كه نه مالك و نه ارباب نمىتوانند از آن قانون و حق خود تجاوز كنند . غالب جاها سه كوت است كه محصول سه قسمت مىشود . دو قسمت را رعيت و يك قسمت را مالك برمىدارد .\r\nدر مقابل اين برداشت خرج قنات ، تعمير قلعهء رعيتى ، مواجب كدخدا و خيلى مخارج ديگر به عهدهء ارباب است . مگر دهاتى كه آب رود دارند يا محل سكنا مال خود رعيت است و آن قبيل دهات در ايران كم است . زيرا رودخانه‌هائى كه اراضى را مشروب كند كم دارد . اما اين دهات در صد سال قبل تمام خورده مالكى بود كه زارعين همان مالك ملك بودند .\r\n\r\nرعيت در پناه مالك\r\nظلم و ستم و عدم امنيت باعث شده كه تمام را رعايا به رضا و ميل و رغبت فروختند تا در پناه آن مالك بتوانند از جور و ظلم حكام و رؤساى ايلات و خود ايلات و سرتيپ\r\n\r\n","description":"","footnote":"","page_name":" 5096 ","page_number":200},
  {"content":"\r\n\r\nفوج و سربازها و سرتيپ توپچى و توپچيها و سركردهء سوار و آحاد سوار و از منال ديوان و مباشرين ماليه و از منال جنسى ديوان و مباشرين وصول جنسى و غيره و غيره كه وقتى كه آن بيچاره آخر سال حساب مىكرد مبلغى هم قرض بالا آورده و تمام محصول و اسباب‌خانه و گاو و گوسفند و گليم و پلاس و رخت و لباسش هم رفته است ايمن و آسوده باشد و من‌بعد آن نان رعيتى را به آسايش و راحتى با عيالش صرف كرده و محفوظ از آن احجافات و تعديات رنگارنگ بشود .\r\n\r\nده خرده مالكى\r\nمن خودم در حكومتها كه بودم اگر مأموريتى و عرضى از يك ده خورده مالكى پيدا مىشد آن حكم و آن مأموريت سرقفلى داشت و هركس از عمله‌جات درب خانهء حكومتى استدعا و تقاضاى آن مأموريت را مىكرد . اما برعكس اگر مأموريتى به دهات اربابى پيدا مىشد بايد يك چيزى هم دستى داد تا آن آدم برود . زيرا در آن ده كسى نبود كه جلوگيرى از تعديات مأمور كند ، بلكه غالبا ده را گذاشته فرار مىكردند و آن مأمور بسته به انصاف و مروت خودش بود . اما در ده اسعد الدوله يا مظفر الدوله جلوگيرى شده بلكه آن مأمور را راه نمىدادند و نمىتوانست تعدى كند . اين بود به‌هم نگاه مىكردند و مصونيت و راحتى رعاياى اسعد الدوله را مىديدند و مىگفتند ما هم ملك خود را بفروشيم هزار مرتبه بهتر است ، زيرا آن يك سهم كه مال خودمان مىشود به امنيت و راحتى صرف مىكنيم .\r\n\r\nبهرهء اربابى\r\nبا وصف اين نمىشود منكر شد كه خيلى از رؤساى ايلات يا سركردگان نظام ، يا حكامى كه چندين سال در يك محل حكومت داشتند ، يا بعضى از علماى صاحب نفوذ و قدرت جبرا و عنفا يا اقلا به هزار خدعه و حيل شرعيه و تضييق و سرباز بگيرى ، غارت ئيل ، صاحب املاك زياد شده‌اند . ليكن باز اين مسئله ربط به قسمت عمدهء اهل اين مملكت ندارد كه به رضايت و دادن پول ملك خريدارى نموده يا برحسب ميراث مالك ملكى يا املاكى شده‌اند كه حلال و طيب و طاهر آنهاست و به رعاياى خود هم خوش سلوكى كرده و برحسب قانون آن ده يا آن بلوك يا آن ولايت بهرهء اربابى خود را دريافت مىكند ، ملك را هم آباد نگاه داشته از شر تعدى ، ظلم هزار نفر هم رعيت خود را مصون و محفوظ مىدارند . باز كسى نمىتواند منكر شود يا انصاف ندهد كه ملك را وقتى كه دست رعيت بدهند به اين معنى كه هم زارع ملك باشد هم مالك آن قطعه آبادتر و بهتر\r\n\r\n","description":"","footnote":"","page_name":" 5097 ","page_number":201},
  {"content":"\r\n\r\nنگاه مىدارد و منافع و برداشت محصول آن تفاوت كلى مىكند .\r\n\r\nرعيت و حقوق مشروعه\r\nاما اين فقره چند شرط لازم دارد كه عجالتا در مملكت ما يكى از آن شروط وجود خارجى ندارد . شرط عمده عالم بودن آن رعيت است به حقوق مشروعهء خود و قوانين مملكتى كه بتواند حفظ حقوق مشروعهء خودش را در مقابل حاكم و مباشر ماليه و مأمور سرباز و غيره و غيره بنمايد . حتى بتواند كلاه خودش را از يك نفر يا چند نفر اشخاص محيل زبردست بانفوذ آبادى خود نگاه دارد . و الّا من زوارك را به رعيت برگذار كنم چيزى نمىگذرد كه مهدى مالك آنجا مىشود و تعدى او صد مقابل بنده خواهد بود .\r\nكوشك را سپهسالار برگذار كند ، خير اللّه بيك مالك آن مىشود و واى به حال آن رعيت ، و قس عليهذا .\r\n\r\nعدالت‌خانه در دهات\r\nبعد از اين شرط عمده ، شرط ديگر اين است كه دولت عدالت‌خانه‌ها را داير نمايد و صلحيه در بلوكات از اشخاص صالح صديق با وظيفهء كافى برقرار نمايد و اگر يك رعيت بيچاره نمىتواند با مهدى يا خير اللّه بيك در محكمه طرف شده و به واسطهء عدم بصيرت مطالب خود را بگويد و مغلوب آن طرارها نشود وكلاى مجانى در آن محكمه از جانب آن رعيت بىزبان وكالت كرده داد او را بستاند . و شرط ديگر ژاندامرى در همه‌جا باشد كه اگر اين رعيت در محكمه به واسطهء آن وكيل غالب بر مهدى و خير اللّه بيك و امثال او شده بتواند در چهار فرسنگى يا كمتر يا بيشتر آن محكمه كه منزل اوست شب را راحت بخوابد و روز را مثل قبل از محاكمه مشغول كسب و رعيتى بشود . مهدى و خير اللّه بيك يا امثال آنها تفنگ « كلهء » « 1 » خود يا چماق خود را به دست نگرفته توى سر او بزنند كه تو چرا ديروز در محكمه چنين و چنان گفتى ، يا زن او را زن مهدى توى حمام با طاس حمام سرش نزند كه چرا با شوهر من طرف شدى ، يا چوپان گاو و گوسفند او را به تحريك مهدى و خير اللّه بيك و امثال آنها از كوه پرت نكنند تلف شود و شب بگويد خودش افتاد يا گرگ آمد خورد و از تعديات مهدى يا خير اللّه بيك و امثال آنها مصون مانده مال آن رعيت فقير از بين برود . يا شب مال توى زراعت او نينداخته محصول او را بخورد و صبح بگويند مال عابر سبيل بود . هزار از اين قسم تدابير و حيل كه آن رعيت و ساير رعايا\r\n\r\n\r\n","description":"","footnote":"\r\n( 1 ) - كله به معنى شكسته بسته و از كار افتاده است ( ا . ا . )\r\n","page_name":" 5098 ","page_number":202},
  {"content":"\r\n\r\nمن‌بعد جرأت نكنند تظلمى بكنند .\r\n\r\nماليات ديوان\r\nشرط ديگر ماليات ديوان و مباشرين آن به ميل خود آنچه مىخواهند نگيرند و آن مباشر صد قسم تعدى نكند .\r\n\r\nتخته‌قاپوى ايلات\r\nشرط ديگر از ايلات ، رعيت را حفظ كنند . بلكه اين ايلات را از صحراگردى ، دزدى ، مال مردم‌خورى بازداشته آنها را هم در اراضى خود تخته‌قاپو كنند و به كسب و رعيتى وادارند و صد فرسنگ صد فرسنگ اراضى حاصلخيز مرغوب خود را محض خاطر اياب و ذهاب آنها لم‌يزرع و خراب نگذارند بماند .\r\n\r\nايجاد بانك زراعتى\r\nشرط ديگر بانك زراعتى و فلاحتى داير شود كه اگر قنات ده يا قلعهء ده يا به واسطهء قحط سالى گاو و تخم خراب شود و لازم گردد رعيت مستأصل نشود كه ملك خود را بفروشد يا گرو بگذارد ، به مرابحهء گزاف پول گرفته خرج كند ، يا هيچ‌كس اعتبار نكرده ندهد و ملك خراب بماند .\r\n\r\nقانون ميراث\r\nبارى اينجا هم مثل ممالك خارجه آن ترتيبات و تنسيقات را بدهند من شرط مىكنم ، عهد مىكنم احدى جز آن اشخاص طماع حريص ملك نگاه نداشته بلكه همه را فروخته خود را از اين همه مصيبات و زحمات و صدمات رهائى و خلاصى دهند . اينجا هم به واسطهء قانون ميراث خيلى زود املاك به دست رعايا خواهد افتاد . زيرا وراث وقتى كه زياد شدند فايده براى آنها ندارد كه نيم دانگ يا كمتر يا بيشتر در فلان ولايت ملك داشته باشند .\r\nنگاهدارى نظم و نسق آن دشوار است ، خصوصا آن وراث از نسوان باشد هيچ ميل نگاهدارى نمىكند و آن‌وقت اگر رعيت امنيت داشته باشد خودش خريدارى مىكند .\r\n\r\n","description":"","footnote":"","page_name":" 5099 ","page_number":203},
  {"content":"\r\n\r\n\r\nسهم دخترى\r\nكشمرز ما ، سهم والدهء ما كه تقسيم شد به هر دخترى چهار « رجل » رسيد كه بيست و شش « رجل » آن يك دانگ باشد . همه فروختند و مىگفتند به چه درد ما مىخورد يك سال صبر كنيم آن‌وقت دو خروار غله به ما بدهند .\r\n\r\nامنيت و انتظام\r\nاما تا امنيت و انتظام نباشد رعيت نمىتواند ملك نگاه دارد چنانچه اربابهاى بزرگ بزرگ در ولايات دوردست نمىتوانستند . ما براى همين علاقهء همدان‌مان خدا مىداند با ساعد السلطنه كه بعدها امير نظام شد سرتيپ فوج و حاكم عاشقلو بود مرافعه و زد و خوردهاى كلى كلى نداشته باشيم و آخر الامر هم پيشرفت و منافع با او بود ، ضرر و خسارت با ما . الان سه سال است از دست احمد خان پسر مصطفى خان و حال آن‌كه نه فوجى دارد نه حكومتى ما مستأصل شده‌ايم و اينك كشمرز خراب اندر خراب اوست .\r\nبه هزار اسم ، به هزار حيله خرابى مىرساند . جرم و جريمه مىكرد . از سپهسالار شخصى معتبرتر و پرپول‌تر و صاحب‌نفوذتر نيست ، اين است حال املاك تنكابونش .\r\n\r\nصاحبان املاك - ضبط اموال مردم\r\nاما براى صاحبان املاك هم بايد چاره و فكرى بكنند .\r\nاولا نمىتوان پول آنها را نداده املاك آنها را گرفته به رعيت داد . اين اگر عدل است دربارهء جماعتى ظلم است . نيز دربارهء جمعيتى خصوصا در مذهب ما خلاف شرع مبين است و آن ملك وفاى آن رعيت [ را 
  ] نخواهد كرد . نماز ، روزه ، غسل و طاعات و عبادات او عاطل و باطل است . حتى مرده‌هاى خود را نمىتوانند در آن زمين دفن [ كنند 
  ] و با آب آن غسل بدهند .\r\nثانى صاحبان املاك كه فقط دارائى آنها منحصر به همان است ساكت ننشسته صد هزار انقلاب و اغتشاش نموده متوسل به اين و آن شده بالاخره علماى مملكت و عتبات عاليات سربلند كرده باعث بلواى عام مىشوند . يا مردم متوسل به سفارتها باز شده از اين تعدى فاحش جلوگيرى مىكنند . يعنى آنها خواهند گفت هر قسم در ممالك ما اين عمل جارى شده شما هم به‌همان‌ترتيب عمل نمائيد ، نه چيزى خود درآوردى مثل اعمال بولشويكها كه مايهء تمسخر و استهزاء عموم شده است .\r\nثالثا بايد براى صاحبان املاك ترتيب شركتها و كمپانيها داد تا از گرسنگى تلف\r\n\r\n","description":"","footnote":"","page_name":" 5100 ","page_number":204},
  {"content":"\r\n\r\nنشوند . يا وجوه نقد خود را به هوى و هوس خرج نكرده فرنگستان نروند همه را تسليم تياتر و فاحشه‌خانه و هتل و جاهاى ديگر بكنند ، سائل به كف به وطن بيايند و بر فقر عمومى علاوه شود .\r\nاگر همين مطلب اخير كه ايجاد شركتها و كمپانيها [ بكنند 
  ] و تجارت‌خانه‌ها در مملكت داير شود و دولت اهتمامى بنمايد كه مال مردم را نخورند و به زودى ورشكست نشوند باز من عهد مىكنم اگر تمام مردم ملكهاى خود را نفروشند و پول خود را به آن شركتها ندهند نصف مردم اين كار را خواهند كرد . زيرا ملك‌دارى سخت بود اينك سخت‌تر شده . اين حرفها و مرامنامه‌ها هم كه به ميان آمده بر سختى آن خواهند افزود .\r\nچطور آدم بىحسى ، بىشعورى ، بىمدركى باشد كه ملك پردردسر پرزحمت خود را نفروخته و به راحتى زندگى ننمايد .\r\n\r\nقيمت هر قريه\r\nمن لازم است اينجا باز توضيح و تشريح مطلب را بنمايم . دهات طهران و دهاتى كه قرب شهرهاى ايران واقع است بدون استثنا در تومانى ده شاهى و دو عباسى خريد و فروش مىشود . فى المثل هر قريه كه در طهران يا قرب و مجاور شهرهاى ايران واقع باشد كه منافع و عايدى آنها سالى صد تومان باشد دو هزار تومان الى دو هزار و چهارصد تومان خريد و فروش مىشود . دوردست باشد از روى ده يك قيمت برمىدارد . صد تومان بدهد هزار تومان قيمت خواهد داشت .\r\n\r\nگرفتاريهاى ملك‌دارى\r\nاگرچه در اواخر عهد مظفرى كه پول در ايران به واسطهء استقراضها و بخششهاى شاه و مقرريهاى گزاف و ترقى فاحش گمركات و ايضا ترقى محصولات زياد شد قيمت ملك خيلىخيلى بالا رفت و معاملاتى در آن عهد شد كه نظير آن را ما هيچ‌وقت به ياد نداشتيم و در عهد ناصر الدين شاه نشده بود . ليكن حد متعارف قيمت املاك همان از روى ده يك و ده نيم بود ، جز مستغلات و كاروانسراها كه خيلى زيادتر است . از اين ده يك وقتى كه منال ديوانى كه بعضى جاها تمام و برخى جاها نصف به پاى مالك است با مخارج عادى آن آبادى از قبيل تنقيهء قنوات ، تعمير قلعه و عمارات ، مواجب كدخدا و باغبان و مواجب مباشر و نايب و رسومات ديگر خارج شود محققا بيش از نصف عايدى نخواهد بود .\r\n\r\n","description":"","footnote":"","page_name":" 5101 ","page_number":205},
  {"content":"\r\n\r\n\r\nمخارج فوق العادهء ملك\r\nاگر مخارج فوق العاده هم دست دهد از قبيل خراب شدن و « پشته » خواباندن قنات يا آمدن سيل و خرابى بند كه از رودآب آورده مىشود ، يا قحطى آب كه از همسايه خريدارى شود ، يا انهدام قلعه و ده و حمام ، يا غارت ايلات ، يا دعوا و نزاع با همسايه‌هاى متعدى پرزور ، يا قتل و سرقت كه از اين آبادى به آبادى ديگر و بالعكس اتفاق بيفتد ، يا سرقت مكارى و پست دولتى در حدود و خاك آن آبادى كه منجر به آمدن مأمور حكومتى و عرض‌وداد شود كه آن نصف هم ، بل مبلغها علاوه هم بايد مالك خرج كند و بلكه سال ديگر هم چيزى عايدش نخواهد شد . زيرا از وقوع هريك از واقعات فوق ده خراب شده و رعيت متوارى ، مبلغها و مقدارها بايد به مصرف رسانيد تا رعيت جمع و ده به آبادى اول خود نايل شود . پس آن ملك را هركس بفروشد به آن قيمت ده يك ، و آن پول را بتواند در يكى از شركتها بگذارد كه صد پنج كه نرخ سود و مرابحهء جاريه است بدون دردسر و بدون آن همه تزلزل و مخارج و بدون آن همه دوندگى و زحمت و تملق عمرو و زيد عايدش شود نهايت راحتى را خواهد داشت و آن‌وقت آن آدم مىتواند مخارج غيرلازم خود را هم كه فقط براى حفظ و نگاهدارى آن دهات مىكرد موقوف كند از قبيل نگاه داشتن اسب و الاغ و نوكر زياد و شام و ناهار فوق العاده ، خرج مسافرت ، پول پست و تلگراف ، شيرينى حاكم و غيره و غيره . به‌علاوه چون از آن همه زحمت و كار مستخلص [ شده 
  ] و نجات يافته است مىتواند شغلى ، نوكرى ، كاسبى هم براى خودش تهيه كند كه آن هم كمكى به خرج او خواهد نمود . ليكن چون اين قبيل شركتها نيست و نبود مردم چاره نداشتند كه پول خود را بدهند دردسر براى خود و اعقابشان بخرند و شبانه‌روز راحت نباشند .\r\n\r\nنجم السلطنه و ملك‌آرا - ملك‌دارى سردارى\r\nملك‌آرا محمّد ميرزاى مرحوم پس از فوت مرحوم مبرور ملك‌آرا ملكى قرب طهران موسوم به شريف‌آباد خريد . خدا رحمتش كند خيلى به ما در آنجا مهمانى داد . سر قنات گفتگوئى بين ملك‌آرا و نجم السلطنه عيال وزير دفتر مرحوم مادر مصدق السلطنهء حاليه رخ داد . روزى كه به همراهى مقنىباشى براى تصديق به آنجا مىرفتم در تمام عرض راه و طى طريق ورد زبان مقنىباشى بود شاهزاده ملك‌دارى سردارى ، شاهزاده ملك‌دارى سردارى . بالاخره ملك‌آرا از دست اين زن نتوانست شريف‌آباد را نگاه دارد و فروخت به ارباب جمشيد .\r\n\r\n","description":"","footnote":"","page_name":" 5102 ","page_number":206},
  {"content":"\r\n\r\n\r\nدموكراتها چه مىدانند\r\nاين دموكراتها ملك ندارند ، نمىدانند حكايت ملك و ملك‌دارى از چه قرار است و مالك بيچاره با اين انقلاب دوازده سالهء مملكت چه خون دل مىخورد . اگر داشتند اين حرفها را نمىزدند ، چنانچه برخى از آنها دارند و نمىزنند . اينها همان شنيده‌اند يا در كتاب خوانده‌اند كه ارباب تعدى مىكند ، يا از آب و خاك بهره دريافت مىكند . ديگر نمىدانند اين بهره به چه مصرف مىرسد و به كجاها خرج مىشود . على العميا چيزى مىگويند و ميل هم ندارد به حقيقت آن برسند . اگر كسى هم بگويد مىگويند شما چون خودتان ملك داريد به منفعت خود مىگوئيد .\r\n\r\nبهتر فروش ملك است\r\nبالاخره اين كار در ايران شروع خواهد شد و به اين مطالب هم شايد گوش ندهند .\r\nعلما و سفرا هم چيزى نگويند . پس هركس عقل دارد و امروز ممكن مىشود ملك خود را فروخته به همان افاده‌هاى بانك و مرابحهء خيلى كم راضى شده از اين دردسر و كشمكش و صدمات خود را خلاص كند . افسوس من ملك ندارم و اين جزئى كه دارم قابل اعتنا نيست .\r\n\r\nگذشتن از روى يخ\r\nجمعه 17 ، دهم حوت ، غرّهء مارس 1918 - هوا گرفته و باز يخ خوبى بست . از بهمن چند روز قبل دو نفر طالقانى هم هلاك شده كه روى هم چهار نفر مردند . صد و پنج نفر پياده ( جريده به زبان اينجا ) ديروز رفتند اما نتوانستند رد شوند . اما امروز صبح جمعى از آن سر آمدند كه ديشب در ماهتاب كه برفها يخ بسته بود گذشته بودند . برنج گفتند تنزل كرده . افسوس راه بسته است .\r\n\r\nرمان تاريخى نادر ( پاورقى رعد )\r\nدر پاورقى اين جرايد « رعد » رمان تاريخى كه سر مورتيمور دورون « 1 » از شاهنشاه فاتح ايران نادر شاه افشار مىنويسد و در 1908 ميلادى در لندن چاپ شده درج شده است . شروع به اين تاريخ از فتح هندوستان است كه در ضمن هدايا و پيش‌كشهاى\r\n\r\n\r\n","description":"","footnote":"\r\n( 1 ) - مقصود  Henry Mortimer Durand  وزيرمختار انگليس است . كتاب « نادر شاه » او در 1908 در لندن انتشار يافته است . ( ا . ا . )\r\n","page_name":" 5103 ","page_number":207},
  {"content":"\r\n\r\nمحمّد شاه هندى قبل از آن‌كه به شهر دهلى بروند پنجاه نفر بردهء هندى بوده كه در ميان آنها دختر راجپوتانى كه اسم او را در دربار مغول ستاره گذاشته بودند دل چون آهن و پولاد فاتح افشار را به خود جذب نموده و نادر او را براى خود انتخاب و جزو حرم‌سراى خود مىنمايد . از اينجا مؤلف بيان تاريخ نادر را مىگذارد كه مدير « رعد » در اعلان خود مىنويسد : « چون از طرفى نظر به قلت آثار منتشره راجع به نادر شاه و از جهت ديگر سعى و دقت مؤلف مومى اليه در جمع‌آورى اطلاعات لازمه و نگارش آن به طرز رمان ما را وادار ساخت انتشار كتاب مذكور را مقدم بر ساير قسمتهاى پاورقى خود قرار دهيم .\r\nمؤلف اين كتاب پس از مراجعه و مطالعه به تاريخ شرق و مدتى مسافرت و اقامت ايران و ساير نقاط آسيا كتاب مزبور را تأليف نموده . نويسندهء معزى اليه در مقدمهء كتاب خود اطمينان مىدهد كه حتى الامكان در صحت اطلاعات دقت و مساعى كامله را به عمل آورده است . » .\r\nداستان شيرينى نوشته و خيلى مطالب به دست مىدهد كه در تواريخ ذكرى از آن نيست و گوش ما نشنيده است . چيزنويسى را بايد از اروپائيها آموخت . من تعجب مىكنم كه اينها در ظرف مدت قليل چطور مىتوانند اينطور كسب اطلاعات نمايند .\r\n\r\nمعرفى سرمورتيمور دوراند\r\nاين سرمورتيمور را نويسندهء « رعد » نمىشناسد لكن من خوب مىشناسم . مشار اليه پس از مدتها اقامت در هندوستان و خدمات زياد ، بنابر نقارى كه بين امير عبد الرحمن خان امير افغانستان و فرمانفرمائى هندوستان رخ داده بود مأمور تصفيهء آن گرديد و اين مأموريت را به خوبى انجام داد كه خود امير هم در كتاب سرگذشت خودش از اين آدم تعريف و تمجيد مىكند .\r\nچندى پس از آن به انگليس رفته از آنجا بنابر اهميت امورات ايران و رقابت روس مشار اليه را وزيرمختار ايران كردند به طهران آمد . آن‌وقتها مرسوم بود كه سفراى خارجه از پسر و برادر و عموهاى شاه رسما ديدن مىكردند و گويا برحسب عهدنامهء تركمانچاى حق بازديد هم ندارند . ليكن حضرت والاى ما به ميل خود بازديد مىفرمودند .\r\nبا اين سفير مكرر ديدوبازديد كرديم . من هم به واسطهء آن‌كه آشنا به زبان انگليسى بودم حضرت و الا همراه مىبردند . مخصوصا در مهمانى گاردن پارتى كه در جشن تولد ملكهء ويكتوريا در ماه مه ( بهار ) در سفارت انگليس مىدادند مرا دعوت مىكرد كه خوب الان هم يادم هست . مشار اليه خيلى باريك و بلندبالا بود . صورت خشكى داشت . خيلى آرام حرف مىزد . فارسى را به لهجهء افغانى صحبت مىكرد . هيچ‌وقت در تعارف يا تكلم\r\n\r\n","description":"","footnote":"","page_name":" 5104 ","page_number":208},
  {"content":"\r\n\r\nسر و گردن خود را زخم نمىكرد . من تا كمى بالاتر از كمر او بودم . هنگامى كه با من صحبت مىكرد هركس نگاه مىكرد كانه با ديوار مقابل خود صحبت مىدارد نه با من .\r\nخانم او را من نديده بودم . يك روز كه به من معرفى كرد ديدم ماشاء اللّه خانم يك سر و گردن از وزيرمختار بلندتر است به همان لاغرى و خيلىخيلى زشت . گويا اهل امريكا هم بود .\r\nپس از سه سال اقامت ايران مرخص شده به وطن رفت . از آن بعد خبرى از او نداشتم تا اين روزنامه رسيد و معلوم شد با همه مشاغل تأليفى به اين زيبائى كرده كه الحق خواندن دارد . من تصور مىكنم كه بعد از آن‌كه در پاورقى روزنامه تمام كرد آن را چاپ كند و اگر هم نكرد من نسخهء انگليسى آن را خواهم خواست كه مكرر بخوانم « 1 » .\r\nروزنامهء « لندن نيوز » چهار ماه است نمىرسد . گمان مىكنم به واسطهء اغتشاش روسيه است كه اياب و ذهاب پست موقوف شده است .\r\n\r\nامسال دل من مرده\r\nسال گذشته ( لوىئيل ) ما خيلى دماغ داشتيم ، خيلى كيف داشتيم . اين ايام تمام را به فكر عيد و ترتيب جشن آن ايام بوديم . « يلكا » درست مىكرديم ، گراموفن پاك مىكرديم .\r\nامسال گمان مىكنى دل من مرده است و روحى در آن باقى نيست . عصر سوار شدم تا امامزاده سفيد در ( ع ) رفتم زيارت كرده نماز نمودم . مراجعت دو امر خنده‌دار واقع شد .\r\nمن كه از امامزاده بيرون آمدم مشهدى ملك سوار بود رفت زيارت . فورا اصغر يابوى تاتوى سوارى ملكه را كه مشهدى ملك سوار بود سوار شد و ماديان خودش را براى مشهدى ملك بگذارد . « تاتوى » شيطان از دست اصغر فرار كرد . اصغر به دو يابو به دو ، در ميان گل . مختصر تا منزل و درب طويله اصغر دنبال يابو دويد و مشهدى ملك سوار ماديان با تفنن مىآمد ما خنده مىكرديم .\r\n\r\nشكار روباه\r\nدومى - در زمينهاى پاشاكلايه چيزى نشسته بود . درست نگاه كرديم ديديم آقا شيخ روباه است . سر دو پا نشسته و به ما نگاه مىكند . ايستاديم من پياده شده تفنگ گرفتم يك\r\n\r\n\r\n","description":"","footnote":"\r\n( 1 ) - تصور نمىكنم در ايران چاپ شده باشد ولى در سنهء 1332 هجرى قمرى مطابق با 1914 ميلادى بوسيلهء سيد محمد على ايرانى ( داعى الاسلام ) ترجمه و در حيدرآباد دكن چاپ سنگى شده است . ( مسعود سالور )\r\n","page_name":" 5105 ","page_number":209},
  {"content":"\r\n\r\nمرتبه فندق روباه را ديده به تاخت به‌سمت روباه رفت . روباه كمى بالاتر رفته ايستاد .\r\nفندق كه نزديك شد روباه شبيه خودش را ديد ( فندق خيلى شبيه روباه است ) حمله به او آورد . فندق پشت به روباه كرده به همان تاخت به‌سمت ما مراجعت كرده ميان دست و پاى اسبها مخفى شد . روباه چند قدم بالاتر رفته روى قامهء سنگى سر دو پا نشست . من و اسمعيل از ميان درهء كوچكى كه جو در آن بود بالا رفتيم تا تيررس . تا من بلند شدم روباه پشت سنگ غلطيد از چشم من ناپديد شد . تا نمايان شد و من تير انداختم دور شده و از تيررس خارج شده بود . باز رفت بالاتر ايستاد و باز من رفتم . تا نزديك شدم چرخى خورده بالاتر رفت . من خسته شدم . اسمعيل تفنگ را گرفته رفت ، روباه به عادت معمول خود همين‌طور گله به گله ايستاد تا اسمعيل نزديك شد بالاتر رفت تا قلهء كوه . اسمعيل خسته و مانده مراجعت كرد . تقريبا يك ساعت و چيزى بالا ما مشغول اين كار شديم .\r\n\r\nخورشيد خاور\r\nدر روزنامهء « خورشيد خاور » 29 ع 2 نوشته بود در پطروگراد اسراى آلمانى و اطريشى را جمع كرده براى ورود نمايندگان آلمان حاضر باشند و نيز نوشته بود بعضى مذاكرات رسمى و غيررسمى در برست ليتوسك شده است . از آن جمله هوفمان به ولتكاى روس گفته است كه اين سخن مرا ايستاده اصغا كنيد و پس از آن‌كه همگى برخاسته‌اند اظهار داشته نيكلا و امپراطور و خانوادهء او را بايد اجازهء اقامت آلمان بدهيد و به ما تسليم كنيد . وكلا امتناع نموده‌اند . هوفمان گفته است [ با 
  ] عدم قبول اين شرط مذاكرات صلح قطع و شروع به جنگ مىشود . لهذا ولتكايهاى روسيه قبول نمودند . ايضا اخبارات زياد مىرسد كه پاول الكسندرويچ با يكى از شاهزادگان آلمانى نايب السلطنه الكسى نيكلا يوپچ خواهند شد كه تصور مىكنم اين فقره همان شهرت باشد .\r\n\r\nتوپهاى كشتيهاى امريكايى\r\nدر يكى از پاورقيهاى « رعد » تفصيل توپهاى كشتيهاى امريك را نوشته بود كه در آنها از توپ چهارده اينچى هست الى سيزده اينچى . چهارده « 1 » اينچى 340 پوند تقريبا بيست و پنج خروار وزن آنست - سى و سه پوند ( دو من و چيزى كم ) وزن گلوله . سيزده پوند ( كمتر از يك من ) باروت مىبرد . سيزده اينچى وزن آن شصت و يك تن ( 210 خروار ) 1100 پوند وزن گلوله ( هشتاد و دو من ما ) ، وزن باروط 550 پوند ( چهل من ) ،\r\n\r\n\r\n","description":"","footnote":"\r\n( 1 ) - در اصل چهار اينچى ، سهو القلم است . ( مسعود سالور )\r\n","page_name":" 5106 ","page_number":210},
  {"content":"\r\n\r\nسيزده اينچى به فاصلهء نزديك‌تر از يك ميل از وسط فولاد بيست و هفت گره مىگذرد به مسافت يك ميل از بيست و پنج گره مىگذرد . از مسافت ده الى دوازده ميل هدف را مىزند ( تن به حساب ما سه خروار است ) . شصت و يك تن نود و سه خروار مىشود .\r\nنويسنده اشتباه كرده 210 خروار نوشته .\r\n\r\nقتل نصير كاروانسرادار\r\nيكشنبه 19 ج 1 - امروز هم به‌قدر سه انگشت برف به زمين نشست . از زمستان امسال كسى نبايد گله‌مند باشد . چنانچه سابقا من نوشتم حتى به توسط آقا مير هادى و منتظم الملك هم به امير اسعد پيغام دادم كه اين كاروانسراى جديد البناى گدوك چالهء شما اسباب ناامنى و خطر اين راه مىشود و او قبول نكرده به گوشش فرونرفت . سه روز قبل نصير ورسى كه كاروانسرادار حضرت اشرف بودند كشته شد و آنچه هم داشت بردند . از قرار معلوم چهل تومان پول نقد داشت و همين اسباب قتلش شد . گويا سارقين هم اسلحهء آتشى نداشته با تبر خود نصير ، او را قطعه قطعه نمودند ، به‌طورىكه شناخته نمىشد .\r\nبعد درب بزرگ كاروانسرا را از داخل بسته از درب كوچك پشت خارج شده و آن را هم قفل نموده بودند . حالا احدى جرأت اقامت آنجا را نمىكند و درست مثل كاروانسراهاى سنگى مخروبهء شاه عباسى محل اقامت و پناهگاه سارقين خواهد شد و به كلى راه مسدود مىشود . كردهاى گرسنهء دهات محال است دست بردارند .\r\n\r\nميرزا كوچك خان و امير اسعد\r\nعصر ميرزا اسحق و آقا سيد بزرگ آمدند . مىگفتند امير اسعد آمده و در منزل سعيد نظام خدمت عيال خوش‌قدم خود است . اينها گفتند وارد عمارت محرم‌كلايه شد .\r\nاز قرار معلوم پس از آن‌كه ميرزا كوچك خان تنكابون را صاحب شد و به خر خود سوار گرديد عذر آقا را هم از سيارستاق خواسته است . من انشاء اللّه آنجا مىروم و باقى مطالب را مىگذارم پس از ملاقات خودش . اينها دوازده سال هر غلطى را كه مىخواستند كردند .\r\nبد نبود دماغشان قدرى ماليده شود ، قدر عافيت را بدانند و بفهمند دست بالاى دست بسيار است .\r\n\r\nدموكراسى و زنهاى عوام - ايلات\r\nاين ايام ورد زبان زن و مرد اينجا و رودبار « دموكراسى » است كه هريك به يك شكل تلفظ مىكنند ، خصوصا زنهاى عوام .\r\n\r\n","description":"","footnote":"","page_name":" 5107 ","page_number":211},
  {"content":"\r\n\r\n؟ ؟\r\n\r\n","description":"","footnote":"","page_name":" 5108 ","page_number":212},
  {"content":"\r\n\r\nباز مأمور سعيد نظام آمد و به جان اين ئيل جليل افتاده ، گرسنه ، لخت ، عور . نفرى دو تومان سرانه مطالبه دارند . سلطنت برهم خورد ، حكومتها تغيير شكل داد ، نظام ايران منحل و مضمحل شد . سردارها ، اميرتومانها ، ميرپنجها ، سرتيپها ، سرهنگها ، در خانه‌هاى خود نشستند ، آزادى شد ، حريت شد ، مساوات شد ، عدل مظفرى جارى گرديد ، چيزى كه تغيير نكرده اين سركردگى و رياست ايلات است كه باز مىگويند ايلمان ، طايفه‌مان و بايد همان حكومت ، همان رياست ، همان‌جور و تعدى را ما بكنيم كه تمام خرابى و ويرانى ايران هم زير سر همين ايلات است . تمام اغتشاش دزدى قطاع الطريقى خودسرى باز از اين ايلات است . نصف مملكت ايران باير و لم‌يزرع همين ايلات است .\r\n\r\nفلسفهء كوچ دادن ايلات\r\nبىجهت نبود شاه عباس يا نادر يا آغا محمّد خان متصل اينها را از اين ولايت به آن ولايت ، از اين سر ايران به آن سر ايران كوچ و جلاى وطن مىدادند . عباس ميرزاى مرحوم اين افواج را از دهات و شهرى فقط براى جلوگيرى از تعديات و خودسرى آنها گرفت . همين رشوندهاى اين رودبار را نادر شاه از كلات آورده سكنى داده است .\r\n\r\nايلات منشأ اغتشاش\r\nچون قشون ايران و مرد سپاهى ايران فقط از ايلات بود و اين عمل را منحصر به خود مىدانستند . مردم دهات عبد و ذليل آنها شده بودند . لهذا افواج پياده و توپخانه را از آنها ترتيب داد تا هم مردم ديگر جزو سپاهى شده بدانند اين يك كار خارق عادتى نيست . هم به اين قوهء مطيع سالم ، دفع شرّ و جلوگيرى از خودسرى و تعديات آنها نمايد و همين كار هم صورت گرفت . تا نظامى بود اين قسم تعدى نداشتند يعنى قوهء ديگرى براى رام و مطيع كردن آنها بود . از وقتى كه آن از بين رفت بر شرارت و تعدى آقايان افزوده شد .\r\nچنانچه تمام ناامنى ايران ، تمام اغتشاش ايران در اين دوازده سال مشروطه از آنها سر زده . دهاتى دخالتى نداشته بلكه زير سم ستوران آنها از هستى افتاده است ، خورد و خمير شده است .\r\n\r\nوزير ايلات\r\nدولت ما براى طرق و شوارع و تجارت و فوايد عامه كه هيچ در ايران نيست وزير مسئول قرار داده ليكن براى اين ايلات كه از يك ثلث جمعيت ايران زيادتر و به‌قدر نصف خاك ايران در تصرف آنها و خراب اياب و ذهاب و اقامت آنهاست وزير مسؤول\r\n\r\n","description":"","footnote":"","page_name":" 5109 ","page_number":213},
  {"content":"\r\n\r\nندارد كه اقلا اينها را تربيت كنند ، آدم كنند ، مطيع كنند ، به كسب به شغل و به حرفه ، به زراعت ، و فلاحت بازدارند تا خودشان و ساير مردم از شر آنها ، از تعدى آنها ، از غارتگرى آنها خلاص شوند . من نمىگويم در اونيورستهء اكسفورد و كمبريج تربيت كنند ، به‌قدر همين مردمان اهالى امروزى ما آنها را عمل بياورند كه مرد كه آنقدر شعور به‌هم برساند كه پنجاه فرسنگ را براى آن‌كه آنجا علف تازه دارد و هوايش گرم است طى مسافت نكند و دو ماه ديگر باز اين پنجاه فرسنگ را مراجعت نمايند كه هوايش خنك است . ايل قشقائى از كوههاى مجاور شهر قمشه تا بندرعباس و بالاتر آن ييلاق و قشلاق مىروند . تمام اين مسافت خراب آنهاست . يك آبادى در عرض راه يافت نمىشود . ايل بختيارى از پشت اصفهان تا رامهرمز و محمره يورت زمستانى و تابستانى اوست .\r\nهمين‌طور ساير ايلات هريك به‌قدر جمعيت و اشتهاى خودشان اراضى در تصرف دارند كه كلّا باير است ، مگر بعضيها كه سكنا گرفته‌اند .\r\n\r\nتفنگ ده تير\r\nيكشنبه 26 جمادى الاولى ، 19 درجهء حوت - در 21 ماه جمادى الاولى 14 حوت محمّد قلى كشمرزى از شهر آمد بستهء امانت كه محتوى مقدارى نمك ميوه و كلوش « 1 » ، و روزنامه بود با رقعه‌اى از حاج افخم الدوله و مراسلهء خيلى مفصلى ( هشت صفحه ) از شيخ ابراهيم ، كاغذى كه جوف آن نقشه‌اى هم از مسافرت مسيو ادورد « 2 » انگليسى بود از همدان رسانيد ( كلوش سه تومان ) .\r\nيك تفنگ ده تير هم براى من آورده بود كه مىگفت صد و شصت تومان برايم تمام شده . به‌قدرى چرك و كثيف بود كه چند روز اسبابهاى آن را توى نفت گذاشته بودند تا پاك شود . به نظر من « قرخلق » « 3 » و « گلن‌گدن » آن را عوض كرده ده تير فشنگ فلزى نموده بودند . زيرا اين اسبابهاى آن هيچ شباهت به كار فرنگى نداشت . من همچو فهميدم لول را بريده و بعد در ايران « قرخلق » آن را ساخته‌اند ، طالب نشدم ، خصوصا به آن قيمت . فشنگ هم نود دانه داشت . زياد اصرار كرد تا چهل تومان دادم و او نداد . برد به امير اسعد بفروشد كه او هم البته به آن قيمت نخواهد خريد .\r\n\r\n\r\n","description":"","footnote":"\r\n( 1 ) - كلوش - گالش - كفش لاستيكى يا ورنى با پرز داخلى كه در هنگام بارندگى از روى كفش چرمى ( براى پيش‌گيرى از خيس يا آلوده شدن آن ) مىپوشيدند . ( مسعود سالور )\r\n( 2 ) - همان ادواردز قالىفروش كه قبلا ذكر او شده بود .\r\n( 3 ) - قرخلق - تركى - جاى فشنگ .\r\n","page_name":" 5110 ","page_number":214},
  {"content":"\r\n\r\n\r\nدموكرات شدن نزد امير اسعد\r\nمعظم‌له چند روز در سر عمارت‌خانهء سالار سعيد نزد حليلهء جميله ( خوش‌قدم ) بودند . عصر جمعه وارد عمارت رودبار خود شدند . لدى الورد خير اللّه بيك را چوب مفصلى زده و يك هزار و سيصد تومان مطالبهء جريمه دارند . چون فورا نپرداخته چوب مجددى خورده است . خير اللّه و كربلائى محسن هم جمعى را برده بودند دموكرات شوند و بعضى اقدامات بنمايند ( مثل مهدى ما ) و اين تنبيه و مجازات براى همان بوده است .\r\nمن ديدن خواهم رفت و بعد مطالب را خواهم نوشت .\r\n\r\nفقرا و شكافتن انبارهاى محتكرين قزوين\r\nاسماعيل قاطرچى را شهر فرستادم لوازمات عيد را بياورد . براى آن‌كه مالها خالى نرفته باشد يك خروار هم گندم كه از خرج خود زيادى داشتم روانه كردم . اما كربلائى نوشته بود فقرا جمع شده انبارها را شكافتند . اول از همه انبار شاهزاده سردار مفخم و ثقة الاسلام مباشرين سپهسالار را باز كردند ( اينها در رودبار هم گندم خود را نفروختند .\r\nمعلوم مىشود در شهر هم احتكار نموده بودند . من نمىدانم به چه قيمت مگر بايد فروخت . از اين قيمت بالاتر تاريخ ايران نشان نمىدهد . حتى در سال 1288 مجاعه و قحطى نصف اين قيمت نبوده . عمر ايران به اين گزافى قيمت غله را نديده است . ) ده بيست خروار هم ملا محمّد الموتى مسئله‌گو انبار داشته . به‌هرحال چهار هزار خروار غله كه بيشتر آن گندم بوده از انبارهاى محتركين بىانصاف شهر بيرون آمده است كه تا سر خرمن براى قزوين زيادى هم هست .\r\n\r\nگرسنگى و مرگ - مخبر السلطنه\r\nروزنامه‌ها را خواندم . « رعد » از 24 ع 2 لغايت غرّهء ج 1 . ايران ، قحط و غلا در تمام مملكت حكم‌فرماست . مسلمانان و ودايع الهى از گرسنگى تلف مىشوند . در شهر قم روزى پنجاه نفر عجالتا تلف مىشود . در همدان سى هزار نفر فقير اسم‌نويسى شده است . در طهران خبرنگار « رعد » به چشم ديده كه جمعى زن و پيرمرد از سلاخ‌خانه خون گوسفند براى تغذيهء خود و اطفالشان مىبردند . شتر مرده‌اى در خندق شهر افتاده بوده گوشت و پوست حتى استخوانهاى آن را مردم شبانه براى خود برده‌اند . « رعد » مىنويسد با يك نفر از دموكراتهاى جدى ملاقات كردم و گفتم اين چه ترتيب است كه\r\n\r\n","description":"","footnote":"","page_name":" 5111 ","page_number":215},
  {"content":"\r\n\r\nشما و رئيس كميته آقاى مخبر السلطنه رفتار مىكنيد . گفت من چند مرتبه به آنها گفتم كه داخل عمل نان نشويد از عهدهء مخبر السلطنه خارج است ، قبول نكرده مرا مردود نمودند . حتى صفت ارتجاع به من دادند . حاليه به اين ترتيب است كه مىبينيد . مىگويند دولت دو كرور تاحال براى نان پول داده و هيچ تفاوتى به حال مردم نكرده است .\r\n\r\nانگليس - پليس جنوب\r\nانگليسها در اروميه از اهالى بومى و ارامنه قشون مىگيرند . از روسها اجير مىكنند . تا همدان نظام آنها آمده . پنجاه اتومبيل جنگى جديدا وارد كرمانشاهان و همدان نموده‌اند .\r\nدر قاين و سيستان و شهرهاى خراسان هم پىدرپى قشون و مهمات وارد مىنمايند . از جماعت بربرى عده‌اى قشون داوطلب گرفته‌اند . پليس جنوب هم تا اصفهان رسيده در آنجا هم مشغول تشكيلات پليس شده‌اند .\r\n\r\nقزاقخانه - بريگاد قزاق\r\nقزاقخانهء ايران را روسها مىخواهند تحويل دولت داده و تشريف شريف را ببرند .\r\nاگرچه از جهاتى براى ما خوب است اما به يك جهت بد خواهد بود كه اين يك دسته نظام خوب صحيح ايران كه فى الجمله كارى از آن ساخته بود مثل ادارهء ژاندامرى و ساير افواج و توپخانه و سوار ايران برهم خواهد خورد .\r\nبريگاد قزاق نزديك به چهل سال است برقرار شده و خدمات آنها به روسها بيش از به ايران بود . مدرسهء خوبى هم داير نموده بودند . مهمات ، ذخيره ، همه‌چيز به حد وافر آنجا هست كه شايد اگر ترتيب با اينها باشد در ظرف شش ماه منتهى يك سال همه موقوف خواهد شد ، حتى تير و آجر عمارات آن [ را 
  ] هم مثل سربازخانه‌هاى ديگر به سرقت خواهند برد .\r\n\r\nنظميه\r\nمن همچو تصور مىكنم كه ادارهء نظميه طهران را كه از هر جهت اوضاع و ترتيب دواير آن منظم و مرتب است و حقيقتا در ترتيب و تعليم صاحب‌منصبان و آحاد آژان هم نهايت دقت و مراقبت شده و هريك در مقام خودداراى شرف نظامى و كمالات هستند . اگر يك ماه وستداهل و صاحب‌منصبان سوئدى از آن كناره نمايند از پليس ايام ناصرى و مظفرى مغشوش‌تر و اداره‌اش بدتر خواهد شد .\r\n\r\n","description":"","footnote":"","page_name":" 5112 ","page_number":216},
  {"content":"\r\n\r\n\r\nاستعفاى دموكراتها و سه فرقه شدن آنها\r\nهفتصد و هشتاد و يك نفر كه اسامى يكىيكى آن را « رعد » در جريدهء خود درج كرده از كميته و حوزه‌هاى دموكراتهاى طهران استعفا داده و مىخواهند اين اشخاص مجددا ترتيب كميته و حوزه‌هاى جديد بدهند كه حقيقت دموكراسى در آن باشد ، نه جماعتى مفت‌خور و تربيت‌يافته‌گان خلوتهاى ناصرى و مظفرى و اتابيكى و شارلاتانهاى عهد مشروطه ، دزد ، قاتل ، مال مردم‌خور ، رشوه‌گير ، جاه‌طلب داخل آن باشد كه اسم و نيت دمكراسى را ضايع و مفتضح نمايند چنانچه نمودند . آن اعلانى را هم كه سابقا نوشتيم گويا از همين ناحيه بوده . عجالتا دمكراتها سه دسته و سه فرقه شده‌اند . خدا به داد مردم برسد .\r\n\r\nغارت ساوجبلاغ\r\nروسها مجددا ساويج‌بلاغ را غارت كردند . فراريهاى آن تا زنجان گرسنه لخت عور آمده‌اند . در شهر و دهات خمسه پنج هزار نفر روس مشغول حركات شنيع هستند .\r\nسواى قتل ، غارت ، دزدى ، اينك به زنهاى دهات هم دست‌اندازى مىنمايند .\r\n\r\nجنگليها و ميرزا احمد خان حيدرى\r\nميرزا احمد خان حيدرى « 1 » را كه از طرف دولت براى ترتيب جنگلها به رشت رفته بود جنگليها گرفته حبس مىكنند . اين آدم گرجى و در سفر اول فرنگ همراه امين السلطان آمد . خوشگل بود ، پيشخدمت محرم اتابيك بود . در مشروطه غلوى كرد يكى از اركان آن بود . بعد صرفهء خودش را در وكالت ديد و در محاكمات خارجه وكيل مىشد . منافع گزافى چه در مشروطه‌گى خود ، چه در وكالت خود برد . طهران رفتم جديدا عمارت خيلى مفصلى فرنگى مآبى در حسن‌آباد بنا نهاده بود . چند مرتبه هم به مأموريت جنگها رفت . همه‌جا پول گزافى گرفته تصديق به اتباع خارجه داد . حالا هم با خيالات زياد به رشت مأمور شده بود كه اين قسم شد . اما او آدمى نيست كه از اين چيزها از ميدان دربرود . باز سر خر خودش سوار مىشود و چه مبلغى اين دفعه منافع ببرد خدا عالم است .\r\n\r\n\r\n","description":"","footnote":"\r\n( 1 ) - نام او در كتاب سردار جنگل مذكور است ( ا . افشار )\r\n","page_name":" 5113 ","page_number":217},
  {"content":"\r\n\r\n\r\nوضع حكومت كردن در ايالات\r\nصمصام السلطنه از فرمانفرمائى خراسان استعفا داد . وزرا اگر يك نفرى را كه سمت محبوبيت ملت دارد به اصطلاح « وجاهت ملى » راست يا دروغ براى خودش فراهم نموده بخواهد حكومت بدهد به‌قدرى پيشنهادات ميكنند و توقعات مىكنند كه دولت از تهيهء آن عاجز مىشود . يا بايد آن مخارجات و آن پيشنهادها را جبرا قبول كند يا نكنند استعفا مىدهند . اگر غير از آنها را معين كند كه بدون آن همه خرج‌تراشى و توقعات غيرلازم برود صداى مردم و روزنامه‌نويسها درآمده هزار چيز مىنويسند و هزار تهمت به آن آدم مىزنند كه يا استعفا مىدهد ، يا اگر هم پرروئى كرده برود حكومت آن آدم دوام و ثباتى نخواهد داشت و از روز اول هم دست و پايش مىلرزد و از ترس نمىتواند حكومت كند . اين است كه در اين مدت اغلب ولايات بدون حاكم بوده است .\r\n\r\nعقيدهء رعد دربارهء انتخابات\r\nبه عقيدهء « رعد » با اين قحطى و گرانى كه عموم مردم دچار فراهم نمودن غذا و پر نمودن شكم هستند تا از ضعف و گرسنگى تلف نشوند انتخابات غيرممكن است صورت بگيرد .\r\nآراء منحصر به بعضيها خواهد بود عموميت نخواهد داشت .\r\n\r\nچپاول خوانسار\r\nدر خوانسار مىنويسند از شدت چپاول و غارت از ده هزار نفر آدم يك نفر كه پنج تومان داشته باشد موجود نيست . با وصف اين حال سه هزار از اشرار بختيارى به جان اهالى افتاده [ اند 
  ] كه از هيچ‌چيز و هيچ امرى مضايقه ندارند .\r\n\r\nمستشار الدوله و سفارت روسيه\r\nمستشار الدوله را مىخواهند به سفارت پطروگراد روانه دارند و گويا عمل آن ختم شده باشد . اين آدم و ممتاز الدوله به غير استحقاق فقط به همان علت « وجاهت ملى » مصدر امورات عمده شده و مىشوند ، و الّا احدى از آنها جز اهمال و عدم فعاليت و سرهم‌بندى كارى نديده است .\r\n\r\n","description":"","footnote":"","page_name":" 5114 ","page_number":218},
  {"content":"\r\n\r\n\r\nپيشنهادهاى حسين علاء\r\nدر آستارا و ساويچ‌بلاغ و با بروز كرده است . براى دار المساكين و دار العجزه و دار الصنايع چند محل تنخواهى معين الوزاره « 1 » وزير فوايد پيشنهاد كرده و تصويب هيئت وزرا شده است از اين قرار :\r\n1 - از غلهء عايدى ملاكين خروارى دو قران .\r\n2 - الصاق تمبر يك شاهى به قبض تلگرافات .\r\n3 - از مراسلات پستى داخله يك شاهى .\r\n4 - از تذكره‌هائى كه در طهران داده مىشود يك قران .\r\n5 - از بارهاى واردى شهر سواى غله و حبوبات و سبزيجات و لبنيات بارى يك قران .\r\n6 - از سينما و تياترها صدى پنج .\r\n\r\nمصدق السلطنه و كشف تقلب\r\nمصدق السلطنه پسر كوچك وزير دفتر مرحوم از نجم السلطنه معاون وزارت ماليه به خيال خودش بعضى تقلبات از رؤساى ماليه ديده كه ميل نموده است محاكمه شوند . پس از اظهار اين مطلب و جديت رؤسا براى مجلس محاكمه اين شخص را دوستان رؤسا و دشمنان خودش طورى در جرايد دنبال نموده‌اند كه روزنامه‌اى نيست يك مقاله متعلق به آقاى مصدق السلطنه نباشد ، خصوصا حكايت ملك قارپوزآباد « 2 » خالصه كه از سالار الدوله يا عضد السلطان خريدارى كرده است .\r\n\r\nستارهء ايران - اعلان عليه نصير الدوله\r\nيك نمره « ستاره ايران » هم آمده بود . اين روزنامه بسيار بد زبان است . به همه‌كس از خودى و بيگانه دوست و دشمن بد مىگويد . مقاله و اعلانى براى نصير الدوله درج بود .\r\n\r\n\r\n","description":"","footnote":"\r\n( 1 ) - حسين علاء\r\n( 2 ) - حاليه به نام احمدآباد معروف است . ( مسعود سالور )\r\n","page_name":" 5115 ","page_number":219},
  {"content":"\r\n\r\n\r\nسيد حسين عدالت « 1 » - نصير الدوله\r\nمدير جريدهء « خورشيد » ميرزا حسين خان عدالت به ملاقات نصير الدوله رفته بعضى سؤالات از او مىكند . مشار اليه هم جوابهائى مىدهد . مدير « ستاره » جوابها را رد كرده و تنقيد بسيارى از نصير الدوله مىكند و بعضى نسبتها به او مىدهد كه موجب تطويل است و در خاتمه مىنويسد بلى يگانه خدمتى كه نسبت به مملكت و وزارت خارجه نموده‌اند كه قابل انكار نيست كناره‌گيرى و استعفاى ايشان است كه حقيقتا اين مسئله را مىتوان اولين موفقيت كابينهء حاضر و آقاى وزير خارجه محسوب داشت و اميدواريم آقاى نصير الدوله ترميم كارهاى اين مدت معاونتشان در وزارت خارجه ساليان دراز در اين عقيدهء كناره‌گيرى باقى بوده و منتى بر ايران و ايرانيان بگذارند .\r\n\r\nاعلان\r\nآقاى نصير الدوله - در منزل شخصى خودتان بنشينيد و بعضى تحريكات برضد كابينه را موقوف كنيد ، و الّا عمليات شما و رفقاى شما را علنا خواهيم نوشت .\r\nبه امضاى چهل و شش نفر دموكرات .\r\n\r\nفروش توپ\r\nدر اين جريده و « رعد » نوشته بود قشون روس در سنگرها توپها را دانه‌اى يكصد و بيست منات به آلمان و اطريشها مىفروشند . در ميان گارد احمر صاحب‌منصبان آلمانى و اطريشى موجود است . در ميان نفرات هم آلمانى و اطريشى ديده شده است .\r\n\r\nايضا لطايف و ظرايف\r\nخوانندگان « ارشاد » اعلان راجع به عدم انتشار آن روزنامه را كه در « رعد » منتشر شده حسن تلقى نمودند . ( ارشاد جريدهء كوچك مهملى است كه به اصرار به مردم مىدهند و در حقيقت صحيح نوشته ) .\r\n- دولت امريكا بر غرق كشتى توسكانيا به آلمان پرتست مىكند كه چون سربازهاى برى بودند و سرنوشتشان كشته شدن در ميدان جنگ است اين اقدام مخالف تقدير بوده .\r\n- « كوكب » هم ادعاى عفت مىكند ( نام جريده‌اى است ) .\r\n\r\n\r\n","description":"","footnote":"\r\n( 1 ) - اين شخص از مشروطه‌طلبان آذربايجان و مدير روزنامهء « حديد » بود . مدتى هم با تقىزاده و محمّد على تربيت كتابفروشى در تبريز داشتند . نامه‌هاى متعدد از او به تقىزاده هست كه در كتاب « نامه‌هاى تهران » طبع كرده‌ام . ( ا . افشار )\r\n","page_name":" 5116 ","page_number":220},
  {"content":"\r\n\r\n- در محكمهء ماليه راجع به اين موضوع مذاكره شد كه اگر معاون وزارت ماليه « 1 » مدعى باشد و متهمين مدعى عليه و چنانچه مدافع حقوق دولت باشد آنها مدفوع عليه خواهند بود .\r\n- حكومت اصفهان در طى عريضه‌اى كه به خاك پاى ملوكانه معروض داشته مىنويسد چون اهالى اصفهان نمىخواهند سعادت را احتكار كنند تبديل حكومت اعتضاد السلطنه را به ولايات ديگر مستدعيند . تا سايرين هم از شربت عدالت ايشان بچشند ( اعتضاد السلطنه برادر بزرگ شاه است . )\r\n- در هريك از ادارات تحديد ترياك وجود يك نفر شيره‌كش لازم است .\r\n- آقاى س . خ . خ . « 2 » اگر شما سواد لايحه نوشتن داريد چرا ذيل تقاضانامه‌هاى اعانه را به‌جاى خلخالى ( خرخالى ) امضا مىفرمائيد .\r\n- سركار « كوكب » اينكه نوشته‌ايد مه فشاند نور . . . معلوم مىشود خود را در وجاهت هم‌سنگ ماه مىدانيد ، در صورتىكه ماه سبيلو نيست .\r\n\r\nغزل از صبا\r\n شكست بال و پر انقلاب در كويت * ز اعتدال قد و انحراف ابرويت\r\nبرو سلامت ازين قتلگاه و دست بكش * اگر محافظهء تن گرفته بازويت\r\nاز اين كسوف طبيعت قدم برون مگذار * كه تا شعاع حقيقت بتابد از رويت\r\nتو اى بهشت برين كز تو نيست نام و نشان * مگر ز تربت سيروس بشنوم بويت\r\nقسم به شوكت دارا و فرّ كيخسرو * كه گر سرم برود ، پانگيرم از كويت\r\nكجاست تيغ كبودى و مرد ميدانى * كه تا عنان بستاند ز خصم بدخويت\r\nدرون خانهء ما خصم دون چه مىخواهد * « صبا » بگو به شهنشاه معدلت جويت \r\nصبا « 3 » از شعراى عصر است .\r\n\r\nغزل در نوبهار\r\nاين غزل را هم در « نوبهار » نوشته بود .\r\n با آنكه در اين راه دگر خار و خسى نيست * ره نيست كسى را به تو يا آنكه كسى نيست\r\nهر بسته [ اى 
  ] آزاد شد آوخ كه در اين باغ * يك مرغ نديدم كه اسير قفسى نيست \r\n\r\n\r\n","description":"","footnote":"\r\n( 1 ) - دكتر محمد مصدق مرادست . ( ا . ا . )\r\n( 2 ) - سيد عبد الرحيم خلخالى . ( ا . ا . )\r\n( 3 ) - ظاهرا عليرضا صبا مرادست . ( ا . ا . )\r\n","page_name":" 5117 ","page_number":221},
  {"content":"\r\n\r\n تأثير ز آه دل ما رفته و يا آنك * در ناله اثر هست ولى دادرسى نيست\r\nيك قوم همه رهزن و يك شهر همه دزد * شحنه ز ميان رفته و نام عسسى نيست\r\nنه تاج كيان خواهم ، نه مغفر ساسان * شايستهء اين دو ، سر هر بو الهوسى نيست\r\nمجنون چه دوى بر اثر محمل ليلى * گم‌گشت چنان ناقه كه بانگ جرسى نيست\r\nآرامى ما علت بهبودى ما نيست * بىناله از آنيم كه ما را نفسى نيست\r\nقاف قلم « ايزدى » آبشخور عنقاست * گر خود به‌بر خلق فزون از مگسى نيست \r\n( سليم ايزدى )\r\n\r\nاروپا\r\nاولا بايد دانست كه جز اخبار تلگرافى رويتر و بعضى جرايد قفقاز وسيلهء كسب خبر در ايران نيست و راه روسيه بند است و از هيچ‌جا جرايد نمىرسد مگر من‌بعد از راه بوشهر پست ايران داير شود .\r\nگرو عمله‌جات آلمان بنابر شايعات خودشان به واسطهء صد مليان ماركى است كه متفقين در اين راه خرج كرده و پول داده‌اند و به واسطهء دستگيرى ليدرهاى آنها و رؤساى سوسياليستها رو به انحطاط است . شانسلر امپراطورى هم از مذاكره با رؤساى آنها امتناع نموده و تقريبا گرو خاتمه يافته است . محاكم نظامى اغلب آنها را محاكمه نموده و حداكثر مجازات چهل و هشت ماه حبس شاقه است . شوراى ورساى متفقين در سه ماه فوريه منعقد [ شد 
  ] بدوا نطق هرتلينگ و چرنين مورد بحث گرديده و گفته‌اند اين پيشنهاد با آنچه در يرست ليتوسك گفته شده است منافات كلى دارد . از اين‌رو شوراى حربى ، جنگ را به شدت هرچه تمام‌تر مداومت خواهد داد تا زمانى كه دولت آلمان لحن و رويهء خود را تغيير بدهد و قبول شرايطى كه با آزادى و عدالت موافقت داشته باشد ممكن گردد . آلمان به واسطهء واقعات روسيه توانائى به‌هم زده و امروز مغرور به خود است . در جميع مسائل ديگر اتفاق آرا حاصل شده است .\r\nدر فرونت غرب سكونت و آرامش على الظاهر در شرف خاتمه است و بايد انتظار شديدترين جنگها را داشت . روسها شهرهاى تسخير شدهء عثمانى را گذاشته و مىروند .\r\nدر ارزروم چهارصد عرابه توپ و به‌قدر چهار ماه آذوقه خود را گذاشته و رفته‌اند . حتى سرحدات قديم خودشان هم بدون مستحفظ و ساخلو است . اغلب اتباع ممالك خارجه از روسيه هجرت مىكنند .\r\nتروتزكى به لنين گفته شوراى كميسرها امر به صلح مىكنند به هر نحو باشد ، ليكن مذاكرات برست ليتوسك گاه پرده از رخ برگرفته پديدار مىشود و گاه در نقاب اختفا\r\n\r\n","description":"","footnote":"","page_name":" 5118 ","page_number":222},
  {"content":"\r\n\r\nپنهان است . آلمانها بولشويكها را به مماطله نگاهدارى مىكنند و به وسيلهء اوكرانيها به خود مشغول مىكنند تا بتوانند يك اقدام قطعى به عمل آورده بلكه با فراغت خاطر به فرونت غرب بپردازند و از طرف روسيه عجالتا مطمئن هستند كه نمىتوانند تعرضى برسانند و به‌همين مماطله قواى روس كم‌كم تحليل مىرود و جنگ داخلى بر شدت خود مىافزايد و آنها را به كلى عاجز خواهد كرد .\r\nچنين معلوم است كه آلمان قواى معظم خود را در غرب جمع‌آورى نموده و تعرضات سهمگين حتمى الوقوع است . قشون روس تمام سرحدات افغانستان را تخليه كرده ، تمام ابنيهء سرحدى را يا آتش زده يا فروخته‌اند . در برلن بمب به قصر سلطنتى انداخته شده و بيست و پنج نفر را دستگير نموده‌اند .\r\nرومانى قشون روس را به ضرب سرنيزه و توپ خلع سلاح نموده و از يك دسته قرب پنجاه توپ گرفته است . آنها هم در فرار آنچه جلوى دستشان بيايد غارت مىكنند . تاتارها به‌سمت سواستاپل حركت كرده با گارد احمر و ملاحان به‌طور بىرحمى رفتار مىكنند .\r\nآلمانها اعتراف مىكنند كه نتايج مطلوبه از محاصرهء تحت البحرى حاصل نشد ، انگلستان مضمحل نشد ، بىطرفها نترسيدند .\r\nكشتى توسكانياى امريكا ترپيل خورد غرق گرديد . از 3397 نفر نظامى و عمله‌جات يكصد و پنجاه نفر مغروق گشت تتمه نجات يافتند . وزير جنگ امريكا مىگويد اين قبيل واقعات امريكا را متحد مىكند . شهرت دارد گراندوك نيكلا فوت كرده .\r\n\r\nروسيه\r\nپطروگراد از گرسنگى متصل شورش برپاست . گارداحمر بيشتر قلب مردم را ترسانده تا پليس تزار . هركس بيم و وحشت دارد دستگير شود پول و جواهراتش ضبط مىشود .\r\nاشخاصى كه در خانه‌ها تفتيش مىكنند غالبا دزدها هستند كه به لباس مبدل به اين كار مىپردازند . رؤساى بانكها تمام فرار كرده‌اند . معاملات به كلى قطع شده است ( اگر يك دشمن هولناكى به روسيه هجوم مىآورد هرگز معاملات بولشويكها را نمىكرد ) . حكمى صادر شده است كه هيچ‌كس نمىتواند بيش از بيست و پنج هزار روبل در بانك بگذارد .\r\nآن هم ادله و براهين اقامه كند كه از راه صحيح تحصيل نموده است . جنرال برسلوف را در مسكو حبس نموده‌اند . ايوانف را كشته‌اند . اخيرا جنگ و غارت شديدى در پطروگراد برپا شده جماعتى كشته شده و مبلغها جواهرات و پول يغما گرديده است .\r\n\r\n","description":"","footnote":"","page_name":" 5119 ","page_number":223},
  {"content":"\r\n\r\n\r\nنامهء عماد السلطنه\r\nدستخط آقاى عماد السلطنه از آنجا كه بعضى اطلاعات دست مىدهد : اما طهران مردم فرقه فرقه [ شده‌اند 
  ] و هريك حرفى مىزنند . اختيار دست كسى نيست . هر فرقه و هر روزنامه‌نويس يك عقيده دارد ، يك تحكمى مىكنند و يك مطلبى پيشنهاد مىكنند و يك توقعى دارد و در اين بين هزار نفرى خراب و مفلس‌تر مىشوند ، ولى ده‌نفرى هم به جاه و مال و اعتبار مىرسند . چند نفر از وزرا را نمىدانم كه چه مىكنند يا چه خواهند كرد . سواى آن‌كه كميسيون منتخب [ شده 
  ] براى رسيدگى به دعاوى مصدق السلطنه نسبت به چهار نفر از رؤساى ماليه كه هفته‌اى سه روز منعقد مىشود . مىگويند تا تقصير يا بىتقصيرى اين رؤسا معلوم نشود وزارت ماليه ترتيب صحيح نخواهد گرفت .\r\n\r\nاخلاق مخبر الملك - مشير اكرم\r\nمخبر الملك با آن‌كه دو سال نزد هم بوديم ( رئيس محاكمات بود ) با من التفاتى ندارد و حرفى نمىزند و نمىپرسد . يعنى مىدانستم كه اين اخلاق را دارد و سرد و يخ كرده است ، غيرمطمئن از هر آدمى . به‌هرحال رياست محاكمات را به من نداد و مشكل است بدهد . چون هنوز رئيس معلوم نشده كفالت محاكمات را من عهده دارم . آن هم مشير اكرم . آدم بد صفت و فضول و بدعنق است . خودش را بسته و رفيق شفيق مخبر الملك هم مىداند . بارى تغييرى به احوال من رخ نداده و اقبال نداشتم و ندارم . بر مواجبها افزوده نشد . همان مواجب سال گذشته است با اين گرانى . پس معين است چقدر خيالات داريم .\r\nدستگاه دولت پول نيست . آخر سال هنوز قبض ركاب صادر نمىشود . چون روزنامه‌جات را مىخوانيد احتياج به نوشتن چند سطر من نيست .\r\nخبر بد فوت آقاى نظام الملك است كه شب 22 ربيع الثانى جهان فانى را بدرود گفتند . در حضرت عبد العظيم و ايوان مقابل مقبره ناصر الدين شاه به خاك سپرده شد .\r\nدر باب ورقهء مرسولى كه هيچ ملتى آنقدر سلاطين مختلف و متعدد نديده الى آخر عرض كردم كه امپراطورى روم چه شرقى چه غربى از اين حيث عوض كردن سلسله و اينكه هر آدم مجهولى امپراطور مىشود از ايران بدتر بود و هيچ سلسله هم صد سال مىشود گفت امپراطورى نمىكرده است . از چين درست اطلاع ندارم ولى ايران همين‌طور است كه نوشته‌ايد يعنى بعد از اسلام و بايد از روى قطع بدانيد كه بيشتر اين صفات بد و رذل بعد از اسلام در اينجا متداول شده در عوض آن‌كه بايد بهتر شود .\r\nچنانچه تمام صنايعش پس از اسلام رو به خرابى گذاشت . ( پايان‌نامهء عماد السلطنه )\r\n\r\n","description":"","footnote":"","page_name":" 5120 ","page_number":224},
  {"content":"\r\n\r\n\r\nنامهء افخم الدوله\r\nرقعهء حاجى آقا - پس از مطالب شخصى برويم سر مطالب پلتيكى . آسمان تيره‌تر از آن است كه به نظر سركار آمده . روسها صرف‌نظر از ايران كرده‌اند . از آن طرف انگليسها به‌طورى مشغولند كه مجال نفس كشيدن نيست . آنچه از قشون روس مىتوانند اجير مىكنند و از افراد ايرانى متصل عده مىگيرند چه در جنوب ، چه در شمال ، چه در مشرق و مغرب . با جديت و پول هنگفت مشغول تهيه و ترتيب قشون هستند . اتومبيل جنگى و اسلحه از طرف بغداد و بلوچستان وارد مىكنند و از طرفى با دولت مشغول مذاكره [ اند 
  ] كه يا دولت با آنها متحد شود و قراردادهاى چندى بگذارد يا اگر ديد دولت همراه نيست استعداد خودش طورى كامل شده باشد كه اجبارا دولت ايران نتواند حرف بزند و مقاومت كند .\r\nهيئت دولت ايران هم كه يك عده اشخاص ترسو و جبون [ اند 
  ] و جرئت يك اقدام قطعى بكنند در آنها موجود نيست و اگر بخواهند فى الجمله كارى صورت بدهند از احزاب صدا و قال‌مقال برخاسته كه صداى آن به آسمان مىرود . در صورتىكه عقيدهء خيليها بر اين است كه امروز روز استفاده است و با انگليس بايد متحد شد پول و اسلحه و نقض قراردادهاى سابق را گرفت و هزار كار ديگر به‌طور دلخواه مىتوان انجام داد . اين است كه پلتيك انگليس به‌طورى ترتيبات ايران را مشغول برهم زدن است كه هيچ‌كس چاره نمىتواند بكند . هيئت دولت هم كه متصل مىگويد با سفارت انگليس مشغول مذاكره هستيم .\r\nعجالتا در كرمانشاهان ، همدان ، قزوين انگليسى عده‌اى از روسها را اجير نموده حتى جنرال باراتف با آنها همدست شده و كاملا نقشهء خودش را مشغول انجام است . در خراسان ، سيستان ، قاينات هم پليس گرفته و صاحب‌منصب آورده [ اند . 
  ] . جنوب كه كاملا قشون و ترتيبات صحيح برقرار است . با اين دولت و با اين ملت مهمل بىعرضه گمان ندارم كه اين موقع به اين خوبى هيچ كارى از پيش ببرند و استفاده بكنند ، تا اينكه به كلى مقهور انگليسها شده ديگر منافعى هم متصور نشود .\r\n\r\nجنگليها\r\nاحزاب حامى كابينه هم اهمال آنها را درك كرده ناچار و متحير مانده‌اند بين خود .\r\nحزب دمكرات هم برهم خورده دو دسته شده سخت باهم طرف‌اند . جنگليها هم به همان عقايدند كه بالاخره طهران را اشغال كنند و مسلم است بختياريها هرگز ساكت\r\n\r\n","description":"","footnote":"","page_name":" 5121 ","page_number":225},
  {"content":"\r\n\r\n[ نمىمانند 
  ] و تسليم به آنها نخواهند شد ، همين‌طور ديگران . الان در طهران حوزه‌ها و مجامع مختلف فراوان [ است 
  ] و هريك بر يك خيال و ضد همديگر جدا مشغول كارند .\r\nاما چاكر دوندگيهاى خودم را كرده‌ام . شيخ ابراهيم شش دانگ در احزاب و جدا مشغول خدمت است . برادر سالار فاتح شهر بود دو روز است رفته بيرونها . شيخ ابراهيم به او نوشته است كه كاغذ خوبى به برادرش بنويسد . هرمز ميرزا قبل از رفتن او را ملاقات كرده و اطمينان داده است .\r\n\r\nسفارش به جنگليها\r\nاز طرف « زومر » سفارت آلمان به وسيله‌اى كه خودشان دارند در باب سركار و الموت به ميرزا كوچك خان سفارشات كامل شده است . به ميرزا محمّد حسين خان نوشته بودم او جواب نوشته است كه اگر اجازه مىدهيد مشغول مذاكره بشوم . ولى چاكر به همان ملاحظهء سابق مذاكره را لازم نديدم . ولى نوشتم ملتفت باشد كه يك مرتبه ندانسته اقدامى نكند . وزيرمختار اطريش هنوز ملاقات نشده و البته در اين هفته انشاء اللّه ملاقات مىشود . از آن ناحيه هم سفارشات خواهد شد .\r\nصبح تا غروب مىدوم بدون نتيجه . تمام گرفتارى است . از همه بدتر ديدن فجايع گرسنگى مخلوق است كه در بيرون رفتن ناچار از ديدن هستم . متصل از گرسنگى مىميرند . سه هزار نفر در دار المساكين جمع كرده‌اند كجا اثر دارد . از يك طرف گرفتارى معونهء شخصى ، از طرفى فكر ديگران يك تومان خرج درست سه تومان بلكه پنج تومان شده است . گندم خروارى صد تومان برنج هشتاد تومان روز وانفساست .\r\n\r\nطرز رفتار با جنگليها\r\nعقل و حواس نيست كه بتوانم دستورالعمل كامل بدهم . باز گمان مىكنم خداى نخواسته اگر از طرف جنگليها كسى آمد كاغذ و اظهار يا مأمور مختصر باشد البته مبادرت به جواب مساعد و اين‌كه همراه هستم از طهران به من سفارشات شده حاضرم و از آن طرف هم شخص مأمور را محترم داشتن و راضى ممنون روانه كردن . چنانچه مأمورين بيشتر و احكامات غيرقابل تحمل باشد رفتن جنگل و تسليم محل است ، هر نوع دخالت ميل دارند بنمايند و البته ما هم اقدام خواهيم كرد و لو به شرفيابى خودم باشد .\r\nبولشويكى روسيه الحمد للّه پدر خودش را درآورد و ما را آسوده كرد . ولى مىترسم بولشويكى ايران شروع بشود و جبران آن منافع را بكند . عجب روزگار بدى به دنيا آمديم\r\n\r\n","description":"","footnote":"","page_name":" 5122 ","page_number":226},
  {"content":"\r\n\r\nبه‌هرحال خدا اصلاح امورات كند و شكر مىكنم . هرقدر ما گرفتار هستيم خداوند شما يك نفر را خوش و خرم بدارد و مبتلا به دردسر و زحمت ننمايد . - تتمهء كاغذ باز مطالب خارج است . ( پايان‌نامهء افخم الدوله )\r\n\r\nكاغذ شيخ ابراهيم ( شش صفحه )\r\nكاغذ شيخ ابراهيم خيلى مفصل است و بامزه هم نوشته ، لهذا هرقدر از آن ممكن شود مىنويسم :\r\nتصور نمىكنم به حضرت و الا اوضاع گرانى امسال معلوم شده باشد و حس كرده باشيد . همين‌قدر مىشنويد گندم گران است ولى آن كسى كه روزى يك من نان مىخواهد زندگانى كند چه حال دارد ، از كجا تهيه كند ، چقدر انسان تلاش بكند ، به كدام درد برسد . از خداوند بايد خواست كه اين هيئت دولت و اين ملت را سرنگون كند كه نه دولت به وظيفهء خودش رفتار مىكند و نه ملت براى خود تكليف معلوم مىكند . براى يك امر جزئى چند سال بايد وقت گذراند .\r\nچون عنوان مدرسهء مولا وردى خان بود كه همين‌قدر شما را خوشوقت مىكنم كه هرچه شد و هرقدر خراب شدم كار را انجام دادم و فاتح شدم . اگر خير دنيوى نداشت حتما خير اخروى دارد .\r\n\r\nدربارهء جنگليها\r\nاما در باب ميرزا كوچك خان چه مىگويند . معلوم است مردم همان قسم كه در به دو مشروطه توجه به ستار خان داشتند همين قسم توجه به جنگل كرده‌اند . واقعا هم از اين اوضاع مردم تنگ آمده‌اند . هر روز تغيير كابينه و هر روز جلسهء وزرا و كارها روزبه‌روز خراب‌تر كه انسان نمىداند چه بايد بكند و با چند دسته و حزب رابطه پيدا كند . از يك طرف هم قحطى و گرانى . در خيابانها نمىتوان عبور كرد و اين اوضاع را مشاهده كرد .\r\nمتصل گرسنه است كه مىافتد . از دست فقير راه عبور نيست . از يك‌طرف آنتريگ و اقدامات . انگليسها در هرجا مشغول ضبط آذوقه هستند . به قسمى كه از حالا محصول آتيه را به قيمت گزاف سلف مىخرند . براى گرفتن هر نقطه بهتر از قحطى انداختن و ضبط آذوقه اسلحهء ديگرى لازم نيست .\r\nاز طرفى متصل قوا و اتومبيل وارد كرده مشغول تشكيلات هستند و مردم تصور كرده‌اند كه اگر جنگليها به مركز آمدند كارها درست خواهد شد و اين توجه مردم قهرى است . به واسطهء اين همه فشارهاى داخله و خارجه اميد فرج براى خود جنگليها را\r\n\r\n","description":"","footnote":"","page_name":" 5123 ","page_number":227},
  {"content":"\r\n\r\nدانسته‌اند ، چنانچه مشروطه را خيال كرده بودند . در صورتىكه جنگليها هم به مركز آمد حال ديگران را پيدا خواهد كرد .\r\nفعلا انگليسها توجه تمام به رشت و قلع‌وقمع جنگليها كرده‌اند . متصل اتومبيل زره‌پوش و غيره وارد مىكنند و شروع به تشكيلات مىكنند . روسها را به زور پول اداره مىكنند . از قفقاز ارامنه وارد مىكنند . يك فقره بيست بار بمب و نارنجك كه ارامنه وارد انزلى كرده بودند نظميه گرفت . چندين بار اسلحه در منجيل گرفتند .\r\nچون سليمان ميرزا و برادرش را انگليسها در سنجابى گرفته‌اند يك جنرال بزرگ انگليسى را در رشت جنگليها گرفتند . مختصر اوضاع اوضاع غريبى است . انقلاب روز به روز در تزايد ، از هر گوشه صدائى بلند است و بدتر از انقلاب مشروطه خواهد شد . هيچ راه فرار نيست . مگر همان اقدامات انگليسها جلوگيرى از انقلاب كرده مردم را اداره نمايند .\r\nاگر حملهء آلمانها در فرونت غرب بگذارد كه بايد منتظر جنگ بزرگ آنجا بود .\r\nخداوند براى آلمانها ساخت روسيه را تارومار كردند . گاهى با بولشويكها گاهى با اوكرانيها ساختند ، تمام را به‌هم ريختند ، فرونتها را خالى كردند و تمام قشون خود را در فرونت غرب مركزيت دادند . به هر صورت بايد حاضر انقلابات و همه‌گونه مصائب شد تا خداوند چه خواهد .\r\n\r\nالموت\r\nفعلا تمام خيال بنده و حاجى افخم الدوله همان الموت است . به قول حاجى افخم الدوله اگر الموت نبود با هيچ فرقه كار نداشتيم و همين قسم هم هست . از موضوع الموت خارج نشويم . شيخ محمّد على از هرزگى دست نخواهد كشيد . براى اشخاص هرزهء مفسد فعلا چون جلوگيرى و مجازات و هيچ قوه‌اى نيست . ميدان خوبى به دست شيخ آمده روزگار هم مساعدت مىكند ، از قبيل توسعهء تشكيلات جنگل و گرفتن تنكابون و غيره . يك عده هم در الموت هستند كه حاضر براى هرزگى [ اند 
  ] . لذا من هم براى جلوگيرى مجبور شدم كه خود را داخل اين معركه‌ها كرده هرچه مىشود بشود ، چاره نيست . طبيعت مملكت مقتضى است كه انسان بايد با مردم هم‌آواز شود ، هر غلطى كردند بكند .\r\nخيلى ميل دارم انگليسها اين مملكت را اداره كنند و مردم را از اين ذلت [ و 
  ] فقر آسوده كنند . ولى آنها هم وقتى خواهند اين اقدام را كرد كه نصف اين مردم از گرسنگى مرده‌اند .\r\n\r\n","description":"","footnote":"","page_name":" 5124 ","page_number":228},
  {"content":"\r\n\r\nبه هر صورت در باب الموت سفير اطريش ديده شد . معلق كرده است به ملاقات قونسل عثمانى كه بعد از ملاقات اقدام كند . چند نفر را هم كه رابطه با سالار فاتح دارند من اخيرا براى نيل به بعضى مقاصد با آنها پيوند كرده‌ام .\r\nقرار شد برادر سالار فاتح ميرزا احمد خان كه در نظميه بود توصيه گرفته بدهد . اتفاقا اشخاص خارج نسبت به شما زيادتر از بعضى الموتيها انتريگ مىكنند . من‌جمله همين ميرزا محمّد و شيخ عزيز اللّه ( مؤسس آن همه زدوخورد در طالقان و كشته شدن چند نفر قفقازى . )\r\nبراى ييلاقات دينه‌رود كه چند مرتبه به من اظهار كرده‌اند از حضرت و الا اجاره كن براى ما ، هرچه ديگران مىدهند ما هم مىدهيم چه فرق دارد . با اين همه اصرار آنها و احتياج ما به آنها من تاحال به حضرت و الا عرض نكردم . چند هفته سرگردان كردم كه نوشته‌ام جواب نيامد . بعد هم گفتم حضرت و الا مرقوم فرموده‌اند مىبايست زودتر بگوئيد من اجاره داده‌ام ، باشد سال ديگر . مجددا ديروز ملاقاتش كردم باز همين را گفت ( تمام طالقانيها طمع به اين ييلاقات دارند و من نمىدانم به كدام‌يك اجاره بدهم تا آن ديگرى رنجش حاصل نكند . كوه هم چيزى نيست تكه تكه كرده بين آنها تقسيم كنم . )\r\n\r\nامير اسعد و سپهسالار\r\nدر اينجا شرحى از تنكابون مىنويسد كه آنجا عدليه و نظميه برپا كردند . به امير اسعد اجازه دادند برود سر املاكش . سپهسالار هم خواست حكومت ثالثى برود .\r\nمعتضد السلطنه هم كانديدا شد ، اما مشكل است . امير اسعد هم آدم ترسوئى است نخواهد رفت و شما يك مدتى به واسطهء توجه انگليسها به رشت آسوده خواهيد بود .\r\nتنكابون هم مثل ساير جاها تا مدتها اصلاح نخواهد شد . حالا كه گذشت ، اما امير اسعد خوب هنرش را خرج داده . هشتصد نفر با دويست نفر مقاومت نكرد . خوب معرفى از خودش كرد . لايخفى سردار اقتدار هم خوب بور شد . هميشه من مىگفتم اللهم اشغل الظالمين بالظالمين و خذنا من بينهم سالمين غانمين ، اللهم . مىترسيم ما هم مبتلا بشويم .\r\nبه هر صورت عقيدهء بنده اين است كه خم به ابرو نياوريد . در كمال متانت توقف كنيد .\r\nولى همان قسم كه سابقا عرض كردم سبك‌بار باشيد و بايد جلال و يكى دو نفر را چنانچه ميرزا محمّد و شيخ عزيز اللّه هم اين حرف را زدند نگاهدارى كنيد .\r\nچند روز قبل « زبان آزاد » شرحى به امضاء الموتيها شكايت از حضرت و الا نوشته بود . من خواستم جواب بنويسم افخم الدوله نگذاشت ( بسيار خوب كارى كرد . جواب\r\n\r\n","description":"","footnote":"","page_name":" 5125 ","page_number":229},
  {"content":"\r\n\r\nدادن بىثمر است و تسلسل پيدا مىكند . )\r\n\r\nقائم مقام الملك\r\nقائم مقام الملك پسر شريعتمدار رشتى را پريشب جلوى مجلس تير زدند . آدمش مرد ولى تكليف خودش معلوم نيست . يك تير به دستش خورده يكى به سينه خورده از شانه بيرون رفته .\r\nيك صورت مفصلى در روزنامهء « جنگل » از اسامى سپهسالار ، وثوق الدوله و و و يك عده را كه اسم آنها را نبرده نوشته است بايد كشت تا اين مملكت آسوده شود . سابق مردم را مجبور مىكردند به پناهندگى روس ، حالا مجبور به پناهندگى انگليس خواهند كرد .\r\nآنچه از قضيهء قزاقخانه افخم الدوله نوشته‌اند در باطن انگليسيها دست گذاشته‌اند تا چه شود . مسيو براوين خودمان ( معلوم مىشود همان قونسل قزوين است ) سفير بولشويكى شده در مجمع دموكراتها نطق كرد . يك كلاه غريبى به سر گذاشته . روزگار است ، به كمك دموكراتها مىخواهد شايد كارى بكند . در گراند هوتل منزل دارد .\r\nبنده هم مسلك بولشويكها را قبول مىخواهم بكنم . از سى كرور نفوس ايران بيست و نه كرور به من خواهند گرويد ، مخصوصا براى القاى قروض خارجى و داخلى . بنده قريب دويست تومان به همشيره‌ام مديونم كه از همه طلب كارها سخت‌تر مطالبه دارد .\r\nمطابق اين پرگرام داخل است و در تحت قروض داخلى لغو مىشود . قرب چهارصد تومان متفرقه مقروضم . الغاء قروض خارجى خواهد شد ، تأمين آتيه هم مىشود . به غير قبولى اين مسلك تأمين آتيهء من نخواهد شد ، زيرا هيچ‌كس به اندازهء من زحمت نمىكشد . معهذا هميشه معطل و مقروض هستم .\r\nميرزا اسمعيل خان اين مسلك را قبول كرده ولى مستشار الممالك ( منشى حضرت و الا ) مىگويد اگر يك مليون « رانكى » از آسمان ببارد يكى به گردن من نخواهد افتاد ( ميرزا اسمعيل خان پارسال دويست و هفتاد تومان از من گرفت منات خريد كند . پاك خورد و يك پول نداد . اين است اسم او را مىبرد . )\r\nايروپلن استوكس تماشائى بود . جاى حضرت و الا خالى بود تماشا كنيد . دواز روز بالا آمده از طهران پرواز كرد . يك ساعت و نيم قبل از ظهر از كنگاور گذشت . ما براى همه‌چيز بايد افسوس بخوريم .\r\nبراى اطلاع از اوضاع روزنامهء « رعد » كه اولين جريده است آبونه شويد . بنده دارم اما چند دست مىگردد ، من‌جمله عين الملوك مىخواند ، حضرت و الا مىخواند . گاهى هم\r\n\r\n","description":"","footnote":"","page_name":" 5126 ","page_number":230},
  {"content":"\r\n\r\nحاشيه هم مىزنند : مزخرف نوشته ، بد نوشته ، غلط كرده .\r\n\r\nحزب دموكرات قزوين\r\nاما اوضاع قزوين به اصطلاح جريده‌نگارها پس از تغيير رژيم پوسيدهء روس و رواج بازار دموكراسى در طهران بنده و آقا ميرزا باقر داخل تشكيلات فرقهء دموكرات شديم .\r\nبعد اوضاع تشكيلى و ضد تشكيلى مطرح شد داخل فرقهء تشكيليون شديم . در قزوين دموكراتهاى سابق رفقاى شيخ محمّد على شروع به تشكيلات كردند . چون دانستيم بنده و ميرزا باقر ممكن نيست با آنها همصدا بشويم و در تحت رقيت آنها واقع شويم ، چون بنده در طهران مانع از حركت داشتم آقا ميرزا باقر رفت قزوين شروع به تشكيلات كرد .\r\nزدوخورد بين ما و آن دسته سخت درگرفت . موثق ديوان مىگفت از اين اختلافات شما خوشوقت شدم كه در مقابل آن دكان باز كرديد ، به همديگر مشغول شديد . على العجاله ما سالم مانديم . شيخ محمّد على در طهران بناى تنقيد را از ما دو نفر گذاشت كه سابقهء عمل اينها چنين است . روس‌پرست هستند . به كميته راپرت داد . بناى تفتيش از حال بنده و ميرزا باقر شد كه يك داستانى است . ابدا به اين حرف اعتنا نكرده آنچه را كه « رعد » كميته‌چيها و جاه‌طلبها نوشت گفتيم در كمال قوت قلب مشغول تشكيلات شديم . كار به جائى رسيد بشارت السلطنه و جمعى با هزار التماس وارد تشكيلات ما شدند . چون اساسا ما برضد حكومت بوديم حكومت به آن دسته همراه شد . براى رفقاى ما آنتريگ مىكرد . با شيخ محمّد على دوست شد وعدهء اكثريت داده بود و تمام رفقاى ما برضد انتخاب شيخ محمّد على شده‌اند . واقعا هم همين است . هيچ رحجانى بر بنده ندارد ، چه رسد به سايرين .\r\nبه هر صورت با وجود حمايت شاه و مشير الدوله ما اقدام براى عزل حكومت كرديم .\r\nضمنا هم سردار مفخم بشارت السلطنه را كشيديم توى كار براى پول دادن به جرايد و تلگرافات مواد شكايات در كمال سختى شروع شد . براى مدحت السلطنه آبرو نگذاشتيم . تا كار به جائى كشيد كه استعفا داد ولى باز شاه مانع تغيير اوست . ولى ما اعتنائى نخواهيم كرد . پس از استعفاى او شيخ كه براى وكالت مىميرد ديد كار بد شد حتى ما حاكمى خواهيم معين كرد كه با تشكيلات ما همراه باشد در قزوين مدحت السلطنه بناى پول دادن را گذاشت ، به طهران هم متصل مىفرستاد . شيخ خوب سبيل خود را چرب كرد .\r\nاخيرا تلگرافى از كميتهء قزوين رسيد كه انكار تشكيلات ما را كرده بودند كه چنين تشكيلاتى وجود ندارد . اينها دموكرات نيستند . ثانيا تصديق از وطن‌خواهى و\r\n\r\n","description":"","footnote":"","page_name":" 5127 ","page_number":231},
  {"content":"\r\n\r\nدرست‌كارى مدحت السلطنه و تكذيب مندرجهء شمارهء 19 « زبان آزاد » كه شكايت از مدحة السلطنه بود . از كميتهء طهران شرحى به جرايد نوبهار ، ستارهء ايران ، ايران ، زبان آزاد نوشته و قدغن شد كه تشكيلات هيئت مديرهء قزوين برعليه فرقهء دموكرات كار مىكند و چون سابقه ندارد كميتهء طهران آنان را دموكرات نمىشناسند و هر تلگرافى رسيد درج نكنيد .\r\nپس از نشر اين اعلان واقعا به‌قدرى اوقات بر بنده تلخ شد كه راه رفتن خود را نمىدانستم . زيرا اولا كميتهء طهران حق ندارد به يك نفر دموكرات بگويد تو دموكرات نيستى . ثانيا مطابق نظامنامهء فرقه كميتهء طهران حق تفتيش در حوزه‌هاى مركز دارد ، حق مداخله در حوزه‌هاى ولايات ندارد ، نه نفيا نه اثباتا . كنگره و كميتهء مركزى كه انتخاب اعضاء آن مثل انتخاب وكلاى مجلس شوراى ملى است حق دارد تفتيش بكند . معهذا بدون محاكمهء فرقه كسى را نمىتواند از تشكيلات خارج نمايد . ثالثا چطور شد ميرزا حسين خياط ، آمحمّد باقر شاهرودى كشمش فروش ، سيد على رعد ، شيخ محمّد على دموكرات هستند ولى بنده و ميرزا باقر و حاج ابراهيم و پنج هزار نفر ديگر دموكرات نيستند . يك عده كه در مقابل بيست هزار قشون روس مسلح مىشوند دموكرات نيستند . بديهى است وقتى كه يك چنين اعلانى از طرف كميتهء طهران كه خود را به قانون‌خواهى ، مساوات ، عدالت ، طرفدار اسلام و ايران و رنجبر معرفى مىكند منتشر بشود انسان چه حال پيدا مىكند ، خاصه كه تشكيلات قزوين و اختلاف آن اهميت پيدا كرده‌اند . در طهران هر دسته از ما دعوت مىكنند كه ملحق به آنها شويم و از طرفى در جنگل به بدى تشكيلات ما را معرفى كرده‌اند . لابديم مقاومت در مقابل طرف كرده اعمال آنها را واضح كنيم .\r\nبه هر صورت بعد از انتشار اين اعلان بنده و سردار كه تازه طهران آمده مشغول داد و فرياد ، دين از دست رفت ، آئين مسلمانى تمام شد ، اين چه كميته‌اى است ، اين چه مملكت است گذارديم . از غالب حوزه‌ها به كميته پرتست كردند . روزنامهء « ستاره ايران » بناى تنقيد را به كميته گذاشت . سخت فشار آورديم . در ميان افراد طهران سخت طرفيت به واسطهء اين اعلان شروع شد و قرار شد كميته اين مسئله را جبران نمايد و دو فرقهء قزوين را هم باهم يكى بكند .\r\n\r\nتدين و جنگل\r\nآقا سيد محمّد تدين براى اصلاح رفت به قزوين كه از آنجا به جنگل براى مذاكرات از طرف فرقه برود . اين هم خلاصهء اوضاع قزوين . مختصر عمر عزيز به‌همين مزخرفات و\r\n\r\n","description":"","footnote":"","page_name":" 5128 ","page_number":232},
  {"content":"\r\n\r\nبطالت مىگذرد و انسان لابد است كه داخل اين مزخرفات بشود .\r\n( من اين داستان را فقط براى آن نوشتم تا ترتيب احزاب ما و حكومت ما و وكلاى ما معلوم شود كه پس از دوازده سال مشروطيت چه قسم است . )\r\nروزنامهء « زبان آزاد » من‌جمله نوشته بود در الموت گندم را عين السلطنه احتكار كرده است . من همه‌جا گفتم از حسن كفايت و سياست عين السلطنه است كه در تمام عالم صداى الجوع بلند است و در الموت مثل سيستان گندم‌فروشى ندارد و از همه‌جا ارزان‌تر است . پست قزوين را زير كلاك زدند . هرچه پول و امانت بود به‌سرقت رفت .\r\nروز پنجشنبه بر عليه انگليسها در ميدان توپخانه از طرف تمام احزاب ميتينگ داده مىشود . كار ايران همين است كه با قلم و زبان دشمن درست كنند ، از آنها فعل از ما حرف .\r\nيكصد هزار ارامنهء قفقاز مسلح شده خيال ورود ايران را دارند . انگليسها سخت در قفقاز رابطه درست مىكنند . در قزوين هم مبلغى از اكراد و غيره جمع كرده‌اند .\r\n( پايان‌نامهء شيخ )\r\n\r\nمدحت السلطنه دوباره حاكم شد - ميرزا نصر اللّه مشير الدوله\r\nمدحت السلطنه مجددا حاكم شد و خيالات شيخ سرنگرفت . پسرش نزد شاه پيشخدمت است . ماهانه كه گويا ماهى دويست تومان باشد محرمانه به توسط او به شاه مىدهد و حمايت مىكند .\r\nچون پدر اين مشير الدوله ميرزا نصر اللّه خان مشير الدوله مرحوم نزد پدر مدحت السلطنه نوكر بوده اين آدم هم با مدحت السلطنه همراه است . لذا حكومت او در قزوين به واسطهء اين دو نفر دوام پيدا كرده است .\r\n\r\nمندرجات رعد\r\nشيخ 25 نمره « رعد » فرستاده بود كه اغلب آنها را من خوانده بودم . فقط دو نمرهء آن را نديده بودم ، يكى 25 راجع به افعال مستوفى الممالك در تعقيب شمارهء 12 كه سابقا ملصق به اين كتاب شد و من دادم از روى آن ملا محيط معلم بچه‌ها نوشت و در آخر اين كتاب مىچسبانم « 1 » . در اينجا معاهده‌اى كه خود نگارندهء « رعد » به فرمودهء\r\n\r\n\r\n","description":"","footnote":"\r\n( 1 ) - اين مطالب در پايان اين مجلد آورده مىشود . ( ضميمهء شمارهء . . . )\r\n","page_name":" 5129 ","page_number":233},
  {"content":"\r\n\r\nمستوفى الممالك نوشته و مىنويسد دولتين قبول مىكردند درج است « 1 » . در ديگرى پس از خروج از توقيف شمارهء 27 دوازده ع 2 پس از ذكر مقدمات مىنويسد .\r\n16 ماه بعد از وقوع جنگ ذيحجهء 1333 در نتيجهء مطالعات و مشاورات چند ماههء سفارت آلمان با رئيس دولت ايران و اطمينان به مواعيد بعضى از وكلا و ملت و مساعدت افكار عمومى روز قبل از شايعهء حركت اعليحضرت همايونى پرنس رويس وزيرمختار آلمان بر طبق دستور امپراطور معظم خود و اختيار و اجازهء وزارت خارجهء خود يك صورت عهدنامهء جالب توجهى ، قابل تقديرى و مورد اعتنائى نوشته بود كه بر طبق مواد آن عهدنامه دولت و ملت ايران در شمار متحدين اروپاى مركزى درآمده و آلمان و متحدين او نه تنها ضمانت تماميت استقلال ارضى و سياسى ايران را كرده بودند ، بلكه استرداد قسمتى از آنچه از كف ايران خارج شده و امتيازات خانه برباددهى را كه همسايگان وى گرفته بودند داده و به‌علاوه هرگونه تعهدات راجع به مساعدت مالى و رساندن ذخيره ، دادن صاحب‌منصب و قشون و صندلى در كنگره صلح را نيز ذمه‌دار گشته بودند .\r\nاين عهدنامهء پرنس رويس در جريان مذاكرات خود تمام شده بود به زبان فرانسه در دو نسخه نوشته حتى امضا كرده به توسط كنت كانيز اتاشه نظامى سفارت آلمان به عمارت قصر ابيض خدمت آقاى مستوفى الممالك فرستاده بود كه امضا فرمايند و پس از امضا به هر نحوى كه مقتضى است با مساعدت آلمان داخل عمليات گردند . ولى معظم‌له با وجود يك سلسله مذاكرات تعقيب گشته ، از امضا چنين عهدنامه‌اى كه برطبق آمال قسمت كثيرى از مردم و از نقطه‌نظر طبقات مخصوص ( مقصودش دمكراتهاست ) موافق مصالح ايران بود استنكاف ورزيد . كنت كانيز را با سيماى متأسف و حال يأس و حرمان به سفارت آلمان مراجعت دادند . نگارنده عقيده به اين عهدنامه ندارد ليكن مىگويد كه سفارت آلمان هم‌چنين عهدنامه‌اى نوشت و رئيس الوزرا قبول نكرد . پس از اين يأس سفير آلمان حركت كرد و بالاخره باراتف استيلا يافت و نگارنده آن عهدنامه را نوشت ، آن هم به موقع اجرا گذاشته نشد كه به تصديق خود معظم‌له دولتين قبول داشتند ولى زمامداران هيچ طرفى را اختيار نكردند تا باراتف مالك رقاب ايران گرديد . در خاتمه وعده مىدهد باز اسناد ديگرى در نمره‌هاى ديگر به‌نظر قارئين مىرسانم .\r\nاين مسئله الان هم مشابهت به همان ايام دارد كه انگليسها همه قسم براى مذاكرات و مساعدت حاضر شده‌اند ، آنقدر ميتينگ مىدهند و در جرايد بدگوئى مىكنند تا اين امر\r\n\r\n\r\n","description":"","footnote":"\r\n( 1 ) - متن معاهده در پايان اين مجلد آورده مىشود . ( صفحهء 5331 ديده شود )\r\n","page_name":" 5130 ","page_number":234},
  {"content":"\r\n\r\nنگذرد و انگليسها هم مثل باراتف مالك رقاب شوند . آن‌وقت اعتنا ننمايند وقت هم گذشته باشد . عجب در آن است كه باز آقاى مستوفى رياست وزرا دارند .\r\n\r\nمشت و دليل - جواب رعد\r\nهنگام توقيف رعد ، نوبهار در سرمقالهء خودش نوشته بود اول مشت بعد دليل .\r\n« ستارهء ايران » نوشته بود : امروز مشت ، فردا دليل .\r\nاين است رعد مىنويسد : توقيف رعد هشت روز . از نقطه‌نظر شخصى توقيف رعد براى ما اهميتى نداشت ، با مسرت استقبال كرديم . ما مترصد بوديم و اين يك حقيقت ديگرى آشكار و مقصود از مرامنامهء فرقهء دموكرات را در آزادى مطبوعات دانستيم .\r\nدانستيم چه كسانى نام آزادى را بر خود گذارده‌اند تا آزادى ديگران را تحديد نمايند .\r\nبيشتر فهميديم در مملكتى كه قانون نيست ، حكومت نيست ، محكمه نيست ، يعنى نخواستند محكمه باشد و بالاخره انصاف و مروت نيست با اوراق آزاد چه معامله وارد مىدارند . در جواب يك سلسله اسناد و اطلاعات كه داشتيم و استدعاى جواب نموده بوديم فاشافاش جواب را « اول مشت بعد دليل » شنيديم . بعد از مشت دليل چرا .\r\n\r\nبرف شديد\r\nدوشنبه 27 ج 1 - سه روز بود هوا بارندگى نداشت . امير اسعد هم چند شب بود وارد انارده شده بود . چهار ساعت به غروب مانده از قلعه به عزم شترخان و رفتن نزد امير اسعد حركت كردم . در يارفى محمّد حسين ديده شد كه بار حاجى ابو القاسم ترك را كه همه‌ساله اينجا مىآمده گوسفند خريدارى مىكند به على شاه‌وز « 1 » برده بود ، حالا از طهران و قزوين مىآيد . بستهء روزنامه با چند پاكت داد . در سفيددر باران گرفت ، الى منزل ميرزا اسحق باران خورديم . شب هم باران شديد آمد . اطاقها تمام چكه كرد . نصف شب به اطاق ديگر رفتيم كه فى الجمله سالم بود و به‌قدر يك رختخواب محل داشت . دم صبح برف گرفت . مختصر تا غروب برف آمد . شب هم برف آمد كه از اطاق در اين مدت ممكن نشد بيرون برويم و هيچ محل ساكت از چكه نبود . مثل آبكش آب به اطاق و ايوان‌ها و هرجا سقف داشت مىريخت .\r\nاين برف و گاهى باران الى امشب كه شب هفتم ماه جمادى الثانيه و شب چهارشنبهء آخر سال است امتداد يافت . الان هم به شدت مىآيد و ابدا آثار باز شدن نيست . جاى\r\n\r\n\r\n","description":"","footnote":"\r\n( 1 ) - اكنون معمولا على شاه‌عوض مىنويسند و مىبايد همان تلفظ درست باشد . ( ا . ا . )\r\n","page_name":" 5131 ","page_number":235},
  {"content":"\r\n\r\nسالم در قلعه در زوارك نمانده . در دهات كوهپايه از بس برف پائين كرده‌اند جان برايشان باقى نمانده ، اينجاها از بس سنگ زده‌اند . از طرفى هم تمام حشم بدون علف مانده گدوكها بسته شده نمىتوانند عراق بروند . مختصر افتضاحى است اوضاعى است كه نمىشود نوشت يحتمل تا سيزده عيد هم ببارد .\r\n\r\nدنبالهء كار حزب دموكرات - داستان كربلائى\r\nبرويم سر داستان كربلائى . نوشته بود مهدى را با شفيع در حزب نپذيرفتند و شايد هرگز هم نپذيرند . عجالتا عقب واسطه مىگردد . ما هم كه برحسب گفتهء شما اعتنا نكرديم و شفاعت نمىكنيم . اما من از چه راه درآمدم تا آنها را قبول نكردند ، حالا مىنويسم . من پس از رفتن او مدتى فكر كردم ديدم به وسيلهء انتصاب و نوكرى خودم مهدى را مىتوانم خوب‌تر ضايع كنم و اسباب خيال حزب بشوم تا اقسام ديگر . اين بود رونويسى در كاغذ كردم : يكى را دادم مهر كردند ، ديگرى بدون مهر و در آخر عذر خواسته بودم كه به واسطهء مسؤوليت و ترس امضا و مهر خود را نمىتوانيم آشكار كنيم .\r\nكاغذ مهردار اين بود كه به انجمن دموكراتها مهدى زواركى خويش و نوكر عين السلطنه آمد به شهر دموكرات شود ، به اين راه آنچه تا حال به سر ما نياورده بياورد .\r\nخوب است تحقيقى از حال او بشود آن‌وقت قبول شود . اين گرگ است مىخواهد به لباس ميش درآيد . اگر دموكراتى اين است پس واى به حال ما .\r\nبىمهر اين بود كه مهدى مدتى با شاهزاده ضديت كرد ، بعد تأمين گرفت ، جيره و مواجب گرفت . آن‌وقت برادرزادهء خودش را به شاهزاده داد پدر ماها را درآورد ، چه هنگام ضديت با شاهزاده ، چه بعد . حاليه كه نور عدالت و دموكراسى عالم ايران را منور كرده و ما اميدواريم به ما هم برسد و رفع تعديات مهدى و امثال او را بنمائيم پيش‌دستى كرده آمده شهر كه خودش را داخل حزب كند و به اين لباس اولا صدمات زياد به ما بزند ثانى آتيهء خودش را تأمين نموده باشد و ما نتوانيم به حمايت شما احقاق حقوق خود را بكنيم . خوب است تحقيقات صحيح دربارهء او بشود آن‌وقت پذيرفته گردد . ما كه نمىتوانيم از اين بيش زير بار تعدى او برويم و او يك شيطانى است كه هر روز به يك شكلى و لباسى بيرون مىآيد كه از عهدهء ما خارج است .\r\nاين دو مكتوب را كربلائى غلامعلى به كميته رسانيده بود . اين است كه او را قبول نكردند . ليكن باز مأيوس نيست . ميرزا حسين هم در شهر با محمّد حسين چند كاغذ براى شيخ محمّد على نوشته بودند . او بسيار متوحش شده بود و جواب به ملا فرج داده بود من هرگز با مهدىنام دوست نمىشوم و با او همراه نيستم . البته البته او را از خانهء خودت\r\n\r\n","description":"","footnote":"","page_name":" 5132 ","page_number":236},
  {"content":"\r\n\r\nخارج كن و ملا فرج پس از ارائهء آن كاغذ عذر آقايان را خواسته بود . رفته بودند مدرسهء پيغمبريه . ميرزا حسين كاغذ ديگرى در شهر نوشته بود . مىگفت براى آن‌كه شناخته نشوم عمامه و عباى شيخ يحيى را گرفته به سر گذاشتم و كول گرفتم . صبح زود نزد ملا عباد اللّه رفتم و آن كاغذ را دادم .\r\n\r\nرودبار\r\nاين حكايت مهدى بود ، برويم به رودبار . روز چهارشنبه صبح با وصف آن‌كه هوا باز نشده بود سوار شديم . تا آنجا برف آمد همه‌جا سفيد بود . دم عمارت پائين پياده شدم معلوم شد عمارت بالا منزل دارند و آنجا نوكرها هستند .\r\nامير اسعد جلو راه‌پله استقبال كرد . داخل اطاق شديم . اين عمارت رو به جنوب و آفتاب‌روست . دو راهرو طرفين و سه اطاق پنج ذرعى در وسط دارد . همين‌طور هم پشت آن ساخته شده كه اندرون است . سفيد نشده است و اطاقها كاه‌گلى است . خيلى از ملاقات من خوشحال شد و ممنون گرديد . كمى گذشته لسان و غلامرضا خان سرتيپ آمدند . ناهار صرف شد ، خيلى صحبت شد . ليكن حقيقت را بخواهيم اينها همان فكر كار خود بودند و درست اطلاعات صحيح تحصيل نكرده‌اند يا آن شوق كنجكاوى را نداشتند .\r\n\r\nامير اسعد و رفتن جنگل\r\nامير فصلى شكايت از نفاق بين خودشان كرد كه مسعود الملك داماد من ، سعد الممالك و ضيغم الدوله ، كىكى باطنا همراه او شده بودند و اسباب تفرقهء جمعيت ما شدند ، بعد هم منتظم الملك ، آقا شيخ نور الدين ، سالار انتصار ، سالار سعيد اصرار و ابرام كردند مرا به رشت بردند ، از آنجا به جنگل . و الّا من ابدا مايل رفتن نبودم و بهتر هم بود نروم . حركت من باعث تفرقهء كلى شد . پسر . . . فرار كرد . سپهسالار در اين مدت هيچ كمك و همراهى نكرد . دولت هم هيچ خودش را به آن راه نزد . آنچه معلوم شد در محاربه با سالار فاتح دوازده نفر از طرف امير اسعد كشته شده از طرف آنها ، به اينها معلوم نبود .\r\nاز مسافرت جنگل سؤال كردم . گفت دو شب رشت ماندم ، از آنجا درشكه گرفته به سمت كسما . اولا شهر رشت تمام به تصرف آنها درآمده . عدليه ، نظميه ، گمرك ، پست ، تلگراف ، ماليه همه‌همه دست خودشان است و سردار عشاير هم حاكم است . ليكن اهالى رشت در نهايت بغض و عداوت با جنگليها هستند ، در فشار سخت و هر روز به\r\n\r\n","description":"","footnote":"","page_name":" 5133 ","page_number":237},
  {"content":"\r\n\r\nيك بهانه بايد پول بدهند . ثانيا از دروازهء شهر تا كسما و از آن سمت تا رودسر و حالا تنكابون ساخلو و پست دارند . دسته‌دسته در راه جلو آمده به ما احترامات نظامى كردند .\r\nتذكرهء ما را نگاه كرده خط گذاشتند و بدون تذكره هم كسى نمىتواند برود . در آنجا منزلى براى من تهيه نموده بودند . شام و ناهار هم از طرف آنها بود . روز ورود ميرزا كوچك خان استقبال كرد و فوق العاده احترامات نمود . صبحها هم شيپور مىكشيدند و براى نماز حاضر مىشدند . عصر هم شيپور مىكشيدند و من تا آنجا بيش از هفتصد نفر سپاهى نديدم . مىگفتند مركز حربى آنها در قريهء گوراب زرمخ « 1 » است . اسلحه و جمعيت آنجاست .\r\n\r\nحاجى احمد كسمايى ، مرد ناقلا\r\nبعد من از ميرزا كوچك خان و متحدين او جويا شدم . گفت كميتهء « اتحاد اسلام » چند نفرى مىباشند ، از آن جمله است حاجى احمد كه اهل همان‌جاست و مثل خاقان مغفور ريش بلند گذاشته بود و اين حاجى احمد مرد ناقلائى به نظر آمد . خود ميرزا كوچك خان به سن سى و پنج يا سى و هفت سال است . ريش بلند و گيسوان بلندى دارد .\r\nخوش‌سيماست ، بلندقد است . كلاه نمد و كت پشمى از همان شالهاى آنجا مىپوشد .\r\nبا شما چه صحبت كرد ، چه قرار مدارى داد ؟ پس از آن‌كه شيخ نور الدين رفت‌وآمد و گفتند مرا مىپذيرند و همه قسم كمك مىكنند من آنجا رفتم . خيلى صحبتها شد . مرا پذيرفتند و داخل هيئت شدم . قسم هم خورديد ؟ خير ولى اتحاد نمودم . ثمر اتحاد چه بود ؟ هيچ‌هيچ ( كم‌كم من بناى استنطاق را گذاشتم ) . بىجهت مرا بردند . مقصود آنها چه است و چه فهميديد ؟ على الظاهر مىگفتند ما براى استقلال ايران و حفظ مشروطيت و انعقاد مجلس شوراى ملى كار مىكنيم ، ولى آنچه من فهميدم داعيهء سلطنت دارند و اوضاع غير آن است كه مىگويند .\r\nدو شب آنجا ماندم و آنجا چند نفرى براى تفتيش تنكابون روانه كردند و گفتند شما را با صد و پنجاه سوار روانهء تنكابون مىكنيم و آنچه از مال شما رفته پس خواهيم گرفت .\r\nچه اعانه داديد ؟ هيچ . آن‌وقت چه شد ؟ من آمدم رشت دو شب ماندم بعد رفتم سيارستاق ، تا آدمهاى آنها مراجعت كند و سوار به من بدهند بروم . مدتى ماندم آدمها هم آمدند و تصديق كردند . بعد از چندى مجددا مرا به جنگل احضار كردند و پس از مذاكرات زياد گفتند عجالتا صلاح نيست شما چندى آنجا برويد . كسان ما مىروند منظم\r\n\r\n\r\n","description":"","footnote":"\r\n( 1 ) - اصل : كلاب زرمخ ، ظاهرا مىخواسته گولاب زرمخ بنويسد . ( ا . ا . )\r\n","page_name":" 5134 ","page_number":238},
  {"content":"\r\n\r\nمىكنند و شما هم مباشر روانه كنيد سر املاك خودتان ، به ملك و مال شما ابدا ما دخالت نمىكنيم . چون در برادرى اعانه بايد به ما بدهيد هرچه از مال شما پس گرفتيم از آن بابت محسوب مىشود . من مراجعت كرده بعد آمدم رودبار .\r\nمنتظم الملك و سالار انتصار چه شدند . به آنها هم گفتند چندى نروند و رفتند قزوين .\r\nحالا شجاع لشكر از جانب ما رفته ببينم كار املاك چه خواهد شد . اين ماحصل واقعه بود كه من نوشتم .\r\nشب شد باران و برف همان‌طور مىآمد . امير اسعد شبانه‌روز يك ساعت زمين نمىنشيند . متصل از اين اطاق ، به آن اطاق ، از اطاق به بيرون يا توى اطاق راه مىرود . يك مرضى از بابت هوا دارد كه متصل بايد نگاه كند و حدسيات بزند . وسواس زكام هم كه جنون ديرينهء اوست . باز مىگفت ميرزا اسحق زكام است . ظروف و استكان چاى او را متوجه باشيد با مال من مخلوط نشود . او تمام را مشغول همين كارها بود .\r\n\r\nسؤال از لسان دربارهء اتحاد با جنگليها\r\nمن با لسان بناى صحبت را گذاشتم . گفت با امير معيت كنيد . امير آن امير نيست كه بود . به او گفتم چرا رفتيد . گفت اگر نمىرفتيم از اينها بدتر مىشد و از ده سمت ما را محاصره مىكردند . رفتن صلاح بود . گفتم امير قسم هم خورد . گفت بلى اتحاد بدون قسم نمىشود . گفتم پس چرا حمايت نكردند . گفت امير اسعد را متقاعد كردند كه موقع آن نيست و صبر نمايد . گفتم چه داديد . گفت قبل از رفتن دو هزار خروار از برنج سيارستاق ، بعد ديگر چيزى نداشتيم كه بدهيم . اما از امير اسعد مثل يك سلطانى احترامات كردند ، خيلى كوچكى كردند .\r\n\r\nدوره عوض شده\r\nشب حكايت مهدى و خير اللّه بيك مطرح شد . باب تعرض را به من گشودند كه من به شما مىگفتم مهدى و شفيع دروغگو [ يند 
  ] و با شما خيانت‌كارند . اما شما نمىشنيديد ، باور نمىكرديد چه و چه . من گذاشتم آنچه ميل داشت بگويد . بعد كه تمام شد گفتم آقاى امير اسعد شما ساعت قبل مىفرموديد ، پسر من ، داماد من ، قوم من ، خويش من به من نفاق كردند ، خيانت كردند و آن همه شكايت فرموديد . خوب در صورتىكه حال پسر و داماد و خويش آن باشد ، چه توقعى از شفيع‌نام آتانى و مهدى زواركى بايد داشت . دوره قسم ديگر شده و اصلا مردم عوض شده‌اند .\r\nآس در دستگاهشان نبود . همه تنكابون مانده و نمىدانند جزو غارت رفته يا باقى\r\n\r\n","description":"","footnote":"","page_name":" 5135 ","page_number":239},
  {"content":"\r\n\r\nاست . چند دست پاسور بازى كرديم . مختصر من سه شب ماندم و هوا باز نشد . آخر الامر هم در ميان برف روز شنبه به شترخان آمده ناهار مختصرى خورده زوارك آمدم .\r\n\r\nتوقع امير اسعد\r\nامير اسعد اندرون هيچ نرفت . از ميرزا صدرى دكتر خيلى شكوه داشت و به من مىگفت از الموت گذشت بگيريد نزد من روانه كنيد . از تجار طالقانى خيلى شكايت داشت كه همه برنجها را آنها خريدارى نموده‌اند . آنها را هم بايد گرفت و پولها را پس گرفت . به من مىگفت دولتى نيست ، حكومتى نيست . ما بايد با هم معيت كنيم ، اقلا اينجا و الموت را نگاه داريم . سالار سعيد هم با من است . از من هم قول گرفت با او باشم . در اين باب خيلى مذاكرات محرمانه شد .\r\n\r\nبهادر السلطان\r\nامير خيلى آرام شده و بسيار اصرار داشت من متحد او شوم . از اسلحه و آدم و نفر من متصل مىپرسيد و مىگفت بايد راه را سد كرد و مانع از دخالت غير شد . مركز اقامت هم گازرخان باشد ( به ياد حسن صباح ) . قول از من گرفت بعد از عيد بيايم ، سالار هم باشد و مشورت كاملى بشود . من هم به او گفتم با دشت سفارش كنيد مهدى و شفيع آمدند بگيرند . گفت خودت چرا نمىكنى . گفتم برادرزادهء او خانهء من است . آخوندهاى بالاروج شفاعت مىكنند ، تنبيه او كامل نخواهد شد . اما در اين باب اطمينان كامل به من نداد . از خير اللّه پانصد تومان گرفته است هزار مىخواهد . اما او گفته مرا بكشند . من ديگر پولى ، مالى ندارم بدهم . حبس بود . بهادر السلطان پيش من آمد ، اسناد مطالبات او خيلى رفته .\r\nمىگفت در ميان ما رئيس و سركرده خيلى زياد بود و هم آنها باعث شكست ما شدند . در حقيقت رئيس و سردار بيش از تابين بود . گوش به حرف من نداد . يك نفر تركمان هم اين سفر آورده بودند طغان خان نام داشت . درست كلاهش پوست يك گوسفند خيلى بزرگ بود .\r\n\r\nاقوال هاشم‌زاده - حمايت مستوفى از جنگليها\r\nنوهء ميرزاى آشتيانى مرحوم موسوم به هاشم‌زاده از رشت همراه امير آمده بود . او مىگفت بابل ، رشت خيلى سخت و تلخ مىگذرد ، با اين گرانى برنج . بارى دو تومان هم جديدا گمرك دريافت مىكنند . باز مىگفت عدهء قشون دولت كه در رشت بود مىگفتند فقط به ما تاحال حكم شده بود اوضاع جنگل را برهم مىزديم ليكن حاليه روزبه‌روز\r\n\r\n","description":"","footnote":"","page_name":" 5136 ","page_number":240},
  {"content":"\r\n\r\nجمعيت و استعداد آنها علاوه مىشود . مىگفت دولت و مستوفى الممالك با آنها همراه هستند .\r\nمن خودم در رودسر تلگراف مستوفى الممالك را در جواب تجار متحصن ديدم كه نوشته بود آقايان تجار كمك و استعانت شما با آقايان جنگل در اين موقع لازم است مضايقه نكنيد .\r\n\r\nقشون دولتى\r\nمن پرسيدم قشون دولتى آنجا چقدر بود . گفت پانصد سرباز ، دويست قزاق ، يكصد و نود پليس با توپخانه و اگر اينها حركت مىكردند ، بيست هزار گيلانى هم به كمك محققا مىرفت . پرسيدم پس از تصرف رشت اين عده چه شد . گفت به سربازها گفتند مواجب عقب‌افتادهء شما را مىدهيم به شرط آن‌كه برويد . شوبرگ سوئدى را بيرون كردند .\r\nپليسها اغلب رفتند متحد شدند . قزاق هم در شرف حركت بود .\r\n\r\nحرف قونسول انگليس\r\nامير مىگفت اتومبيلهاى انگليسى كه آمد به قونسلگرى نوشتند براى چه آمده برود .\r\nقونسل انگليس جواب گفت شما سمت خودتان را معلوم كنيد آن‌وقت سؤالات كنيد .\r\nاتومبيلها بماند يا برود به شما مربوط نيست . باز مىگفت بين خودشان اختلاف بود كه به همان دار المرز قناعت كنند يا به سمت عراق هم دست دراز كنند . بعضيها تا قزوين را رأى مىدادند . صد نفر متجاوز آدم آنجا بود و باز هم مىآمدند .\r\n\r\nحرف سپهسالار - شمارش پولدارها\r\nسپهسالار هم قزوين آمده قاصد فرستاده بود ، منتظر بود او چه اقدامى بنمايد .\r\nمىگفت اين طورها باشد من مىروم به سفارت انگليس ، يا دهات خودم را به اتباع آنها اجاره مىدهم خلاص شوم . از پول بيشتر فايده حاصل مىشود تا از ملك . حاجى نظر على سالى پنجاه هزار تومان از فروش برنج منافع مىبرد بدون آن‌كه خرجى بكند ، يا اسم و رسمى داشته باشد . من راهنمائى به او نكردم . زيرا كارها اعتبار ندارد ، ترسيدم همان راهنمائيهاى من خصم خودم بشود . حاجى رمضان كيّال آنجا آمد گفت در زرآباد منزل دارم ، شب آمده‌اند تمام اسناد مرا با رخت و لباس آنچه بود بردند . مىگفت جمعى در زرآباد هم قسم شده‌اند و دموكرات شده‌اند ، اما به شهر اعتنائى نمىكنند ، دستورى نخواسته و نمىخواهند . شبها كارشان اين است . دور هم نشسته پولدارها را بشمارند .\r\n\r\n","description":"","footnote":"","page_name":" 5137 ","page_number":241},
  {"content":"\r\n\r\nآن‌وقت تهيهء وسايل كنند كه به چه ترتيب پول از آنها گرفته شود .\r\nاز روزنامه‌جات - سلطان عبد الحميد وفات كرد . در جنگ بالكان او را به اسلامبول آوردند و تاحال آنجا اقامت داشت . هفتاد و شش سال داشت . گاسپار اپيكيان شرح حالى از او درج كرده بود . با وصف آن‌كه ارمنى مىباشد خوب نوشته بود و سلطان را يكى از بزرگترين پادشاهان و سياسيون عالم شمرده است .\r\n\r\nقحطى\r\nطهران و كل ايران به واسطهء قحطى و قطاع الطريقى به صدا آمده . اغلب شهرها تعطيل عمومى شده و در تلگراف‌خانه‌ها متحصن [ اند 
  ] حكومت و قوه براى اشرار مىخواهند .\r\nآقاى مستوفى الممالك استعفا داده‌اند و هنوز ابقاى خودش يا ديگرى معلوم نبود . از ميتينگ و نتيجهء آن هم در اين جرايد ذكرى نشده بود . اعلاميهء « ستاره ايران » روانه شده بود كه اظهار تنفر از انگليسيها و بعضى حركات آنها درج بود . همانطور كه شيخ نوشته بود به زبان و قلم دشمن‌تراشى مىكنيم .\r\n\r\nقشون متحد الشكل\r\nوزارت خارجه اعلاميه در « رعد » داده بود كه چون مذاكرات دولت را با سفارت مىخواهند از اين قرار است . از دولت درخواست همراهى مىكنند و يك قشون متحد الشكلى را طالبند كه با صاحب‌منصبان خارجه پس از جنگ ترتيب داده شود كه اين صاحب‌منصبان به موافقت انگليس انتخاب شود . ما در جواب قبول آن را مشروط به چند شرط قرار داديم .\r\n1 - مساعدت در تخليهء ايران از قشون خارجه و قشون مسمى به « پليس جنوب » .\r\n2 - الغاى عهدنامهء 1907 و اثرات التوماتم كلية .\r\n3 - قبول مشاركت نماينده در كنگرهء صلح .\r\n4 - تجديدنظر در تعرفهء گمركى .\r\n5 - پرداخت كليهء اقساط گذشته و آيندهء « مورى تاريم » بدون هيچ شرط .\r\nجواب با وصف تعقيب موكول به دستور العمل لندن شده است .\r\n\r\nقائم مقام الملك بايد كشته شود\r\nقائم مقام الملك مجروح شده است ، لكن از خطر جسته است . رضا خان نوكرش وفات مىكند . قاتل حسب المعمول فرار مىكند . در اين مدت يكى از اين همه قاتلها\r\n\r\n","description":"","footnote":"","page_name":" 5138 ","page_number":242},
  {"content":"\r\n\r\nشنيده نشد دستگير شده باشد ، نه در طهران و نه در ساير ولايات و اين خود يك شعبده و چشم‌بندى است كه مايهء تعجب همه گرديده است . اين قائم‌مقام الملك پسر شريعتمدار مرحوم رشتى است ، صاحب ملك و مال بسيار . پس از آن همه بلاهائى كه سر شريعتمدار درآوردند پناهندهء روس شد . بعد هم اين پسر آتاشهء سفارت طهران گرديد ، با همان عمامه . بعد استعفا داد . يكى از آن اشخاصى است كه مكرر مىنوشتند و مىگفتند بايد كشته شود . اما اينها در پناهندگى تقصير نداشتند ، زيرا بلائى نبود كه در به دو مشروطه و هنگام ضبط رشت به سر پدر و پسر نياوردند ، حتى به پاى كشتن هم رسيد .\r\nناچار شدند و پناهندگى اختيار نمودند ، مثل اين‌كه خيليها از مشروطه‌طلبان در سفارت پناهنده مىشدند .\r\n\r\nدستگيرى سليمان ميرزا\r\nسليمان ميرزا ، عيسى ميرزا و شعبان خان را در سنجابى انگليسها دستگير نموده‌اند .\r\nانگليس چنانچه در جرايد و مكتوبات ديده مىشود متصل از هر سمت قشون وارد ايران مىكند ، از ارامنه اجير مىكند . با وصف اين وزارت خارجهء لندن به وزيرمختار ما اين مطلب را تكذيب مىكند . صد نفر نظامى بولشويك وارد شهر رشت شده است .\r\n\r\nآدم خوب نه كاردان\r\nدر مقابل استعفاى رئيس الوزرا « رعد » پرتست مىكند كه حق ندارد استعفا بدهد .\r\nتمام اين كارها را او كرده و بايد جبران نمايد ، استعفا يعنى چه . توقع بيجائى مردم از مستوفى الممالك يا صنيع الدولهء مرحوم يا مستشار الدوله ، ممتاز الدوله ، حكيم الملك دارند .\r\nاينها همان خوب آدمى هستند و الّا هيچوقت كاره نبوده‌اند . مستوفى الممالك خودش هم اقرار به اين مطلب دارد .\r\n\r\nجوابهاى للويد جرج\r\nدر مجلس مبعوثان انگليس 17 ماه فوريه مستر اسكويت از للويد جرج شرح كنفرانس ورساى را جويا شد . للويد جرج بعضيها را مىگويد از قبيل مذاكرات در نطق هرتلينگ و چرنين كه رد شد و در مملكتى كه صلح وجود ندارد گفتگوى صلح بىفايده است . مطالب ديگر را جواب نمىدهد و مىگويد من نمىتوانم بگويم . زيرا هر كلمهء آن شايد براى دشمن مفيد و باعث خرابى و اتلاف نفوس كشيده بشود . اسكويث اصرار\r\n\r\n","description":"","footnote":"","page_name":" 5139 ","page_number":243},
  {"content":"\r\n\r\nمىكند و بعضيها هم تشدد مىكنند . للويد جرج مىگويد به كابينه اطمينان نداريد كابينهء ديگر برقرار كنيد كه طرف اعتماد باشد . ما به نام سلامتى وطن و قشون از جواب معذوريم .\r\nجنرال سر رابرتسن رئيس اركان حرب انگليس استعفا مىدهد . به اين معنى كه راضى به وحدت عمليات و اختيارات تام كميسيون ورساى نيست ، مىگويد آن كميسيون معاون اركان حرب باشد نه حاكم بر آن . للويد جرج هفتهء ديگر در مجلس نطق مىكند كه ما مجبور شديم از يكى از دوشق : يا نگاه داشتن يك خادم بزرگ مهم كه رابرتسن باشد يا اجراى عقيدهء تمام نمايندگان و مستشاران نظامى متفقين و نظر به اهميت موقع و عظمت سياست دولت ما مجبوريم شق اخير را قبول كنيم و من‌بعد تمام احكام و فرامين از شوراى ورساى صادر گردد . اسكويت بر خلاف للويد جرج است و كمك از رابرتسن مىكند ، ليكن او و دستهء او در اقليت واقع شده .\r\n\r\nقراردادهاى ورساى\r\nللويد جرج باز مىگويد قراردادهاى ورساى قبول ما شده باز ميل نداريد كابينهء ديگر معلوم نمائيد . شوراى ورساى دائمى و حاكم عمليات است و تاحال همچو قوه كه به همه‌جا فرمانفرمائى داشته باشد وجود نداشته . اتباع انگليس در امريكا و اتباع امريكا در ممالك انگليس اجبارا جزو قشون آن دولت بايد بشوند .\r\nآلمانها قشون زيادى از فرونت روسيه به مغرب برده‌اند . جنگ هولناك كه نظير آن تاكنون وجود نداشته عماقريب شروع مىشود . آلمان و اطريش با اوكرانى صلح كردند و حكومت‌نشين چولم لهستان را هم به آنها تقديم نمودند . اينك لهستانيها ناراضى [ اند 
  ] و يك انقلاب عمده در آنجا روى داده است ، حتى در قسمت اطريش صلح با روسيه سرنگرفت . روسها مىگويند ما با دهاقين و كارگران آلمان و اطريش صلح هستيم فقط صلح ما با اعيان و اشراف آن مملكت سرنگرفته است .\r\n\r\nقروض روسيه\r\nنوزده دولت بر عليه الغاى قروض روسيه كه اعلان نموده بودند پرتست نموده و گفته‌اند ما پول خود را خواهيم گرفت ( علىرغم شيخ ) . جنگ آلمان در 19 فوريه با روسيه شروع شد . بدون هيچ مقاومت و بدون جنگ از دونيك قشون عبور كرد . اطريش مىگويد من ديگر با روسيه سرحد نيستم و جنگ ندارم و گويا تمام توجه خود را به فرونت ايطاليا معطوف داشته .\r\n\r\n","description":"","footnote":"","page_name":" 5140 ","page_number":244},
  {"content":"\r\n\r\n\r\nدو قوه عليه بالشويسم\r\nدر تمام خاك پهناور روسيه و مستعمرات آن جنگ داخلى به اسامى مختلفه و شدت هرچه تمام‌تر جريان دارد . دو هزار و سه هزار آدم بىگناه تيرباران مىشود . من نمىدانم از كدام طرف آن بنويسم . عجالتا سواى آلمان دو قوهء بزرگ هم برضد بولشويكها فراهم شده . يكى جنرال الكسيف و كرنيلف است ، ديگرى كليسا و روحانيون كه از دومى بيشتر انديشناك هستند .\r\n\r\nوضع بلبشوى روسيه\r\nجنگ آلمان كه شروع شد بيان‌نامه در پطروگراد توزيع گرديد كه در آن استمداد از كارگران و دهاقين دول اربعه مىنمايد كه شما دولت خود را مجبور كنيد با ما صلح نمايد .\r\nبيست و هشت هزار زن در پطروگراد حاضر براى طلاق شده‌اند كه اين هم يكى از احكام بولشويكى است . در تمام دهات اموال مردم غارت مىشود . دارائى هركس كه بدون كار تحصيل شده ضبط مىشود . سگ صاحب خودش را در روسيه نمىشناسد . با آلمان صلح نشد ، از متفقين هم كمكى نخواهد ديد ، خودش هم قوه ندارد .\r\n\r\nبراى خوش آمد عوام - تقسيم زنان\r\nحقيقت بولشويكها مثل پطركبير كار صورت دادند . همه ممالك جمهورى شدند . مثل چين مملكتى به آن جمعيت ، به آن وحشيگرى ، يا ايران به آن خرابى و نادانى ، يا عثمانى با آن همه نژادهاى مختلف و مذاهب گوناگون هيچ‌يك اين قسم افتضاح و رسوائى بالا نياوردند . لنين و تروتسكى و چند نفر مثل آنها محض خوش‌آمد عوام و عمله‌جات همه‌چيز را تعلق به آنها دادند و اين جمع گرسنهء فاقد العلم را به جان مردم انداخته پدر خود و پدر همه و پدر مملكت را بيرون آوردند . چيزى را كه براى آنها مباح نكردند همان زنهاى مردم بود كه از خانه‌ها نكشيده ، مالك نشدند . و الا بىعصمتى هم بسيار كردند .\r\nچنانچه زنهاى محافظ قصر زمستانى را ميان سالدات مست تقسيم نمودند . هيچ ديوانه مرتكب اين كارها نمىشود . آلمانها درست كه به توسط اين دو نفر مقاصد باطنى خود را انجام دادند حال بر عليه آنها قيام نموده‌اند .\r\n\r\nاعلان در رعد - حكم اعدام قائم‌مقام الملك\r\nيك اعلان در « رعد » ديدم كه پس از سوء قصد قائم‌مقام الملك منتشر نموده‌اند . معلوم\r\n\r\n","description":"","footnote":"","page_name":" 5141 ","page_number":245},
  {"content":"\r\n\r\nمىشود باز كميتهء مجازات يا چيزى شبيه آن وجود دارد . به توسط پست شهرى به ادارهء ما رسيده كه مندرجات ذيل را در ژلاتين حاوى و تقاضاى درج نموده ، ما هم به نام حريت مطبوعات درج مىكنيم عينا .\r\nادارهء جريدهء رعد - به نام آزادى مطبوعات درج شود .\r\n\r\nتازيانهء عبرت\r\nضربات متوالى هنوز اثرى در هيئت دولت و مسؤولين مقدرات مملكت ننموده .\r\nهرچه روز مىگذرد بدبختى و ذلت شديدتر و خطر انقراض و اضمحلال ايران قريب‌تر مىشود . در مواقع خطر حتى در حيوانات هم حس اتحاد و اجتماع براى دفاع پديدار ، ولى گويا حس حيوانات را هم فاقد شده‌ايم . بسيار خوب هرچه حكومت بىاعتنائى كند خطر را به خود قريب‌تر مىنمايد . خائنين و لو از هر طبقه باشند به جزاى اعمال خود مىرسند . قائم‌مقام الملك كه يك روزى خود و پدرش به نام روحانيت چندين ده هزار تومان مال مملكت را چاپيدند و ذخيره نمودند اكتفا ننموده به حمايت استبداد روس آزاديخواهان را در تحت شكنجه و عذاب قرار داده و به قضاوت سرّى خود يوسف خان و عده‌اى از آزاديخواهان را به دار آويخت . سپس شرم نكرده با كمال وقاحت با عمامه و لباس اسلام آتاشه ميليتر سفارت روس شده بود و پس از اضمحلال رژيم روسيه مجدد به حركات ارتجاع‌كارانه و تحريك به تشكيل هيئت علميه و بسط اقتدار و سلطنت مفت‌خواران اشتغال يافته بود . اكنون براى تنبيه دولت و احزاب كه به جديت درصدد اتحاد و دفع خرابيها برآيند حكم اعدام اين خائن صادر و امر به اجرا شد ( آن‌وقت خيال مىكردند مرده يا خواهد مرد ) و مجدد دولت را تذكر مىدهيم كه اگر به فوريت اين اساس پوسيده را مبدل به يك ترتيب جديدى نسازند مسؤول و خيانت‌كار است . در خاتمه هيچ‌يك از احزاب و افراد حق ندارند استفاده از فداكاريهاى ديگران نموده عمليات شجيعانه ترقىطلبان را به خود نسبت دهند .\r\nشعبهء اجرائيه مركزى .\r\n\r\nجواب قائم‌مقام الملك\r\nقائم‌مقام الملك در دو نمرهء بعد جوابى مىدهد خيلى مفصل كه اولا من و پدرم و جدم چه وقت داخل امر ديوان بوديم كه مال ملت را خورده يا جمع نموده باشيم . ثانى يوسف خان و ديگران را روسها به دار زدند و اين عمل فقط در رشت صورت نگرفت ، در اغلب جاها وقوع يافت . ما هم جزو تماشاچيها بوديم . اگر كسانى كه اين قضايا را ديدند مقصر و محرك بايد قلم رود همه حال ما را دارند . ثالث ، قضيهء سه روز قبل شما ثابت مىكند كه ما براى چه پناه به روسها برده بوديم . اگر به شما ذره‌اى نشان مىدادند در\r\n\r\n","description":"","footnote":"","page_name":" 5142 ","page_number":246},
  {"content":"\r\n\r\nهفت سوراخ مخفى مىشديد . هنگامى كه مرا شكار خود قرار داديد ديديد مشغول چه كار بودم كه همان كارهاست كه باعث نجات و فلاح من و ديگران مىشود ( پول به فقير مىداد كه زدندش ) . در پناهندگى خودم هم هزار قسم خدمت نموده . هستند جماعت دموكراتها و ديگران كه به واسطهء زحمات من ايمن شده و از دست تعدى و قتل نجات يافتند .\r\nاز دم صبح باد سرد شديدى برخاست . للّه الحمد مقارن ظهر اين باد موفق به پراكنده نمودن ابرها شد و آسمان صاف شد . شب پنجشنبه 8 ج 2 .\r\n\r\nنوروز 1336\r\nجمعه 16 شهر جمادى الثانيهء 1336 ، هشتم حمل ، 29 مارس 1918 ميلادى - پنجشنبهء گذشته كه هشتم ماه جمادى الثانيه بود هفت ساعت و سى و پنج دقيقه و چهارده ثانيه از آفتاب گذشته اول حمل سنهء يونت ئيل تركى بود . على الرسم هفت‌سين روى كرسى انداخته با بچه‌ها نشستيم تا تحويل شد . خداوند به همه ايرانيها اين سال نو را مبارك گرداند ، از اين قحطى و ناامنى نجات دهد . به همه‌كس در ايلان ئيل تلخ و بد گذشت . تا چهارم عيد باز هوا ترشحى داشت . سه روز است آفتاب شده گدوك به كلى مسدود شده طورىكه مىگويند دو ماه ديگر باز نخواهد شد و به اين جهت مردم اين ولايات و رودبار و طالقان به عسرت مبتلا شده‌اند . پياده‌ها كه مىآيند مىگويند نعش ده دوازده نفر تا حال پيدا شده كه به واسطهء برودت و كولاك هلاك شده‌اند .\r\nاخبارات هم به ما زياد مىرسد كه سى نفر سوار براى الموت معين شده بودند و به واسطهء گدوك تأخير افتاد . حتى جلال كاغذى به خط ميرزا مسيح به تقى خان نموده بود كه نوشته بود با سى نفر مىآييم و الموت را هم مثل تنكابون مىكنيم . كاه و علف تهيه كنيد . در دو جا هم نوشته بود بگذاريد عين السلطنه فرار كند .\r\n\r\nدست لاف امير اسعد\r\nبراى امير اسعد كه چند جلد كتاب فرستاده بودم جواب محبت‌آميزى نوشته بود و پنج هزارى هم دست لاف روانه نموده بود . اما براى نزهت هيچ عيدى يا شيرينى كه معمول است روانه نداشته بود .\r\n\r\n","description":"","footnote":"","page_name":" 5143 ","page_number":247},
  {"content":"\r\n\r\n\r\nگرفتارى ايام عيد\r\nاين چند روز متصل دسته‌دسته رعاياى دهات ديدن عيد مىكنند و آن يك برهء آنها مبلغى براى ما تمام مىشود . تقريبا دو سه برابر سالهاى گذشته . شب عيد هم براى برنج نزديك بود ما را فرارى كنند . تقريبا سى چهل من كاسه‌كاسه برنج داده شد . به هواى سال گذشته زواركيها امسال بچه‌هاى قنداقى خود را هم جهت اخذ عيدى آورده بودند .\r\nبا اين حال مردم اين ولايات ديروز پنج نفر مأمور از ماليه شهر آمده و مطالبهء ماليات نقدى و جنس دهات اربابى را دارد كه رؤيت عزرائيل ترجيح دارد . مشهدى اصغر باغبان شمرانى از بس محمّد حسين و كدخدا القاى شبهه كردند و نوكرها هم محض خصوصيت با آنها سربه‌سر گذاشتند ديروز صبح بدون اجازه رفته است .\r\nاخبار جرايد نوشته شد ، اينك مكتوب آقاى عماد السلطنه و حاج افخم الدوله كه حاوى بعضى مطالب است درج مىشود :\r\n\r\nمكتوب آقاى عماد السلطنه\r\nپاكت مورخهء 24 ربيع الثانى روز قبل رسيد . پاكت حضرت و الا را رساندم . امروز هم آنجا رفتم در اين مسائل صحبت شد . حاجى افخم الدوله هم بود .\r\n1 - به توسط وزيرمختار اطريش و سفارت عثمانى دور نيست سفارش به ميرزا كوچك خان از بابت الموت بشود .\r\n2 - حاكمى از طرف دولت در تنكابون نيست تا رسما به او سفارش بنويسند .\r\n3 - هيئت وزرا شب دوشنبه 13 ج 1 استعفا كرده‌اند . ولى مطابق ترتيب سابقه لابد مجددا بر وى كار مىآيند . در حالىكه از احدى كار پيشرفت ندارد .\r\n4 - چون قشون انگليس پشت‌سر هم به همدان و قزوين مىآيند احتمال قوى دارد كه اتباع ميرزا كوچك خان به قزوين و طهران نيايند و مىشود حدسيات شما صحيح درنيايد و گويا همين‌طور هم باشد ، يعنى انگليسها مقاومت كنند .\r\nيك بسته روزنامه به پست مىدهم اخبارات را آنجا مرور كنيد . روزنامهء فرانسه و انگليسى نمىرسد و راه به كلى مسدود است . از [ اخبار 
  ] داخلى روسيه بىخبرم ، ولى از قرار معلوم آلمان با بولشويكها محاربه مىكنند و آنجا هرج‌ومرج فرمانفرماست .\r\n\r\nمرده در خيابانها\r\nحضرت و الا از شما گله دارند كه چرا امسال چيزى نمىفرستيد . بارندگيهاى متوالى\r\n\r\n","description":"","footnote":"","page_name":" 5144 ","page_number":248},
  {"content":"\r\n\r\nبه طرز قديم يعنى تند و طولانى الحمد للّه شده . كوه البرز مثل تخم‌مرغ سفيد است ، انصافا حظّ مىدهد . اميد است سال آتيه مردم از اين عسرت نجات يابند . اما حالت حاليهء طهران از حيث كثرت فقرا و مردم پريشان خيلى اسف‌آور و محل رقت است ، قسمى كه هر روز يك عدهء كثيرى تلف مىشوند . در كوچه و خيابان متصل مردم افتاده و بىحال ديده مىشود ، خصوص بچه‌هاى كوچك لخت و برهنه كه نوشتن ندارند . اولاد نظام الملك مشغول فروش اسباب و اتمام كار هستند .\r\n\r\nتاورنيه ، شاردن ، فلاندن\r\nاز سفرنامه آنچه مرقوم شده بود خواندم و مىدانستم خوب كتابى است كه بايد بيشتر بخوانيد دو سه مرتبه . تصاوير آن معلوم نيست چه شده . اما از بابت تخت‌جمشيد اولا آن ترجمهء تاورنيه لغو است . ثانيا تاورنيه كمالات زياد علمى نداشته و سهوهاى او را شاردن مىنويسد .\r\nولى شاردن باهوش و بافراست بوده . علاوه‌بر آن فلاندن و كرپورتر و ساير سياحان با علم عهد جديد مىنويسند در دنيا نظير تخت‌جمشيد يا پيدا نمىشود يا از او بهتر نيست .\r\nشاردن مىنويسد بهترين بناى كهنهء دنيا هرمان مصر است . اما هرمان چيزى نيست جز اجتماع سنگهاى روى هم روى هم . در حالىكه تخت‌جمشيد تمامش علم است ، تمامش صنعت است و مناسبتى با هرمان ندارد .\r\nبه هرحال وقتى كه سفرنامهء فلاندن را بخوانيد و تصويراتى كه كشيده ببينيد آن‌وقت ملتفت عظمت بنا و لياقت دست كارگران آن عهد را بهتر ملتفت مىشويد . شاردن هم به تمام امامزاده‌ها و حمامها و غيره رفته است . در عهد صفويه متعصب بودند . ولى چون فارسى مىدانستند كسى ملتفت مذهبش نبوده است . از تمام جزءجزء داخل و خارج حرم حضرت معصومه عليها السلام شرح طولانى مىدهد .\r\nفرنگيها زرنگ و باهوش هستند . كارشان را پيش مىبرند ، خواه قديم خواه جديد .\r\n\r\nاهميت اروپا\r\nاگر در دنيا يعنى كرهء زمين ، اروپا و اهل فرنگ خلقت نشده بودند چه قديم يونان و روم چه امروزه و ساير ملل اروپا اين كرهء زمين در مقابل كرات ديگر خجل و شرمسار بود .\r\nزيرا هرچه هست و هرچه بوده از آنجاست كه توانسته‌اند نگاه دارند ، توانسته‌اند ترقى بدهند ، توانسته‌اند از سابقين بهره بگيرند ، و الا ايران يا جاى ديگر اگر يك عهدى عالم داشته دنبال علم او نرفته‌اند تا از ميان رفت .\r\n\r\n","description":"","footnote":"","page_name":" 5145 ","page_number":249},
  {"content":"\r\n\r\n\r\nامپراطور روس - شمس القلاده\r\nالكساندر امپراطور روس كه در آن سفرنامه نوشته - الكسندر اول پسر پول كه پول پسر پطر سوم و مادرش كاترين دوم كبيره است . الكسندر اول تولدش 1777 ميلادى جلوسش به تخت سلطنت بعد از فوت پدرش پول 1801 است . از پادشاهان مقتدر باعرضهء روسيه حساب مىشود كه پس از شكستها كه از ناپلئون خورد بالاخره فاتح مىشود و او اول پادشاهى است كه وارد پاريس شد . پس از فتوحات متحدين فوتش در سال 1825 ، پس از او نيكلاى اول برادرش امپراطور مىشود و نيكلا به قول مرحوم حاج معتمد الدوله « شمس القلادهء » خانوادهء سلطنت امپراطورى روسيه است ، يعنى بسيار قابل و لايق . صلح تركمانچاى در سال 1828 ميلادى است . به محض جلوس نيكلا جنگ ايران شروع شد و سه سال هم طول كشيد و آن نيكلاى اول ضد نيكلاى دوم بوده . به واسطهء نرسيدن جرايد هيچ نمىدانم كه الان كجاست و چه مىكند با اين شورش روسيه .\r\nحيف روزنامه‌ها نمىرسد و وقتى مىرسد كه از زيادى نمىشود خواند . 15 ج 1 - عماد السلطنه . ( پايان‌نامهء عماد السلطنه )\r\n\r\nكبريت پنج شاهى\r\nبستهء امانت رخت بچه‌ها با آتش‌بازى شب عيد پريروز رسيد . قيمت اشيا ساعت به ساعت بالا مىرود . قوطى كبريد دانه‌اى پنج شاهى شده كه يك جين آن سيصد دينار بود و قس عليهذا همه‌چيز . آقاى عماد السلطنه مرقوم داشته بودند باز مستوفى الممالك رئيس الوزرا شد ، فقط از وزرا مخبر الملك كه وزير ماليه بود وزير عدليه شد . ساير وزرا به جاى خود باقى ماندند . فروش غله و نان هم آزاد شد . همان كارى كه در ماه ميزان مىبايست بكنند و نكردند و اين همه آدم تلف شد . نرخ تنزل كرد و در 26 جمادى الاولى كه تاريخ كاغذ است جو [ به 
  ] چهل رسيده بوده است .\r\n\r\nنامهء افخم الدوله\r\nحاجى آقا نوشته بودند - همين‌قدر خاطر شريف را در تعقيب رقعه‌جات گذشته مسبوق مىكنم سفارت اطريش با سفارت عثمانى مذاكره نموده ، خود بنده هم كسى را فرستادم ملاقات كرد . كاغذى هم كه لازم بود از طرف حضرت اقدس و الا به سفارت عثمانى نوشته شد . ايشان هم قول دادند كه تصديق مندرجات بنده را نموده امروز تأكيد بليغ بنمايند كه آسودگى خاطر مبارك را منظور [ دارند 
  ] و به هيچ‌وجه اقدامى نسبت به\r\n\r\n","description":"","footnote":"","page_name":" 5146 ","page_number":250},
  {"content":"\r\n\r\nحضرت و الا نشود و اگر كار لازمى داشته باشند به شخص خود سركار اظهار دارند و به اقوال مغرضين و مفسدين هم گوش ندهند . به هرحال از هر طرف اقدامات لازمه شده است . ( پايان‌نامهء افخم الدوله )\r\n\r\nعلت توسل به سفارتخانه‌ها - ميرزا كوچك خان\r\nاين است اوضاع مملكت ما كه متصل بايد به وسيلهء يكى از سفارت‌خانه‌ها ايمن بود و تقصير هم با خودمان است . حالا كه روس از بين رفت ميرزا كوچك خان و عثمانى به ميان آمده . پس چرا گفتند روس‌پرست نباشيد و چرا نمىگويند عثمانىپرست و آلمانىپرست نباشيد . معماى لاينحلى است . دولت ما چرا يك كلمه حرف نمىزند . باز معماست . كوچكترين حركاتى كه از ميرزا كوچك خان صادر شده از هركس صادر شده بود فرياد روزنامه‌نويسها و مردم بلند شده بود ، حالا هيچ نمىگويند . چيزهائى است كه عمر باشد آشكار خواهد شد . چنانچه وقايع زمان حركت شاه و رفتن مردم به قم آشكار شد .\r\n\r\nميرزا كوچك خان رشوندست\r\nدر رودبار كه رفتم گفتند ميرزا كوچك خان اصلا رشوند است از رشوندهاى رودبار كه سابقا جمعى از آنها به رشت رفته توطن اختيار كردند ، ليكن خودش مايل نيست به اين سمت معرفى شود . اين مسئله را هم سالار سعيد از رشوندهاى رشت كشف نموده بود . من به ميرزا اسحق قسم دادم به رشوندهاى الموت نگويد كه اين هم مزيد بر علت خواهد گرديد . من همين‌قدر مىدانم هر آشوبى ، هر انقلابى ، هر هرزگى ، هر جنگى در ايران واقع شود من و الموت و الموتى از آن مستثنى نمىباشيم و آخرش نصيب و قسمتى به ما عايد مىشود . حالا مال ايران جاى خود دارد . هيچ مناسبت دارد آلمان با روس جنگ مىكند من چند ماه مبتلاى آن باشم ، در حالىكه نه در خط حركت آنها ، نه در دايرهء محاربهء آنها واقع شده‌ام .\r\n\r\nسفير اطريش هنگرى و شعر فارسى\r\nاين سفير اطريش هنگرى را من در باغ شمران كه ديدن حضرت اقدس و الا آمده بود ملاقات كردم . پيرمرد بلندقدى بود . مدتها در مصر و شام و خاك عثمانى مأموريت داشته ، چند سال است در ايران مىباشد . عربى ، تركى ، فارسى سواى السنه اروپائى مىدانست . شعرى هم در فارسى گفته بود كه من با كمى حافظه يادم مانده و آن شعر اين\r\n\r\n","description":"","footnote":"","page_name":" 5147 ","page_number":251},
  {"content":"\r\n\r\nاست :\r\n زنهار ز روسها بپرهيز * چون هيزم خشك از آتش تيز \r\nخيلى پرحرف و خوش‌صحبت بود .\r\n\r\nميرزا حسين خان منشى سفارت\r\nمىگفت ميرزا حسين خان كهنه منشى سفارت ما به قدرى كار و گرفتارى دارد كه اگر منشى ما نبود هيچ‌وقت امورات او تمام شدنى نبود . چند روز قبل روزنامه‌اى نشان من داد كه در آنجا نوشته بود ميرزا حسين خان لايق وكالت است و مردم او را منتخب كنيد .\r\nمن به او گفتم اين مسودهء خودت هست . خيلى اخم كرد و گفت خير مردم دربارهء من حسن ظن دارند و نوشته‌اند . من گفتم تو هيچ لايق وكالت نيستى ، سواد و علم ندارى ، همان خودت نوشته‌اى . مىگفت ميرزا حسين خان يك سردر خيلىخيلى عالى ساخته .\r\nمعين الوزاره در حضور من به او گفت شما « باب عالى » بنا نهاده‌ايد . باز از اين حرف خوشش نيامد . من به تماشاى باب عالى رفتم و ديدم الحق خيلى پول خرج كرده است و براى يك نفر منشى سفارت زيادى است .\r\n\r\nگرفتارى سعيد نظام\r\nسه‌شنبه 20 جمادى الثانيه ، 12 حمل - ابو القاسم بيك را سعيد نظام ( سالار سعيد ) براى پيغاماتى خواسته بود ، اين مدت مجال نشد چند روز قبل رفت . دو قبضه تفنگ سه تير او را هم دادم برد . مراجعت كرد گفت سعيد نظام رفته بود به حدود انبو ، دعواى حدود داشتند . از جنگل مأمور و مصدق آمده بود . كار به جاى بد كشيده بود . حال خودش رفته اصلاح كند . سه نفر از نوكرهاى سالار را هم گرفته‌اند . تفنگها را به قلى خان داده بود و قبض آورد . به اين واسطه رفتن رودبار من عقب افتاد .\r\n\r\nجنگليها\r\nابو الحسن از تنكابون آمده پيش من آمد . بعضى مطالب جويا شدم . اولا گفت گدوك تا دو ماه ديگر ممكن نيست باز شود . به قدرى برف است كه پيرمردهاى مران و سلمبار ياد ندارند . ثانيا گفت در تنكابون به قدر دويست نفر از اتباع ميرزا كوچك خان هست . حاكم منتصر السلطنه نامى است ، رئيس يك نفر ديگر كه چون او را رئيس خطاب مىكردند اسمش را نمىدانم . ترك است . گيسوى او از پشت تا كمرش مىرسد . ريش دو شاخى مثل رستم دارد . هيكل تماشائى پيدا كرده ( ببينيد به چه اشكال مردم را مىچاپند ) . هر\r\n\r\n","description":"","footnote":"","page_name":" 5148 ","page_number":252},
  {"content":"\r\n\r\nشانزده نفر يك نفر رئيس دارند كه جيره و عليق آنها دست اوست . تمام ترك هستند و بيشتر اهل چركر خمسه .\r\n\r\nشجاع الممالك و جنگليها\r\nدر عمارات سپهسالار منزل دارند . تعمير هم مىكنند تمام خرج خودشان و عليق مالشان و پول تعمير عمارات را هفته به هفته از شجاع الممالك كه حاليه مباشر املاك سپهسالار است دريافت مىكنند .\r\nكار شجاع الممالك هم اين است مباشرين جزو را خواسته به حساب آنها رسيدگى كند . پس از وضع قبوضات امير اسعد و سالار فاتح و اقتدار السلطنه آنچه باقى مانده است گرفته براى مخارج اينها بدهد . از هركس چيزى هم بشود گرفت به عنوان اعانه دريافت مىكنند و بسيارى تاحال گرفته‌اند . گفتم اين پول را چه مىكنند . گفت معلوم نشد . گويا به جنگل روانه مىدارند . سى سوار معين شده بود الموت بيايد كه گدوك بسته شد و باز شود مىآيند .\r\n\r\nقصد دولت چيست ؟\r\nمن نمىدانم آنها هم كه طهران هستند نمىفهمند ، قصد و نيت دولت ما در باب اين اقدامات جنگليها چيست . روزنامه‌نويسها اخبار جنگل و رشت و بعضى اقدامات ميرزا كوچك خان را كه ممكن نيست مخفى داشت از قبيل تصرف شهر ، اخراج شوبرگ رئيس نظميه و بريگاد و غيره مىنويسند ، ليكن ديگر ابدا تنقيد يا تعريفى در ذيل درج نيست .\r\nبلكه از سوق عبارت معلوم مىشود كه رضايت به اين اقدامات دارند نه مخالفت .\r\n\r\nرئيس الوزراها و وزراء يا اجزاء تياتر\r\nوزراى ايران ما از روزى كه مشروطه شده سواى يكى دو نفر از قبيل صنيع الدوله يا مشير الدوله يا سردار اسعد كه مرحوم شده‌اند جمع معينى هستند كه مثل اجزاء تياتر و تعزيه‌هاى ما متصل تغيير لباس مىدهند و از هيچ‌كدام جز خرابى و ويرانى مملكت كارى ساخته نشده و كارى ساخته نيست كه اسامى آنها از اين قرار است :\r\nرئيس الوزراها مستوفى الممالك - مشير الدوله - سپهسالار - وثوق الدوله - عين الدوله - علاء السلطنه كه يا سمت رياست وزرا را داشته‌اند يا در هر كابينهء آن ديگرى عضويت داشته‌اند و گاهى هم شده عضويت نداشته‌اند . ليكن در همان حال هم طرف شور و صلاح‌بينى بوده‌اند .\r\n\r\n","description":"","footnote":"","page_name":" 5149 ","page_number":253},
  {"content":"\r\n\r\n\r\nوزيران - تعزيه‌گردان ، تعزيه‌خوان - صورت نعش\r\nاما وزراى محدود مسؤول : ممتاز الدوله - مستشار الدوله - مؤتمن الملك - ذكاء الملك - نصر الملك - شهاب الدوله ( اسد اللّه ميرزا ) - امين الملك - حكيم الملك - محتشم السلطنه - مشار السلطنه - نصرة الدوله - قوام السلطنه - حاج مخبر السلطنه - صاحب اختيار - سپهدار اعظم ( سردار منصور سابق ) . شش نفر اولى به منزلهء تعزيه‌گردان و پانزده نفر آخرى تعزيه‌خوان هستند و اگر گاهى ديگرى داخل بوده از قبيل اشخاصى است كه موقتا صورت نعش مىشوند ، يا اشخاصى كه خودشان را به صورت عرب ساخته وقتى كه شمر و ابن سعد و غيره مشغول جنگ هستند اينها با نيزه‌ها كه به دست دارند دور تخت تعزيه پياده مىدوند تا خاتمهء جنگ و تعزيه .\r\n\r\nمعين البكاء\r\nدر اين‌جا بىمناسبت نيست شرح حال معين البكاء مرحوم نوشته شود . معين البكاء شخصى بود در ايام ناصر الدين شاه و مظفر الدين شاه تعزيه‌گردان تكيهء دولت و تكاياى معتبر طهران و خانه‌هاى اعيان .\r\nاين آدم قدى متوسط داشت ، چهار شانه بود ، ريش جو و گندمى پهن بلندى داشت كه نوك آن را قيچى زده و تا بالا به يك اندازه بود . هميشه عباى مشكى مىپوشيد ، شلوار گشاد ، قباى بلند و شال سلسلهء پهنى مىبست . كفش او پاشنه خوابيده بود . عصاى بلندى دست مىگرفت كه هميشه چهار انگشت از سر عصا بيرون از كف دست او بود . خيلى باوقار راه مىرفت ، مگر در ايام محرم . هميشه چند نفرى هم از اعضا تعزيه دنبال سر او راه مىرفتند و گاهى در ايام عاشورا كه به چند تكيه بايد برود خودش سوار يابوى يرغه شده تاخت مىرفت و اگر تكايا نزديك به هم بود اعضاء تعزيه هم تغيير لباس نمىدادند .\r\nبا همان زره و كلاه خود و شمشير . مخالف‌خوانها با عمامه و عبا و عصا ، امام‌خوانها با لباسهاى زنانه ، سكينه و رقيه و زينب‌خوانها دنبال يابوى او در ميان كوچه و بازار از اين تكيه به آن تكيه تاخت مىكردند كه خيلى تماشائى و مضحك بود .\r\n\r\nمعين البكاء شبيه عضد الملك\r\nاين آدم شباهت كاملى به مرحوم عضد الملك نايب السلطنه داشت و از آن وقتى كه اين مسئله را درست فهميده [ بود 
  ] هرقدر نواقص آن از ريش و پشم و لباس بود مرمت نموده و طورى خود را شبيه ساخت كه هركس او را مىديد فرقى نمىگذاشت . در موقع\r\n\r\n","description":"","footnote":"","page_name":" 5150 ","page_number":254},
  {"content":"\r\n\r\nعبور مردم به او تعظيم مىكردند ، كوچه مىدادند . حتى [ بر 
  ] مرحوم شاهزاده عضد الدوله پدر عين الدوله به آن زرنگى و باهوشى مشتبه شده يك روز سواره مىگذشت معين البكاء را تصور « خان » كرد ، پياده شد سلام و احوالپرسى كرد و اصرار نمود « خان » ( عضد الملك را خان مىگفتند . بعدها آقا خطاب كردند . ) سوار شود . معين البكاء كه مطلب را مىدانست انكار كرد و آخر الامر سوار نشد . مرحوم عضد الدوله هم با رنجش سوار شده به منزل خود رفت و نزد بعضى گله كرد كه « خان » بىلطفى نمود . بعدها به او گفتند اين عضد الملك نبود بلكه معين البكاء بود .\r\n\r\nدرخواست عضد الملك\r\nآخر الامر يك روز عضد الملك با او مصادف شد ، سينه‌به‌سينه ايستاد و گفت من خيلى ميل داشتم شما را ملاقات كنم چند كلمه صحبت بدارم . عرض كرد احضار مىفرموديد شرفياب مىشدم . گفت مىخواستم به شما بگويم يا تو ريشت را حنا ببند يا من . يا تو ريشت را كوتاه كن يا من . يا تو عباى مشكى بپوش يا من . معين البكاء سر را به احترام خم نموده و دستهاى خود را به‌هم مىماليد و تند تند مىگفت اطاعت دارم كه يك مرتبه اوقات « خان » تلخ شده فرمود مىخواستم به تو بگويم يا تو زن قحبه عصا دست نگير يا من . يا تو پدرسوخته شلوار گشاد نپوش يا من . يا تو فلان‌فلان شده تغيير هيكل بده يا من .\r\n\r\nعضد الملك و گم كردن نطق\r\nبا وصف اين فرمايشات معين البكاء تغيير هيكل نداد تا هردو به جوار حق پيوستند .\r\n( هنگامى كه مجاهدين طهران آمدند و مجلس دوم افتتاح شد نايب السلطنه نسخهء نطق خودش را در مجلس گم كرد و آخر الامر تمام كاغذهاى جيب خود را به سپهسالار داد تا او به‌هم زده پيدا و قرائت كرد و چون معين البكاء هم هميشه نسخه‌هاى تعزيه را عوضى مىداد اين مطلب اسباب يك صحبت خنده‌دار تماشائى در آن ايام گرديد كه به وصف نمىآيد . )\r\n\r\nخندهء امين السلطان از حرف معين البكاء\r\nزمانى كه ناصر الدين شاه فوت كرد و امين السلطان با آن جاه و جلال و جبروت در عمارت گلستان جلوس مىكرد روزى معين البكاء با همان هيكل كه وصف داديم وارد طالار شده تعظيم نمود . امين السلطان سر بالا كرده گفت چه مىگوئيد ( چون نزديك\r\n\r\n","description":"","footnote":"","page_name":" 5151 ","page_number":255},
  {"content":"\r\n\r\nمحرم بود ) . گفت بفرمائيد كه شاه معين البكاء همراه دارند يا بنده مشغول ترتيب و تهيهء تعزيه شوم . امين السلطان لب خنده زده بعد سرى حركت داد گفت آقاى معين البكاء ما همه يك معين البكائى همراه شاه داريم .\r\n\r\nتغيير لباس وزراء\r\nاين مقدمات براى اين نتيجه بود كه اين آدم با همه پولها كه از شاه و مردم مىگرفت هيچ‌وقت به‌قدر ضرورت تعزيه‌خوان يا تعزيه‌خوانهاى قابل ماهر نداشت و مىبايست در هر تعزيه هريك از اجزا به چند شكل درآيند و درست حكايت ايران و وزراى آن شده كه محدودند و متصل تغيير لباس و شكل مىدهند . چند صد مرتبه مستشار الدوله وزير داخله شود ، ممتاز الدوله وزير ماليه يا برعكس ، يا چه‌قدر مدت مستوفى الممالك رئيس الوزرا بشود به‌جاى علاء السلطنه و علاء السلطنه به‌جاى او . مردم خسته شدند و اين است كه مىگويند وزرا را از درجهء دوم و سيم معلوم كنيد ، شايد يك نفرى از ميان آنها پيدا شود كه جسور و فعال و كاركن باشد و الّا از اينها كه هزار مرتبه امتحان داده‌اند كارى ساخته نيست .\r\n\r\nايران و آدم‌كارى\r\nامروز ايران آدم‌كارى فوق العاده لازم دارد . آن‌كه پيدا شد پول و مستشار هم مىتواند فراهم كند و چرخ ادارات را راه انداخته ايران و ايرانى را از اين فلاكتها نجات دهد . اما يك نكته هم اينجاست كه من ناگزير از ذكر آن هستم . اگر وزراى ما از درجهء اول و همانها هستند كه سيصد مرتبه وزارتخانه‌هاى ما را اشغال كرده‌اند و كارى صورت نداده‌اند اما معاونهاى آنها اغلب از درجات دوم و سيم بوده و هيچ مانعى هم نداشته كه بروز فعاليت دهند . حتى ديده شده كه مدتها آن وزارت‌خانه بىوزير بوده و آن معاون همه قسم اختيارات داشته ، با وصف آن توفيرى حاصل نشده است .\r\n\r\nسخنان عدل الملك براى اصلاح امور\r\nمن در روزنامه ديدم عدل الملك كه مدتهاست معاون وزارت داخله شده كه يكى از ليدرهاى بزرگ حزب دموكرات است و نايب رئيس شوراى ملى هم بود و همه قسم مردم اميدوار بودند وزارت داخلهء ما را مرتب و منظم نمايد چندى قبل اجزاء وزارت داخله را در اطاق خود خواسته نطقى مىكند كه ما خوب است وزارت داخله را ترتيب صحيح بدهيم و اتحاد كنيم ، جديت كنيم اقلا اين وزارت‌خانه منظم شود . عهد كنيم ،\r\n\r\n","description":"","footnote":"","page_name":" 5152 ","page_number":256},
  {"content":"\r\n\r\nميثاق كنيم ، رشوه نگيريم ، حمايت بى جا نكنيم و خودش اول قسم ياد مىكند . بعد يكى دو نفر از مديرها . سپس پچ و پچ ميان سايرين مىافتد و از قسم خوردن استنكاف مىكنند . عدل الملك علت استنكاف را سؤال مىكند . مىگويند اين قسم خوردن خودش ثابت مىكند كه ما رشوه‌خوار بوديم . ديگرى مىگويد فردا ميرزا كوچك خان بيايد ما چه جواب بدهيم . بالاخره مجلس برهم خورده نصف قسم خورده نصف قسم نخورده به منازل خود مىروند . اينجاست كه عقلها مات مىماند و نمىداند چه بنويسد و چه بگويد كه خاطرجمع باش عكس آن نخواهد شد .\r\n\r\nحركت مهدى و شفيع\r\nحكايت تازه - الساعه كه صبح زود است و روزنامه من به اينجا رسيد زينب وارد اطاق من شد پاكتى از امير اسعد رسانيد كه اذان صبح دو نفر اشكورى از رودبار آورده بودند .\r\nباز كردم خواندم . نوشته بود الساعه كه دو ساعت از ليله 20 گذشته است قاصدى از بادشت و مشهدى مهدى رسيد كه مهدى و شفيع با چند نفر ديگر مسلحا وارد چاله شده صبح به الموت مىرسند . محض اطلاع خاطر عاطر عرض شد . آخر كاغذ نوشته بود از قرار تقرير قاصد به همه جهت نه نفر هستند . در رقعهء ديگر نوشته بود سالار سعيد نوشته سيصد نفر قشون انگليس قزوين آمده جنگليها در منجيل نشسته‌اند و گويا خيالهاى ديگرى دارند .\r\nاتفاقا نوكرها گازرخان به مهمانى ميرآخور رفته‌اند . من پس از صرف چاى بيرون رفتم تا فكرهاى خودم را بكنم .\r\n\r\nبيست و يكم ماه\r\nشب 21 است . باران امروز از صبح آمد . حال هم مه آمده و تيره و تار است . بامها باز چكه كرده سقف مطبخ و انبار و اطاق توى دالان خرابى كلى به‌هم زده . باز امسال مبلغى بايد صرف بنائى كرد . بدتر از همه تير كم شده است و مال باغهاى قلعه هم ازبس زمينش سنگ است هنوز عمل نيامده .\r\n\r\nانقلاب الموت\r\nدو نفر اشكورى پاكت امير را آورده بودند . بعد از فكر زياد جواب نوشتم از اطلاعى كه داده بوديد مسبوق شدم . بنا بود در بادشت جلوگيرى بفرمائيد . از اقدامات خودتان مرقوم نداشته بوديد ، دستورالعمل هم نداده بوديد . اين مسئله را بدانيد انقلاب الموت\r\n\r\n","description":"","footnote":"","page_name":" 5153 ","page_number":257},
  {"content":"\r\n\r\nمقدمه و پيش‌قراول اغتشاش رودبار است و پيشرفت آنها در الموت فتح رودبار . بنده جمعى را گفتم شترخان مواظب باشند . حضرت عالى هم در بادشت آدم بگذاريد . چون بادشت فرد واقع شده و تا به آباديهاى ديگر مسافتى دارد و دره وسعت دارد راه گريز ندارد ، خيلى سهل‌تر مىشود آنها را دستگير كرد . خصوصا الموتى مرعوب شما هستند .\r\nدو نفر گماشتهء شما كار ده‌نفر آدم مرا مىكند . آدمهاى من در شترخان به فرمان گماشتهء بادشت سركار خواهد بود . كاغذى هم به تقى نوشتم ميرآخور و كربلائى محمّد على و مشهدى ملك ، غلامحسين ، ولى بيك را شترخان گذاشته خودش بيايد و دستورالعمل دادم به فرمان بادشت باشند . مخصوصا بادشت را من ذكر مىكنم كه بدانند امير همراه است و اسباب قوت قلب آنها شود . محمّد حسين را فرستادم گازرخان . انعامى هم به قاصد دادم رفتند .\r\n\r\nآتش زدن كاغذجات براى احتياط\r\nكاغذجات زيادى روى ميز جمع شده بود همه را پاره كردم و آتش زدم . خيلى افسوس از سوزاندن دستخطهاى حضرت و الا و آقايان دارم . اما احتياط شرط است .\r\n\r\nمهدى و شفيع\r\nعصر تقى آمد . گفت خسرو وكيل از طرف امير آمده عرض دارد . خواستم به اطاق آمد . گفت آقاى امير ناهار ميل نكرده مرا فرستادند و فرمودند عرض كن ما بايد اينجاها را نگاهدارى كنيم ، كسى را راه ندهيم . شما در اين موقع هرقدر از آدم و تفنگ و فشنگ بخواهيد من كمك مىكنم و حاضرم . من گفتم اولا تشكر از قول من كنيد ، ثانى عرض كنيد مهدى و شفيع قابل اين تفصيلات نمىباشند . شما اگر دو نفر بادشت بگذاريد فورا دستگير مىشوند . گفت جعفر قلى خان و چند نفر با مشهدى مهدى آنجا هست . بعد گفتم آدمهاى من هم شترخان هستند . هر حكمى باشد اطاعت مىكنند . يك كاغذ تشكرى هم نوشتم و گفت بايد الساعه بروم . يك اشرفى هم به ايشان داديم و رفت . اسمعيل را هم با چند قبضه تفنگ شترخان فرستادم . شرحى به ميرآخور نوشتم دست‌پاچه نشود ، در گوشى نگويد ، عجله و شتاب نكنند قشون سلم و تور با آنها نيست .\r\n\r\nمقاصد امير اسعد\r\nبارى من نبايد چندان فريب [ بخورم 
  ] يا مغرور فرمايشات و دستخطهاى امير اسعد بشوم . من بايد به همان‌ترتيب خودم رفتار كنم . به اين كاغذها و پيغامها هم نبايد چندان\r\n\r\n","description":"","footnote":"","page_name":" 5154 ","page_number":258},
  {"content":"\r\n\r\nاعتماد كرد . شايد مهدى از قزوين هم حركت نكرده باشد و مرا بخواهند آزمايش كنند ، لهذا من ابدا عجله و شتابى نكردم . هيچ به نوكرهاى قلعه يا اهل اندرون نگفتم . به همان حال عادى خودم رفتار كردم تا ببينم چه رخ خواهد داد . امير اسعد اگر راست مىگويد همراه است همان مشهدى مهدى همه را در بادشت خلع اسلحه و توقيف خواهد كرد و همراهى و عدم آن از همين يك مطلب معلوم مىشود . من همچو تصور مىكنم اينها مىخواهند به اين همراهى و كمكهاى دروغى يا مختصر به من منتها گذاشته و يك وقت تكليف بزرگ شاقى به من بنمايند و مرا ناگزير از اطاعت آن نمايند كه در حقيقت و نفس الامر براى من مخاطره يا عاقبت وخيمى داشته باشد .\r\n\r\nسيزده نوروز\r\nچهارشنبه 21 سيزده عيد بود . ليكن باد شديد بسيار سردى مىآمد كه از اطاق بيرون رفتن امكان نداشت . غروب محمّد على آمد گفت امروز صبح مشهدى كاظم اشكورى آدم امير اسعد در شترخان به ما گفت پائين برويد . ما به گمان اين‌كه آدمهاى امير آمده‌اند رفتيم باغ كلايه . از آنجا آدم فرستاديم بادشت معلوم شد هيچ‌كس نيامده و هيچ‌كس جز مشهدى مهدى آنجا نيست .\r\nمقارن ظهر دو نفر قاطر سوار يكى عمامه‌اى ديگرى كلاهى با دو پياده پيدا شدند . ما جلو گرفتيم .\r\nمعلوم شد از طرف كميتهء قزوين مأمور الموت هستند . بعد از گفتگوى كمى ما آنها را مراجعت داديم و معلوم شد مهدى و شفيع و غفار از شيركوه جدا شده [ اند 
  ] كه از راه جوتان به يرك رفته از آنجا به فيشان [ بيايند 
  ] . بعد مشورت كرديم و گفتيم اينها را مراجعت بدهيم و به شما خبر كنيم . آدم فرستاديم هردو را مراجعت دادند . در خانهء عباس ناهار خورديم از آنجا رفتيم شورستان . ميرزا اسحق ، مير آخور ، حسين خان آنجا ماندند . من آمدم به شما اطلاع بدهم كاغذى هم مأمورين به من نوشته بودند .\r\n\r\nدستور اتحاد اسلام\r\nسواد حكم هم در لف بود . به من نوشته بودند : برحسب درخواست اهالى الموت و امر كميتهء « اتحاد اسلام » ما از طرف كميتهء ولايتى قزوين مأمور تشكيلات الموت شده‌ايم كه ده روزه انجام داده شهر برويم كه فعلا چهار روز آن گذشته و شش روز باقى است .\r\nكسان شما ما را مراجعت دادند مجددا آوردند . چون خسته بوديم تقاضا شد در يكى از دهات منزل كنيم . حاليه اگر مىفرمائيد بيائيم ، ميل نداريد مراجعت كنيم . ابدا خيالى هم\r\n\r\n","description":"","footnote":"","page_name":" 5155 ","page_number":259},
  {"content":"\r\n\r\nدر كلهء ما نيست كه باعث سوءظن شود . ( محمّد و اسد اللّه . )\r\nحكم هم اين بود كه هم‌مسلكان محترم برويد الموت و حوزهء آنجا را تشكيل بدهيد ، مرامنامه را بدهيد . احصائيه كنيد كه به توسط رابط امورات آنجا با شهر مرتب شود .\r\nامضاء هم لايقرء .\r\n\r\nكاغذ به امير اسعد - مسلك دموكراسى\r\nمن خيلى فكر كردم ديدم اگر بدون اطلاع امير اسعد اقدامى كنم و لو اينكه همراهى ندارد يا مرا مىخواهد مثل خودش گرفتار كند بد خواهد بود . لهذا كاغذى به او نوشتم كه بادشت كسى از طرف شما نيامد . حاليه هم اينها آمده و شورستان هستند . براى آن‌كه نفرمائيد با اتحاد كه در بين است بدون شور و تصويب شما امرى صورت گرفته اينك رأى قطعى خودتان را مرقوم [ داريد 
  ] و اگر بايد اخراج كرد به شركت آدمهاى شما بايد باشد ، و الا ممكن نيست . سواد كاغذ و حكم را هم فرستادم .\r\nكاغذى هم به مأمورين نوشتم تبريك ورود و اين‌كه من با مسلك « دموكراسى » مخالفت ندارم و فقط نگرانى غالب مردم از اشخاصى است كه به اين لباس بيرون آمده و ظلم و تعدى مىكنند . ميرزا حسين را فرستادم به اتفاق او قلعه بيائيد مذاكرات لازمه بشود .\r\nميرزا حسين را گفتم صبح اول رودبار برود اگر امير اسعد همراهى كرد ، آدم فرستاد آنها را اخراج كنند نكرد برود و كاغذ مرا رسانيده و بيايند بالا . پس از آمدن آنچه اقتضا نمود عمل شود .\r\n\r\nركن الدوله حاكم قزوين شد\r\nكاغذ از كربلائى غلامعلى آمد خودش خواهد آمد . نوشته بود هشت هزار قشون انگليس همدان آمده جنگليها در منجيل سنگربندى مىكنند . حاكم قزوين مدحت السلطنه عزل شد ، شاهزاده ركن الدوله « 1 » به حكومت برقرار شد . دستخطى از حضرت اقدس و الا در جوف پاكت شهر بود .\r\n\r\n\r\n","description":"","footnote":"\r\n( 1 ) - محمد على ميرزا ركن الدوله سوم نوهء محمد تقى ميرزا ركن الدوله فرزند محمد شاه قاجار . ( مسعود سالور )\r\n","page_name":" 5156 ","page_number":260},
  {"content":"\r\n\r\n\r\nنامهء عز الدوله\r\nاولا تغيرات بسيار براى روانه نكردن پول كه حق هم دارند . اما من هم بىحق نيستم .\r\nغله تمام كاغذ شده و كسى چيزى ندارد كه بدهد و من بفرستم . ثانيا اينكه اوضاع ايران روزبه‌روز مغشوش‌تر مىشود و همه‌كس به خيال حفظ و امنيت خود افتاده . چنانچه در اصفهان در مازندران و در بسيارى از شهرهاى ديگر ايران مردم و ملاكين از خود سوار و جمعيت گرفته براى حفظ خود و امنيت راهها گذاشته‌اند . شما هم خوب است الموتيها را جمع كرده و يك عدهء سى نفرى انتخاب نموده آنها را مشق بدهيد ، اسلحه بدهيد براى حفظ آنجاها به كار ببريد ، حقوق آنها را هم از محل سرباز و كمك سايرين برسانيد .\r\nخبر از الموت ندارند كه چه به سر دارند . امروز كه اسلحه ندارند عده جمع نشده‌اند حال من اين است ، واى به وقتى كه اسلحه بدهم ، مشق بدهم ، حقوق بدهم . وانگهى وقتى كه مهدى همچو حركاتى بكند من چه اطمينان به سايرين داشته باشم .\r\n\r\nبردن قاطر از چاله\r\nپنجشنبه 22 ج 2 - عصر اول على اصغر آمد گفت ديروز كه مىرفتيم نزديك شورستان بالاى دره مهدى و شفيع و غفار را ديدم . مهدى يك تفنگ هم دوش داشت ، از من حال و سراغ خانه و پسرش را گرفت . اما از همان دور من نگذاشتم نزديك شود و گويا اينها چند ساعت فاصله عقب مأمورين آمده بودند و ابو القاسم بيك نديده بود . شب رفتند سرخه‌كوله غذا خورده همان بعد از شام از آنجا هم رفته‌اند . معلوم نشد كجا هستند . امروز صبح مراجعت مىكردم كاغذ شما را ميرزا حسين داد بردم براى مأمورها كه از اول صبح مىگفتند بايد رودبار نزد امير برويم . پس از خواندن كاغذ اصرار در رفتن كردند و هرقدر ميرزا اسحق و ابو القاسم بيك گفتند شما را دعوت نموده‌اند بهتر است برويد قلعه ، گفتند مسؤول واقع مىشويم و مىرويم رودبار . اگر امير اسعد و سالار سعيد كمك و همراهى كردند مىآئيم الموت و الّا مىرويم شهر . ما اگر از اين راه و از اين حال مردم خبر داشتيم از شهر يك قدم بيرون نمىگذاشتيم . ما با آنها همراهى كرديم تا پشتهء صاين‌كلايه . آنها رفتند ما آمديم . قاطر چاله [ اى 
  ] را خورجين گذاشتند و خودشان پياده از عقب قاطر .\r\n\r\nسوار شدن قاطر بىاجازه\r\nغروب ابو القاسم آمد . او هم همين حكايت را كرد . جز آن‌كه گفت اينها يك اطمينانى\r\n\r\n","description":"","footnote":"","page_name":" 5157 ","page_number":261},
  {"content":"\r\n\r\nبه امير و سالار سعيد داشتند . خيلى صحبتها شب نموده بودند كه تمام ايران تحت تصرف جناب ميرزا است ( ميرزا كوچك خان ) ، خيالات عمده دارد چه و چه . اما كار بامزه اين شده بود كه در چاله قاطر شيخ رمضان آتانى را شفيع گرفته و به اينها داده بود سوار شده بودند . دو ساعت از شب رفته شيخ جان بىنفس وارد شورستان و اطاق شد .\r\nلدى الورد رو را به حضرات كرده كه شما آمديد قانون بگذاريد ، شما آمديد ما را از ظلم نجات بدهيد كه قاطر كرهء مرا بدون نعل و كرايه و رضايت من از چاله سوار شده اينجا آمديد و الان هم معلوم نيست قاطر من كجا و نزد كيست . رنگ اين دو نفر مثل توت سياه شده بود و همه را لا اللّه الا اللّه مىگفتند . باز شيخ رمضان ول نكرده بود و متصل تجديد حرف مىكرد . بالاخره معلوم شد قاطر در دزدك‌سر است . رفت كه ببرد . از رفتن آنها به رودبار اوقات من بسيار تلخ شد و خيال كردم امير اسعد حضرات را تحريك كرده و خواهد فرستاد . آن‌وقت بداند بدتر خواهد شد .\r\nهمين‌طور فكر مىكردم كه كاغذ امير را ميرزا حسين قلعه فرستاد و خودش دل‌درد گرفته بود . باز كردم خواندم دعا و سلام و احوال‌پرسى بود . بعد نوشته بود از قرار خبر صحيح تا حال سيصد نفر انگليسى وارد قزوين شده و مندرجا وارد مىشوند . در خاتمه هم نوشته بود تتمهء عرض ارادت مرا ميرزا حسين تبليغ مىكند و هيچ اظهار مطلبى ننموده بود .\r\n\r\nامير اسعد گفت اتحادى ندارم\r\nآمدم اندرون و ساعت يك از شب رفته ميرزا حسين آمد خواستم تو . گفت خيلى زود حركت كردم و سه ساعت قبل از ظهر به استله‌بر رسيدم . از دور جمعيت سواره مىرفت من گمان كردم امير است و خانهء آن عيالش سر عمارت مىرود ( اقامتگاه سالار سعيد را سر عمارت مىگويند ) . تند كردم برسم . صد قدم به عمارت اول مانده ديدم امير اسعد پياده با دو سه نفر نوكر گردش مىكند . پياده شدم تعظيم كردم . فرمود ها ميرزا حسين كجا بودى . عرض كردم از قلعه مىآيم و مكتوب دارم . كاغذ را بيرون آورده تقديم كردم . رفت روى مرز گندم نشست و خواند و برخاست گفت شما اسب خود را بدهيد به بيدق‌دار سوار شود و به او گفت برو سالار سعيد را مراجعت بده . او رفت ما هم راه افتاديم از عمارت رد شده رو به مغرب در ميان دره آنجا سالار سعيد پياده شد . دوبه‌دو رفتند گوشه‌اى و كاغذها را داد او خواند . بعد به‌قدر نيم ساعت صحبت كردند و طرفين جدا شدند . امير آمد عمارت بالا ، من هم نزد نوكرها . ساعتى نگذشته جواب كاغذ را آوردند به من دادند . من گرفتم و گفتم زبانى عرض دارم ، مرا خواست در راهرو و پشت اطاقش .\r\n\r\n","description":"","footnote":"","page_name":" 5158 ","page_number":262},
  {"content":"\r\n\r\nمن گفتم حضرت و الا فرمود عرض كنم شما همراهى نكرديد و حاليه هم در اتحاد يا همراهى كنيد يا جواب كنيد ، ما خودمان به‌همان‌ترتيب چندين‌سالهء خودمان عمل مىكنيم . جواب به من فرمود من ابدا اتحادى با شاهزاده ندارم و كارى هم به كار الموت ندارم . خود دانند . هروقت هم شاهزاده فرصت كند صدمهء خودش را به من وارد مىنمايد .\r\n\r\nمذاكره با امير اسعد\r\nمن جواب عرض كردم حضرت و الا به غير اين مىفرمودند و به حضرت اشرف هم نهايت اخلاص و ارادت را دارند . فكرى كرده فرمودند بايد دانست تو با حضرت و الا خدمتگذار و امين هستى يا نه . من جواب عرض كردم به سر مبارك حضرت اشرف من چاكر و خدمتگذار بوده و هستم و دليل آن هم همين است كه مرا حضور مبارك فرستاده‌اند . فرمود سر مرا بگذار كنار ، قسم بخور به شاهزاده ، صديق و امين و خيانتكار نمىباشى . من باز به سر او و شما قسم خوردم . گفت اين قسمها را كنار بگذار . عرض كردم پس چه قسم قسم ياد كنم . آن‌وقت فرمود بگو به خداى لا شريك له . گفتم . فرمود بگو به پيغمبر آخر زمان ( ص ) . گفتم . بالاخره بيست قسم ياد كردم . آن‌وقت فرمود بگو به شاهزاده امين و صديق و خدمتگزارم . گفتم . آن‌وقت فرمود برو حمام آنجا بايست تا من بيايم .\r\n\r\nملك‌دارى زحمت دارد\r\nمن رفتم پشت ديوار حمام كه ما بين دو عمارت واقع شده ايستادم . مدتى آنجا بودم تا ديدم امير با هدايت خان و بيرق‌دار آمدند . امير رفت مستراح ( به قول بناهاى الموت ادب‌خانه ) . بعد از مدتى بيرون آمد . من از پشت ديوار خودى نشان دادم . تا چشمش به من افتاد فرمود آميرزا حسين هنوز نرفته‌اى . عرض كردم خير ، چون با يكى از گماشتگان كارى داشتم . بعد رو را به آن‌دو نفر كرده گفت كجا گفتيد بايد طويله را بنا كرد . هريك جائى را نشان دادند . بعد فرمود پاى چشمه ، آن سينه‌كشى آفتاب رو بهتر است برويم آنجا ، تو هم ميرزا حسين بيا و رفتيم . قدرى صحبت طويله را كرد . بعد گفت شما طناب بياوريد ذرع و پيمان كنيد . يكى رفت بياورد با من راه افتاد رفتيم توى يك باغ كه به زحمت پرچين آن را برداشتيم . بعد مجددا فرمودند ها قسم بخور كه با شاهزاده خيانتكار و خلاف‌كار نيستى و دوباره همه آن قسمها را يكىيكى تلقين كرده من ادا نمودم . آن‌وقت فرمود حالا مطمئن شدم . برو به شاهزاده بگو ملك‌دارى زحمت دارد ،\r\n\r\n","description":"","footnote":"","page_name":" 5159 ","page_number":263},
  {"content":"\r\n\r\nمخارج دارد ، زدوخورد دارد . من و اللّه با للّه كه صيغهء قسم است با شما همراهى و اتحاد دارم . بعد ده جور قسم كه آخرش عرضى و ناموسى بود به لفظ زن قحبه و قرمساق خورد كه همه قسم اتحاد و همراهى مىكنم . آدم بخواهد مىدهم ، اسلحه بخواهد مىدهم .\r\nهر قسم كمك لازم باشد مىكنم . اين دو نفر بدون اسلحه قابل نبود من آدم بفرستم . الان برو به ابو القاسم بگو از پل شيركوه آنها را رد كند . مهدى و شفيع را هم يا دستى سرگوششان بكشند يا دستگير نمايند و به من اطلاع بدهند تا من بگويم چه بايد بشوند .\r\n\r\nسؤالهاى امير اسعد\r\nحالا بگو شاهزاده چند قبضه تفنگ دارد . گفتم تقريبا سى قبضه . گفت چه قسم است .\r\nگفتم . بعد فرمود چند نفر نوكر دارد . گفتم بيست و بيست و دو نفر مىشود . گفت مهدى چرا همچو كارى كرد . گفتم روزى كه حضرت اشرف از تنكابون رفتيد او گمان كرد به فورى اينجا هم مىآيند و چون از كردار و اعمال خودش ترسان بود اين خيال را كرد كه بلكه به اين واسطه مطهر شده كسى با او كارى نداشته باشد .\r\n\r\nسؤال دربارهء مهدى\r\nگفت مهدى چه‌چيز توست . گفتم پسرخاله . گفت او او . تو چه قسم از پسرخالهء خودت مىگذرى و مطالب ما را به او نمىگوئى . من باز قسمها را تجديد [ كردم 
  ] . گفتم كه من با او هيچ‌وقت معيت نداشتم و ندارم . او اصلا آدم بدجنس بدذاتى است كه خويش و بيگانه از او انديشناك و غيرمطمئن هستند . مىبينيد با شاهزاده چه كرد و حال آن‌كه قرابت او نزديك‌تر از همه است . باز قدرى اطمينان از همراهى خودش داد و آن‌وقت هم قسمهاى زيادى مجددا به من داد كه به غير از شما به احدى اين مطالب را نگويم و از باغ بيرون آمدم . به من گفت زود برو شورستان و آنها را اخراج كن . من از استله‌بر كه بيرون آمدم ديدم يك آخوند و يك كلاهى رو به استله‌بر مىآيند . حدس زدم بايد آنها باشند و شنيدم آن كلاهى به آن عمامه‌اى گفت اين بايد ميرزا حسين باشد . من ابدا خودم را آشنائى نداده آمدم تا شترخان پياده شدم و از مطلب مسبوق شدم ( امير هم آنها را خارج خواهد كرد ) .\r\n\r\nقسم خوردن من و قسم خوردن ميرزا حسين\r\nمن چون هيچ‌وقت قسم به كسى نمىدهم و خودم هم در عمرم دو مرتبه قسم خورده‌ام ، آن هم در مشروطه كه هر آدمى پنج هزار قسم خورده بود . يك دفعه در انجمن\r\n\r\n","description":"","footnote":"","page_name":" 5160 ","page_number":264},
  {"content":"\r\n\r\nسردارها و نظام ، ديگرى ورود به الموت و همان‌وقت كه مهدى و جلال و شفيع و چند نفر ديگر شرارتها كرده بودند و باز هم مشغول بودند و اين قسم من هم مشروط بود تا وقتى كه آنها خلاف به من و كسان من ننموده باشند . جلال و شفيع روز پنجم تجديد هرزگى و شرارت و خلاف را كردند . مهدى هم اين ايام . اما خيلى خوشوقت شدم كه امير اسعد ميرزا حسين را قسم داد و يك كارى [ را 
  ] كه در نظر من نبود و شايد هم به اين صرافت از ساده‌لوحى نمىافتادم از دوشم برداشت . اگر مثل سوگند جلال و مهدى و شفيع نشود .\r\n\r\nآيا مهدى بهائى شده\r\nميرزا حسين در آخر كلامش با يك نوع تأمل و خيال گفت در شترخان كاغذى ديدم كه حاجى امين به ميرزا اسحق نوشته بود و از آن كاغذ معلوم مىشود مهدى بهائى شده . من گفتم او اسما مسلمان بود اما معنا مسلمانى نداشت . استبعاد ندارد حالا هم بهائى دروغى شده باشد . مضمون كاغذ را بگو . گفت بعد از دعا و سلام به همان عبارتهاى خودشان شرحى نوشته بود كه مهدى نام الموتى چند مجلس در خانهء اسعد الحكما ملاقات شد .\r\nچون جوان زكى بود مايل گرديد داخل احباب شود ، لهذا او را ارشاد كرديم و نصايح حق را به او گفتيم كه حقيقت در سلامت روى و احسان به خلق است . او بعضى شكايتها از شاهزاده عين السلطنه نمود . ما به او گفتيم امروز مذهب ما همراهى با حكام و صاحب ملك است . او گفت مرا مردم نمىگذارند و مىگويند دفع ظلم كنم . ما گفتيم اگر ظلمى و جورى به ما بشود به خدا برگذار مىكنيم و در مقام تلافى برنمىآئيم . شما هم بايد همين كار را كنيد .\r\nقرار شد دست از افساد برداشته بيايد الموت و در خانهء خود به‌طورى كه شعار ما مىباشد نشسته فكر معاش و زندگانى خود باشد . لذا شما هم از او همراهى كنيد و مواظب حال او باشيد بر خلاف مسلك ما رفتار نكند .\r\n\r\nبابى شدن مهدى\r\nبارى مهدى را از قرار معلوم دموكراتها نپذيرفتند ، رفته و بابى شده . خدا لعنت كند اين آدم را كه بى جا و بىجهت آسايش خود و من و جمعى را دچار زحمت و مشقت نمود .\r\nسر خانهء خودش ، سركاسبى و رعيتى خودش باكمال راحتى نشسته و مشغول بود .\r\nزندگانى خوشى داشت . اينك ده ماه است خودش را مبتلا و جمعى را گرفتار عيال و اطفال خودش را هم به هزار صدمه و مشقت گرفتار نموده است كه روزى ده مرتبه با\r\n\r\n","description":"","footnote":"","page_name":" 5161 ","page_number":265},
  {"content":"\r\n\r\nزنهاى زوارك مرافعه دارند .\r\n\r\nمعناى دموكراسى در الموت\r\nدموكراسى و معانيى كه براى آن هريك از الموتيها به سليقه و خيال خود مىكنند درست همان حكايت مشروطه و توقعاتى بود كه از آن مىكردند . اين چند سال را گرفتار آن بوديم تا حقيقت معنى آن بر همه معلوم شد . اينك بايد چندين سال هم دچار اين يكى باشيم تا به مردم اين ولايت ثابت شود . دموكراسى نمىگويد ملك مال توست مفت ببر ، يا نمىگويد ماليات نده ، يا نگفته طلب مردم را نپرداز ، يا نخواهد گفت شرارت و هرزگى بكن ، چه و چه .\r\nهزار از اين چيزها كه عوام كالانعام براى هرچيز تازه درست مىكنند كه نتيجهء همه آنها شرارت و هرزگى و مال مردم‌خورى است . ديروز درخت گردوى مرا در ورك انداخته‌اند . آدم فرستادم خواهرهاى ميرزا مسيح گفته‌اند برادر ما « دموكرات » شده و همه اين درختهاى شاهزاده مال اوست .\r\n\r\nفقط منظور املاك است\r\nعقب مطالبات فرستادم گفته‌اند دموكراتها بيايند آن‌وقت مىدهيم . سيما عيال فرهاد آتان رفته بود ، آمده امروز گل بهار دختر غنى كه اينجا مانده مىگفت سيما رفته بود گفته بودند « دموات « 1 » آمده فرار كورديه » . هرچيزى در الموت اسباب يك مرافعه‌ايست و نقطه‌نظرشان هم از همهء اينها براى املاك است . اگر بگويند شيطان به زمين آمده و گفته شاهزاده حقى به اين املاك ندارد فورا دور او جمع شده دست‌وپاى او را مىبوسند و اگر جبرائيل به زمين آمده بگويد ملك مال شاهزاده است همه او را تف و لعنت مىكنند .\r\nخودشان هم پول ندارند ، و الّا من بدون اطلاع و رضايت حضرت و الا فروخته مىرفتم .\r\nجاى ديگر ملك قحط نبود بخرند . رودبار هم يواش‌يواش از اينها دارد ياد مىگيرد . اگر امير اسعد نيامده بود مثل اينجا مىشد .\r\n\r\n\r\n","description":"","footnote":"\r\n( 1 ) - كذا ، ظاهرا تلفظ ناقص دموكرات به لهجهء الموتى بوده است . ( ا . ا . )\r\n","page_name":" 5162 ","page_number":266},
  {"content":"\r\n\r\n\r\nرش « 1 » برنج و پوست ارزن\r\nيكشنبه 25 ج 2 ، هفدهم حمل - آقاى امير اسعد روز بعد از ورود حضرات مالى برايشان كرايه كرده آنها را به شهر فرستاد . ديگر از جزئيات ملاقاتشان خبرى ندارم .\r\nمهدى و آن‌دو نفر هم آتان رفته‌اند و مخفى شده‌اند بيشتر از ترس امير اسعد . چيزى هم ندارند بخورند . فقط يك بزغالهء مردم را آن‌وقت كه مخفى نشده بودند كشته و خالى خالى خورده بودند . در آتان اگر از ده‌نفر يك‌نفر شام شب داشته باشد ، نه نفر ديگر سر بىشام زمين مىگذارند . از وقتى كه گدوك بسته شده كار سخت شده است . مردم « رش » برنج و پوست ارزن مىخورند از بدبختى . همه‌ساله اين موسم سبزيهاى صحرائى بيرون آمده بود و كمك بزرگى به غذا بود . امسال سرما تمام نمىشود و سبزى هم هنوز روئيده نشده است .\r\n\r\nگرفتارى اول : نبودن علوفه\r\nمن و مردم اين ولايت دو گرفتارى ديگر هم به غير فتنهء مهدى و قحط و غلا پيدا نموده‌ايم ، يكى اتمام علوفه است كه ديگر هيچ پيدا نمىشود . گوسفندى كه بنيه و حال داشت به هر نحو بود به عراق بردند . اما گوسفندهاى ضعيف و گاوها و الاغها مانده‌اند و دو ماه است به آنها از علاجى « سوت » مىدهند . به اين معنى كه « گونگ » از كوه مىآورند خار آن را سوزانده ساقه آن را با كلنگ و قازمه و تبر خورد مىكنند و مىكوبند تا نرم مثل كاه شود و به مال مىدهند كه فقط سدّ رمق نمايد . به اين واسطه متصل گاو و گوسفند و الاغ است كه تلف مىشود . اما مالهاى من كه اسب و قاطر است و « سوت » خور نيست چهار نفر آدم توى اين دهات افتاده به التماس بارى چهار تومان پنج تومان كاه پيدا نموده مىآورند كه آن هم نزديك به اتمام است و تا يك ماه و نيم ديگر نمىدانم چه كنم . يك كره ماديان روسى مرحوم شد ، ديگرى مشرف موت [ است 
  ] ، آن مابقى هم رمق ندارند .\r\nكاه همه‌ساله سر خرمن سه قران ، اين فصل شش قران يك‌بارش قيمت داشت .\r\n\r\nگرفتارى دوم : ماليات\r\nگرفتارى ثانى حكايت ماليات و مأمورين ماليه است . اين بىانصافها درحالىكه نقد را در تابستان كه رعيت جمع است و جنس را سر خرمن كه موجود است بايد آدم فرستاده بگيرند و نگرفتند امروز آدم مىفرستند و هردو را در همچو سالى يك مرتبه\r\n\r\n\r\n","description":"","footnote":"\r\n( 1 ) - رش - خاكهء برنج يعنى گردى كه پس از كوبيدن شلتوك باقى مىماند . ( م . سالور )\r\n","page_name":" 5163 ","page_number":267},
  {"content":"\r\n\r\nمطالبه دارند . غلامعلى خان بيتوئى مأمور ماليه ، نعمت اللّه خرم دره‌اى قزاق اسكادران سيم ، محمّد على خان برادر غلامعلى خان ، حاجى على نام چالهء ميرزا با يك نفر مهتر باكمال تشدد نقد را نقد و غله را يا پاك كرده در چاله تحويل بكنند ، يا خروارى هشتاد تومان پول بدهند و مىگويند غله حوالهء خبازخانه و بايد تحويل بيگلراف ( كه وقتى شهبندر عثمانى بود ) بشود .\r\n\r\nاتمام حجت به ماليه\r\nچندين روز است كه رعاياى دهات اربابى هجوم به سر من آورده‌اند كه چاره‌جوئى كن . يكى مىگويد پول قرض بده . ديگرى مىگويد چرا مالياتهاى ما را در موقع با مال دهات خودت نگرفتى . يكى مىگويد تمام تقصير شماست . هركدام يك آه و ناله و حرفى دارند . هرجا نيامدند عريضه نوشتند . من همه اين عريضه‌ها را جوف پاكت گذاشته يك كاغذ بدلهجهء بدعبارتى هم به ادارهء ماليه نوشتم . در آخر هم تهديد كردم كه اگر فرجه به رعيت ندهيد يا مطابق آنچه در جرايد اعلان شده تسعير را قرار نداديد من مأمورين را از طرف هركس آمده است بيرون مىكنم و حاضر هم هستم شهر آمده تقصير و تعديات شما را ثابت و مدلل دارم . به توسط قاصد زرنگى به شهر روانه نمودم و به مأمورين گفتم شما مشغول جمع‌آورى نقدى باشيد تا جواب برسد . اينها هم سنبه را پرزور ديدند ناچار از اطاعت شدند . رعيت هم‌چون به مرگ گرفته بودند به تب راضى [ شدند 
  ] و رفتند به هر خوارى و زارى هست تهيه نمايند . بدتر از همه پنج نفر و چهار اسب را هم بايد خرج بدهند ، با آن‌ترتيب كه نوشتيم .\r\n\r\nمأمور ماليه و حق السكوت\r\nماليهء قزوين مثل ماليهء همه‌جاى ايران خيلىخيلى هرج‌ومرج است . من مال جاهاى ديگر را در جرايد مىخوانم اما مال اينجا و رودبار را مىبينم . حكايت الموت را مكررا شرح داده‌ام . آخر مطلب هم آن بود كه نوشته شد . اما مال رودبار نصر اللّه خان معاون تحصيل‌دار سر خرمن آمد تمام غلهء رودبار را گرفت و توى سر مردم زد كه آرد كنيد ، بايد حمل شهر شود و به طهران برود . مجانا رعيت آرد كرد و او انبار نمود . تمام مخارج خودش را هم مثل اين مأمورين الموت از مردم گرفت . به‌علاوه يك حكمى هم همراه آورده بود كه شما هر قريه كه نسبتا مالياتش كم است بازديد نمائيد اين حكم را هم كه به خواهش خودش صادر شده بود حربهء دست خود نموده به هر ده رسيد گفت ماليات اينجا كم است بايد پنج برابر بدهد و از هر ده مبلغى به عنوان حق السكوت گرفت .\r\n\r\n","description":"","footnote":"","page_name":" 5164 ","page_number":268},
  {"content":"\r\n\r\nمن‌جمله از قريهء سيميار چهارصد تومان آمدن رودبار گرفت . يك مبلغى هم در مراجعت مطالبه داشت . همهء اين كارها را كه صورت داد رفت شهر و گفت يك سير غله از دهات رودبار وصول نمىشود . مردم از گرسنگى سنگ و ريگ بيابان مىخورند . همه امسال تلف مىشوند ، چه و چه . هزار قسم از اين حرفها . بالاخره با دادن يك تقديم به رئيس و اجزاء دخيل اين امر غله رودبار را در خروارى چهل تومان تسعير كرد . بلافاصله رودبار آمد تمام آن آردها را چه در رودبار به قيمت هشتاد و نود تومان فروخت ، چه حمل به شهر كرد و به قيمت گزاف فروخت و هنوز هم اقساط تسعير غله را به ادارهء ماليه نپرداخته است . براى آن‌كه اولا كسى مطالبه نمىكند ، ثانيا بنمايد كه مردم همين را هم ندارند بدهند .\r\n\r\nقرار قديم ماليات\r\nسابقا حكومت قزوين كه من خودم در آن عمل كرده‌ام ماليات اغلب دهات را همان در شهر يا از اربابان ملك يا به وسيلهء بعضى از كسبه و مردم مال سايرين را مىگرفت .\r\nبعضى جاها را كه ارباب در شهر يا وسيلهء پرداخت ماليات نداشت تحصيلدار مىفرستاد و قرار اين بود تومانى يك عباسى رعيت به‌طور مقاطعه بايد به آن تحصيلدار بدهند .\r\nحال اين تحصيلدار يك ماهه ماليات را مىداد حقش همان بود ، يك سال هم طول مىداد همان و چون آن آدم مىخواست شغل و كار ديگرى هم سواى آن براى معاش خودش تهيه نمايد لذا خيلى به سرعت ، خيلى زود ماليات را مىپرداخت تا بتواند به كار ديگرى برسد .\r\nليكن حالا همه بلوكات تحصيلدار عليحده دارد . آن تحصيلدار معاون دارد با دو يا چهار نفر سوار مواظف از ادارهء ماليه و فقط اينها منتظر آخر برج و گرفتن مقررى هستند نه در خيال وصول ماليات .\r\n\r\nماليهء جديد : ميز به‌جاى مسند\r\nادارهء ماليهء قزوين به اصطلاح قديم نوزده مسند رياست دارد ، به اصطلاح جديد نوزده ميز . با وصف اين ، اين‌حال وصول و ايصال ماليات است كه هر دقيقه بروات دست يك كيّال يا يك علاف است و ماليات توشقان‌ئيل الموت را امسال گرفتند كه همه اينها از عدم مجازات و مسؤوليت واقع شده و مىشود كه اگر مجازات و مسؤوليت در كار بود هرگز به اين شلوغى نمىبود .\r\n\r\n","description":"","footnote":"","page_name":" 5165 ","page_number":269},
  {"content":"\r\n\r\n\r\nحكايت مهدى\r\nبرويم سر تتمهء حكايت مهدى . پريروز عصر آدم ميرزا اسحق كاغذ براى من آورد كه ميرزا اسحق نوشته بود امروز مهدى از آتان كاغذ جوف را كه مال حكيم‌باشى است و به عنوان شما مىباشد و گويا توسط است فرستاده بود . كاغذ ديگرى هم از شهر به من رسيده كه به نظر شما مىرسانم ( كه همان كاغذ باشد كه ميرزا حسين خوانده بود و شرح آن نوشته گرديد ) . من كاغذ را باز كرده خواندم كه پس از دعا و سلام نوشته بود .\r\n\r\nنامهء موسى طبيب\r\nو بعد معروض مىدارد كه جناب آقا مهدى كه به قزوين آمدند به توسط جناب اسعد الحكما چند مجلس با ايشان ملاقات شد . حضرت و الا البته مىدانيد كه فانى و جناب اسعد الحكما باهم يگانه‌ايم و آنچه فانى به ايشان بگويم يقين كرده‌اند كه للّه و خير دنيا و آخرت است . چه به دليل و برهان فهميده‌ايم كه رضاى خداوند متعال در آسايش نوع بشر است و جميع مضرات از اختلاف و خودخواهى و زحمت نوع انسان . در اين بينها كه با آقاى مهدى ملاقات مىشد بعضى مطالب ذكر نمود كه حضرت اشرف و الا با وجود منسوبيت از ايشان بدگمان شده‌اند و اظهار بىلطفى مىفرمايند . پس از اين اظهار بعضى نصايح مقدسهء الهيه به ميان آمد . چون جوان بىعقل و درايتى نبود و اقرار كرد كه اين مطالب كه همه از فرمايشات انبياى الهى و سبب آسايش جميع ناس و شما آنچه فرموديد من كه مهدى هستم عمل خواهم نمود گفته شد كه شريعة اللّه اطاعت حكومت و خيرخواهى عموم رعيت است ، مخالفت و نفاق سبب ضرر دنيا و آخرت . گفتند فهميدم و خواهم عمل نمود . لهذا لازم دانستم كه حضور مبارك شرح‌حال ايشان را عرض نمايم .\r\nاگر انشاء اللّه حقيقتا فهميده باشند و رفتار نمايند از او مطمئن باشيد و كمال لطف و مرحمت داشته باشيد و مرحمتا به فانى و آنى مرقوم فرمائيد كه مهدى از شماست و صادق و عامل به آنچه خداوند فرموده است . اميدوارم كه آقا مهدى اسباب شود كه اين فانيان هم به صدور مرقومات مبارك و زيارت دستخطهاى مطاعه مشرف شده و فيض‌ياب شويم . زياده بر اين عرض و جسارتى ندارد . فانى ، موسى طبيب .\r\n\r\nشرح‌حال موسى حكيم‌باشى و اسعد الحكماء\r\nآقا ميرزا موسى حكيم‌باشى يكى از كمّلين و قائد حضرات بهائيه است . امروز ميان آنها و خصوصا در شهر قزوين صاحب مراتب عاليه است و با من از آن وقتى كه قزوين\r\n\r\n","description":"","footnote":"","page_name":" 5166 ","page_number":270},
  {"content":"\r\n\r\nبودم 1314 آشناست . الحق طبيب خوبى هم هست ، اصلا هم از اكراد است . آن‌وقت قزوين طبيب جديد همين يكى بود و دواخانهء ادويهء فرنگى هم منحصر به دواخانهء او كه حاليه هم در همان مكان سابق خود باقى است ، منتهى آبرومندتر از آن‌وقت . جدّ اسعد الحكما آباقر از اهل خووين خمسه است . ساكن قزوين بود . براى شغلى الموت آمد ، اقامت گزيد . كم‌كم صاحب مايه شد . قدرى ملك خريد عيال گرفت . آقا محمّد على پسر او پس از پدر زيادتر كرد . اينها همان‌وقت هم كه اسم بابى را نمىشد برد در الموت به يك اندازه بدنام بودند . پس از آقا محمّد على ميرزا باقر كه حالا اسعد الحكما لقب به خود داده قزوين رفت نزد همين ميرزا موسى شاگرد دواخانه شد . حالا چند سال است طبيب مىگويد شده‌ام . دواخانه و مطب دارد و نايب مناب و جانشين حكيم‌باشى است .\r\nهم او ، هم ميرزا اسحق برادرش موروثا بهائى هستند . اينجا خيلى در پرده راه مىروند .\r\n\r\nيا مشروطه سر مىگيرد يا نه\r\nليكن در شهر اين مذهب پس از مشروطه به يك اندازه آزادتر شده است و خيلى ميل دارند و تلاش مىكنند بلكه به كلى آزاد شود . هنوز موفق نشده‌اند ، تا قبل از مشروطه و يكى دو سال بعد از آن هركس اظهار كمال يا اظهار آزادىخواهى مىكرد يا بعضى اظهارات مخالف عقيدهء عموم مىگفت فورا مىگفتند بابى است . چنانچه به خود من مكرر در مكرر مشتبه شده ، بعدها معلوم شد كه ابدا اين جماعت داخل اين مطالب نبودند و نيستند و از طرف عباس افندى نهى شديد شده است ، نه در روسيه نه در ايران داخل آشوب نشوند و حرف حسابى هم زده بود . گفته امر از دو حال خارج نيست : يا مشروطه سر خواهد گرفت يا نگرفت . اگر مشروطه شد شما از عموم ملت خارج نخواهيد بود . نتيجه و ثمر آن نصيب شما هم مىشود . اگر نگرفت شما از تعدى و جور سلطان وقت ايمن خواهيد بود و به قتل يا حبس يا تبعيد مبتلا نمىشويد . اتفاقا هم در روسيه ، هم در ايران شق دوم واقع شد و آنها راحت بودند . حالا هم كه مشروطه شده باز از فوايد و نتايج آن بدون آن‌كه زحمتى يا صدمه‌اى به آنها وارد شده باشد نتيجه مىبرند .\r\n\r\nجواب موسى طبيب\r\nمتعاقب آن كاغذ اين كاغذ ميرزا موسى محقق نمود كه مهدى از خدعه و تزوير يا به حقيقت و راستى داخل فرقهء بهائيه شده . حالا اين مذهب جديد را هم مثل مذهب قديم خودش اعتنائى نكند و به شرايط آن عمل ننمايد چنانچه ننموده يك مطلب جداگانه‌اى است . من جوابى به او نوشتم كه نسبت به الموتى عموما و نسبت به مهدى خصوصا من\r\n\r\n","description":"","footnote":"","page_name":" 5167 ","page_number":271},
  {"content":"\r\n\r\nدر اين مدت خوبى كردم و خيرخواه بودم .\r\nاسعد الحكما و برادرش شاهد و گواه صادق‌اند و هركس جزئى انصاف بدهد اقامت من در الموت نافع به حال مردم اين ولايت بوده نه مضر . مهدى پس از آن شرارتها قسم خورد صديق و امين باشد . من هم همه قسم كمك مادى و معنوى و محبتهاى صميمانه به او كردم . صاحب همه‌چيز به واسطهء آن شد كه اگر اين همه محبت و كمك را به توله سگى من نموده بودم از او بهتر منظور مىداشت . خواهر او و برادرزادهء او در خانهء ما هستند . همهء اينها را كنار گذاشت و به افسون قايم‌مقام حسن صباح « 1 » آغاز مخالفت كرد .\r\nمن نمىگويم و نمىتوانم بگويم كسى « دموكرات » نشود . عقيده و مسلك حتى مذهب آزاد است . اما طريقهء هركس مىخواهد دموكرات شود كه هنوز معلوم نيست او را بپذيرند يا نپذيرند چنانچه نپذيرفتند اين است كه علم و بيرق دست گرفته ميان دهات پرسه زده مردم را به شرارت ، هرزگى ، مال مردم‌خورى اغوا و تحريك نمايد و به مخالفت مالك و حق مشروع او برانگيزاند . مهدى اصلا ديوانه وضع است ، و الّا هيچ عاقلى زندگى و آسايش خودش را به حرف اين و آن مبدل به مشقت و زحمت فوق العاده نمىكند . اين موسم از سال دست از نوكرى ، كسب ، رعيتى نمىكشد . اين آدم به شما هم دروغ گفته و باز هم دروغ خواهد گفت . اگر راستگو بود بدون آن‌كه تفنگ دوش كند ، قطار ببندد ، با رفقاى شرور خودش و آن‌وقت دو نفر نماينده از شهر بياورد وارد الموت و خانهء هم‌كيش شما ميرزا اسحق مىشد . حالا هم فرارا آتان رفته و چون پيشرفتى برايش حاصل نشده رقعهء شما را فرستاده و الّا باز هم نمىفرستاد . با وصف آن به ميرزا اسحق نوشتم او را بخواهد و داخل مذاكرات شود .\r\nبه ميرزا اسحق نوشتم و هردو كاغذ را دادم بردند تا چه نتيجه حاصل شود .\r\n\r\nدربارهء پسران خود\r\nچهارشنبه 28 جمادى الثانيه - از عيد به اين طرف باران نيامده ليكن هوا سرد [ است 
  ] و شبها يخ مىبندد . دو شب است مرغ حق آمده . بيدمشك و بنفشه بيرون آمده ، اما شكوفهء ديگر باز نشده است . باغبان ما رفت و چون نوكرها باعث آن كار شدند من هم ديگر باغبان نگرفته و همه روزه نوكرها را به كار بازمىدارم تا من‌بعد از اين قبيل حركات ننمايند . مسعود تازه راه مىرود . ماشاء اللّه نمكين و بامزه شده ، چند كلمه حرف هم مىزند . از عباس خيلى درشت‌تر است . عباس چندان حالش خوب نيست . آن مرض رفع\r\n\r\n\r\n","description":"","footnote":"\r\n( 1 ) - مراد شيخ محمد على ثابت الموتى است . ( مسعود سالور )\r\n","page_name":" 5168 ","page_number":272},
  {"content":"\r\n\r\nنشده اصلا هم خيلى خوش‌اخلاق نيست . از همه‌چيز تمام آن بود كه از دست رفت .\r\nحرف اينجاست كه من هروقت به عباس يا مسعود نظر مىكنم ياد آن يكى مىافتم و قهرا اسباب اوقات تلخى فراهم مىشود . به اين واسطه من كمتر با اينها خودم را مشغول مىكنم و حتى المقدور دورى مىكنم تا به فكر بهمن نيفتم . دخترها سلامت مىباشند .\r\n\r\nگله از امير اسعد\r\nدر عيد نوروز از طرف امير اسعد يا عيالش مرسومى به‌جاى نيامد ، نه به‌طور شهر نه به‌طور دهات . از اين بابت باطنا نزهت دلتنگ است . ابو القاسم كه ديروز رودبار رفت گفتم از قول خودش در اين باب گله‌اى بنمايد .\r\n\r\nجنگليها و گمرك برنج\r\nاينجا شهرتها مىدهند . مىگويند در تنكابون شهرت كامل دارد كه امير اسعد با شما معيت كرده كه هزار و پانصد نفر جمعيت جمع شده و خيال حملهء تنكابون را داريد . باز شهرت دارد هزار قزاق به قزوين آمده به‌سمت رشت مىروند . باز مىگويند از « پراخوت » سى نفر مسلح به تنكابون پياده شده‌اند قفقازى هستند . مىگويند براى محافظت املاك سپهسالار آمده‌ايم . اما جنگليها تامران پست گذاشته‌اند . آنچه پياده مىرود همه‌جاى آنها را تفتيش مىكنند و چند قاصد امير اسعد را گرفته‌اند . از هربار برنج دو تومان و از هريك من شاه از « دوشوار » بارى يك قران گمرك دريافت مىكنند .\r\nاين روزها آنچه با قاطر براى مران از دشت حمل مىشود بارها را انداخته و ضبط مىكنند و گفته‌اند حمل با مال قدغن است . مردم براى اين مطلب عزا گرفته‌اند و واقعا اگر غدغن بشود مردم از گرسنگى تلف مىشوند .\r\nگندم نيست . فقط اميد الموت ، رودبار ، طالقان به برنج بود . بعضى مىگويند اين غدغن و اين پست گذاشتن تامران و آن گرفتن كاغذ از نقطه‌نظر همان حمله ما به‌سمت تنكابون است . باقر كشمرزى از تنكابون آمده است او مىگويد خيال دارند گدوك باز شود به الموت هم پست بگذارند .\r\n\r\nادعاى هيئت اتحاد اسلام\r\nپاكتى از « هيئت اتحاد اسلام » داشت تماشا كردم . بالاى پاكت معلوم مىشود آقايان نيابت سلطنت دارند . شاه ما دو مرتبه صغير يا مريض يا مجنون است و الّا بدون آنها نيابت سلطنت و اين‌طور احكامات معنى ندارد ، يا حالا ادعاى نيابت مىكنند پس از\r\n\r\n","description":"","footnote":"","page_name":" 5169 ","page_number":273},
  {"content":"\r\n\r\nچندى ادعاى خود سلطنت . نادر هم همين كار را كرد و افشار بود ، اينها رشوند . براى ما چه فرق دارد . ما بايد تعظيم كنيم به هركس باشد .\r\n\r\nتعظيم به طالار\r\nمن يك روز شيراز به شاهزاده مؤيد السلطنه كه رئيس تلگرافخانه بود گفتم تعظيم به اين طويلى و عريضى را چرا به نظام الملك مىكنى . گفت برادر من عادت كرده‌ام به اين طالار تعظيم كنم . حالا توى آن هركس نشسته نشسته باشد .\r\n\r\nخدمت به مردم الموت\r\nاز شهر قرار بود كربلائى غلامعلى بيايد . مدتى است مىگذرد نه خودش آمده نه كاغذ و روزنامه فرستاده . از بىخبرى از خودم بىخبرم . جواب ماليه آمد حكمى نوشته بود مأمورين غله را در چهل و پنج تومان تسعير نمايند . بيچاره رعيت جل ، پلاس ، گاو ، خر ، پر فروخته و مىدهند كه اگر در سر خرمن آمده بودند مردم دچار اين خسارت و ضرر نشده بودند . به من يك پول الموتى نمىدهد و تمام مطالبات و جنس مانده است .\r\nالموتى حالا قدر مرا نمىداند ، بعدها خواهد دانست كه من در اين انقلاب و اغتشاش ايران چه خدمتى به آنها نمودم كه اگر اقامت من در اينجا نبود امروز با خاك يكسان شده بودند و از عهدهء همان امير اسعد و كسانش برنيامده ، تمام ملك و مال هستى آنها رفته بود . تا برسد به نايب الحكومه‌ها ، مباشرهاى ماليات ، مأمورهاى كرد از خدا بىخبر قزوين ، اشرار خود اين ولايت ، آخوندها ، ملا ، سيد و غيره و غيره . هزار چيزهاى ديگر كه هركدام آن براى خرابى و ويرانى الموت كافى بود .\r\n\r\nوضع بلبشوى قزوين\r\nيكشنبه دوم شهر رجب ، 24 حمل - مقارن ظهر كربلائى غلامعلى از شهر آمد .\r\nكاغذجات و روزنامه داشت . وضع شهر قزوين خوش نيست ، چه از بابت قحطى ، چه از بابت عدم امنيت . شبها تا صبح تير و تفنگ است و كسى خواب ندارد و شبى نيست چند خانه سرقت نشود . از دروازه بيرون هم هركس چيزى ببرد جانش هدر است ، خصوصا آن چيز خوراكى باشد . مىگفت هرچه امسال هركس به هرجائى حمل كرد يا سرقت كردند يا خودمكارى به شهر و ديار ديگر برد فروخت . هرقدر از رشت مال التجاره يا برنج فرستادند سر از همدان بيرون آورد ، از همدان به قم و قس عليهذا . امروز هم ديگر مكارى يا الاغ‌دار يا گارىچى نيست . همه از پا افتادند . هيچ‌چيز به جائى حمل‌ونقل\r\n\r\n","description":"","footnote":"","page_name":" 5170 ","page_number":274},
  {"content":"\r\n\r\nنمىشود . حتى پست به طهران پياده مىرود . فقط اگر گاهى اتومبيل به طهران برود .\r\n\r\nتوقيف جرايد - وضع تهران\r\nركن الدوله رقعهء اظهار محبت و همراهى و احوال‌پرسى نوشته ضمنا سوقاتى الموت خواسته بود . اعظم الدوله پسرعمو رئيس ايلات قزوين شده ، ليكن وارد نشده است .\r\nكاغذجات طهران تازه‌اى كه داشت توقيف تمام جرايد است جز روزنامهء « ايران » كه به طور رسمى يا نيم‌رسمى طبع مىشود كه كاش اين توقيف را از روز ابتداى جنگ نموده بودند كه آنقدر مفاسد توليد نشده بود . تمام اغتشاش ايران زير سر جرايد است . اين اواخر منازعات بين خود ارباب جرايد بيشتر مايهء فضيحت گرديد . هنوز كابينه ترميم نشده چهار نفر از وزرا نامعلوم است . مشير الدوله ، مؤتمن الملك ، مخبر الملك جدا استعفا داده‌اند . ماليه هم كه وزير نداشت . روزبه‌روز در طهران قحطى و اتلاف نفوس در تزايد است . ناخوشى حصبه هم هنگامه آدم مىكشد . بارندگيهاى كامل مثل سالهاى قبل از خشكى همه‌جا شده است . مردم اميدوارند آنچه كشت و زرع شده تلافى سال قبل را نمايد . عجالتا در طهران گندم خروارى صد و بيست الى صد و سى تومان است ، جو صد تومان .\r\n\r\nقحطى و عدم امنيت\r\nروزنامه‌هاى « رعد » از 14 ج 2 لغايت 29 - در ايران خبر عمده قحطى و عدم امنيت و سرقتهاى كلى فوق همه‌چيز است و طورى قحط و غلا و كلا دزدان و راهزنان مملكت را احاطه كرده كه قلم از تحرير آن شرم و ننگ دارد و ساير مطالب نزد آن وقعى ندارد ، مگر بروز و با در شهر شيراز و انزلى و بعضى محال آذربايجان و مازندران كه خدا عاقبت آن را به خير بگذراند .\r\n\r\nهمدان - بروجرد ، همه‌جا شلوغ\r\nهمدان به‌علاوهء قحطى كه روزى صد نفر زيادتر جان مىدهند امنيت هيچ ندارد . در بروجرد كه مدتهاست بدون حاكم و صاحب مانده در تمام اين شبهاى سرد روى بامها كشيك مىكشند و با اين وصف شبى نيست كه بيست خانه ، سى خانه سرقت و غارت نشده مرد و زن و اطفال صاحب‌خانه را مقتول ننمايند . كرمانشاهان ، كردستان همه‌جا همه‌جا به‌همين منوال است .\r\n\r\n","description":"","footnote":"","page_name":" 5171 ","page_number":275},
  {"content":"\r\n\r\n\r\nتجاوزات انگليس\r\nاحزاب سياسى كه در طهران قرار بود ميتينگ برضد تجاوزات انگليس بدهند چند ساعت قبل از آن سفارت به وزارت خارجه مىنويسد كه ما براى مذاكرات و ترتيب امورات حل نشدهء ايران و انگليس حاضر هستيم ، لذا دولت اعلام مىكند و ميتينگ را موقوف مىدارند . اعلانى از شعبه اجرائيهء كميتهء مركزى در جريدهء « رعد » درج بود كه تمام تهديد است به تمام مردم و علنا نوشته است ما ديگر طاقت نداريم بيش از اين وزرا اهمال‌كارى كنند ، رجال و متنفذين انتريگ نمايند ، ملاكين غله پنهان كنند ، تجار و پولدارها احتكار كنند و اگر در كار خود مداومت نمايند هريك به نوبهء خود دچار مجازات خواهند گرديد .\r\n\r\nجنگليها و بولشويكها\r\nبولشويكها جمعى به رشت و جنگل رفته‌اند . در همدان هم دسته‌اى هست . در قزوين هم يا از روسيه آمده يا از خود روسهائى كه بودند باز جمعى مىباشند . اخيرا دستهء دويست نفرى به‌سمت طهران مىخواهد برود و مقصود آنها ظاهرا اخراج مسيو اتر سفير سابق و نصب مسيو براوين سفير لاحق است .\r\n\r\nروزنامهء رعد و خطر بلشويزم\r\n« رعد » در تحت عنوان « خطر بولشويك » در شمارهء 85 مقالهء مفصلى مىنويسد كه ابتداى آن اين است :\r\nبالشويزم چيست . دانستن اين حقيقت براى ما لازم است . پس از سقوط حكومت كرنسكى و استقرار لنين آنچه تلگرافات و جرايد خارجه اطلاع دادند مرام بولشويكها عبارت از يك اصول مقدس ، از يك آمال روشن مانند مختاريت و آزادى ملل در تعيين مقدرات خود ، واژگون كردن سياست نفع‌پرستانهء سرمايه‌داران و مقاصد خونخوارانهء نظاميان ، كاپيتاليزم ، ميليتاريزم ، توزيع ثروت ، تقسيم اراضى ، از ميان بردن اصول تملك و مالكيت و بالاخره رفاهيت و آسايش نوع بشر و غيره‌ها .\r\nآنچه از مرامهاى بالشويكها شنيدم در فوق ذكر شد . چه ديديم . باز هم همان تلگرافات و جرايد خارجه كه بيّن و موزع مرامهاى بالشويكى بودند . غير از سفك دماء ، قتل نفوس ، اعدام بىگناهان ، رعايت نكردن به اصول مختاريت ملل در تعيين مقدرات خود از قبيل حمله و هجوم به فنلاند و اوكرانى و غيره و غيره . قائل نشدن به احترام\r\n\r\n","description":"","footnote":"","page_name":" 5172 ","page_number":276},
  {"content":"\r\n\r\nآزادى ملت به وسيلهء ضربه‌زدن و از ميان‌بردن مجلس مؤسسان روسيه كه وكلا و نمايندگان تمام اهالى آن كشور بودند ( و كشتن سه نفر از وكلا و حبس چندين نفر ديگر از وكلا ) و ساير فجايع و مظالم ديگرى را به ما خبر دادند ؟\r\nتمام آن گفتارهاى ابتدائى و كردارهاى مابعد را ما به نظر مسرت و تأسف تلقى كرده منتظر بوديم كه نتيجه چه خواهد بود . اينك هم نمىخواهيم در صحت و سقم اين دعاوى و اعمال افاده مرام بنمائيم . چه كه ما را با امور داخلى و انقلاب ملل اجنبى كارى نيست . فقط آنچه متعاقب انقلاب روسيه و سپس حكومت بولشويكها در سرزمين ايران تأثير داشته مورددقت قرار مىدهيم .\r\nهرچه دايرهء آزادى در روسيه وسيع‌تر و هر اندازه ريشهء اقتدار تزارى منهدم‌تر گرديد بر وحشت ، دهشت ، غارت و سفاكى قشون روس در ايران افزود . مخصوصا متعاقب استقرار لنين اعلاميهء تقسيم اموال و املاك وى اشاعت يافت . افواج و اردوهاى روسيهء جمهورى ، روسيهء بالشويكها افسار خود گسيخته و پاره يافتند . اروميه ، ساويچ‌بلاغ ، كرمانشاه ، همدان ، زنجان ، قزوين [ را 
  ] طعمهء حريق ، حرص و آز خود قرار داده از هيچ‌گونه بىوجدانى و بىشرمى مضايقت ننمودند .\r\nبعد مىنويسد حالا اين بولشويكها مىآيند چه كنند ، به زور براوين را به‌جاى اتر بگذارند . اين مسئله با دولت ايران است كه هريك را بخواهد بپذيرد نمىخواهد نپذيرد .\r\nديگر حكايت زور نيست ، چه و چه كه خيلى مفصل است . ( پايان مقالهء رعد )\r\n\r\nجرايد دموكرات\r\nگويا از اين مقاله جرايد منسوب به حزب دموكراتها خوششان نيامده و باز گمان مىكنم « ستارهء ايران » چون از آن بدزبان‌تر جريده‌اى نداريم به « رعد » هجوم آورده و بعضى مطالب خالى از نزاكت نوشته كه « رعد » در مقالهء اساسى خود شمارهء 90 اين مطالب را مىنگارد كه گويا بيشتر همين زدوخوردهاى بين جرايد است كه امر به توقيف همه شده و عجب اين است كه تمام مردم هم همراه [ اند 
  ] و اظهار بشاشت نموده‌اند مگر دستهء معدودى ، هى هذا :\r\n\r\nپاسخ‌گويى رعد - گوساله‌هاى زبان‌بسته ( به قلم درشت )\r\nهيهات از لجاج و جهالت ، فرياد از وقاحت . براى اين مردم گوساله ، براى اين خوانندگان گوسفندخو ، همان اوراق سياه بىشرم و همان قلمهاى ناپاك دور از آزرم شايسته است . جمعيت لجوج و عنودى كه ظلمت شب سياه و نور روز روشن را انكار\r\n\r\n","description":"","footnote":"","page_name":" 5173 ","page_number":277},
  {"content":"\r\n\r\nمىنمايند اهليت و لياقت داشتن روزنامه [ اى 
  ] چون « رعد » و دبير دلاور متفكرى چون نويسندهء وى را دارا نيستند . بىحيائى و چشم‌دريدگى معدودى طرفداران مستوفى الممالك و كابينه‌هاى « اميد » و « نجات » به حدى است با آن‌كه ايران را به دهليز مرگ و فنا رسانده نه تنها اعتراف به خطاياى غيرقابل عفو و معاصى جبران‌ناپذير خود نمىكنند بلكه براى خلط مبحث و اغفال عوام كالانعام حقايق را در حجاب افترا و تهمت مستور داشته به‌جاى ارائهء طريق در نجات از گرداب فلاكتى كه خودشان تهيه نموده‌اند « رعد » را متواليا مورد مهاجمه و فحاشى قرار داده از هيچ نسبتى كه لايق خود و جمعيت و شايستهء پيشوايانشان مىباشد فروگذارى نمىنمايند .\r\nما متأثر نيستيم و تعجب هم نمىكنيم . چه مستوفى الممالك و طرفداران فضّاح ايشان در صورتىكه براى رياست ننگين چند روزهء خود و منافع دنائت‌كارانه كه تحصيل مىنمايند فاشافاش به محو و انقراض و اضمحلال يك ملت و مملكتى رضايت مىدهند چگونه از كشتن حق و پرتاب‌كردن تيرهاى زهرآلود تهمت به يك روزنامه و نويسنده خوددارى مىتوانند نمود .\r\nاين افراد معدود كه نه خدا را مىشناسند و نه رايحهء مقدسهء اسلام را استشمام كرده‌اند و نه در قاموس شهوت و نفع‌پرستيشان كلمهء وطن و وطن‌پرستى يافت مىشود ما تاكنون نخواسته‌ايم مقام خود را تنزل داده و درصدد جواب مزخرفات يك ورق پارهء سياهى كه طرفدار و مدافع مقام مستوفى الممالك و عمليات ايشان است برآئيم . ولى مقاله‌اى كه روز گذشته در تحت عنوان « رعد و خطر بالشويزم » در آن ورق پارهء سياه منتشر شده و سؤالات مدلسانهء عوام فريب‌دهى از ما كرده بود ما را وادار به نگارش اين مقاله مىنمايد . اين نكته هم از نظر محو نشود كه در ميان اين همه جرايد طهران حقيقتا شايسته است كه ننگ‌طلب‌ترين اشخاص و فحاش‌ترين اوراق مدافع و معرف صميميت مستوفى الممالك نسبت به اين مملكت گردد .\r\nبالجمله مستوفى الممالك ايران را كشت ، ايران را خفه كرد ، ايران را بر باد داد ، روح اين مملكت را از قالب و پيكر وى پرواز داد . با اين وصف ديگر در مقابل هتاكى و نيشهاى اوراق سياهى كه طرفدارى وى را شعار خود ساخته است بردبارى نخواهيم كرد . تا امروز پرده‌درى نمىكرديم ، آنچه مىدانستيم نمىگفتيم . ولى اكنون مىگوئيم .\r\nهمان مستوفى الممالكى كه سه سال قبل در نتيجهء رياست‌وزرائى شانزده ماههء خود مملكت را تسليم قشون روس و اورنگ حكمرانى ايران را تفويض به ژنرال باراتف نمود و خويشتن به شكارگاه تشريف بردند . اينك در نتيجهء ده ماه زمامدارى و مداخلهء ايشان و ساير وزراى صالح اهل محبوب الملهء ايران را تسليم قشون انگليس و سپاهيان هندى\r\n\r\n","description":"","footnote":"","page_name":" 5174 ","page_number":278},
  {"content":"\r\n\r\nنموده ناچار راه جاجرود و شكار بزهاى كوهى را در پيش خواهند گرفت ( بعد از فسخ عزيمت شاه به اصفهان و سقوط كابينهء مستوفى الممالك فورا جاجرود به شكار رفت . ) گوساله‌هاى عنادكارى كه نظريات و پيش‌بينيهاى ما را نسبت به مستوفى الممالك انكار مىكردند اينك حقايق تلخ ، حقايق دهشتناك را مشاهده مىنمايند . ما گفتيم و باز تكرار مىكنيم آينده معرف ما و تاريخ مصدق نگارشات و نظريات بىغرضانهء ما خواهد بود .\r\nاگر يك خوانندگان ابلهى يافت شوند كه فهم درك مطالعات ما را نداشته باشند بر ما تقصيرى نيست ، ما مسؤول بلاهت و نادانى هيكل گوساله‌خو نمىباشيم .\r\nبرويم سر مطلب آن جانور كاغذ سياه‌كنى كه قلم فحاشى را در دست گرفته و ما را از نگارش مقالهء خطر بالشويزم مورد تهمت قرار مىدهد . گويا اين احساس ما و مقالهء « رعد » را ما به عقيم‌ماندن نقشه‌اى كه براوين ، بينش « 1 » و چند نفر ديگرى كه با طلاهاى عقاب‌پيكر آن سفارتخانه معروف طرح‌ريزى نموده بودند ( بينش اسم يكى از دموكراتها است كه خود او را هم گاهى اين دسته ، گاهى آن دسته مورد تهمت قرار مىدهند ) و به دستورالعمل همان خداوندگاران خود ما را مورد مهاجمه قرار مىدهند .\r\nما چه نوشتيم ، ما گفتيم دويست نفر بالشويك براى چه طهران مىآيند . اگر مقصود استقرار براوين و اخراج اتر است اين از حدود و اختيارات دويست نفر سرباز افسار گسيختهء روسى خارج مىباشد و باز گفتيم كه شناختن براوين و اتر مربوط به سياست خارجى حكومت و حلقه‌اى از سلسلهء روابط بين المللى دولت ماست و باز گفتيم همان‌طورى كه مسيو اتر حق ندارد تشبثاتى براى طرد و تبعيد مسيو براوين اتخاذ كند به همين نحو مسيو براوين را نمىرسد كه درصدد تشبث به اقداماتى بر عليه سفارت روس برآيد .\r\nما نوشتيم كه ورود بالشويكها به طهران آتش هرج‌ومرج را روش نموده و بهانه به ديگران يعنى همان انگليسيهائى كه او را دشمن ايران معرفى مىكنند خواهد داد و آنان را مجبور و وادار به معاملهء متقابله و اقدامات تازه‌ترى خواهد نمود . اين مقالهء ما چرا سبب توليد اين همه هنگامه و غوغاى ورق‌پارهء سياه گرديده . براى اين‌كه مأمور بودند وسايلى فراهم نمايند كه قشون انگليس را به طهران وارد كنند و عقيم ماندن نقشهء آنها يعنى در نتيجهء اضطراب عمومى نيامدن گارد سرخ به طهران اسباب كسالت و كدورت اين دون فطرتان لئيم و خاطر اربابان سخاوت‌پيشه‌شان را فراهم آورد .\r\nدر سه سال قبل به عشق همين طلاهاى عقاب‌پيكر افكار عامه را اغفال به تحريكات ،\r\n\r\n\r\n","description":"","footnote":"\r\n( 1 ) - تقى بينش آق اولى مرادست . ( ا . ا . )\r\n","page_name":" 5175 ","page_number":279},
  {"content":"\r\n\r\nهيجانها ، نوشتن مقالات تند و تيز فحاشانه ، پنجاه هزار قشون روس را به ايران جلب كرده ( مقصود طلاهاى عقاب‌پيكر ماركهاى آلمانى است ) و هستى چند كرور نفوس لگدمال سم ستور سالداتهاى روس گرديد كفايت ننمود ، اينك باز هم به عشق دريافت ماركهاى آلمانى از هرگونه بهانه حتى آوردن قشون بالشويك به طهران براى اين‌كه يك وضعيات نامساعدى بر عليه انگليسها ايجاد نموده اسباب آوردن قشون انگليس را به طهران فراهم [ سازند 
  ] و بالاخره يك مملكتى را براى جلب منافع ننگين خود بر باد دهند چه مقصد و مرام ديگرى را تعقيب مىنمايد .\r\nهرچه مىنويسيد تدليس و عوام‌فريبى ، هرچه بگوئيد جز پركردن جيب خود و اندوختن جيفهء دنيا آمال و آرزوئى نداريد . اگر مستوفى الممالك را مىخواهيد و طرفدارى وى را شعار خويش ساخته‌ايد براى اين‌كه او را بهترين آلت غيرارادى و نيكوترين وسيلهء ملعبه‌سازى خود پنداشته‌ايد با اين همه فضايح ، خراب‌كاريها ، با اين همه رذالتها باز شرم نكرده « رعد » را مخاطب قرار داده مىنويسد « از تعديات قشون انگليس در فارس ، كرمان سخن نمىگوئى . از تجاوزات قشون انگليس در سيستان حرف نمىزنى ، از الغاء پليس جنوب كلمه‌اى نمىگوئى ، از توقيف ماليهء ايران در بانك شاهنشاهى اشاره‌اى نمىكنى ، اما از حركت بالشويك كه بيش از دويست نيست اين همه شيون و فغان مىكنيد . »\r\nدر جواب مىگوئيم اى جنايتكارانى كه فناى ايران را وسيلهء سعادت خود دانسته‌ايد ، روزنامهء « رعد » راجع به تجاوزات انگليس ، الغاء پليس جنوب ، لزوم روشن شدن سياست تاريك دولتين مقالات مفصلى نوشته ولى آن هيولاى متحرك كه به نام رئيس دولت انتخاب نموده و بازيگر سالونهاى عمارت گلستان قرار داده‌ايد اراده ندارد ، تصميم ندارد ، شجاعت ندارد ، عزم ندارد و بالاخره قابليت ندارد . چرا به « رعد » حمله مىكنيد . از مستوفى الممالك و رفقاى صالح او مؤاخذه كن كه تمام بلايا و مصائب را براى ايران تهيه نموده است .\r\nدر زمان رياست‌وزرايى وثوق الدوله تشكيلات پليس جنوب منحصر به شهر شيراز و نواحى آن بود ، ولى امروز يعنى در نتيجهء ده ماه مداخلهء مستوفى الممالك و طرفداران او در سياست عمومى مملكت به‌سبب لاقيديها ، تسامحها ، غفلت‌شعاريهاى همين پيشوايان محبوب صالح و ضمنا فحاشى و هتاكيهاى خارج از نزاكت ورق پارهء سياه و ساير اوراق عوام‌فريب ، پليس جنوب به تمام ايالات حتى شرق و غرب استيلا پيدا كرده و بر شدت و حدت عمليات حق‌شكنانهء انگلستان افزوده .\r\n« رعد » با آن‌كه در نگارش مقالات كه مبنى بر مدافعه از حقوق حقهء ايران بود كوتاهى\r\n\r\n","description":"","footnote":"","page_name":" 5176 ","page_number":280},
  {"content":"\r\n\r\nنكرد به جرم اين‌كه چرا از فحاشى مضايقت ورزيد مورد حمله و عتاب واقع مىشود .\r\nولى مستوفى الممالك كه ايران را با دست خود تسليم اجانب مىنمايد الحق شايسته است طرف حب و مورد محبت دستهء دنائت‌كاران واقع گردد . هيهات ! اى خوانندگان « رعد » اگر در فهم و ادراك با گوساله‌هاى زبان‌بسته فرق و امتيازى داريد در اين قضيهء روشن حكميت نمائيد . بالمثل اگر به‌جاى مستوفى الممالك يك نفر فدائى انگليس ، يك نفر معبود طلا ، يك نفر ستايش‌كنندهء ليره وزير مشاور و رئيس الوزراى ايران مىبود در اين مدت ده ماهه آيا بيش از مستوفى الممالك مىتوانست شرايط و اسباب نفوذ و رسوخ انگلستان و بالاخره موجبات استيلا و اشغال نظامى ايران را فراهم بياورد .\r\nمعاذ اللّه ! هيچ خيانتكار ، هيچ دشمن سعادت ايران به‌قدر اين وزير محبوب المله ، به‌قدر اين رئيس الوزراى صالح از عهدهء فراهم آوردن وسايل موفقيت اجانب برنمىآمد . در صورتىكه تعيين مناسبات ما با انگلستان بسيار سهل و آسان بود . يعنى اگر مصالح ايران را در موافقت نظر با آنان مىدانستيم ناچار مانند يك تاجر معامله كرده و همان‌طورى كه درصدد جلب استفاده بوديم مىبايست استفاده نيز بدهيم و اگر منافع حال و مآل را در موافقت با آنان نمىپنداشتيم بايد مقاومت كرده و حتى تا مقام قطع روابط سياسى حاضر مىشديم . ليكن مستوفى الممالك و وزراى صالح جز تماشا ، جز مماطله ، جز تفنن با مقدرات يك مملكت هيچ سياستى را جايز نشمردند .\r\nاى نويسندهء ورقهء سياه ، شايد بر « رعد » خورده بگيرى كه چرا نسبت به انگلستان فحاشى و هتاكى نمىكند ، اخبار دروغ و جعليات اشاعت نمىدهد ، مقالات عوام‌فريب نمىنويسد . چنانچه دانسته‌اى باز آگاه شو . نويسندهء « رعد » فحاش نيست . پيشرفت خود و حيثيت روزنامه را به انتشار اخبار دروغ لكه‌دار نمىكند . عوام‌فريب نمىباشد . اغفال جمعيت و دلخوش كردن مردم را بدون دليل و برهان بزرگترين خيانت نسبت به هيئت اجتماعيهء خود مىداند . آرى حق دارى مرا به عقيدهء خودت از اين‌كه فحاش نيستم مجرم و معصيت‌كار به‌شمار آورى .\r\nولى مستوفى الممالك را كه سبب و علت تمام مصائب اين مملكت است معصوم و مقدس معرفى كنى . اى وقيح ياوه‌سرا كه شرافت خود را در وقاحت مىدانى ، فحاشى و هتاكى براى پرشدن جيب تو و كسانى كه تو را آلت مطيع فرمان‌بردار قرار داده‌اند نافع است . ولى جواب بده و بگو ببينم از فحاشى و هتاكيهاى تو نسبت به اجانب چه نتيجه و ثمره عايد ايران گشته جز آن‌كه همين هتاكيها ، فحاشيها ، بهانهء تيرگى مناسبات خارجهء ايران [ شده 
  ] و امروز عنوان سرازير شدن قشون از بغداد به‌طرف كرمانشاهان و همدان را\r\n\r\n","description":"","footnote":"","page_name":" 5177 ","page_number":281},
  {"content":"\r\n\r\nتهيه ساخته . براى آن‌كه تعهدات بينشها « 1 » ، . . . ها ، . . . ها و سايرين كه نام ننگينشان [ را 
  ] عنقريب اشاعت خواهيم داد در طرح نقشهء غارت و چپاول طهران عقيم ماند . آن سياست اغتشاش‌جويانه كه براى آوردن قشون انگليس به مركز ايران طرح‌ريزى شده بود به موقع اجرا گذاشته نشده .\r\nفحش و هتاكى پليس جنوب را الغا نمىكند . ميتينگ و نمايشاتى كه براى جلب نفع و شهرت خود متشبث مىشويد مؤثر در جلوگيرى از اقدامات حق‌شكنانهء اجانب نمىگردد . اگر شماها و مستوفى الممالك علاقه به سعادت مملكت داشتيد به‌جاى ميتينگ ، فحاشى بهتر بود [ قشون 
  ] نيرومندى براى آسايش داخله تأسيس نموده و امروز اقلا از عهدهء امنيت اطراف طهران برمىآمديد ، نه اينكه ماهها ولايات و ايالات را بىحكومت ، هرج‌ومرج و اغتشاش را در تمام نقاط مضاعف ساخته كل جهات بهانهء اجانب را تهيه نمائيد .\r\nاز پيشرفت قشون انگليس در سيستان و خراسان چگونه ما حرف مىتوانيم بزنيم در صورتىكه شش ماه است اهالى مشهد فرياد و استغاثهء تعيين والى را نموده و هنوز مستوفى الممالك و وزراى صالح نتوانسته‌اند يك نفرى را به‌سمت حكومت آن ايالت اعزام دارند و تمام اوقات خود را به مطالعه گذرانده به خراسانيان بينوا جواب مىدهد « همين دو روزه تصميم قطعى اتخاذ خواهد شد » .\r\nمتجاوز از دو كرور تومان مال التجارهء تجار بيچارهء اصفهان را در فاصله يك ماه غارت مىنمايند و اهالى از دو ماه قبل تعطيل عمومى كرده در تلگرافخانه متحصن [ اند 
  ] و تقاضاى تغيير حكومت مىكنند هنوز يك جواب مساعدى داده نشده . با اين‌حال منتظر هستيد كه پليس جنوب تشكيلات خود را در اصفهان توسعه ندهد . ما جز نوشتن و ارائهء طريق چه مداخله و تأثيرى در سياست عمومى مملكت داشته [ ايم 
  ] و خسارتى متوجه ايران مىسازيم .\r\nآيا مقالات ما كه تمام مبنى بر هدايت و تنبيه و ايقاظ دولت است سبب بسط نفوذ اجانب مىگردد ، يا آن مقالات اغفال‌كارانه كه جز اشتباه‌كارى و استتار حقايق مقصودى را نمىپروراند . چرا آن دسته‌هاى هنگامه‌طلب ماجراجو كه به غير از تعيين كابينه و نصب وزرا و دوندگى در كوچه‌هاى طهران براى جلب منافع شخصى شغلى ندارند مورد ملامت واقع نمىشوند .\r\nبلى ، براى اين‌كه مستوفى الممالك براى هوس و تفنن بينش « 2 » جسارت ندارد يك\r\n\r\n\r\n","description":"","footnote":"\r\n( 1 و 2 ) - تقى بينش .\r\n","page_name":" 5178 ","page_number":282},
  {"content":"\r\n\r\nوزير ماليه تعيين كند و براى تمكين و اطاعت از شهوت‌رانى يك بىدانش است كه اوراق سياه و طرفدار مقام وى واقع گرديده . اگر اهالى ماوراى طهران ندانند ولى مطلعين اين شهر به خوبى واقف هستند كه مقالات هيجان‌آميز بعضى جرايد ، ميتينگ ميدان توپخانه با تحريك كدام مقامات و چه سفارت‌خانه‌هائى است .\r\nبلى در مقابل اقدامات حق‌شكنانهء يك دولت قوىپنجه فحاشى و ميتينگ آن هم با دست مستخدمين نامى دولت كه دستور العمل از سفارت‌خانه‌هاى معين مىگيرند مؤثر نتواند بود ( مقصود سفارت عثمانى و آلمان و اطريش است . چنانچه سابقا من نوشتم مىخواهند يك رقابت جديدى براى انگليس تهيه كنند تا انگليس هم با ايران همراه و صميمى نشود ) . مقاله و ميتينگ بدون سرنيزه چه تأثيرى دارد . بايد كار كرد ، بايد اسباب بهانهء اجانب را مرتفع نمود . نه اين‌كه آن به آن حق مداخله به اجانب را در امور داخلى ايران ايجاد ساخت و بالاخره به قدرى تند رفت كه دولت انگليس همان دولتى كه در دو ماه قبل با زبان مستر بنرلا ، لردكرزن و مسيو مارلينگ در طهران حضور خود را براى دخول در حل مسائل معوقه و تصفيهء اختلافات و مساعدت اعلام مىنمود ، همين اوراق عوام‌فريب براى اغفال عامه و خوش‌آمد سفارت‌خانه‌هائى كه سرمايه و آتيهء آنها را تأمين نموده بودند محض جلوگيرى از حصول موافقت از هرگونه هتاكى و نسبت دروغگوئى به اظهارات مساعدت‌كارانه مضايقت نورزيدند . تا اين‌كه امروزه همان انگلستان اعزام قشون را به ايران تصميم كرده و رسما ابلاغيه به جرايد طهران ارسال مىدارد .\r\nآرى اى مخالفين ، اى مفسدين ، اى كسانى كه مدعى وطن‌پرستى [ هستيد 
  ] و « رعد » را متهم مىساختيد ، اكنون خطاى شما نتيجهء خود را آشكار ساخت و روزگار تيرهء ايران تاريك‌تر گشته ديگر وقاحت و بىشرمى و دشمنى با مصالح جمعيت كفايت كرد . به جاى آن‌كه حملات خود را متوجه « رعد » و پيكر نحيف نويسندهء آن بنمائيد چاره براى روزگار ناسازگار و آيندهء پرملال اعقاب خود نموده بيش از اين لجاج و عناد با منافع مملكت جايز مداريد .\r\nاى ورق‌پارهء سياه كه جز خلط مبحث و عوام‌فريبى وسيلهء مدافعه ندارى اين حقايق را چه جواب مىدهى . ديگر دورهء خلط مبحث و فرصت اشتباه‌كارى و اغفال عامه سپرى شده ( هيچ نشده است ) « 1 » . نتايج مشؤوم اثمار ناميمون و فضايح سياستمدارى مستوفى الممالك و طرفداران ايشان علنى گرديد . عامه حقايق را تميز [ مىدهند 
  ] و علت العلل مصائب و بدبختى خودشان را آگاه گشته‌اند .\r\n\r\n\r\n","description":"","footnote":"\r\n( 1 ) - آنچه در داخل پرانتزها نوشته شده از نويسندهء خاطرات است . ( مسعود سالور )\r\n","page_name":" 5179 ","page_number":283},
  {"content":"\r\n\r\nما همان‌طورى كه در خدمت به بصيرت عامه از هيچ‌گونه فداكارى مضايقت نورزيديم و تمام مفتريات و تهمتهاى شرم‌آور اوراق سياه و حملات چند تن لاشخورى كه جز مزدورى سفارتخانه‌ها و اجنبىپرستى و ستايش بيگانگان شغل و پيشه ندارند به نظر اعتنا ننگريسته وظائف و پيشهء خود را ادا نموديم ، پس از اين نيز از كشف ساير حقايق خوددارى ننموده به نام مصالح ايران دشمنان سعادت اين ملك و ملت را به عامه معرفى خواهيم كرد ( خبر از توقيف نداشت ) .\r\nاى ورق‌پارهء سياه در شأن و مقام تو همين بس و كفايت مىكند كه طرفدار آمدن بولشويكها به شهر طهران بوده‌اى و كسانى كه تو را براى اشاعهء افكار خويش خريدارى نموده‌اند با پول اجانب و قشون بيگانگان درصدد انقلابى هستيد كه بلكه آب را بيش از اين گل‌آلود نموده و از سرگرم شدن انگلستان در ايران دام ماهيگيرى خود را از نو در درياى خون بىگناهان بگسترانيد . ايران را يك مرتبهء ديگر عرصهء تطاول و مهاجمات اردوهاى تازه‌ترى قرار دهيد تا بلكه بدين‌وسيله خويشتن استفاده نموده و تير آمال را به هدف مقصود برسانند . اى ورق‌پارهء سياه در معرفى تو و صميميت تو نسبت به اين مملكت همين‌قدر بس كه باكمال بىحيائى ، وقاحت جنايتكاريهاى ده ماههء كابينهء « اميد » و « نجات » را مداحى نموده و خويشتن را طرفدار نالايق‌ترين رجال اين مملكت قرار داده‌اى .\r\nاى ورق‌پارهء سياه كه جز ارتجاع وسيلهء پيشرفت مقاصد اجانب و بر باد دادن ايران عنوان و شرافت ديگرى ندارى ، آنچه نوشتيم شرذمه‌اى بود از داستان مصائب ايران و قطره‌اى بود از درياى بدبختى اين مملكت كه پيشوايان تو براى ساكنين اين محيط تدارك ديدند . اكنون پيشوايان تو منتظر پاره شدن حجاب ساير حقايق باشند و بدان وقاحت تو ما را مجبور در اين پرده‌دريها مىنمايد . ( پايان مقالهء رعد )\r\n\r\nابلاغيهء سفارت انگليس\r\nدر همين شماره است ابلاغيهء سفارت انگليس مورخهء 28 ج 1 - از جناب مدير « رعد » متمنى است ابلاغيهء ذيل را در اولين نمرهء روزنامهء خود درج فرمايند كه موجب امتنان است .\r\n« ثبوت مسلمه به دست دولت اعليحضرت پادشاه انگلستان افتاد كه تجديد عمليات عمال خصم در حدود غربى ايران به جائى رسيده كه اوضاع اواخر 1915 در اين مملكت تجديد يابد . بنابراين دولت مشار اليها خود را مجبور ديده‌اند براى حفظ منافع اهمهء خود بعضى اقدامات نظامى به عمل آورند . اين تصميم را به دولت ايران اطلاع داده و ضمنا\r\n\r\n","description":"","footnote":"","page_name":" 5180 ","page_number":284},
  {"content":"\r\n\r\nاين سفارت توضيح نموده است كه اقدامات مزبور به هيچ‌وجه برضد استقلال و مصونيت ايران نمىباشد . شناختن استقلال و مصونيت مزبور يكى از نكات اهمهء سياست دولت اعليحضرت پادشاه انگلستان نسبت به ايران مىباشد و از اين تصميم حاليه همچو برنخواهد آمد كه دوستى قديمى انگلستان نسبت به ايران تغييرى حاصل شده باشد و دولت انگليس در ميل خود براى ترتيب دوستانهء مسائل معوقه به‌طورى كه حافظ مصالح مملكتين بوده باشد مداومت داشته و براى اين منظور پيشنهاداتى به دولت عليهء ايران نموده است . »\r\n( كه هيچ‌وقت مردم طهران نمىگذارند اين پيشنهادات هرقدر هم به صرفه ايران باشد قبول شود . ) « 1 »\r\n\r\nناصر الدين ميرزا رئيس قزاقخانه\r\nبرحسب تصويب دولت شاهزاده ناصر الدين ميرزا « 2 » به رياست كل قزاقخانه برقرار شدند و دولت مشغول است محل صحيح معينى براى اخراجات قزاقخانه تهيه نمايد .\r\n\r\nجنگليها و گروگان‌گيرى\r\nجنگليها قونسل انگليس و رئيس بانك شاهنشاهى را از رشت دستگير كرده در جنگل توقيف نموده‌اند . مشاور الممالك وزير خارجه هرقدر تلگرافات حضورى مىكند مرخص نمىنمايند و جواب مىگويند تا سليمان ميرزا و عيسى ميرزا مرخص نشود و تا ساير مطالب ما را انجام ندهيد مرخص نمىكنيم .\r\nاز قرار تلگرافات شيراز جنگليها به آنجا خيلى كاغذجات فرستاده و تلگرافات نموده‌اند كه حكومت درخواست مىكند جلوگيرى شود و الا انقلاب مىشود و اقدامات انگليسها توسعه پيدا مىكند .\r\n\r\nرعد\r\n« رعد » باز در جواب يكى از جرايد كه فحاشى كرده مىنويسد اگر دست از هتاكى برنداريد يك سلسله اسناد ديگرى انتشار مىدهم كه تاكنون از نشر آن خوددارى شده است .\r\n\r\n\r\n","description":"","footnote":"\r\n( 1 ) - مطلب داخل پرانتز از مؤلف است . ( مسعود سالور )\r\n( 2 ) - چهارمين پسر مظفر الدين شاه قاجار . ( مسعود سالور )\r\n","page_name":" 5181 ","page_number":285},
  {"content":"\r\n\r\n\r\nجلوها « 1 »\r\nباقيماندهء سكنه و اموال اروميه و خوى و سلماس را ايلات « جلوها » غارت كرده‌اند .\r\nمحض اطلاع قارئين مىنويسد : جلوها نصرانىمذهب و از نژاد كلده مىباشند كه به ترتيب ايلات ما هميشه در چادر و ييلاق ميشى و قشلاق ميشى مىكنند . اين نصرانيها را روسها در مقابل كردها مسلح نموده بودند . اينك پنجهزار نفر از آنها با توپ و ميترايوز و اسلحهء جديد و صاحب‌منصبان روس ، فرانسه و صربى حمله به شهرها و قصبات آورده فقط در اروميه دو هزار نفر مقتول [ شده‌اند 
  ] و مبلغها اموال غارت نموده‌اند .\r\n\r\nقوام السلطنه فرمانفرماى خراسان\r\nقوام السلطنه فرمانفرماى خراسان و سيستان ، حشمت الدوله فرمانفرماى كرمان و بلوچستان ، سردار جنگ يا ديگرى از بختياريها حكمران اصفهان ، مرتضى قلى خان پسر صمصام السلطنه يزد ، نظام السلطان از همدان به بروجرد خراب ، مجد الملك از كرمانشاه به همدان .\r\n\r\nيادداشت سفارت انگليس\r\nمفاد يادداشت اخير سفارت انگليس را وزارت خارجهء ما بنابر تقاضاى مردم اشاعه مىدهد :\r\n« به‌طورى كه اولياء امور دولت ايران مسبوق هستند دولت اعليحضرت پادشاه انگلستان هميشه اوضاع ايران را در تحت نظر و توجه صميمانه داشته در اين اواخر علنا موافقت خود را در موضوع استقلال ايران اظهار داشته‌اند . سفارت انگليس برحسب دستور العمل دولت خود اخيرا چندين مرتبه با دولت عليهء ايران مذاكرات دوستانه نموده و تنها چيزى كه خواهش شده اين است كه حسيّات دوستانهء خود را كلية نسبت به مصالح انگليس ابراز [ دارند 
  ] و اظهارات اولياى دولت انگلستان را به‌طورى كه بايد محل توجه قرار دهند و براى حفظ ايران از تجديد اتفاقاتى كه از عمليات پائيز و زمستان 1915 به حصول پيوست و امروز نيز همان مخاطرات به خوبى مشهود است جلوگيرى نمايند و بالاخره نظر به مصالح فوق العادهء دولت همجوار انگلستان در جنوب و به ملاحظهء هرج و\r\n\r\n\r\n","description":"","footnote":"\r\n( 1 ) - مقصود نسطوريانىاند كه از جمله در وان ، نصيبين سكنى و زندگى كوهستانى دارند و معمولا به « جيلو » مشتهرند . نگاه كنيد به صفحهء 149 - 151 كتاب « اوضاع ايران در جنگ اول يا تاريخ رضائيه » تأليف محمد تمدن . ( تهران ، 1350 ) ( ا . ا . )\r\n","page_name":" 5182 ","page_number":286},
  {"content":"\r\n\r\nمرج كه به واسطهء فقدان قواى منظم ممكن است به ظهور رسد دولت اعليحضرت پادشاه انگلستان حاضر هستند كه مساعدت مالى وافرى به دولت عليه نموده و براى ايجاد قواى متحد الشكلى پس از اتمام جنگ براى تمام مملكت كه بالاخره قشون جنوب به آن منضم گردد در تحت صاحب‌منصبان خارجه كه در خصوص مليت آنها بعد از اين بايد بين دولتين موافقت حاصل شود كمك و مساعدت نمايند و قرارداد انگليس و روس مورخهء 1907 را موقوف الاجرى بدانند ، تا پس از تشكيل دولت منظمى در روسيه براى الغاء آن رسما با دولت ايران داخل مذاكره شوند .\r\nضمنا اولياء دولت انگليس حاضر هستند كه ابطال شناسائى قرار داد مزبور را از طرف دولت ايران قبول نمايند و تغيير تعرفهء گمركى را با ايران پذيرفته و برحسب ميل اولياى دولت عليه ايران در هر كنفرانس كه نمايندگان دول غيرمتخاصم شركت نمايند نمايندگان ايران نيز مشاركت داشته باشد . اين پيشنهادات هنوز به حال خود باقى و تاكنون از طرف دولت عليه پذيرفته نشده .\r\nاز طرف ديگر اغتشاش در حالت شدت [ است 
  ] و عثمانيها در نقاط مختلفهء غربى آذربايجان وارد شده و جنگليها تقريبا ارتباط فى ما بين انزلى و پايتخت را قطع و ويس قونسل انگليس و رئيس بانك شاهنشاهى را در رشت توقيف كردند و در واقع شمال غربى ايران از بحر خزر تا سرحد عثمانى مغشوش و براى عبور و مرور خصم باز است و اين اقدامات كه معابر شمالى را فراگرفته و روزبه‌روز نيز كسب شدت و وخامت مىنمايد پايتخت ايران را دچار مخاطره ساخته است .\r\nلهذا اولياء دولت انگليس بر خلاف ميل خود درصدد برآمده‌اند كه از اين اتفاقات كه دولت ايران نمىتواند يا نمىخواهد جلوگيرى نمايند خود شخصا جلوگيرى به عمل آورد و بنابراين تصميم كرده‌اند از سرحد عثمانى استعداد كافى به شمال غربى ايران اعزام دارند . توسعهء عمليات استعداد مزبور منوط به اثرات و نتايج حاصله از اين اقدام و قدرتى است كه اولياى دولت عليه به كار خواهند برد .\r\nدر خاتمهء مراسله اضافه شده است كه اولياى دولت انگليس با كمال صداقت اعتراف مىنمايند كه اين ترتيب موقتى بوده و حتى القوه سعى و اهتمام خواهد شد از هر چيزى كه مخالف استقلال و تماميت اراضى ايران و مداخله در امور داخلهء مملكت باشد احتراز جويند و قشون انگليس به محض اين‌كه اوضاع اجازه دهد و در هر صورت در ختم جنگ احضار خواهند شد .\r\nوزارت جليلهء امور خارجه .\r\n\r\n","description":"","footnote":"","page_name":" 5183 ","page_number":287},
  {"content":"\r\n\r\n\r\nاروپا\r\nروزنامه‌جات قفقاز و اخبار تلگرافى رويتر كه عجالتا مصدر تمام وقايع عالم است از يك طرف معاهده و شرايط صلح آلمان و روس را اعلام مىدارند از طرف ديگر هجوم قواى آلمان را تا نزديكى پطروگراد . به هرحال به همان ترتيب سابق ما به شرح هريك مىپردازيم .\r\n\r\nشرايط صلح آلمان\r\n24 فوريه - ابلاغيهء بىسيم روس مىگويد : در جواب پيشنهادهاى 19 فوريهء روس آلمان در تاريخ 21 اظهار داشت كه حضرات به شرايط ذيل صلح نمايد .\r\nاول آلمان و روسيه اعلام مىدارند كه جنگ خاتمه يافت .\r\nدوم نواحى واقعه در مغرب خطى كه در برست ليتوسك به نمايندگان روس ارائه شده و سابقا متعلق به روسيه بود ليكن حاليه در تحت حمايت اراضى روسيه نيست در ناحيهء دونيسك اين خط را بايد به سرحد شرقى كورلند پيش برد . آلمان و اطريش مقدرات اين نواحى را مطابق مرام سكنهء آنها تعيين خواهند كرد ( در قيامت ) .\r\nسوم ليتوانيا « 1 » و استانيا به فوريت از قشون روس و گارداحمر تخليه و در تحت اشغال پليس آلمان درآيد ، تا زمانى كه مطابق قوانين و نظامات آنجا امنيت در آن حدود مستقر گردد .\r\nچهارم روسيه با اوكرانيا صلح كرده اوكرانى و فنلاند را تخليه خواهد كرد .\r\nپنجم روسيه مجاهدت كامله به عمل خواهد آورد كه سرحدات اناطولى شرقى به عثمانى مسترد گردد .\r\nششم قشون روس به كلى از حالت تجهيز بيرون آمده متفرق خواهد شد .\r\nهفتم بحريهء روس به انضمام جهازات جنگى متفقين بايد در بنادر روس توقيف باشد تا زمانى كه صلح عمومى واقع شود يا خلع سلاح گردد .\r\nهشتم معاهدهء تجارتى 1904 آلمان و روس به موقع اجرا گذارده شود و حمل آزادانهء فلزات تصفيه نشده تضمين و يك معاهده تجارتى جديدى بسته شود .\r\nنهم مناسبات شرعى و سياسى بايد مطابق اولين معاهدهء بين آلمان و روس برقرار گردد .\r\nدهم روسيه وعده مىدهد كه تبليغات خود را برعليه دول اربعه خاتمه دهد .\r\n\r\n\r\n","description":"","footnote":"\r\n( 1 ) - در اصل ليوانيا و سهو القلم است .\r\n","page_name":" 5184 ","page_number":288},
  {"content":"\r\n\r\nيازدهم شرايط بايد در ظرف چهل و هشت ساعت قبول و نمايندگان مختار روس در برست ليتوسك بايد در ظرف سه روز معاهده را امضا نمايند و در عرض دو هفته تصويب و تصديق گردد .\r\n\r\nابلاغيهء روس\r\nابلاغيهء بىسيم روس مىگويد لنين و تروتزكى به برلن پيغام دادند كه روسيه شرايط صلح آلمان را قبول مىكند . نماينده به برست ليتوسك اعزام خواهد داشت . پس از آن در چهارم مارس در برست ليتوسك معاهده به امضا رسيده و تلگراف ذيل باز از روسيه صادر شد .\r\nپطروگراد - كميسيونرهاى بولشويكى اعلاميه صادر كرده‌اند كه اصول صلح مبنى بر غصب و تجاوزات و تعرضات آلمان حكم تطاول قطاع الطريقى و غارتگران را دارد .\r\nبورژاوزى ( سرمايه‌دارى ) براى محو و اضمحلال رولسيون رويهء مساعدت‌كارانه نسبت به آلمان اتخاذ كرده‌اند . كميسارياها از سويتها استرحام و درخواست مىنمايند كه قشونى ترتيب و آن عناصر مضر فاسد را خارج [ كنند 
  ] و براى آذوقه مجاهدات به عمل آورند و ديسيپلين شديد و قوى در مملكت اعمال دارند .\r\n( اين بود صلح بدون الحاق اراضى كه لنين و تروتزكى به روسيه وعده مىدادند و اين بود نتيجهء اعلاميه‌هاى آلمان كه الحاق اراضى نخواهد كرد . به‌همين لحاظ است كه متفقين اعلام مىدارند كه تمام حرفهاى آلمان مثل همين حرفش پوچ و خالى از حقيقت است . )\r\n\r\nگارد سرخ و سفيد و احكام آنها\r\nگارد سرخ و سفيد در روسيه نزاعهاى خونين دارند . آلمانها به سمت پطروگراد پيش مىروند . چهل و پنج فروند كشتى آلمان به سمت روال حركت كرد . بحريهء روس به كلى متلاشى شد . قحط و غلا شدت دارد . مردم پطروگراد ورود آلمانها را به شوق تمام پذيرائى مىكنند . بقيهء صاحب‌منصبان را در روسيه كشته بعد جسد آنها را قطعه‌قطعه مىكنند .\r\nباز اعلاميه صادر شده كه نكاح عرفى سنديت دارد و اولاد مشروع و غيرمشروع متساوى الحقوق هستند . دول متفقه و بىطرف به دولت غيرقانونى روسيه اعلام نموده‌اند الغاء قروض و ضبط مايملك و تمام اين قبيل اعلاميه‌هاى شما را نسبت به هموطنان خود غيرمعمول مىدانيم و تمام خساراتى كه از اين‌گونه اقدامات وارد شود اخذ و دريافت\r\n\r\n","description":"","footnote":"","page_name":" 5185 ","page_number":289},
  {"content":"\r\n\r\nخواهد گرديد .\r\nآلمانها شهر پسكوف را گرفتند . چهارصد مليان روبل مهمات و آذوقه در آنجا به دست آلمانها افتاد . بولشويكها تمام نطق و لايحه مىدهند و گاهى پرتست مىكنند كه ابدا ثمر ندارد و آلمانها عجالتا خود را مالك رقاب روسيه مىدانند .\r\n\r\nاخبار ديگر جهان\r\nدر فلسطين انگليسها پيشرفت مىكنند . شهر حيفا را گرفتند . تصرف اين نقطه انگليسها را با اعراب و سلطان حجاز خصم مىنمايد و بعدها به كمك مستقيم اعراب همه قسم فتوحات مىكنند . سفراى امريكا ، ژاپن ، سيام ، برزيل ، پطروگراد را ترك گفتند .\r\nآلمانها دويست هزار از اسراى خود و اطريش را در سيبريا تجهيز نموده خيال كمك با بولشويكها و ضبط راه‌آهن را دارند . ژاپن براى جلوگيرى حاضر شده چينيها هم دخالت مىكنند .\r\nمتفقين اصرار دارند كه هرچه زودتر ژاپن اقدامات نمايد . گويا اختلاف‌نظرى ما بين ژاپن و امريكا حاصل شده كه اقدامات معجلانه نشده است . در تمام روسيه جنگ داخلى در نهايت اشتداد شعله‌ور است . هر دسته به يك اسم و هر جمعيت به يك قصد و نيت از همديگر كشتار مىكنند .\r\nمطبوعات آلمان حالا كه مقاصد خود را حاصل نموده‌اند برضد بولشويكها مشروحاتى درج مىكنند . كوهلمن و چرنين مىگويند ما با يك دولتى مشغول مذاكره هستيم كه نمايندهء ترور مىباشد و به قواى كارگران آنارشيستى اتكا دارند . حتى سوسيال دموكراتهائى كه موسوم به منشويك هستند از آنها برى شده‌اند . بولشويكها به توسط غارت و سبعيت تمام مبانى و قواعد و نظامات دولتى را منهدم ساختند . بانكها ، كارخانه‌جات و جرايد را به خودشان اختصاص دادند . با شليك توپها اميدگاه ملت روسيه يعنى مجلس مؤسسان را منحل نمودند . مملكت را غارت مىكنند و در رأس كليهء تضييقات قرار گرفته‌اند . هرگاه اين دولت در حالت آنارشيستى بماند عنقريب مضمحل خواهد شد .\r\nدر طبقات پست دول همسايه نيز علايم اختلاف هويداست . لنين و تروتزكى طرفدار صلحى نيستند كه آنها را به حبس و پاى دار سوق خواهد نمود و جد دارند در تمام دنيا خصوصا در ممالك دول مركزى آتش انقلاب روشن نمايند . تروتزكى منبرى براى خودش احداث نموده است كه صداى آن از آنجا در تمام عالم مخصوصا در ممالك مركزى طنين‌انداز مىگردد . ما اعتراض خشن آنها را متحمل شده مشغول مذاكرات\r\n\r\n","description":"","footnote":"","page_name":" 5186 ","page_number":290},
  {"content":"\r\n\r\nهستيم در صورتىكه حتى متفقين نيز بولشويكها را به رسميت نشناخته‌اند ( اخبارات رويتر و غيره پيچ‌درپيچ و متضاد است . با همه آنها مىنويسد چهارم مارس ساعت پنج بعدازظهر معاهده امضا شد اجبارا ) . ژاپن باز به كمك انگليس ولادى وستك را ضبط نمودند و دويست مليان روبل ذخائر در آنجا بود كه ضبط شد .\r\nايطاليا قرضهء سيم را پنج مليارد معين كرد . در تاريخ ايطاليا نظير ندارد . قيصر به شانسلر خود تلگراف مىكند شمشير آلمان در كف رؤساى بزرگ قشون در روسيه صلح را انجام داد . اين مسئله موجب خوشنودى من است كه خون آلمان و تمدن آلمان نجات يافت .\r\n7 مارس ، رويتر . آلمانها بسارابى را به رومانى به عوض دوبرجه مىدهند . ليكن شرايط ديگر صلح به قدرى سخت و دشوار است كه رومانى طاقت آن را ندارد و چون از هيچ سمت هم بوى كمك نمىرسد يعنى نمىتوانند برسانند لذا سرگردان مانده است ( اقبال آلمانها بلند است و براى آنها خداوند پيش‌آمدهاى نيكو فراهم نموده است . )\r\n\r\nگمرك در راه تنكابون\r\nپنجشنبه ششم رجب ، 28 حمل - بارندگى بينهايت شده گدوك باز نيست . هرچه برنج حمل مىكنند با دوش است . گمرك هم گذاشته‌اند ، هريك من برنج دو قران ، هربار برنج دو تومان . كاغذجات هم آنچه برود باز كرده مىخوانند . معز السلطنه حاكم تنكابون از طرف جنگل پسر ميرزا جعفر خان مستوفى همسايهء طهران ما كه اينك مرحوم شده ، مقتدر نظام براى او كاغذى نوشته بود متضمن سفارشات اينجا و معرفى الموتيها . خودم هم شرحى نوشته روانه كردم . مشهدى غلامعلى هم رئيس قشون است ، شيخ باقر ماسوله‌اى رئيس عدليه . يكى از عمارات سپهسالار را هم مدرسه بنا نهاده‌اند .\r\nسه روز است مهدى را ميرزا اسحق زوارك آورده كلام اللّه را هم قسم خورده و مهر كرده . خيلى ميل داشت من هم قسم بخورم ليكن من با تشدد تمام اين مسئله را رد كردم و گفتم قسم كه سهل است بدون هيچ شرط او [ را 
  ] در زوارك مىپذيرم . قسم چه معنى دارد من بخورم ، آن هم براى مهدى و امثال او .\r\n\r\nصد هزار دروغ\r\nديروز عصر عقيل از رودبار آمد گفت با امير اسعد گردش بوديم ، صداى توپ زياد از شهر آمد . چند نفر چاله‌اى هم از اينجا گذشتند گفتند ما هم صداى توپ را شنيديم . در اين بين محمّد كلانى از شهر آمد . گفت ، يعنى به نوكرها ، تمام شهر را روس و انگليس\r\n\r\n","description":"","footnote":"","page_name":" 5187 ","page_number":291},
  {"content":"\r\n\r\nاحاطه كرده ديگر نقطهء خالى نيست . صاحب‌منصبان انگليسى دو ذرع و نيم قد دارند چه و چه ، هزار دروغ . از نزد نوكرهاى من رد شده نزد ميرزا اسحق و ميرزا حسين و مهدى كه يك‌جا بودند گفته بود قشون جنگل با قفقازى گرجى ، روسى وارد قزوين شدند توپ بستند . مشغول كشتن ، زدن ، بستن [ اند . 
  ] يك هنگامه در شهر برپاست . صدهزار دروغ هم آنجا گفته بود .\r\n\r\nشايعهء آمدن جنگليها\r\nمن سراج‌محله گردش رفته بودم و از اين حرفها توى فكر بودم ديدم ميرزا حسين نفس‌زنان آمد . بعد از كمى كه با من راه رفت كاغذى به دست من داد كه نوشته بود بعضى مطالب خيلى لازم است اجازه التفات مىكنيد مهدى و ميرزا اسحق آمده بگويند . حالا من آنچه محمّد به اينها گفته درست نمىدانم . من كنار كشيده گفتم چه مطلبى است . گفت خيلى مهم ، آخر بگو . گفت مهدى را بخواهيد . گفتم من با او عجالتا متكلم نمىشوم . گفت عرايض را قبول كنيد ، كار سخت است . گفتم به جهنم ، چه خواهد شد . بعد حكايت را با آب و تابى بيان كرده و گفت مهدى از ورك خبر شده به‌طور محقق فردا جنگليها از مران به الموت مىآيند و حكايت شهر اينجا هم برپا مىشود . حال مهدى را بخواهيد تا تفصيل را عرض كند .\r\nمن گفتم محال است هرچه مىشود بشود و مراجعت به سمت قلعه كردم . ديدم ميرزا اسحق با مهدى مىآيند . من ابدا به مهدى نگاه هم نكردم به ميرزا اسحق نزديك شده بناى همين صحبت را گذاشت و اصرار داشت من امروز رودبار نروم تا حضرات مىآيند حاضر باشم . ليكن من هيچ اعتنا نكرده به طبيعت واگذار كردم و يك ساعت ديگر مال من حاضر مىشود و رودبار مىروم .\r\n\r\nسال بد\r\nچهارشنبه 13 رجب ، چهارم ثور - سال گذشته امروز به سمت طهران رفتيم ، رفتن ما خيلى خوب بود ، ليكن از مراجعت معلوم بود كه سال خوش نخواهد گذشت . چيزى نكشيد كه اول آزاده مرد ، بعد بهمن عزيز كه از ياد من محال است برود ، خصوصا اين ايام كه گلها و شكوفه‌ها باز شده و از بس آن طفل به اينها عشق داشت ديدن آنها مرا به ياد بهمن مىاندازد . حقيقتا سال ايلان‌ئيل براى تمام سكنهء ايران بلكه ربع مسكون سال بد شومى بود .\r\n\r\n","description":"","footnote":"","page_name":" 5188 ","page_number":292},
  {"content":"\r\n\r\n\r\nسالهاى تركى\r\nخيلى خوب است كه ايرانيان اصلا اين اسامى سالهاى تركى را برهم بزنند ، زيرا همان تفأل و تطيّر كه اول سال منجمين و مردم از اسامى آن سال مىزنند خودش باعث خيال است و همان باعث زحمت الى آخر سال مىشود . درجهء كمال حكماى تركستان كه اين باشد حال ساير تركها معلوم است . « مار » هم اسم سال است . « خوك » هم اسم سال شد ، « موش » هم اسم سال شد ، همين مزخرفات و مهملات كه الى اكنون باقى است خودش يك اسباب خيال و زحمت فوق العاده بين ساكنين اين ايران ويران شده است . دو ماه به آخر سال مانده در اين دهات متصل از صاحبان سواد و آخوندها سؤال مىكنند امسال سال روى چه مىگردد . تا بگويند روى مار زهرهء آنها مىرود .\r\nبارى پريروز دوشنبه من عصر از رودبار آمدم چهار شب توقف نمودم يعنى به اصرار امير اسعد . همه روزه بارندگى بود و مىشود . روز يكشنبه گذشته هم صبح برف آمد .\r\nاينك شرح مسافرت رودبار خود را درج كنيم :\r\n\r\nشرح سفر رودبار - ترس از آمدن جنگليها\r\nصبح كه بيرون رفتم به واسطهء همان صحبتهاى مهمل محمّد كلانى نمرهء اول شيطانهاى الموت پيچ‌پيچ ميان نوكرها بود و ميرزا اسحق به آن واسطه و به واسطهء گفته‌هاى مهدى آب در دهانش خشك شده بود . من به تقى گفتم ابدا شما اعتنائى به اين حرفها نكنيد و به محض رفتن من شفيع را گرفته حبس كنيد ( كه او صبح زودتر از بيرون آمدن من رفته بود ) ، خبر من به شما خواهد رسيد ( از بس كه در اين مدت اقامت اينجا من از اين دروغها شنيده‌ام كه هر دسته براى مقصود خود شهرت داده‌اند اگر مطلب راستى هم باشد به اشكال باور مىكنيم . )\r\nسوار شديم . ميرزا اسحق باز واهمه داشت و مىگفت پس از صحبتهاى محرمانهء محمّد ، مهدى چند سرفه كرده بعد شانه‌ها را حركت داده پفى به سيگار زده دود غليظى خارج نموده گفت بله ديشب از ورك مكتوبى روانه نمودند كه حتما صبح آقايان جنگل وارد الموت مىشوند . من هم شهر بودم اخبار دادند كه به همين زوديها وارد قزوين مىشوند . للّه الحمد جان خودم را ايمن و آزاد كردم . حالا هرچه مىشود بشود .\r\nبعضى مطالب و اسناد هم هست ، افسوس عين السلطنه رفتن مرا تصورات ديگر نمودند .\r\nمن به آنها خدمت كردم . اينك به آن واسطه مىتوانم همه را حفظ كنم . ما هم ميرزا حسين را فرستاديم پيش شما كه قبول نكرديد . هفت نفر كجورى هم كه آمده بودند دالّ بر همان\r\n\r\n","description":"","footnote":"","page_name":" 5189 ","page_number":293},
  {"content":"\r\n\r\nمطالب بود . اين صحبتها را مىكرد و آب دهان « قورت » مىداد كه سه نفر بنّاى قزوينى كه پائيز گذشته اينجا آمده بودند و كار مىكردند به ما رسيدند سلام كردند جواب گفتيم .\r\nگفتند به فرمايش شما حال آمديم . گفتم ضرر ندارد برويد قلعه تا من مراجعت كنم حوضها را بسازيد . بگوئيد چه وقت از شهر حركت كرديد . گفتند پريروز . گفتم شهر چه خبر بود . گفت سلامتى . ميرزا اسحق خوب گوش داد . گفتم صداى توپ چه بود . گفت براتف با قزاق خودش از همدان وارد شد چند تير شليك توپ كردند . گفتم ديگرچه .\r\nگفت هيچ . به همه جهت دو عراده توپ بود . صبح هم نصف رفتند ، نصف ديگر هم بايد رفته باشند . من نگاهى به ميرزا اسحق كردم كه او سر به زير انداخت . گفتم قفقازى ، جنگلى آمده‌اند . گفت ابدا احدى از آنها نيست . مطلب همين بود كه عرض كردم . از هم رد شديم ميرزا اسحق تر و تازه شد . لعنت به دروغگو مىفرستاد . ناهار صاين‌كلايه مهمان ميرزا على اكبر بوديم .\r\n\r\nعلوفه\r\nحكايت علوفه از همه‌چيز سخت‌تر شده . متصل مال است تلف مىشود . هوا هم باز نمىشود ، برف نرفته . تمام مال و حشم خواهد مرد ، جز آنها كه به عراق رفته . اگرچه آنها هم مبتلاى دزد و گرگ هستند و روزى نيست اين دو جانور دستبردى نزنند . من خودم براى علوفه از همه گرفتارترم . تاحال ده كره مرده ، سى و يك گاو و چندين رأس گوسفندم مرده . امسال هم علف من رفت ، هم جو ، هم مال تلف شد . آنها هم كه مانده‌اند از بىغذائى هوش ندارند . اينجاها مال زياد نگاه داشتن جز خرج زياد و ندامت فايدهء ديگرى ندارد . من اين مسئله را تا قبل از آمدن خانمها درست منظور داشته بودم . پس از آن ناچار شدم مال زيادتر نگاه دارم . كربلائى غلامعلى هم امسال كمك به حال ما كرد ، هى كره ، هى ماديان فرستاد و تا كار به اينجا رسيد . در صاين‌كلايه ولى بيك آمد گفت شهرك بودم امير آنجا آمد . بعد شنيد شما هم صاين‌كلايه آمديد پيغام كردند عصر من آنجا آمده به اتفاق رودبار مىرويم .\r\nعصر از صاين‌كلايه حركت كرديم . يك نفر از صاحب‌منصبان عثمانى كه در بادكوبه محبوس بود فرار كرده از رشت به سيارستاق و از آنجا نزد امير آمده همراهش بود . جوان خوش‌هيكل سفيدروى بلندقد زيبائى بود . غروب منزل وارد شديم . گفتند منتظم الملك هم به اوان وارد شده . يك ساعت گذشت صاحب‌منصب مزبور ديدن من آمد . از دولت سر او چند صندلى اين دفعه در اطاق بود و ما راحت شديم . امير اسعد معمولا گاهى در اطاق ، گاهى اطاق ديگر و گاهى در فضاى مقابل عمارت بود و مشغول كار خودش .\r\n\r\n","description":"","footnote":"","page_name":" 5190 ","page_number":294},
  {"content":"\r\n\r\n\r\nليان يونانى\r\nپسر ليان صاحب كه سى چهل سال است در تنكابون با زن و بچه اقامت دارد و امسال مرحوم شده همراه او بود . اين ليان يونانى و رعيت عثمانى ساكن ترابوزان بود . در تنكابون تجارت چوب شمشاد و غيره داشت . من پس از احوال‌پرسى و بعضى صحبتهاى معمولى خواهش كردم به سؤالات من جواب بدهد .\r\nاگرچه از سيما و قيافهء او معلوم بود شخصيتى است و بايد صاحب‌منصب و محترم باشد ليكن باز حس كنجكاوى من به حركت آمد و براى آن‌كه در مجالست سوءادب نشود و بالاخره يقين حاصل كنم حكايت شجاع الملك خواهرزادهء شجاع الدوله امير معزز قوچانى نيست مرا به اين كار بازداشت .\r\n\r\nسرگذشت صارم بيك\r\nپرسيدم اسم شما چيست گفت صارم بيك ( فارسى نمىداند ، تركى اسلامبولى حرف مىزند كه از تركى ما به واسطهء لغات عربى و جغتائى و لغات اروپائى سخت‌تر است . ) اسم پدر شما چيست . گفت احمد پاشا . از اهل كجا هستيد . گفت اصلا از اهل بوسنى ليكن پدر من در اسلامبول آمده و منزل كرده . در كدام محلهء اسلامبول . گفت محلهء حيدر پاشا . در كدام رژيمان مستخدم بوديد . گفت رژيمان سى و هفت انكران كه در آسياى صغير واقع است . بعد خواهش كردم تفصيل حال خودش را بگويد .\r\nگفت در بغداد بوديم ، در كوت العماره و محاصرهء توشان بوديم . پس از تسليم توشان ما را به سمت ايران فرستادند تا همدان . از آنجا مرا به سمت گروس فرستادند و من فرمانده يك دستهء بزرگ بودم . دو فتح هم كردم . بعد امير مقتدر گروسى داماد خودش را فرستاد مرا به خانهء خودش در يكى از دهات دعوت كرد . من با چند نفر سوار به آنجا رفتم . بعد فرستاد روسها را خبر كرد قريب سى چهل نفر قزاق و يك نفر صاحب‌منصب كه فارسى مىدانست براى دستگيرى من آمدند . من هر شكل بود چند نفر سوار خودم را خلاص كردم . خودم با دو نفر نوكرم تسليم شديم . مرا خمسه آوردند . نوكرها را مرخص كردم . يك ماديان خوب و دو اسب داشتم فروختم پول كردم . بعد مرا قزوين آوردند مدتى بودم . بعد تفليس بردند . مدتى آنجا بودم . از آنجا مرا بادكوبه آوردند در جزيرهء « نركين » كه جاى خشك بدى است مقابل بادكوبه حبس كردند . دو مرتبه پدرم پول فرستاد . يك مرتبه را به من ندادند . دفعهء ديگر را دادند . يك هزار و دويست منات پول دادم يك ماه مرا مرخص كردند آمدم بادكوبه . خودم را به انجمن دموكراتهاى ايرانى\r\n\r\n","description":"","footnote":"","page_name":" 5191 ","page_number":295},
  {"content":"\r\n\r\nرساندم . آنها به من محبت كردند تذكره گرفتند ، اسم عوضى به من گذاشتند ، لباس ايرانى پوشاندند و مرا به اين قسم به شهر رشت روانه كردند . ( من اينجا گفتم الحمد للّه اگر شما به دست ايرانيها گرفتار و حبس شديد باز ايرانيها شما را خلاصى دادند و رفع خجلت ما شد . )\r\nآن‌وقت از رشت پرسيدم . گفت جنگل رفتم . مرا خواستند نگاه دارند چهار نفر هم صاحب‌منصب آلمانى آنجا هست ، دو نفر مهندس ، يك نفر منشى ، يك نفر نظامى . ليكن من ميل نكردم بمانم . از وضع آنها خوشم نيامد . به هر شكل بود مرخصى گرفتم آمدم به اين سمتهاى رشت . گردش در سيارستاق پسر ليان ديده شد . چون رودبار و خدمت پاشا مىآمد من هم همراه او آمدم و اينك الحمد للّه اينجا راحت هستم ، تا خداوند مرا به خانه‌ام برساند .\r\nمن جوياى درجهء او شدم . گفت ماژر هستم ( ياور ) . صارم بيك كلاه‌پوست خرمائى قشنگى سرش بود ، پالتو دوخت فرنگى مدى ، شلوار و پوتين همه چيزش پاكيزه و مد بود . خيلى هم معقول و در مدرسهء حربيهء اسلامبول تربيت شده ، پدرش هم جزو نظام است . ولى حالا خبر نداشت در كدام فرونت است . تازه عيال گرفته بود و حامله بود كه جنگ درگرفت . مىگفت بايد اولادم سه ساله باشد و مرا هيچ نمىشناسد . حلقهء ازدواج هم به رسم اروپائيان انگشتش بود .\r\nمن گفتم شما به توسط سفارت خودتان مىتوانيد كاغذ بدهيد . گفت « سفارته لعنت » .\r\nبعد گفتم ممكن است به توسط سفارت اسپانيا مكتوب خود را مادريد و نزد ملكه يا پادشاه اسپانيا روانه داريد . او حتما خواهد رسانيد . گفت به چه مناسبت . گفتم چون پادشاه و ملكه و اغلب اهل دربار اسپانيا يكى از مشاغل عمدهء خودشان همين كار را قرار داده‌اند كه از احوالات مفقودين يا محبوسين اطلاعات به اقوام و كسان آنها بدهند و اين مسئله الان يك كار بزرگى براى شاه و ملكه اسپانيا شده كه از اغلب امورات مملكتى مهم‌تر . گفت اين‌طور باشد خواهم نوشت .\r\nبعد اوضاع « آس » شد ، من همراه برده بودم . مسكرات هم آوردند افندى مىخورد ، اما كم و پس از خوردن هى مىگفت اللّه جان . بعد دستها را به هم فشار داده مىگفت يا اللّه .\r\nمن قدرى به او دلدارى دادم اما خير تا آخر مجلس يا اللّه او بلند بود .\r\nدر بين صحبت اسم انور پاشا را من آوردم . يك مرتبه گفت « آتاسينه لعنت » [ به 
  ] جدش لعنت . گفتم مگر شما با او موافقت نداريد . گفت خير افنديم . شام خورديم استراحت شد .\r\n\r\n","description":"","footnote":"","page_name":" 5192 ","page_number":296},
  {"content":"\r\n\r\n\r\nيا على به خط ثلث - سلسلهء بكتاشى\r\nجمعه صبح با ميرزا اسحق منزل صارم بيك رفتيم كه عمارت پائين دو اطاق برايش مفروش نموده‌اند و منزل دارد . بالاى بخارى اين اطاق صارم بيك به خط ثلث بسيار مقبول دو يا على كشيده بود كه بسياربسيار قشنگ بود و من خط ثلث كه به اين قشنگى نقاشى بشود نديده بودم . بالاى يا على تاجى كشيده بود كه گفت تاج سلسلهء بكتاشى است ، زير يا على ذو الفقار را كشيده بود آن هم بسيار قشنگ . با دوده توى خطوط را سياه كرده بود . در كاغذ مدورى به خط ثلث خيلى ممتاز كلمهء توحيد را نوشته بود بسيار قشنگ و خوب . معلوم شد صارم بيك از سلسلهء بكتاشى است كه عقيدهء كامل به حضرت شاه ولايت دارند .\r\n\r\nعقايد صارم بيك\r\nنقشهء مسافرت خودش را هم كشيده بود و گفت من در مدرسه درس مهندسى و نقشه‌كشى هم خوانده‌ام . از نداشتن لوازم كار شكايت داشت و مىخواست آدمى شهر روانه كند لوازم كار برايش بياورد معطل نماند . صارم بيك ضد « ژون ترك » و حزب « اتفاق و ترقى » است و مىگفت آخر الامر خصوصيت آنها به آلمان دولت عثمانى را خراب و دست‌نشاندهء آلمان مىكند . باز مىگفت ما مسلمين فقط براى نوكرى و خدمت ملل عيسوى آفريده شده‌ايم ، چنانچه الان دولت عثمانى همان شكل شده .\r\nمن گفتم قشون عثمانى در جنگ بالكان خوب نبود اما در اين جنگ خوب جنگيده است . گفت افنديم هميشه قشون عثمانى خوب بود . در محاربهء بالكان « هيئت لار » شلوغ كردند ( يعنى احزاب ) . متصل در خندق ما بين صاحب‌منصبان مشاجرهء حزبى بود و همديگر را با شمشير و تپانچه مىكشتند . انور [ پاشا 
  ] تاحال چندين نفر را به دست خودش كشته . ناظم پاشا را او كشت .\r\nهر وقت اسم سلطان عبد الحميد را مىآورد مىگفت نور از قبرش برخيزد . از فوت او خبر نداشت من به او گفتم محزون شد ( يك ماه قبل سلطان عبد الحميد وفات كرد ) . روى هم رفته جوان باكمال باهوش زيركى به نظر آمد . فرانسه و آلمانى گفت خوانده‌ام اما نمىتوانم درست حرف بزنم . امروز مشغول كشيدن نقشهء شهر اسلامبول و بغازها و نواحى اطراف آن بود ، از حفظ نه از روى كتاب .\r\n\r\n","description":"","footnote":"","page_name":" 5193 ","page_number":297},
  {"content":"\r\n\r\n\r\nجنگليها\r\nامير اسعد براى وزير گندم و جو و روغن و برنج فرستاده بود . چون هيچ‌چيز در اوان ندارد فقط با يك نفر نوكر و مالهاى شيخ الاسلام آمده است . عيال و نوكر و همه‌چيزش تنكابون مانده . متصل براى امير اسعد قاصد مىآمد و كاغذ مىآورد . اشخاص چاپيده شده ، غارت شده مىآمدند و به همه علىقدر مراتبهم حوالهء پول و برنج مىداد . اغلب جرايمى كه از رعيت و گالشهاى خودشان گرفته بودند قبول مىكرد و حواله مىداد . فقط از يك سر گالش رستم نام چهارصد تومان گرفته بودند كه از خودش داد . تازه باد به زخم تنكابونيها خورده ، به اين معنى كه ورود حضرات جنگليها به يك اندازه جلوگيرى از توسطهاى بيجاى آخوندها و تعديات بعضى از مالكين نسبت به همسايه و غيره نموده .\r\nلهذا با اين ترتيب مخالفت دارند و شكايت مىكنند . اندكى كار « اتحاد اسلام » سست شود امير اسعد حركت كند هيچ مانعى در جلو نخواهد داشت . از قرار معلوم جنگليها به كجور و كلارستاق هم آدم فرستاده‌اند و به طبع سالار فاتح گران آمده . گفته است معاهدهء ما اين بود كه كجور و كلارستاق مال من باشد نه اينكه شما آدم روانه كنيد ( اين ترتيب باشد ايران عماقريب بين مردم تقسيم مىشود . ) . شب بازى كرديم . هاشم‌زاده خيلى بامزه بازى مىكرد .\r\n\r\nامير اسعد و حالات خيالاتى او\r\nشنبه به همان ترتيب روز قبل گذشت جز آن‌كه امير اسعد باز خيال كرد زكام شده فورا نمك ميوه خورد . پس از خوردن پشيمان شده بناى ناله را گذاشت كه من آزار داشتم نمك خوردم . البته نمك فاسد بود مرا صدمه زد . دو دفعه بيرون رفت كار نكرد به آه و ناله‌اش افزوده شد . شب كلاه سرگذاشت ، رختخواب انداخت خوابيد ، د ناله د ناله .\r\nقدرى گذشت برخاست آب خواست . آبليمو داخل آن كرده خورد . گفت بهتر شدم ، كاش اول خورده بودم . چيزى از آن نگذشت گفت اين هم ضرر كرد حالا چه بخورم خوب است ؟ مدتى فكر كرد برخاست رفت اندرون كه زنانه معالجات كنند و اين حسن اتفاقى براى خانم محترم السلطنه شد . زيرا مدتى بود اندرون نرفته بود . من استراحت كردم بعد از برخاستن و صرف چاى ديدم امير اسعد ساق و سالم جلوى عمارت تندتند قدم مىزند .\r\n\r\n","description":"","footnote":"","page_name":" 5194 ","page_number":298},
  {"content":"\r\n\r\n\r\nچهل و هشت هزار نفر تلفات تهران\r\nيكشنبه نهم ، اول درجهء برج ثور - هوا ابر بود . ديشب هم باريده بود . قاطرسوارى مرا با دو اسب از امير عقب منتظم الملك بردند و نزديك ناهار آمد . بعد از تعارفات رسمى معمولى گفت هيچ ميل رفتن قزوين يا طهران را نكنيد كه مشاهدهء مردم آدم را از زندگى بيزار مىكند .\r\nدر طهران به‌طور تحقيق و ثبت ادارهء نظميه تا پنج روز به عيد نوروز مانده چهل و هشت هزار آدم تلف شده ، حاليه هم روزى يك هزار نفر چه از گرسنگى چه به واسطهء ناخوشى حصبه تلف مىشود . نان فراوان بود يعنى از وقتى كه آزاد كردند ، ليكن براى مردم پول باقى نمانده است كه بخرند . مرد كه آنقدر به اين نان نگاه مىكند تا قبض روحش مىشود . در خيابان مىگذرى مىبينى مردم ايستاده‌اند . مراجعت از همان راه يكىيكى به خاك هلاكت افتاده‌اند .\r\nدر قزوين نان كمتر از طهران است اما به قدر طهران آدم نمىميرد .\r\nمنتظم الملك از سيارستاق به رشت از آنجا قزوين رفته بود از آنجا طهران رفته بود كه زيارت قم برود ، نه كالسكه و درشكه بود برود نه مردم صلاح ديده بودند ، لذا دوازده روز طهران مانده آمده است . رفتن و آمدن با اتومبيل كه هر آدمى سى تومان داده بودند . مال براى مسافرت هيچ نيست .\r\n\r\nسپهسالار و منتظم الملك\r\nبعد از واقعات خودشان گفت ( منتظم الملك مثل امير اسعد تودار و محيل نيست هرچه بود و نبود گفت ) . گفت در طهران فقط يك مجلس خدمت سپهسالار رفتم ، خيلى متغير بود و با من جواب و سؤال زيادى نكرد . فقط گفت ارباب تازه گرفتيد مبارك باشد .\r\nباز مرتضى قلى ( سردار اقتدار ) يك مردى كرد . من در جواب عرض كردم چاره چه بود ، ما هرچه فرياد زديم ، داد زديم كمكى از شما به ما نشد . ديگر ما نمىتوانستيم با همه جنگ كنيم .\r\n\r\nسردار كبير\r\nبا سردار كبير خيلى داد و قال كرديم . او همه را به گردن سپهسالار مىانداخت كه من تلگرافات شما را نمودم خودم مصمم آمدن شدم . او اجازه نداد ، پول نداد ، اسلحه نداد .\r\nمن گفتم ما چه تقصيرى داشتيم و ما به آتش سپهسالار مىسوزيم او هم راضى نيست\r\n\r\n","description":"","footnote":"","page_name":" 5195 ","page_number":299},
  {"content":"\r\n\r\nو الا اگر ما هم تنكابون مانده بوديم ، مثل مسعود الملك با ساعد الملك يا ديگران به ما كسى كارى نداشت . اينها چه سالار فاتح ، چه جنگليها با سپهسالار طرف هستند مال و جان او را مباح مىدانند .\r\n\r\nساعد الدوله\r\nبعد امير اسعد گفت ساعد الدوله پسرش گلوبند مادرش را هفت هزار تومان مىفروشد و اسلحه براى كلارستاقى روانه مىكند . منتظم الملك گفت امان امان از اين پسرش كه صد هزار رحمت به سردار اقتدار . اين انجمن دارد ، ترور دارد ، شب و روز برضد پدرش و شما كار مىكند . من يك مجلس او را ديدم حرفها زد كه من و سردار كبير متحير مانديم . من همه را گوش مىدادم و اين دو نفر از اين مقوله بسيار صحبت كردند .\r\n\r\nكميتهء بالشويك قزوين\r\nباز منتظم الملك گفت سپهسالار كه قزوين آمد در تهيهء اين بود كه جمعيتى را روانه كند . يك نفر از صاحب‌منصبان روسى را هم اجير كرده بود . به قدر دويست نفر هم آدم در خفا گرفته بودند . از يك‌طرف خبر حركت ما از سيارستاق به او رسيد از يك‌طرف كميتهء بالشويك قزوين ملتفت شد آن صاحب‌منصب را تعاقب كردند . ناچار در اندرون ثقة الاسلام او را مخفى كردند و با لباس زنانه روانهء طهران نمودند . عيالش را هم پشت سر فرستادند . خود سپهسالار هم روز ديگر به طهران رفت .\r\n\r\nوضع سپهسالار\r\nسپهسالار يك نفر دوست ندارد . همه‌كس با او بد است ، مخصوصا اشخاصى كه از او پول مىگيرند و شهريه دارند ، يا استخدام دارند بيشتر از همه به او فحش و ناسزا مىگويند . مصطفى خان و چند نفرى را هم اسم برد . روبروى سردار كبير هزار تا ناسزا مىگويند و حال آن‌كه جزو نوكرهاى سپهسالار [ ند 
  ] و هريك ماهى مبلغى ماهانه بگير هستند .\r\nمنتظم الملك مىگفت سردار اقتدار دهات مازندران سپهسالار را ضبط كرده آنجا رفته . مباشرين تلگراف كردند سپهسالار از عصبانيت هيچ جواب نداد .\r\n\r\n","description":"","footnote":"","page_name":" 5196 ","page_number":300},
  {"content":"\r\n\r\n\r\nبراتف در قزوين\r\nخودش مىگفت شش هزار تومان از من برنج و مال و مخلفه سالار فاتح برد . هر حركتى سپهسالار بخواهد بكند صد چشم به سمت او باز مىشود . اميدوارى سپهسالار و جمعى ديگر عجالتا جنرال براتف است . اگر او با انگليسها يا با خود اينها همراه شد و از طهران حركت كرد سپهسالار و جماعتى از عقب او حركت مىكنند و كارى از پيش مىرود ، و الّا بايد در اين رودبار ماند تا دنيا خودش درست شود . من پرسيدم ژنرال كجا بود . گفت با هزار و دويست قزاق كه با او همراهى دارند آمد قزوين . سيصد نفر سر پل منجيل گذاشت ، باقى شهر بودند .\r\n\r\nجنگليها\r\nجنگليها از رشت تا منجيل آدم گذاشته‌اند . در اين بين تلگرافى از دولت به كارگذارى رسيد كه جنرال براتف براى چه قزوين مانده ، چرا نمىرود . كارگذار در نزد او رفت . او جواب داد من راه ندارم ، امنيت ندارم بروم . چون ايران شما هم امن‌تر از روسيه نيست ، لهذا اين عده را براى حفظ خودم نگاه داشته‌ام . متعاقب از سفارت انگليس احضار طهران شد . دو نفر هم از سمت جنگل داودزاده و يكى ديگر آمده بودند بلكه جنرال را با خودشان همراه كنند . جنرال حالا دودل بود . سپهسالار تلگراف به او كرده بود ملاقات خواسته بود . جواب زد مىآيم طهران . اينك بايد رفته باشد و ما همه را خدا خدا مىكنيم كه با ما همراه شود . اميدوارى اوست .\r\n\r\nجنگليها و قسم خوردن\r\nصارم بيك آمد ناهار خورديم . امير رفت خوابيد . من و منتظم الملك صحبت كرديم .\r\nبعد امير آمد صحبت از جنگليها شد . منتظم الملك گفت قرآن كمرشان بزند ، به ما قسم خوردند همان‌طور كه ما را معززا به جنگل مىبرند مراجعت به تنكابون بدهند . بعد به ما گفتند لازم نيست برويد صلاح نيست . آن‌وقت ما را قسم دادند ليكن خودشان قسم نخوردند . گفتند ما سابقا خورده‌ايم . امير گفت ما قسم بدى نخورديم . قسم‌نامه هم كه هست . ما قسم خورديم به شاه و مجلس و اسلام خيانت نكنيم ، ديگر قسم نخورديم تمام دارائى ما را ببرند اين همه بلا به سر ما بياورند هيچ نگوئيم ، يا ضديت نكنيم .\r\n\r\n","description":"","footnote":"","page_name":" 5197 ","page_number":301},
  {"content":"\r\n\r\n\r\nميرزا كوچك خان مثل نادر شاه\r\nسپهسالار مىگويند مقصر است ، من چه گناهى دارم ، چه وقت مصدر كار بودم ، چه امتيازى به خارجه داده‌ام . اينجا منتظم الملك چند تا فحش به ميرزا كوچك خان داد و گفت خودشان از همه خائن‌ترند . به خداى لايزال هنگامى كه آن سينه‌كشى ايستاده بود و صد نفر از اين ريش‌بلندها ، گيس‌بلندها دورش حلقه زده بودند ، من او را مثل نادر كه در جلوى شهر شاه جهان‌آباد ايستاده است با نخوت و غرور ديدم . اينها ادعاى سلطنت دارند . اينها ابدا راضى نمىشوند متفرق شوند ، يا دولت آنها را متفرق كند . مرد كه سلطنت دارد ، چندين كرور پول دفن كرده دارد ، اين جريمه‌هاى هفتاد هشتاد هزار تومانى ، آن ماليات ، آن گمرك قديم ، اين گمرك برنج مگر شوخى است . از يك نفر حاجى سيد رضى سالى نود هزار تومان محصول ملك برده‌اند ، از ساير مردم علىقدر مراتبهم . چهل هزار تومان از سپهدار گرفتند ، هفتاد هزار تومان از امين الدوله ، همين‌طور از هركسى . خود گمرك جديد برنج در سال از دو كرور تومان مىگذرد .\r\n\r\nشاه و پشت كوه\r\nمن خسته شدم رفتم گردش و شب هم به اصرار منتظم الملك ماندم كه صبح بروم . باز منتظم الملك مىگفت انگليسها آمده‌اند ليكن هنوز عدهء آنها زياد نيست . شاه تلون مزاج خيلى دارد و به هيچ كار نمىرسد . مستوفى الممالك هركسى را مىخواهد وزير كند شاه مىگويد اگر اين وزير شود من صبح مىروم پشت كوه . از دستهء ديگر بخواهد انتخاب كند فورا مردم صدا بلند مىكنند . يك دسته هم كه اصلا زير بار وزارت نمىروند . وزارت ماليه به قدرى شلوغ شده كه احدى زير بار آن نمىرود .\r\n\r\nماليات و درازنويسهاى سابق\r\nمستوفى الممالك خانهء عين الدوله رفته بود اصرار داشت يا او رئيس الوزرا شود و مستوفى الممالك وزارتى قبول كند ، يا او در تحت رياست مستوفى الممالك وزارت قبول كند . عين الدوله گفت من به يك شرط وزارت ماليه را قبول ميكنم و التزام مىدهم تمام ماليات ايران را بگيرم ، خرج را برسانم . به علاوه براى ژاندارمرى و قزاق‌خانه هم محل بسيار صحيح پيدا كنم و ماه‌به‌ماه حقوق آنها را برسانم كه تمام اين اجزاء ماليه را اخراج كنيد . من چهار نفر از همان « درازنويس » هاى سابق بياورم و مشغول كار شوم . رفتند شور كردند گفتند اين غيرممكن است اين همه آدم را اخراج كرد . جواب گفت پس استخاره\r\n\r\n","description":"","footnote":"","page_name":" 5198 ","page_number":302},
  {"content":"\r\n\r\nمىكنم صبح ديگر پيغام كرد بد آمد .\r\n\r\nهيأت اتحاد طبرستان\r\nخبر ديگر گفت مازندرانيها حكومت و تمام ادارات را خارج كردند و همه را ضبط نمودند و به طهران تلگراف حضورى و غيرحضورى كردند كه به ما در اين مدت ثابت شده كه شما از عهدهء اداره كردن كار برنمىآئيد و ما خودمان امورات خودمان را مىخواهيم اداره كنيم . سالى فلان مبلغ ماليات مىدهيم معلوم نيست چه مىشود .\r\nمازندران دوازده هزار قشون داشت ، حالا يك نفر نيست . همگى هم‌قسم شده اسم خودشان را هم « هيئت اتحاد طبرستان » گذاشتند .\r\nدر گنبد قابوس هم قرب شصت هزار تركمان جمع شد . آنچه دعاوى باهم داشتند صلح نمودند و هم‌قسم شدند . ليكن قصد و نيت آنها معلوم نيست . از « اتحاديهء طبرستان » فورا جمعى به آنجا رفتند بلكه تركمانها را با خودشان معيت بدهند . سالار فاتح هم مازندران رفته .\r\n\r\nمدير كوكب ايران و شبنامه دربارهء اسكندر بيك\r\nدر طهران مدير « كوكب ايران » را كشتند ، براى بينش « 1 » تير انداختند زخمى شد .\r\nاسكندربيكى است قفقازى براى او هم تير انداختند . تير به كپل او خورد سوراخ كرد .\r\nسردار محيى گفته بود بد نيست اسكندر بيك دو سوراخ روزى پيدا كرده است . دو روز ديگر شب‌نامه منتشر شد كه سردار محيى پوست كون امثال اسكندر خان [ را 
  ] به پوست صورت شما سردارها ترجيح داد . سزاوار است محض شرافت ، پوست كون اسكندر خان را به صورت خود بكشيد .\r\n\r\nسردار محيى و جنگل - اكرم الملك\r\nسردار محيى صبح ديگر از ترس به سمت جنگل رفت ، اما در اين دو دفعه آنچه كرد او را در « اتحاد اسلام » نپذيرفتند . حاليه خيال دارد سمت مازندران برود . باطنا هم براى سپهسالار كار مىكند . وزير مىگفت باز داماد « 2 » شما ، امان از اين اكرم الملك . امير اسعد هم تصديق داشت . من گفتم همه تقصير پدرهاست . گفت چه كنند همه اينها چشمشان به\r\n\r\n\r\n","description":"","footnote":"\r\n( 1 ) - تقى بينش آق اولى از دموكراتها . ( ا . ا . )\r\n( 2 ) - مراد سالار مفخم است . ( م . سالور )\r\n","page_name":" 5199 ","page_number":303},
  {"content":"\r\n\r\nتنكابون است . سپهسالار اين همه مال به ساعد الدوله بخشيده باز مىگويد من مغبونم ، تنكابون جواهر است من بايد آنجا را ببرم و حال آن‌كه مستغلات طهران ، املاك شمران ، خانه‌هاى شهر ، پاركها ، دهات طهران ، بعضى از دهات قزوين همه را به او داده است كه از جواهر هم بهتر است .\r\nصبح دوشنبه زود برخاستيم يك باد و برف و طوفانى بود كه امكان بيرون رفتن از اطاق نبود ، چه رسد به آمدن قلعه . لهذا ناهار را مانديم و همه را منتظم الملك و امير اسعد از اين صحبتها مىكردند كه ديگر مكررات بود . وزير مىگفت پنج ماه است سر سفرهء خودم غذا نخورده‌ام جز پريشب . پنج ماه است نماز قصر مىكنم ، اما اين دو شب راحت بودم . يك بشقاب شام برايم مىآوردند راحت مىخوردم . نه قالى ، نه مقالى ، خيلىخيلى آدم راحت‌تر است . بعد از ناهار هوا ساكت بود با همه وداع كرده سوار شدم غروب قلعه رسيدم .\r\n\r\nوضع بارندگى\r\nپنجشنبه 15 رجب ، هفتم ثور - همه روزه باران آمده است . امروز صبح كه برخاستم همه‌جا سفيد زير برف بود ، به‌طورى كه از بامها پارو كردند . بعد باران آمد . اطاقها به طورى چكه كرد كه نقطهء سالم نداشت . اطاق اندرون من آب بالا داد و توى اطاق روان شد . برنج خراب شد . كاه انبار خراب شد . تمام كاه‌گل ديوارها ريخت . يك هنگامه ، يك « علم صراطى » كه به تحرير نمىآيد . توى هر اطاق فقط يك ذرع يا دو ذرع جا سالم است و همه بايد در آن نقطه جمع شوند . قالى ، قاليچه ، صندلى ، ميز ، همه‌همه را ضايع كرد .\r\nمال است كه تلف مىشود .\r\n\r\nآدم‌كشى در قزوين ( دو عكاس )\r\nپريروز 12 كاغذجات و روزنامه از شهر رسيد . در قزوين آدم‌كشى شروع شده . موثق ديوان و يمين خاقان را خواسته‌اند بكشند . به موثق تير نخورده ليكن يمين خاقان مجروح شده اما مخاطره ندارد . دو نفر عكاس را هم سر بريده‌اند . مىگويند براى روسها قوادى مىكردند . رئيس نظميه كه حافظ امنيت شهر است مضروب واقع شده . از سه تير كه براى او خالى كرده‌اند يكى اصابت نموده هنوز نمرده در تحت معالجه است . « 1 » فقرا در شهر هنگامه مىكنند . هيچ دكانها باز نيست . كسى از ترس فقرا و گرسنه‌ها نمىتواند عبور كند .\r\n\r\n\r\n","description":"","footnote":"\r\n( 1 ) - رئيس نظميه وفات كرد . ( حاشيه از مؤلف )\r\n","page_name":" 5200 ","page_number":304},
  {"content":"\r\n\r\nقولى مىگويند اين تيرها را آنها انداخته‌اند .\r\nگندم يك من بيست و پنج هزار شده . برنج را « اتحاد اسلام » نمىگذارد از رشت حمل شود . مطالب كاغذجات و روزنامه‌ها ، عجالتا گرفتار خرابى هستم و اطاق هم جاى نشستن ندارد .\r\n\r\nرقعهء آقاى عماد السلطنه\r\nبه تاريخ ششم رجب . « يك بسته روزنامهء منحصربه‌فرد امروزه را با اين پست فرستادم . از اوضاع طهران و سختى آذوقه و تلفات مردم و مرض حصبه ديگر نبايد نوشت كه از نوشتن گذشته است . كسى كه مرد و به شما مربوط بود مشهدى حسين خان است و حاليه نمىدانم با ماهرخ و كسى كه آن حياط بنشيند چه بايد كرد . ماهرخ ابدا كسى را كه يك پول به او بدهد ندارد و ناچار بايد تا يك مدتى همان مواجب مشهدى حسين خان به او برسد و او هم تنها براى آن خانه كافى نيست ( مشهدى حسين خان قديمى نوكر من بود ، يعنى از روزى كه من خودم را شناختم او نوكر من شد . اصلا تفرشى است . عمويش مشهدى صفر پدر تقى درب خانهء والده حضرت و الا نوكر بود . دختر او را ( كبرى ) حسين گرفت . محمّد على و على محمّد و ماهرخ و فاطمه سلطان اولاد او هستند .\r\nدر اين مدت نوكرى من همه را به صداقت و امانت خدمت كرد . عيبش همان ترياك بود كه از جوانى عادت به آن كرد . من فوت او را هنوز به محمّد على و تقى نگفته‌ام ) . ديگر از اشخاص بزرگ اول شيخ الرئيس ، دوم شاهزاده نير الدوله فوت شدند ، سيم حاجى قوام الحكما شوهر مادر عبد اللّه ميرزا و چه بسيارى ديگر . اما تكليف مردم و اوضاع جنگ هرچه هست همان است كه رويتر و روزنامهء « ايران » نوشته و همچو معلوم است كه آلمانها پيش هستند و همه را عاجز كرده‌اند . اغتشاش روسيه به سرحد كمال است و هيچ‌كس حرف هيچ‌كس را نمىشنود و يك پارچه آتش شده .\r\nبه واسطهء فوت خواهر معتصم الدوله و برادرزاده‌اش و مادر آن برادرزاده كه هر سه به فاصلهء چهار روز فوت شدند عروسى و عقد عين الملوك گويا عقب افتاده . مشار السلطنه وزير ماليه ، ممتاز الملك وزير معارف ، نصر الملك وزير عدليه ، وزارت جنگ گويا با سردار جنگ بختيارى بشود . » ( پايان‌نامهء عماد السلطنه )\r\n\r\nفوت شيخ الرئيس\r\nشيخ الرئيس از نوادگان خاقان مرحوم است ، در مشهد رئيس دار الشفاى حضرتى بود .\r\nبه آن واسطه شيخ رئيس مىگفتند . باسواد و باكمال بود . شعر بسياربسيار خوب مىگفت .\r\n\r\n","description":"","footnote":"","page_name":" 5201 ","page_number":305},
  {"content":"\r\n\r\nخط عز الدوله\r\n\r\n","description":"","footnote":"","page_name":" 5202 ","page_number":306},
  {"content":"\r\n\r\nفرانسه هم مىدانست . اسلامبول و اغلب ممالك هندوستان را سياحت كرده بود . مدتى فارس اقامت داشت بعد آمد طهران . در روزنامه‌هاى سابق خصوصا ايام مشروطه خيلى از او نوشته‌ام . متهم به بهائى بود . از خراسان و بعد اصفهان و بعد از شيراز به‌همين علت اخراج شد . منبر خوبى داشت و بسيار خوب موعظه مىكرد .\r\n\r\nفوت نير الدوله - شاهزادهء زير طاقى\r\nنير الدوله سلطان حسين ميرزا پسر نير الدولهء مرحوم ابن خاقان به واسطهء آن‌كه خواهرش نير الملوك عيال خازن الملك صندوق‌دار ناصر الدين شاه بود پيشخدمت شاه شد و معروف به « شاهزاده پيشخدمت » . آخر كوچهء فراشباشى زير طاق منزل داشت .\r\nوالدهء مرحومهء من هميشه مىگفت « شاهزاده زير طاقى » . دختر مرحوم فرهاد ميرزا معتمد الدوله شمس السلطنه عيالش بود و دو دختر از او داشت . يكى را به همشيره‌زاده‌اش خازن الملك حاليه داد ، ديگرى را ما براى افخم الدوله مىخواستيم ليكن نصيب حاجب الدولهء مظفر الدين شاه شد . پسر بزرگش فتح السلطنه جوانمرگ شد .\r\nشمس السلطنه ارث خوبى از معتمد الدوله برد بعد وفات كرد . نير الدوله هم مرد . چون سالها حاكم نيشابور بود حكومت آنجا را با لقب به اين دادند . خواهر مؤيد الدوله بدر الدجا را گرفت كه پسر كوچكى از او دارد . سالها حاكم نيشابور بود بعد طهران آمد و آخر الامر خودش چند مرتبه فرمانفرماى خراسان شد . در عهد صدارت امين الدوله خالصه‌جات نيشابور را خريد آباد كرد ، صاحب همه‌چيز شد . خانهء همسايگى ما را فروخت خيابان دوشان‌تپه باغ و عمارت سردار امجد را خريد . قنات خوبى به صحن مقدس آورد . راه شريف‌آباد [ را 
  ] به شهر مشهد ساخت . شايد خيرات ديگر هم نموده باشد كه من ندانم . آدم مغرورى بود ، يك پهلو ، بامناعت ، بزرگ‌منش . بايد چند كرور مايملك داشته باشد . اتفاقا در شمران هم همسايهء ما بود . نير الملوك خواهرش سه روز بعد از برادر فوت كرد . هيچ خواهر و برادرى آنقدر مهربان و مأنوس باهم نبودند .\r\n\r\nرقعهء حاج آقا\r\n« شاهزاده ركن الدوله حاكم قزوين باسابقه روانه شد . گمان دارم خودش از قزوين عريضه بكند . اعظم الدوله رئيس ايلات قزوين طورىكه سپرده بودم بايد عريضه نوشته باشد . در مركز كابينه تكميل شد [ و 
  ] آقاى رئيس الوزرا به‌طور ثابت برقرار . اوضاع مازندران قرب اصلاح است ، يعنى قبول حكومت صحيح نمودند . حكام ولايات آنچه باقى است همين دو سه روزه معلوم مىشود .\r\n\r\n","description":"","footnote":"","page_name":" 5203 ","page_number":307},
  {"content":"\r\n\r\nحكومت رشت را هم با مذاكره با « اتحاد اسلام » مشغول تعيين هستند . سليمان ميرزا را مرخص كردند . قونسل هم مرخص شد . اعلان انتخابات ولايات داده شد . مسلم است در قزوين پارتيها مشغول اقدامات هستند . آقايان دموكرات مركز دو سه قسمت شده‌اند ، هر قسمتى با چاكر مشغول مذاكره و تعيين كانديدا كه در الموت به آنها رأى بدهند . چون چاكر بىطرف هستم ولى با بىطرفى همه اطمينان به چاكر دارند . هرمز و سايرين هم كه كاملا جزو فرقه ، به همه گفته‌ام كه تعيين و كمك با شخص معين بر خلاف وظيفهء بىطرفى و اصول اختيار من است ، آنها هم قبول كردند . البته كانديدها را كه گفته‌اند و سابقا عرض كرده‌ام در نظر مبارك است . حضرت و الا هم همانها را بفرمائيد . ميل كردند خواهند نوشت ( الموت چون آن‌وقت كه قانون انتخابات مىنوشتند به واسطهء مشاجرهء ما و رعيت شهرتى كرده بود اديب التجار وكيل قزوين جزو حوزهء انتخابيه آورد و حالى كه بلوكات بزرگ قزوين جزو حوزهء انتخابيه نيست . وكيل هرجا هم بايد شهرت محلى داشته باشد يا مدتى در آن شهر اقامت كرده باشد . چطور مىشود كانديداى طهران كه هيچ معروفيت محلى ندارد انتخاب كرد ، وانگهى امروز الموت كسى نيست ، باشد هم كجا شعور اين كارها را دارند ، كجا همچو چيزها را مىدانند . )\r\nاز قرار معلوم « هيئت اتحاد اسلام قزوين » به واسطهء اين‌كه بهانه به دست انگليسها نيفتد نيامدند و الا آمده بودند و منتظرند از شر انگليسها هم مثل روسها خلاص شوند كه خدا ريشهء اينها را هم بكند . چنانچه جنگهاى در فرانسه همين نمونه‌ها را دست مىدهد شكستهاى سخت مىخورند و متصل عقب مىنشينند و خودشان اظهار مىدارند كه عمليات اميدبخش نيست . شهرتى كرد كه پاريس هم از دور بمبارده شده است ولى رويتر خبر درست نمىدهد . آقاى مستوفى الممالك جدا مشغول تصفيهء امورات شده‌اند اوضاع اميدبخش است .\r\nروز پنجشنبهء گذشته در وزارت داخله محاكمه با مدحت السلطنه و آقا مير هادى با حضور اعضا و رؤساى دواير به عمل آمد و در يك جلسه آقا مير هادى هزار تومان را محكوم شد . هزار تومان خسارت ادعا مىكنم . گفتند حكم اصل را كه داديم در باب خسارت عدليه فورا حكم مىدهد . مير هادى با شيخ محمّد على ساخته بود و مىخواست با كمك او رفع تقصير كند و جواب مرا بدهد . بعد از فضل خدا عاجز نيستم و در يك جلسه محكومش كردم ( اين پول مال رعيت است . شيخ محمّد على كاملا مىداند . با وصف آن حمايت از ظالم مىكند . اسم خودش را دموكرات و حامى مظلوم گذاشته ) .\r\nتصويب‌نامه‌هائى از هيئت وزرا صادر شد و حوالجات مقررى حضرت و الا را دادند .\r\n\r\n","description":"","footnote":"","page_name":" 5204 ","page_number":308},
  {"content":"\r\n\r\nمال قزوين همين روزها روانه مىشود كه بروات املاكى را ادارهء ماليه به سركار تحويل نمايد . » ( پايان‌نامهء افخم الدوله )\r\n« ايران » سواى آنچه از قحط و غلا و عدم امنيت نوشته شده اولا تلگراف تبريك عيد نوروز سلاطين است به شاه ما كه در تلگراف امپراطور آلمان و سلطان عثمانى اشاره به صلح روسيه و شرطى كه در باب استقلال و تماميت ايران شده است درج شده بود . منّتى گذاشته‌اند . در حالىكه درست ملاحظه شود روسيه ديگر قادر به تجاوزات ايران نيست و تمام مملكت خودش قطعه‌قطعه و متلاشى شده . عموم جرايد به حكم دولت جز روزنامهء « ايران » توقيف شده است . اعلان عينا درج مىشود .\r\n\r\nاعلان توقيف جرايد به امضاى وزارت داخله\r\nادارهء روزنامهء ايران . راست است كه گرامىترين موهبت حكومتها و ثمرهء مشروطيت آزادى قلم و افكار است ، اما كدام فكر و كدام قلم ؟ فكرى كه در تمشيت امور اجتماعى و تنسيق سياست مملكتى به كار رود . قلمى كه هادى راه سعادت و ترقى و مروج اتحاد عناصر جمعيت باشد . آزادى به مفهوم حقيقى خود يگانه داروى دردهاى اجتماعى است ، ليكن در حد قانون و در قيد نظامات . تجربه ثابت كرده است آزادى در صورتىكه به قانون محدود نباشد مثمر سموم مهلكى است كه حيثيات اجتماعى را فاسد [ مىكند 
  ] و حيات جمعيت را به خطر مىاندازد . مصداق اين بيان را به خوبى مىتوان امروزه در طهران ملاحظه و دريافت كه از آزادى مطلق قلم چه مضرات بىشمارى توليد گشته و چه مفاسد بىحدى همه روزه در تزايد و فزونى است .\r\nدر تمام ممالك آزاد روزنامه‌نگارى طرزى دارد و روزنامه‌نگار وظايفى . ولى در طهران مشاهده مىشود كه به جاى تنوير افكار و هدايت عامه به سبب نجات و ترقى ، فحاشى ، هتاكى ، بىشرمى دستور تحرير و روح تقرير جرايد گرديده و در عوض اصلاح اخلاق عمومى و تذكار فوايد امور اجتماعى به القاء نفاق و تدارك هرج‌ومرج و تكثير فحشا و منكر مىپردازند و اين طرز روزنامه‌نگارى را آزادترين ملل تجويز ننموده و آزاديخواه‌ترين اجتماعات تصديق نمىكنند ، و از طرفى ملاحظه مىشود كه متأسفانه به واسطهء فقدان وسايل اجراى قانون مطبوعات به روى اصول محاكماتى موجبات جلوگيرى از نشر [ مطالب 
  ] مضره و هرج‌ومرجهائى كه به مناسبت اين قبيل انتشارات توليد مىگردند فعلا در حد امكان نيست .\r\nعليهذا هيئت دولت براى دفع اين ضررها و صدمات هرج‌ومرج و منع از اين\r\n\r\n","description":"","footnote":"","page_name":" 5205 ","page_number":309},
  {"content":"\r\n\r\nزياده‌رويها كه مفاسدى بر اثر آنها مترتب مىشود و بالاخره به نام حفظ و مصالح مملكت كه ما فوق تمام ملاحظات است مقرر داشت كه از نشر كليهء جرايد دايره جلوگيرى شود و فقط به روزنامهء « ايران » كه قلم خود را محفوظ داشته است اجازه داده مىشود كه اخبار مفيده را نشر و واقعيات يوميه را به اطلاع عامه برساند تا انشاء اللّه پس از افتتاح مجلس شوراى ملى و اتخاذ وسايل مؤثره در جلوگيرى از مفاسد جرايد خودسر و نشريات بىنفع پرضرر قرار قاطعى داده شود .\r\nضمنا يادآور مىشود ممكن است تا زمان افتتاح مجلس در ثانى اجازهء طبع به جريده داده شود ولى مشروط به شرايطى كه دولت مقرر خواهد داشت . توضيح آن‌كه مطلقا طبع جرايد و هر قبيل مقالات سياسى بدون تحصيل اجازه [ و 
  ] رعايت به شرايط مقرره تعطيل است . 26 حوت 1336 - وزارت داخله .\r\nدوازده سال است جرايد آزاد شده‌اند هنوز يك محكمه براى اجراى قانون آن‌كه در مجلس اول نوشته و طبع شده داير نيست . مردم با اين‌حال توقع دارند كه وزراى ما كارهاى بزرگ انجام بدهند .\r\n\r\nشاه پنج هزار تومان بخشيد\r\nرسومات عيد را در طهران و اغلب جاها موقوف داشته پول آن را به فقرا داده‌اند .\r\nاعليحضرت هم پنج هزار تومان مرحمت نمودند .\r\n\r\nقشون انگليس در ايران\r\nقشون انگليس به تربت ، سرخس ، سيستان ، كرمانشاهان ، همدان ، قزوين وارد مىشود . بولشويكهاى همدان با خوانين آنجا نزاعشان شده و گويا خوانين به آنها غلبه و خلع اسلحه نموده‌اند .\r\nاصفهان از ترس غارتگران در پشت‌بامها كرسى گذاشته‌اند . بيست هزار غارت‌زده در اصفهان جمع شده .\r\n\r\nخيالات عثمانى دربارهء آذربايجان\r\nعثمانيها خيال دارند آذربايجان ما را داخل آذربايجان روس و جزو قفقاز شده در تحت حمايت عثمانى به جاى آن تركستان روس با استقلال داخلى در تحت حمايت ايران درآيد ( چندى است ما آذربايجان روس مىشنويم و تا قبل از آن هرگز به گوش ما اين اسم نخورده بود و اين خود زمزمهء تازه‌ايست كه عثمانيها و قفقازيها مىكنند . )\r\n\r\n","description":"","footnote":"","page_name":" 5206 ","page_number":310},
  {"content":"\r\n\r\nدر خوقند ايرانيهاى بىحس قرب هزار نفر مخلوط خوقنديها شده و با بالشويكهاى روسىنژاد جنگ كردند . از اين هزار ايرانى هشتصد نفر كشته شده و كلية ده هزار نفر مسلم كشته شده است .\r\n\r\nآذربايجان ايران\r\nدر لنكران هم نظير همين واقعه رخ داده . ارمنيها ، گرجيها ، قفقازيها هركدام خيال استقلال مملكت خود را دارند و باز گفتگو از آذربايجان ايران شده . اينجا ايران حمله شديدى آورده كه خيلى غريب است . دولى كه هميشه تابع ديگران بوده‌اند و هيچ‌وقت استقلالى نداشته‌اند و هنوز هم معلوم نيست مقدرات آنها چه مىشود گفتگو از تقسيم و ضميمهء دولتى مىكنند كه شش هزار سال است مستقل و دولت بوده . جلوها « 1 » با ساير كلدانيها معيت نموده و همهء آن صفحه را قتل و غارت مىكنند .\r\nعلى اكبر خراسانى نويسندهء بسيار خوبى است ، من او را نمىشناسم لكن از مقالات او معلوم مىشود .\r\n\r\nمقالهء على اكبر خراسانى دربارهء جنگ\r\nفرونت مغرب در اوج شدت [ است . 
  ] اين روزها تمام ملل و ممالك دنيا با يك نوع اضطراب فوق العاده حوادث مرتعش سازنده فرونت مغرب را با انظار دقيق تعقيب نموده آخرين تكليف گيتى را از محارباتى كه اينك در آن ميدان از ابتداى بهار جريان دارد انتظار مىبرند . توصيف عظمت و مهابت اين حرب فوق التصور مدهش از قدرت بيان خارج [ است . 
  ] نويسندگان زبردست از وصف وقايع سطوت‌خيز اين رستاخيز عاجزند .\r\nاشخاصى كه مستقيما شاهد و ناظر اين گيرودار نيستند براى آن‌كه بتوانند شمه‌اى از جريان اين حوادث وحشتناك را ادراك نمايند بايستى الفاظ و عبارات جديدترى استخدام نمايند . زمانى كه جنگ دنيا طالع گشت گفتند كه گيتى از به دو خلقت نظير چنين واقعهء بيمناكى را نديده است . همين‌كه محاربات دهشت‌خيز شامپانى و فلاندر در دومين سال جنگ جريان يافت نوشتند كه حوادث آن ميدان در عمر محاربات كنونى بىنظير است . پس از آن‌كه تعرضات پرشور و شر وردن در بهار دو سال قبل واقع شد متخصصين فنون نظامى خبر دادند كه جنگهاى مدت قبل و مهاجمات شامپانى و غيره نسبت به جنگ وردن شبيه به ترقه‌هاى آتش‌بازى اطفال است . بعد از آن‌كه محاربات تابستان آن\r\n\r\n\r\n","description":"","footnote":"\r\n( 1 ) - صفحهء 5182 ديده شود .\r\n","page_name":" 5207 ","page_number":311},
  {"content":"\r\n\r\nسال در قطاع سوم فلاندر رخ داد اعتراف كردند كه تعرضات وردن نسبت به اين محاربه تحت الشعاع قرار گرفته است . تمام محاربات نامى و تاريخى مزبور در فرونتهاى محدودى واقع مىشد كه از سه تا پانزده فرسنگ بيشتر طول داشت . حتى محاربات معروف پائيز گذشته 20 ذيحجه كه از ساحل درياى شمال تا سرحد سويس در طول يكصد و ده فرسنگ در همه‌جا جنگهاى سخت شروع گرديده هيچ كدام قاطع و معين سازندهء تكليف نبود . در هيچ‌يك مشخص نگشت كه نژاد ژرمن يا انگلوساكسون كدام‌يك خواهند توانست فتح و ظفرمندى را از جريان مقدرات دنيا برآيند . در هيچ‌يك از اين محاربات ولوله‌خيز تمامت قواى آلمان با كليهء قواى نفراتى انگليس و فرانسه مشغول كشمكش نبودند . در هيچ‌يك تمامى ذخاير حربى طرفين به كار نمىرفت . در هيچ‌يك سخنى از شكسته شدن خط فرونت به ميان نمىآمد . اينك از ابتداى طلوع حرب با قسمتى از عساكر اطريش و غيره با تمام قواى انگليس و فرانسه در ميدان مغرب دست به گريبان مىباشند . در تمامت طول ميدان غرب از ساحل دريا تا سرحد سويس كه يكصد و بيست فرسنگ است شب و روز محاربات سفاك با آخرين درجهء شدت مداومت دارد .\r\nمطابق تلگرافات اخيرهء آژانس رويتر جنگهاى سنگرى و خندقى در نتيجهء پيشرفتهاى عمومى قواى آلمان خاتمه يافته و محاربات صحرائى و ميدانى با هولناكترين طرزى جريان دارد . در محاربات پائيز گذشته كه جنگ در تمام خطوط عموميت يافت طرفين هجده كرور قشون به كار انداخته بودند ، زيرا طول تمام ميدان قريب هفتاد و چهار هزار متر است و براى جنگهاى تعرضى هريك مطر سه نفر سرباز لازم دارد و به اين قياس هريك چهار كرور و نيم در خط آتش و همين مقدار نيز در فاصلهء كمى از خط جنگ به عنوان ذخيره نگاه مىدارند كه دوازده ساعت به دوازده ساعت آنها را عوض نموده و استراحت مىدهند و به اين حساب تصور مىرفت كه هولناكترين و موحش‌ترين محاربات فرونت غرب هجده كرور از فريقين متحاربين پيوسته در خطوط آتش مشغول مبارزات و كشمكش بوده باشند . ليكن كثرت عده و عظمت تداركات به يك اندازهء بهت‌آورى بالغ گشته زيرا كليهء عساكر و ماشينهاى قتال و جنگى كه تاحال آلمان در فرونت چندين صد فرسنگى روسيه داشته به اين ميدان انتقال داده و از طرفى هم انگليس و فرانسه آخرين نفرات و قوايى را كه دسترس داشته و بدانجا منتقل ساخته و مطابق اطلاعات واصله فعلا قريب پانزده مليان يا سى كرور قشون در اين ميدان مشغول مبارزات حياتى مماتى شده‌اند . اين عدهء حيرت‌انگيز با يك مقدار بهت‌آورترى از اقسام ادوات حرب انواع وسايل اعدام‌كننده كه آخرين سرحد هوش و قواى مخترعهء انسانى\r\n\r\n","description":"","footnote":"","page_name":" 5208 ","page_number":312},
  {"content":"\r\n\r\nموفق به ايجاد آنها گرديده دست به كار عمليات شده و براى حل مقدرات دنيا مشغول مبارزات حياتى مماتى مىباشند ( مقدرات دنيا دست خداست ) . پيكان حملهء آلمان اين مرتبه به طرف شمال غربى فرانسه يعنى به سوى قوا و خطوط انگليس متوجه شده و به طورى كه اطلاع داريم به‌طور كلى نقشهء اساسى اركان حرب آلمان اين است كه در مشرق رود سوم شكاف مثلثى مانند « گاوه » « 1 » كه با چكش وسط چوب فروبرده و آن را دو پاره مىسازد در ميان خطوط فرانسه و انگليس ايجاد و آن دو را از هم جدا كرده امداد اين دو قوه را با يكديگر مشكل و غيرممكن سازد . به‌طورى كه تلگرافات اخير اطلاع مىدهند قواى انگليس و فرانسه در نتيجهء عقب‌نشينيهاى پياپى خود سعى مىنمايند كه از پاره شدن خط فرونت احتراز نمايند ، زيرا اگر آلمان قادر شد و خطوط انگليس را منفرد ساخت به سهولت خواهد توانست تمام مساعى و تعرضات به سواحل بحر مانش حساس‌ترين نقطهء تهديد سواحل انگلستان مركزيت دهد تعرضات عمومى و عظيم آلمان از بيست روز قبل تاكنون شروع شده و مرحلهء اوليهء جنگ خاتمه يافته است . زيرا در نتيجهء حملات مكرر سنگرها و خطوط دفاعى حريف را متصرف و جنگ خندقى مبدل به صحرائى نموده و اينك دومين مرحلهء جنگ در پيش است . ليكن به واسطهء خرابى معابر و باطلاقهاى زياد كه قشون فرانسه و انگليس احداث نموده‌اند آوردن توپهاى بزرگ مشكل شده است . دومين مرحلهء جنگ و جبهه‌هاى جديد قاطعى مشاهده خواهد شد و مشخص خواهد گرديد آيا قواى آلمان قادر به وصول پاريس خواهند بود و يا عمليات فعلى مانند محاربات وردن منتهى به فرسودگى قواى طرفين خواهد گشت . به هر صورت زمانى نخواهد گذشت كه حريفان غالب و مغلوب در انظار دنيا شناخته خواهند شد . - على اكبر خراسانى . ( پايان مقالهء خراسانى )\r\nعثمانيها سقز و بانه را گرفته روبه‌روسيه مىروند و آن را گرفتند . پانزده هزار ارمنى از آنجاها به خاك ايران وارد شده‌اند .\r\n\r\nفوت محمد تقى شاهرودى\r\nحاجى محمّد تقى شاهرودى در ميان ايل سنجابى مرحوم شد . از اول مشروطه‌ها بود . در مجلس اول وكيل بود . وصى خود مخبر الملك را قرار داد . از مهاجرين بود .\r\n\r\n\r\n","description":"","footnote":"\r\n( 1 ) - گاوه - گوه - قطعه چوبى براى سهولت برش چوب لاى بريدگى مىگذارند . ( مسعود سالور )\r\n","page_name":" 5209 ","page_number":313},
  {"content":"\r\n\r\n\r\nاخبار خارجه - شدت جنگ\r\nدر تمام كليساهاى پطروگراد بولشويكها لعنت فرستادند . مسكو قرار داده اگر بولشويكها آنجا بيايند تمام را قتل‌عام كنند . دموكراتهاى صالح راضى به آمدن ژاپنيها هستند . شش هزار صاحب‌منصب فرارى روس در ولادى وستك جمع شده و حاضر براى دخول قشون ژاپن شده‌اند كه بر عليه انقلاب جنگ كنند . آلمانها هرقدر ممكن شده كشتيهاى روسيه را خلع سلاح كردند ، همين‌طور باطريهاى سواحل را . تمام سواحل بالتيك الى قرب پطروگراد به تصرف آلمانها درآمده . آلمانها به تمام امورات روسيه دخالت مىكنند و فرمانفرمائى دارند و به هرجا ممكن شده قشون وارد نموده‌اند . يك‌جا به اسم حمايت ، جاى ديگر به عنوان رفع اغتشاش ، محل ديگر به عنوان درخواست اهالى . قسمت عمدهء اهالى روسيه هم راضى به آمدن آنها و رفع هرج‌ومرج هستند .\r\n26 مارس حملهء غرب شروع شد . اولين حمله چهل ديويزيون بود . در مقابل هر ديويزيون انگليسى هزار عرابه توپ آتش‌فشانى مىكند . حملهء اول هشت كيلومتر ، دوم دوازده كيلومتر ، سيم تا حدى كه نقشه معلوم مىكند بيست كيلومتر پيشرفت نمودند .\r\nپانزده مليان قشون مقابل هم است . در هريك متر سيزده الى چهارده نفر قشون است كه در سوابق سه الى پنج نفر بود . فرونت يكصد و بيست فرسنگ است . حمله‌ها از يك سمت حدود شرقى رود سوم و وردن است . از طرفى نقطه معتبر انگليس غرب فرانسه ، از طرف ديگر اراس مجاور پادوكاله است . سمت چهارم قطاع آمين « 1 » كه نزديك‌ترين نقطه است به درياى مانش . بدوا آلمانها كوشش كردند راه‌آهن بين آمين و پاريس را قطع كنند . بعد به قطاع لانسى فشار آوردند كه نزديك‌ترين خط است به پاريس و چهارده فرسنگ بيش نيست . حاليه عمدهء مقصود آنها شكاف بين دو قشون است . مىگويند فرونتهاى جنگ حاليه حكم فنر را دارد . ممكن است كج‌ومعوج شود ليكن تا نشكند نتيجه ندارد .\r\nجنگهاى هوائى اهميت كامل پيدا كرده تا سى تن بمب و دويست و هشتاد هزار فشنگ استعمال مىشود . تا سىام ماه مارس تلفات آلمان را تا دويست هزار نفر تخمين نموده‌اند . للويد جرج در پارلمان انگليس اعتراف مىكند كه اين دفعه تشكيلات آلمان قوىتر و بهتر و زيادتر از تشكيلات ما است .\r\nدر انگليس و فرانسه خيلى حواسها پرت است و تمامى متوجه نتيجهء اين جنگ‌اند .\r\nدر انگليس مىگويند پنجم آوريل هيندنبورگ وعده داده بود پاريس باشد ، حاليه خيلى از\r\n\r\n\r\n","description":"","footnote":"\r\n( 1 ) -  Amiens . \r\n","page_name":" 5210 ","page_number":314},
  {"content":"\r\n\r\nآن موقع مىگذرد و داخل نشده است . از قشون امريكا صحبتى نيست . ليكن آلمانها ضرب‌شصتى به پرتغاليها نشان دادند ، خيلى از آنها كشتند و ناچار عقب نشستند . مقتول به قدرى است كه سطح رودخانه‌ها پوشيده شده و محتاج پل نيست . آلمان سربازان طبقه 1919 را به جنگ برده طبقهء نهصد و بيست مشغول مشق هستند . فرانسه‌ها نهصد و نوزده را احضار كردند .\r\n\r\nبلوا - بهاى غله و اخبار محلى\r\nشنبه 22 رجب 14 ثور - اسمعيل قاطرچى از شهر آمد . به تحريك بعضى از دموكراتها فقراى شهر را به شورش و بلوا بازداشته بودند ، چند خانه را غارت كردند ، من‌جمله بيگلراف را . شكم كميسر بازار را پاره كرده بودند . اين بود كه حكم شد فقرا را بيرون كنند . سه هزار گدا را اخراج ، جمعى از دموكراتها دستگير ، ايلات هم مسلح شده با نظميه مواظب شهر شدند .\r\nگندم صد و سى تومان ، جو يكصد تومان ، ارزن شصت و هفت تومان ، نخود ، لوبيا صد تومان .\r\nانگليسها در سلطان‌آباد مسكن و مكان براى آيروپلن تهيه مىكنند . جنگليها با آستارا و طوالش جنگ دارند و از اردبيل نمايندهء آنها را خارج كردند .\r\nمنتظم الملك كاغذى نوشته بود مال سوارى ندارم قاطر براى من روانه كنيد . فرستادم و نوشتم قيمت مىدهيد صد و هفتاد مىخواهيد چك‌وچونه بزنيد تقديم است . باز صد و پنجاه فرستاده بود . آن هم حوالهء تنكابون . پس دادم مجددا تقبل كرد صد و هفتاد را پول نقد بدهد .\r\nقاطر زينب را خريدم براى سوارى گرچه يكى ديگر هم دارم . مالها را كوه فرستاديم با دو نفر مهتر كه شبها طويلهء گچ لات ببرند .\r\nاما ييلاق هنوز علف ندارد . مهدى آمده بود باز حكايت ربابه و ارثيهء او و طلب على محمّد شد . فرار به بالاروج كرد سفت و سخت ايستاده كه مال مردم را ندهد . در تنكابون براى حمل برنج مردم را خيلى صدمه مىزنند معطل مىكنند . هرچند روز يك مرتبه هم مىگويند غدغن است . اين مردم گرسنه دست خالى مراجعت مىكنند نفرين و ناسزا مىگويند .\r\n\r\n","description":"","footnote":"","page_name":" 5211 ","page_number":315},
  {"content":"\r\n\r\n\r\nجواب معز السلطنه\r\nجمعه 26 . جواب كاغذ از معز السلطنه رسيد . به من نوشته بود مقتدر نظام مرا دعوت به خدمتگزارى شما نموده ، خودم هم سابقهء ارادت دارم . خوب است هرچه زودتر محلى را براى ملاقات معين كنيد شرفياب شده از مطالب خاطر شما را مستحضر دارم ، بعضى اشتباهات شده رفع بشود . من جواب نوشتم از مطالب كاغذ شما چنين مستفاد شد كه حضرت و الا مرا هم در تلو بعضى اشخاص معلوم الحال شيطانهاى الموت معرفى نموده‌اند . نه اينطورها نيست . ما هيچ داخل عملى نبوديم . عمرمان به نيك‌نامى طى شده ، گذران ما هم از مقررى بود كه آن عهد مىدادند . اينك هم دولت مشروطه مىدهد ، با جزئى منافع ملكى . الموت هم جائى نيست كه قابل باشد . ده نفر مالك دارد يكى هم ما هستيم .\r\nگدوك هم مسدود است ناخوشى هم آنجا هست . راه باز شود در كاروانسرا يا پيچ‌بن اطلاع مىدهم تشريف بياوريد ملاقات حاصل شود .\r\n\r\nپاكت هيأت اتحاد اسلام\r\nكاغذ مقتدر را هم باسواد اين كاغذ طهران فرستادم . مارك كاغذ او به اين مضمون بود در تحت شير و خورشيد . « وزارت جليلهء داخله . حكومت ولايت ثلاث تنكابون » . روى پاكت در تحت شير و خورشيد « به نام نامى اعليحضرت شهريارى ، هيئت محترم اتحاد اسلام » . در صورتىكه وزارت داخله در طهران گفته ما آنجا حكومتى نداريم كه سفارشنامه بنويسيم .\r\n\r\nو با - قرانتين دهاتى\r\nچهارشنبه 4 شعبان ، 25 ثور - حكايت از غرهء به اين طرف بامزه است . در تنكابون مدتى است مرض و با طلوع كرده . آمدوشد هم بىحد و حصر است . روز غره امير اسعد كاغذى به من نوشته بود كه مىگويند در بين راه و گرمارود هم دو سه نفرى مبتلا به اين مرض شده‌اند ، خوب است در گرمارود قرانتين بگذاريد . اقلا مردم را پنج روز نگاه دارند .\r\nمن جواب نوشتم در اينجا خبرى نيست ، دروغ عرض نموده‌اند . قرانتين هم با اين كثرت اياب و ذهاب غيرممكن است . استعداد ، مخارج ، جا و مكان ، سوخت و ادويه‌جات ضدعفونى لازم دارد . من چه قسم مىتوانم اين جمعيت را در گرمارود نگاه\r\n\r\n","description":"","footnote":"","page_name":" 5212 ","page_number":316},
  {"content":"\r\n\r\nدارم . شكم گرسنه ، بىجا و مكان ، آدمهاى مرا هم يك كتكى زده خواهند رفت . پس چند نفر شما بفرستيد ، من هم روانه مىكنم در كاروانسرا حتى القوه قرانتينى دهاتى بگذراند .\r\n\r\nدروغ عقيل\r\nروز سيم شد من عصر بيرون رفتم ديدم بين نوكرها پچ‌پچ است . گفتم چه خبر شده بگوئيد . گفتند عقيل آمده مىگويد بشيرنام گرمارودى از اين مرض مرحوم شده ، دختر سبز على هم الساعه مبتلاست و شايد الان مرده باشد . من عقيل را ( چون دروغگوست ) گوشه‌اى صدا زده گفتم راستش را بگو . گفت به سر حضرت و الا به خدا داغانش كرد . من خودم دو بار اين مرض را ديده‌ام و سر مريض آن هم بوده‌ام ، وحشت نمىكنم . اما هرقدر بخواهيد نزهت و ساير بچه‌ها وحشت كرده‌اند . عقيل رفت . من گفتم حضرات احتياط شرط است . از اين ساعت آبها را بجوشانيد ، دود بگذاريد ، آهك در مبالها بريزيد . در دم قلعه هم چادرى زده دود بگذاريد . احدى را بالا راه ندهيد . روزى يك نفر كشيك بدهد .\r\nخيلى از اين دستورها دادم كه صبح چهارم امروز همه اجرا شده بود . اندرون هم گفتم محض احتياط است ، تا عصر در وحشت بودند كه چند نفرى از گرمارود آمدند آنها را بالا راه ندادند . جويا شدند مگرچه شده . گفتند عقيل همچو چيزى گفته ، بنا كردند به قسم خوردن كه بشير از اول پائيز از بس با دوش برنج حمل كرد ديگر رمق نداشت . رفت حمام بيرون آمد مرد . دختر سبز على هم پر خورده بود . سرما هم داشت دو دفعه استفراغ نمود . الان حى و حاضر مىفرستيم بيايد قلعه . اينها ناسزاگويان به عقيل روانه شدند . آدم هم سر پل جيرين‌ده گذاشته بوديم . تمام عابر سبيل را از راه سيلكان و نساء روانه مىكرد كه از زوارك كسى عبور نكند . عجالتا با اين حرف متقاعد نشديم ، تا خدا چه خواهد .\r\nكربلائى غلامعلى آدم شهر روانه مىكرد ما حكايت را نوشتيم . وصيت و وداع كرديم ليكن بعد از شنيدن خبر ثانى پشيمان شدم . اما ثمر نداشت قاصد ديروز رفته بود .\r\n\r\nامامزاده زكريا\r\nجمعه ششم - امروز همگى بيرون ناهار بوديم . ديروز كاغذى از پيرمردهاى گرمارود رسيد . صد قسم خورده بودند و هزار ناسزا به عقيل گفته بودند كه دروغ است . اينجا كسى مبتلا نشده . در تنكابون هم كم است . بيشتر فقرا هستند كه از گرسنگى تلف مىشوند . تخفيفى در قرانتين داده شد . اما باز گفتم بىاجازه كسى را بالا روانه ننمائيد .\r\nامير هم براى كاروانسرا آدم نفرستاد . ليكن در شهرك آدم گذاشته چهار روز مردم را نگاه مىدارند . آن‌وقت به سمت چهار ناحيه كه منزل اوست روانه مىكنند . مالها كوه است ،\r\n\r\n","description":"","footnote":"","page_name":" 5213 ","page_number":317},
  {"content":"\r\n\r\nجز سه تا كه در چمن زوارك چرا مىكنند . پل چيان هم خراب است . پياده با چند نفرى عصر بالاروچ رفتم به زيارت قبر بهمن كه تاحال نرفته بودم . سبزه و صفا و هواى باطراوت بىنظير بالاروج نزد من دوزخ آمد . گريه زياد كردم . در زير گنبد قبر مطهر امامزاده زكرياست ، خارج گنبد زير سقف چوبى قبر امامزاده ايوب . مجاور قبر امامزاده ايوب دو قبر غيرمعلوم است ، بلافاصله به اين دو قبر چسب ديوار بهمن عزيز را دفن كرده‌اند . هنوز هم سنگ قبرش نيامده . فقط سفيد نموده‌اند . بارى پس از گريه‌ها و نماز مراجعت كردم :\r\n پس از مرگ جوانان گل مماناد * پس از گل خواندن بلبل مماناد \r\n\r\nكتك زدن گمركچى - گرسنگى\r\nبه واسطهء سختيها كه در دادن بليت برنج در تنكابون مىكردند و صدمه‌اى كه گمركچيها در راه مىزدند جمعيت زيادى جمع شده گمركچيها را به قدر واقع كتك زده ، حتى گفتند با تبر سر و گردن آنها را مجروح نموده‌اند ، به حال خراب روانه خرم‌آباد\r\n\r\n","description":"","footnote":"","page_name":" 5214 ","page_number":318},
  {"content":"\r\n\r\nكردند . اين دو روزه جمعيت خيلى زياد مىآيد . گدوك هم باز شده است . گفتند خود مشهدى غلامعلى را هم كه رئيس كميسيون جنگ است و پاى بليتها را به‌همين مضمون مهر مىزند خواسته بودند از اسب پائين بكشند . مردم گرسنه هستند و طاقت و تحمل ندارند .\r\n\r\nجنگليها و برنج\r\nدر بيرون قزوين هركس اغذيهء خام و پخته حمل كند جانش در معرض تلف است ، تنكابون هم همان قسم . مرد كه از ده فرسنگى به هواى برنج مىرود نمىتواند آنقدر معطل شود يا غدغن است بشنود . اينها خوب قسمى حركت نكرده‌اند . مردم اول گمانها مىكردند . حاليه جز نفرين و فحش چيز ديگر نيست . توى دهات افتاده خانه‌هاى مردم را تفحص مىكنند . هرجا برنج باشد بيرون مىآورند . دوازده تومان خروارى پول مىدهند ، بعد خودشان پانزده تومان مىفروشند يا حمل كسما مىكنند و اين سواى گمرك است .\r\nمردم را خيلى رنجانده [ اند 
  ] و ناراضى هستند .\r\nشنبه هفتم - از شهر آدم ركن الدوله و اعظم الدوله جواب كاغذها را داده بودند . براى هركدام دو بره فرستاده بودم ، خيلى تشكر نموده بودند . اما كاغذجات طهران اولش ناخوشى حاجى افخم الدوله و هرمز ميرزا بود كه مبتلاى حصبه شده بودند . خيلى مشوش بودند . للّه الحمد كاغذ دوم خبر مىداد كه عرق كرده‌اند از تشويش گذشته هرمز چند روزى هم سرسام شده بود .\r\n\r\nمرض حصبه - سير نشدن\r\nكاغذ آقاى عماد السلطنه - كابينهء وزرا تغيير كرد . صمصام السلطنه رئيس الوزرا شد ( باز معين البكاء ديگرى به ميان آمد و باز مستشار الدوله وزير داخله ، حكيم الملك وزير علوم يا بالعكس ، همين قسم سايرين . ممكن نيست خارجى به ميان بيايد . ) . به هيچ‌وجه قحطى و سختى تمام نمىشود .\r\nمرض حصبه زياد و متصل مردم بدبخت از گرسنگى با اين مرض مسرى تلف مىشوند . مرگ ناگوار كه اسباب افسردگى من شد فوت دكتر كن بود كه بىمقدمه رفت و چون طرف شوخى و مباحثه با آن اخلاق خوشش بود به من بسيار اثر كرده و متصل در خيال او هستم . حاجى افخم الدوله ناخوش و حصبه گرفت كه اميد است انشاء اللّه ديشب عرق كرده باشد . لاغر و ضعيف شده . مستشار الممالك هم سخت افتاده . آن هم اميد است خوب شود . روزنامه از فرنگ نمىرسد و مردم از دنيا خبرى ندارند . جنگ در كمال\r\n\r\n","description":"","footnote":"","page_name":" 5215 ","page_number":319},
  {"content":"\r\n\r\nشدت ميان آلمان و انگليس و فرانسه برقرار است . فخر الملك از حكومت وارد شد .\r\nمعتضد السلطنه حاكم سمنان شد . باران گاهى مىآيد اما نه آنقدر كه از ناودان سر كند .\r\nبىپولى به منتها درجهء صفت رسيده . از حوت به بعد مواجب در ادارات نداده‌اند .\r\nهرچه زودتر از حوالهء حضرت و الا چيزى روانه كنيد دير است . چرا كه قحطى و سختى فوق العاده‌تر شده است . هرچه برسد فقط صرف غذا مىشود بدون آن‌كه سير شويم .\r\n23 رجب . ( پايان‌نامهء عماد السلطنه )\r\n\r\nدو رقعهء ديگر از عماد السلطنه\r\n28 رجب - حوالهء شما رسيد . برات حضرت و الا نزد من ضبط است . هرچه بدهيد پشت آن مىنويسم . تنگدستى به سرحد كمال بود كه اين پول رسيد . ديروز هم مواجب حوت را در اداره دادند . ما به پاريس نوشتيم روزنامه را از راه هندوستان بدهد ، شما هم بنويسيد و مستقيما با پست روانه داريد . همچو تصور مىكنم كه در كاغذهاى سابق ننوشته باشم كه چهار نفر از رؤساى ماليه را هيئت كميسيون نتيجة محكوم كرده بود و مستوفى الممالك حكم را اجرا نمىكرد ، بالاخره مجبورا اجرا كرد .\r\n\r\nرئيس تشخيص عايدات و اقدامات او\r\nفهيم الدوله از رياست تشخيص عايدات معزول شد . ميرزا مصطفى خان دائى صارم الدوله را رئيس تشخيص عايدات نمودند كه مردى قوىجثه و تنومندى بود و هر روز او را مىديدم ، يعنى در همان حياط محاكمات اطاقى داشت و مفتش ماليه بود . صبح دوشنبه دهم رجب با حكم وزير ماليه درب اطاقهاى اداره را مهروموم كرد كه پنج روز تعطيل باشد و اجزا را تصفيه كند .\r\n\r\nكشته شدن فهيم الممالك\r\nصبح سه‌شنبه يازدهم در خيابان بالاى چراغ برق فهيم الممالك نامى كه در ادارهء خالصه مستخدم بود به ضرب يك تير طپانچه كه به پشت گوش آن بدبخت زد فورا او را مقتول نمود و همان ساعت دستگير شد ( خيلى غريب است ، خيلى نادر است تاحال اين همه آدم كشته شد قاتل دستگير نگرديد ) كه از روى واقع ناحق و ناروا آن بدبخت كشته شد و پس از استعفاى مستوفى الممالك به فوريت روز 25 رجب به حكم وزرا بدون آن كه از محكمهء جنايت حكمى صادر شود [ قاتل 
  ] فهيم الممالك را در ميدان توپخانه به دار آويختند .\r\n\r\n","description":"","footnote":"","page_name":" 5216 ","page_number":320},
  {"content":"\r\n\r\nروز قبل هم يك نفر قاتل كه قمى بود دار زدند . مىگويند چندين قاتل ديگر را هم به مجازات خواهند رسانيد ( بلكه آقاى بختيارى كارى بكند ) . اسامى وزرا [ را 
  ] در روزنامه بخوانيد .\r\n\r\nفعاليت صمصام السلطنه - قحطى و گرسنگى\r\nصمصام السلطنه جدا مشغول كار شده ، اما قحطى و گرسنگى به منتهى درجهء شدت رسيده و تا بيست روز ديگر همين قسم خواهد بود كه توت برسد ، باقلا ارزان شود . جو تركوب‌خوار بيايد كه تفاوتى روى بدهد . كمتر آدمى طهران سير از سر سفره برمىخيزد ، يعنى چيزى نيست و برنج خالى هرچند هست اما اولا بسيار گران كه قابل خريدن هركس نيست . ثانيا گوشت كم است . از يك پلوى خالى هم كه كسى سير نمىشود .\r\nحاجى افخم الدوله الحمد للّه عرق صحت كرد . عجالتا جز ضعف مرضى ندارد . هرمز ميرزا به واسطهء حصبه مبتلا به سرسام شده دو روز بود بسيار اذيت مىكرد . امروز شنبه 29 قدرى آرام است . به واسطهء مرض كه ناچار از خرج زياد حكيم ، دوا و مردم كه عيادت مىآمدند هستند . اميد است انشاء اللّه بىخطر بگذرد و مثل اين است كه گذشته باشد .\r\n( پايان‌نامه‌هاى عماد السلطنه )\r\n\r\nنامهء معز السلطنه\r\nدوشنبه نهم شعبان - كاغذى از معز السلطنه رسيد كه شرحى كه مرقوم داشته بوديد مسبوق شدم ، خودم هم تصديق دارم . اما مردم خورده بين امروز از مو طناب و از كف حباب مىسازند . به مقامات لازمه هم رقعهء حضرت و الا فرستاده شد . حالا كه تصادف روزگار در اينجا هم مثل طهران به قرب جوار حضرت و الا اختيارم كرده هر خدمتى از دستم برآيد كوتاهى ندارم ( پدرش طهران همسايهء ما بود ) . چون تشريف‌فرمائى را به يك ماه ديگر محول فرموده‌ايد براى حفظ طرق و شوارع و جلوگيرى از سرقت و بىنظمى مقرر شده پست امنيه در الموت داير شود و يك نفر صاحب‌منصب هم براى جلوگيرى شر و فساد از همانها كه مرقوم نموده بوديد بيايد كه الموت را به تنكابون اتصال بدهد .\r\nالبته نهايت مساعدت و همراهى را بفرمائيد تا اسباب آسايش حضرت و الا را فراهم نمايند . ( پايان‌نامهء معز السلطنه )\r\nميرزا حسين براى خريدارى مال التجاره شهر مىرفت من سواد كاغذ را براى حكومت و براى حضرت و الا فرستادم و كسب تكليف نمودم . براى امير اسعد هم نوشتم\r\n\r\n","description":"","footnote":"","page_name":" 5217 ","page_number":321},
  {"content":"\r\n\r\nكه تفصيل از اين قرار است ، فردا نگوئيد مرا خبر نكردى .\r\nعصر كاغذ ديگرى رسيد كه سواد عرض حال مهدى و غفار را لف آن گذاشته بود كه مسئله از چه قرار است . همچو نسبتها به مقام منيع شما جايز نيست شرح واقعه را مرقوم داريد . مهدى و غفار عريضه داده بودند كه فلانى هستى ما را ضبط و تمام مال را چپو و تاراج كرده ، مراتع ما را چرانده ، چه و چه هزار دروغ .\r\n\r\nجواب به معز السلطنه\r\nمن شب جواب نوشتم كه اگر اصلا مو و كفى هم نباشد باز مىشود طناب و حباب ساخت . مانه امير بوديم نه وزير ، نه سرحدى به باد داديم ، نه امتيازى به خارجه . پست هم بگذاريد براى ما چه فرق دارد . تابع قزوين بوديم ، حال تابع تنكابون مىشويم . رابطهء ما هم با تنكابون بيش از قزوين است . فقط خواهش من اين است مرا هم از قبيل يكى از ملاكين گيلان و تنكابون محسوب داريد . علاقه داريم ، عيال و اطفال داريم ، دادوستد داريم تعدى به ما نشود . حالا كه ما را در تحت لواى خود مىآوريد طورى باشد كه هتك احترام و آبروى ما نشود در امان باشيم . اما الموت قابل اين عنوانات نيست . حرف مرا قبول نمىكنيد هركسى آمد به شما حقيقت معلوم مىشود . در خاتمه هم خواهشمندم اين صاحب‌منصب و افراد پست امنيه ، الموتى ، طالقانى ، تنكابونى نباشد ، غريبه باشد و بىطرف .\r\nجواب كاغذ ديگر را نوشتم . همان صاحب‌منصبى كه روانه مىشود قبل از هر كار بفرمائيد به اين عمل رسيدگى كند تا محقق شود اينها تهمت محض است ، به شرط آن‌كه اگر ثابت شد خلاف عرض نموده‌اند مجازات داده شود تا عبرت ديگران شود و از اين عريضه‌جات جعلى آنقدر ننمايند ، و الّا متصل شما گرفتار اين عريضه‌جات و من گرفتار جواب آن بايد باشم .\r\nشرحى از مهدى و غفار معرفى كردم و مكنت آنها را شمردم ، خصوصا غفار كه واقعا صاحب دولت خيلى زيادى است . روانداز ندارد ، ديگ ندارد غذا طبخ كند ، عرض حال مىدهد من هستى او را برده‌ام . واقعا اگر بيايند بهتر است تا نيايند . امروز اينجا بد قسمى شده هيچ كار پيش نمىرود . هيچ تكليفى نداريم . ههمه ما را كشت . بيايند و معلوم شود كار خودشان خراب‌تر از من است . بهتر است به‌همين عرض حال مهدى و تهمتهاى او رسيدگى شود . همه‌چيز معلوم آنها مىشود . اين بىتكليفى امروز بدتر است تا كار يك طرفى شود . مختصر شب و روز من بايد به تحرير بگذرد ، به كارهاى ديگر نمىتوانم برسم . صد تومان براى حاجى آقا روانه كردم . تلگراف احوال‌پرسى هم زدم ولى را با\r\n\r\n","description":"","footnote":"","page_name":" 5218 ","page_number":322},
  {"content":"\r\n\r\nميرزا حسين فرستادم جواب تلگراف را زود بياورد .\r\n\r\nكرايه كردن روزنامه - روزنامهء ايران\r\nدوم رجب لغايت 23 رجب - بدوا شرح مفصلى از روزنامه‌هاى طهران مىدهد كه به واسطهء كثرت مخارج طبع و قيمت كاغذ و قلت خريدار ناچار از بعضى تشبثات بودند . در ايران كسى روزنامه نمىخواند ، هزار يك سواد ندارند ، بضاعت ندارند . هيچ جريده نمىتواند ادعا كند كه روزى هزار نمره طبع و فروش نموده باشد . خصوصا عادت بد كرايه كه ما در هيچ جاى دنيا سراغ نداريم روزنامه را كرايه بدهند يا كرايه كنند . بچه‌ها يك جريده را روزى پنجاه جا كرايه مىدهند و پنجاه شاهى به عوض دو عباسى قيمت روزنامه دريافت مىكنند . ما نه مىتوانيم اين عادت زشت را ترك بچه‌ها بدهيم نه ترك مردم كه ادعاى تمدن مىكنند . لهذا تك‌فروشى را موقوف داشتيم تا رفع اين مرض بشود .\r\nبعد در جريدهء ديگر مىنويسد چون اغلبى از مردم به وسايل مختلفه از اين كار ندامت كردند بچه‌ها هم عهد نمودند عجالتا از تصميم خود منصرف شديم تا امتحانى به عمل آيد .\r\nصمصام السلطنه رئيس الوزرا [ ست 
  ] لكن اسامى وزراء جديد معلوم نبود ، اما معلوم است از اشخاص محدود كه مكرر نام آنها برده شده تجاوز به ديگران نمىكنند .\r\n\r\nاكتشافات جسدى در دامغان - موزه\r\nدر دامغان از زير زمين كله‌هاى خيلىخيلى بزرگ بيرون آمده كه دانهء دندان آنها چهارده مثقال بوده . بعضى دانه تسبيح قيمتى هم گردن آنها بوده است . براى موزهء آنجا مىخواهند .\r\n\r\nجلوها در اروميه - سردار مقتدر سنجابى\r\nجلوها دو مرتبه اروميه را قتل‌عام كردند . متحصنين قونسلگريها از گرسنگى نيمه‌جان شده‌اند . اردوى موهوم هنوز از تبريز نرفته است . در ميان ايل سنجابى چهار نفر آلمانى ، فون درفول ، دكركلوس و دو صاحب‌منصب بوده‌اند . رئيس قراسوران ما را مىخواهند بگيرند به تصور اين‌كه جاسوس انگليسهاست . سردار مقتدر سنجابى با خشم تمام آنها را رهائى داده و آلمانها را بيرون مىكند . هنوز مبلغين آلمان دست از يقهء ايران نكشيده‌اند . به واسطهء ورود قشون عثمانى به خاك ايران ارامنهء ايران و ارامنهء متوارى خيلى متوحش هستند و ميل دارند مسلح شوند ، بعضى جا هم شده‌اند .\r\n\r\n","description":"","footnote":"","page_name":" 5219 ","page_number":323},
  {"content":"\r\n\r\n\r\nمصدق السلطنه و محكوميت چهار عضو ماليه\r\nفهيم الملك رئيس ماليات مستقيم ، ترجمان الدوله خزانه‌دار محكوم به يك سال محرومى از مشاغل دولتى شده ، ممتاز همايون و مخبر همايون « 1 » منفصل مؤبد از مشاغل دولت ، با آن همه آرتيكل كه در جرايد چه خودشان ، و چه كسانشان در ذم مصدق السلطنه ، معاون [ وزارت ماليه 
  ] نوشتند مصدق السلطنه خيانتهاى آنها را ثابت كرد .\r\nمن‌جمله از خيانتها هفتصد هزار تومان باندرل ترياك است . « ايران » مىنويسد هركس از ماليهء دولت بيست و سى و پنجاه هزار تومان خورده پشيمان است .\r\n\r\nاروپا\r\n14 آوريل لغايت پنجم مه 1918 - در فرونت غرب به فرماندهى خود امپراطور جنگ در نهايت شدت برقرار است . تا خط مدافعهء دوم انگليس به تصرف آنها درآمده به خط سيم رفته‌اند . از انگليس سى هزار اسير ششصد توپ و بسى چيزهاى ديگر گرفته بيست و پنج كيلومتر خاك گرفته‌اند . در وردن از فرانسه بيست و پنج هزار اسير ، چهارصد توپ ، سى ميترايوز گرفته شده . توپهاى آلمان بيست و چهار سانتيمترى يكصد و سى كيلومتر مسافت مىگويند پاريس را بمبارده مىكند . انگليسها اظهار مىدارند عمليات سادهء عقب‌نشينى ما را آلمانها به فتوحات خود جلوه مىدهند و حال آن‌كه ابدا فتح نيست و از بابت كثرت تلفات تمام مكاتيب و تلگرافات را از فرونت غرب غدغن اكيد نموده‌اند . تلگرافات رويتر از جنگهاى غرب باعث حيرت و بهت‌آور است . ستونهاى اجساد مقتولين در گارهاى راه‌آهن منظره وحشتناكى تشكيل مىدهد .\r\nمخبر « ديلى ميل » تلفات آلمان را تا سيزدهم آوريل چهارصد هزار تخمين مىكند .\r\nيگانه مقصود آلمان نابود كردن انگليسها و نزديك شدن به دريا مىباشد .\r\nديوار آهنين فرانسه چهل و هشت ساعت در مقابل هجوم قشون بىحد و حصر آلمان مقاومت كرد . اميدوارى به اعادهء وضعيات و فرج بعد از شدت مىرود .\r\nشانزدهم آوريل حجاب دود چهل ميل مسافت را مستور داشته هواى غليظ تنفس را مشكل نموده است . دسته‌جات قشون بيست و هشت روز پيوسته مشغول عمليات بوده و عوض نشده‌اند . جنرال فش فرانسوى جنراليسم شده تمام قشون فرونت غرب در تحت فرمان او هستند . اختيارات تامه داده شده است . چرنين رئيس الوزراى اطريش\r\n\r\n\r\n","description":"","footnote":"\r\n( 1 ) - يعنى ابو الحسن بزرگ اميد از خاندان هدايت مؤلف كتاب « از ماست كه بر ماست » ( خاطرات او ) چاپ شده است . ( ا . افشار )\r\n","page_name":" 5220 ","page_number":324},
  {"content":"\r\n\r\nهنگرى استعفا داد . موضوع كاغذى از شارل امپراطور به ميان آمده كه فرانسه‌ها ادعا مىكنند در آن كاغذ تصديق بر حقانيت فرانسه در الزاس و لرن نموده است ، استعفاى چرنين به اين واسطه است . خود شارل تكذيب مىكند .\r\nحكومت بولشويكى در تمام سيبريا اعلان تجهيز بر عليه ژاپن داده است . انقلاب و قتل و غارت اخير بادكوبه همان انقلاب بولشويكى بوده به واسطهء آن‌كه الكسيف و كرنيليف سدى بين قفقاز و بالاى روسيه شده بودند حكومت بولشويكى در قفقاز تسلطى نداشت . آنها كه بر طرف شدند در باكو انقلاب شروع شد . چون در آنجا هر حزب هر نژاد بلكه هر طايفه يك عنوانى و اسمى براى خود درست نموده بودند پس از غلبهء بولشويك همه اجبارا مرام آنها را قبول كردند . حالا نوبت جاهاى ديگر قفقاز است .\r\nآلمانها شهر مسكو را گرفتند و اين فقط شهرى بود كه در مقابل آلمانها جزئى مقاومتى كرد ، و الّا ساير شهرها همه به استقبال آنها رفته با كمال فرح و شادمانى مقدم آنها را تبريك گفته داخل شهر نمودند . شهرهاى ساحلى فنلاند تمامى به تصرف آلمان آمد و تمام كشتيهاى باقيماندهء روس فرار به كرنشتاد نموده بودند . جهازات آلمان به آنجا رفته تسليم جهازات را خواست . اهالى شهر مهلت خواسته تا مشورتى بنمايند . در مشورت دو دسته شدند . دسته‌اى تسليم را قبول و آنها كه مخالفت نمودند به كشتيها داخل شده محاربه را شروع كردند . در اندك زمانى اغلب آن كشتيها را با راكبين آن مغروق [ كردند 
  ] تتمه تسليم شدند و فورا شهر و قلعه‌جات جنگى را به تصرف درآوردند ( من نمىتوانم بفهمم كه آن صلح در بريست ليتوسك كدام بود و اين تجاوزات كدام . يا دولت لنين كجاست و چه مىكند . كسى هم نيست بپرسم ) .\r\n\r\nخسارات روسيه\r\nاز قرار راپرت كميسرى تجارت روسيه ، خلاصهء خسارات كه روسيه در نتيجهء معاهده صلح بريست لينوسك متحمل شده و در حقيقت به دست آلمانها افتاده از اين قرار است .\r\nمجموع اراضى از دست رفته 7800 هزار ميل مربع ( ايران پانصد هزار ميل مربع است ) ، سكنه پنجاه و شش مليان يا سى و دو درصد از كل سكنهء روسيه قبل از جنگ . راه‌آهن بيست و يك هزار كيلومتر يا ثلث از كل خطوط ، محصول آهن هفتاد و سه از صد ، زغال‌سنگ هشتاد و نه از صد ، كارخانه‌جات قندريزى 268 كارخانه ، پارچه‌بافى 918 كارخانه ، الكل‌سازى 572 كارخانه ، كارخانهء تنباكو 133 ، فلزسازى 1675 دستگاه ، ماشين‌سازى 1000 ، شيميائى 244 كاغذسازى 615 ، زنده‌باد لنين ، زنده‌باد تروتزكى ، پاينده‌باد بولشويكى .\r\n\r\n","description":"","footnote":"","page_name":" 5221 ","page_number":325},
  {"content":"\r\n\r\n\r\nامير اسعد - طومانيانس - صدر الانام\r\nدوشنبه نهم ، 30 ثور - امروز مسعود را از شير برداشتند . ماشاء اللّه خوب و قشنگ شده درشت‌تر از عباس است .\r\nشيخ ابراهيم كاغذى داده بود شرحى از سالار و بىكله‌اى او نوشته بود كه هرچه در باطن دارد به مجرد حرف زدن معلوم مىدارد . طومانيانس تمام حواله‌جات سپهسالار و امير اسعد را نكول نموده من‌جمله مقررى سالار است و نزديك است ديوانه شود .\r\nمىنويسد اغلب شبها سالار از شدت خست شام نمىخورد . از شيخ محمّد على نوشته بود براى وكالت مرده است . گاهى ريش مىگذارد ، گاهى قيچى مىكند فرنگى مآب مىشود . به قدرى از توقف طهران من كوك است كه اگر ممكنش شود سر مرا با دندان مىكند . محض آن‌كه در قزوين صدر الانام و باقر شاهرودى از دموكراتهاى دستهء او به جرم قتل رئيس نظميه توقيف شده‌اند خودش را به ناخوشى زده كه بعد بگويد اگر ناخوش نبودم چنين و چنان مىكردم .\r\nقزوين به اين ترتيب نمىماند ، انگليسها اقدامات نظامى مىكنند . لهذا من نوشتم ميرزا باقر خودمان حركت كند .\r\n\r\nفوت ملك التجار\r\nحضرت اقدس و الا مرقوم داشته بودند حاجى ملك التجار فوت كرد . در اين دنيا كه حساب « شركت عمومى » را نداد مگر آن دنيا بدهد . اين ميرزا كاظم ملك التجار اصلا تبريزى است . سواد عربى داشت ، شعر مىگفت ، شعر مىدانست . تنومند [ بود 
  ] و هيكل قوى داشت . مردى بود بدزبان ليكن خوشمزه ، مقلد و باكمال . جز شاه و صدراعظم ديگر كسى نبود از تيغ زبان او و مضمون‌گوئى او ايمن باشد و به اين واسطه يك احترام فوق العاده نزد تمام طبقات مردم از كسبه گرفته تا علما و وزرا و شاهزادگان داشت . براى هركس مضمون مىگفت . همه‌كس را مضحكه مىكرد . هركس هم طلبى از او داشت مطالبه مىكرد فورا مدعى ملك او ، باغ او ، خانهء او مىشد . حاكم طهران ، وزير عدليه ، هركسى بود جرأت نداشت ، هرقدر هم ادعاى او ناحق بود رسيدگى نكرده حقانيت را به طرف او ندهد . اگر رجوع به محكمه هم مىشد همين قسم بود ، مگر خودش دست از آن محاكمه مىكشيد و رحم به طرف مىكرد ، و الّا كسى حريف او نبود .\r\n\r\n","description":"","footnote":"","page_name":" 5222 ","page_number":326},
  {"content":"\r\n\r\n\r\nنمونهء رفتارهاى ملك التجار\r\nنصف كاروانسراى امير را به‌همين ترتيب برد ، حتى حضرت عليا زن مظفر الدين شاه هم كه امين الدوله دامادش بود و كاروانسرا مال او بود از عهده برنيامد . دار و ندار مؤيد الدوله را برد . براى اين‌كه در دو سال حكومت خراسان حاجى ملك را وكيل خودش قرار داده بود . پشت خانهء ما چند دكان متعلق به او بود نصفه خراب شده بود حضرت و الا از نظميهء آن‌وقت خواهش كرد حالا كه نمىسازند خراب كنند . خراب كردند . فورا مدعى خانه‌هاى ما شد و به عدليه عارض گرديد . قصر ملك در امامزاده قاسم و باغى در حضرت عبد العظيم ( ع ) داشت . اعيان و اشراف را آنجا سور مىداد و اين مهمانيها دو حربهء قتاله به دست او [ بود 
  ] كه هرچه ميل داشت با آن صورت مىداد .\r\nزورخانه داشت و زورخانه كار بود . اغلب مشديها را هم به اين وسيله نوكر خودش نموده بود .\r\nبارى اگر خواسته باشم شرح‌حال او را آنقدر كه شنيده و ديده‌ام بدهم چند جزو بايد بنويسم . كارهاى بامزه هم خيلى داشت .\r\nمثلا از توى كالسكه به جاى نشيمن كالسكه‌چى سوراخى گذاشته بود . پرسيدند اين براى چه است . گفت كالسكه‌چى من از بس كالسكه را تند مىبرد و من فرياد مىزنم آرام ، يا مىشنود يا نمىشنود متعذر به نشنيدن مىشود من اين سوراخ را گذاشتم هر وقت تند برود عصايم را از اين سوراخ به كون او فرومىكنم كه ديگر نمىتواند بگويد نشنيدم .\r\nنهصد هزار تومان مال مردم را در « شركت عمومى » چه خورد و چه نفله كرد . هركس بليت را برد آنجا گفت ببين پشت آن نوشته پول نقد هم بدهم ، شما شركت كرديد يك پاى شتر در رفسنجان مال شماست ، يك سير پنبه در يزد داريد ، سه سير نخود در قزوين ، اينها بايد بماند تا موقع پرداخت حساب . زيرا من يك پاى شتر را نمىتوانم قطع كرده به تو بدهم يا سه سير نخود حوالهء قزوين . با اين لوطىبازى مال مردم رفت .\r\nدر مشروطه صدمه خورد اما باز كسى حريف او نشد . روزى هشت ساعت ، ده ساعت روى صندلى محاكمات نشسته بود . اين مدعى بلند مىشد مدعى ديگر به جاى او مىنشست و حاجى ملك تمام را مسجع و مقفّى جواب مىگفت . حكايتها دارد ، تفصيلها دارد . دو پسر دارد . بزرگى حاجى حسين « 1 » آقا ، مشهد ، سر املاك اوست ،\r\n\r\n\r\n","description":"","footnote":"\r\n( 1 ) - حاج حسين آقا ملك بيشتر املاك و اموال خود و از جمله كتابخانهء نفيس خود را وقف آستان قدس رضوى كرد . ( مسعود سالور )\r\n","page_name":" 5223 ","page_number":327},
  {"content":"\r\n\r\nهمانجا هم زن گرفته . دومى حاجى حسن آقا طهران است و به همان قد و قوارهء پدرش .\r\nاگر مشروطه نشده بود به پاى پدر از حركات و سكنات مىرسيد . هردو پسر با حاجى افخم الدوله هم‌سفر مكهء معظمه بودند .\r\n\r\nپيغام امير اسعد در مورد حفظ الموت از جنگليها\r\nيكشنبه 15 شعبان - ابو القاسم از خدمت امير اسعد آمد ، فرمايشاتى فرموده بودند با حضور سالار سعيد و بهادر السلطان كه من همه قسم حاضرم و نبايد گذاشت جنگليها بيايند . ده هزار تومان من مىگذارم ، ده تا سالار سعيد ، ده تا عين السلطنه از دهنهء انبو الى گدوك سلمبار را حفظ مىكنيم . بعد هم پول خود را از سايرين خواهيم گرفت . برو به شاهزاده بگو سوار شود برود گازرخان ما هم مىآئيم . من نه خروار جو دارم ، هفت هشت خروار ولايتى برنج . او هم هرچه دارد بياورد . شش قبضه تفنگ سه تير دارم دانه‌اى صد تومان پول بيار آن را هم بدهم ببر . دولت نيست ، حكومت نيست . ما خودمان بايد كلاه خود را نگاه داريم . خيلى از اين حرفها . همه را هم سالار سعيد تصديق مىكرد .\r\nمن گفتم چشم مىروم مىگويم ، اما مشكل به نظرم بيايد عين السلطنه تصديق كند .\r\nاوقاتش تلخ شده گفت خير اين‌بار به ارواح كىكى چكمه از پا بيرون نمىكنم ، مثل آن‌بار كناره نمىكنم . چنين خواهم كرد ، چنان خواهم نمود . بعد گفتند راپرت داده‌اند شاهزاده را كت‌بسته به جنگل خواهند برد . سالار سعيد هم مىگفت در آنجا به من گفتند با شاهزاده كارها داريم . من گفتم مگر ما چه كرده‌ايم كه ما را كت‌بسته ببرند . گفت نمىدانم آنها مىگويند . خيلى زود از من جواب خواسته .\r\n\r\nحركات جلال\r\nمن آمدم اندرون از اين حرفهاى لاطائل در حيرت بودم . عصر بيرون رفتم ديدم يوسف از كلان آمده گفت مرا آنجا گرفتند . شش لولم را باز كردند كتك زدند ، پولم را بردند . جلال تفنگ و قطار بسته بود محمود مرا كتك مىزد . پيغامات هم داده بودند معلوم شد مهدى كار خود را صورت داده .\r\nهركس روزنامه را تا اين نقطه خوانده باشد مىداند من اخيرا كه از گرسنگى جلال مىمرد از بادشت به چه شكل او را آوردم و دو سال است همه قسم از او نگاهدارى مىكنم . سه مرتبه هم كلام اللّه قسم خورده . به محمود چقدرها محبت كردم . حالا باز تا يك موقعى به دست آوردند بناى طغيان را گذاشتند . كلام اللّه مجيد بازيچه شده . هيچ ملتى هم آنقدر مثل ملت ما كتاب مذهبى خود را خوار نكرده . با وصف آن‌كه جلال\r\n\r\n","description":"","footnote":"","page_name":" 5224 ","page_number":328},
  {"content":"\r\n\r\nمىبيند فقط به جان او ترحم كرده و الا زنش مرد ، بچه‌اش مرد ، به گدائى و فقارت افتاد ، دربه‌در شد ، خانه‌اش خراب شد ، چه و چه ، باز متنبه نمىشود . من فورا كاغذى براى معز السلطنه نوشتم كه وضع اينجا اين قسم شده . از طرف شما كسى مىآيد زودتر ، [ بيايد 
  ] نمىآيد ترديد حاصل شده بنويسيد از قزوين مأمور بخواهم . من فقط براى اين‌كه بدانيد اقدام از طرف آنها شده باز سكوت اختيار كردم .\r\n\r\nحكومت مجدد مدحت السلطنه\r\nمذكور شد ركن الدوله عزل و باز مدحت السلطنه حاكم شده است . كاغذى براى او و عريضه به طهران نوشتم ( شاه براى پسر اين مدحت السلطنه و ماهى دويست تومان هر قسم بود باز او را حاكم كرد و گويا ركن الدوله يك ماه حكومت داشت . )\r\n\r\nضرورت معاون\r\nضمنا به آقاى عماد السلطنه نوشتم بدون يك نفر به اصطلاح حالا « معاون » از من تنها كار ساخته نيست . خوب است اسد اللّه ميرزا را روانه داريد . در اين باب چون مىدانم حضرت و الا مايل نيست ، مشروحى با ادله و براهين نوشتم و ثابت كردم يك نفر مقامش از خودم پست‌تر اما نسبتا محترم و از اوضاع و حرفهاى حاليه آگاه باشد لازم است . اگر همچو شخصى بود به جاى خودم ممكن بود نزد معز السلطنه حتى « هيئت اتحاد اسلام » روانه دارم ، يا يك مجلس نزد امير اسعد رفته تمام حرفها را قطع كند ، يا لازم شود قزوين برود . يا من قلعه بمانم او كارهاى بيرون را انجام بدهد . او بماند و من به امورات خارج برسم . از من يك نفر كه روزبه‌روز كار زيادتر مىشود ساخته نيست . از نان و هيزم خانه ، كاه و علف يابو تا امورات رسيدگى كنم . امروزه نصف اوقات شب‌وروز من به تحرير و كاغذنويسى مصروف است . خود اين همه كاغذنويسى كه مطالب تنكابون هم مزيد شده يك كابينه و چند منشى زبردست لازم دارد .\r\n\r\nموقع خوب براى اغتشاش\r\nامسال هم اين قسم باشد تمام پولها مىماند ، مطالبات زمين خواهد خورد . از بس كه الموتى هم مقروض است از خدا مىخواهد انقلاب بشود و به اين انقلاب دامان مىزند كه از دين فرار كند و لو موقتا هم باشد . مطالبات پارسال و به يك اندازه تسعير غلهء ديوانى من مانده است . امسال هم هركس ده من غله برده اقلا بيست تومان بايد پول بدهد ( در قزوين الساعه گندم يك من شاه سى و دو قران شده است كه خروارى يكصد و شصت\r\n\r\n","description":"","footnote":"","page_name":" 5225 ","page_number":329},
  {"content":"\r\n\r\nتومان باشد ) . ماليات و اجارات هذه السنه هم باز گردن آنهاست . پس خوب موقعى براى اغتشاش است .\r\n\r\n« بج‌درو » - « توله‌كار »\r\nيك عيب بزرگ اينجا هم اين است كه سه ماه تابستان همه اين كارها بايد انجام داده شود و اول پائيز رعيت مىرود براى « بج‌درو » تنكابون . امسال يك ماه آن هم رمضان است كه هيچ كار نمىگذرد . دو ماه را هم انقلابى بكنند براى خوردن آنچه من پيش آنها دارم كافى است . آن‌وقت حاجى حاجى مكه . بدتر از همه به واسطهء مرض و با اغلب مردم « توله‌كار » نرفتند . زنها براى نشاست « 1 » نرفتند . پول هم نياورده‌اند قحطى و گرانى هم بود .\r\n\r\nاحزاب در لولهنگ\r\nشب كاغذى هم محض امتحان و اين‌كه فورا دروغهاى حضرت امير معلوم شود كه چقدر ترسو و جبون تشريف دارند نوشتم اينجا انقلاب شروع شده چون هنوز از شما بيم دارند و از طرف « هيئت اتحاد اسلام » هم به يك اندازه مجاز هستيد خوب است تا آنها نيامده‌اند چند نفرى روانه داريد جلوگيرى از انقلاب بنمايند . هر وقت آنها آمدند كسان شما مراجعت كنند . ابو القاسم را هم به‌همين جهت روانه نكردم . قاصد مخصوص برد .\r\nانگليس از هندى و انگليسى در شهر و سلطان‌آباد بسيار منزل نموده‌اند . به علاوه براتف و عدهء قزاق او هم اقامت دارند و گويا بلكه محققا نوكرى انگليس را پذيرفته‌اند .\r\nدر تمام شهر پليس گذاشته‌اند ، احزاب توى لولهنگ رفته‌اند . معابر را تعمير مىكنند .\r\nعملهء ايرانى روزى شش قران مىدهند . مهندسين انگليسى راهى را كه مهندس روسى ساخته پسند نمىكنند . نقشهء تازه ، طرح جديدى روى كار آمده . خداوند عاقبت آن را خير كناد .\r\n\r\nپول گرفتن اتحاد اسلام\r\nبرادرزادهء حاجى نظر على آمد گذشت . مىگفت سى و شش هزار تومان در تنكابون از ما چند نفر تجار فقير طالقانى « هيئت » پول گرفت . تمام برنج مردم را هم مىبرند و يك تومان دو تومان علاوه مىفروشند . از رشت گرفته تا تنكابون تمام مردم از اقدامات اينها و\r\n\r\n\r\n","description":"","footnote":"\r\n( 1 ) - نشا كردن به اصطلاح تنكابون .\r\n","page_name":" 5226 ","page_number":330},
  {"content":"\r\n\r\nاز بس پول داده‌اند منزجر شده [ اند . 
  ] اقدام جزئى كه از طرف دولت با يك نفر ديگر بشود تمام آنها را خود اهالى خواهند كشت .\r\n\r\nسردار اقتدار\r\nدر طرف اردبيل و آستارا با اردوى اعزامى تبريز جنگ دارند و چند شكست هم خورده‌اند . سردار اقتدار هم چهارصد نفر از مازندران همراه گرفته . دختر اسمعيل خان را هم براى خودش عقد كرده . با سهم الممالك وعدهء او عازم تنكابون است . اخيرا دو هزار تومان از حاجى پول خواست برات تلگرافى شد . تا ده روز ديگر اگر الموت آمدند بدانيد ، پيشرفتى برايشان حاصل شده نيامدند بدانيد كارشان به سختى كشيده . از طرف انگليسها هم ترس دارند منجيل به دست انگليسهاست . عماقريب اگر بمانند براى مرغهاى خانگى تنكابون هم ماليات خواهند بست .\r\n\r\nصحنه‌هاى گرسنگى\r\nدر قزوين مردم از گرسنگى خيلى تلف مىشوند . توى كوچه و خيابان نفوس زكيه از گرسنگى نيمه‌جان و جان داده افتاده است . مرض و با بروز كرده ، حصبه هم هست . اين مردمى كه امسال پيش من مىآيند جز معدودى مابقى همه رنگها پريده ، چهره‌ها زرد و لاغر شده ، گردنها باريك طورى كه رمق ندارند . در حالىكه الموت نسبتا خوب بود . جز قربان ديگرى از گرسنگى نمرد . اما از عراقات آنچه مىآيند حالشان به مراتب بدتر از الموتى است . طورى كه نگاه به صورت آنها رقت‌آور است . اغلب از گرسنگى مىآيند و غش مىكنند نان مىدهيم ، يا مىآيند التماس مىكنند نان بدهيد تا از گدوك بتوانيم رد شويم . بدتر از همه درويشعلى همدانى با برادرش ، پسرش ، زن و بچه اينجا آمده‌اند لوت ، عريان . مخارج اينها گردن من و زواركى است . اين آدم كاسب بود همه ساله متاع مىآورد ، بعد پوست خريدارى مىكرد . حاليه اين قسم شده . مىگويد روسها تمام مال ما و اهل آبادى ما را بردند .\r\n\r\nبلديه براى رفع گرسنگى فقرا\r\nامسال اوضاع غريبى است . جو تازه طهران آمده ليكن در يكصد و ده تومان قيمت .\r\nخوشحالى مردم از نيامدن سن است و انشاء اللّه محصول ورامين خوب خواهد شد و همان خوب شود كفاف طهران را مىدهد . چون دو قسمت از كار هيئت وزرا امسال صرف تهيهء ارزاق شده و آخر هم با همهء پولى كه دولت داد نتيجه حاصل نشد . با همهء\r\n\r\n","description":"","footnote":"","page_name":" 5227 ","page_number":331},
  {"content":"\r\n\r\nاعانهء گزافى كه مردم دادند از فقرا پرستارى نشد . ناچار شدند بلديه را در طهران داير كنند و مشغول هستند . حالا آن‌چه بلديه‌اى باشد ، بتواند يا نتواند معلوم نيست . اما از قرار دستور كلى كه به دست ماست از آن هم مشكل كارى ساخته شود مگر محصول مثل سنوات گذشته باشد و ارزاق بالطبيعه وافر و ارزان شود .\r\n\r\nرعيت ايرانى - ماليات‌گيرى امسال\r\nمعترضه - چون سابقا شرحى نوشته گرديد كه تا اين رعيت ايرانى آگاه به حقوق خودش نشود و ادارات ما منظم و مرتب نگردد دهاتى قادر نيست امورات خودش را بدون مالك يا حامى ديگرى اداره و نگاهدارى كند و زير بار ظلم نرود ناچاريم از قضيهء ماليات گرفتن امسال مأمورين ماليه كه آمدند گرفتند و رفتند شرحى بنويسم ، اگرچه نظير اين كار مكرر واقع شده از مأمورين سرباز و مأمورين حكومتى و غيره و غيره .\r\n\r\nقتل پارسال\r\nاز جمله حكايت قتل سال گذشته كه هنوز هم قاتل در حبس و پول هم نرسيده است و دو نفر آدم نكرهء مير هادى چه به روزگار اين سه آبادى و زن و مرد و اطفال آن آوردند .\r\nچقدر محصول تلف شد . چقدر چوب ، كتك خوردند . به چه اندازه هم رعيت براى دادن آن وجه متضرر و پريشان شد كه دو سال ديگر آن پريشانى مرمت نمىشود و اگر قرض آنها را من نداده بودم تمام ملك آنها هم بيع شرط رفته بود ، در حقيقت از هستى و دارائى افتاده بودند .\r\nاز يكى از ادارات قانونى كه چندين رژيمان اجزا دارد و اقلا از چوب صندلى و ميزهاى اين وزارت خانه مىتوان جنگلى عريض و طويل درست نمود و سالى چند كرور مواجب مىبرند پنج نفر مأمور اينجا آمد كه نقد و جنس يك ساله را در آن موقع از سال بگيرد .\r\n\r\nسرپرستى رعيت ضرورى است\r\nرعيت اگر به حقوق خود آگاه بود در موقع تابستان نقد و اواسط خرمن جنس خود را مىپرداخت و حال آن‌كه ماليات چيز تازه و امر جديدى براى آنها نبود كه بگويند آگاهى نداشتيم و از پرداخت آن مسبوق نبوديم . ماليه اگر نظرش عدالت و مساوات و راحتى رعيت فقير بود اين موقع آدم نمىفرستاد كه رعيت قوت لايموت ندارد و اين قسم به رعيت جور و ستم نمىكرد . پس براى اين رعيت سابق و حاليه به عبارت روشن تا اوضاع\r\n\r\n","description":"","footnote":"","page_name":" 5228 ","page_number":332},
  {"content":"\r\n\r\nما آن قسم بود و حاليه اين قسم است . رعيت مالك و سرپرست لازم دارد . مگر ترتيب بر هم بخورد و مثل ممالك خارجه شود .\r\n\r\nآنها كه ادعاى حامى بودن رعيت دارند\r\nآنها كه مىگويند ما حامى رنجبر هستيم و سنگ رنجبر [ را 
  ] به سينه مىزنند دروغ مىگويند و سنگ را عجالتا براى خودشان به سينه مىزنند . اگر راست مىگفتند و مىگويند اول جلوگيرى از اجحاف و تعديات اداراتى كه خودشان ترتيب دادند مىنمودند . به جاى مرامنامه‌هاى قشنگ و عبارات شيرين عوام‌فريب و نطقهاى آتشين به عمل مىپرداختند نه به اقوال . در همان موقع اين كار دو نفر از آنها آمدند كه در الموت « كميته » باز كنند .\r\nديدند و شنيدند كه چه به روزگار رعيت از بابت ماليات آمد . چه خوب بود به جاى حمايت مهدى شيطان كه خودش يكى از ظالمهاى درجهء اول است به داد اين رعيت رسيده پس از ورود قزوين به جاى شكايت از من و خوردن نان و ماست هميشه از جور ماليه حكايت نموده و كميتهء آنها حتى المقدور يك جلوگيرى مىكرد ، نه اينكه غذائى نبود بخورند . هرجا رسيده از نان و ماست شكايت كنند . در حالىكه رعيت با سبزى صحرا و سبوس ارزن و برنج گذران مىكند .\r\nدولت ما ضرر كرد غله را در خروارى چهل و پنج تومان تسعير قرار داد . اما به حال رعيت هيچ توفيرى نكرد و همان كه بايد تمام شود تمام شد و اگر در موقع گرفته بودند اگر دولت ضرر نموده بود رعيت صرفه برده بود . چطور به اين ترتيب كه اين مأمورها اول گفتند غله مال بيگلرف و راجع به خبازخانه است ، بايد يا عين يا هفتاد تومان قيمت . ماليه براى دخل خودش به كلى خودش را خارج [ كرد 
  ] و به نام ديگرى خيال منافع داشت . پس از آن‌كه ديدند من مانع هستم و آن كاغذجات را به شهر نوشتم تهديد كردم ، ديدند رسوا مىشوند طرف آنها من شده‌ام و مرا نمىتوانند اغفال كنند ، آن حكم آمد كه چهل و پنج تومان دريافت دارند . اغلب مردهاى الموت كه اينجا نبودند ، غالب زن و بچه را هم برده بودند . آنها كه بودند از زن و مرد بايد هم ماليات خود را بدهند ، هم جور ديگران را كه حضور ندارند بكشند . اين بود زن و مرد افتادند توى اين دهات . گاو ، گوسفند ، گليم ، پلاس ، مس ، برنج تمام را به معرض بيع آوردند . حيوانات را به واسطهء قلت علف كسى نخريد ، حتى به ثلث و ربع بها . از گليم و پلاس هم كمتر فروش رفت . زيرا پولدارها ديدند براى آنها صرفه ندارد . گفتند سلف مىفروشيم ، آن‌وقت پول فراهم شد .\r\n\r\n","description":"","footnote":"","page_name":" 5229 ","page_number":333},
  {"content":"\r\n\r\n\r\nگردو هزارى سه قران - گرفتن رسوم\r\nگندم را يك من شاه دو هزار ، برنج يك من چهار قران ، گردو يك هزار عدد سه قران ، يونجه دوشوارى دو هزار و سى شاهى ، كاه بارى دو قران رعيت فروخت تا توانست قيمت غله و ماليات نقد خود را بدهد . درست براى رعيت نود الى صد و چيزى بالا هر خروار تمام شد و نقد پانزده هزار الى دو تومان . باز در اينجا هر آبادى كه بزرگ‌تر و فى الجمله پرقوت‌تر بود اين شكل گرفتند . اما از بعضى جاها كه كم زور بودند خير ، از يك دانگ سفيد در هشتاد تومان گرفتند . از زردين كه سر راه چاله است دو نقد و دو جنس گرفتند و قس على هذا براى مخارج خودشان و يابوهايشان . دو شب در سليكان ماند [ ند 
  ] هفت تومان خرج خوردند و جو تخم رعيت را جلوى يابوى خود ريختند . از هر خروارى پنج هزار هم رسوم گرفتند .\r\n\r\nملك‌فروشى - ماليات‌گيرى\r\nاما به دهات من چپ نگاه نكردند . حتى در بعضى دهات كه من جزئى مالك بودم به آن رعيت بلند حرف نزدند . به دهات امير اسعد پا نگذاشتند و با كمال ادب رقعهء فدايت شوم نوشته مطالبه نمودند . به پنج دانگ سفيددر ملكى آقا سيد احمد يك شاهى تعدى نكردند . به ده شيخ الاسلام و حاج ميرزا تقى نرفتند . درست اگر دو سال اين قسم ماليات بگيرند ، الموتى يا ملك خودش را به من و امير اسعد خواهد فروخت يا به كلى امر ماليات خود را به من واگذار خواهد كرد . سليكانى شش دانگ آبادى خودش را نزد من به بيع قطعى مىفروخت كه من پول بدهم تا بعدها به من بپردازند .\r\nاينك اگر كسى به من ايراد بگيرد چرا جلوگيرى نكردم جواب اين است از من همانقدر مقدور بود كه از چهل و پنج ميزان قرار بدهم . اگر در اين كار هم دخالت مىكردم ادارهء ماليه چون مانع نفع او شده بودم و آن بغض در دل او بود اين هم مزيد شده آن‌وقت هم صد هزار تهمت و افترا به من وارد مىآورد ، مرا مخلّ وصول ماليات و ياغى دولت قلم مىداد و من مىبايست مدتهاى مديد وقت خودم را صرف كاغذنويسى و رفع تهمت نمايم و براى من صحيح نبود .\r\n\r\nگرسنه‌هاى دهات و محصول\r\nپنجشنبه 19 شعبان ، نهم جوزا - هوا گرم نشده امسال همه‌چيز عقب است . تا يك ماه ديگر اگر محصول درآيد در عراقات كه ميوه از قبيل آلوچه ، سيب ، چغالهء زردآلو و بادام\r\n\r\n","description":"","footnote":"","page_name":" 5230 ","page_number":334},
  {"content":"\r\n\r\nرا گرسنه‌هاى دهات باقى نگذاشتند . حتى يونجه و اسپرس و شبدر هم هرقدر بود خوردند . فقط ميوه‌جاتى كه سبز آن را نمىشود خورد مگر مانده باشد .\r\n\r\nاوضاع الموت - باز كردن كميته\r\nكاغذى جلال بىجلال از مشهدى غلامعلى در دست دارد كه نوشته خدمات شما را مىدانم و خدمات شما منظور نظر است . هركسى آنجا آمد سپرده مىشود به مشورت شما به كارها برسد ، خيلى شاه دستورى . مهدى هم به جان او افتاده با آن زبان جادوئى كه دارد تو بزرگ ما هميشه بودى ، تو رئيس بر ما بودى ، ما هميشه كوچك شما بوديم ، هى شب رفت ، هى روز تا او را داخل كار كرد . او هم مست رقعهء مشهدى غلامعلى و اين تملقات مهدى شد . دو روزى ورك بودند ديروز ميرزا اسحق اينجا بود . كاغذى برايش آوردند كه جلال و مهدى و يكى دو نفر وركى مهر نموده بودند كه شما چرا از ملت الموت دورى مىكنيد ، ملت شما را احضار نموده است بيائيد . از من اجازه خواست گفتم برويد . با ملا شعبان كه او هم قلعه بود رفتند . امروز عصر با ملا يوسف آمدند . معلوم شد ملت آن كاغذ را مستمسك قرار داده مىخواهند « كميته » باز كنند و نوشته هم مهر نموده‌اند تا از هيئت اتحاد [ اسلام 
  ] كسى نيامده به امورات بالاها جلال بيك و پائينها ميرزا اسحق رسيدگى كند . من گفتم بسيار غلط كرديد . اولا امروز اينجا كارى نيست . ثانيا كسى به طرف جلال گرسنه و اسحق كچل نمىرود ، هركسى را بخواهند حاضر نخواهد شد ، هرج‌ومرج و اغتشاش مىشود . اين حركات معنى ندارد . امروز كارى در الموت نيست .\r\nصبر مىكنيم اگر از هيئت اتحاد [ اسلام 
  ] كسى آمد خودشان تكليفى دارند به آن عمل مىكنند ، نيامد حكومت قزوين هست . اينها خواهش كردند مهدى به خانه‌اش بيايد ما هم مىرويم حضرات را متفرق مىكنيم . من گفتم مهدى خودش رفته فقط گريز از دين و ارثيهء ربابه . خانه خانهء اوست بيايد . حالا هم عارض شده اگر آمدند به همه اينها رسيدگى مىكنند ، نيامدند حكومت هست . من شخصا كارى ندارم . بارى يك چيز نوشتم رفتند و مهدى ديشب آمد .\r\nامروز باز به اصرار قلعه نزد من آوردند . من حرف زيادى نزدم . اما او به يك زبانى مثل افسون مارگيرى بناى گفتگو را گذاشت ، تمام از بىگناهى خودش . عصر رفتند حضرات را به هر زبانى بود متفرق كردند . ليكن اينجا تير من كارگر شد ، همه بناى بدگوئى به مهدى گذاشتند كه ماها را داخل كار كرد و خودش باز عقب رفته و به يك كاغذ شاهزاده تمام را ترك كرد و حالى كه از اين آدم مطمئن نبودند و براى يكىيكى قسم با كلام اللّه خورده بود كه خصم همه‌شان بشود . اين جلال دوازده سال است سالى دوازده قسم\r\n\r\n","description":"","footnote":"","page_name":" 5231 ","page_number":335},
  {"content":"\r\n\r\nخورده . مهدى هم كم از او نخورده . اما جلال باز قارت‌وقورت را دارد .\r\nاما از قرارى كه متواليا خبر مىرسد حضرات از چند سمت مبتلا شده‌اند و از آمدن الموت و اين كوهستان سخت منصرف شده‌اند . من هم منتظر جواب كاغذ و آمد و نيامدن آنها هستم ، تا پدر اين مفسدهاى هرزه را درآوردم . خيلى مردمان كم‌فرصتى دارد . من مكرر به زبان ديگرى به آنها پيغام دادم صبر كنيد ، حوصله كنيد ، بىجهت طرفيت نكنيد ، بگذاريد بيايند بعد ببينيد رفتار آنها از چه قرار است . آن‌وقت با من ستيزه كنيد ، شرارت را آغاز نمائيد . اما خير به يك پياله مست شدند و حرفهاى من بلانتيجه ماند . اين مسئله به يك شكلى مسكوت عنه مانده و ما هم عجالتا سكوت اختيار كرديم .\r\n\r\nپيغام براى امير اسعد\r\nابو القاسم را رودبار فرستادم تا جواب فرمايشات امير اسعد را بدهد . گفتم بعد از دعا و سلام و احوال‌پرسى عرض كند اولا من در اين قبيل امورات مهم از پدرم و برادرهايم بايد اجازه داشته باشم . بعد هم منتظر اوامر حكومت قزوين باشم . اينك به هر دو جا نوشته‌ام بايد جواب برسد من از آن قرار عمل نمايم . سرخود ممكن نيست به همچو اقدام بزرگ دخالت كنم . دوم قبل از عيد خدمت شما رسيدم همين صحبتها شد و در نتيجه قرار داديد پس از عيد به فاصلهء كم سالار سعيد را احضار كنيد ، منتظم الملك را احضار كنيد ، من هم بيايم به مشورت يكديگر اقدامات بشود . بعد از عيد من آمدم منتظم الملك هم بر سبيل اتفاق حاضر شد . ليكن شما يك كلمه در اين باب فرمايش نفرموديد و حالا مىفرمائيد هريك با جمعيت خود و ده هزار تومان پول در گازرخان جمع شويم . آن روز اگر مقدمات اين كار تهيه شده بود امروز ممكن بود . ليكن چون مقدمات تهيه نشده امروز ممكن نمىشود . ما مىبايست بدوا كارى بكنيم كه دولت ما را با خودش طرف نداند و اسباب بىنظمى تصور نكند و آن اين قسم بود كه در طهران و قزوين جمعى را از محترمين و غيرمحترمين ، سيد ، ملا ، آخوند همدست كنيم و تلگرافات به دولت كنيم . آنها واشريعتا گفته از طرف ما سنگ به سينه‌ها بزنند تا رفع سوءظن دولت بشود و خودش يا اقدام كند يا اگر ما اقداماتى كرديم بر عليه ما نباشد . بعد تهيهء آذوقه كنيم ، تهيهء فشنگ كنيم ، تهيهء آدم كنيم ، آنها را مشق بدهيم ، اسم‌نويسى كنيم ، ضامن بگيريم ، چه و چه ، هزار كار . امروز ما هريك پنجاه هزار تومان پول بياوريم اين پول يك مشت كاه براى يابو مىشود ؟ نه . اين پول آرد و جو و ساير لوازمات مىشود ؟ نه .\r\nشايد ما را محاصره كردند ، آذوقهء ما كجا بود . به سربازى كه از صبح تا عصر در سنگر است دو فنجان چاى نبايد داد . از كجا بياوريم . شايد راه شهر را هم گرفتند . دو سير قند\r\n\r\n","description":"","footnote":"","page_name":" 5232 ","page_number":336},
  {"content":"\r\n\r\nهم به ما نرسيد . با نه خروار جوى شما ، يك خروار مال من و هفت هشت خروار ولايتى برنج نمىتوان به يك كار بزرگى اقدام كرد و با برنج آب‌پز نمىشود آدم جنگلى نگاه داشت . فردا در گازرخان از گرسنگى همين آدمها ما را تسليم مىكنند ، يا مجبور به فرار .\r\nشما كه از گمرك گذشته و گمرك خود را داده‌ايد من مانده‌ام ، من هم به خداى يكتا برگذار مىكنم . به عقيدهء من مرا محترما يا غيرمحترما از الموت خارج كنند بهتر است تا از گازرخان فرار كنم و مچ مبارك باز شود . حالا دير است ديگر كارى از ما ساخته نمىشود .\r\nسيم پس از اين عرايض بگو فلانى عرض كرد برادر شما سردار اقتدار از تنكابون كاغذ نوشت از اسمعيل خان سوادكوهى كمك خواست . فورا پسرش را با پنجاه سوار كمك فرستاد كه همان باعث شكست شما شد . من از شما چهار نفر آدم به اين نزديكى خواستم نفرستاديد و حال آن‌كه دوستى ، وصلت و همسايگى من با شما خيلى زيادتر بود تا سردار اقتدار و اسمعيل خان . سوار نفرستاديد ممكن بود آقاجانى وركى را به عنوان خانهء خودش روانه كنيد چهار تا توپ‌وتشر به اينها بزند . هدايت خان [ را 
  ] به اسم رفتن اوانك روانه فرمائيد چند تا بد به اينها بگويد . اگر مجال كردى در خلوت باز به ايشان عرض كن مردم آرزو مىكنند پسر داشته باشند و آن پسرها بزرگ باشند امورات پدر را اداره كنند . شما دو پسر بزرگ داريد يكى را طهران ، يكى را قزوين در امان خدا گذاشته‌ايد . حيف است ، بفرستيد اينها را بياورند . اگر تقصير كرده بايد تنبيه كنيد ، درست كنيد ، غضب كنيد ، كم التفاتى كنيد ، اما توى كوچه‌هاى طهران و قزوين ول نكنيد .\r\nاكرم الملك هجده سال دارد ، همه رفتند او هم رفت . اين چه گناه لايغفرى است كه بايد دربه‌در باشد ، يا اجازه بدهيد من آنها را بياورم و بعد خدمت برسم ، يا خودتان احضار كنيد . پسر نوكر نيست تا تقصير كرد بيرون نمود .\r\nبعدازظهر ابو القاسم رفت . اين آدم با چندين كرور مكنت ، هشتصد نفر آدم مسلح ، كمك دولت و تمام اقربا و خويشان در تنكابون ، ميان ولايت خودش ، طايفهء خودش شكست خورد . بعد هم گول خورد ، كارى صورت نداد . حالا مىخواهد با من و سالار سعيد نه خروار جو ، هفت خروار ولايتى برنج ، ده هزار تومان پول طبل ياغيگرى بكوبد . بدتر از همه هنوز اين آدم تصور مىكند سعيد نظام ئيل‌خانى بختيارى يا قشقائى يا اقلا بغدادى و اينانلوست .\r\n\r\n","description":"","footnote":"","page_name":" 5233 ","page_number":337},
  {"content":"\r\n\r\n\r\nدرآمد سپهسالار از برنج\r\nمنتظم الملك مىگفت دوازده هزار و پانصد خروار خرج دررفته برنج امسال سپهسالار بود كه در خروارى پانزده تومان نرخ آن با تجارت‌خانهء طومانيانس تمام شده بود . تمامش را بردند و نفله كردند و اين مبلغ گزاف فقط يك رشته ضرر سپهسالار شد .\r\n\r\nدادن ملك به جاى پول به دموكراتها\r\nايضا مطلب بامزه مىگفت اگرچه ادعا مىكرد من اين حرف را زدم ، ليكن ديگران بايد گفته باشند . مىگفت قزوين بوديم گفتم به اين رؤساى دموكراتها پول دادن ، رشوه نقدى دادن خطاى محض است . بيائيد جمع شويم هركدام يك پولى بدهيم ، براى هركدام آنها يك ملكى و لو يك دانگ باشد ، نيم دانگ باشد بخريم و انتقال بدهيم تا دست از سر ما بردارند . مثلا اگر ملا عباد اللّه ملك داشته باشد يا ميرزا حسين خياط ملك داشته باشد هرگز حرف ملك و علاقهء ديگران را نخواهد زد . اما هرقدر پول بدهيم آن اثر را ندارد .\r\n\r\nنامهء امير اسعد\r\nيكشنبه 22 شعبان ، 12 جوزا - پس از رفتن ابو القاسم كاغذى از امير اسعد رسيد كه در لف آن رقعهء حكومت قزوين بود . امير نوشته بود مراتب را به حكومت اطلاع دادم .\r\nكاغذى به من و كاغذى به شما نوشته . چون متضمن يك مطلب بود لهذا همان مال شما را فرستادم . در باب فرستادن آدم نوشته بود جلال و مهدى قابل نيستند . خود شما به قدر لزوم آدم مسلح داريد .\r\nحكومت پس از حال و احوال‌پرسى و اظهار تفقد و مهربانى و همراهى نوشته بود پس از وصول رقعهء شما فورا به رمز مطالب را به مركز و مقامات لازمه تلگراف كردم .\r\nهر وقت جواب رسيد به فوريت اطلاع داده مىشود .\r\n\r\nضبط برنج\r\nاما قضيهء ديروز ما ، كربلائى شمسعلى كشمرزى برنجى از تنكابون به شراكت كربلائى غلامعلى خريدارى و به زحمت حمل نموده بود كه به كشمرز ببرد رفع گرسنگى بعضى را بكند . جلال گرسنه به طمع خوردن آن افتاده بود برنج را در كلان گرفته بود .\r\nكربلائى از صبح آنجا رفت . هرقدر تمنا نمود جلال سخت جواب داد كه پست مران « اتحاد اسلام » به من نوشته برنج را ضبط كنم .\r\n\r\n","description":"","footnote":"","page_name":" 5234 ","page_number":338},
  {"content":"\r\n\r\n\r\nتيراندازى جلال\r\nمن عصر بيرون رفتم اين مطلب را به من گفتند . با چند نفر از نوكرها گردش‌كنان تا ورك‌رود رفتيم . از آنجا من كربلائى را با سه نفر آدم كلان فرستادم . گفتم به جلال بىجلال بگوئيد اين حركات را ترك كن و اگر واقعا احكاماتى براى شما آمده بياوريد من و ساير مردم قرائت نموده تكليف خود را بدانيم . اينها رفتند فاصله‌اى نكشيد صداى چند تير تفنگ آمد .\r\nمن به عجله خودم را نزديك كلان رساندم . رعيتها با زنها و كلام اللّه جلوى من آمدند .\r\nمن هرچه جويا مىشدم چه شده آنها قسم مىدهند و روى دست و پاى من مىافتند .\r\nبالاخره كربلائى شمسعلى كشمرزى رسيد . جويا شدم و باز در اين بين صداى دو تير آمد . گفت آدمهاى شما آمدند جلال بدون مقدمه و بدون آن‌كه با وى گفتگو كنند توى اطاق با ولى آقا برادرزاده‌اش رفت و فورا به سمت ما شليك كردند و تير دوم به ران كربلائى غلامعلى كه جلوى اطاق ايستاده بود خورد . حالا نوكرها مىگويند ما بايد جلال و ولى آقا را زنده يا مرده دستگير كنيم .\r\n\r\nزخمى شدن كربلائى\r\nدر اين بين ابو الحسن كشمرزى كه داماد جلال شده و گرسنه‌تر از او گرديده رسيد .\r\nمختصر چه درد سر بدهم اينها التماس و درخواست ، نوكرها سماجت . بالاخره من ديدم شرّ و فساد كلى مىشود و اين زن و بچه‌هاى گرسنه به قول الموتيها « دل ترك » مىشوند .\r\nخودم نزديك محل رفته باى نحو كان آدمها را مراجعت دادم . كربلائى را هم روى قاطر انداخته قلعه آوردند . الحمد للّه زخم شديد نيست . به استخوان يا رگ نخورده . بغل ران به گوشت خورده از سمت ديگر بيرون رفته ، بعضى معالجات كردند و من فورى قدرى گنه گنه و فناستين به او دادم تنش گرم شد . خيلى دلدارى داديم . ترسيده بود . ديشب كمى خواب كرد امروز بهتر بود . روغن زخم با يدوفرم داشتم با اسيد فنيك و اسيد بوريك شستشو داديم و از آن روغن ماليدم . الحمد للّه امروز خيلى بهتر بود و تشويش ندارد . با وصف اين اسماعيل قاطرچى را شهر فرستادم جراح بياورد و شرحى هم به حكومت نوشتم . امروز از « هيأت اتحاد اسلام » كسى اينجا نيست ، تا شما انتظار مركز را بكشيد كار از كار مىگذرد و اگر جلوگيرى من نبود همان ديروز جمعى مقتول مىشدند . شما ولايت خود را نظم بدهيد ، امنيت بدهيد . هر آينه آنها آمدند كسان شما مراجعت كنند . به طهران هم نوشتم .\r\n\r\n","description":"","footnote":"","page_name":" 5235 ","page_number":339},
  {"content":"\r\n\r\n\r\nانگليسها باعث گرانى\r\nامشب درويشعلى كه قاصدى شهر رفته بود آمد . ميرزا حسين نوشته بود روز 22 با جواب حكومت حركت مىكنيم . روسها مىروند اما انگليسها پىدرپى وارد مىشوند ، با توپخانهء خود نمايشات همه روزه مىدهند . گرسنگى و قحطى حد و اندازه ندارد . باعث گرانى انگليسها هستند . نمىدانيد چه قسم پول خرج مىكنند .\r\n\r\nنامهء شيخ ابراهيم\r\nكاغذى شيخ از طهران نوشته بود . رقعهء مختصرى از حاج افخم الدوله جوف آن‌كه نوشته بود از آن دنيا مراجعت مىكنم . دستم قوت ندارد ، هرمز و عزت ملك مرا بدتر كردند . الحمد للّه حالا بهتر شده‌اند . اما هيچ قادر حركت نيستند . نمىدانيد به ما چه گذشت .\r\n\r\nتقاضاى پول\r\nشيخ نوشته بود هيچ پول ندارند . روزى تا ده تومان قيمت دواى آنها شده . آرد تمام شده روزى سه الى چهار تومان قيمت نان است . صد تومان شما به جائى نمىرسد . زود زود پول روانه كنيد ( كه به من هم يك شاهى پول نداده‌اند و با اين اوضاع ممكن هم نيست بدهند و اقلا ده پانزده هزار تومان بلكه زيادتر من الان مطالبات دارم ، از قيمت غله لوىئيل و ايلان‌ئيل ) .\r\n\r\nآمدن مهمانها\r\nصمصام السلطنه استعفا داد هنوز قبول نشده . كاركنان وثوق الدوله جدا مشغول كار هستند ، احتمال كلى مىرود رئيس الوزرا شود . در حقيقت رئيس الوزرا هم او بايد باشد .\r\nمهمانها مىآيند خدا كند لجاجت را ول نكنند بلكه ايران ما هم آباد شود ، امن شود .\r\nمرده‌شور به اين استقلال و سلطنت ما بزند .\r\nاگر عضو رابع كميسيون تطبيق حوالجات معلوم شود بروات را بگيرم فورا قزوين مىآيم . حالا هم تازه گرفتار عدليه شده‌ام . هنوز حصبه نگرفته‌ام ، نمىدانم بنده هم اخيرا در اين خاك پاك مدفون مىشوم يا به قزوين خواهم رفت . شب است خانهء حاجى افخم مشغول پرستارى هرمز ميرزا هستم . اوضاع طهران جز آدم‌ميرى خبر ديگرى نيست .\r\nگرسنگى برا و بحرا مردم را محاصره كرده ، در محبس امامزاده معصوم و ساير نقاط معينه توقف ابدى مىنمايند . ( پايان‌نامهء شيخ ابراهيم )\r\n\r\n","description":"","footnote":"","page_name":" 5236 ","page_number":340},
  {"content":"\r\n\r\nجلال و ولى آقا همان ديروز فرار به سمت تنكابون نمودند حالا آنجا چه چيزها بگويند . تفنگ هم معلوم شد مال مهدى بوده كه به او داده بوده است ، هنگام حلف احلاف .\r\n\r\nامير اسعد و فرزندانش\r\nسه‌شنبه 24 شعبان - مير آخور آمد . اول با بهادر السلطان صحبت كرده بود ، تصديق نموده بود ، بعد با خود امير اسعد . ايشان هم پس از تأمل بسيار گفته بودند چه عيب دارد صبر كنيم تا خدا خودش اصلاح كند . اما در باب سالار و اكرم الملك گفته بود بايد دماغشان ماليده شود ، احضارشان نمىكنم . سعيد نظام گفته بود آذوقه ، خرمن ، دهات سپهسالار . ابو القاسم جواب گفته بود بله ، اما دو ماه ديگر نه حالا . مىگفت گفتگو بود كه امير برود آتانك . اجزا مىگفتند ترسيده است .\r\nاما واقعات اينجا - كربلائى خوب است . الحمد للّه تب هم نكرد . عمه جانى زن مهدى بچه شير مىداد . هنوز چهارده ماه نشده شش ماه است آبستن شده . امروز بچهء شش ماهه را انداخت . مهدى گفته است چون ابو القاسم آمد محمّد را قلعه برد زن من حول كرد بچه سقط كرد . در حالىكه شب و روز نوكرها خانهء او آمدوشد داشتند . محمّد را هم من خواستم براى او كه باز فرار به بالاروج نموده بود كاغذ نوشتم ، به جاى يك بار دو بار محمّد قلعه آمد .\r\n\r\nنامهء معز السلطنه\r\nديشب كاغذى براى حاج افخم الدوله نوشتم . سيصد تومان هم از شهر حواله دادم و ضمنا مطالبات را شرح دادم . عصر پاكتى در جواب دو كاغذ من از معز السلطنه رسيد .\r\nپس از اظهار مهربانى و تعارفات نوشته بود به خواهش شما و براى نظم و براى اينكه از اين به بعد نسبت به شما و كسان شما سوء ادب و احترام نشود و خاتمه به هرج‌ومرج آنجا داده شود روز يكشنبه 22 عدهء كافى روانه شد امورات آنجا را اصلاح كنند و نيز متصل عرض حال از رعايا مىرسد ببينند چه واقع شده . هيچ از بابت تعدى يا اطمينان كه خواسته بودم ذكرى نكرده بود .\r\n\r\nالموتى . . .\r\nشب خبر رسيد بيست و پنج سوار با پياده وارد پيچ‌بن شدند . وركيها قبلا آنجا رفته بودند . بره جلو بردند . يك نفر زنانه آمد مهدى را خبر كرد . او هم فورا گرمارود رفت .\r\n\r\n","description":"","footnote":"","page_name":" 5237 ","page_number":341},
  {"content":"\r\n\r\nامشب زوارك مىآيند . نوكرها كمى دست‌پاچه شده بودند كه شب به قلعه خواهند ريخت حاضر دفاع باشيم . رفتم بيرون اول كاغذ معز السلطنه را دادم خواندند . ثانى نطقى كردم كه ما با آنها جنگى ، دعوائى نداشتيم . بلكه به واسطهء ميل ما آمدند . نه بدهكار مىباشيم ، نه مال مردم را خورده‌ايم ، نه حاكم ولايتى بوديم . چرا به خانهء ما ، به سر زن و بچهء ما خواهند ريخت . مگر عداوت و دشمنى با ما دارند . گفتند شايد الموتى هرزه بيايند . گفتم از آنها هم مطمئن باشيد . عجالتا آنها به حال تظلم مىخواهند حق مرا پايمال كنند ، شرارت نمىكنند . حتى تير و تفنگ هم نمودند شما مأذون نيستيد جواب بدهيد .\r\n\r\nچارهء اين رعيت\r\nامشب چه چيزها از من بگويند خدا عالم است ، چه افترا و تهمتها بزنند ، چه شبهات بنمايند ، چه عقبات من بكشم ، چه درد سر و زحمتها به من وارد شود تا رفع اشتباه و غرض و مرض بشود ، يا نشود . سپرديم به خدا كه خدا لعنت كند آن كسى را كه الموت را به حضرت و الا نشان داد . رعيت هيچ نقطهء ايران اين شكل نيست . هيچ ولايتى رعيتش اين قسم رفتار نكرده . صد مرتبه جواب بشنوند باز شرم نمىكنند ، حيا نمىكنند . چارهء اين رعيت و اين ملك را همان فروش مىكند و بس . يك دست بگردد اين مرافعات موقوف مىشود . اما تا دست ماست همين آش است و همين كاسه . تا چهار روز هم مىرود ساكت شود يك اسبابى فراهم مىشود كه برهم مىخورد .\r\n\r\nخسته شدن از الموت\r\nمن حقيقتا خسته شدم . اگر مطالبات من وصول شود البته مىروم ، تنگ آمدم ، ستوه آمدم . اينها بيايند من تكليف مىكنم الموتى پول مرا بدهد من خواهم رفت . خود داند حضرت و الا با املاكش . مرده‌شور همچو املاك و همچو مملكت را ببرد . فاشافاش ياغى دولت هستند و دولت يك كلمه حرف نمىزند . كاش ما در يكى از ممالك ديگر زندگانى داشتيم . كاش ما در سامولىلند ، زلولند ، مادگاسكار موطنمان بود ، يا جلاى وطن مىكرديم . كجاى دنياست جز روسيه كه حال مملكت و اهالى بدبخت آن اين قسم باشد كه ما ايرانيها دچار و مبتلا هستيم . من عهد مىكنم روسيه هم آرام شود باز ايران امنيت و آسايش نباشد . الان براى يك شاهى معطل هستم و نمىتوانم از پانزده هزار تومان مطالبات دينارى وصول كنم . بى جا و بىجهت گندم نازنين خودم را به شكم اينها ريختم ، اين هم دستمزدم .\r\nچهارشنبه 25 شعبان ، 15 جوزا ، پنجم ژون - معلوم شد ديشب حضرات به گرمارود\r\n\r\n","description":"","footnote":"","page_name":" 5238 ","page_number":342},
  {"content":"\r\n\r\nوارد شدند . من به گمان اين‌كه امروز آنجا توقف مىكنند ملا محيط معلم بچه‌ها را تبريك و تهنيت ورود آنجا فرستادم . عصر كه بيرون رفتم آمده بود و اين‌طور حكايت كرد .\r\n\r\nگزارش رسالت ملا محيط\r\nنزديك كلان به حضرات رسيدم . پياده‌ها خستگى مىگرفتند . من از آنها رد شدم مهدى فرياد كرد غلامحسين اسب را نگاه دار . من به اين حرف اعتنا نكرده تندتر كردم .\r\nيك نفر بيرقى جلوجلو مىكشيد كه پارچهء آن سفيد و قرمز علامت شير و خورشيد داشت . پارچه سبز را نداشت و غلط بود . رسيدم به شخصى كه عبا دوش داشت ، عينك زده بود رئيس بود . سلام كردم جويا شد كجا مىرويد . گفتم تبريك از طرف فلان خدمت مىرسيدم . گفت پس برويم مهدى و منصور و دو سه نفر كلانى با چند نفر وركى جلوجلو مىدويدند . در سليكان مهدى فرياد كرد « هيئت اتحاد اسلام » زنده‌باد ، همه گفتند . بعد ميرزا كوچك خان زنده‌باد ، بعد مجاهدين غيور . بالا رفتيم رئيس گفت من مىخواستم زوارك منزل كنم گفتند آنجا آذوقه هيچ نيست . من تصديق كردم . بعد مهدى بناى شكايت را گذاشت . خيلى كه حرف زد رئيس گفت حالا بس است ، يك مرتبه ساير سوارها هم گفتند بس است ، بس است .\r\nدر صحراى بالاروج شكر اللّه كلانى فشنگى به دست مهدى داد كه بايد مال شما باشد . او تفنگ را به دست گرفته كه فشنگ را امتحان كند . يكى از سوارها فرياد كرد سر تفنگ را بالا كن . غلامحسين كه پهلوى او ايستاده بود مهدى عمدا يا سهوا سر تفنگ را به پهلوى او نزديك كرد . يك مرتبه غلامحسين داد زد مىخواهى مرا بكشى كه رئيس و سايرين تشر زدند عمو سر تفنگ را بالا كن . مهدى غفار را فرستاد رعيتها را استقبال بياورد . سر آنها كه پيدا شد باز زنده‌بادها را از سر كشيد [ ند 
  ] . اين دفعه نابود باد ظلم هم علاوه كرد . ملا حسن عباى سفيد را پوشيده سر قبرستان استقبال كرد و تعظيم مفصلى نمود . جلو افتاد ( غلامحسين گفت شكر اللّه كلانى تندتند به يكى از سوارها مىگفت اين آخوند بيست هزار تومان پول دارد . سوار گفت به من چه ) . دم چشمه ملا يوسف ايستاده بود جلوى خانهء ملا حسن [ و 
  ] ملا شعبان به خانهء ملا حسن پياده شديم . مهدى تمشيت مىداد ، از آن جمله اسبها را ميان يونجهء ميرزا حسين بست . ما در اطاق نشستيم . من تبليغ رسالت كردم ، خيلى اظهار ادب و انسانيت كرد . جلال و رحيم اوانكى هم نشسته بودند .\r\nقدرى گذشت رو به من كرد كه اين دهات مال حضرت والاى بزرگ است يا مال اين شاهزاده . گفتم مال حضرت اقدس والاست ، عين السلطنه قدرى دارد . گفت در سال چه مىدهد . گفتم من اطلاع درستى ندارم . جلال يك مرتبه گفت ما شاهزاده را مالك\r\n\r\n","description":"","footnote":"","page_name":" 5239 ","page_number":343},
  {"content":"\r\n\r\nنمىدانيم ، فرمان كريم خان داريم ، فرمان نادر داريم . رئيس ماليه براى تحقيق اينجا آمد بنا شد فرمان بدهد نشد . بعد گفت سؤال كنيد من تصديق مىدهم . هر محلى كه سؤال كرد تصديق داد . رئيس گفت خالصه همه‌جاست . الان هم شاهزاده متصرف است . خود اين فرمانها دليل خالصه بودن است . جناب چند سال است حضرت و الا اينجا را دارند . گفتم قريب بيست سال و الان نه سال اين شاهزاده اينجاست . گفت طهران نرفته‌اند . گفتم چرا .\r\nباز جلال بناى صحبت را گذاشت . من گفتم براى محاجه با شما نيامده‌ام ، من براى تبريك و سلام آمدم . رئيس گفت شما گفتگو داريد قزوين هست ، طهران هست ، بايد برويد آنجا . من حكومت شرعيه و عرفيه ندارم . ناهار آوردند هفت هشت تا نان ، يك ظرف تخم‌مرغ نيمرو كه دو تا تخم‌مرغ شكسته بودند ، دو ظرف عسل و پنير ، پانزده نفر هم بوديم . مهدى وارد شد و تا ناهار تمام شد و بعد از ناهار همه را شكوه كرد كه جزو اعظم آن سقط بچه و مرض عيالش بود . آخر الامر كه همه را خسته كرد ملا يوسف گفت مهدى بس است ، مىخواهند استراحت كنند . يا اللّه برخاستيم پاكتى به من داد به شما برسانم و گفت خودم هم فردا صبح خدمت مىرسم . تا بيرون اطاق هم از من مشايعت كرد .\r\nكاغذ مال معز السلطنه بود كه جناب آقاى ميرزا احمد خان با سى و پنج سوار و پياده روانه شدند . البته لازمهء محبت را مرعى مىداريد ، تهيهء آسايش آنها را بفرمائيد و انشاء اللّه طورى اسباب آسايش شما را فراهم مىدارند كه با يك مباشر همه املاك را راه ببريد .\r\n\r\nوصف شمايل مأمورين\r\nپنجشنبه 26 - سه ساعت از دسته گذشته آقايان آمدند . در جلو خان قلعه نزديك چادر صندلى گذاشته بوديم . من با رئيس تملقا روبوسى كردم و رفتيم نشستيم با دو نفر ديگر ، چهار نفر از آدمهاى آنها غرق سلاح كه يكى كرمانشاهانى ، سه ديگر رشتى و خمسه‌اى ايستادند . من تعارف كردم نرفتند . بعد گفتم آقاى رئيس اجازه التفات كنند .\r\nرئيس اجازه داد رفتند توى چادر و نشستند . چايى آوردند خورده شد . تعارفات به عمل آمد . رئيس مردى است متوسط القامه و متوسط السن . عينك مىگذارد ، ريش خرمائى كمى داشت ، عبا پوشيده بود . ميرزا منش گفت سالها اصفهان دستگاه ظل السلطان بودم ، بعد هم طهران دستگاه سردار اجلال ( برادر بزرگ معتمد خاقان كه حالا قوام الدوله است پيشخدمت مظفر الدين شاه ) و اهل طهران است . ديگرى جوان بلندقدى بود و بشرهء او گواهى مىداد كه يكى از مشديهاى طهران است . سيد حسن نام كه من او را ميرزا\r\n\r\n","description":"","footnote":"","page_name":" 5240 ","page_number":344},
  {"content":"\r\n\r\nسيد حسن خان خطاب مىكردم . به نظر من آشنا آمد . گفت در دستگاه شاهزاده نير الدوله بودم و به واسطهء اتهامى از طهران با ميرزا كوچك خان خارج شدم و از اول در نزد او بودم الى حال . سيمى جوان بود سبيل بورى داشت ، اما زلف سياه خيلى انبوهى كه تا حرف نزده بود من تصور مىكردم به واسطهء آن مو انبوه سياه مازندرانى باشد . بعد معلوم شد اسمش قدرت خان و اهل طارم علياست . من قدرى از طارم و برهان السلطنه و عسكر و سبز على جويا شدم كه گفت عسكر و سبز على و سيد ابو تراب كشته شدند . برهان السلطنه هست . صحبت متفرقه بود .\r\n\r\nاخبارى از جنگل\r\nبعد رسيديم به اخبارات جنگل . گفت عدهء ما زياد شده است . چندين نفر صاحب‌منصب اطريشى ، آلمانى داريم . جديدا چند نفر از صاحب‌منصبان روس هم اجير شده‌اند . خبر رسيد كه عده‌اى هم از قشون آلمانى از راه روسيه و بادكوبه به جنگل وارد شده‌اند . ايضا از راه طارم سى بار قورخانه و جمعى از عساكر عثمانى به جنگل رفته‌اند . ما منتظريم [ از 
  ] پانزده هزار عثمانى كه وارد خاك ايران شده [ اند 
  ] عدهء كافى به خمسه وارد شود تا ما از جنگل و آنها از زنجان به قزوين و انگليسها حمله بياوريم .\r\n\r\nوعدهء احقاق حق\r\nناهار به اطاق رفتيم و بعد از صرف ناهار در اطاق ديگر نشستيم . از قضيهء كلان جويا شد . گفتم . گفت اينها غير از اين مىگويند . گفتم اگر مقام تحقيق شد معلوم مىشود . الان هم كه جلال و ولى آقا خدمت شما هستند و همان تفنگ و همان قطار را هم بسته‌اند . بعد از قضيهء املاك جويا شد . من شمه‌اى گفتم . على الظاهر همه را تصديق كرد . چون اهل قلم بوده است از اين اوضاع باخبر بود . خيلى هم مرد مبادى آداب معقولى به نظر آمد .\r\nخوش‌مشرب هم بود ، شوخى مىكرد . من رفتم اندرون كه آنها هم استراحت كنند . سه ساعت به غروب مانده بيرون رفتم حضرات نزد كربلائى غلامعلى بودند . تفصيل را حكايت كرده بود . وعده داده بودند احقاق حق مىشود . من هم فرمان و بعضى احكامات وزارت داخله و ماليه و حكومت قزوين را نمودم . گمان مىكنم جاى شبهه برايشان باقى نماند . يك ساعت به غروب مانده رفتند . غلامرضا خان نامى اهل رشت هم همراه اينها هست . گفتند كسالت داشت نيامد .\r\n\r\n","description":"","footnote":"","page_name":" 5241 ","page_number":345},
  {"content":"\r\n\r\n\r\nنامهء حكومت قزوين\r\nامروز صبح قبل از آمدن حضرات اسمعيل و كربلائى هادى برادرزن كربلائى غلامعلى و غلامحسن برادرش و يك نفر جراح وارد شدند . ميرزا حسين باز نيامده ، اسمعيل پاكتى از حكومت در جواب مراسلات من آورد . نوشته بود چهار مرتبه تلگراف رمز به رئيس الوزرا و وزير داخله نموده‌ام تاكنون جواب نرسيده است . هر وقت رسيد فورا اطلاع داده مىشود . در باب شرارت جلال و سايرين اگر اينها از طرف « هيئت » رسميتى دارند مىماند تا جواب تلگرافات برسد . اگر ندارند و خودسرانه بوده‌اند فورى اطلاع دهيد مأمور اعزام مىشود .\r\n\r\nجراح شاگرد احياء السلطنه\r\nاما جراح ، شاگرد احياء السلطنه طبيب سپهسالار كه اينك در قزوين مشغول طبابت است بود ، اما يك پسر بسيار زرد و ضعيف لاغر اندامى كه خودش سالها معالجه لازم داشت . در اين راه هم صدمهء زياد خورده بود . طورى كه سه مرتبه گريه نموده بود . قرب چهل تومان شهر از اينها گرفته‌اند روزى ده تومان هم گفتند بايد داد . اين مسئله باعث بهبودى كربلائى شد . گفت بودجهء من گنجايش اين مبلغها را ندارد ، من صبح شهر مىروم . آه و نالهء جراح درآمد كه من مرده‌ام نمىتوانم مراجعت كنم . گفتند هواى اينجا گرم است سر فلانى هم شلوغ . مىرويم رزه‌جرد كه جاى خوش هوائى است . او چون غريب بود گمان كرد رزه‌جرد همين نزديكى است . خواهى نخواهى راضى شد . غروب من ايشان را خواستم معلوم شد ترياكى سختى است و روزى سه مرتبه ترياك مىكشد .\r\nگفت در طهران دواساز بودم قدرى هم طب نزد عليم الدوله ديده‌ام ، حاليه هم نزد احياء السلطنه شاگردم .\r\n\r\nوضع قزوين\r\nاز شهر پرسيدم گفت به شدت گرانى است و نو نيامده ( كربلائى هادى گفت آرد خروارى دويست تومان ، گندم صد و هشتاد الى نود تومان است ) . انگليسها بسيار وارد شده و مىشوند . روز ، پنج هزار عمله براى آنها در معابر سلطان‌آباد كار مىكنند . قزاق روس را هم جواب كردند و حاليه در خود قزوين سوار ايرانى مىگيرند ، مواجب و لباس خوب مىدهند . شهرت هم دارد سپهسالار قزوين مىآيد .\r\n\r\n","description":"","footnote":"","page_name":" 5242 ","page_number":346},
  {"content":"\r\n\r\n\r\nنامه به معز السلطنه\r\nمن شب كاغذى براى حكومت نوشتم . تفصيل ورود حضرات و گذاشتن پست و خيال رفتن طالقان و رودبار . كاغذى هم به طهران و حاج آقا . ضمنا نوشتم چون اينها جاسوس دارند فعلا هم با من بدسلوكى ننموده‌اند باب شكايت مسدود باشد ، مبادا اسباب بغض آنها شود . دادم كربلائى برساند . براى معز السلطنه هم ورود حضرات را نوشته ضمنا موقع ملاقات را گوشزد كردم كه هوا خوب ، راه باز مايل باشيد در ييلاق امانك و زنگولان تهيه ديده شود تشريف بياوريد . در خاتمه هم نوشتم رفيق نيمه‌راه نباشيد . مرا بين الاماثل و الاقران سرشكسته نكنيد . از من طورى نگاهدارى فرمائيد كه ديگران راغب به دخول حوزهء شما بشوند .\r\n\r\nپستهاى راه و پتهء جنس\r\nاينها پانزده اسب دارند ، همه را در مرزهاى گندم بالاروج بسته‌اند . هركدام يك‌جا منزل نموده اسباب صدمه رعيت شده‌اند . مهدى هم تحريك كرده خودشان خانهء ميرزا حسين نشسته‌اند . تمام مخلفه و اسباب او زير دستشان است . در گدوك چاله چهار نفر ، بادشت دو نفر ، سر پل جيرين ده دو نفر ، كاروانسراى پنج بن دو نفر به قول خودشان پست گذاشته‌اند و آنچه مال براى حمل برنج برود عودت مىدهند . دوشوارى ، پته را هم بايد بياورد اينجا نشان بدهد . يك زحمت و دردسر فوق العاده براى مردم .\r\nشنبه 28 شعبان - امروز صبح قدرى گندم ، مقدارى روغن ، دو بره ، قدرى گردو براى آنها فرستادم . عصر را هم بازديد خبر كردم . جواب اظهار تشكر نوشته بود وقت داده بود .\r\nخط ميرزا احمد خان هم بسيار خوب بود .\r\nبالاروچيها حالا كه گرفتار شده‌اند . متضرر مىشوند از راه ديگر بناى تلافى را گذاشته همه‌چيز را به آنها به قيمت اعلا مىدهند . مثلا روغن چاركى دو تومان ، تخم‌مرغ دانه‌اى يك عباسى و قس علىهذا و اينها فقط دو سه خروار برنج رسمى همراه دارند . تتمه را بايد بخرند . تفنگهاى همه روسى است . نفرى دو قطار فشنگ بسته‌اند از فشنگهاى تك تير جديد . ديگر قورخانه همراه ندارند . نفراتشان كرمانشاهى از آن گون‌كنها - كتيرا بگيرها كه گرسنه مانده نوكر آنها شده‌اند . دو نفرشان الموت بوده‌اند . در كوههاى فيشان كتيرا مىگرفتند . تتمه طارمى ، كرگانرودى ، رشتى .\r\nفقط ، در قلعه يك اسب داريم سوارى ابو القاسم ، تتمه كره هستند . كره ماديان سالار هم تلف شد . بسياربسيار خوب كره‌اى بود ، عربى رنگش كرنگ . واقعا امروز كه يك\r\n\r\n","description":"","footnote":"","page_name":" 5243 ","page_number":347},
  {"content":"\r\n\r\nساله بود صد تومان شيرين قيمت آن بود . خيلى حيف شد . كاش باز از آن روسيها تلف شده بود .\r\n\r\nآقاى حكمران و جواب او\r\nچهار به غروب مانده سوار شده چند نفر نوكر هم پياده ، در خانهء ميرزا حسين پياده شديم . جلوى اطاق از من استقبال كردند ، همان حضرات كه قلعه آمده بودند به‌علاوه غلامرضا خان رشتى كه كامل مرد و ميرزامنش و معبا بود . موهاى سياهى داشت . خيلى معقول ، خيلى آراسته و متين . چائى صرف شد و پس از خيلى صحبتهاى متفرقه بعضى عريضه‌جات از مهدى و جلال و شكر اللّه و ولى آقا در باب چپاول و نهب و غارت و تهمتهاى زياد ذكر شده بود نمودند . من جوابهاى لازم دادم و گفتم اين عريضه‌جات كه همه به يك خط و منحصر به چند نفر معلوم الحال است به رسم قديم نوشته شده . نه ، بايد يكىيكى را بنويسند تعيين قيمت بنمايند ، ده يك و خسارت را تعهد كنند ، من جواب بدهم . و الا مىنويسد نهب اموال معنى ندارد . اموال چه بوده ، كجا بوده ، كى برده ، چه‌وقت برده شده . مستند اينها چيست ، مدرك ادعا كدام است . دعواى بىدليل ، دعواى بىمدرك را كه رسيدگى نبايد كرد . اگر بدون دليل ، بدون مدرك ادعا صحيح است اينها صدهزار تومان مال مرا غارت كرده‌اند بدهند .\r\n\r\nجواب عارضين\r\nرئيس يا به‌طورى كه خطاب مىكردند آقاى حكمران گفتند من گمان نمىكنم به جز اين چند نفر ديگرى از شما شكايت داشته باشد . گفتم اين‌طور كه اطراف شما را اين چند نفر احاطه نموده‌اند و مردم را تهديد مىكنند چرا باز هم عريضه خواهد رسيد . اينها مشير و مشار شده‌اند . هركس وارد مىشود دستورالعمل مىدهند . خارج مىشود باز دستورالعمل مىدهند . امروز رحيم اوانكى ، غفارنسائى ميان دهات افتاده‌اند چه حرفها زده‌اند . اينها غرض دارند ، اينها مرض دارند . بالاخره شما را هم متهم مىكنند . همه به هم نگاه كرده گفتند ما نگفتيم ، ما نفرستاديم . گفتم پس كه فرستاده و كار اين چند نفر شب و روز بالاروچ چيست . يكى زواركى است ، يكى كلانى ، ديگرى جاى ديگر . چرا نمىروند سر كارشان ، رعيتيشان ، بالاروچ كدخدا دارد ، پاكار دارد ، ريش سفيد ريش سياه دارد ، به كارهاى شما مىرسند . اينها بروند خانه‌شان . گفتند ما به آنها گفتيم بروند گفتند عارضيم .\r\nگفتم خيلى خوب عرض حال داده‌اند بروند تا روزى كه شما احضار براى محاكمه كنيد .\r\nعارض موى دماغ كه نبايد بشود ، وانگهى تفنگ چرا بسته‌اند . توى دهات با اسلحه چرا\r\n\r\n","description":"","footnote":"","page_name":" 5244 ","page_number":348},
  {"content":"\r\n\r\nمىروند . اما من صحبت را از اين به بعد قطع كرده گفتم به خود شما چندى بگذرد معلوم مىشود .\r\nدر اين عريضه‌جات ابدا اسم ملك نبود . تصور مىكنم در اين باب به آنها جواب يا حكم به سكوت نمودند . حتى غلامرضا خان گفت از ديروز به بعد حكمران به آنها خيلى بدگوئى فرمود و جلوگيرى از حرفهاى لاطائل . نيم ساعت به غروب مانده وداع كرده قلعه آمدم .\r\nساعت‌به‌ساعت منتظر مىباشيم آخرين قصد و نيت آنها را بفهميم تا تكليف قطعى معلوم شود . هنوز در باب مطالبات و اجاره‌جات من اقدامى نكرده و نزد آنها نفرستاده‌ام و تا آدمى از آنها همراه نباشد مشكل است يك شاهى بدهند .\r\n\r\nترسيدن امير اسعد\r\nآقاى امير اسعد تا شنيد حضرات وارد الموت شدند منتظم الملك را برداشته به سمت دستگرد و بالا رفت . الساعه آنجا اقامت دارد كه تا قزوين چهار فرسنگ است . با اين جرأت و رشادت به من مىگفت برويم گازرخان و جنگ كنيم . امير اسعد به‌قدر گنجشك دل و زهره ندارد . كم‌كم محقق مىشود عقل و تدبير هم ندارد .\r\n\r\nسرماى گل سرخ\r\nسه‌شنبه غرهء شهر رمضان المبارك ، 21 جوزا - هوا سرد است كانه سرماى شب عيد .\r\nچون گل سرخ تازه باز شده گويا همان سرماى مشهور به گل سرخ باشد . امروز را روزه گرفتم . شبها هفت ساعت و چهل و هفت دقيقه است تا آخر ماه قدرى بلند مىشود . در تمام سال بلندتر از اين تاريخ روزى نداريم . من ديشب هيچ نخوابيدم يعنى قابل خواب نبود . روشنك امسال به سر بلوغ شرعى امروز روزه گرفت . اما عصر از حال رفته بود با اين‌حال اصرار در گرفتن دارد . بدتر از همه هيچ قسم ميوه نداريم و شايد آخر ماه گيلاس دست بيايد . براى خورش سبزيجات دست نيامده ، عمل خورش بسيار سخت است .\r\nباقلاى مازندرانى را كه كاشته‌ايم دانه‌دانه گل كرده اصلا ماه رمضان در سه ماه بهار بسيار بد است . هيچ‌چيز نيست فصل رمضان پائيز است .\r\n\r\nپناهندهء روس نيستيم\r\nبرويم سر مطالب من كه از ديدن حضرات مراجعت كردم گويا حكمران عريضه‌جات آنها را پس داده و گفت بايد به ترتيب قانونى بنويسيد و خود شما هم لازم نيست موى\r\n\r\n","description":"","footnote":"","page_name":" 5245 ","page_number":349},
  {"content":"\r\n\r\nدماغ ما بشويد . تقى برادر ميرزا حسين شب پيغام داد كه مهدى آمد به دكان با لوچهء آويزان . هيچ آن مهدى روز قبل نبود . من هم ابدا به او اعتنائى نكردم . هرچه را هم قيمت كرد عمدا قيمت گزافى گفتم تا معامله نشود . به حكم « الحرب خدعة » من ديروز از راه حيله و خدعه درآمده جناب معلم را بالاروچ فرستادم ، هم براى ضايع كردن الموتيها هم براى فهميدن مقاصد آنها دربارهء خودم و امر دهات . اولا سواد تلگراف وزارت خارجه را براى آنها فرستادم تا درست يقين كنند ما پناهندهء روس نيستيم ، بلكه حضرت و الا پنج سال قبل به ميل و طيب خاطر خارج شده است .\r\n\r\nعداوت سپهسالار و نيات او\r\nثانيا بعضى اسناد حكومت و مأمورين حكومت و تصديقات اهل ولايت در شرارت و هرزگى جلال و چند نفر ديگر ، ثالثا كاغذ معز السلطنه كه نوشته است شما من‌بعد با يك نفر مباشر ، املاك خود را مىتوانيد ضبط و ربط كنيد و به جناب درست حالى كردم كه پس از ارائه اين اسناد بگو دوازده سال است سپهسالار و امير اسعد با ما عداوت مىكنند و اسبابها فراهم مىكنند بلكه اين املاك را از چنگ ما خارج كنند و علت آمدن من و اقامت من در اينجا همين نكته است و آن‌وقت شرح بده در به دو مشروطه چه كردند ، بعد چه ، بعد چه ، الى يومنا هذا كه آنچه كردند مرا به‌سمت خود كشيده با شما آغاز مخالفت كنم تمكين نكردم . آن بود انگشت رساندند . جلال و مهدى آن مجالس را در ورك منعقد كردند . نايب الحكومهء بالا ، نايب الحكومهء پائين درست كردند . كربلائى را مجروح كردند بلكه از من يك حركت خلافى سر بزند و همان را مستمسك قرار داده به شما اشتباهات كنند . آن هم نشد من سكوت اختيار كرده و جدا درخواست آمدن شما را نمودم . اين بود تا پيچ بن استقبال آمده زنده‌باد گفتند ، شكايات كردند . تا به اين وسيله خودشان را خدمت شما عزيز كنند ، مظلوم قلم بدهند و در باطن مواظب حركات شما بوده شب و روز راپرت آنها به امير اسعد برسد .\r\n\r\nاعوان و انصار امير اسعد\r\nاين وركيها يا اينجا مستأجر او هستند يا تنكابون ، تمام خود را زرخريد او مىدانند محال است دست بردارند . اين دروغها ، تهمتها كه به من مىزنند فقط براى مشتبه نمودن شما و تحريك امير اسعد است . اين سترهء ترمه كه تن غفار است طاقه شال آن را امير اسعد به مهدى داده و او پس از كهنه شدن به غفار خلعت داده . تا ديروز فرياد مىكرد تنبان تن عيال من از دولت سر امير اسعد است . جلال نوكر اوست . اين سرداريهاى تنش\r\n\r\n","description":"","footnote":"","page_name":" 5246 ","page_number":350},
  {"content":"\r\n\r\nتمام مال اوست . گذرانش را او مىدهد . من بيرونش كردم او نگاهدارى كرد . اين اسمعيل كلانى كه آورده‌اند پيشخدمت شما نموده‌اند بچه خوشگل امير بود ، اين را محرم شما نموده‌اند تا اگر نصف شب هم صحبت كنيد راپرت آن را بدهد . ميرزا مسيح و ملاباشى از تنكابون راپرت مىدهند ، اينها متصل از اينجا . من محض خيرخواهى شما را خبر كردم . حال باور كنيد يا نمىكنيد مختار هستيد . و الّا اينها رعيت هستند ، كاسب هستند ، شب‌وروز كارشان پيش شما چيست . مطلب ديگر گفتم بگويد . يك سال است ما خميازهء امروز را مىكشيم . تمام را قرض نموده‌ايم به اميد مطالبات . با اين وضع مطالبات را نمىتوان وصول كرد جز آن‌كه دو نفر آدم از شما باشد . مطلب سوم در باب اجارات چون سال قحطى است ، سختى است ، مردم محتاج به دست‌كوب هستند . حكم بفرمائيد بيايند اجاره كنند تا به هر قسم ميل دارند محصول خود را بردارند صرف نمايند كه اسباب زحمت نشود . براى هركدام از اين مطالب تفصيلى به جناب حالى كردم كه اگر اين‌طور بگويند اين‌طور جواب بده ، اين قسم ايراد كنند اين شكل ردّ ايراد كن و با يك نفر فرستادم رفت .\r\nميرزا حسين از شهر تشريف آوردند . خودش را به ناخوشى زده بود ، ليكن من خيلى به او بد گفتم و سرزنش كردم . معلوم شد ترسيده بود . خصوصا ميرزا اسحق كه فرارا به شهر رفته بعضى دروغها به او گفته بود ( ميرزا اسحق تا شنيده بود غلامعلى تير خورده پاى پياده به‌سمت شهر رفته بود و به من پيغام كرده بود حكما بيائيد شهر ، اينجا ماندن ندارد ) .\r\n\r\nاخبار مملكتى - نامهء افخم الدوله\r\nبارى ميرزا حسين مىگفت انگليسها زياد شده‌اند و راههاى متعلق به روس را ضبط و تسطيح مىكنند . پول در شهر زياد شده اما گرانى و آدم‌ميرى حد و اندازه ندارد به واسطهء مرض حصبه و گرسنگى ، فلوس يك من يك تومان يك من سى و هشت تومان شده است ، از بس براى مرض لازم است . كابينهء وزرا تغيير كرد . گفتند التيماتومى انگليسها داده بودند به آن جهت بود . وثوق الدوله رئيس الوزرا شده ، سپهسالار وزير جنگ ، علاء السلطنه وزير خارجه . ساير را نمىدانم . انگليسها تمام ئيل سنجابى را قلع‌وقمع كردند . آيروپلنهاى آنها هنگامه كرد . تمام ئيل مقتول يا متوارى يا خلع سلاح شد . قصد انگليسها به توسط دولت يا بدون توسط دولت اضمحلال جنگليهاست . آنها هم از آلمان و عثمانى كمك گرفته ، اسلحه گرفته تا سر پل منجيل آمده‌اند . اعظم الدوله به رياست ايلات باقى است . سيصد ژاندارم هم قزوين آمده ليكن اقدامى نكرده‌اند . دموكراتها باز\r\n\r\n","description":"","footnote":"","page_name":" 5247 ","page_number":351},
  {"content":"\r\n\r\nدو دسته [ شده‌اند 
  ] و برضد يكديگر كار مىكنند ، اما رونق سابق را ندارند بيشتر در خفا كار مىكنند .\r\nافخم الدوله كاغذى نوشته بود كه سردار كل حاكم رشت شد گويا پذيرفته شده باشد بين جنگليها با دولت اصلاح شود . كابينه استعفا داد . گويا انگليسها ساخت و پاختى با دولت كرده‌اند . حال ندارم شمران بايد بروم . حضرت و الا هجدهم ماه رفتند شمران .\r\nآقاى عماد السلطنه هم يوسفيه رفت . من مانده‌ام و معطل پول .\r\n\r\nلباس اسكاتلندى\r\nروزنامه نداشتم اخبارات خارجه را نمىدانم ، اما گويا آلمانها به فتوحات متصور نايل نشده باشند كه از طهران نوشته نشده بود . هركس از شهر مىآيد از طرز لباس انگليسها صحبت مىكند ، يعنى از آن دسته كه شلوار ندارند و جوراب ساقه بلند پوشيده ميان دو لنگ كلهء روباه آويخته ، شب كلاه سر گذاشته ، كه همان « هاىلنديها » باشند و لباس قديمشان كه ايرانيهاى بىاطلاع چيز عجيب و غريبى تصور مىكنند . ميرزا حسين مىگفت روسها نزد اينها مثل فعله و نوكر مىمانند .\r\nملا محيط مغرب آمد . خوشحال بود . مطالب را جويا شدم . گفت اولا ارائه اسناد خيلى مؤثر واقع شد . هم آن تلگراف ، هم ساير . پس از اصغاى مطالب اول گفتند ما آنها را خارج كرديم و عريضه‌جات را پس داديم . من خودم ده سال در عدليه بوده‌ام از قوانين جديد اطلاع دارم . عريضه‌جات آنها كه به‌طور مصرح و واضح و تعيين مدعىبه رسيد مىدهم بيارند جوابها را تهيه [ كنند 
  ] و يك نفر بيايد گفتگو كند . البته در صورت كذب مجازات داده مىشود .\r\nفقرهء ثانى گفته بودند بايد ملاحظهء رعيت را كرد . در اين خصوص و خصوص قيمت غله مذاكره زياد شد . من از يك من بيست و دو قران پائين نيامده . آنها خواهش مىكردند هجده قران گرفته شود . گفتند چهار روز مهلت بدهيد پس از چهار روز البته دو نفر روانه مىكنيم مشغول وصول باشد .\r\n\r\nشاهزاده مالك و متصرف الموت\r\nدر باب اجارهء املاك گفتند ما به همهء آنها كه اينجا آمدند گفتيم ملك حضرت والاست .\r\nلو فرض كه مىگوئيد غاصب است اين غصب را بايد در محكمهء عدليه معين دارند ، عدليهء قزوين يا طهران . يا وزارت عدليه بنويسد ما آن حكم را اجرا داريم ، و الّا ما شاهزاده را متصرف و مالك مىدانيم . شاهزاده مباشرهاى خود را به دهات براى ضبط يا\r\n\r\n","description":"","footnote":"","page_name":" 5248 ","page_number":352},
  {"content":"\r\n\r\nاجاره روانه كنند هرجا تمكين نكردند يا مخالفتى نمودند مرقوم دارند به‌جاى يك نفر ده نفر روانه مىداريم پدرشان را بسوزانند . جويا شدم از رعيتها آثار تزوير و خدعه نمايان بود يا نه . قسم خورد ظاهرا از روى كمال صداقت و صفا و حقيقت مىگفتند . حالا باطن امر طور ديگر شد خدا عالم است . عجالتا امورات اين قسم است . ما هم شروع مىكنيم بعد صدق از كذب معلوم مىشود . انشاء اللّه تير مفسدين به سنگ آمده و آن خيالات كه دربارهء من مىكردند و آن نقشه‌ها كه براى من مىكشيدند نصيب و قسمت خودشان مىشود .\r\n شرانديش هم در سر شر شود * چو كژدم كه در خانه كمتر شود\r\nمپندار اى در خزان كشته جو * كه گندم ستانى به وقت درو \r\n\r\nظالم به قلم رفتن\r\nواقعا اگر اينها كار به مطالبات و اجارهء دهات من نداشته باشند براى من بسياربسيار وجود آنها نافع است و اين دو نفر كه فرستاده‌اند حقيقتا آدمهاى نجيب كاردان معقولى مىباشند كه هيچ طرف مشابهت با مأمورين كلاش طماع قزوين و نايب الحكومه‌هاى عجيب غريب آنها نيستند . خصوصا اينها موظف هستند و در تحت يك قاعده و قانونى مىباشند . به من اينجا از همه بيشتر ظلم مىكردند . ليكن من ظالم قلم رفته بودم و آنها چقدر مظلوم ، چقدر خوب است براى من كه هر تعدى به من مىشود به دست آنها رفع نمايم . هر طلبى دارم به توسط آنها بگيرم ، هرجور و ظلمى كه به من بشود به واسطهء آنها دفع كنم تا محقق شود ظالم واقعى و مظلوم حقيقى كيست . به خدا الموتى به من ظلم مىكرد و چون كسى نبود رسيدگى كند همه‌جا و پيش همه‌كس من ظالم قلم رفته بودم . از همه بهتر اين است كه اينها رشوه‌بگير يا تملق‌بگو يا خودسر نمىباشند . اينها نيامده بودند ، يكى فرشهاى مرا تقسيم مىكرد ، يكى مس و مخلفات ديگر را ، يكى پول سفيد و زرد ، يكى قالى و قاليچه ، هزار خيالات براى من كرده بودند كه به يك اندازه براى خود من هم اسباب خيال حاصل شده بود .\r\nللّه الحمد عجالتا همه مأيوس شدند و بر فرض مرا هم بخواهند به يك عنوانى از اينجا بگويند موقتا برو ديگر ممكن نيست به بىاحترامى و طورهاى ديگر باشد كه الموتى تصور مىكرد و خيالات بافته بود . اينها آنچه حيله به خرج دادند بلكه من فرار كنم من ثابت‌قدم ماندم و خودم را به دست حوادث دادم . يعنى من نمىتوانستم فرار كنم ، يا براى چه فرار مىكردم . چه كرده بودم . از ديوار كه بالا رفته بودم ، مال كى را خورده بودم ؟ بله من همين ترس را داشتم اينها لدى الورود بدون هيچ سؤال و جوابى بدون هيچ تحقيق و\r\n\r\n","description":"","footnote":"","page_name":" 5249 ","page_number":353},
  {"content":"\r\n\r\nرسيدگى مرا به بىاحترامى يا با احترام خارج كنند . اما مىدانستم همين‌قدر عجله نكنند و نفس من يا فرستادهء من به آنها برسد رفع سوءظن آنها مىشود . الحمد للّه همين قسم هم شد و چقدر آن مكاتبات من به تنكابون و معز السلطنه مفيد واقع گرديد . زيرا آن‌طورى كه الموتى مرا معرفى كرده بود پل آن سرآب بود .\r\n\r\nبلاهاى الموت\r\nجمعه چهارم رمضان - هوا در حال برودت باقى است محصول را نمىگذارد برسد . اما شهر گفتند جو نو آمده . خيلى به مردم در اين ماه سخت مىگذرد . هيچ قسم ميوه يا سبزيجات هم وجود ندارد . آخر رمضان توت و گيلاس خواهد آمد . ما ديشب سحر پلو با يك تكه گوشت داشتيم . هيچ‌جور خورش نداريم . سال اول كه من با حضرت و الا الموت آمدم رمضان در همين فصل بود كه آخر ماه اينجا رسيديم . درست يك قرن ايرانى است . راستى چه ايامى بود و چه آرزوها در كلهء من بود . چها در اين مدت ديده شد از خوب و بد . اين هم آخرش كه دچار بلاهاى الموت و هزار ناملايمات شده‌ام .\r\nهركس مىخواهد اين‌طور ملك داشته باشد همان خوب است نداشته باشد و مرده‌شور همچو ملكى را ببرد .\r\n\r\nاگر . . . اگر . . .\r\nاگر حضرت و الا مآل‌بين بود ، اگر حرف‌شنوى داشت ، اگر طمع معادن طلا و الماس خيالى الموت گذاشته بود حالا چندين سال بود خلاص شده بوديم و بلكه مردم اينجا هم آسوده شده بودند . زيرا به دست سپهسالار يا ديگرى افتاده بود ، اين گفتگوها از بين مىرفت و رعيت از دسايس مفسدين رهائى يافته بودند . مثل اين‌كه در اين خراب‌شده سى تا ملك ديگر هم هست ابدا بين ارباب و رعيت آن ده گفتگوئى نيست و هيچ‌وقت هم داخل اين شرّ و شورها نمىشوند . تمام حرف ، تمام مرافعه در بين علاقه‌جات ماست .\r\n\r\nوحشت امير اسعد از جنگلى\r\nبارى از مطالب دور نيفتيم . امير اسعد روزى كه شنيد كربلائى گلوله خورده گمان كرد اين منازعه بين من و جنگليها شده ، فورى به دستگرد رفت . شب ديگر خبر رسيد سه سوار در گدوك چاله آمده است نصف شب اسب خبر كرد و بار و بنه را روى الاغ ، دوش آدم گذاشته على الطليعه به‌سمت آتانك رفت . وزير هم همراه اوست .\r\n\r\n","description":"","footnote":"","page_name":" 5250 ","page_number":354},
  {"content":"\r\n\r\n چنين كنند بزرگان چو كرد بايد كار * چنين نمايد شمشير خسروان آثار \r\n\r\nجواب به حكمران\r\nحكمران جليلهء الموت عريضه‌جات آن چند نفر را باز به همان حال فرستاده بودند و از قرار معلوم جلال خوب خودى جا كرده مشير و مشار است . مهدى قدرى فكرى شده ، به‌قدر او رنگ و رو ندارد . جلال پالتو مىپوشد ، عبا روى آن ، عصا به دست . ولى آقا هم قطار بسته ، تفنگ به كول عقب سر او . باوجود آن‌كه جرح كربلائى به آنها يقين شد كلمه‌اى حرف به اينها نزدند . ديروز كاغذى به من باز نوشته بودند كه ما جز حكم مركز خودمان حرف احدى را گوش نمىدهيم . تكذيب و تعريف مردم را دربارهء او هم طرف توجه قرار نمىدهيم و گوش به حرف عمرو و زيد نخواهيم داد . با هركس به‌قدر مراتب لازم معاشرت و مهربانى مىكنيم . ابدا از احدى توقع و چشم‌داشت نفعى در بين نيست .\r\nاهالى مملكت را اهل وطن خود مىدانيم و مطالب حقهء صحيح راجع به هر فردى از افراد را حتى القوه در انجام آن ساعى هستيم ( ما براى اين خراب شده صد هزار حرف و سخن از هركس و ناكس بايد گوش كنيم ) . من جواب نوشتم خدا كند افعال شما هم با اقوال يكى باشد كه عين آرزو و آمال من است .\r\n\r\nخالصه بودن يا نبودن الموت\r\nديروز پيرمردهاى فيشان و سيد بزرگ آنجا ديدن رفته بودند . اندجيها بعد رسيده بودند . على جان امروز اينجا آمد گفت خيلى صحبتها در باب اخراج روسها و نويد اخراج انگليسها مىدادند كه چنين و چنان خواهيم كرد . بعد به سيد گفتند در باب خالصه چه مىگوئيد . گفت من ديدن آمده‌ام . باز تكرار كردند همين را گفت . اما جلال سايرين را برد و چند فقره اسناد نمود و از آنها قول گرفت عريضه كنند ، شكايت كنند . از گفتگوى اندجيها چيزى دستگيرم نشد يعنى نبودم .\r\nمصطفى قلى رئيس موزيكانچيان شورستان كه مكرر در اين كتاب ذكر خير او شده وفات نمود . دختر او را در تنكابون خاور به يك نفر از اين كرمانشاهانيها داده كه عجالتا در بادشت پست است و شبها شورستان .\r\n\r\nعقيدهء كردها به خاندان سلطنت\r\nپريشب سيف اللّه خان كرمانشاهانى پست سراج‌محله را تقى دعوت به خانهء خودش كرده بود . اين كردها مستبد هستند . هرجا و در هر شغل باشند جنسا هم نسبت به\r\n\r\n","description":"","footnote":"","page_name":" 5251 ","page_number":355},
  {"content":"\r\n\r\nخانوادهء سلطنت و بزرگان ايران احترام مىگذارند و آنها را بزرگ و يك چيز ديگرى مىدانند . اين كرد ستايش زيادى از من كرده بود كه ما را از حلق آويزان كنند نسبت به شاهزادگان خلاف و خيانت نمىكنيم . من نوكر و وظيفه‌خور اينها هستم . اما سر مرا بكوبند نسبت به سگ و سگ‌تولهء شاهزاده بىادبى نمىكنم . تقى مىآمد قلعه . او هم گفته بود من شما را برسانم . اينجا آمدند چايى درست كردند دو سه فنجان به كردكه پى درهم داده بودند .\r\n\r\nچپق چهار تخمه\r\nيوسف هم چپق « چهار تخمه » چاق كرده پشت سر چاييها به دست خان داد . خان دو سه پك مردانه زده بود يك وقت ديده بودند چشمهاى خان كج و چوله مىشود ، سرش اين‌ور آن‌ور مىرود . خان شما را چه مىشود ؟ به لهجه كردى گفته بود نمىدانم توى چپق و چايى چه بود . اى واى سرم ، اى واى دلم . يك مرتبه رنگ از روى نوكرها پريده به كلى دست‌پاچه مىشوند . خان را بمال وامال . زود مىفرستند ليموى عمانى آورده دم كرده به خان مىدهند و خان كم‌كم دوران سرش تخفيف يافته به حال طبيعى عودت مىكند . بر سبيل اتفاق پس از اين قضيه من بيرون رفتم ديدم نوكرها هريك به يك زبانى شكر خدا را مىكنند . از مطلب جويا شدم نقل كردند و گفتند بر ما لعنت اگر از اين مهمانيها ديگر بكنيم .\r\n\r\nكو سند و مدرك\r\nجمعه چهارم رمضان - جناب معلم را بعدازظهر بالاروچ فرستادم . گفتم بگو جنابان عالى مرا نايب حسين كاشى و رضا جوزانى ، اسماعيل خان سرابى اگر تصور كرده و در رديف آنها قلم رفته‌ام اين غارتگرى و چپاول كه نسبت به من مىدهند چسبندگى دارد و الا من مالك و سر آب و خاك خودم آمده‌ام ، غارتگر و يغماچى نبوده و نيستم كه اين قبيل عريضه‌جات را در مورد من مىپذيريد . اينجا آخوند دارد ، سيد دارد ، مردمان صالح دارند ، چندين نايب الحكومه آمده ، همسايگان محترم داريم . اينها كه نسبتها را داده‌اند يا سند ، نوشته ، مدركى ، حتى يك استشهاد پوسيده در دست دارند يا نه . جز آن باشد من هم مىتوانم صد هزار تومان ادعاى غارت كنم . يا اگر اين قسم باشد همه از من اين ادعا را شايد بكنند .\r\n\r\n","description":"","footnote":"","page_name":" 5252 ","page_number":356},
  {"content":"\r\n\r\n\r\nادعاهاى مهدى\r\nمن براى جواب ادعاى مهدى كه مىگويد جديدا وارد شده حاضرم اما سايرين بدون سند و استشهاد صحيح قانونا نمىتوانند از من اين ادعاهاى كهنه را بنمايند . اسناد و جوابهاى مهدى را هم يكىيكى خرفهم كردم و چند مرتبه هم خودم مهدى شدم و با ملا محيط طرح دعوا ريختم تا خوب مركوز ذهن آقا گرديد و رفت . غروب آمد گفت مطالب را گفتم قدرى دست به هم ماليدند و گفتند آخر جواب چند نفر را بدهند تا تتمه را ساكت كنيم . من گفتم اولا همين دو سه نفرند ديگرى نيست . ثانى جواب شاهزاده را قانونى بدهيد . عريضه و اتهام بدون مدرك ، بدون سند كه مقبول نبايد بشود . بالاخره گفتند فردا براى محاكمهء مهدى بيائيد تا برسيم به آنهاى ديگر . بله ديگران هم شكايت ندارند . من گفتم اين قسم باشد كه شما گرفته‌ايد ديگران هم تظلمات جعل مىكنند . باز ما شب مدتى ملا محيط را درس داديم . مدعى شديم ، مدعى عليه ، داد ، قال ، بيداد تا خوب حاضرجواب بشود .\r\nحسن سلطان براى حمل تتمهء برنج خودش آمده بود . مىگفت زخم كربلائى را ميل زدند . آيروپلنهاى انگليس روى شهر و اطراف شهر متصل پرواز مىكنند و مردم تماشا مىكنند ، گاهى يكى و گاهى تا سه عدد پرواز مىكنند ، كوچك و بزرگ دارد . خيلى صدا مىكند كه اگر صداى آب رودخانه نباشد تا اينجا صداى آن مىرسد ، چنانچه به كشمرز و آن دهات مىرسد و آنچه آذوقه باشد انگليسها خريدارى مىكنند . در سلطان‌آباد جاهاى غريب ساخته‌اند . حاليه هم دكان و بازار مىسازند . راه‌آهن از كرمانشاهان گذشته است .\r\nعمله بىحد و حساب مشغول راه‌سازى است .\r\n چه داند كسى غير پروردگار * كه فردا چه بازى كند روزگار \r\n\r\nجنگليها\r\nشنبه پنجم - جناب قبل از ظهر رفت . من آمدم اندرون نماز و قرآن خواندم . بعد مجددا به ميان رختخواب رفتم . يك ساعت خواب كردم بيدار شدم . اما همانطور توى رختخواب بودم . زينب وارد اطاق شد گفت دو نفر از نوكرهاى امير اسعد بيرون آمده‌اند با شما كار دارند . من گفتم چه كار دارند . گفت نمىدانم . اما گفته‌اند خوش خبر داريم . من پس از كمى فكر رفتم بيرون ، ديدم كسى نيست جز تقى . پرسيدم كه بود . گفت دو نفر از آدمهاى اكرم الملك يكى طالقانى ديگرى كرد ( كرمانشاه از بس خراب شده همه‌جا نوكر كرد فراوان است ) . گفتم چه خبر دادند . گفت مىگويند سالار فاتح شكست مفصلى به\r\n\r\n","description":"","footnote":"","page_name":" 5253 ","page_number":357},
  {"content":"\r\n\r\nقشون جنگليها داد و الساعه هم قاصدى آمد كه جمعيت اينجا فورا به تنكابون بروند .\r\nپستهاى عرض راه هم همه رفتند .\r\n\r\nملا يوسف و مهدى\r\nمن به آنها گفتم اين مطالب به ما مربوط نيست . عقب كار خود برويد و روانه‌شان كردم رفتند . من به همه نوكرها سفارش كردم مبادا اظهار شعف و خرمى كنيد . به حال طبيعى خود باشيد و آمدم تو . قدرى گذشت تقى چيزى نوشته بود كه گويا خبر صدق باشد ، زيرا آدمى آمد و ميرزا حسين را گفت قدرت خان مىگويد بيائيد برنج ما را بخريد كه پول لازم داريم . يك ساعت به غروب مانده رفتم بيرون . ملا محيط آمد . جويا شديم گفت اول رفتم نزد ملا يوسف فرمايشات شما را در باب هرزگيهاى مهدى و عريضهء اتهام‌آميز او دادم و گفتم من الساعه براى محاكمه مىروم ، بايد شهادت خود را بدهى و من‌بعد هم اگر از مهدى شفاعت كردى نه من و نه تو . آه و ناله كرد كه مرا با اين بىشرم بىحيا روبه‌رو نكن .\r\nمن را مفتضح مىكند . گفتم بنويس . گفت خواهم نوشت .\r\n\r\nمأمورين ديگر مىآيند\r\nاز آنجا خارج شدم و رفتم نزد حضرات . توى باغ ميرزا حسين با جلال نجوا مىكردند .\r\nمرا ديدند ميرزا احمد خان و غلامرضا خان آمدند نزد من و رفتيم به اطاق . گفت ما احضار شديم شايد دستهء ديگرى به عوض ما بيايد . البته براى خداحافظى خدمت حضرت و الا مىرسيم و استدعا مىكنيم با اينها ملاطفت و التفات كنند . من گفتم اينها منظور ندارند .\r\nگفت حق است . ما روز اول اينجا آمديم بوديد ، گفتيم علف به ما بفروشند نفروختند .\r\nناچار شديم مالها را سر مرزها بستيم . زود عريضهء شكايت از ما داده‌اند كه تمام كشت و زرع ما پايمال اسبها شده است . ليكن باز چاره نيست مرحمت كنند . آن‌وقت كاغذى بيرون آورد گفت ديروز عصر اين رقعه رسيد . مشهدى غلامعلى رئيس نوشته‌اند . قرائت كرد . نوشته بود اينكه خدمت حضرت و الا رفتيد بسيار خوب كارى كرديد . البته هرچند روز يك‌بار برويد با ايشان مشورت كنيد ، بعضى مطالب را جويا شويد ، لازمهء همراهى را بنمايند . شاهزاده از خود ماست . كاغذ ديگرى هم به سيد حسين نوشته بودند آن هم به همين مضمون . منتظر آمدن اسبهايشان كه كوه فرستاده بودند هستند و آدمهايشان در چاله . آنها بيايند حركت مىكنند .\r\n\r\n","description":"","footnote":"","page_name":" 5254 ","page_number":358},
  {"content":"\r\n\r\n\r\nسالار فاتح\r\nباز طالقانيها كه عبور مىكردند گفته‌اند انگليسها از سمت رشت فشار آورده‌اند ، سالار فاتح هم از سمت تنكابون شكست مفصلى داده است . سپهسالار به سالار فاتح نوشته آنچه به من كردى و از مال من بردى باز نوكرم بودى . اينها چه مىخواهند . پس همين‌طور كه ملك و مال مرا زير دست آنها ريختى برو پس بگير و سالار با يك عدهء بسيار زيادى اين سمت آب چالوس آمده و شكست داده است . اين بود حكايت امروز .\r\n\r\nمهدى با زبان جادوگرى\r\nتا مىرود اينجا يك ترتيب و نضجى بگيرد ، تا مىرود كمى آن حرفهاى سابق كهنه شود يك بدائى ، يك بلائى نازل مىشود كه من همه كارهاى لازم خودم را كنار گذاشته به اصلاح كارهاى جديد بپردازم . اقامت اينها اگر به‌همين ترتيب باقى مىماند براى من نافع بود نه مضر . من به توسط اينها كارهاى خودم را اعم از اجاره ، مطالبات و دعواى حدود و مراتع و غيره اصلاح مىكردم . در حالىكه احدى نمىتوانست حالا و من‌بعد بگويد عين السلطنه زور گفت يا ظلم كرد . اما حالا باز اشكال پيدا كرد و پاى تملق و چاپلوسى رعيت به ميان آمد كه ناچار و لاعلاج مرا به تمكين وامىدارد . من در كمال سهولت مىتوانستم تمام كمال طلب خودم را و طلب على محمّد و زينب را ، ارثيهء ربابه را و ملك زوارك را از مهدى بگيرم . پيش من هم نمىآمد ، من هم او را نمىديدم و زور مىآوردم حرف حساب خود را پيش ببرم . ليكن دو روز ديگر است مهدى با گردن كج ، زبان جادوگرى ملا يوسف را جلو انداخته ملا شعبان را عقب ، ميرزا اسحق يمين ، ميرزا حسين يسار و به‌همين شكل مال همه را مىخورد ، يا اقلا نصف خواهد داد و همه‌جا هم چه خواهد گفت چه نوشت يا پيغام داد شاهد باشيد به جبر و عنف از من گرفتند نه به عدل و انصاف .\r\n\r\nنحوهء رفتار رعايا\r\nدر باب مطالبات هم آنقدر نداريم نداريم ، مال بده مال بده ( يعنى مهلت ) ، قربانت برويم ، تصدق سر بچه‌ها كن ، چه و چه بايد بشنوم تا اول پائيز بشود و مثل سال گذشته بگذارند و بروند حاجى حاجى مكه . من امسال خيلى طلب دارم و به قوهء شخصى امكان ندارد وصول شود . امروز حال رعيت با من طور ديگر بود . نزد من اين ده روزه كسى نيامد و نمىآمدند . هم همه‌جا گفته بودند پولش را خورديم ملكش را برديم . حتى به قدر يك\r\n\r\n","description":"","footnote":"","page_name":" 5255 ","page_number":359},
  {"content":"\r\n\r\nخروار از اشخاص معتبر صاحب قول بيشتر از رعايا و مالكين دهات ديگر برنج قرضى از من بردند كه پنج روزه ده روزه بدهند . اين چند روز تمام حاشا كرده و زير آن زده بودند .\r\nمراتع خريدارى فيشان ناحيهء مرا بدون اجازه مشغول تعليف بودند . هركس گاو و قاطر و گوسفند داشت آنجا ول كرده بود . اما از فردا كه اينها بروند سر رعيت باز مىشود ، تملقات شروع مىشود ، قسمها و التماسها آغاز مىگردد . من هم كم‌رو ، باشرم و حيا و نمىتوانم مثل چند روز قبل با آنها رفتار كنم و حق خودم را بدون ملاحظه بستانم . پس به اين جهات اگر ناملايمى ديده مىشد يا كمتر گرفته مىشد به توسط آنها برايم بهتر بود تا حالا كه نصف را هم نتوانم بگيرم .\r\n\r\nحكم احضار مأموران\r\nسه‌شنبه هشتم شهر صيام ، 28 جوزا - پريروز را حضرات به فروش برنج و بره و گندم و روغن كه من فرستاده بودم مشغول بودند . قدرى بالاروچى و تتمه را ميرزا حسين خريد ، مبلغى نفع كردند . ديروز هفتم پنج ساعت به غروب مانده ميرزا احمد خان و غلامرضا خان قلعه به وداع آمدند . خيلى صحبتهاى متفرقه شد . حكم احضار را هم به من نمودند . فقط نوشته شده بود فورا به خرم‌آباد بيائيد عدهء ديگر عوض شما الموت خواهند آمد .\r\nمن از آنها خواهش كردم تصديقى در سلوك و رفتار من نسبت به خودشان بدهند و نيز گفتم شما كه از اينجا خارج شديد مثل آن‌وقت كه نيامده بوديد بعضى مردمان خودسر شايد ادعاى نيابت از طرف شما كنند و بدهكارها هم بگويند به ما غدغن شده پول ندهيم . لازم است در اين باب هم چيزى نوشته به من بدهيد . آنها مشغول نوشتن شدند ، من هم شروع كردم به نوشتن كاغذى اظهار رضايت به معز السلطنه و مشهدى غلامعلى كه اسم ديگر آن هم معلوم شد بابا است ( منتظم الملك مىگفت نعلبند است و داس هم بسيار خوب مىسازد ) . كاغذها تمام شد ردوبدل شد . تصديق حضرات خيلى خوب بود .\r\n\r\nلزوم تنبيه ولى آقا\r\nبعد گفتند ما مىخواستيم جلال و سايرين را خدمت شما بياوريم ، اما گفتند جلال همان پريشب با ولى آقا « 1 » به سمت تنكابون رفته‌اند . معلوم مىشود اينها هرزه هستند .\r\n\r\n\r\n","description":"","footnote":"\r\n( 1 ) - ولى آقا - ولى خواجوى از 53 نفر گروه اشتراكى بود كه در 1316 دستگير ، محكوم و زندانى -\r\n","page_name":" 5256 ","page_number":360},
  {"content":"\r\n\r\nبعد من گله كردم كه شما خوب نكرديد ولى آقا را تنبيه نكرديد . اين آدم جوان و بچه است . امروز جلوگيرى نشود فردا آدم‌كش مىشود . براى عبرت ديگران هم بود لازم بود مجازات شود . در اين بين سيد حسن مشدى با پستك و كلاه نمد ، موزر حمايل وارد شد .\r\nمعلوم شد دو نفر آدمهاى آنها كه چاله بودند تا بادشت آمده در آنجا مانده نيامده‌اند .\r\nسيد حسن با پنج نفر پياده قصد تعقيب آنها را داشت از من آدمى خواست من به ولى نوشتم همراه برود و زود رفت . سه ساعت به غروب مانده اينها وداع كرده گرمارود بروند من دعوت شب كردم . ليكن قبول نكردند . اينها رفتند من هم آمدم اندرون .\r\n\r\nقصد غارت قلعه ؟\r\nنيم ساعت به غروب مانده تقى چيزى نوشته بود كه خبر مهمى است بيرون بيائيد .\r\nرفتم يك نفر وركى محمّدنام از مران آمده بود . گفت مرا بهادر نظام نزد شما فرستاد كه با پنجاه نفر اينجا آمديم پستها و گمرك‌چيها را گرفتيم منتظر عدهء الموت هستيم . شما از آنها جلوگيرى كنيد از راه ديگر نروند تا ما برسيم . من از بس الموتيها در اين مواقع دروغ گفته‌اند كمتر حرف آنها را باور مىكنم ، خصوصا روز 24 كه شب آن حضرات گرمارود وارد شدند . مقارن ظهر محمّد على نام گازرخانى كه خيلى آشنائى با مير آخور داشت آمد و گفت در راه خبرى نيست ، سوارى نيست . جلال و ولى آقا را هم گمرك‌چى بسيار فحش دادند كه شما آدم زده‌ايد چه و چه . اگرچه من باور نكردم لكن باز مىخواست يك اسباب شبهه فراهم كند و به گمان خودشان مرا غافل كنند كه آنها به قلعه بريزند غارت كنند . اين مسئله هم در نظرم بود . زود او را به تغير روانه كردم و گفتم دروغ مىگوئى . چرا به من ننوشتند . او رفت و من اندرون آمدم . افطار را كرده بوديم خبر دادند دوازده سوار با آن بيرق كذائى از زوارك گذشت ، جمعى هم سواره و پياده از سمت سليكان و بالاروچ رفتند .\r\n\r\nمقاصد ديگران\r\nمن بيرون رفتم . زكريا پاكار زوارك آمد كه من خودم همراه اينها بودم ، اينها در گرمارود خبرى شنيدند و فورا فرار كردند . نوكرها بناى تحريك مرا گذاشتند كه برويم و نگذاريم بروند ، اسب و اسلحهء آنها را بگيريم . من مانع شدم و زكريا را فرستادم در خوبان تحقيق\r\n\r\n\r\n","description":"","footnote":"\r\n- شدند . نام او در رديف 30 ادعانامهء دادستان ذكر شده و به پنج سال زندان مجرد محكوم گرديد . نگاه كنيد به كتاب « پنجاه نفر . . . و سه نفر » تأليف دكتر انور خامه‌اى . ( مسعود سالور )\r\n","page_name":" 5257 ","page_number":361},
  {"content":"\r\n\r\nكند اين سوار هم بالاروچ رفت يا جاى ديگر . سه ساعت از شب رفته زكريا آمد كه اين سوار هم بالاروچ رفت و الساعه همه اينها از بالاروچ به خوبان آمده از پشتهء پائين روچ بالا رفتند . گمان ميكنم از راه طالقان فرار مىكنند . در اين صحبت بوديم كاغذى از ملا حسن رسيد كه حضرات با حال خراب بالاروچ آمده اولا خواستند توقف كنند بعد منصرف شده سرازير شدند كه از پائين روچ به سفيددر و از آنجا خوشكچال و از آنجا به سمت سيارستاق و كسما بروند . باز نوكرها اجماع كردند [ گفتند 
  ] اجازه بدهيد برويم سر پل يارفى را گرفته تمام اسلحهء اينها را بگيريم . مال خسته ، خودشان خسته و گرسنه به سهولت همه را لخت مىكنيم . من خيلى فكر كردم و از اين كار پشيمان شدم و هرقدر اصرار كردند من مانع شدم .\r\n\r\nحركت خلاف - احتياط\r\nاولا ديدم كارهاى مرا خدا درست مىكند و هر انقلابى ، طرح جديدى اينجا رخ مىدهد بدون ضرر و خسارت كلى من و بدون كمك و همراهى دولت و حكومت و اهالى الموت به زودى اصلاح مىشود و رفع آن شر و شور به خوبى و زودى مىشود .\r\nپس من هم براى چهار قبضه تفنگ و دو سه يابوى مردنى چه ضرورت دارد يك همچو حركت خلافى در اين موقع شب از جمعى غريب و مستأصل بنمايم كه شايد منجر به قتل يك يا چند نفر بىگناه بشود كه فقط كوركورانه و براى امر معيشت و گذران خود اين راه را جلو گرفته و تبعيت جمعى شياد شيطان جاه‌طلب را نموده‌اند .\r\nثانيا اينها به من عداوت يا دشمنى يا سوءادب و احترامى نكردند كه آن مسئله محرك به غرض من شده يك همچو كارى بكنم ، به سزاى نيكى آنها بدى كنم .\r\nثالثا من در كارها عجله نمىكنم ، عجول نيستم و حتى المقدور مآل‌انديش هستم . حزم و احتياط مىكنم . شايد اين خبرها همه دروغ باشد . چرا براى چند قبضه تفنگ خودم را ضايع كنم و چهار روز ديگر گرفتار و دچار يك مسؤوليت و انتقام و عواقب وخيم شوم كه جبران آن هزارگونه خسارت و ضرر و مشقت و بدنامى داشته باشد و به كلى خودم را از خيال تعاقب و غارت اين اشخاص منصرف كرده مشغول صحبتهاى ديگر شدم و غدغن كردم از اين مقوله حرفى زده نشود .\r\n\r\n","description":"","footnote":"","page_name":" 5258 ","page_number":362},
  {"content":"\r\n\r\n\r\nكاغذ جواد رشوند\r\nساعت چهار شد قاصدى گردآلود ، خاك‌آلود ، نفس‌زنان ، هرّوهرّكنان وارد قلعه شد .\r\nنوكرها او را احاطه كردند كاغذى از او گرفته به دست من دادند . رفتم اطاق و باز كردم نوكرها مشغول صحبت با قاصد شدند كه على آقا پسر نقى سرايدار ميان رود عمارت ييلاقى سپهسالار و امير اسعد باشد . كاغذ از طرف رشيد خان و جواد خان خواجه‌وند بود كه نوشته بودند ما با پنجاه نفر آدم آمديم پستها و گمركچيها را خلع سلاح كرديم توقف كرديم . جلال و ولى آقا با دو قبضه تفنگ دچار آدمهاى ما شدند و آنها را در مران توقيف كرديم . منتظريم به خواست خداوند عدهء الموت را هم خلع سلاح كنيم . حضرت و الا بيدار باشيد مبادا از راه ديگر فرار كنند . على آقا گفت براى امير هم كاغذ دارم .\r\n\r\nتلگراف رشت - گرفتن معز السلطنه\r\nاز واقعه پرسان شديم به‌طور صحت حرف نزد . دست‌پاچه بود . به هر جهت از رشت « تل » ( تلگراف ) رسيد . من نفهميدم چه بود . اما شجاع الممالك كه حاليه املاك و علاقه‌جات سپهسالار دست اوست فورا با جماعت خواهان امير را خواست ريختيم مشهدى غلامعلى و معز السلطنه را گرفتيم ، ساير جمعيت آنها را خلع سلاح كرده توقيف كرديم .\r\nگفتيم اسلام كشته شد ، عمركشان شد . بعد ما با رشيد خان و جواد خان آمديم آدمهاى عرض راه را گرفتيم . مرا به عجله خدمت شما و امير فرستادند . گفتم كسما چه شد . گفت همه را گرفتند كشتند . كوچك و بزرگ به جهنم و اصل شدند . جواب كاغذ را زود بدهيد يك نفر ببرد . دو تومان هم با هزار غمزه انعام از ما قبول كرد . مرخص شد برود ، تا كجا امير اسعد را پيدا كند .\r\n\r\nجلال و ولى آقا\r\nمن جوابى به آنها نوشتم كه حضرات خبر شده رفتند شما ديگر نيائيد اينجا ، هيچ چيزى نيست ، هيچ خبرى نيست . جلال و ولى آقا را هم نگاه داريد . اينها آدم زخمى نموده‌اند ، براى همين فقره فرار كردند كه منتقم حقيقى دچار چنگ شما كرد . آنها كاغذى هم از بغل جلال گرفته و براى من فرستاده بودند كه سيد حسن به بابا نوشته بود در بىگناهى جلال و خدمات او و اينكه مشهدى رضا نام ژاندارمى را پول داده‌ام ، موزر داده‌ام جلال را بكشد و اين جان خودش را برداشته و خدمت رسيده . عين السلطنه تعدى\r\n\r\n","description":"","footnote":"","page_name":" 5259 ","page_number":363},
  {"content":"\r\n\r\nكرده ، ظلم كرده . خوب است خود شما بيائيد رفع تعدى و ظلم كنيد ( مشهدى رضا كشمرزى است كه سال قبل من براى آن خلاف كه در اندج كرده بود بيرونش كردم .\r\nجديدا به واسطهء شفاعت كربلائى غلامعلى آورده‌ام . سابقا ژاندارم بوده شرح آن گذشته است . ) گفتند بارهاى اينها در گرمارود مانده من براى آن‌كه رعيتها تفريط نكنند محمّد على لله و همان مشهدى رضا را گرمارود روانه كردم .\r\n\r\nصورت‌بردارى\r\nامروز صبح بيرون رفتم گفتند يك نفر از آدمهاى اينها گيلانى سخت ناخوش [ است 
  ] و در كلان افتاده مشغول استفراغ بود و مشرف به موت . يك ماديان داشت و يك تفنگ پنج تير كهنهء مندرس ، آن را گرفتيم آورديم . دو بار هم در گرمارود بود آورديم . باز كرده سياهه به خط ملا محيط شد . چند ديگ كوچك بود ، چند تخته نمد كوچك ، هفت بشقاب و قاب ظرف لعابى ، يك زوج جوال ، چند گونى ، چهار شنل شال پشمى كسما ، چند تا پيراهن با شلوار و كفش كهنهء چرك ، چند تا بيل و خجره « 1 » و كلنگ ، بعضى خرت‌وپرت ديگر كه قابل ذكر نيست . يك بسته هم كاغذجات غيرمهم بود با پنج عريضهء مهدى و جلال ، شكر اللّه و ولى آقا ، ميرزا على ، ممهور به مهر آنها كه سابقا ديده بوديم . دو عدد دفتر سفيد براى صورت مخارج و عملكرد اينجا . همه را توى گلخانه ريخته درش را قفل كردم تا ببينم عاقبت آن‌چه مىشود . رضا بيك را روانه كردم برود خوشكچال . اگر در راه آدمهاى آنها ، اسب آنها ، اموال آنها مانده باشد جمع‌آورى نموده بياورد مبادا رعيتها تلف كنند . اين بود حكايت از ديروز تا امروز ظهر . حال نمىدانم اين يابوهاى لاغر مفلوك ، آن آدمهاى گرسنه و خسته خصوصا ميرزا احمد خان و غلامرضا خان چه به سرشان آمد و چه كردند در اين كوههاى سخت ، راههاى صعب با نداشتن بلد و هادى .\r\n\r\nمقاصد جنگليها از زبان ميرزا احمد خان\r\nدو مطلب را فراموش كردم بنويسم . من از ميرزا احمد خان سؤال كردم شما آمديد و حال مىرويد ، اگر از من جويا شوند حرف « هيأت اتحاد اسلام » شيد اللّه اركانه و مرام آنها و قصد و نيت آنها چه بود من نمىدانم چه جواب بدهم . خوب است توضيحى به من بدهيد . گفتند مرام آنها اتحاد اهل مملكت و دفع اجانب و تشكيل يك قوه براى نظم مملكت و اگر كافى شود اخراج اجانب . گفتم ما در اين مدت كه اين چيزها را از اين هيأت\r\n\r\n\r\n","description":"","footnote":"\r\n( 1 ) - خجره - نوعى داس براى هرس درخت به كار مىرود . ( م . سالور )\r\n","page_name":" 5260 ","page_number":364},
  {"content":"\r\n\r\nنديديم ، جز اينكه چهار سال است در كسما نشسته و قدمى خارج از آن محوطه نگذاشته‌اند . بلكه اين حالت آنها خودش نفوذ و بهانهء اجانب را زيادتر كرد ، قوهء مركز را كمتر نمود ، ولايات را از مركز تجزيه نمود ، به ماليهء دولت نقصان وارد آورد . گفتند هنوز قوا تكميل نشده . گفتم پس از تكميل آيا خيال اصلاحى دارند . گفت بلىبلى . گفتم اگر خيال اصلاح دارند پس چرا طهران نمىروند كه تمام اصلاح بايد آنجا بشود نه اينجاها .\r\nگفتند قصد و نيت اصلى هيأت همين است . اما تا روس از قزوين رفت انگليس جاى آن را گرفت و نگذاشت راه باز باشد و بروند . حاليه هر وقت انگليس رفت خواهند تشريف برد ( درست همان كه سابقا من حدس زده و در اين كتاب نوشتم . ) گفتم راه منحصر به قزوين نيست . حاليه كه تنكابون دست شما است از راه كجور و كلاردشت خيلى خوب مىشود رفت .\r\nسؤال دوم من اين بود كه گفتم ما مىشنيديم عدهء جنگليها همه صاحب لحيهء طويل و گيسوى بلند هستند ، پس شما چرا ريش و پشم نداريد . گفتند آن جمعى كه اول با ميرزا هم‌عهد شده و بيعت كردند شرط نمودند موى سر و صورت خود را اصلاح نكنند تا مملكت را آزاد از اجانب نكنند . آن جمع به همان ريش و پشم باقى هستند ، بلكه جمع ديگرى هم به آنها پيروى كرده‌اند . ليكن ديگران خير ، اين شرط و عهد را ندارند و نكردند مثل ما . گفتم خيلى ممنون شدم كه دو مجهول من معلوم شد .\r\n ديدى كه خون ناحق پروانه شمع را * چندان امان نداد كه شب را سحر كند \r\nمن باطن دارم ، يواش‌يواش خودم به خودم عقيده پيدا مىكنم . اينها چهار سال است كه كرّوفرّ دارند ، ملك‌ستانى مىكنند ، جهانگيرى مىنمايند ، ريش مىگذارند ، پشم مىگذارند چه و چه تا قدمشان به الموت و نفسشان به نفس من خورد و هنوز ده روز از عمر توقفشان و فرمانفرمائيشان نگذشته با همه ادعاهاى الموتى ، با همه زنده‌بادها كه گفتند شاديها كه كردند كارشان به اينجا رسيد كه نزديك است از نحوست اين كار و از شومى آن‌كه پا به الموت و قلمرو من گذاشتند « درب‌وداغان » شوند . چنانچه يك عدهء سى و پنج نفرى آنها كه منتخب و برگزيدهء آنها بود مضمحل شدند و هرگز خيال مراجعت را نمىكردند . اگر به هركدام هزار تومان بدهند ، اگر آه دل من است كسما هم برهم مىخورد ، ميرزا كوچك خان هم بر طرف مىشود .\r\n\r\nرفتار دولت با جنگليها\r\nمن در ميان صحبت از على آقا پرسيدم با ريش و پشم بابا چه كردند . گفت اى آقا ريش كجا گذاشتند ، پشم كجا گذاشتند . هر مويش به دست يك نفر افتاد . درست طفل\r\n\r\n","description":"","footnote":"","page_name":" 5261 ","page_number":365},
  {"content":"\r\n\r\nغيرمزلف شد . واقعا كارهاى دولت ما حيرت‌انگيز است . من هيچ باور نمىتوانم بكنم كه دولت از عهدهء اين جمع خودسر هردمبيل غيرنظامى برنيايد و برنمىآيد ، زيرا هزار تا مثل اين آدمها را در اين دوازده ساله بر طرف كردند يا به يك وسيله ، مثل نايب حسين يا ديگرى [ را 
  ] ساكت كردند . در مادهء اين آدم دولت هيچ اقدامى نكرد كه ما بگوئيم از عهده برنيامد و شكست خورد . لهذا سكوت اختيار كرد و حال آن‌كه آن اشخاص ولايت نگرفتند ، حكمران نگذاشتند ، ماليات نگرفتند ، كاغذهاى مارك‌دار به اسم وزارت داخله يا پاكتها به نام نامى اعليحضرت درست نكردند ، گمرك را ضبط نكردند ، تلگرافخانه و پستخانه را تصرف ننمودند ، بولشويك نياوردند ، آلمان و عثمانى و اطريش داخل خود نكردند ، هزار قسم از اين خلافها كه هر كدامش براى به دار آويختن آنها اقل مجازات و كيفر بود .\r\n\r\nمراجعت احمد خان و همراهان - لخت كردن آنها\r\nپنجشنبه دهم رمضان ، 30 جوزا - محمّد سليكانى قاصد من از تنكابون پريشب آمد .\r\nكاغذى معز السلطنه نوشته بود خيلى مفصل ، نويد زياد ، خيالات هيأت مقدس بسيار عالى است چه و چه . دهم ميان رود ييلاق آمده يا شرفياب مىشوم . يا سرافراز بفرمائيد .\r\nتاريخ كاغذ هفدهم جوزا بود . محمّد گرفتار پسرش و خريد برنج شده بود دير آمد . خود محمّد مىگفت مشهدى غلامعلى و معز السلطنه تا من بيرون آمدم بودند ولى خيال حركت به سمت جنگل را داشتند . قضيهء مران ربطى به خرم‌آباد نداشت . امروز صبح كه بيرون رفتم زكريا كوچنانى آمده بود با دو اسب از مال فراريهاى الموت كه رضا بيك فرستاده بود و اسب ديگر هم گفت در كوچنان است بعد مىآورند . زكريا گفت بعدازظهر بود اينها به كوچنان رسيدند . دم مسجد همانطور ايستادند بلد از ما خواستند و گفتند بايد برويم . ما گفتيم راه خشه چال برف دارد سخت است . گفتند هر شكل است بايد رد شويم . من و يكى ديگر بلد آنها شديم . نفرى دوازده هزار دادند . از مرتع كرداسنگ سربالا شديم ( چهار اسب آنها مانده بود همان كوچنان گذاشتند كه رضا بيك از عقب رسيد گرفت ) . اسب و آدم خسته بودند خسته‌تر شدند . ما گفتيم ممكن نيست شما بتوانيد امروز از گدوك رد شويد . پس در اين چمن امشب را توقف كنيد ، مالها هم غذا بخورند تا صبح . پياده شدند اسبها را ول كردند كه سر و كلهء استاد نوروز على بناى شمسىكلايه نمودار شد و راست آمد جلوى من . آنها گفتند اين كيست . گفت من قاطر گم كرده‌ام دنبال آن مىگردم . به من آرام گفت خسرو وكيل و تراب خان و محمود خان و ساير نوكرهاى امير در بالادست كمين حضرات هستند . ديشب از خوشكچال خبر\r\n\r\n","description":"","footnote":"","page_name":" 5262 ","page_number":366},
  {"content":"\r\n\r\nرسيد . يك چيزى از صحبت ما به آنها معلوم شد سراسيمه شدند كه دو تير تفنگ از بالادست و لاى سنگها صدا كرد ، بر وحشت آنها افزوده شد . گفتند بدكارى شد و غلامرضا خان گفت كاش همان خدمت شاهزاده رفته بوديم . حالا هم بيائيد برويم . استاد نوروز على گفت آقايان اگر جان خود را دوست داريد اسلحه را بدهيد . فورا چند تفنگ پيش او انداختند كه من و او صدا زديم تير خالى نكنيد لخت مىشوند . آنها از بالا سرازير شدند . اسبها و تفنگها را گرفتند . چهارده قبضه تفنگ و هشت اسب بود . ( اصلا اينها عدهء خود را زياد به ما گفته بودند . سى و پنج نفر نبودند ) . بعد بناى گرفتن خورجينها را گذاشتند . بعد به لباس و اسباب جيب و هرچه همراه داشتند پرداختند . حتى عينك ميرزا احمد خان را گرفتند كه خسرو وكيل گرفته و رد كرد . تمام را لخت و عور كردند . بعد اينها گفتند حال ما را مرخص مىكنيد قزوين برويم . گفتند بله آن راه شهر است . مجددا گفتند شهر نمىرويم ما را اجازه بدهيد از همين گدوك رد شده برويم . گفتند برويد . بعد خسرو وكيل چيزى به يكى از كدخداهاى اشكور نوشت كه در آنجا مزاحم اينها نشوند و خودشان اسبابها را بار قاطر كردند ، اسبها را برداشته به سمت اناده رفتند . ما هم جلوى اينها افتاده راهى شديم . قدرى بالا رفتيم از عقب صداى تير بلند شد . من و رفيقم خود را از تله پرت كرده راه كوچنان را پيش گرفتيم و آنها را به حال خود گذاشتيم .\r\nقدرت خان خمسه‌اى ناخوش بود با نوكرش كوچنان آمده بودند و كاغذى به شما نوشتند كه در امان باشند . من پرسيدم ديگر خبر نرسيد چه به روز آنها آمد . گفت نه كسى آنجا نبود . پرسيدم غذا داشتند . گفت جزئى نان . با سرما چه كنند خدا مىداند . من زود زكريا را فرستادم آن دو اسب را بياورد مبادا طمع خسرو وكيل حركت كند بگيرد . به كدخدا هم نوشتم قدرت خان را توجه كند همه‌چيز بدهد ، بهتر شد روانهء قلعه نمايد تا او را روانهء ولايتش كنم . اينها بى خود از بالاروچ آن‌وقت شب رفته و باز بى خود طالقان نرفته خود را به لانهء زنبور انداختند . اصلا هم آدمهاى جنگى كارى نداشتند . از اين آدمهاى هردمبيل هم كارى ساخته نشده و نمىشود . اگر نزد من هم آمده بودند كار آنها به اينجا نمىكشيد . آفت و بلاى جان آنها همان تفنگها بود . به يك ترتيبى نزد من مىگذاشتند خيلى ممكن بود در نهايت امنيت من آنها را به هرجا ميل دارند روانه كنم با راهنما و بلد صحيح .\r\n\r\nآمدن دكتر صدرا\r\nبارى اين مسئله گذشت . در جلوخان نشسته بودم سر و كلهء آقاى دكتر صدرا پيدا شد كه از تنكابون آمده طالقان مىرفت . سلام ، عليك سلام . نشستيم و بناى صحبت شد .\r\n\r\n","description":"","footnote":"","page_name":" 5263 ","page_number":367},
  {"content":"\r\n\r\nگفت سه ساعت است آمده‌ام . پائين نزد ميرزا حسين بودم . بعد قدرى تعريف از رفتار من نسبت به اين هيأت اعزاميه نمود كه حقيقتا شما به‌طور جوانمردى و مردانگى و انصاف با آنها رفتار كرديد .\r\nبعد از حكايت تنكابون جويا شدم . گفت اين مطالب كه در اينجا شهرت دارد دروغ است . فقط تلگرافى از رشت رسيد به مشهدى غلامعلى كه سوار و قواى خود را جمع‌آورى كرده منتظر اخطار ثانى باشيد . اين خبر را يكى از خواجه‌وندها شنيد فورا رفت اميرآباد ملكى امير اسعد به اين رشيد خان و جواد خان كه از ترس سالار فاتح آمده و آنجا مسكن اختيار نموده بودند رسانيد با ملحقات زياد . آنها هم بدون اجازهء شجاع السلطان سوار شده پستهاى راه را غارت كرده آمدند تا مران و به شما آن كاغذ را نوشتند كه شما جواب يأس داديد . من كاغذ را خواندم .\r\nبعد در خرم‌آباد شهرت كرد بابا شجاع السلطان را خواست تنبيه حضرات را درخواست كرد . او هم وعدهء تنبيه داد و به اينها نوشت چرا خودسرى كرديد . اينها هم از ترس همان مران مانده‌اند . ابدا عدهء آنها هم پنجاه نفر نبود ، بلكه فقط هشت نفر بودند و هستند . ليكن در رشت و منجيل خبرى هست و قواى تنكابون هم البته خواهد رفت .\r\n\r\nجنگليها - غلامعلى نعلبند\r\nبعد بنا كرد تكذيب از حضرات كردن كه در خود مركز اين « اتحاد اسلام » جز ميرزا كوچك خان اجزاء كارى پلتيك‌دانى يا جنگى نيست . همين مشهدى غلامعلى كه تمام امورات اين صفحات راجع به اوست يك نفر نعل‌بند بوده است . با وصف آن‌كه اهل گيلان است از من مىپرسيد مازندران ده است يا شهر . جز پول گرفتن كارى ندارند .\r\nمعز السلطنه زرنگ است و به توسط اين احمق خوب منافع برده ، حاليه هم تمام برنج را از مردم گرفتند و خودشان تجارت كرده منافع بردند .\r\n\r\nدوستان امير اسعد\r\nبعد رفتيم توى داستان امير اسعد و جنگ تنكابون و فرار آنها و افتضاحات كه به سر سردار اقتدار درآوردند تا اين رفتن به آتانك كه مىگفت تمام اهالى تنكابون دلشان از امير اسعد سرد شده و شايد نتواند در آنجا مجددا رونقى بگيرد . بسيار اين رفتن آتانك او بىرويه و بىقاعده بود . در ضمن از رفتار و ايستادگى من تعريف كرد كه در تنكابون همچو تصور مىكردند شما خيلى زود فرار مىكنيد و بعد خيلى تمجيد كردند كه از جاى خود حركت نكرديد . دكتر ناهار زهر مار كرد . باز جويا شد يارفى را چه مقدار اجاره\r\n\r\n","description":"","footnote":"","page_name":" 5264 ","page_number":368},
  {"content":"\r\n\r\nداديد . گفتم چشمت چهار تا شود چهل خروار . معلوم شد شفاعت از جلال كرده رخت و لباس او را گرفته داده و مرخص شده به خرم‌آباد رفته است . تا چهار ساعت به غروب مانده بود و بعد رفت پائين روچ [ تا 
  ] از آنجا هارتون برود كه اسم غريبى هم محلش دارد .\r\n\r\nتعديات باقر كشمرزى\r\nميان اين حيص و بيص باقر كشمرزى دزد هرزه پيدا شده بود . آشنائى از تنكابون با اين احمد خان داشت . خودش را پست بوكان قلم داده بود . تا ديروز هم از مردم پول مىگرفت و خانه‌ها را گردش مىكرد . از هر خانه مقدارى آرد و برنج گرفته بود . او را فرستادم آوردند خواستم چوب بزنم . آنقدر نوكرهاى كشمرزى التماس كردند ، ضمانت كردند كه نزدم و التزام گرفته شد صبح از اينجا به سمت ولايت برود .\r\n\r\nمشكلات حمل برنج\r\nدرست پس از چهار روز معطلى تنكابون و گرفتن بليت هر آدمى كه دو من برنج با دوش حمل مىكرد پانزده مكان بايد گرفتار گمركچى و پست باشد و در هرجا چيزى از او مطالبه داشتند . لاعلاج ده جا را ندهد پنج جا مىگرفتند . روى هم رفته حركات حضرات بد بود نه خوب و تمام مقصود هم گرفتن پول بود لاغير . طوفانى بود كه للّه الحمد بدون صدمه از ما گذشت ، اگرچه خيلى به ما دلهره داد و خيلى كار ما را عقب انداخت و خيلى دشمنى احداث كرد ، خيلى نقار آورد كه مرمت هريك چندى اوقات عزيز ما را مشغول خواهد داشت . تازه رفته بود اينجا آرام بگيرد ساكت شود ، نقار و عداوت مرتفع گردد براى ده روز همه را تجديد كردند و كارها را عقب انداختند . جمعى فرارى شدند ، جمعى متوحش ، جمعى مخفى .\r\n\r\nحبس ملك التجار\r\nوقتى كه مرحوم امين الدوله صدراعظم حاجى ملك التجار سابق الذكر را به قلعهء اردبيل تبعيد كرد عمر صدارت امين الدوله طولانى نشد زود عزل گرديد . مجددا امين السلطان از قم آمده صدراعظم شد ملك مرخص گرديد . از آنجا به امين الدوله اين شعر را نوشته بود :\r\n شعر ناگفتن به از شعرى كه باشد نادرست * بچه نازادن به از شش ماهه افكندن جنين \r\nحال حكايت اينجا و آمدن حضرات است .\r\n\r\n","description":"","footnote":"","page_name":" 5265 ","page_number":369},
  {"content":"\r\n\r\n\r\nتيراندازى\r\nقبل از افطار شب يازدهم محمّد على لله آمد دم در مرا احضار فرمود و گفت شيخ تقى پسر شيخ حسن خوبانى مرحوم يك نفر زن از خوبان فرستاده كه دو نفر الموتى با دو قبضه تفنگ سه تير اينجا رسيده‌اند ، برويم يا نرويم . گفتم خيلى احمق تشريف داريد چرا نرويد ، بلكه خيلىخيلى زود برويد . افطار نكرده آنها رفتند . من سر افطار بودم صداى يك تير آمد . چون دنباله پيدا نكرد من حتم نمودم تفنگ را گرفته است و اين تير اعلان استرداد بود . معمولا بيرون رفتم . اين دو نفر يكى فرج اللّه گرمارودى بود كه سابقا نوكر سالار مفخم بود و حكايت فرار او و على عمران و قاصد سالار را نوشتم .\r\n\r\nصادق بالاروجى\r\nديگرى صادق على برادر عباسعلى بالاروچى بود كه هفت سال است در حاجى طرخان كاسبى و عملگى مىنموده محرم گذشته تنكابون آمده از آنجا كسما رفته داخل قشون ميرزا كوچك خان شده است . روسى مىداند ، تركى مىداند .\r\n\r\nمحل اقامت جنگليها - على اشرف طهرانى\r\nمن جوياى واقعه شدم گفتند عدهء كارى و نظامى جنگليها در قريهء قرازن‌نخ ( يا كلاب « 1 » زرمخ چنانچه امير اسعد مىگفت ) مشق نظام و غيره مىكردند . در آنجا محوطه را از جنگل تراشيده ميدان مشق است . اطراف آن محوطه عمارت چوبى به طرز گيلانات درست شده محل اقامت اين عده است . در آنجا همه قسم كسبه آورده‌اند كه تهيهء لباس و كلاه و كفش و آهن‌سازى و قورخانه‌سازى و غيره مىكنند . رئيس و مستحفظ اين ادارات على اشرف خان طهرانى است . روزها به ما مشق مىدادند ، شام و ناهار هم پخته مىدادند . قورخانه و اسلحه‌خانه تمام در سماق‌سرا بود كه تا قرازن‌نخ مسافتى نيست .\r\nميرزا كوچك خان اغلب براى سركشى آنجا مىآمد و خيلى وقت شد در كارها با ما كمك مىكرد . مثلا خاكروبه برمىداشتيم يا گل پاك مىكرديم . او هم همراهى و كمك مىكرد . ماهى شانزده تومان مواجب مىدادند ، لكن شش تومان آن را براى غذا برمىداشتند ، تتمه را هم گاهى بازى درمىآوردند كه يك تومان خرج فلان كار شده ، پنج هزار خرج به همان كار . از روزى هم كه منجيل رفتيم هيچ حقوق ندادند .\r\n\r\n\r\n","description":"","footnote":"\r\n( 1 ) - در زبان مردم آنجا گوراب زرمخ است . ( ا . ا . )\r\n","page_name":" 5266 ","page_number":370},
  {"content":"\r\n\r\n\r\nجنگ منجيل\r\nحاجى ابراهيم نامى رئيس وجوهات و خزانه بود كه مىگفتند ميرزا كوچك خان از اول با مايهء اين آدم مشغول اين كار شد و الا از خودش چيزى نداشت . براى اين دو نفر و براى دكتر حشمت « گارد اسلحه‌گير » خبر مىكردند . مشاقها آلمانى بودند ، يا طهرانى .\r\nرئيس را ماژور مىگفتند . چند نفر هم كاپيتان و نايب داشت . رئيس مشاق ايرانى على اكبر خان سلطان بود .\r\nهر دسته كه براى منجيل مىرفت تا شهر رشت با موزيك مىرفت ، بعد موزيك برمىگشت .\r\nصادق على گفت من دو ماه و نيم در منجيل بودم ، ليكن فرج اللّه يك ماه بود . گفتند عدهء ما در منجيل از دو هزار نفر بيشتر بود همان ماژور ، همان على اكبر خان فرمانده بود .\r\nسنگرها و مارپيچها ساختيم . اما فقط يك توپ ميترايوز داشتيم كه شصت تير مىگفتند .\r\nاردوى روسها مقابل ما بود و ما متصل باهم آمدوشد داشتيم . آخر مىگفتند روسها قرار داده‌اند دويست نفر ، دويست نفر بيايند بروند . به ما نمىگفتند انگليس هم هست .\r\n\r\nنويدهاى جنگليها\r\nهمه روزه براى ما « ارد » مىخواندند كه شما بايد به وطن خدمت كنيد ، اجانب را خارج كنيد ، ژاندارمها اين‌طور جنگ كردند ، اين‌طور اسم در كردند . هفت دولت با ماست . دولت خودمان با همه قزاق و همه ژاندارم حامى ماست . ما از جلو جنگ كنيم آنها از عقب سر جنگ خواهند كرد . جمعى از صاحب‌منصبان ايرانى ما هيچ مايل جنگ نبودند . مىگفتند نمىتوانيم . به قدر پنجاه نفر هم قزاق با ما بود كه از رشت مجبورا آورده بودند . صد و چيزى بالا سرباز كه آن هم در رشت بودند ، اما آنچه كردند اينها لباس مجاهدى مثل مال ما بپوشند راضى نشدند . گفتند مسؤول مىشويم . غذا در اينجا پلو و نان و گاهى گوشت به ما مىدادند . منزل ما همان در زاغه‌ها بود . چهار ساعت به چهار ساعت كشيك مىداديم . اين ترتيب ما بود .\r\n\r\nبمباران - گلولهء توپ\r\nتا روز غرّهء ماه رمضان دو ساعت از آفتاب بالا آمده بود دو تا آيروپلن آمد بالاى سر سنگرهاى ما . حكم دادند ما به سمت آن شليك كنيم . آن رفت و به محض آن‌كه ناپديد شد صداى توپ بلند شد و اول گلوله به جائى كه توپ شصت تير ما بود خورد كه توپ و\r\n\r\n","description":"","footnote":"","page_name":" 5267 ","page_number":371},
  {"content":"\r\n\r\nتوپچيها و صاحب‌منصب و گلوله‌ها را برداشته هزار ذرع آن سمت انداخت . باز توپ صدا كرد ميان سنگرها افتاد . آن‌وقت ديدم يك چيز گنده به قدر كله‌قندهاى روسى بسيار بزرگ آمد توى ما افتاد . نصف سنگرها به هوا رفت . اين توپ صدا نداشت . همان اول يك روشنائى و برقى پيدا مىشد ، بعد آن كله‌قند مىآمد و به هرجا مىخورد « درب و داغان » مىكرد ( گويا بمب‌انداز بوده است ) . ما هيچ كس را نمىديديم . همان گلوله مىآمد . قبل از همه قزاقها و سربازها فرار كردند كه جبرا آورده بودند . بعد آيروپلن پيدا شد و بمب انداخت . نصف ما فرار مىخواستند بكنند ، نصف ديگر متحير مانده بودند و توى سوراخها قايم شده بودند . ماژور توى اطاق تلفن‌خانه مخفى شده بود . يك نفر آلمانى ديگر آمد سر سنگر ما . زبان نمىدانست ، به اشاره گفت فرار كنيد . با دست آسمان را نشان داد و حالى كرد با ايروپلن جنگ نمىشود كرد .\r\nسنگرهاى اول آدمش به سنگرهاى عقب آمده بود كه يك مرتبه سر سوار پيدا شد .\r\nقزاق بودند و انگليسى . دست به شمشير ريختند توى ما ، هى بكش هى بكش . مريض خيلى داشتيم همه را كشتند ، يا توى سفيدرود انداختند . خيلى از مردم هم خودشان را توى سفيدرود انداختند غرق شدند . مختصر از اين همه جمعيت دويست نفر فرار كرد و دويست نفر اسير شد ، تتمه يا كشته شدند يا توى آب غرق . ما دررفتيم تا زيتون رودبار .\r\nآنجا در ده گنجه رفتيم . گفتند ما در « نقل‌ور » كه ميان جنگل است سنگر داريم . آنجا پدر اينها را در مىآوريم . اما ما ديگر نرفتيم و شب كه در گنجه بوديم تا صبح صداى توپ آمد . ما گمان نمىكرديم اينها به اين زودى بيايند . اما خير فورا با اتومبيلها عقب كردند .\r\nصبح گفتند نقل‌ور هم با خاك يكسان شد و رو به رشت رفتند . هرچه اسلحه ، آذوقه ، برنج و غيره بود انگليسها بردند .\r\nما با جمعى انبارلوئى و ديلمانى باهم بوديم . از گنجه يك ناوى گرفته از سفيدرود گذشتيم وارد محال انبارلو شديم . رفقاى انبارلوئى آنجا ماندند . آمديم ديلمان . رفقاى ديگر آنجا ماندند . ما دو نفر شبها راه آمده تا رسيديم به الموت . در شيركوه سه نفر طالقانى هم از فراريها به ما ملحق شدند . شنيديم مجاهدها الموت هستند ترسيديم گرفتار شويم رفتيم مير طالقان شب مانديم . آنجا گفتند مجاهدها از الموت فرار كردند .\r\nطالقانيها رفتند ما هم آمديم پائين‌روچ ، از آنجا خوبان ، بعد خدمت شما .\r\n\r\nملبوس آنها\r\nاينها هريك‌يك كت شال كار همان كسما پوشيده بودند ، يك كمربند كه قفل و بند آن برنج و علامت شير و خورشيد داشت ، يك پاپيچ ژاندارمى بسته بودند . كلاه آنها نمد\r\n\r\n","description":"","footnote":"","page_name":" 5268 ","page_number":372},
  {"content":"\r\n\r\nطرز گيلانات به رنگ خاكى بود . گفتند يك شنل شال و يك باديه براى غذا و يك استكان براى آب هم داريم . لباس تابستانى ما را تازه آورده بودند تقسيم نشده بود و به دست انگليسها و روسها افتاد .\r\n\r\nجنگ دو ساعته\r\nاين جنگ گفتند فقط دو ساعت طول كشيد . چهار از آفتاب برآمده منجيل به دست قزاق افتاد . ما هم كشته يا غرق يا فرارى و اسير شديم . اسيرهائى [ را 
  ] كه ريش بلند و گيس بلند داشتند براى تماشا قزوين بردند . تفنگ اينها يك پنج تير قزاقى بود ديگر سالداتى كه از آن يكى قدرى بلندتر و سنگين‌تر است و اين سالداتى تاريخ 1917 را داشت . يكصد و پنجاه عدد هم فشنگ داشت كه غنيمت ما شد . من به آنها گفتم به خانهء خود بروند ، پس از استراحت هردو را به نوكرى قبول مىكنم . مشروط مثل ساير الموتى خيانتكار نباشند .\r\nبيچاره ايرانى و پول ايرانى و اسلحهء ايرانى كه به واسطهء حب رياست و جاه‌طلبى اين و آن تلف و نابود مىشوند . غنيمت بىدردسر و بىافتضاح ما ، اگر آن دو اسب هم از كوچنان برسد پنج اسب شد با سه قبضه تفنگ پنج تير و يك مقدارى خورده‌ريز كه سابقا نوشته شد . آن سيد حسن و چهار نفر يارش گفتند خودى دربرده‌اند ، ليكن يكى از پستهاى بادشت گرفتار مشهدى مهدى شد . كربلائى على داماد خاور هم خودى به شورستان انداخت . اما مىگويند تفنگ او را سيد حسن گرفته . خاور اينجا آمد امان‌نامه گرفت رفت . اگر سرنا هم بلد باشد بزند درست قايم‌مقام مرحوم مصطفى قلى مىشود .\r\n\r\nمقاصد انگليس در برهم زدن جنگل\r\nمن همچو تصور مىكنم دولت انگليس به چند جهت اقدام به برهم زدن اوضاع جنگل نموده .\r\nاول اين‌كه به واسطهء قلع و قمع اين بساط يك رعبى به دل مردم ايران بيندازد . زيرا ميرزا كوچك خان چنين جلوه داده بود كه قوا و استعداد او فناناپذير است و به هر دشمنى غلبه خواهد كرد و مردم منتظر كارهاى خيلى بزرگ از او بودند . ضمنا هم جماعتى كه ملك و مالشان از دست رفته بود و در فشار جنگليها بودند و همه روزه مصادره مىشدند به آنها گرويده شده جزو هواخواهان انگليس بشوند .\r\nدوم به واسطهء تصاحب بندر انزلى و اطراف آن مانع از ورود بولشويكها يا قشون آلمان و اطريش شود كه راه آنها باز [ بود 
  ] و مخالفتى از روسيه به عمل نمىآمد .\r\nسيم به هر نحوى هست بحر خزر را متصرف شود و از تملك روسيه يا آلمان و\r\n\r\n","description":"","footnote":"","page_name":" 5269 ","page_number":373},
  {"content":"\r\n\r\nعثمانى خارج كند و اين هم براى او چندان اشكال ندارد . ممكن است از كشتيهاى جنگى روس كه به دست ملاحان افتاده خريدارى نمايد يا در كشتيهاى تجارتى خريدارى توپ و غيره گذاشته به صورت جنگى درآورده پاسبانى و كشيك دريا را به دست خود بگيرد .\r\n\r\nهمه‌اش تقصير دولت بود\r\nهمهء اين واقعات سوء و پيش‌آمدهاى ناگوار تقصير دولت ماست و گناه وزراى بىتدبير ما . فى المثل آن روزى كه شاه و كابينهء دولت از عزيمت طهران [ و 
  ] تغيير پايتخت منصرف شدند اگر صد نفر قزاق با ژاندارم به قم رفته بود سليمان ميرزا و چند نفرى را دستگير [ كرده 
  ] و به طهران آورده موقتا توقيف مىكردند آن حكايتها و آن ضرر و خسارتها ، چپاول و غارتها ، بالاخره اضمحلال دوازده هزار ژاندارم جوان رشيد مملكت و آن همه اسلحه و قورخانه واقع نمىشد .\r\nاگر سه سال قبل ، دو سال قبل ، يا چند ماه قبل اوضاع جنگل را به تدابير لازمه يا به جنگ و جدال خودشان خاموش مىكردند اين واقعات روى نمىداد ، اين همه ايرانى كشته نمىشد ، اين همه مال مردم يغما نمىگرديد ، اين همه مالكين و تجار و كسبه رشت و توابع آن متضرر نمىشدند و مايملكشان از بين نمىرفت ، اين همه ماليهء دولت تلف نمىشد ، ضعف و عدم استقلال دولت در ميان خودى و بيگانه آشكار نمىشد . من نمىدانم چه پلتيكى دولت ما دارد [ كه 
  ] از اول جنگ الى حال تمام آنچه از او صادر شده بر خلاف رويهء عقل و دانش بوده است . خودش جرأت نمىكند با روس و انگليس جنگ كند آن‌وقت مردم را محرمانه وادار و تحريك به بعضى اقدامات پوچ مىكند كه در نفس الامر همه خسارت و ضرر و اتلاف نفوس راجع به خودش مىشود و به مملكت .\r\nآن‌وقت روسها و حاليه انگليس هم مىدانستند و مىدانند كه اين كارها زير سر خود دولت است و تحريك خود او .\r\n\r\nمسؤول كردن ميرزا كوچك - انگليس محيل\r\nميرزا كوچك خان كى [ بود 
  ] و چه سمت داشت كه اين كارها را بكند . ما نديديم دولت مانع شود . ما نديديم قوائى فرستاده باشد كه فتح [ بكند 
  ] يا خير شكست بخورد كه بگويم دولت ما اقدام كرد ولى از عهده برنيامد . پس تمام خراب‌كاريها ، تمام اتلاف نفوس محترمه ، مال و مكنت ملت كه يغما شده يا به اسم اعانه گرفته شده زير سر خود دولت است لاغير و مردم تقصير ندارند . ميرزا كوچك خان گناه ندارد . يحتمل همانطور كه سوئديها احكام مستوفى الممالك را ارائه مىدادند ، فردا ميرزا كوچك خان هم صد تا\r\n\r\n","description":"","footnote":"","page_name":" 5270 ","page_number":374},
  {"content":"\r\n\r\nبيرون بياورد . ميرزا كوچك خان پلتيك‌دان قابلى بود ، دولت مىآورد وزارت خارجه را به او مىداد . سپهسالار ماهرى بود وزارت جنگ را . پول خوب مىتوانست پيدا كند وزارت ماليه را . تا در مركز اين اقدامات نافع و مفيد بنمايد و هيچ‌كس نتواند حالا و صد سال ديگر ايراد وارد بياورد و تنقيد كند . اين همه كارهاى بىرويه هم صورت نگيرد ، آخرش هم اين شكل نشود كه به دست دولتى محيل مثل انگليس بهانه داد .\r\nاز قرار اطلاع صحيح مشهدى غلامعلى و معز السلطنه و اتباع آنها محترما از خرم‌آباد به سمت كسما حركت كردند . نسبت به آنها سوء احترام نشده است . حاجى نظر على و حاجى اسمعيل كه با پول زياد به سمت رشت با پراخوت مىرفتند در راه دچار يك كشتى جنگى شده [ اند و 
  ] آنها را اسير و نقدينهء آنها را هم گرفته‌اند .\r\n\r\nرفعت السلطان و دو پسرش\r\nمىگويند در قزوين جماعتى از دموكراتها و فضولها را انگليسها دستگير و در سلطان‌آباد توقيف نموده‌اند ، از آن جمله است دو پسر آقاى رفعت السلطان : اسمعيل خان و محمّد على خان .\r\nحكايت ميرزا اسمعيل خان را ننوشتم . به يك زن روسى عاشق شده و ضعيفه را عقد يا صيغه كرده مدتى طهران [ بوده 
  ] و بعد خانم را طهران گذاشته خودش قزوين آمده .\r\nاخيرا ميرزا حسين مىگفت خانم را قزوين آورده و در ميان كوچه هم ديده بود كه با خانم گردش مىرفت . از قرارى كه گفتند مبلغى بيچاره رفعت السلطان متضرر اين كار شده است .\r\n\r\nهيچ‌چيز براى خوردن نداريم\r\nدوشنبه 14 رمضان ، 13 درجهء سرطان - هوا خنك است و گرم نشده . تازه توت دارد سفيد مىشود . هيچ‌چيز براى خوردن نداريم . من همچو رمضانى در عمرم نديده بودم كه افطار و سحر هيچ نباشد و گرسنه بلند شويم . اصلا ميوه هم كم است . صبح بيرون رفتم بابا احمد كشمرزى از طهران با دستخط حضرت اقدس و الا و حاج افخم الدوله آمده بود .\r\nبه واسطهء بعضى شهرتها كه از الموت و من داده بودند بابا احمد را به عجله فرستاده بودند .\r\nسالار از قول ثقة الاسلام گفته بود من فرار كردم ، الموت برهم خورده . چون كاغذ 26 شعبان من كه حامل آن كربلائى بود و پس از ورود مأمورين جنگل بود نرسيده بود اين مطلب را به يك اندازه باور كرده بودند .\r\n\r\n","description":"","footnote":"","page_name":" 5271 ","page_number":375},
  {"content":"\r\n\r\n\r\nنامهء عز الدوله\r\nحضرت اقدس و الا مرقوم فرموده بودند : « ظهر پنجشنبه دهم رمضان است از اخبارات كه حاجى افخم الدوله از قول سالار مفخم مىگويد و خودش البته مفصل مىنويسد خيلى مشوش هستم . بابا احمد كشمرزى آمده به قاصدى روانه شده . انشاء اللّه كاغذ را به شما در حالتى كه در نهايت وقار و سلامت در قلعهء الموت تشريف داشته باشيد برساند . اين خبرهاى فلان و به همان دروغ باشد . اگر سپهسالار به الموت آمد البته شما احترام آن پيرمرد قوم را خواهيد نمود ، تا او چه كند . در هر باب شما بايد هنر و قابليت خود را داشته و حفظ خود را به هر نوع كه مىدانيد و مىتوانيد بنمائيد . به حول و قوهء الهى تكيه داشته ترس و بيم نداشته باشيد كه خداوند درهرحال معين شماست . در حمايت قادر متعال هستيد و خدا را قادر بر همه‌چيز بدانيد . »\r\n( پايان‌نامهء عز الدوله )\r\n\r\nنامهء افخم الدوله\r\nحاجى افخم نوشته بود : « سپهسالار خيال حركت از راه الموت را داشت مرا هم مىخواست بياورد ، شما را هم از قزوين ببرد ناخوش شد . حاليه هم انگليسها فتح كردند .\r\nچهارصد نفر ايرانى بدبخت در منجيل گفتند كشته شده ، رشت را هم گرفته‌اند . انگليسها عجله دارند بادكوبه بروند . قبل از آن‌كه بلغارها آنجا برسند معادن نفت را ضبط كنند .\r\nچطور از شما كاغذ و تلگراف نرسيده . سپهسالار با انگليسها ساخته فردا يا پس‌فردا شايد حركت به قزوين كند و احتمال مىرود از الموت به تنكابون برود . سالار مىگفت سپهسالار فرمود كه اگر شاهزاده عين السلطنه عودت به الموت نكرده باشد با ما البته همراه خواهيم رفت الموت ، بلكه مازندران هم منظم مىشود . گمان مىكنم خبر تشريف‌فرمائى قزوين بىاصل است . زيرا تلگراف و كاغذها نرسيده و دستخط سركار از كاغذ ثقة الاسلام بايد زودتر رسيده باشد » . باقى مطالب ديگر بود ، تاريخ دهم رمضان است . ( پايان‌نامهء افخم الدوله )\r\nاگر كاغذ 26 رسيده بود اين تشويش براى آنها حاصل نمىشد . بله همه‌كس حدس زده بود و مىزد من فرار مىكنم . چون از اوضاع داخلهء اينجا تمام دنيا مسبوق هستند چه رسد به مردم ايران . اما من هرگز همچو كارى را نمىكردم ، يعنى تا قوه و فكر و تدبير داشتم . من امير اسعد نيستم تا پخ كنند فرار كنم . امير اسعد همه را مفتضح كرد . امير اسعد\r\n\r\n","description":"","footnote":"","page_name":" 5272 ","page_number":376},
  {"content":"\r\n\r\nهمه را رسوا كرد ، به آن زبان احضارم كردند نرفتم . آمدند تكان از جاى خود نخوردم .\r\nشنيدم آدمهاى امير اسعد در سر فرار و عدم فرار من شرط و نذر بسته بودند . سالار سعيد محض خوش‌آمد امير اسعد گفته بود ورود آنها عين السلطنه از گدوك چاله هم گذشته است . اما خودشان اينجا هم زودتر از من فرارى شده آتانك رفتند .\r\n\r\nآوردن مهدى به عذرخواهى\r\nبارى عصر آقا سيد حسين پيشنماز تنكابونى كه سابقا هم الموت تابستانى آمده بود آشنا بود پس از ورود ورك و توسل مهدى به او و ردوبدل دو سه كاغذ امروز او را آورد روى پاى من افتاد ، العفو العفو ، آدم كشته‌ام به در خانه‌ات آمده‌ام ، چه و چه . تفنگ پنج تير آلمانى را هم كه شرط اول بود تسليم كند تقديم كرد . مبلغ كلى در اين مدت متضرر و خانه خراب شده . من باز گفتم بايد حقوق مردم را بدهد تا برسم به حقوقات خودم .\r\nغروب پيشنماز رفت كه دو روز ديگر آمده با حضور او حق ربابه و على محمّد مسترد شود .\r\n\r\nسالار سعيد\r\nشب گفتند امير اسعد رودبار آمده و سالار سعيد را به جاى خودش تنكابون فرستاده با پنجاه نفر از نوكرها . ليكن باز خوب نكرد . خودش مىبايست برود . سالار سعيد مرد محترمى نيست ، بسيار هم طماع و خودپسند است . من يقين دارم آن طمع و عشوه و ناز دروغى كه او دارد و خودش را مىخواهد شخص محترم معزز آبرومندى جلوه بدهد مردم تمكين از او نكرده بدتر خواهد شد . وانگهى با آن راپرتها كه به سپهسالار داده‌اند و آن بىعرضه‌گى كه امير اسعد نمود شايد هيچ مايل رفتن آنها نباشد و ديگرى را انتخاب كند . سالار سعيد تا دو سال قبل مشغول دزدى بود و آدمهايش متصل گاو و خر و اشياء مردم را در رودبار سرقت كرده براى او مىآوردند ، چطور در تنكابون اسباب دردسر آنها را فراهم نخواهد كرد . در مشروطهء اول كه افخم الدوله براى انقلاب الموتى قزوين بود اين آدم را مأمور نظم اينجا كردند ، يعنى بر حسب خواهش افخم الدوله با چند نفر سوار حكومت اينجا آمد بدتر كرد . تا به هزار مرافعه او را مجددا مراجعت دادند . شأنش اين بود و حالش آن .\r\n\r\n","description":"","footnote":"","page_name":" 5273 ","page_number":377},
  {"content":"\r\n\r\n\r\nرياست وزرائى صمصام السلطنه\r\nبارى دستگير شدن اسمعيل خان راست است . افخم الدوله نوشته بود و ايشان در تجريش مشغول دوندگى [ است 
  ] بلكه مرخص شود . با سفارت انگليس گفتگو مىكنند .\r\nباز صمصام السلطنه را به هر شكل بود رئيس الوزرا كردند . اما كابينه تا دهم معرفى نشده بود . همگى تجريش رفته‌اند . افخم الدوله نوشته بود جمعى در مسجد شاه متحصن شده از شاه كابينهء مقتدرى مىخواهند . تحريك از جانب وثوق الدوله است و كابينهء مقتدر خودش است . برخى برضد ايستاده‌اند تا چه شود ( اين كار را هم سپهسالار ياد داده است ) .\r\n\r\nشجاع السلطان\r\nجلال و ولى آقا را رشيد خان مرخص كرده معلوم نيست كدام جهنم هستند . تفنگ و اسناد را رد نكرده است . ابو الحسن ناخلف را چوب مفصلى زده گفتم برود كشمرز .\r\nپيشنماز مىگفت درست است مشهدى غلامعلى و معز السلطنه را محترما خارج كردند ليكن شش هفت هزار تومان نقد و ده دوازده قبضه تفنگ از آنها گرفتند . شجاع السلطان از مردم جلوگيرى كرد و الّا پدرشان را سوزانده بودند . جمعى هم باز اطاعت از شجاع السلطان نكرده پستهاى آنها را دستگير [ كردند 
  ] و هرچه داشتند گرفتند . مىگفت شجاع السلطان هم به قدر دوازده هزار تومان از مال سپهسالار خورد . از پيشنماز سالار فاتح سيصد و هشتاد تومان جرم گرفته است .\r\n\r\nسالار سعيد\r\nمعلوم شد كه پس از مرخص كردن خسرو وكيل ، ميرزا احمد خان و همراهانشان را آن تفنگهاى مجدد را آدمهاى سالار سعيد و ساير نوكرهاى امير خالى كردند كه از زواردشت آمده بودند ( سالار سعيد را امير زواردشت گذاشته بود ) و بعد آنها را به زواردشت بردند .\r\nجمعى مرخص [ شدند 
  ] بعضيها ماندند . از آن جمله است غلامرضا خان . كاغذى هم به گرمارود نوشته بود اشياء اينها را روانه كنيد . شيخ نور الدين هم نوشته بود من جواب نوشتم اشيائى نداشتند ، واعظ غيرمتعظ هم نشويد . شما آنها را « يراق‌چين » كرديد . اگر ما غارتگر بوديم به شما نمىگذاشتيم برسد . چه عيب دارد شما پس بدهيد ، اين جزئى را ما مىدهيم . ديگر جواب نيامد . آن دو اسب را هم آمدند از ييلاق كوچنان بردند . اينجا رضا بيك خريت كرد كه خودش نياورد .\r\n\r\n","description":"","footnote":"","page_name":" 5274 ","page_number":378},
  {"content":"\r\n\r\n\r\nوضع محصول\r\nشنبه 19 رمضان ، هشتم سرطان - به حمد اللّه تا امروز روزه را به خوبى گرفتم . روشنك هم به عشق « مدايان » « 1 » طلا روزه را مىگيرد و اصرار هم دارد . پريشب و ديشب ما يك سحرى سيرى خورديم كه باقلا و كدو از شهر آورده بودند . توتها را باد مىريزد .\r\nآلوبالو رنگ افتاده . گيلاس نيمه‌رس شده . يك تگرگ مختصرى هم پريشب سحر آمد كه بوته‌هاى خيار و كدو و باقلا را به يك اندازه ضايع كرد . محصول امسال باز خوب نيست .\r\nآبى را در اغلب دهات زنگ زده ، ديم هيچ نشده است و قابل چيدن نيست . تمام ارزن و چغندر و صيفىجات ديگر را هم « شته » زده و اين بلا امسال پيدا شده است . اما عراق همه‌جا كاشته‌اند خوب شده . آنچه نخود هم سال قبل كاشته بودند كه سبز نشد ، امسال سبز شده ، بلكه گندم و جو سال گذشته هم سبز شده است .\r\n\r\nكلرا - كلرين\r\nدر پائين‌روچ و با بروز كرد چهار نفر مرد . امروز از بالاروچ خبر رسيده آنجا هم بروز كرده و زن پدر ملا على مرده ، چند نفر هم مبتلا هستند . چون همه چيزها تغيير كرده اين مرض را هم . از طهران و قزوين مىنويسند كلرا نيست بلكه كلرين است و تغيير اسم و منصب و شغل داده . راست است مثل آن دو و با نيست كه من ديدم . ليكن باز تغيير اسم در مزاج مستعد فايده نبخشيده آدم مىكشد . موقع كار من هم هست و نمىتوانم مردم را راه ندهم يا آدم جائى نفرستم . حفظ الصحه كامل هم نمىشود به عمل آورد . خودمان را به خدا سپرديم كه حافظ اوست ، نگاهبان اوست . اگر عمر به سرآمده باشد خواهيم مرد .\r\nنرسيده باشد طاعون هم كارگر نيست ، چه رسد به كلرين .\r\n از مرگ حذر كردن دو روز روا نيست * روزى كه قضا باشد و روزى كه قضا نيست\r\nروزى كه قضا باشد كوشش ندهد سود * روزى كه قضا نيست در او مرگ روا نيست \r\nوركيها رفتند كره‌قاطر بگيرند ماديان كرنگ سالارى پرت شد مرد . ما نتوانستيم ثابت كنيم . ديروز اسمعيل رفت قاطرهاى خودم را بگيرد برنج بياورد ، ماديان سمند مرا كه كربلائى غلامعلى از مشهد خريده آورده بود پرت شد جان به جان آفرين تسليم كرد .\r\nهفدهم محمّد حسين از شهر آمد . دستخطى حضرت و الا و آقاى عماد السلطنه مرقوم داشته بودند . اسد اللّه ميرزا را اجازه دادند بيايد ، ليكن او متعذر شده بود كه خرمن نصيرآباد را بردارم بعد مىروم و اينك من مردد شده‌ام كه بخواهم بيايد يا نيايد .\r\n\r\n\r\n","description":"","footnote":"\r\n( 1 ) -  Medaillon \r\n","page_name":" 5275 ","page_number":379},
  {"content":"\r\n\r\nمجددا صمصام السلطنه به اصرار رئيس الوزرا شده اما كابينهء او تا دهم معين نشده است . اين كاغذها قبل از آمدن بابا احمد است .\r\n\r\nاخبار قزوين\r\nاما اخبار قزوين - اولا متصل انگليسها وارد مىشوند و عدهء زيادى از ايرانيها نظامى گرفته و مشغول گرفتن هستند . مواجب خوب مىدهند . اما اسب و تفنگ بايد مال خودشان باشد . دسته‌دسته رشت روانه مىكنند ( اسب و تفنگ نمىدهند ، محض آن‌كه اگر فرار كنند يا مخفى شوند از مال انگليس تلف نشود . انگليسها دانا هستند ) . متصل از دموكراتها و مردمان فضول را دستگير مىكنند ، ولى اغلب را مرخص مىكنند . اخيرا ميرزا حسين خياط هم دستگير شده [ بود . 
  ] از قرارى كه نوشته بودند به قدر يك هزار نفر اشخاص مظنون را گرفته‌اند . تلگراف و پستخانه سانسور آنهاست . گويا خيال دارند آژان شهر را هم از خودشان بگذارند .\r\n\r\nاوضاع آذربايجان\r\nقشون عثمانى آذربايجان را متصرف شده . باز از قرار شهرت كامل وليعهد به سمت طهران حركت كرده و آذربايجان خودش را تبعه و ملك عثمانى اعلان كرده است . قفقاز را عثمانى تصرف كرده و آنچه ارمنى بوده به سمت ايران جلاى وطن كرده‌اند و خودشان را تحت حمايت انگليس درآورده‌اند .\r\nآنچه معلوم مىشود امسال اوضاع ايران وخيم‌تر از سنوات قبل خواهد بود و شايد جنگ و خونريزى بزرگى سر بگيرد .\r\n\r\nآزادى اسمعيل خان\r\nروزنامه براى من فرستاده‌اند ليكن كربلائى فراموش كرده و نفرستاده است . ميرزا اسمعيل خان و محمّد على خان را مرخص نموده‌اند . گويا برحسب تمناى حضرت و الا از سفارت بوده . محمّد حسين هم او را با خانم روسى خودش توى كوچه ديده بود و مىگفت خانم زشت كثيفى بود . چند روز ديگر يك سيد كوچولو به‌هم خواهد زد . من گاهى خيلى غصه مىخورم كه چرا پسر بزرگ ندارم . يك وقت كه حركات پسرهاى ديگران را مشاهده مىكنم خوشحال مىشوم كه الحمد اللّه من ندارم كه به اين بليات مبتلا شوم . ميرزا اسمعيل خان را يكى از آن پسرهاى خوب مىدانستيم و ميان طايفهء ما مشهور به خوبى بود . اين است كارهاى زشت او كه يكى بعد ديگرى آشكار مىشود .\r\n\r\n","description":"","footnote":"","page_name":" 5276 ","page_number":380},
  {"content":"\r\n\r\n\r\nتن‌پرورى\r\nآقاى عماد السلطنه در دستخط خودشان مرقوم داشته بودند من اسد اللّه ميرزا را آدم كاره‌اى نمىدانستم و نمىدانم . در ميان پسرهاى اين طايفه و پسرهاى امروزه يك نفر را حرف‌شنو و كاركن نمىشناسم ، يعنى از دو پسر بزرگ خودم گرفته الى مابقى . زيرا تماما تن‌پرور و رنج نكشيده ، زحمت نديده و راحت‌طلب هستند . ابدا ابدا حرف آدم را حالى نمىشوند . هر مطلبى بگوئى قبلا جوابى تهيه كرده‌اند و هر كارى رجوع كنى با مرقبات تمام و از روى حدس نتيجهء وخيم و نرسيدن به مقصود را از اول يقين دارند . حال هريك را ميل داريد با اين صفات بپذيريد بفرستم .\r\n\r\nشبه و با\r\nسه‌شنبه 22 رمضان - در اين سنوات كه زينب خانه من است هيچ رمضانى نبود بچه شير ندهد يا آبستن نباشد و به اين دو علت روزه نمىگرفت . فقط امسال است كه نه بچه شير مىدهد و نه آبستن است و روزه گرفته . مرض كلرين بالاروچ ، پائين‌روچ به حمد اللّه چندان شديد نبود . جز نامادرى ملا على و سه نفر ديگر در پائين‌روچ كسى تلف نشد .\r\nمرضاى ديگر مىگويند از بس اول افطار توت كال خوردند و آب بالاى آن مبتلاى قى و اسهال شدند و بعد شفا يافتند . همه‌جاى ايران سواى حصبه كه بيداد مىكند اين قى و اسهال شبيه وباست ، منتهى بعضى جا شدت دارد برخى جاها شدت ندارد .\r\nاين شبها رعايا براى اجارهء دهات مىآيند . اما همه نالهء بدى محصول را دارند و گريهء « شته » را ، اگرچه نصف آه و ناله براى اين است كه از مقدار اجاره بكاهند . اسناد مطالبات غله را مرتب كردم . فقط خرج دررفته اگر صد خروار غله من فروخته باشم ، خروارى صد تومان تسعير نمودم . اما مشكل است بدهند ، با وصف آن‌كه خيلى ملاحظه كرده و ارزان مسعر نمودم فقط بيست و دو خروار هم برنج حمل شهر و فروخته شد از شصت الى هفتاد تومان كربلائى محسوب داشت كه تمام آن مبلغ را قند ، چايى ، نفط ، لوازمات كارخانه و ما يحتاج خانه خريده بود .\r\n\r\nخرج امسال\r\nنوزده خروار شترى گندم خرج امسال ما شد . قرب دو خروار روغن و ده خروار برنج كه هفت خروار آن رسمى مال الموت ، سه خروار مولائى ، بيست و دو خروار جو ، عليق اصطبل و مالهاى متفرقهء مهمان شده است ( سواى رعايا و مهمان اندرون و بيرون ، بيست\r\n\r\n","description":"","footnote":"","page_name":" 5277 ","page_number":381},
  {"content":"\r\n\r\nنفر مرد و پانزده نفر زن را شام و ناهار ، صبحانه و عصرانه در قلعه مىدهيم ) . مقدارى غله تخفيف داده شد ، مقدارى تكلف و خانوارى اجزا . من اگر از اول پائيز مالهاى خودم را فروخته بودم مبلغ گزافى منافع برده بودم . افسوس كه اين كار را نكردم . بيست و دو خروار جو اقلا دو هزار تومان قيمت آن بود . قرب سيصد چهارصد تومان هم مخارج و مواجب جلودار مهتر قاطرچى ، نعل‌بندى ، پالان و اسباب و غيره شده است . همين‌قدر هم كاه و علف زهرمار كرده‌اند ، مىشود دو هزار و هشتصد تومان . هزار تومان هم از فروش آنها عايد مىشد سر مىزد به چهار هزار تومان و ممكن بود يك ماه ديگر هزار تومان داد و چندين اسب و قاطر جوان خوب خريد . به‌عوض اين‌كه منافع برده باشم - اگر عقل داشتم و « اكونومى » آن مبلغ خرج نمىشد . به‌علاوه چندين كره و ماديان هم تلف گرديد . فقط نتيجه‌اى كه از اين همه مخارج برده شد اين بود كه سه مرتبه من رودبار سواره رفتم و چند مرتبه هم خانمها سواره گردش رفتند . حالا هم كه بهار بود و موسم تفرج مالها كوه رفته‌اند . مهدى هم عرض حال داده بود صد تومان علف مرا يابوهاى فلانى چراند .\r\n\r\nراكفلر\r\nاين را ننوشتم ، تمام باغات قلعه و باغات يارفى را هم اين مال چريد و علف باغ را ممكن نشد بچينند . مكنت اهالى ايران اين شكل تفريط مىشود . من براى ضبط و ربط دويست خروار غله و سه هزار تومان نقدى آنقدر بايد خرج شكم خودم و خدم و حشم كنم تا بتوانم كلاه خود را نگاه دارم .\r\nمستر راكفلر امريكائى كه خواندم در سال ششصد كرور فرانك عايدى دارد گمان مىكنم آنقدر خرج اصطبل خودش پارسال نكرده باشد .\r\n\r\nسپهسالار در قزوين\r\nآقاى امير اسعد حكم كرده در مران تمام برنج مردم را نگاه مىدارند . قاطر من هم كه رفته بود برگشت . عنوانشان اين است كه تجار طالقانى برنجهاى ما را از سالار فاتح و « هيأت » خريدارى كرده‌اند . هنوز هم به مرمت هيچ‌يك از كارهاى خود نپرداخته رعاياى خوشكچال و توان حمله به مراتع و اراضى گازرخان آورده‌اند . از هر طرف تجاوز كرده اراضى و مرتع ضبط مىكنند . براى اندج كه ديگر ملك ديم‌زار و علف‌چين باقى نمانده .\r\nسى و پنج خروار اجارهء من رسيده به چهارده و پانزده خروار . يك روز و يك ساعت نيست كه من دچار و گرفتار يك امر تازه‌اى ، پيش‌آمد جديدى نباشم . ابو القاسم را باز\r\n\r\n","description":"","footnote":"","page_name":" 5278 ","page_number":382},
  {"content":"\r\n\r\nفرستادم رفت زواردشت .\r\nسپهسالار قزوين آمده نجف‌آباد منزل دارد . يك جمعى هم از سوارهاى فرارى جنگل دچار ايشان شده [ آنها را 
  ] خلع سلاح نموده و [ در 
  ] توقيف دارند .\r\n\r\nعاقبت جنگلها و ميرزا كوچك خان\r\nجمعه 25 رمضان ، 14 سرطان ، پنجم جولاى 1918 - چند شماره روزنامهء منحصر به فرد طهران « ايران » رسيد كه مطالب آن درج خواهد شد . از قرار معلوم كار جنگليها به اتمام رسيده است . ميرزا كوچك خان دستگير يا فرارى شده . تازه هم بيچاره زن گرفته بود . قدم عروس آمد نكرد . قرب صد كرور به مردم خسارت و ضرر وارد آورد . بالاخره يكى دو هزار نفر هم به كشتن رفت . مقدارى هم مال و خانه و ملك مردم بىگناه خراب و ويران ريش و گيسوى بلند آقايان شد . حالا ما مردم ايران از عدم فعاليت و عدم بازپرس و عدم اعتناى دولت خودمان چه خاك بر سر كنيم . شايد فردا يك ميرزا بزرگ خانى پيدا شد و ميل كرد يك « اتحاد كفارى » ترتيب بدهد و به‌جاى موى سر موى جاى ديگر خود را بلند [ كند 
  ] ، باز بايد صد كرور تقديم [ كنيم 
  ] و دو سه هزار نفر جوانهاى بىتقصير قربانى بدهيم و يك دولت ديگرى قد علم كند و او را مضمحل نمايد .\r\nديشب خبر رسيد گازرخانيها با توانى و خوشكچالى نزاع كرده‌اند ، چند نفر مجروح شده . اوقات من از اين بابت تلخ بود كه باز بين من و امير اسعد مرافعه درگرفته و عاقبت منجر به اين مىشود كه مقدارى اراضى گازرخان وجه مصالحهء بى جا شود ، مثل اراضى اندج و كندانه‌سر . زيرا هر سالى حمله و هجوم يك سمت مىآورند و آن‌وقت خودش حكم و مصدق واقع مىشود و مقدارى اراضى ضبط مىكند . زور من هم كه نمىرسد .\r\nحكومتى هم كه نداريم . بيرون رفتم كشيك با اسمعيل جلودار بود . مشغول آب‌پاشى بود .\r\nمرا ديد آبپاش را زمين گذاشت و بدون هيچ مقدمه گفت عيال تقى برادر ميرزا حسين و با گرفته . اسمعيل وركى كه محبوس بود قى و اسهال گرفت و من او را زود مرخص كردم رفت . اوقات شريف من زهرمار شد . بنا كردم ناسزا گفتن و مثل برج زهرمار روى نيمكت نشستم .\r\n\r\nشفاعت اسماعيل وركى\r\nمدتى گذشت كاغذى از ملا يوسف به دست من دادند . با اكراه باز كردم . ديدم شفاعت از اسمعيل وركى نموده كه خانهء من متحصن شده ، بدهى او را مهلت بدهيد .\r\nعيال تقى هم چيزى نبود خوب شد . فقط چند مرتبه بيرون رفت ، كس ديگرى هم مبتلا\r\n\r\n","description":"","footnote":"","page_name":" 5279 ","page_number":383},
  {"content":"\r\n\r\nنشده است . من يكى دو تا تف به روى اسمعيل انداختم كه مرديكه چرا ما را متزلزل مىكنى . معلوم شد اسمعيل براى خلاص خودش متوسل به اسهال دروغى شده چند دفعه مبال رفته و اين اسمعيل گمان ناخوشى نموده او را مرخص كرده است ( الموتى آنقدر شيطان است ) .\r\n\r\nكلورين ( شبه و با )\r\nدر روزنامه ، پاپاريان دواساز شرحى از و با و شبه‌وبا كلورا و كلورين نوشته بود .\r\nكلورين را نوشته بود ابدا ميكروب ندارد و مسرى هم نيست و آنچه هم اينجاها واقع شده از علائم كه نوشته است همان كلورين است . اما مردم نهايت وحشت را كرده‌اند و تصور و با مىكنند .\r\nهوا هم گرم شده توت هم رسيده بيشتر ممد آن خواهد شد . ماه رمضان هم هست موقع علف‌چينى و درو . اول افطار هر آدمى يك كوزه آب سر مىكشد . شكم خالى آب به آن زيادى ، بعد هم توت ، باز آب ، معلوم است چه مىشود .\r\n\r\nگرانى قند و چايى\r\nقند و چايى هم آنقدر گران است رعيت نمىتواند بخورد . چايى كه گروانكه سه هزار بود دو تومان و بيست و پنج هزار شده است ، قند چهاركى شانزده قران . اينجا باز بيشتر روزه هستند ، بلكه نشنيده‌ام كسى بخورد . ليكن در دهات عراق نصف مردم از نداشتن غذا و نان يا چيز ديگر روزه را خوردند . هفده ساعت بدون سحر نمىشود واقعا روزه گرفت . عصر اين رعيتها مثل مرده مىمانند . ابدا قوهء حركت ندارند . رنگ در بشره ندارند .\r\nروزنامه‌ها 22 شعبان لغايت 3 رمضان مطابق 2 ژون لغايت 13 - صمصام السلطنه مجددا مأمور تشكيل كابينه گرديد .\r\n\r\nو با و حصبه\r\nانواع ناخوشيها از قبيل و با و حصبه ، محرقه و غيره و غيره حمله به ايران آورده بقية السيف قحطزدگان را مثل داس درو مىكند و مردم نهايت اضطراب و تشويش را دارند كه و با به طهران برسد . عجالتا در قم نزول اجلال نموده است . در جريده شرحى در اين باب مىنگارد كه در زمستان و بهار چندين كرور مردم قيمت دوا دادند حتى بعضى خانواده‌ها آنچه از پول و فرش و مس و ساير مخلفه داشتند تمام تحويل طبيب و دواخانه‌ها شد . دولت هم به نوبهء خودش مبلغها متضرر گرديد هنوز آن مرض رفع نشده .\r\n\r\n","description":"","footnote":"","page_name":" 5280 ","page_number":384},
  {"content":"\r\n\r\nو با تشريف مىآورد چه خوب بود كه دولت قبلا يك ترتيبى مىداد كه اين همه مردم تلف نشوند ، مال آنها هم نرود . يعنى يك قسمى از مال مردم را به‌علاوهء آنچه دولت داده صرف تنظيف شهر و مجراى مياه و حفظ الصحه مىنمودند .\r\n\r\nفارس - « اتحاد ايلات »\r\nاز جنگل خبرى نداشت . ليكن در فارس اتحاد ايلاتى تشكيل يافته . در خان زنيان جنگى با قواى پليس جنوب كرده شكست به آنها داده‌اند . اخيرا در مسجد بردى هم كه دو فرسنگى شهر است شكست ديگرى داده‌اند . قواى انگليس داخل شيراز و مشغول سنگربندى شده‌اند . قشقائى و سايرين اطراف را گرفته‌اند . قوام الملك هم كه تاحال داخل اين اتحاد نشده بود داخل شده اقدامات حكومت هم مفيد واقع نگرديده است .\r\n« اتحاد ايلات » مىگويد تا يك نفر از قشون اجانب در خاك ايران است ساكت نخواهد گرديد .\r\n\r\nعثمانى\r\nعثمانيها قشون معتنابهى در وان تشكيل داده ، يك عده مقدمة الجيش آنها آذربايجان را متصرف [ شده 
  ] با آشوريها و جلوها جنگهاى سخت كردند . به عجلهء هرچه تمام‌تر شهر تبريز را تصرف [ مىكنند 
  ] ، كه مبادا انگليسها سبقت نمايند و اينها مقدمهء ورود اردوى مفصل آلمان است كه اينك تا شهر رستف رسيده‌اند . عثمانيها نهايت سخت‌گيرى را با اهالى آذربايجان دارند . همه‌چيز را مفت مىخواهند . در حالىكه اهالى براى قوت خود آذوقه ندارند .\r\nو اگر پول بعضى اوقات بدهند يك نوع اسكناس كاغذى است كه موسوم به « قائمه » [ است 
  ] كه بين خودشان يك تومان الى دوازده قران ارزش دارد و به ايرانيها به عوض ليره مىدهند و جبرا بايد قبول نمايند .\r\n\r\nدرآمد خالصه‌جات\r\nباز از سرقت بيت المال مسلمين شرحى داده بود ، من‌جمله مال الاجارهء خالصه‌جات طهران سنهء ماضيه چهل و هشت هزار خروار غله بوده . مميزين ماهر كه فرستاده‌اند اين مقدار را به بيست و هشت هزار خروار مقرر مىدارند . از اين مقدار دوازده هزار خروار و اصل [ شده 
  ] تتمه كه شانزده هزار خروار باشد از بين رفته است كه به قيمت چهار كرور تومان بوده است و اين سرقت يا سهل‌انگارى از يك رشته مختصر عايدات پايتخت بوده\r\n\r\n","description":"","footnote":"","page_name":" 5281 ","page_number":385},
  {"content":"\r\n\r\nكه مىنويسد معادل عملكرد كل گمركات سنهء ماضيهء ايران بوده است . عطف به ما سبق دولت اجبارا خالصه‌جات طهران را امانى به كف كفايت اقبال الدوله برگذار كرد . پس از دوازده سال .\r\n\r\nاعانهء امريكا\r\nهيأت خيريهء عمله‌جات امريكا سى و پنج هزار تومان در طهران به مردم اعانه داده بوده است . سى هزار نفر فقرا را دستگيرى كرده ، در اروميه دو مليان تومان اعانت نموده‌اند .\r\n\r\nتفرق ايل سنجابى\r\nقشون وان عثمانى به سردارى على احسان بيك است . ايل سنجابى را انگليسها به كلى مضمحل و متفرق نمودند . سردار مقتدر سنجابى در كوهها متوارى است .\r\n\r\nاروپا\r\nجنگ در فرونت مغرب مرحلهء سيم را طى مىكند و به شدت هرچه تمام‌تر ما فوق تصور هر انسانى در جريان است . ساير فرونتها در مقابل اين فرونت تحت الشعاع واقع است و تمام دنيا نظرشان به فرونت مغرب است كه هنوز نتيجهء قطعى حاصل نشده است . تداركات كلى در فرونت ايتاليا ديده شد .\r\nهرآينه در فرونت غرب نتيجه حاصل شود تمام ضربهء آلمان و اطريش به آنجا وارد خواهد شد ، بلكه ايطاليا را مجبور به صلح انفرادى نمايند يا مغلوب نموده از آن سمت هم به فرانسه حمله بياورند . در بين النهرين و فلسطين پيشرفت با انگليس است . اخيرا شهر كركوك را تسخير نموده‌اند . قشون پادشاه حجاز همه‌جا به كمك انگليس با عثمانى در منازعه است . چون انگليسها از حمله به مصر مطمئن شده‌اند پل محكمى روى كانال سوئز بسته‌اند كه حمل و نقل قشون و مهمات را سهل‌تر نمايند و اين يكى از كارهاى بزرگ انگليس است .\r\nبه واسطهء عدم ميل امريكا ، ژاپن از قشون‌كشى به سمت سيبريا منصرف [ شد 
  ] و شهر ولادى وستك را هم به كلى تخليه نمود . ليكن در سيبريا جنرال اسمونيف اردوئى از قزاقها تشكيل داده و بيشتر سيبريا را در تحت اوامر خود درآورده است . روسيه به همان حال اغتشاش و قتل و غارت باقى است . قشون آلمان سمت مغرب و شمال و عثمانيها قفقاز و سواحل درياى سياه را ضبط و ربط نموده‌اند . هيچ قوهء منظمى در روسيه وجود\r\n\r\n","description":"","footnote":"","page_name":" 5282 ","page_number":386},
  {"content":"\r\n\r\nندارد جز قواى بولشويكى و ملوك الطوايفى و آنارشيگرى .\r\nاز 21 مارس الى ژون 19 جنرال بريگاديهء آلمان در مغرب كشته شده ، يك هزار عرابه طيارهء آلمان منهدم شده ، قرب يك هزار تن بمب به مواقع آلمانها انداخته شده است .\r\nابلاغيهء كفيل سفارت آلمان در طهران ذكر مىكند كه قشون آلمان از رود مارن گذشت .\r\nدول متفقه شرايط صلح [ را 
  ] كه به رومانى تحميل شده پوچ و لغو مىدانند . علاوه مىگويند مخالف مرامى است كه ما براى آن جنگ مىكنيم .\r\nرويتر تلگراف مىكند نتيجهء محاربات كنونى اين شده است كه ميدان جنگ بهار گذشته مجددا به تصرف آلمان درآمد و براى فتح و حفظ مواقع مزبوره به قدرى جنگ شده و خسارت وارد گرديده كه ديگر براى دشمن قيمت و منافع اقتصادى ندارد .\r\nعثمانيها قارس و باطوم و اردهان را تصرف كردند و از قرار يك خبر ديگر تفليس را هم گرفته‌اند و خيال دارند همه قفقاز را بگيرند و از آن سمت هم رو به ايران بياورند .\r\nمراحل اول و دوم تعرضات آلمان در فرانسه اگرچه به واسطهء تسخير اراضى و تقدم در عمل مشعشع بود ليكن نتيجهء مطلوب كه فتح قطعى باشد و زمينهء صلح را فراهم كند به دست نيامد . مرحلهء سيم نزديك است و اگر اين دفعه هم حريف ( انگليس ) از ميدان درنرود لاعلاج آرامشى نسبى در آنجا برقرار خواهد شد و شرارهء حرب به سوى ايران سريعا خواهد شتافت . چنانچه مختصر توجه به اقدام انگليس در حدود بين النهرين و عجله در تسخير كركوك و دخول به خاك ايران و سرعت در پيشرفت آنها و همين‌طور تسخير آلمان نقاط مهم مشرق و تشكيل اردو در رستف و آمدن عثمانيها به تبريز و ساير نقاط ايران آشكار مىنمايد .\r\nنقشهء ناپلئون كبير كه انگليس را بايد از طريق هندوستان به زانو درآورد يك مرتبه ديگر عرض‌اندام مىكند و ايران دچار يك كش‌مكش و يك صحراى جنگ وسيعى خواهد شد كه اقلا دويست سيصد هزار قشون را بايد در مملكت خود نگاهدارى نمايد .\r\nاولين مرحلهء كوشش آلمان در سوم بود كه قواى انگليس و فرانسه را دو پارچه سازد .\r\nاين مسئله حاصل شد ، ليكن مجددا دو قشون به هم متصل شد جز آن‌كه برجستگى بين آنها موجود گرديد .\r\nمرحلهء دوم در فلاندر اقطاع اپيرواراس و نواحى مجاور كاله بود كه قشون انگليس را مضمحل و معدوم سازد به يك اندازه موفقيت حاصل گرديد خونريزى و كشتار در اين مرحله بىحد و حصر بود ، به‌طورى كه جنرال فش فرمانده كل قواى متفقين مجبور گرديد كه قشون ذخيرهء خود را اعزام دارد .\r\nمرحلهء سيم فوق العاده هولناك است . از يازدهم ژون شروع شده بتون ، رمس ،\r\n\r\n","description":"","footnote":"","page_name":" 5283 ","page_number":387},
  {"content":"\r\n\r\nسواسون و سواحل مارن مورد حمله واقع شده كه خود را به عروس شهرها ( پاريس ) برسانند . تا دو هفتهء ديگر نتيجهء قطعى معلوم خواهد شد و اگر معلوم نشد بايد انتظار مرحلهء چهارم را داشت ( البته تا امروز كه ششم ژوئيه است مرحلهء چهارم هم گذشته . و از قرار مكتوب امير انتصار كه نوشته بود مىگويند فرانسه‌ها شكستى به آلمان داده‌اند تصور مىكنم نتيجهء قطعى حاصل نشده است و فرانسه‌ها آخرين كوشش خود را براى عدم تسخير پاريس به خرج داده‌اند . ) فرانسه در اين مرحله نمىتواند محض فنون جنگى عقب‌نشينى اختيار كند ، زيرا عقب‌نشينى آنها پاريس را به محاصره دچار مىكند و نقاط مهمهء استراتژى جوار آمين و مارن را اگر از دست بدهند ديگر مقام محكم مدافعى براى پاريس ندارند . اين است كه تا آخرين سرحد امكان بايد جنگ كنند .\r\nقشون امريكا همه‌جا مشغول جنگ است و پىدرپى وارد صحراى جنگ مىشود .\r\nپس از چهار سال قمرى مجددا آلمانها به رود مارن نزديك شده و باز گفتگوى تسخير پاريس به ميان آمده . منتهى در اول جنگ سپاه روس در پروس شرقى باعث تهديد و تغيير نقشه شد امسال از آن دولت و سپاه بىحد و حصر آن نام و نشانى نيست و تنها به فداكارى قشون فرانسه و انگليس متوجه است .\r\nاگر اين دول اين وضع و اوضاع را به خواب ديده بودند هيچ‌يك اقدام به اين جنگ نمىنمودند ، چنانچه مخارج تنها انگليس در اوايل جنگ روزى هشت مليان فرانك بود و حاليه به روزى يكصد و پنجاه مليان فرانك رسيده كه درست با اوايل جنگ يك بر سى تجاوز نموده است .\r\n\r\nوضع ايران\r\nدولت ما از روز اول جنگ اگرچه ظاهرا بىطرفى اختيار كرد ليكن باطنا تمايل خود را با متحدين نتوانست مخفى دارد . اسما داخل جنگ نشد ، ليكن رسما داخل بود . به فضل خدا و معجز امام ثامن ضامن عليه السلام روس نيست و نابود شد . فقط باقى ماند انگليس . آن هم به جهاتى كه همه مىدانيم آن انگليس سابق نيست . آلمانها هم كه از طريق روسيه و طريق آذربايجان به ما خوب نزديك شده‌اند . عثمانيها هم كه همه‌جا داخل خاك ما شده‌اند . ديگر نمىدانم با همه ميل مردم و مملكت بر عليه و اخراج انگليس و اين جنگهائى كه از گوشه و كنار با او مىشود چرا يك مرتبه نقاب از رخ برنمىدارد و علنا داخل جنگ نمىشود تا خود و مردم را از اين دوروئى و مذبذبى بيرون بياورد . مقتضى موجود مانع مفقود است .\r\n\r\n","description":"","footnote":"","page_name":" 5284 ","page_number":388},
  {"content":"\r\n\r\n\r\nكدام بيطرفى\r\nراه انگليس دور است . در اين سمت قشون كم دارد ، هندوستان به ما نزديك ، آلمان و عثمانى در خاك ما ، همه مردم حتى خود دولت قوىشوكت هم كه مايل به انهدام و تباهى انگليس است ديگرچه معطلى دارند . كدام بىطرفى براى ما مانده ، كدام ضرر و خسارت جانى و مالى وارد نشده ، چه جاى صبر و تحمل است . سابقا روس و انگليس هردو بودند امروز يكى باقى است . سابقا آلمان به ما راه نداشت عثمانى براى جلوگيرى روس وارد شده بود . اينك نقشهء ديگرى است و اوضاع ديگرى . اين يك مشت هندى و معدودى انگليسى چندان اهميت ندارد . حقيقتا انسان از ترتيب و نقشهء دولت ما حيران مىماند و نمىداند چه بگويد يا بنويسد . امروز به عقيدهء من دولت ما مىتواند اظهار وجود كند . مىتواند اين يك مشت انگليسى را اخراج كند اما به شرط آن‌كه آلمان و عثمانى را قايم‌مقام انگليس و روس ننمايد .\r\n\r\nوقت جنگ است\r\nاقدامات ژاندارمرى ما و مردم در آن موقع بىثمر بود چنانچه به همه معلوم شد و نتيجه جز خسارت و ضرر جانى و مالى عايد نگرديد . ليكن حالا كه آلمان به ما نزديك شده عثمانى از چنگ روس خلاص [ شده 
  ] و قشون و مهمات كاملى مىتواند به ما برساند تمام اهل مملكت هم كه حاضر براى جنگ هستند و بلكه اغلب داخل جنگ هم شده‌اند موقع جرأت و جلادت است ، نبايد ترسيد . نبايد واهمه كرد . نبايد خيالات فاسد نمود .\r\nفقط كارى كه از انگليس ساخته است بنادر ما را موقتا ضبط كند ، آن هم كه قبل از جنگ و پس از جنگ در ضبط آنها بود ، فرقى نخواهد كرد .\r\n\r\nايران يا گداى ارمنى\r\nما در اين جنگ گداى ارمنى شده‌ايم كه مىگويند نه دنيا دارد نه آخرت . بالاخره از هر دو طرف هم باز مىمانيم ، نه متحدين از ما ممنون هستند و از ما نگاهدارى مىكنند نه متفقين . البته تا وقت داريم بايد كابينه عوض بكنيم و نزاع حزبى كنيم ، ديگر كجا وقت و موقع داريم كه به كارهاى لازم‌ترى در اين موقع حياتى و مماتى برسيم . انگليس مىگويد با من همراهى بكن پول مىدهم ، اسلحه مىدهم ، يارى مىكنم ، كمك مىكنم ، چه و چه قبول نمىكند .\r\n\r\n","description":"","footnote":"","page_name":" 5285 ","page_number":389},
  {"content":"\r\n\r\nآلمانها همين حرفها را مىزند باز قبول نمىكند . از خودش هم هيچ كارى ساخته نيست . مملكت و مردم را واگذار به دست حوادث كرده هرچه شد بشود .\r\nباز من از وظيفهء خود خارج شدم و هيچ ضرور نبود ، خود درج وقايع مطالب را بهتر به دست مىدهد و تاريخ همه‌چيز را آشكار مىكند .\r\n\r\nبدتر از پارسال\r\nيكشنبه 27 رمضان المبارك - امسال حاصل الموت بدتر از پارسال است . هر ده را كه من اجاره داده‌ام از سال گذشته كمتر است . پول غله هم جز از گرمارود و قدرى از ورك از هيچ‌جا نرسيده و نخواهد هم رسيد . صاف و پوست‌كنده مىگويند نداريم بيائيد هرچه هست ببريد چنانچه از سه ناحيهء ديگر يك شاهى تا امروز وصول نشده است .\r\n\r\nرجزخوانى امير اسعد\r\nمير آخور ديشب آمد . پس از آن‌كه قرانتين گذاشته بودند و پاكت را هم سوراخ كرده دود داده بودند يك روز و يك شب هم در منزل سيف اللّه خان توقف كرده بود آقاى امير احضار فرموده بودند . بدوا توپ و تشر و گله از من كه باطنا با « هيئت اتحاد اسلام » مكاتبه داشت و با من خلاف كرده ، هر وقت روشنائى فلانى مىبيند مخالفت مىكند ، هر وقت تاريك مىشود با من هم‌عهد و ميثاق است . خيلى داستانها كه هيچ واقعيت نداشت و هركس تا اينجاى روزنامهء مرا خوانده باشد حقيقت امر بر او آشكار مىشود . محتاج توضيح مجدد نيست . خودش با تمام اعاظم و رجال محال ثلاث رفت پوزش كرد ، تقديم داد ، قسم خورد ، چه و چه . به من مىگويد چرا مكاتبه داشتى . اينجا نيامده فرار به دستگرد كرد ، به گدوك چاله . تا سه سوار رفت شبانه سمت آتانك رفت . حاليه براى من رجزخوانى مىكند و همه اين حرفها براى اين است كه اراضى گازرخان را ببرد و من گله نداشته باشم .\r\n\r\nموارد اختلاف\r\nمير آخور مىگفت هيچ امير اسعد چندى قبل نبود . سرش به آسمان بود و تمام حرفهايش گوشه و كنايه و با ترشروئى . جمعيت هم زياد بود . كاغذ هم فراوان مىرسيد .\r\nاكرم الملك هم با پنجاه قزاق آمده بود در زرآباد اقامت داشت . ناهار هم مىانداختند از اين سمت اطاق تا آن سمت اطاق . بله بله قربان بود كه گوش فلك را كر مىكرد . تعظيم چپ و راست بود كه به سجده بيشتر شباهت داشت تا تعظيم . بالاخره كاغذى نوشت و\r\n\r\n","description":"","footnote":"","page_name":" 5286 ","page_number":390},
  {"content":"\r\n\r\nمرا توان فرستاد نزد محمود خان كه از حدود خود تجاوز نكند ، ليكن من در اندج خستگى مىگرفتم قاصدى آمد و گذشت . من فهميدم ناسخ كاغذ مرا مىبرد . رفتم توان محمود خان و رعايا گفتند ما از حدود خود تجاوز نمىكنيم . گازرخانى مىخواهد ملك ما را ببرد ما را هم زده‌اند ، مجروح كرده‌اند . محرمانه محمود خان گفت اين حد را خود امير معين كرده و ما نمىتوانيم تخلف كنيم . من هر شكل بود آنها را متقاعد كردم تا بعد از عيد علف را نبرند تا مجددا شما كاغذ بنويسيد .\r\n\r\nعقبهء موحش\r\nامير اسعد باز گفته بود مراتع مرا عين السلطنه از شفيع خريدارى كرده ملك مرا چرا خريده . در حالىكه اين مرتع خورش ابال آتان را سيصد خانوار آتانى به من فروخته نه شفيع تنها و ملك طلق آنهاست . از اين ملاقات چنين مستفاد شد كه ما يك عقبهء موحش با اين آدم باز داريم و يك ساعت كه فراغت حاصل مىكنند و راحت مىشوند ، دستشان از هرجا كوتاه مىشود سراغ گوسالهء بسته مىآيند . تا ديروز تمام ملك و مالشان رفته بود امروز به شكرانهء برگشت آن به‌جاى ترحم به مال مردم تعدى مىكنند ، آن هم با كسى كه ابدا به آنها دشمنى نكرده بلكه با غم آنها شريك [ بوده 
  ] و همه قسم همراهى داشته است . الموتى مرعوب آنهاست و از تنكابون بيم و ترس دارد و الا خوشكچال و توان را مثل نگين انگشتر املاك من احاطه كرده ، آن بيم و مرعوبيت نبود يك ساعت كارشان را مىساختم .\r\n\r\nامير اسعد طماع\r\nليكن چه كنم كه قضيه برعكس شده . حالا آنها متصل اراضى ما را مىبرند و هزار قسم تعدى مىكنند . هرقدر هم فروتنى و كوچكى مىكنم تملق مىگويم به مزاج اين آدم طماع لغو بىصفت بىمعنى جبون ترسو اثر و ثمر و نتيجه ندارد . متصل مىگويد خدا آنقدر ملك به من داده كه از نگاهدارى آن عجز دارم . اما دروغ مىگويد و يك ساعت ديگر هزار اسباب‌چينى مىكند كه چهار تكه زمين ديگرى را ببرد . اگر اين املاك مال ما نبود در اين مدت همه را برده بود ، يا به ثمن بخس خريدارى نموده بود . خوشكچال و توان از دو طرف اندج و كندانه‌سر و گازرخان را آنقدر تعدى مىكردند تا مىفروختند .\r\nآن‌وقت گازرخانى ، اندجى و كندانه‌سرى را وادار مىكرد به دهات مجاور خود همان تعدى خوشكچالى و توانى را بكنند ، تا آن دهات ديگر مجبور به فروش شوند . همين كار را به آنها دستورالعمل مىداد تا هرجا تيغش كار كند . حاليه هم به همان عادت خود باقى\r\n\r\n","description":"","footnote":"","page_name":" 5287 ","page_number":391},
  {"content":"\r\n\r\nاست . منتهى همه ملك را نمىتواند ببرد . باز سهمى از اراضى را برده باشد تا اطفاى حرارتش بشود ، ما لايدرك كله لايترك « 1 » كله .\r\n\r\nدچار امير اسعد بعد از هيأت اتحاد اسلام\r\nمن باز يك كاغذ مفصلى سر تا پا دوستانه ، نيش و نوش ، تملق ، چاپلوسى نوشته فرستادم و تصور نمىكنم بر سنگ خاره قطرهء باران اثر كند و دست بردارد . منتظم الملك به من مىگفت به امير اسعد بگوئيد فلان آدم در اصفهان يك ملك خوبى دارد او بتواند از اينجا براى او اسباب‌چينى مىكند . مختصر يك ساعت نيست من آسوده باشم . چند ماه بود گرفتار « هيئت اتحاد اسلام » بودم هنوز نفس نكشيده دچار اين قضيه شده‌ام .\r\n\r\nاختلاف ديدن ماه\r\nچهارشنبه غرّهء شوال ، 19 سرطان ، عيد فطر - سه ساعت از دسته رفته عباس به اطاق آمد . كاغذى از سيد مهدى داد كه در ورك ديشب ماه رؤيت شده من بيرون رفتم . آدمى ورك فرستادم بعدازظهر مراجعت كرد . نوشته بود در آنجا و حسن‌آباد رؤيت شد . ما هم افطار كرديم و چند تير تفنگ براى اخبار انداخته شد . ليكن از پائينها آدم آمد كه همه روزه بودند و كسى ماه را نديده بود . در دهات اغلب سى روز روزه گرفته مىشود .\r\n\r\nاخبار\r\nاخباراتى از شهر مىرسد كه سپهسالار جمعيت جمع مىكند . انگليسها تهيهء كامل مىبينند . طهران به هم خورده ، عثمانيها آذربايجان را گرفته‌اند . عده‌اى قزاق به زواردشت نزد امير آمد .\r\n\r\nعمليات سالار سعيد\r\nسالار سعيد بگير و ببند مفصلى در تنكابون كرده . از حاج يعقوب طالقانى شش هزار تومان گرفته ، از حاج نصر اللّه دوازده هزار تومان مىخواهد . از ميان‌كو محله‌ايها ده تا مىخواهد .\r\nتمام برنج طالقانى توقيف شد ، برنج الموتى هم به طفيل آنها توقيف است . قاصد من هم پس از چهار روز بلا جواب آمد . مىگفت پانزده قاصد آنجا معطل جواب بود . مردم\r\n\r\n\r\n","description":"","footnote":"\r\n( 1 ) - در اصل يدرك .\r\n","page_name":" 5288 ","page_number":392},
  {"content":"\r\n\r\nگرسنه هستند خرمن دست نيامد . برنج هم ندارند .\r\nجمعه سيم شوال - عصر قاصدى از طهران نزد سالار [ مفخم 
  ] آمد . كاغذ مفصلى نوشته بود كه من بروم رودبار و اجازهء او را بگيرم بيايد . در يك صفحه هم اخبارى نوشته بود كه عينا درج مىشود .\r\n\r\nاخبار طهران\r\n« از اخبارات بخواهيد هنگامهء غريبى در مركز برپا شده است . جماعتى از علما و تجار و كسبه در بقعهء متبركهء شاهزاده عبد العظيم متحصن [ اند 
  ] و قبلا مذاكره از كابينهء بختيارى بود كه بعد را در بودن شخص اعليحضرت به سلطنت نيز به خيال مذاكره و مباحثه بودند . به هرحال تصريح نمودن مطالب مشكل است . چند نفر را هم اخيرا خيال تبعيد دارند . دو سه نفر را هم كشته‌اند . شهر را هم امشب نظامى مىكنند . جمعى از مجاهدين مسلح [ اند 
  ] و بعد مسجد شاه را سنگر [ كرده‌اند 
  ] پس از مأموريت ژاندارم و ملحق شدن به آن حضرات سيصد قزاق و دو عرابه توپ مأمور و مسجد را محاصره بالاخره تسليم گرديده ، عده‌اى به نقد در مسجد شاه نيست ، ولى شاهزاده عبد العظيم جماعتى هستند .\r\nبختياريها هم هزار و پانصد سوار با كمال عجله احضار نموده‌اند .\r\n\r\nآذربايجان و عثمانى\r\nقشون عثمانى هم قريب سى و پنج هزار در تحت فرماندهى صاحب‌منصبان آلمانى آذربايجان را اشغال نموده و مشغول تشكيلات هستند .\r\n\r\nاخبار خارجه\r\nچهار « كردارمهء » قشون كه مركب است از بلغار و عثمانى تا سه منزلى بادكوبه آمده .\r\nپاريس را هم سه روز است به شدت آلمانها با توپهاى جديد بمباردمان مىكنند . چون از شب عيد تاكنون ارتباط كاملى بنده با سفارت انگليس داشته اخيرا اسكنس كلنل قشون انگليس به طهران آمده و بنده رفتم ايشان را ملاقات نمودم از اظهارات ايشان استنباط شد كه از طرف خراسان محتمل است يك عده قشون كثيرى به‌سمت كنارهء بحر خزر مأمور شود . . . « 1 »\r\nكليهء قشون اطريش به معيت هفت هزار و پانصد توپ به خاك ايطالى حمله نموده و\r\n\r\n\r\n","description":"","footnote":"\r\n( 1 ) و ( 1 ) صفحهء بعد - نقطه‌چين در اصل است .\r\n","page_name":" 5289 ","page_number":393},
  {"content":"\r\n\r\nبه‌طورى كه رويتر اطلاع مىدهد هفت شبانه‌روز است كه لاينقطع بمباردمان مداومت دارد و وزن گلوله‌هائى كه از دهنهء اين مقدار توپ در شبانه‌روز خارج مىشود مطابق است با وزن بيست و پنج هزار خروار آهن . اين است حساب و اطلاعاتى كه رويتر داده است .\r\nاعليحضرت همايونى به‌طورى با كابينهء بختيارى مساعدت دارند كه باعث تعجب همه گشته . . . ( 1 ) بعد باز دستورالعمل به من مىدهد كه برويد و هر قسم است مرخصى مرا بگيريد .\r\nآن‌وقت مىنويسد محرمانه عرض مىكنم اولا سپهسالار را انگليسها خيال دارند فرمانفرماى شمال نمايند و براى همين كار هم او را برده‌اند . شش « كردارمه » هم قشون به ايران از طريق بغداد و خراسان خواهند آورد و براى محافظت هندوستان يك « كردارمه » هم از خود ايران خواهند تشكيل داد . چنانچه در همدان و خراسان مشغول عمليات شده و تاكنون بالغ بر پنج هزار سواره و پياده حاضر نموده‌اند .\r\nبارى به زودى سپهسالار به‌سمت تنكابون خواهد رفت و برحسب دستور انگليسها مشغول عمليات خواهد شد . لابد امير را هم خواهند برد و سبب عمده نرفتن بنده همراه ايشان به واسطهء همه‌كاره بودن ساعد الدوله و ضديت او با امير ابدا صلاح نبود . حاليه هم لازم است قبلا تا سپهسالار حركت نكرده است به‌سمت تنكابون بنده در رودبار باشم . » ( پايان‌نامهء طهران به سالار مفخم )\r\nيكشنبه پنجم - شرحى به امير اسعد نوشته رقعهء ديگر سالار [ را 
  ] جوف آن گذاشته مير آخور رودبار برد . پس از رفتن مير آخور جواب كاغذ من از امير آمد . فقط از تمام آن مطالب كه نوشته شده بود به همان اجازهء حمل برنج الموتى قناعت نموده و شرحى به سالار سعيد نوشه بود ممانعت نشود . ديگر از ساير مطالب كلمه‌اى جواب نداده بود . اين هم شكل تازه بود .\r\nپنجشنبه نهم شوال المكرم - زينب و عباس و حاجى بىبى از شب ششم تب كرده‌اند .\r\nمال عباس نوبه است و بهتر شده ، اما زينب و حاجى بىبى معلوم نيست چه مرضى است . برحسب خواست خدا آن طبيبى كه براى زخم كربلائى از شهر آمده بود و به او تكليف كرديم بيايد الموت توقف كند وارد شد و مشغول طبابت است . او مىگويد حصبه نيست نوبهء شديد است . دواجات هم همراه دارد .\r\n\r\n","description":"","footnote":"","page_name":" 5290 ","page_number":394},
  {"content":"\r\n\r\n\r\nآمدن سپهسالار : شخص اول مشروطه و مستبده\r\nمير آخور آمد . جواب كاغذ امير اسعد اين بود كه حضرت سپهسالار اعظم وارد شدند . تكليف فاميلى كه معلوم شد جواب قطعى مىدهم . اما من قاصد را نگاه داشتم تا خودم بروم . مير آخور گفت روز دوشنبه سپهسالار وارد شد با جمعيتى . اما خيلى لاغر و كثيف و ناخوش به نظرم آمد . ضياء الدوله همراه او بود ، با مير هادى ، آقا نجفى ، مجتهدزاده و جمعى كه من نشناختم . در همان بالاخانه‌هاى منزل امير منزل كردند .\r\nعمارت تمام نيست . خانه‌هاى رعيتى جاى تنگ كثيف . الحق مقابلى با باغ فردوس و عمارات ييلاقى و قشلاقى او مىكند . گفتند به شما عرض كنم اگر ديدن مىكنيد زودتر [ كه 
  ] سپهسالار مىرود . من گفتم بروند مالها را از كوه بياورند ديدنى از شخص اول مشروطه و مستبدهء ايران به عمل آيد . حقيقتا سپهسالار ديدنى شده است . حال زينب خوب نيست ، مشكل من بتوانم اين دو روزه بروم .\r\n\r\nحال زينب\r\nجمعه دهم - زينب هيچ سال روزه نمىگرفت ، امسال اولا حمل خودش را از من براى روزه پنهان كرد و نگفت من چهار ماه دارم . روزه را گرفت بنيه نداشت ، آن جزئى هم كه داشت به كلى تحليل رفت . اين است كه حاليه مبتلا به مرض سخت شده قلبش طپش مىكند ، ضعف مىكند ، مثل [ جسد 
  ] تشريح شده . طبيب هم محض همان حمل نمىتواند مسهل بدهد يا دواى قوى . اين خشكه مقدسيهاست كه اسباب زحمت مىشود . آن كسى كه حكم به وجوب روزه كرده باز حكم به حرمت آن در موقع خوف مرض كرده . خداوند تكليف شاق نمىكند . روزه هم مثل نماز است . زينب شايد در سال پنجاه روز مثل خودم نماز صبح نمىكرد . سى روز هم روزه نگيرد چه مىشد . اما خير عوام تصور مىكنند چون روزه سخت‌تر و شاق‌تر از نماز است ، به مراتب واجب‌تر است . والدهء مرحومهء من در مقام خودش مستطيع نبود ، نه مالا نه مزاجا . يك اصرارى در رفتن حج داشت كه مزيدى بر آن متصور نبود . بالاخره حاجى ملا آقا بزرگ امام مسجد ملك كه همسايه و يكى از علماى مرتاض بىنظيرى بود خانم خواست و مال خودش را گفت ، حاجى فرمود حج به شما واجب نيست بلكه حرام است . خانم بسيار از اين حرف متغير شد .\r\nحاجى گفت تغير ندارد ، حج هم مثل نماز است . چنانچه اگر ترك شود شما متغير نمىشويد ، از اين هم تغير نكنيد . اما ما اطراف آن را گرفته خانم را مانع شديم . تا او زنده بود خانم خواهى نخواهى رفتن حج را موقوف كرد . اما پس از فوت او به چند سال به حج\r\n\r\n","description":"","footnote":"","page_name":" 5291 ","page_number":395},
  {"content":"\r\n\r\nرفت ليكن همان در مكهء معظمه بدرود زندگانى گفت ، رحمة اللّه عليها .\r\n\r\nحركت به قصد ملاقات سپهسالار\r\nيكشنبه 12 شهر شوال المكرم ، 30 درجه سرطان - صبح خيلى زود به عزم رودبار و ملاقات حضرت سپهسالار اعظم از قلعه حركت كردم . از شترخان ميرزا اسحق ملحق شد . تازه سه روز است پس از آن فرار از قزوين آمده . اول خيلى به او خنده كرديم . گفت من كه جاى خود داشتم امير اسعد چرا فرار كرد . بعد اطلاعاتى از شهر داد . مىگفت تمام ارامنهء تبريز به قزوين و طهران آمدند . انگليسها متصل مىآيند . به قدرى اتومبيل دارند كه روسها اسب و يابو داشتند . هر چهار نفر در يك اتومبيل مىآيد . تماشاى آيروپلن را هم كاملا كرده بود . فرار امير اسعد و منتظم الملك گفت در شهر شهرت كامل داشت . از شما مردم تعريف مىكردند ، خصوصا اين‌كه آنها را « يراق‌چين » نكرديد و سلامت از خاك خود رد كرديد . برعكس در اين باب هم از امير اسعد بسيار بد گفتند . روىهم‌رفته از طرز رفتار شما و ثبات شما دوست و دشمن خوب گفت . نزديك صاين‌كلايه دو سه نفر اوانكى رسيد . از نزد هدايت بيك مىآمدند . آنها گفتند امروز سپهسالار حركت مىكند .\r\nنزديك معلم‌كلايه و عمارت امير چند نفر رودبارى رسيد ، آنها هم گفتند مال حاضر شده ، ليكن گفتند سپهسالار كسالت دارد فردا مىرود . نزديك چشمهء معلم‌كلايه سر راه پياده شديم ناهار همراه بود خورديم . آنجا گفتند سپهسالار امروز مهمان وزير است . ما زودتر سوار شديم پنج ساعت به غروب مانده اوان رسيدم . ديدم خبرى نيست . بلكه منتظم الملك هم زواردشت است . چون بىموقع بود و مىدانستم خواب هستند در عمارت وزير پياده شده كاغذى به امير اسعد نوشتم . چايى خورديم ، آب يخ خورديم ، خستگى گرفتيم تا جواب آمد خانهء خودشان است ، چرا يك‌سره اينجا نيامديد . زود سوار شديم ، راه كم است . نزديك ده آنجا كه على آقا مدير قرانتين ايستاده چند نفر از رعايا و يك بلد استقبال كردند . امير اسعد اين كارهاى كم خرج را خوب رعايت مىكند .\r\nما را بردند توى ده . آنجا آقاجانى وركى براى هدايت ايستاده بود جلو افتاد . امير اسعد روى بام ايستاده بود ، مرا تا پاى پلهء اطاق سپهسالار آورد كه همان دو بالاخانهء رعيتى باشد كه سابقا ديده بودم . فقط چند پردهء حصيرى براى حفظ از مگس به آن علاوه شده بود . چند نفر پيشخدمت اطاق جلو بودند . خيلى منظم و خوش‌لباس .\r\n\r\n","description":"","footnote":"","page_name":" 5292 ","page_number":396},
  {"content":"\r\n\r\n\r\nديدار سپهسالار\r\nوارد اطاق شدم . سپهسالار بدون كلاه روى صندلى سفرى نشسته بود . دو صندلى ديگر هم كه طرفين او بود يكى فنجان چايى ، ديگرى نارنج و آبليمو گذاشته بود .\r\nبرخاست اول دست داد بعد صورت مرا بوسيد . صندلى را خواست تعارف كند ديد بند است . گفت چه بهتر من هم زمين بنشينم و هر دو نشستيم . فورا سرافتاد [ كه 
  ] كلاه در سر ندارد . صدا زد كلاه مرا بدهيد ، كلاه مرا بدهيد . دادند به سر گذاشت . فقط منتظم الملك خفض جناح كرده دم درب اطاق نشسته بود . سپهسالار پير شده بود ، لاغر و ضعيف ، لبها تورفته ، لباس يك رب دشامبر شكرى رنگ كوتاه پوشيده بود . روى آن عبا و گاهى با منگوله‌هاى رب بازى مىكرد . خيلى احوال‌پرسى كرد . من هم مبارك باد ورود گفتم .\r\nآن‌وقت گفت الحمد للّه حضرت و الا سلامت بودند . يك روز سواره تيغستان تفرج آمده بودند . تاحال تشريف نياورده بودند ، يعنى نشنيده بودم . من تعريف كردم كه شما خيلى در آبادى آنجاها كوشش كرديد و حقيقتا حالا خوب شده است .\r\n\r\nآبادى طهران ( چهارراه مخبر الدوله )\r\nگفت چقدر شاهزاده پول خرج كردم و زحمت كشيدم ، نه آبادى شمران بيشتر آبادى طهران هم از من شده كه حالا به اسم ديگران مشهور است . مثل چهار راه مخبر الدوله .\r\nبعد گفت ناخوش بودم طبيب هم از مسافرت مرا منع كرد . دو نفر طبيب خوب خيلى خوب فرانسوى از اروميه فرارا قزوين آمدند . به من گفتند بيائيد شهر . رفتم در خانه بشارت منزل داشتم . اما به قدرى شهر بد هوا و گرم بود كه داشتم خفه مىشدم . آن طبيبها هم گفتند مسافرت براى شما خوب نيست . همين طور هم هست . اما چه كنم مجبور شدم .\r\n\r\nسؤال دربارهء جنگليها\r\nراستى جنگليها در خدمت شما هم رسيدند ، چه كرديد ؟ گفتم در مقابل پاكتهاى به نام نامى اعليحضرت چه مىكردم . من در مقابل اسم شاه خودم تعظيم مىكنم . گفت به شاه چه . گفتم پس به كه چه . تمام تقصير دولت است ، و الّا اينها خودسرانه اين كار را نمىكردند .\r\nگفت بله بله تمام تقصير دولت است و به يك اندازه خودم . در اين كلمه ميرزا اسحق كه من به او گفته بودم تا نخواهيم نيا وارد اطاق شد و سپهسالار قطع كلام كرد . معلوم بود\r\n\r\n","description":"","footnote":"","page_name":" 5293 ","page_number":397},
  {"content":"\r\n\r\nمىخواست بگويد به يك اندازه خودم تقصير داشتم ، زيرا او هم رئيس الوزرا بود و اينها را دفع و رفع نكرد .\r\n\r\nآخوند محمد على الموتى\r\nگفت الموت حالا هم به‌قدر سابق آخوند دارد . گفتم كمتر شده . گفت امان از سابق كه الموت به‌قدر يك شهر آخوند داشت . يك آمحمّد على بود ( منتظم الملك ميرزا اسحق پسر اوست ) . گفت در ميان آخوندهاى الموت بد آدمى نبود . مكرر خانهء او منزل كردم .\r\nروفرشى ، جاجيم درست كرده بود ( چون سابق آخوندى و عمامه شأنى داشت . هركس پسر خودش را مدرسه مىگذاشت يك ضربا زيد ياد بگيرد و به مردم افاده كند در مجالس جلوس كند ، اين الموت هم مملو آخوند بود و هميشه در مدرسهء پيغمبريهء قزوين ده پانزده طلبهء الموتى بود . )\r\n\r\nحاجى حسين جبرائيل و مار مقوائى\r\nبعد گفت حاجى حسين‌خانى بود مشهور به جبرائيل از آن آدمهاى يك دندهء راست ناقلاى طهران ، حضرت و الا او را نايب الحكومهء الموت كرده بود . سه چهار تا بلكه بيشتر از اين آخوندها به ضرب كتك او مردند . الموت بلوا شده به او شوريدند . بعد آمد ميان - رود نزد من . به او گفتم الموتيها مىگويند شما يك جعبه مار همراه داريد به جان مقصرين مىاندازيد . گفت برايم ساخته‌اند ، آن جعبهء مرا بياوريد . آوردند . باز كرد و آن‌وقت گفت فلان آخوند از تنكابون آمد از من ديدن كرد خيلى دماغش باد داشت . من به او گفتم شما از من نمىترسيد . گفت خير ، من فقط از خدا مىترسم و بس . باز تكرار كردم باز همان را گفت . من گفتم حالا خواهى ديد كه از من هم بايد ترسيد . از ميان اين جعبه اين را بيرون آورده جلوى او انداختم و يك مرتبه يك مار مقوائى از جعبه درآورد جلوى من انداخت كه حقيقتا من هم ترسيده از جاى خود پريدم . گفت آخوند يك فريادى كرد غش كرد . او را از اطاق بردند ، آنقدر ماليدند ، كاه‌گل به دماغش بردند تا حال آمد فرار كرد . حالا از آن روز مردم الموت مىگويند فلان‌كس يك جعبه مار همراه دارد .\r\n\r\nسروكلهء آخوندها\r\nبعد گفت يك روز از بغله‌هاى زوارك با سردار مرحوم شكار كبك زياد كرديم . روز ديگر ناهار چلوكباب درست كردند . زير درختها فرش انداخته نشسته بوديم ، يك مرتبه سروكله آخوندها پيدا شد . بيست نفر آخوند آمدند . من به آمحمّد على گفتم ناهار\r\n\r\n","description":"","footnote":"","page_name":" 5294 ","page_number":398},
  {"content":"\r\n\r\nبه‌قدر كفايت خود داريم اينها را چه كنم . گفت مىروند . اما خير هرچه كرديم نرفتند .\r\n( من گفتم اين عادت را حالا هم دارند . ) ناهارى صرف شد . ما گفتيم ديگر موقع خواب است برويد رفتند . يك وقت من بيدار شدم ديدم يك آخوند بالاى سرم نشسته . گفتم آخوند اينجا چه مىكنى . مىبينى خواب بودم . گفت خير . گفتم خير يعنى چه . حرف خود را بزن . گفت ركاب قاطر مرا نوكرهاى شما دزديده‌اند . من خيلى اوقاتم تلخ شد . گفتم نوكرهاى من ركاب قاطر شما را مىخواهند چه كنند . اسبهاى آنها ركاب دارد . گفت چه مىدانم . بالاخره چهار هزار به آخوند داديم تشريف برد .\r\n\r\nديدار از ضياء الدوله - نوبهء دهاتى\r\nبعد به من گفت شما از ضياء الدوله ديدن كرده‌ايد . گفتم خير . بدوا خدمت حضرت اشرف رسيدم . گفت ميل داريد باهم برويم آنجا كه ناخوش هم شده است . گفتم ميل حضرت اجل است . برخاست زير بغلش را گرفتند از پله پائين آمد . بعد هم از پله‌هاى ديگر بالا رفت . وارد بالاخانهء منحوس ديگرى شديم مملو از مگس كه ضياء الدوله در رختخواب بيمارى افتاده بود . برخاست و نشست . پس از اظهار تشكر از سپهسالار و ذكر حال خودش ، با من خيلى تعارف و احوال‌پرسى كرد . امير اسعد و منتظم الملك هم بودند .\r\nجوانى هم با كت و چكمه نشسته بود ، معلوم شد طبيب است . بعد فهميدم اسعد السلطنه همشيره‌زادهء سپهسالار است كه دامادش هم شده « 1 » ، خواهر ساعد الدوله را دارد . درس طبابت خوانده و همراه سپهسالار است . به ضياء الدوله گفت صبح مىروم انشاء اللّه شما مىتوانيد بيائيد . گفت مشكل است از عقب خواهم آمد . بعد رو به امير اسعد گفت شما عوض اين همه آدم يك نفر طبيب نگاه داريد . گفت دكتر صدرا بود كه يك مرتبه من و منتظم الملك گفتيم لعنت به همچو طبيبى باد . او طب نمىداند . بعد ضياء الدوله شكايت از نوبه كرد كه شكل غريبى است ، از ديروز الى حال مرا ول نكرده . من گفتم نوبهء دهات با شهر توفير كلى دارد . شما نوبهء دهاتى گرفتيد . گفت حق است در مزاج من كه همين شكل بود .\r\n\r\n\r\n","description":"","footnote":"\r\n( 1 ) - خواهر بطنى و صلبى ساعد الدوله به نام خانم تاج الملوك منصور السلطنه اكنون در قيد حيات است .\r\nعيال آقاى على امير منصور پسر فتح اللّه اكبر سپهدار رشتى بود . اسعد السلطنه شوهر خانم گوهر السلطنه دختر ديگر سپهسالار بود . و نام همشيرهء سپهسالار مادر اسعد السلطنه مولود خانم بود . ( مسعود سالور )\r\n","page_name":" 5295 ","page_number":399},
  {"content":"\r\n\r\n\r\nحكايتى از گرفتارى ناصر الدين شاه\r\nسپهسالار گفت بله همه كار دهات با شهر فرق كلى دارد و گفت با ناصر الدين شاه در كجور بوديم ، آقا ابراهيم امين السلطان ، اول كارش بود قاطر آبدارى مرا سوار بود . عايشه خانم و ليلى خانم هم در آن موقع از تمام حرم‌سراى شاه سوگلىتر بودند و شاه نهايت ميل را به هردو داشت . آقا على امين حضور از پيشخدمتهاى مخصوص بود . چنانچه همه مىدانيد خيلى خوش‌گذران و عياش بود . از شاه مرخصى گرفت چند شب كنار دريا برود راحت كند . من هم همه قسم اسباب راحتى او را فراهم نمودم و تمام مخارج او را گفتم دادند . يك زنكهء نورى بود كه ما او را از عقل ناقص مىدانستيم . امين حضور او را يكى دو شب چادر خودش برده بود . صبحى بود با شاه حركت مىكرديم امين حضور رسيد با شاه مشغول صحبت شد . شاه خيلى خنده كرد . بعد امين حضور عقب افتاد با من بناى صحبت را گذاشت . خيلى دماغ داشت . خيلى خوش گذرانده بود . خيلى تشكر از من كرد . بعد گفت زنكه نورى را دو شب آوردم . من گفتم بد كردى با اهل ولايت ما . گفت به شاه هم گفتم . آن خنده‌ها براى آن بود ، واقعا خنده هم داشت . وقتى كه پيش من آمد اول يك صداى مهيبى از او خارج شد ، من از آن صدا عقب رفتم . گفتم اين چه حركتى بود گفت نقلى نيست ما نوريها عادتمان است . قبل از آن كار اين صدا را دركنيم و بنا كرد امين حضور قاه‌قاه خنديدن . شاه رفت در سراپرده و به خط مستقيم اين حكايت را براى عايشه خانم و ليلى خانم فرمود . آنها خيلى از اين حرف بدشان آمد . گفتند امين حضور دروغ گفته و با وصف آن مسئله شهرت مىكند براى ما ننگ است . روزگار را بر شاه سياه كردند كه يا ما در اردو مىمانيم يا امين حضور . شاه ديد خيلى بد گير كرده آقا ابراهيم را خواست ، به او فرمود زنها را ساكت كند . او هم هرقدر پيغام داد خانمها دست نكشيدند .\r\nآخر الامر به من گفت من هم رفتم ميرزا محمّد عمو را ديدم ( پدر عايشه و ليلى ) . او رفت به دخترهايش بد گفت ، نفرين كرد ، ناله كرد تا به هزار زحمت ساكت شدند . دست از سر شاه برداشتند . اما امين حضور تا آخر سفر در نهايت سكوت و آرامى بود كه مبادا باز تجديد مسئله شود .\r\n\r\nپول براى دفع شرّ\r\nپس از اين حكايت ضياء الدوله گفت كاغذ داشتم و گويا حضرات را از حضرت عبد العظيم ( ع ) به احترام به شهر بردند ، نوشته بودند ، مبلغى هم پول دادند . سپهسالار گفت آنقدر عقلشان رسيده باز ممنون هستيم . بله پول بايد داد . هنگامى كه علما ، تجار و\r\n\r\n","description":"","footnote":"","page_name":" 5296 ","page_number":400},
  {"content":"\r\n\r\nمردم به حضرت عبد العظيم رفتند از آنجا به قم آقا سيد احمد و چند نفر از خودهاشان پيش من آمدند كه شاه سى هزار تومان بدهد ما همه را عودت مىدهيم . من رفتم صاحب‌قرانيه ، شاه در حوضخانه بود . عين الدوله اتابيك از خدمت شاه بيرون مىآمد ، مرا ديد گفت برويد شرفياب شويد . گفتم عرضى به شاه دارم . لكن بايد با حضور شما باشد . گفت حضور مرا لازم ندارد . گفتم لازم دارد . داخل شديم . به مظفر الدين شاه عرض كرد سپهدار عرض دارد ، فرمود بگو . مطلب را گفتم . عين الدوله گفت ما پول بدهيم ، خير همچو پولى نداريم . عرض كردم براى آنكه اين شرّ از سر ايران دفع شود بدهيد . هرقدر علاوه خرج پيدا كرد من از خودم مىدهم . گفت خير نداريم . خوب است خود شما بدهيد . من نگاهى به صورت عين الدوله كرده گفتم من بدهم به چه علت ! آن‌وقت اردو داشتيم ، من در اردو بودم . گفتم ما حاضريم ، هرچه شاه حكم كند عمل كنيم و بيرون آمدم . باز به عين الدوله گفتم خوب بود مىداديد و اين شرّ و فساد از ايران دفع مىشد . باز جواب ندارم داد . رفتند و بالاخره بناى عزل او شد . به من گفت من استعفا مىدادم ، براى خاطر شماها نمىدادم . حالا پول حاضر است . گفتم ديگر گذشت . برو استعفا بده كه برء ندارد . واقعا اگر آن‌وقت آن پول را داده بودند اين شكل نمىشد .\r\nپس از اين صحبت برخاست بيرون در با من خداحافظى كرد . گفت پذيرائى شما با صاحب‌خانه است . تشريف نگاه مىداريد يا مىرويد اوان . گفتم شايد بروم . گفت پس صبح خدمت شما مىرسم يا نه . گفتم البته . او رفت حمام . امير اسعد در چادر قلندرى كه در پشت‌بام زده بود مرا برد چايى صرف كرديم . وزير و اسعد السلطنه هم بودند . تا نشستيم گفت دو تفنگ طلب من . گفتم چهارده تفنگ و دوازده اسب هم طلب من . گفت به شما چه . گفتم اين دو تفنگ هم به شما چه . گفت تفنگهاى ما همه خراب ، بد . فقط دو تاى آن خوب بود . حالا جان من بگو اين دو تفنگ فرج اللّه چطور است . گفتم مثل مال شماست . گفت نه خير تعريف مىكنند . جنرال انگليسى به من حكم نموده بگيرم . گفتم جنرال مرد بود مىخواست خودش بگيرد .\r\n\r\nشاه شما\r\nدر بين اين صحبتها يك مرتبه وزير خطاب به من كرد كه اين شاه مگر از سلسلهء شما نيست ، مگر قوم شما نيست . من مىدانستم چه مىخواهد بگويد . فورا گفتم نه . شاه سلسلهء ما آن بود كه موزرها را بستيد ، كلاههاى قفقازى به سر گذاشتيد آمديد او را بيرون كرديد . اين شاه مال سپهسالار و همراهان اوست كه يكى هم شما بوديد . گفت نه و اللّه ، راستش را مىگويم . گفتم من هم دروغ نگفتم ، شاه ما او بود . اين را گفتيد خودمان تربيت\r\n\r\n","description":"","footnote":"","page_name":" 5297 ","page_number":401},
  {"content":"\r\n\r\nمىكنيم به ميل ما عمل بيايد . حالا به حمد اللّه عمل آمده و مال شخص سپهسالار و شماست . خندهء مفصلى هم كرد و امير اسعد تصديق مرا كرد . وزير ساكت شد .\r\n\r\nبخشش املاك ثلاث - عقيدهء وزير\r\nامير اسعد گفت منزل و جاى خواب من اين چادر است ، برويد اوان به شما خوشتر مىگذرد تا در اينجا . لهذا با وزير سوار شده مغرب اوان رسيديم . شب خيلى صحبت شد . وزير گفت سپهسالار يك كار خبطى كرده خودش و فاميل خودش را به زحمت انداخته و همه را با امير اسعد دشمن كرده . گفتم چه كار . گفت تمام املاك محال ثلاث را كه به او بخشيده اسباب عداوت همه طايفه شده است . گفتم پارسال نگفتند همه را بخشيده . گفت پنهان كردند . همه را داده و اين خبط بود . حالا ملتفت شده . گفتم به سايرين هم كه خيلى داد . گفت چشم همهء آنها به محال ثلاث است ، راضى نيستند فقط امير اسعد مالك و صاحب آنجا باشد . ديديد سردار اقتدار چه كرد ، همه براى آن خبط است . گفتم سپهسالار از اين مسافرت چه خيال دارد . قسم خورد من از باطن امر خبر ندارم و تا سه روز قبل هم با من سرسنگين بود . سه روز است اظهار التفات مىكند .\r\nظاهرا مىگويند يك هفته اشكور مىرود ( دو اشكور هست يكى جزو رشت و اشكور بزرگ مىگويند ، ديگرى اشكور جزو تنكابون كه جاى بزرگى نيست . « اشك » به معنى جنگل است ، « ور » يعنى كنار ، اشكور يعنى كنار جنگل ) مراجعت مىكند . بعد بنا كرد شكايت زيادى از امير اسعد كردن كه متعدى است ، حرف نشنو . فقط رأى رأى خودش است و همين استبداد رأى پدر ما را درآورده . خودش را هم خراب و تمام خواهد كرد . « 1 »\r\n\r\n\r\n","description":"","footnote":"\r\n( 1 ) - چون من يقين دارم كسانى كه اين جلد از « مموار » مرا قرائت مىكنند كه قسمت عمدهء آن راجع‌به سپهسالار و اولاد اوست مايل هستند كه زودتر نتيجهء وضعيات آنها را مسبوق شوند . در اين تاريخ 15 بهمن ماه 1312 مطابق 19 شوال المكرم 1352 كه من به مرض نقرس موروثى گرفتار [ م 
  ] در زير كرسى افتاده‌ام و به « مموارهاى » خودم مشغول [ شده‌ام 
  ] لازم دانستم با آن‌كه دستم درد مىكند اين مختصر را نوشته و به كتاب ملصق نمايم .\r\nساعد الدوله على اصغر خان پسر شرور و هرزهء بىباك سپهسالار به منصب سرهنگى قزاقخانه مفتخر شد تا دست از شرارت و بولشويكى برداشت و آجودان حضرت وزير جنگ رضا خان پهلوى شد ( اعليحضرت حاليه ) در تاريخ . . . با جمعى از رفقا و دوستان و معيت آقاى دبير اعظم بهرامى رئيس كابينهء وزارت به شكارگاه جاجرود رفت . مراجعت معروف شد از اسب زمين خورده و فورى هلاك شده است .\r\nجنازه را به شهر آورده در خانهء سپهسالار ختم گذاشتند . چون تمام عنان و اختيار را از دست سپهسالار و ساير برادرها گرفته بود باطنا همگى از اين مرگ ناگهانى مسرور بودند . سپهسالار دستى از قنداق درآورده -\r\n","page_name":" 5298 ","page_number":402},
  {"content":"\r\n\r\n\r\nاغتشاش خانهء وزير\r\nشام خورده استراحت كرديم . سر سفرهء وزير هيچ نان نبود ، پلو و خورش را هم بسيار بسيار بد پخته بودند . دستگاه وزير مثل سالهاى اول كه من مىرفتم نيست ، خيلى مغشوش است . چنانچه لدى الورود از قطار محمّد على خان ده فشنگ پنج تير دزديدند .\r\nرفتن به زواردشت ميرآخور گفت يك ميخ طويله و قشو يابو را سرقت كردند . يوسف دمر روى اسبابهاى آبدارى افتاد و تكان نمىخورد مبادا سرقت كنند . حياط وزير درهم ندارد . مطبخ هم پشت خوابگاه [ است 
  ] ، سگها تا صبح در سر استخوان نزاع و دعوا\r\n\r\n\r\n","description":"","footnote":"\r\n- به امورات خود دخالت كرد . دولت سه فقره مطالبات از وى داشت . اول بدهى مالياتى چندين‌ساله ، دوم طلب بانك روس كه متعلق به دولت شده بود ، سيم بدهى كه سپهسالار به شركت طومانيانس داشت و او به بانك روس مقروض بود .\r\nدولت در سايهء پهلوى و قشون مقتدر و وزارت ماليه بناى مطالبهء اين سه فقره مطالبات خود را از سپهسالار گذاشت . سپهسالار در تمام مدت اقتدار و حشمت خود از شدت غرور هيچ‌يك از آنها را تصفيه نكرده بود و گير افتاد . هرقدر تملق گفت و رشوه‌ها داد جز آن‌كه مهلتى به او دادند يا نويد مدارائى نتيجه نبخشيد . بالاخره تمام دارائى او ضبط دولت شد . ساير طلب‌كارها هم موقع را غنيمت شمرده و هجوم بر وى آوردند . هركسى مثل ما از طبيعت و خودخواهى [ و 
  ] جلال و جبروت مشار اليه مستحضر باشد خواهد دانست كه چه به روز او آمد .\r\nدر تاريخ تابستان . . . در بالاخانهء عمارت ييلاق خود در زرگنده با شش‌لول خود را كشت . وراث او به جاى آن‌كه معيت نموده اول وهله مطالبات دولت را سروسامانى داده بعد به كارهاى خود برسند شروع به جنگ و نزاع خانگى كرده و به جان هم افتادند . يك دسته مردان زبردست و يك گله وكلاى عدليه به اين آتش دامان زده و مشغول افساد و منافع خود شدند . بچه‌ها را به جان پدرها انداخته ، پدرها را به جان بچه‌ها .\r\nزنها را به جان هردو .\r\nاولاد امير اسعد او را ديوانه و به زبان معمول مهجور قلم دادند و خودشان [ را 
  ] قيم او . آنچه امير اسعد خرج كرد ، كوشش كرد گفتند ممكن نيست تو ديوانه‌اى و بايد قيم داشته باشى . بعدها عدليه پسرها را عزل كرد و هر روز يك نفر را قيم قرار داد . فقط يك شهريه به امير اسعد مىدادند كه امرار معاش كند . يك قسمت عمدهء اين نزاع و جدال هم باز زير سر خود آن مرحوم بود كه به دست هريك از اولاد خود مصالحه نامچه داده بود كه شمشير وكلا و مردمان شياد بود . بالاخره دولت تنكابون ، كلارستاق ، سيارستاق و قسمت عمدهء املاك قزوين را برد .\r\nاعليحضرت كجور را از سردار كبير خريد . تنكابون و غيره هم ضميمهء آن شد . فعلا دريد اقتدار اعليحضرت معمور و آباد شده . ساير علاقه‌جات بالتمام به دست غير افتاد و امروز وراث سپهسالار واجب الرعايه هستند . جز مختصرى از علاقهء زرگنده و باغ فردوس و چند آبادى در قزوين هيچ ندارند .\r\nامير اسعد در يكى از خانه‌هاى ولىآباد با شهريه‌اى كه دولت مىدهد با خانم محترم السلطنه كه وفا به دو كرد مشغول ترياك كشيدن و چرت زدن است . ساير [ ين 
  ] هم هريك به يك نحوى گرفتار [ اند 
  ] و هنوز هم مردم و وكلا و طلب‌كارها دست از يخهء آنها برنداشته‌اند . خداوند خودش به فضل و كرمش عاقبت همه را خير كناد .\r\nطهران - قهرمان سالور قاجار .\r\n","page_name":" 5299 ","page_number":403},
  {"content":"\r\n\r\nداشتند و مرا خواب نبرد .\r\n\r\nقاطر دويست تومانى\r\nصبح دوشنبه وزير دير بيرون آمد . بعد هم بناى خوردن كره و سرشير را گذاشت .\r\nقاطر خودش را سپهسالار گرفته بود سوار شد . قاطر خريدارى از من را برايش حاضر كرده بودند . به‌قدرى خوب شده بود كه حساب نداشت . مىگفت من اين قاطر را پيدا كردم . الان سپهسالار قاطر مرا برد ، اگر اين قاطر نبود من پياده مىماندم . خيلى ممنون هستم . با وصف اين حال هنوز پول مرا نداده . بعد معلوم شد دويست تومان نقد ضياء الدوله داده است قاطر را بخرد وزير نداده . قاطر مثل اسب نيست همه‌جا گير بيايد .\r\nقاطر را براى سوارى بايد زحمتها كشيد عمل آورد . من اين نكته را نمىدانستم و الا هرگز نمىفروختم . او مىدانست زد و برد ، افسوس به من ماند .\r\nسوار شديم . از رودخانه بين دو محل كه رد شديم سپهسالار با جمعيت خودش از زرآباد گذشته بود . وزير مىگفت به همه جهت كليهء همراهان سپهسالار هفتاد نفرند كه بيست و پنج نفر آن قزاق پياده است . يازده نفر آشپز و شاگرد آشپز داشتند .\r\n\r\nحد و مرز در الموت\r\nوزير مىگفت امير اسعد مىگويد رودخانه حد و سد زواردشت و اوان است و حالا خيال كرده اراضى آن سمت رود را غصب كند ، مثل اراضى دهات شما . امير اسعد در تعدى به همسايه يد طولائى دارد . الان اراضى گازرخان را هم برده . يك‌جا مىگويد سو ، يك‌جا رودخانه ، يك‌جا آب شيب حد است و حال آن‌كه در الموت و رودبار هيچ‌يك مناط اعتبار نيست ، فقط تصرف شرط است . سو باشد خيلى از دهات بدون اراضى مىماند . رودخانه و دره فراوان و وصل به يكديگر است . آب شيب كه همه‌جا كوه است و آب شيب . اما به كلهء امير اسعد فرونمىرود . زور دارد و رو ، مىگويد و حيا نمىكند . راه عرض و داد هم كه در اين دوره مسدود است . كى سابق اين قسم بود كه امثال امير اسعد هر غلطى مىخواهند بكنند . چهل سال است الموت دست ماست . هيچ‌وقت جدش ، پدرش ، خودش جرأت تعدى و ستم نداشتند بكنند ، چنانچه نكردند و نتوانستند .\r\n\r\nعراق و ضبط آنجا\r\nبارى رفتيم به همان بالاخانه‌ها . امير اسعد گفت يك ساعت سپهسالار معطل شما شد ، پس از يأس حركت كرد و فرمود به شما عرض كنم مراجعت اگر پلو بدهيد خدمت\r\n\r\n","description":"","footnote":"","page_name":" 5300 ","page_number":404},
  {"content":"\r\n\r\nمىرسم . گفتم خانهء خودشان است حاضرم . در اين بين مهذب الملك رئيس درب خانه و منشى سپهسالار وارد بالاخانه شد . گفت صبح سپهسالار فرمودند به سالار مفخم بنويسم بروند سر دهات عراق و براى اطلاعات ايشان محمّد تقى خان هم مىرود و الساعه آمد مرخص شود . بعد بنا كرد بياناتى كردن كه سالار خوب است تجربه حاصل كند ، امتحانى بدهد ، از ئيل و كيل كجور و تنكابون بگذرد . عراق « 1 » بيست و پنج پارچه آبادى و دهات معظم داريم كه بعضى آنها ششصد خانوار است . در سال پنج هزار نقل انبار آنجاست . اگر درست ضبط شود در سال هرقدر برده‌اند و خورده‌اند باز دو هزار خروار عايد ما شده است . صفا دارد ، شكار دارد ، خودش يك حكومتى است . واقعا موهبت الهى است . بايد سالار قدر بداند ، چه و چه . در كمال فصاحت و بلاغت و تسلسل ، نيش و نوش بياناتى كرد كه من لذت بردم و به يك زبان شيرينى فهماند كه سالار از شدت خست آن طرف افتاده و بىعرضه شده ، بايد لياقت خود را بنمايد و الا وداع از كار بگويد .\r\nبعد گفت چهار صفحه به او كاغذ نوشتم ، حال شما هم مرقوم داريد . امير گفت چشم ، به توسط شاهزاده با قاصد مخصوص او خواهم نوشت . برخاسته متعاقب سپهسالار برود . خيلى آدم حراف زرنگى به نظر آمد . گفتند اصفهانى و از آن هفت خطهاست .\r\nوزير گفت مهذب الملك مىگفت عجب ترور ريقوئى بود كه به من هفت تير انداخت .\r\nيكى از آن گلوله‌ها خراش به پاى من رسانيد . در اين بين صاحب‌منصب قزاق وارد شد مطالبهء مال‌بند كرد . در ضمن كه وكيل‌باشى اسباب اين شده بود كه قزاقها در امامزاده بست نشسته [ اند 
  ] كه نروند من او را تنبيه كردم و سه نفر از قزاقها فرار [ كردند 
  ] . تتمه راضى به رفتن شدند .\r\n\r\nانگليس و حقوق بريگاد قزاق\r\nمن جويا شدم حالا مواجب شما را كه مىدهد . گفت و اللّه درست خودم هم نمىدانم .\r\nما از « آترياد » استرآباد هستيم كه به طهران احضار شده‌ايم . مال ما را كه بانك انگليس مىدهد و ما صاحب‌منصب روس داريم كه ماهى پانصد تومان مواجب ، پانصد تومان فوق العاده بانك مىدهد . اما « بريگاد » طهران را دولت ايران مىدهد ( دولت ايران مثل پليس جنوب اين شعبات قزاقخانه را كه روسها هنگام رژيم پوسيدهء تزار به قول مردم\r\n\r\n\r\n","description":"","footnote":"\r\n( 1 ) - در اين صفحه و صفحات قبل نام عراق برده شده مقصد شهرستان عراق ( اراك ) نيست بلكه در اصطلاح آن صفحات ، به دهات اطراف شهر قزوين عراق مىگويند . ( حاشيهء مؤلف )\r\n","page_name":" 5301 ","page_number":405},
  {"content":"\r\n\r\nبرقرار كرد به رسميت نشناخت . اين است حاليه كه روس كنار رفته انگليس مقررى آنها را مىدهد و تحت اوامر آن دولت است . دولت فقط همان بريگاد طهران را رسميت مىدهد و از خود مىداند . الان هم كه اينها همراه سپهسالار آمده‌اند باز به حكم دولت انگليس است . )\r\n\r\nباجناق امير اسعد\r\nصاحب‌منصب قزاق هم رفت آقا مير هادى و يك آدم غريب وارد شدند . امير اسعد كاغذى نوشته به آن آدم غريب داد و گفت چه وقت تشريف مىبريد . گفت الساعه . باز كاغذ ديگرى نوشت ، همانطور باز به دست گرفته برخاست . آن شخص غريب را هم همراه برد . من از مير هادى كه مىگويند امجد الممالك لقب گرفته جويا شدم اين آقا كه بود . گفت باجناق امير اسعد رئيس ايل انبارلو كه جزو رشت است . گفتم به‌به ماشاء اللّه خوب جوانى بود . گفت بله صورتا كثيف است اما برعكس سالار سعيد خودش و ايلش مردمان خوبى هستند و ابدا سرقت ، شرارت در آنها نيست . حتى مكرر با سعيد نظام سر اين كار گفتگوها حادث شده بالاخره نه او توانست ترك اين بدهد ، نه اين ترك آن .\r\n\r\nبذل و بخشش‌هاى امير اسعد\r\nبعد معلوم شد آن كاغذ دوم حوالهء پانصد تومان پول بود كه امير مرحمت نموده بودند به ايشان . آن دفعه هم هزار تومان داده بود . بخششهاى امير چندان به مورد نيست و گاهى مصداق شعرى است كه از قديم گفته‌اند\r\n عطاى بزرگان و ابر بهار * ببارد به جائى كه نايد به كار \r\nهزار تومان به ميرزا غلامرضاى تارزن مىدهد ، به اين آدم كه خودش صاحب تمول است آنقدر مىدهد . آن‌وقت اكرم الملك در قزوين گوش هركس را كه ممكن بوده بريده و براى خرج يوميه معطل بود . مواجب پسر ديگرش را قطع مىكند . جواب به او مىنويسد من فرشم حصير است . آه در بساط ندارم . بالاتر از همه محترم السلطنه « 1 » عيالش قرب هزار تومان توى اين دهات قرض دارد . قبل از آمدن امير پانزده تومان و بيست من شاه از من گندم گرفت . با وجود آن‌كه چند مرتبه حاج عبد العلى اظهار كرده تا امروز نداده است . ماهى پنجاه تومان ، مقدارى برنج و چند من روغن فقط و فقط به او مىدهد . با چندين پسر و دختر كه دارد و آن همه كلفت . شش هزار تومان منافع املاك\r\n\r\n\r\n","description":"","footnote":"\r\n( 1 ) - مادر مرحوم ارسلان خلعت‌برى . ( مسعود سالور )\r\n","page_name":" 5302 ","page_number":406},
  {"content":"\r\n\r\nمازندران خود ضعيفه است ، مىخورد و يك شاهى به او نمىدهد . من از جود و سخا مذمت نمىكنم ، اما خوب است در مقامش خرج شود . اين پانصد تومان را به دار العجزهء طهران مىداد ، به فقراى زواردشت و زرآباد مىداد ، نفقهء عيالش مىكرد خيلى بهتر بود تا به اين گردن‌كلفت محض شهرت بدهد .\r\n\r\nعقيدهء مير هادى و املاك سپهسالار\r\nآقا مير هادى بعضى حرفها را به من زد . گفتم به چه خيال مىروند . گفت نمىدانم .\r\nگفتم دعوا مىروند . گفت با اين آدمها ! گفتم پس چه حركتى است . گفت مجبور شد . گفتم چطور . جواب داد به انگليس گفت آنجا را امن كنند . گفتند اگر ما برويم تصرفات مىكنيم .\r\nپس يا خودت برو امن كن يا مىرويم و تصرف مىكنيم . به اين جهت مجبور شد ، و الا با اين‌حال و اين سن كسى به اختيار سوار نمىشود اين كوهها را طى كند . سپهسالار خبطى كرده و درمانده است . گفتم چه خبط . گفت اين‌كه تمام مايملك محال ثلاث خودش را به امير اسعد بخشيده . گفتم به آنها كه مىگويند داده . گفت بله . همه ما را هم شاهد گرفته .\r\nتمام املاك قزوين و رودبار و آنچه در طهران از ملك و مستقل و اثاث البيت ، حتى الوتد فى الجدار ، دارد به ساعد الدوله داده ، املاك عراق و مازندران را به سردار اقتدار . آنچه هم در رشت و بعضى جاهاى ديگر دارد به حال خود است . معلوم نيست چه خواهد كرد . با اين‌حال دو پسر ديگر راضى نيستند .\r\nگفتم سردار كبير و دخترها . گفت اولا مصالحه نامچهء سردار اقتدار را پاره كرد . قبل از آن قرار داده بود سه دخترش را سه پسر نگاهدارى و راضى كنند . ماهى پنج هزار تومان هم تا سردار كبير حيات دارد به او بدهند .\r\n\r\nباغ فردوس - ساعد الدوله\r\nاصل عمارت باغ فردوس را هم به ملت بخشيد كه ييلاق مجلس شوراى ملى بشود .\r\nسردار كبير هم راضى به اين ماهانه نشد . او هم جزو مخالفين شده است . گفتم مىدانيد به ساعد الدوله داده . گفت البته . با اين‌حال كه چندين كرور مال به او داده باز با امير اسعد مخالفت مىكند ( سردار كبير بلاعقب است . ساعد الدوله و خواهرش عيال اسعد السلطنه از صغرا نام صيغهء تجريشى سپهسالار است و بايد ساعد الدوله هجده سال داشته باشد .\r\nچشمش هم مىگويند معيوب است . ) گفت املاك را هم به تصرف ساعد الدوله داد و نجف‌آباد منزل كرد . ثقة الاسلام هم معاون و پيشكار اوست . من هم از جانب ساعد الدوله رودبار آمده‌ام .\r\n\r\n","description":"","footnote":"","page_name":" 5303 ","page_number":407},
  {"content":"\r\n\r\n\r\nعز الدوله و تقسيم املاك\r\n( واقعا بايد به عقل و دورانديشى و حزم و احتياط حضرت اقدس و الا هزار آفرين گفت و حال آن‌كه چندين سال است مال خودش را به ما چهار نفر پسر مصالحه كرده . تا چند سال قبل ما نمىدانستيم . بعد از آن هم كه به ما اظهار داشت اولا محض آن‌كه خواهرها اسباب زحمت خودش و ما در حال حيات او نشوند ، امر فرمود به احدى نگوئيم .\r\nثانيا به ما نفرمود تقسيم اموال چه قسم است تا باعث كينه و حسد ما به همديگر نشود . اين است كه به اين دو جهت ما باهم همان مهربانى و لطف داريم كه داشتيم و به خودش هم زحمت و صدمهء خيالى يا غيرخيالى هم الحمد للّه نرسيده است . سپهسالار كه چندين مليان مال دارد به واسطهء عدم توجه به اين دو نكته اين قسم مبتلا و گرفتار شده كه به مرگ راضى است ) .\r\n\r\nمهمانى ناهار امير اسعد\r\nخواستم اطاق ضياء الدوله بروم گفتند خواب است . امير اسعد آمد بناى بازى شد .\r\nبازى تازه‌اى كه « شمن دوفر » مىنامند . من بلد نبودم . آقا مير هادى گفت سهل است و ما به‌جاى شما هستيم . وزير و مسعود الملك هم بودند . پانزده تومان من باختم . بازى را هم ياد نگرفتم و گفتم كفايت كرد . ناهار خورديم . ناهار امير اسعد با شام وزير فقط فرقش دو كاسه آبگوشت و چند ظرف كباب است كه حاجى آبدار طبخ مىكند . جزئى نان سر سفره هست . آبگوشت را روى چلو ريخته مىخورند . بعد هم به‌قدرى عمله اكره روى اين سفره هجوم مىآورد كه تماشائى است . بعد از ناهار بالاخانه را براى من تنها گذاشته رفتند .\r\nاما من خوابم نبرد . اول به واسطهء پشه ، بعد به واسطهء صداى دو نفر درويش ، سپس شيپور و صداى طبل تعزيه . با هدايت بيك به تماشاى عمارت جديد رفتم . عالى و قشنگ بود . فقط دو اطاقش تمام بود . گفت در نداشت . گفتم اين پرده حصيريها را آنجا مىانداختيد ، تابستان بود و بهتر از اين بالاخانهء كثيف مىشد . گفت عقلم نرسيد . گفتم چطور شد اين يك‌بار اقرار كرديد .\r\n\r\nموجبات شكايت مردم از شاه\r\nعصر بالاخانهء ضياء الدوله رفتم . باز وزير و امير اسعد شكايت از شاه كردند و\r\n\r\n","description":"","footnote":"","page_name":" 5304 ","page_number":408},
  {"content":"\r\n\r\nامير اسعد مىگفت من از محل موثقى شنيده‌ام جنگلىها به شاه شهريه مىدادند . من از ضياء الدوله پرسيدم شكايت مردم از شاه چه بود . گفت :\r\nاولا به يك اندازه تحريك انگليسها بود . زيرا شاه را باطنا با آلمان و عثمانى همراه مىدانستند و خواستند به او بفهمانند كه ممكن است ما شما را برداريم و به واسطهء اين فشار شاه را جبرا با خود همراه نمايند .\r\nثانيا مردم مىگويند شاه به هر كارى براى جلب منافع مشغول است ، جز كار سلطنت كه وظيفهء اوليهء اوست . مثلا شاه گندم احتكار مىكند ، پول تنزيل مىدهد ، ملك بيع برمىدارد ، زراعت مىكند ، فلاحت مىكند ، با كسبه شركت و معامله مىكند . بالاخره شاه با پنبه‌دوز و كفش‌دوزهاى طهران هم شركت و معامله دارد و اين شكل پادشاه تازگى دارد و مردم ناراضى هستند .\r\n\r\nامير اسعد و جنگليها\r\nتا پاسى از شب را آنجا بوديم . امير اسعد باز بناى مهمل‌گوئى را گذاشت . باز از خودش تعريفات كرد و از ما تكذيب كه اتفاق ندارند با من نيستند ، چه و چه كه مكرر مطالب او نوشته شده . آخر الامر من جرم گرفت گفتم آقاى ضياء الدوله اين آدم كه اين ايرادات را به من مىگيرد خودش پا شد با تمام اعاظم و اشراف تنكابون رفت روى دامان ميرزا كوچك خان افتاد و بعد هم تمام ملك و مال خود و پدرش و كسانش را تقديم كرد .\r\nدست از پا درازتر به رودبار آمد . چون مرا هم خواستند صورت خودشان كنند و من استنكاف نموده زير بار نرفتم و به حمد اللّه به من چشم زخمى هم وارد نشد حالا مردم از من خوب و از او بد مىگويند . اين ايرادات را از حسد و بغض به من مىگيرد و الا كاغذ نوشتن من و آمدن آنها يا همراهى نكردن من ، با خيالات دروغ و كذب امير اسعد گناه و تقصير نيست . وانگهى من از اين كاغذنويسى چه نتيجهء بدى بردم . البته به من كاغذ نوشتند من هم لابد بودم جواب بدهم . گفت خير اينها نيست ، من مىدانستم به سر تنكابون و ما يك همچو بلائى خواهد آمد ، اين كيفر و نتيجهء اعمال پدرم بود . او به شاه خود كرد ديگرى هم به سرش آورد . گفتم خيلى خوب ، علىاىحال تو اسباب اين كار شدى . باز گفت گفت . آخر مير هادى به صدا آمد .\r\n\r\nپيشنهاد به امير اسعد\r\nدر نتيجه من گفتم آقاى امير يك پرگرامى براى ما چند نفر بنويس كه اين ضياء الدوله آن را امضا كند و به دست ما بده . هرآينه تخلف كرديم مجازات بده . اگر شما تخلف\r\n\r\n","description":"","footnote":"","page_name":" 5305 ","page_number":409},
  {"content":"\r\n\r\nكرديد ما چند نفر شما را مجازات بدهيم . آن‌وقت ديد نمىشود گفت اصلا ايرانيها از خدا برگشته‌اند ، دين مزدك گرفته‌اند ، بايد همه نيست و نابود و اسير دست خارجه بشوند و يك مزدك‌كشى مثل عهد نوشيروان شروع شود تا ايران پاك و منزه شود . شام مدتى بود حاضر بود و ما مشغول مباحثات بوديم . آخر به جائى نرسيد . ضياء الدوله هم از شدت بدذاتى هم تصديق مرا مىكرد ، هم تصديق امير ، هم تصديق آقا مير هادى را .\r\nشام صرف شد و استراحت كرديم . ضياء الدوله كلمل خورد كه صبح روغن كرچك بخورد .\r\n\r\nرفتار امير اسعد\r\nسه‌شنبه 14 شوال - صبح چون قصد رفتن داشتم زود برخاستم . قدرى گذشت امير اسعد صدايش از بيرون آمد . من هم رفتم زير درخت قاليچه انداختند نشستيم . كاغذ سالار را نوشت . الحمد للّه اين يك مسئله به خودى خود و بدون اظهار من گذشت .\r\nرسيديم به مطالب ديگر صحبت زياد شد . محمود خان را هم صدا زدند من جد كردم كه رعاياى شما يا قسم بخورند يا رعاياى من . بدون آن جبر است و زور . اين براى شما ملك نخواهد شد ، هر وقت باشد برگشت مىكند . ظاهرا سفارش زياد به محمود خان كرد . او هم چشم چشم گفت . اما من به‌طور حتم مىدانستم تمام ظاهرسازى است و سرپيچانى من تا از آنجا به‌طور رضايت بروم . همين صفات بد اوست كه تمام كسانش و مردم تنكابون را از او ناراضى [ مى 
  ] دارد . پاى نوكر و رعيت خودش كه به ميان بيايد هيچ حكومت نمىكند و لو اينكه اظهارات طرف از حقانيت هم يك درجه بالاتر باشد . عجب اين است با اين همه تعدى كه به همسايه مىكند رعيت خودش ناراضىتر و فقيرتر است .\r\nالان رعاياى معلم‌كلايه ، اناده ، شمس‌كلايه به نان شب محتاج شده‌اند . صد دينار در خانه ندارند . درحالىكه قبل از مالكيت او صاحب همه‌چيز بودند .\r\n\r\nرعيت و پنجاه تومان\r\nچطور فى المثل . همانجا كه نشسته بوديم بهادر السلطان آمد گفت چند نفر كه ديروز قاطرهاى خود را فرار داده بودند حاضرند . گفت بگو نفرى پنجاه تومان از آنها بگيرند .\r\nگفت خيلى زياد است . هفت نفرند . گفت شما نمىدانيد اين پدرسوخته شمسىكلايه‌ايها پول زياد دارند . من مىدانم . رفت‌وآمد گفت خيلى زياد است از كجا آورده‌اند . گفت بعد نصف آن را پس مىدهيم . من اينجا به زبان آمده گفتم رعيت تا پنجاه تومان بخواهد پول حاضر كند صد و پنجاه تومان بايد مال خودش را بفروشد و تلف كند ، تا آن وجه نقد\r\n\r\n","description":"","footnote":"","page_name":" 5306 ","page_number":410},
  {"content":"\r\n\r\nموجود شود . اين پس دادن شما چه ثمر خواهد داشت وقتى كه او صد و پنجاه تومان مال خودش را آتش زد . گفت دارند من مىدانم . بهادر السلطان جدا ايستاد كه ندارند و خيلى زياد است . بالاخره گفت من از ده تومان زيادتر نمىگويم بگيرند و رفت . در صورتىكه يك ساعت بعد محقق شد آدم سپهسالار از اين هفت نفر پول گرفته و مرخص نموده است . باز بيچاره‌ها هفتاد تومان دادند و مرخص شدند .\r\n\r\nشكايت منتظم الملك از امير اسعد\r\nرفتيم نزد ضياء الدوله كه به واسطهء خوردن « كلمل » خيلى حالش بد بود . نيم ساعت نشسته وداع كرده بيرون آمدم سوار شده اوان رفتم كه منتظم الملك منتظر بود . رفتيم به اطاق . عمارتهاى اينها باغچه ، درخت ، آب ، سبزه ندارد ، مثل كوير است . تا نشستيم گفت با امير چه كرديد . گفتم داد و بيداد ، جنگ و صلح بسيار كرديم . فورا در جواب من گفت اما نتيجه هيچ نداد . گفتم شايد ندهد . گفت به‌طور تحقيق . زيرا ما مىدانيم او چه حالى دارد . من خراب اين مرد شدم . دو ماه است دنبال خودش انداخته . هرچه داشتم از دست رفته . با اين‌حال چند روز است حكم كرده زمينهاى آن سمت رودخانه [ را 
  ] كه مال اوان است ضبط كنند و مىگويد اين رودخانه حد و سد است . در حالىكه ما آن طرف رودخانه ملك زياد و علف‌چين بسيار داريم و چهل سال است زواردشت ملك سپهسالار است و ابدا همچو حرفى نزده . تا به امير اسعد بخشيد حدود رودخانه شده است . اين آدم قول ندارد ، بزرگى ندارد ، دوستى قوم خويشى نمىفهمد و به‌همين واسطه يك نفر دوست و يك نفر خواهان ندارد .\r\n\r\nزمين كجاست ؟\r\nاين كارى را هم كه سپهسالار كرد بدتر مردم را با او دشمن نموده است و باز دست از تعدى خود و بردن ملك شما يا من برنمىدارد . من ديروز كه از زواردشت مىآمدم قاطرم حاضر نبود در منزل مسعود الملك محمود خان را ديدم ، قدرى با او صحبت داشتم . او را قسم دادم اين زمين مال توان است يا گازرخان . گفت حالا كه قسم مىدهيد در تصرف گازرخان بود . اما به من حكم كرده ببرم ، من چه گناه دارم نوكرم .\r\nدو فنجان چاى خورده سوار شدم . هوا گرم بود ناهار را در معلم‌كلايه خورده چرتى زده و پس از صرف چاى حركت كردم . ديگر جائى معطل نشدم و نيم ساعت به غروب مانده قلعه رسيدم . زينب و عباس الحمد للّه بهتر بودند .\r\n\r\n","description":"","footnote":"","page_name":" 5307 ","page_number":411},
  {"content":"\r\n\r\n\r\nوفيات تهران : ظل السلطان و علاء السلطنه - اردبيلى\r\nاما اخبارات كه در آنجا تحصيل شد . ظل السلطان مرحوم شدند . علاء السلطنه مرحوم شده . ضياء الدوله مىگفت صد و شش سال داشت . اهل مجلس تعجب نمودند . گفت تعجب ندارد . او نشسته و ايستاده‌اش هم يك قد بود . علاء السلطنه هروقت روى صندلى نشسته بود با هنگامى كه ايستاده بود برابر بود و شما تاحال شنيده بوديد ايستاده و نشستهء آدم يك‌سان باشد ؟ ( علاء السلطنه بالاتنه‌اش خيلى بلندتر بود به اين علت نشستهء او با ايستاده چندان توفير نداشت . سن او در روزنامه هشتاد و چهار نوشته بود . ) .\r\nديگرى از مرحومين آقا سيد حسين اردبيلى مدير جريدهء « ايران » است كه نويسندهء قابلى بود در سى و دو سالگى .\r\n\r\nايطاليا\r\nايطاليا فتح نمايانى كرده قرب يكصد و ده هزار اسير و هزار عرابهء توپ از اطريش گرفته است و تمام اراضى از دست دادهء خود را متصرف شده كه احدى همچو تصورى را با آن همه قشون و تداركات اطريش نمىكرد . از قرار گفتهء حضرات اين فتح به واسطهء كمك قشون انگليس و فرانسه و امريكا بوده . پاريس گرفته نشده است بلكه به واسطهء شكست اطريش متفقين جرأت پيدا نموده‌اند . سلطان محمّد خامس وفات كرد .\r\nشنبه 16 شوال ، دوم درجه اسد - زينب باز تب كرد خيلى به شدت . خوب است يك نصفه طبيبى داريم . نزهت الملوك هم حال ندارد . باز تابستان شده ما گرفتار مريض‌دارى شديم . قاصد سالار را روانه كردم . روزى كه رودبار مىرفتم از اين قاصد پرسيدم چه پيشه دارى . گفت بنا هستم . اما معلوم بود بناى قابلى نيست . آهك مقدارى داشتم استاد محمود را هم خواستم دستورالعمل حوض بيرونى را دادم تا مراجعت بسازد . روزى كه آمدم ديدم يك تنور آسيائى در ميان حياط استاد ساخته معلوم شد زمين سخت و سنگ بود به‌جاى عمق به ارتفاع آن پرداخته‌اند . من ديدم اين حوض كه درست به آسيا مىماند بعدها اسباب خنده و مضمون هركس مىشود و من براى هر واردى بايد توضيحات كامل بدهم ، ناچار شدم دادم به‌قدر سه چارك از روى آن برداشتند آن‌وقت هم مجبور شدم چند روز خاك و سنگ آورده دور آن را خاك‌ريز كرده گل و چمن كاشتيم تا يك سر و صورتى گرفت . حال هم خيال دارم دور و روى آن را با چوب پوشانده مثل آلاچيق كه در باغات طهران مرسوم است درست كنم . از پيچهاى امين الدوله بكشم تا يك چيزى بشود كه در اينجا خيلى تازه باشد . استاد محمود حوض ساختن را هم ياد گرفت . بنا شد\r\n\r\n","description":"","footnote":"","page_name":" 5308 ","page_number":412},
  {"content":"\r\n\r\nحوض با سليقهء خوبى در اندرون ساخته شود . تعميرات ديگر هم اندرون داشت . هوا هم گرم جا هم كم . قرار شد اندرون را چندى بيرونى ييلاق ببريم . لهذا چادرها را دادم در جلوخان زدند كه خيلى باصفا شده . نوكرها آنجا رفتند . ما هم انشاء اللّه فردا به كلى بيرون مىرويم بلكه وسعت مكان و صفا و طراوت حياط بيرون مرضا را هم شفا بدهد .\r\nيكشنبه 19 - قاصد شهر آمد . دستخطى از حضرت اقدس و رقعه‌اى از حاج آقا رسيد .\r\nدستخط حضرت و الا چون متضمن نصايح نيكوست ملصق به اين كتاب شد تا به يادگار بماند « 1 » . مال حاجى آقا مطلبى نداشت جز شخصى .\r\n\r\nسانسور انگليس\r\nسانسور انگليس در حدود متصرفهء آنها به شدت برقرار است . اين پاكتها هم مهر سانسور نظامى را داشت ولى باز نشده بود . چند شماره روزنامهء « ايران » رسيده بود برحسب معمول خلاصه آن نگاشته مىشود .\r\n\r\nنقل از جرايد\r\n3 رمضان لغايت 10 شوال - 9 ژون لغايت 19 ژوئيه - صمصام السلطنه باز متقبل رياست وزرا شد . كابينهء جديد از قرار اسامى است كه درج مىشود . صمصام السلطنه وزير داخله و رئيس الوزرا - مستشار الدوله وزير مشاور - ممتاز الدوله عدليه - حكيم الملك ماليه - ممتاز الملك كه برادر سعد الدوله باشد علوم - سردار محتشم بختيارى جنگ - ميرزا حسين خان كه معين الوزاره پسر علاء السلطنه باشد فلاحت ( چون وزير شده است و لقب معين الوزاره كه سابق داشت مناسبت ندارد به همان اسم خوانده مىشود ، شايد حاليه لقب پدرش را گرفته باشد چون اولاد ارشد است . ) « 2 » - نصر الملك پست و تلگراف - مشار السلطنه خارجه .\r\n\r\nبلاهاى ايران از سفارت انگليس\r\nعنوان تحصن مسجد شاه حكايت نان بود . بعد چنانچه مرسوم همه‌جاى عالم است نان به چيزهاى ديگر تغيير كرد ( اما اين گرسنه‌ها كه براى نان متحصن شده بودند اين\r\n\r\n\r\n","description":"","footnote":"\r\n( 1 ) - در صفحهء بعد چاپ شده است .\r\n( 2 ) - حسين علاء سومين فرزند علاء السلطنه بود . لقب علاء السلطنه به فرزند ارشد او مهدى خان كه ملقب به مشير الملك بود داده شد . ( مسعود سالور )\r\n","page_name":" 5309 ","page_number":413},
  {"content":"\r\n\r\nنامهء عز الدوله\r\n\r\n","description":"","footnote":"","page_name":" 5310 ","page_number":414},
  {"content":"\r\n . \r\n","description":"","footnote":"","page_name":" 5311 ","page_number":415},
  {"content":"\r\n\r\nهمه پلو گوشت ، حلوا ، شيرينى ، قند ، چاى را از كجا آوردند . معلوم است از همانجا كه هميشه بلاهاى ايران نازل مىشود كه اسمش سفارت سنيهء انگليس است . ) .\r\n\r\nسفير دولت بلشويك\r\nبراوين خودمان كه سفير بولشويكى گرديده هر روز يك سواد رقعه كه به وزارت خارجه ايران نوشته در جريده به طبع مىرساند كه دولت جمهورى روسيه فلان قرارداد را فسخ كرد ، يا فلان امتياز را لغو نمود . تاجرباشيها را موقوف كرد . اتباع روس در دعاوى همان حكم رعاياى ايران را دارند ، چه و چه . ليكن معلوم نيست وزارت خارجهء ما يا اتباع روس يا مسيو اتر سفير روس وقعى به آنها مىگذارند يا نه ؟\r\n\r\nاعلان كفيل سفارت آلمان\r\nكفيل سفارت آلمان يك اعلانى در روزنامه مىكند كه بنابر اخبارى كه به دست آمده مستركاف قونسل شيراز انگليس پيشنهادى به سفارت انگليس نموده كه خوب است جنوب ايران در تحت فرمانفرمائى شاهزاده فرمانفرما مستقل و آزاد شود .\r\n\r\nجواب سفارت انگليس\r\nسفارت انگليس پس از دو سه روز جوابى مىدهد كه يك همچو پيشنهادى از طرف اهالى به قونسلگرى شده بود و به سفارت اطلاع داد ، ليكن سفارت جدا رد كرد و هرگز همچو خيالى ندارد . براى آن‌كه تماميت ( انتگريته ) ايران را به عهده گرفته است .\r\n\r\nمقالهء « ايران »\r\nدر يك مقالهء اساسى مدير « ايران » شرحى مىدهد همان قسم كه چندى قبل من فضولى كردم كه خوب است دولت ايران برقع از رخ بردارد و پلتيك خود را آشكار كند زيرا تجربيات گذشته معلوم مىدارد هر اندازه سياست ترديدآميز و مبهم و به هر درجه پلتيك روزمره تعقيب شود انتظار حوادث و محذورات زيادتر توليد مىگردد .\r\n\r\nهيئت اتحاد نجات\r\n« هيئت اتحاد نجات » در خارج شهر شيراز به رياست صولت الدوله قشقائى و جمعى از ايلات ديگر كه منعقد شده به اغلب ولايات ايران تلگراف مىكنند و اغتشاش بزرگى در فارس برپاست . اگر دولت ما جلوى اين اتحادهاى لغو بىمعنى را از اول گرفته بود\r\n\r\n","description":"","footnote":"","page_name":" 5312 ","page_number":416},
  {"content":"\r\n\r\nكمتر گرفتار اين انقلابات بىنتيجهء بىرويه مىشد . اگر قيام برضد انگليس عمومى باشد كه خود دولت هم شركت بكند شايد مفيد فايده و منتج نتيجه بشود ، و الّا اين اتحادها و دسته‌هاى بىاساس جز غارت ، چپاول ، مال مردم‌خورى و بالاخره قتل جماعتى از مردم بىگناه نتيجه و ثمرى نخواهد داشت ( مثل اتحاد هيئت اسلام ) .\r\n\r\nو با - حصبه\r\nدر اغلب شهرهاى ايران و با هست . حصبه كه جزو اعضاء رئيسهء خانواده‌ها شده ، نه زمستان دست برمىدارد نه تابستان و از قرار شرحى كه در روزنامه نوشته بود دو كرور آدم در اين دو ساله از اين امراض تلف در ايران شده است كه اگر همان دوازده قران خرج دفن اين اموات بىصاحب را كه دولت مىدهد در اول وهلهء خرج جلوگيرى از اين امراض شده بود آنقدر آدم تلف نمىشد . چنانچه مىنويسد اغلب خانواده‌ها به‌قدرى پول دوا و حق القدم طبيب داده‌اند كه ديگر نان شب و يك تكه اسباب ندارند ، فناى محض شده‌اند و گدائى بايد بكنند .\r\n\r\nقيمت دوا\r\nدواى فلوس كه نازلترين دواها بود كه يك سير آن شانزده مثقال چهار شاهى قيمت داشت الان يك مثقال آن به سى شاهى ، دو قران رسيده است . دواهاى قيمتى فرنگى از اين‌رو قياس شود . زلو دانه‌اى سه تومان و پنج تومان در طهران رسيده بود .\r\n\r\nجنگ منجيل - جنگليها\r\nرويتر جنگ منجيل را كه جنرال بيچاراكف روسى نموده بود به اسم قواى متفقين مىنويسد و مىگويد صاحب‌منصبان آلمانى در فرار قايد و پيشرو بودند . ظاهرا مقصود آنها اين بود كه دوستان خود را در پنجهء حوادث رها نمايد ( چنانچه دو نفر الموتى ما هم اين مسئله را گفتند ) . براوين اعلان مىكند اينها قواى روس نبودند . خودسرانه جنگ كردند . اين دسته همان هزار و دويست نفر براتف بود كه هرچه خواستند ميرزا كوچك خان راه به آنها بدهد معاذير آورد . آخر به تنگ آمده مشغول باز كردن راه خود شدند . خبر كه به قزوين رسيد از انگليسها كمك گرفت و بعد هم انگليسها از تعقيب دست برنداشتند تا آن اساس را برهم زدند .\r\n\r\n","description":"","footnote":"","page_name":" 5313 ","page_number":417},
  {"content":"\r\n\r\n\r\nسوءقصد به مدير ستارهء ايران - بمب‌اندازى\r\nدر طهران به ميرزا حسين خان مدير مرحوم « 1 » « ستارهء ايران » دو سه تير انداختند ليكن اصابت ننمود . ماژر استوار « 2 » كه نمىدانم كيست به دست ترورى كشته شد . در خانهء مستشار الدوله دو دفعه بمب انداخته‌اند كسى كشته نشد . ليكن خرابى به خانه و خانه‌هاى جوار آن بسيار رسيده است ( اين بمب انداختن هم دفعهء اول است كه مىخواهند معمول نمايند . ) . به اين جهات و به جهات ديگر يك ساعت از شب 27 رمضان گذشته شهر طهران الى چهار فرسنگ اطراف آن در تحت حكومت نظامى درآمد . اعلان آن غروب 27 در 13 ماده منتشر گرديد .\r\n\r\nفارس\r\nانگليسها به تقويت فرمانفرما و كمك قوام الملك ضديت بين قشقائيها انداخته محمّد على خان كشكولى و تيرهء دره شولى را جدا نموده ايلات عرب را هم با قوام الملك معيت دادند . صولت الدوله تنها ماند . لهذا فورا او را عزل و سردار احتشام برادر او را ايل خانى نمودند و از قرار تلگراف جنرال ساكس به كلى اغتشاش فارس اختتام پذيرفت .\r\n\r\nاروپا\r\nجنگ در فرونت غرب و ساير فرونتهاى ديگر به واسطهء خوشى هوا در نهايت شدت برقرار است ، ليكن اخبار واصله كليتا به وسيلهء تلگرافات رويتر است . زيرا هيچ قسم روزنامه از ممالك خارجه نمىرسد . اما ولوله‌اى كه در فرونت فرانسه برپاست و انتظارى كه ممالك روى زمين از نتيجهء آن دارند خارج از حد تصور است و با وصف آن‌كه قرب نهصد هزار قشون امريكا وارد اين فرونت شده و مشغول عمليات است باز قوهء نفراتى آلمان افزونى دارد چنانچه در هر مطر چهار الى پنج نفر حمله مىكنند و رويتر مىنويسد در طول سه هزار و پانصد مطر چهار ديويزيون آلمانى به حمله مشغول است و براى تصرف هشت كيلومطر اراضى آلمانها سه ديويزيون تلفات دادند . باز ساعات سخت هنوز درپيش است .\r\nكوهلمن وزير خارجه آلمان در مجلس ريشتاخ نطقى مىكند كه مسؤول جنگ دولت روس است كه فرانسه با آن مسؤوليت شركت دارد . جنگ دوام خواهد داشت ممكن\r\n\r\n\r\n","description":"","footnote":"\r\n( 1 ) - مرحوم براى ستارهء ايران است .\r\n( 2 ) - ظاهرا احمد استوار خويش محمود محمود .\r\n","page_name":" 5314 ","page_number":418},
  {"content":"\r\n\r\nنيست فتح يك‌طرف قطعى باشد . بايد از راه ديپلوماسى زمينهء صلح را برقرار كرد چون نتيجهء جنگ معلوم نيست . مىتوان الساعه آلمان را فاتح دانست . لهذا متفقين به هيچ‌وجه صحبتى از صلح نمىكنند ( در حقيقت حسن طلب مىكنند ) . اين نطق در ريشتاخ و ساير ممالك آلمان باعث تنفر مردم مىشود و هياهو مىكنند .\r\nهرتينگ شانسلر امپراطورى دو روز بعد نطقى مىكند كه مىخواهد نطق كوهلمن را ترميم نمايد و مىگويد من نطق مفصل نمىكنم كه باز باعث هيجان شود . در صورت وفادارى آلمان فتح با ما خواهد بود . مسؤوليت جنگ را هم خوب است به تاريخ برگذار كنيم . در تمام دول متخاصم تعبيرات بر اين نطق مىكنند . من‌جمله جريدهء « ديلى اكسپرس » مىگويد بيانات كوهلمن اعتراف صادقانه‌ايست حاكى بر اين‌كه آلمان بوستان مشرق اروپا را تاراج نموده اكنون كوشش مىكند كه به وسيلهء صلح آتيه ميوه‌هاى يغما شدهء آن را صرف نمايد . كوهلمن پس از هياهوى مردم استعفا داد .\r\nپس از اضمحلال روس تمام قشون اطريش در فرونت ايطاليا مركزيت يافت . اتاماژر متحدين را دو نيت بود و نقشه : يكى آن‌كه در فرونت ايطاليا به حال دفاع باشند و نصف اين قشون را به فرونت فرانسه برده پس از اتمام كار فرانسه قهرا ايطاليا شكست خورده بود . ديگر اينكه در حين فشار كلى به فرونت فرانسه اين قشون بىحساب اطريش حمله آورده ايطاليا را شكست داده و مجبور به صلح انفرادى مثل رومانى نمايد . اين ترديد مدتى به حال خود باقى بود . ناگهان شق اخير به ظهور پيوست و حمله به ايطاليا شروع شد . بر خلاف تصور همه مردم اين دفعه ايطاليا فتح نمايانى كرد . سواى هزارها اسير و غنيمتهاى بيشمار كه هزار عرابه توپ از آن جمله باشد تقريبا دو ثلث اراضى از دست رفته را به چنگ آورد . به اين واسطه يا به جهات ديگر در هنگرى اغتشاش كلى برپا شده دكرل رئيس الوزراى اطريش ناچار مىشود وخامت اوضاع را در مجلس بيان كند . بدتر از همه بارندگى و كثرت سيلاب و طوفان نصف محصول هذه السنهء مملكت اطريش و هنگرى را خراب و تلف نموده است كه اين دو فقره هم مزيد علتهاى ديگر شده است .\r\nسلطان محمّد خامس وفات كرد . عمرش هفتاد و شش سال [ بود 
  ] و سى و پنجمين سلطان آل عثمان است . عثمانى در فلسطين و بين النهرين همه‌جا شكست مىخورد ، در قفقاز پيش مىرود و مايل است همه قفقاز را تسخير كند . از قرار يك خبر آلمانها گرجستان را در تحت قيموميت خويش درآورده و اعلان استقلال داده و به عثمانى التيماتوم نموده‌اند و اين مخالفت آلمان باعث رنجش عثمانى شده است . ارامنهء قفقاز در تحت حمايت انگليس شاد [ ند 
  ] و تصور مىكنند به زودى ارمنستان را فتح خواهند نمود .\r\nاز ايران و درياى خزر متصل صاحب‌منصب و مهمات انگليسها مىرسانند تا خوب از\r\n\r\n","description":"","footnote":"","page_name":" 5315 ","page_number":419},
  {"content":"\r\n\r\nاقدامات عثمانى و دخول به خاك قفقاز و ايران ممانعت به عمل آرند .\r\n\r\nضد بولشويكى\r\nاقدامات ضد بولشويكى روزبه‌روز در روسيه تزايد مىكند . شهرت داده بودند كه تزار و خانوادهء او را كشته‌اند . اينك معلوم مىشود تزار و خانوادهء او در شهر آكاترين بورگ سلامتند . شهر و قلعه‌هاى سباستوپول و تمام كشتيهاى بحر سياه روس را آلمانها متصرف شدند . روس بزرگ پايتخت خود را در مسكو قرار داد ، روس كوچك پايتخت خود را كيف . روس سفيد پايتخت خود را ويلنا . سواى اين سه دولت فينلاند وقرم و قفقاز تركستان ، سيبريا هريك هم يك يا چند دولت مىخواهند باشند كه هنوز سواى فينلاند مقدرات آنهاى ديگر به‌طور وضوح معلوم نيست .\r\nما بين چين و ژاپن در خصوص سيبريا موافقت حاصل شده و دولت آسمانى ده برابر قواى بولشويك در سيبريا قشون حاضر نموده است . در اين گيرودار بنابر اخبار رويتر گراندوك ميكائيل الكسندرويچ نامزد سلطنت روسيه شده با قواى معتنابهى از قزاق و چك و اسلاو به‌سمت مسكو عزيمت نموده است و همه‌جا برضد بولشويكها قيام و اقدام شده است . بحران جديد روسيه شروع گرديد . كرنسكى خودى به پاريس رسانيده با كمال اعزاز پذيرفته شده نطقها مىكند و در حضور نمايندگان پارلمان لايحه امضا شدهء نمايندگان مجلس مؤسسان را ارائه مىدهد كه صلح برست ليتوسك را به هيچ‌وجه قبول نكرده و امضا ننموده‌اند و مىگويد روسيه با متحدين در حال جنگ است . در ضمن سفير كبير آلمان كونت ميرباخ را در مسكو به قتل مىرسانند و كرنسكى در نطق ديگر خود مىگويد كه من از هرگونه قتلى متأسف مىشوم مگر از قتل ميرباخ كه وسيلهء نجات روسيه است .\r\nكرنيلف با قشون زياد برضد آلمان به رستف نزديك شده و از تمام اهالى تمنا مىكند با او كمك و همراهى نمايند . حريقى در شهر اسلامبول واقع شده كه قسمت عثمانىنشين آن طعمهء آن گرديد .\r\n\r\nآغاز پنجمين سال جنگ\r\nيكشنبه 26 شهر شوال المكرم ، دوازدهم درجهء اسد ، چهارم اوگوست 1918 - امروز به حساب شمسى روزى است كه اعلان جنگ انگليس به دولت آلمان شد و داخل پنجمين سال شمسى جنگ مىشويم . ليكن « التيماتوم » اطريش هنگرى در 24 جولاى بود .\r\nصدمات اين جنگ به دول بىطرف هم كمتر از دول متخاصم نبود .\r\n\r\n","description":"","footnote":"","page_name":" 5316 ","page_number":420},
  {"content":"\r\n\r\n\r\nبيچاره ايران و ايرانى\r\nبيچاره ايران و ايرانى ، من گمان مىكنم بيشتر از دول متخاصم دچار مصيبات و شدايد شد . در آلمان يا در انگليس هيچ شنيده نشده است از گرسنگى آدمى تلف شده باشد و حال آن‌كه در ايران يك مليان مخلوق از جوع تلف شده . در فرانسه يا اطريش هيچ مسموع نشده مرض حصبه يا كلرين و كلرا ذيروحى را كشته باشد . در صورتىكه به حساب دكترها دو كرور آدم در اين دو ساله از اين دو مرض بدرود زندگانى گفته است .\r\n\r\nتلفات ايران\r\nدر ايطاليا يا بلغار گفته نشده است جماعت بىگناه بىطرفى شهيد شده باشند و حال آن‌كه در مملكت ما از يك كرور متجاوز بىگناه و مردمان زارع فقير دنيا را وداع ابدى گفته [ اند . 
  ] پس تلفات انسانى ما در حال بىطرفى از عدم توجه پادشاه و رجال و وزرا و ليدرهاى احزاب سياسى ما به مراتب بيش از دول متحارب بوده . گرسنگى و امراض و سهل‌انگارى رجال ما از توپهاى هوت‌زر و بمبهاى آسمان‌پيمايان و ترپيلهاى تحت البحرى و گازهاى خفه‌كننده و شعله‌هاى سوزان تلفاتش بيش بوده است .\r\n\r\nگرفتاريهاى اقتصادى\r\nاين از حيث تلفات ، اما از حيث اقتصاد ديگر براى ايرانى بشيزى باقى نيست . فقر و مسكنت سرتاسر مملكت ما را فراگرفته روزبه‌روز هم بدتر و سخت‌تر مىشود و امسال هم معلوم نيست محصول بهتر از سال گذشته باشد . ساير امتعه هم كه خدا مىداند به كجا و چه جا رسيده كه هر ايرانى در ترتيب امر معيشت خود دچار هزارها مشكلات شده كه يكى از آن در ايام عادى سالهاى قبل از جنگ براى فناى هر خانواده كافى بود .\r\nبارى بگذريم از اين مطالب كه نوشتن آن جز سوزش قلب كاتب ديگر اثرى در دورهء ما بدان مترتب نيست .\r\n\r\nاكرم الملك - اعانه\r\nسپهسالار سه روز بود به زواردشت آمده بود . اكرم الملك نادان جوان را با همه امتحاناتى كه داده باز در سيارستاق گذاشت . اكرم الملك به آنجا قناعت نكرده رودسر رفت و مبلغى مردم را مصادره كرد يا به زبان امروز اعانه گرفت .\r\n\r\n","description":"","footnote":"","page_name":" 5317 ","page_number":421},
  {"content":"\r\n\r\n\r\nاكرم الملك - دكتر حشمت\r\nدكتر حشمت بدذات طالقانى با جمعى از گريخته‌هاى جنگل و گويا مشهدى غلامعلى جزو آنها بود پس از آن‌كه فهميدند سپهسالار ميان آنها نيست و نفرات آنها چند است يك شبى كه سرها از بادهء ناب گرم و اكرم الملك مست لايعقل بود تاخت به سر آنها مىآورند . بيست و پنج نفر با ضرغام لنكائى كه مرد شجاعى بود كشته ، جمعى دستگير [ مىشوند 
  ] و تمام اسلحه و پول و هرچه به دستشان افتاد يغما مىكنند . به قولى خود اكرم الملك را هم دستگير و بعد مرخص مىكنند . به قول ديگر اكرم الملك پياده فرار به دو هزار مىكند . به مجرد اين‌كه اين خبر به سپهسالار مىرسد مىگويد اسب حاضر كنيد جوانى را بايد از سرگرفت و به‌سمت دو هزار حركت مىكند ، ليكن دكتر حشمت راه خود را گرفته مراجعت به همان پناهگاههاى خود در لنگرود مىكند .\r\n\r\nشكراب ميان سپهسالار و امير اسعد\r\nدر اقامت آن چند شب زواردشت بين سپهسالار و امير اسعد هم شكراب مىشود كه او را هيچ اعتنا نكرده و همراه نمىبرد و گويا از او به كلى مأيوس است . باز در آن چند روز مير هادى را با عصاى دست خودش چوب مىزند و تفصيل آن از اين قرار است .\r\nامير اسعد او را براى تعيين حدود زواردشت و اوان مىفرستند . محقق است رودخانه را به دستور امير اسعد سامان قرار مىدهد و پس از اين اقدام فورا امر مىشود قرانتين را سخت‌تر كنند . وزير سوار مىشود برود زواردشت براى حدود صحبت كند نمىگذارند برود كه در اوان ناخوشى است و مراجعت مىكند .\r\n\r\nباز دربارهء امير اسعد\r\nپس از آمدن سپهسالار مير هادى ، خير اللّه بيك و كربلائى محسن و چند نفر ديگر را حبس نموده بوده است . رعايا عريضهء شكايت مىدهند و تقصيراتى براى مير هادى معلوم مىكنند . سپهسالار عريضه را خوانده نزد وزير پرتاب مىكند كه بخوان . مىخواند و مىگويد از اينها بالاتر با تشريف داشتن حضرت اشرف كى و كى را زنجير و حبس كرده . بر طبع حضرت اشرف گران آمده مير هادى را احضار [ مىكند 
  ] و مشغول ضرب ضربا مىشود . اما اين ضرب ضربا تأثيرى در حرص و طمع امير اسعد نكرده علف و يونجه‌هاى اوانى را مىبرد . چنانچه مال گازرخانى را برد و محمود خان هم به خوشكچال آمد .\r\n\r\n","description":"","footnote":"","page_name":" 5318 ","page_number":422},
  {"content":"\r\n\r\n\r\nوزير سپهسالار\r\nليكن هيچ اظهارى به من ننمود و ابدا خودش را به آن راه نزد . كانه هيچ صحبتى و قرارى بين ما داده نشده است . تف و لعنت بر همچو آدم باد . اين وزير ده جور با آنها قوم خويشى دارد ، نوكرى آنها را مىكند ، هميشه خراب و متضرر آنهاست ، سالها وزير سپهسالار بوده . امير اسعد دامادش بود و خواهرش عروس او بود . باز براى يك تكه يونجه‌زار و مقدارى سنگ و كلوخ كوه ملاحظهء او را نمىكند . من احمق توقع دارم امير اسعد از من و ملك و مال من صرف‌نظر كند ، هيهات هيهات .\r\nچهارشنبه ششم ذيقعده 22 اسد - امير انتصار امسال چند كار در الموت پيدا كرده مكرر با من مكاتبه نموده . گاهى روزنامه هم برايم روانه مىكند . امروز دو شماره « ايران » فرستاده بود . مدير آن زين العابدين شيخ العراقين‌زاده « 1 » شده كه هيچ نمىشناسم ( در مكتوب خودش نوشته بود كابينهء بختيارى ساقط شد و حضرت وثوق الدوله رئيس الوزرا شدند . بختياريها طغيان نموده مخالفت دارند . طهران شلوغ است . متفقين فتوحات نمايانى نموده‌اند . )\r\n\r\nلغو كاپيتولاسيون\r\nمطالب روزنامه اولش اعلان الغاى تمام امتيازاتى است كه روسها از ايران گرفته‌اند كه اول آن عهدنامهء تركمانچاى است الى زماننا هذا و فورا هم كميسيونى در تحت رياست ذكاء الملك و مسيو پرنى مستشار عدليه منعقد مىشود كه تمام محاكمات وزارت خارجه را به عدليه نقل بدهند . در حقيقت فسخ و نسخ « كاپيتولاسيون » تمام دول هم شده است .\r\nاگر انشاء اللّه تعالى ساير دول چيزى نگويند و وزرا و رجال ايران هم طورى اسباب سهولت محاكمات اتباع خارجه را فراهم كنند كه اسباب شكايت سفرا نشود اول قدمى است كه دولت ايران در استقلال داخلهء خودش مقابل نفوذ اجانب برمىدارد . از اين فسخ و نسخ امتيازات روس كه به زور سرنيزه يا تهديد يا تطميع تحصيل نموده بود آنچه بيشتر قابل توجه [ است 
  ] و ساير دول هم شركت دارند همين محاكمهء قونسلهاست و الا ساير امتيازات با اين وضع روسيه به خودى خود الغا شده است .\r\n\r\n\r\n","description":"","footnote":"\r\n( 1 ) - زين العابدين رهنما . ( مسعود سالور )\r\n","page_name":" 5319 ","page_number":423},
  {"content":"\r\n\r\n\r\nهزيمت قشون آلمان\r\nمطلب مهم دوم آن هزيمت و « رت رت » قشون آلمان است از مارن كه گويا عبور از مارن براى آلمانها ميشوم است ، زيرا اين‌بار هم با همه تهيه و تداركات لودندورف هم مثل كلرك شد و از قرار ابلاغيهء سفارت انگليس و تلگرافات رويتر آلمانها از نصف مثلث بزرگى كه سواسن و شاتوتيرى و رمس را تشكيل مىدهد بيرون رانده شدند و در آن قسمت مثلث كه هنوز در دست آلمان است چهارصد هزار آلمانى هستند كه از مشرق انگليسها و جنوب و مغرب فرانسه و امريكائيها در تحت فشار سخت خود قرار داده‌اند و احتمال قوى مىرود تمام اين چهارصد هزار مقتول يا اسير شود . تمام حملات از طرف آلمانها موقوف شد و به خيال گريز هستند . توپهاى آلمانى از كار افتاده و ليكن توپخانهء متفقين از مارن گذشته و همه‌جا آتش‌فشانى مىكند . بيست و پنج هزار اسير چهارصد و پنجاه عرادهء توپ ، چندين هزار توپ مسلسل و قورخانه و مهمات بىحساب عجالتا نصيب متفقين شده است . تمام قشون ذخيره كرون پرنس تقريبا از كار افتاده .\r\n\r\nبروات و سانسور نظامى\r\nنواب عاليه رقعه‌اى نوشته بودند كه اگر مال روانه كنيد بىميل نيستم الموت بيايم . با كمال تشكر اين حسن طلب را استقبال نموده فرستادم مالها را از كوه بياورند و به شهر ببرند . كاغذجاتى هم به طهران نوشته مبلغى تنخواه براى حضرت اقدس و الا و مبلغى هم از بابت مقررى آقايان ارسال گرديد . تا از سانسور نظامى چه قسم بروات رد شود . به واسطهء نقل از اندرون به بيرونى الحمد للّه مريضها خوب شدند جز عباس كه چشمش درد مىكند . چند روز يك مرتبه هم تب مىكند كه انشاء اللّه او هم خوب خواهد شد .\r\nبيرونى ما خيلى از اندرون آبرومندتر است و به همگى راحت و خوش مىگذرد .\r\n* * * تمام شد اين جلد يازدهم « 1 » « مموار » من كه بعد از مشروطهء ايران تحرير شده است ، اگرچه حاوى بسى واقعات نادر است ليكن من افسوس دارم كه به واسطهء فقدان و عدم تحصيل اخبار آنطور كه مايل بودم به اختتام نرسيد .\r\nاگر من طهران بودم كه به گوش واقعات را مىشنيدم و به چشم اوضاع را مىديدم البته هزار بار بهتر از اينها شده بود . اما چه كنم كه روزگار غدّار و ناسازگارى ليل و نهار مرا مجبور به اقامت الموت نموده كه از هر كار و هرچيز باز مانده‌ام .\r\n\r\n\r\n","description":"","footnote":"\r\n( 1 ) - اصل : نهم ( اشتباه است ) .\r\n","page_name":" 5320 ","page_number":424},
  {"content":"\r\n\r\nباقى داستان اگر عمرى باشد انشاء اللّه در جلد دوازدهم درج مىشود و من اللّه توفيق - در قلعهء زوارك الموت ، به تاريخ يونت‌ئيل 1336 - عين السلطنه قهرمان ميرزا .\r\n* * * در 21 ماه ربيع الاولى برج جدى 1337 كه ساعد الدوله على اصغر خان پسر كوچك سپهسالار . . . در غيبت من قلعهء الموت را غارت كرد روزنامه‌هاى من هم جزو غارت رفت . عجالتا اين جلد از آن با يك جزوى از جلد بعد اين در الموت جزو اموالى كه به چنگ مهدى . . . غارتگر افتاده بود به دست من آمد . تا خداوند چه وقت به وصال ساير مجلدات آن مرا برساند كه از تمام اموالم كه يغما شده دوست‌تر دارم .\r\nعمرى باشد وقايع اين غارت و انهدام قلعهء قشنگ زيباى خودم را كه با خاك يكسان نموده‌اند بعدها خواهم نوشت . خداوند منتقم حقيقى است و كيفر خواهد داد ، چنانچه تا يك اندازه به آن . . . داده است .\r\nشب 26 شهر رمضان ، چهارم سرطان قوى ئيل 1337 در بالاخانهء عمارت على محمّد قريهء زوارك الموت . عين السلطنه .\r\n* * * پايان گرفت مقابلهء مطبعى اوراق استنساخ شده به قلم آقاى مسعود سالور با دفتر اصلى كه به خط عين السلطنه است .\r\nبه دست ايرج افشار - بيستم اسفند 1377\r\nامروز بيست و دوم شهريور 1378 تصحيح نهايى انجام شد .\r\n\r\n","description":"","footnote":"","page_name":" 5321 ","page_number":425},
  {"content":"\r\n\r\n\r\nضمائم\r\n\r\n- 1 - قلم بنويس - تاريخ ضبط كن - باز هم محكمهء افكار\r\n\r\nجريدهء رعد ( مربوط به صفحهء 5120 )\r\nامروز اطلاعات ديگرى به عرض محكمهء افكار خواهد رسيد كه پس از مراجعه به مقالات قبل و محاكمه در اسرارى كه ذيلا نوشته مىشود هر ايرانى علاقه‌مند به زندگانى و سعادت آيندهء مملكت خود از زيست در اين محيط بيزار و از بردن نام رجال شئامت‌كار در هول و هراس خواهد افتاد .\r\nبا صبر و بردبارى گوش دهيد و داستان اضمحلال يك ملت و زوال يك مملكت را از نظر عبرت با ديدهء حسرت بگذرانيد . جنگ بين المللى شروع شد .\r\nوضعيت ايران - اطلاع و استحضار به وضعيّات عمومى ايران در به دو جنگ بين المللى بسيار لازم است .\r\nملت : حالت هيئت اجتماعيه كه در اين سرزمين زندگانى كرده و نام ملت بر آن اطلاق مىشد بسيار ملالت‌بار بود . چه كه متجاوز از يك قرن گرفتارى دست ظلم و استبداد و حكامى بودند كه از دربار طهران در مقابل تقديمى و پيش‌كشيها فقط براى غارت و چپاول كسبه و خانهء اهالى ولايات اعزام مىشدند .\r\nطبقهء ضعفا و رنجبران كه قسمت اعظم و اكثريت ساكنين اين محيط را تشكيل مىدادند نه تنها گرفتار پنجه‌هاى سفاكانهء نمايندگان مركز سلطنت بودند بلكه بواسطهء خجالت و رعب اسير دست مأمورين جزء حكومت از فراش تا كدخداى دهات بوده تمام نتايج سعى و عمل خود را به كيسهء ستم‌كاران ريخته و نه تنها ثروت و تمول براى تأمين آينده نداشتند حتى از ضرورىترين احتياجات زندگانى و معيشت خود بىبهره بودند .\r\nاز اواخر سلطنت مظفر الدين شاه كه مقدمات جنگ داخلى و طغيان بعضى عشاير و بالاخره نهب و غارتهاى دهقانيان پيش آمده بود بتدريج باقىماندهء هستى نيست مردم بدبخت را از كف ربوده بود و كسانى كه مانند من در ايران سياحت كرده و قسمتهاى\r\n\r\n","description":"","footnote":"","page_name":" 5322 ","page_number":426},
  {"content":"\r\n\r\nويران شده را ملاحظه كرده‌اند مىدانند كه هيچ رعيت و دهقانى حتى مالك يك پيراهن و يك جفت گيوهء پوسيدهء مندرس هم نبود . آزادى هشت ساله با جنگهاى ارتجاع و مشروطه معنى و مفهوم حقيقى فقر و نيستى را در ايران جلوه‌گر ساخته بود .\r\nمتعاقب انفصال مجلس و استقرار ژاندارمرى و رعبى كه اهالى از موفقيت طهران در جنگهاى پىدرپى حاصل كرده بودند يك آسايشى را در مملكت توليد ساخت . ولى حقيقت اين آسايش نه بواسطهء هيمنهء روسيه كه تكيه‌گاه دولت طهران بود و نه بواسطهء عمال ژاندارمرى و اقدامات حكام بود ، بلكه انقلاب ده ساله همه را خسته و تاب و توانايى مبارزه را از افراد اجتماعات ربوده بود .\r\nاواخر دورهء نيابت سلطنت ناصر الملك به مردم فرصت داد كه از كشمكشهاى خانه بر باد ده فارغ ، مجال تفكر به گذشته و جمع‌آورى اوضاع حاليهء خود داشته باشند . گرچه اين دوره يك مرحلهء فترت و بىتكليفى بود ولى بواسطهء فراغت حكومت مركزى از توجه به اغتشاشات انتظار شروع به اصلاحات مىرفت و مخصوصا كوتاه شدن دست ظلم شجاع الدوله و مرمت اوضاع آذربايجان و ساير ايالات كه از مصائب طاقت‌فرسا خسارات زده شده بودند يگانه آمال هر ايرانى وطن‌پرستى بود .\r\nبا مقدمات مجملى كه ذكر شد معلوم مىدارد كه در اين موقع صلاح ايران سكونت و آسايش و فرصت دادن به اهالى غارت شده براى تعمير خانه‌هاى آتش گرفته و هستى از دست رفته‌شان بود و همه‌كس معترف بود كه از نقطه‌نظر رنجبران و رعايا بايد از مقدماتى كه منتج انقلاب و توليد دورهء اغتشاش گردد احتراز جست . كسى نبود انكار كند كه ايران ديگر تاب و توانائى هيچ‌گونه كشمكش و مبارزهء داخلى يا خارجى را ندارد .\r\nبديهى است مملكتى كه چند قرن گرفتار ظلم و متجاوز از ده سال دچار زدوخورد و خون‌ريزى داخلى بود تفهيم جنگ خارجى و تصور مقابله با ممالك قوىپنجه براى وى حكم نيستى و بربادى را دارد . اين اصل مسلم [ بود 
  ] و مخالفى نداشت . در حالتى كه صرف‌نظر از فقر و استيصال ملت مشكلات و موانع بىپايان ديگرى در پيش بود .\r\n\r\nايلات\r\nنخست ايلات كه همواره هر ايرانى وطن‌پرستى كه فكر مدافعهء منافع وطن را در خواطرپرستى خطور مىداد متوجه ايلات مىگرديد . اسم ايلات را همه شنيده ولى وضعيات حقيقى و حالات فعلى آنان را كسى نمىدانست . خصوصا كسانى كه مداخله در امور سياست عمومى مىكردند و اگر بعضى افراد هم اطلاعاتى داشتند محدود به يك قسمت و طبقهء مخصوصى بود . دولت مشروطهء ايران به كلى از اين اطلاعات بىبهره [ بود 
  ]\r\n\r\n","description":"","footnote":"","page_name":" 5323 ","page_number":427},
  {"content":"\r\n\r\nو اگر باور نمىكنيد از هريك از زمامداران امور كه مىخواهيد احصائيهء ايلات ايران را با وضعيات جغرافى آنان بخواهند جز جوابهاى بىسروته سخنى نخواهيد شنيد . تعجب نكنيد اگر بنويسيم در تمام دفاتر و ادارات دولتى يك صورت منظمى از ايلات ايران وجود ندارد .\r\nخلاصه اين ايلات كه يگانه عامل جنگجوى ايران است كيانند . ايلات به دو طبقه تقسيم مىشوند : يكى رعيت ديگرى خوانين و مشايخ . رعيت مستأصل ، پريشان ، فقير ولى شجاع ، سلحشور ، با بىسوادى داراى فضائل نفس و محامد اخلاق - خوانين و مشايخ از نتيجهء تربيت حكام عصر ناصرى و دستورالعملهاى دربارى ، مردمان منافق ، خودخواه .\r\nطهران چنين بود كه از توليد اختلاف بين اين قوا و عوامل مؤثر مملكت يك امنيت و آسايش ظاهرى در مملكت توليد ساخته و خود فارغ البال به تعيش و كامرانى بپردازد .\r\nاين سياست را كه دربار طهران براى مصونيت خود ايجاد كرده بود پس از آنكه نفاق عقيدهء ثانوى و بتدريج حالت روحيهء بزرگان عشاير را پيدا كرد موجب و مايهء استفاده اجانب گرديد . براى اينكه حكام ايالات كه در دوره‌هاى دربار سالى يك و دو عصر مشروطه سالى چند يكى از خوانين را در مقابل تقديمىها معزول و ديگرى را منصوب ساخته حيثيات دربار طهران را متزلزل و نبودن يك عزم و نقشهء ثابتى را جلوه‌گر مىساختند . قنسول و آژان‌هاى روس و انگليس كه همواره در پى فرصت بودند و مىخواستند از موقع استفاده نمايند و كاملا از جريان اوضاع واقف بودند درصدد جلب خوانين مغضوب و رؤساى افسرده برآمده با قرارداد و تعهدات مختلف يكى را بعد ديگرى در تحت نفوذ خود درمىآوردند .\r\n\r\nايلات سرحدى\r\nمشايخ و رؤساى ايلات سرحدى از اين جرگه مستثنا [ بودند 
  ] چه كه آنها از سالهاى متمادى به تطميع يا تهديد خود را به اجانب بسته و حمايت و لطف آنان را مايهء رستگارى خود مىدانستند . تقريبا ايلات لرستان و صفحات غرب تا درجه [ اى 
  ] محفوظ از نفوذهاى خارجى بودند ، ولى جمعا و بدون استثنا مأيوس از طهران و افسرده از سياست دربار ايران . با اين مقدمات مىتوان استنباط كرد كه در به دو جنگ بين المللى بدون مقدمات اقلا يك ساله اگر دولت ايران مىخواست از وجود اينها استفاده نمايد تا چه درجه محدود و تا چه پايه موفقيت حاصل مىكرد . توضيح اين حقيقت هم لزومى ندارد كه با وضع غيرمنظم عشاير ما و با نبودن اسلحهء كافى مقابله‌گى آنان به عساكر منظم\r\n\r\n","description":"","footnote":"","page_name":" 5324 ","page_number":428},
  {"content":"\r\n\r\nجز خسران نتيجه را حاصل نمىكرد .\r\n\r\nرجال دولت و ملاكين\r\nتشبث رجال و ملاكين طهران و ايران به اجانب يكى از بدبختىهاى عصر مشروطيّت است . يعنى جنگ مشروطه و مستبد ، فقدان مدير مقتدر ، نبودن يك مركز ثقل ، موجب آن گرديد كه اكثريت قريب به تمام اشراف و رجال صاحب ثروت ما خود را به اجانب متشبث نموده و بديهى است در مقابل ، يك تعهدات و انجام خدمات را قبول كرده بودند . و در صورتىكه ايران مىخواست برضد همسايگان شمال و جنوب داخل عرصهء نبرد گرديد بايد اولا مدتى مطالعه در پيدا كردن رجالى باشد كه هيچ‌گونه تعهدات خارجى نداشته باشند و سپس موجباتى فراهم آورد كه از شر تحريكات و نفوذ آنان ايمن گردد .\r\n\r\nتجار و كسبه\r\nدر نتيجهء فقدان امنيت و نبودن عدالت در ايران تاجرى باقى نمانده بود كه در موقع يك حوادث خارجى بتواند با دولت خود مساعدت نمايد . صادرات مملكت به‌سبب غارتهاى روزبروز در تزلزل و فقط تجارت عبارت شده بود از فروش و دلالى امتعهء اجنبى . قسمت اعظم از تجار هم ورشكست و يا مقروض به بانك روس شده اظهار افلاس مىكردند .\r\n\r\nخزانه و ماليه\r\nخزانه و ماليهء ايران هم معلوم ، نظام و قشون انتظامات سرحدى وسايل تدافعى و هزارها چيزهاى ديگر محتاج به توضيح نيست . از عجز و ناتوانى در استرداد گمركات و نداشتن مردم براى اداره كردن پست و تلگراف و گذاردن كسانى را به‌جاى مستخدمين خارجى و اسكناس بانك شاهى و هزاران بدبختىهاى ديگر كه نتيجهء مصائب دورهء ناصرى و مظفرى است سخن نمىرانيم . وضعيات ايران بطور اجمال در به دو جنگ بين المللى چنين بود .\r\n\r\nعقايد عمومى\r\nمظالم طاقت‌فرساى روس و سياست ناگوار انگليس يك حس تنفر و انزجارى را در تمام طبقات ملت توليد [ كرد 
  ] و قلوب مملو از بغض و كينه نسبت به دو همسايهء شمال و جنوب بود . وقوع و سرگرمى آنان را با آرزوى نجات خود استقبال نمودند ولى درصدد\r\n\r\n","description":"","footnote":"","page_name":" 5325 ","page_number":429},
  {"content":"\r\n\r\nنبودند كه وسايل نجات را يافته چاره‌جوئى نمايند . اين وظيفه هم متوجه افكار عمومى نبوده و يگانه تكليف هيئتى كه به نام دولت زمام مقدرات را در دست داشتند مىبود . تا اينكه عثمانى داخل جنگ [ شد 
  ] و به‌سبب ابلاغيه‌هاى دعوت مسلمين به جهاد كه از طرف عثمانىها منتشر گرديده و بلافاصله اعلان بىطرفى ايران ، عقيدهء دخول ايران را در جنگ به افواه انداخته ولى كسى نمىدانست چه بكند . در تحت تأثير همين وضعيات هريك از رجال دولت معاصر بدون استثنا ، چه كسانى كه طرف توجه عامه و يا بغض مردم بودند معتقد به اين شدند كه ايران بايد از موقع استفاده نمايد و طريق استفاده را هم در اين مىدانستند كه آنچه را روس و انگليس از دست ما گرفته‌اند مسترد داشته و ضمنا مساعدتهاى ديگرى را براى موفقيت دولت مركزى در استقرار نظم و امنيت مطالبه نمايند ، بدون اينكه علائق سياسى خود را با دول اروپائى مركزى و عثمانى قطع سازند .\r\n\r\nعقيدهء مستوفى الممالك\r\nنگارنده خود در هنگام رياست وزرايى آقاى مستوفى الممالك به دفعات خدمتشان رسيده و ايشان را مستقيم به اين عقيده يافتم و حتى مىفرمودند كه تمايل ايران نسبت [ به يك‌طرف 
  ] خسران و مضرات غيرقابل ترميمى را موجب خواهد نمود ، همين‌طور هم بود چه كه بعلاوهء آنچه در فوق مذكور شد وضعيت جغرافى ايران طورى بود كه از سه طرف تقريبا مجاور با روس و انگليس و از يك‌طرف عثمانى ، در صورتىكه طرف شمال بوسيلهء دريا و راه‌هاى آهن و طرف جنوب به توسط خليج‌فارس ميدان هرگونه عمليات نظامى را براى روس و انگليس فراهم ساخته بود . در حالتى كه فاصلهء بين طهران و اسلامبول يك صحراهاى ممتد لم‌يزرع راعى واقع گشته بود و هيچ مرد مآل‌انديش دوربين نمىتوانست تفوه كند كه بدون مقدمات و مساعى چندين ساله ايران مىتواند با روس و انگليس اعلان جنگ بنمايد . انصاف را از دست نمىدهيم كه آقاى مستوفى الممالك در محيط فكر و حرف مصدق اين عقيده بودند .\r\nدراين‌حال بيان پاره [ اى 
  ] اطلاعات راجع‌به نظريات دول متحارب لازم .\r\n\r\nانگليس\r\nانگلستان يك دولت است كه براى هندوستان از قرن قبل نظرى به ايران دوخته و بواسطهء وحشت از استيلاى روس ميل داشته ايران را همواره در حالتى نگاه دارد كه يك دولت مهاجمى از آبادى و ترقيات وى نتواند استفاده نمايد . همين رقابت سبب شده كه ايران از راه‌آهن و ساير ترقيات تاكنون محروم مانده و از نقطهء نظر آبادى با صد سال قبل\r\n\r\n","description":"","footnote":"","page_name":" 5326 ","page_number":430},
  {"content":"\r\n\r\nخود فرقى ندارد .\r\nانگليس در نتيجهء تدابير متواليه بالاخره موفق شد از آذربايجان تا تبت حصار و سدى از صحراهاى خراب در مقابل قشون روس ايجاد نمايد و به اين مهاجم شمالى وسايل انجام مقصودش را ندهد .\r\nجنگ بين المللى و دخول عثمانى به يارى آلمان انگلستان را مضطرب [ كرد 
  ] و به عشق حفظ معشوقهء ديرينه انجام دو امر را وجههء همت خود قرار داد : يكى ايجاد موجباتى كه مانع پيشرفت نقشهء آلمان در شرق گشته وى را از رسيدن به هند بازدارد .\r\nديگرى مداخلهء ايران را در جنگ بر ضد عثمانى براى تأثيرات اخلاقى و معنوى آن دو ، مسلمين هند و نماياندن اينكه جهاد لغو و اين جنگ جنگ منافى است نه جنگ مقدس و مذهبى . براى حصول اين دو مقصود از هرگونه تشبثى فروگذارى نكرده و به وسايل مستقيم و غيرمستقيم درصدد جلب دربار طهران برآمده . بعلاوه مواعيد مالى و سياسى حتى در صورت دخول ايران در جنگ واگذار كردن بين النهرين را به پادشاه ايران خاطرنشان ساخته از طغيان و قيام عمومى ايران هم مضطرب گشته ، ساعى بودند كه فورا تمايل دربار طهران را جلب نمايند و تا حدى هم موفق شده . چنانچه نوشتيم اعلان بىطرفى را بدون هيچ تعويضى صادر و با آب و تاب مخصوصى در هند و ممالك مسلمين اشاعه دادند .\r\nراپورت و تلگرافات مشير الملك « 1 » وزيرمختار ما در لندن راجع‌به پيشنهادات و حضور انگلستان را براى مذاكره اگر مراجعه شود يك سلسله اطلاعات جالب توجهى كشف مىگردد . در مقابل اصرار و ابرام ديپلوماسى انگلستان و اينكه بدون فوت وقت بايد دربار طهران نظر خود را اظهار دارد جواب مطالعه و مباحثهء اولياء امور ايران داده مىشد .\r\nرشتهء مطالعات به حدّى امتداد يافته كه هنوز هم تصميم رجال ايران معلوم نگشته .\r\n\r\nروسيه\r\nروسيه با مقاصد استيلاجويانهء خود چندان نظر مساعدى با ايران نداشت . ولى معلوم است از موافقت متحد و يار خود انگليس ناگزير بود . روسيه وقتى لزوم مساعدت ايران را احساس كرد كه قشون عثمانى از طرفى راه تفليس را در پيش گرفته بودند و از سمتى تبريز را از دست قشون وى خارج ساختند . در اين فاصله يعنى تا زمان رجعت عثمانى و موفقيت قشون روس كه بيش از چند هفته طول نكشيد و پطروگراد از آينده و عواقب\r\n\r\n\r\n","description":"","footnote":"\r\n( 1 ) - مهدى پسر بزرگ علاء السلطنه . ( ا . افشار )\r\n","page_name":" 5327 ","page_number":431},
  {"content":"\r\n\r\nوخيمه بيمناك بود به دولت ايران متوسل [ شد 
  ] و حضور خود را براى شنيدن شرائط و پيشنهادات دربار طهران اعلان نمود . و حتى مذاكره صرف‌نظر كردن از قروض خود و بعضى مسائل ديگر را گوش‌زد كرد . مخابرات مخفم الدوله وزيرمختار پطرگراد و مذاكرات سفارت روس در آن موقع اگر منتشر شود حقايق را هويدا و آشكارا مىسازد .\r\n\r\nآلمان\r\nمملكت امپراطورى آلمان قبل از جنگ فقط يك روابط تجارتى ساده و محدودى با ايران داشت . در مسائل خارجى ايران هم با نظريات روسيه موافقت مىكرد . حتى در مسئلهء اخراج شوستر سفارت آلمان هم به دولت ايران يادداشت داد كه بايد اعانه‌اى كه دولت ايران به مدرسهء آلمان مىدهد توسط مستخدمين بلژيك تأديه گردد .\r\nدر ملاقات معروف پوتسدام هم حقوق روسيه را بر منطقهء شمالى تصديق نمود . پس از موفق شدن در داخل كردن عثمانى به جنگ براى تعقيب نقشهء قيام عمومى عالم اسلام و بالاخره هجوم به هندوستان ، جلب ايران را يكى از تصميمات قطعى خود قرار داده بود . براى انجام اين مقصود چند ماه از جنگ بين المللى گذشته چندين دسته عوامل آلمانى با صندوقهاى ليره اعزام و به ايران وارد شده شروع به اقدامات كردند . آلمان خواست بوسيلهء ورود اسلحه اردوئى در ايران تهيه و مقدمتا مشكلاتى براى دشمنان خود تهيه نمايد . از اطمينان به موفقيت خود به‌سبب مساعد بودن افكار عمومى و مواعيد كاركنانى كه داشتند چندان توجهى به دولت رسمى نكرده خود به عمليات پرداختند .\r\nنگارنده به دفعات پرتس رويس وزيرمختار آلمان را ملاقات [ كردم 
  ] و فقط مىشنيدم كه مىگفت نجات ايران در جنگ با روس و انگليس خواهد بود . از قرارداد و لزوم يك عهدنامه مذاكره به ميان نمىآمد و البته وزير امور خارجهء عصر محتشم السلطنه بهتر مىدانند . فقط آنچه ما اطلاع داريم حاضر براى عقد يك عهدنامه نبودند و حتى از مبادى كه مربوط به آلمانها بود شنيده مىشد كه برطبق معاهده با عثمانى آلمان نمىتواند با دربار طهران مستقيما قراردادى منعقد سازد . بايد به راپورت و مخابرات سفارت برلن اگر باشد مراجعه نمود .\r\nبالاخره وزيرمختار آلمان با طرفداران اسباب مهاجرت را فراهم و در محرم 1334 طهران را ترك [ كرد 
  ] و رهسپار مقصد گرديد . در حالتى كه از اطمينان مواعيد طرفداران خود مترصد حركت شاه و كوچ پاىتخت بود .\r\n\r\n","description":"","footnote":"","page_name":" 5328 ","page_number":432},
  {"content":"\r\n\r\n\r\nعثمانى\r\nايران با عثمانى فقط علائق مذهبى و مراوده و مختصرى تجارت سرحدى داشت .\r\nديپلوماسى باب عالى به سياسيات ايرانى مداخله نكرده و حتى قطع اختلافات سرحدى بين دولتين با مداخلهء روس و انگليس انجام يافت و در ذيحجهء 1331 كه مقاوله‌نامهء سرحدى ايران و عثمانى را سعيد حليم پاشا صدراعظم و سفراى كبار روس و انگليس امضاء نمودند سفير كبير ايران در آن مجلس حضور نداشت ( و همين مسئله را « برق » « 1 » در موقع خود تنقيد [ كرد 
  ] و گرفتار توقيف گرديد ) .\r\nمشروطيّت ايران و عثمانى مناسبات بين مملكت را صميمىتر ساخته و جمعيت « اتحاد و ترقى » در به دو زمام‌دارى خود مصمم در توجه نسبت به ايران گشته بود . ولى گرفتاريهاى داخلى و جنگ ايطاليا سپس بالكان به‌قدرى خاطر آنان را مشغول ساخت كه حتى نام ايران را هم فراموش كردند .\r\nمتعاقب جنگ كنونى ايرانيان هم جز موفقيت عثمانى آرزوئى نداشته با اميد سعادت اين كشور اسلامى هيچ‌گونه چشم‌داشت و موافقت‌هاى مهمى را از وى نسبت به ايران منتظر نبودند . ولى عاصم بيك اظهاراتى نمود و مواعيدى در ضمن ملاقاتهاى خود مىداد .\r\nمتأسفانه عمليات حسين رؤف بيك كدورتى در مناسبات توليد [ كرد 
  ] و با مطالعات عميقهء رجال طهران واقعات آينده مجال تعقيب مذاكرات را نداد . تا اينكه پس از استيلا باراتف و محاصرهء پاىتخت سفير كبير عثمانى با پيش‌آمدى كه حيثيات دربار طهران را جريحه‌دار مىساخت از طرف قشون روس دستگير [ شد 
  ] و به روسيه اعزام گرديد .\r\n\r\nمهاجرت\r\nنتيجهء مطالعات يك سال و نيم سه كابينهء مستوفى الممالك و دستهء سليمان ميرزا منجر به اين شد كه بدون داشتن يك ورقه سند در دست و يك بند و ماده روى كاغذ مهاجرت را پيش آورده كاركنهاى آلمان از طهران حركت [ كردند 
  ] و حتى مصمم بودند پادشاه ايران را به موصل و حلب برسانند . اتفاقا ترديد و تأمل زمام‌داران را در اتخاذ تصميم اين موقع مفيد واقع [ شد 
  ] و در هنگامى كه كالسكهء اعليحضرت حاضر [ بود 
  ] ادوال و كنت كالينز به جد و مصر در سرعت حركت بودند صمصام السلطنه و سپه‌سالار اعظم به سفارت روس رفته و با وزراى مختار روس و انگليس به گلستان مراجعت\r\n\r\n\r\n","description":"","footnote":"\r\n( 1 ) - مراد روزنامهء برق است . ( م . سالور )\r\n","page_name":" 5329 ","page_number":433},
  {"content":"\r\n\r\n[ كردند 
  ] و حركت ذات شهريارى را موقوف داشته ، ولى وكلاى مجلس ركاب پرنس رويس را ترك نكردند و پس از ورود به قم كميتهء نجات و مدافعهء ملى را تشكيل [ دادند 
  ] .\r\nفتح باب مخاصمه را به روس و انگليس ژاندارمهاى بدبخت را پيش اين عرصهء نبرد قرار داد . نايب حسين كاشى و سردار صولت و امثال آنان را براى مقاومت با قشون منظم روس دعوت [ كردند 
  ] و فرونتى در ساوه تشكيل دادند و از مخابرهء هرگونه تلگرافات جعلى به نام دولت براى قيام اهالى مضايقت نكردند ، رفقاى اين جماعت جنگجو يعنى كاركنان آلمان از نقاطى كه قبلا نقشه‌هائى طرح كرده بودند به افكندن غوغا شروع كردند .\r\nاگر ياد بياوريد درجهء تاريكى افق سياست طهران را در آن موقع استباط مىكنيد .\r\nپارلمان تعطيل ، وكلا فرارى ، ژاندارمرى در حالت جنگ ، شايعات بىمأخذ آلمانها در رسيدن قوا كه مسئله را بر دشمنان خودشان هم مشتبه كرده بودند ، با وضعيات بين المللى اروپا و شكست‌هاى پىدرپى روسيه ، جنگ‌هاى سنگين فرونت غرب ، موفقيت اطريش‌ها در ايطالى و صرب و دول بلغار ، بىنتيجه ماندن عمليات داردانل و غيره ، باز يك دو هفته موقع استفاده را براى رجال سياست طهران تهيه كرده ، اتر و مارلينگ يكى بعد ديگرى مستقيما و بوسيلهء وسائط هر روزه به وزراى قصر ابيض مراجعه و پيشنهادات دولت را براى تهيهء يك زمينه موافقت تقاضا مىنمودند .\r\nاين نكته ادعا نيست حقيقت است كه در اين مدت و اين فاصلهء زياد يعنى از به دو جنگ نه دولت و نه وكلاى ملت ، حتى دو سطر افكار خود را روى كاغذ نياورده و ننوشته بودند كه براى نجات ايران چه رأى را در سر و چه مقاصدى را در نظر دارند .\r\n\r\nمذاكره با مستوفى الممالك\r\nدر آن روزهاى تيره هنگام غرش توپهاى باراتف و مارش سواران نظام روس ، در آن اوقات و دقايقى كه مشخص حيات و ممات ايران بود ، در آن لحظه كه آخرين ضربان قلب گرفته مريض محتضر شنيده مىشد نگارندهء اين سطور روزى خدمت آقاى مستوفى الممالك تشرف [ حاصل كرده 
  ] و پس از يك سلسله مذاكرات طولانى راجع‌به وضعيات با تضرع و استغاثه خاتمه دادن به بىتكليفى را استدعا نمودم . معظم له چنانچه همواره مىفرمودند عرايض وطن‌پرستانه‌ام را تصديق و پس از بيانات مبسوطى فرمودند كه موقع اتخاذ يك تصميم قطعى رسيده و تبعات هجرت آلمانها چاره جز موافقت با روس و انگليس نداريم . سپس بنده را امر فرمودند كه با ملاحظهء تمام اطراف و جوانب و مطالعات دقيقه براى عقد [ قرارداد 
  ] بعضى مطالب را يادداشت و حضور معظم له تقديم دارم . با شوق و شعفى تمام خدمت انجام را قبول و شتابان بيرون آمده پيش وجدان خود\r\n\r\n","description":"","footnote":"","page_name":" 5330 ","page_number":434},
  {"content":"\r\n\r\nسرافراز بودم كه وظيفهء نگارش شرائط و موجباتى كه زندگانى آتيهء ايران را تأمين نمايد به عهدهء من تفويض گشته .\r\n\r\nعهدنامه\r\nبالاخره با بصيرت تامه كه به اوضاع داخلى و خارجى و احتياجات ضرورى و نظريات دول متحارب داشته صورت يك عهدنامه كه ذيلا درج مىشود نوشته و در شب نوزدهم محرم 1334 در اطاق مجاور قصر ابيض به خدمت آقاى مستوفى الممالك تقديم و اظهار داشتم به عقيدهء من با اين شرايط چنانچه بتوانيد موفق به عقد اتحادى گرديد ايران را نجات [ داده 
  ] و نيك‌نامى ابدى را براى خود فراهم نموده‌ايد . طريق جلب توجه متفقين را هم بدين پيشنهاد اظهار [ كردم 
  ] و گفتم پس از تصويب دولت بايد فورا تلگرافى كه حاوى ميل و نظريات دولت ايران باشد با سوادى از اين عهدنامه به دربارهاى لندن ، پطروگراد ، پاريس ، رم مخابره [ كرد 
  ] . در همان حال سوادى به سفارت‌خانه‌هاى دول مذكور در طهران داد و ضرب الاجل معين شود كه در فاصلهء چند روز جواب قطعى برسد و چنانچه به حصول موافقت روس و انگليس موفق نشويد از طريق استيصال مىتوانيد خود را مجبور از توجه به آلمانها نشان بدهيد .\r\nرئيس الوزراى وقت پس از قرائت صورت عهدنامه نگارنده را تمجيد و در كثرت آرزوها تحسين فرموده بلافاصله مطلب را در هيئت وزراء مطرح فرمودند . معلوم است وزراء نيز تصديق [ كردند 
  ] ولى اشكالى پيش آوردند كه بدون مراجعت سليمان ميرزا و دستهء او به طهران مقتضى نيست كه چنين پيشنهادى به سفارت روس و انگليس ارسال گردد . در حالتى كه هر دقيقه و آن سفارت‌خانه‌هاى مذكور منتظر دريافت پاكت و مراسلهء رسمى وزارت خارجه راجع‌به پيشنهادات و تقاضاهاى دولت بودند .\r\nآقاى مستوفى الممالك به وسايل خصوصى يعنى توسط صارم الدوله از سفارت روس . توسط نصرت الدوله از سفارت انگليس . نظريات وزراى مختار را راجع‌به كليات و اصل موضوع استفسار [ كردند 
  ] و از قضا جواب مساعد هم شنيدند . لكن حاجى محتشم السلطنه حتى يك مراسلهء رسمى هم براى فتح باب مذاكرات رسمى به سفارت روس و انگليس ننوشته بود . باهم‌پيمان خود مستشار الدوله و با مساعدت عوامل خارجى اين موقع را هم از دست داده مقرر داشتند سوادى از تقاضاهاى دولت كه از طرف روس و انگليس قبول مىشود نزد سليمان ميرزا به قم روانه دارند . چنانچه آنان مراجعت كردند تعقيب و الّا متروك دارند .\r\nعدل الملك و ارباب كيخسرو و آقا ميرزا قاسم خان حامل پيغامات و صورت عهدنامه\r\n\r\n","description":"","footnote":"","page_name":" 5331 ","page_number":435},
  {"content":"\r\n\r\nشده به قم رفتند و معلوم است جوابى جز لبخند سليمان ميرزا را نشنيدند . مراجعت به طهران كردند كه ناگاه فرونت ساوه و آوج شكست [ خورد 
  ] و قشون روس به‌طرف قلب مملكت پيشرفت نموده دو هفته طول نكشيد كه كابينهء آقاى مستوفى الممالك با آه و حسرت و تأسف از دست دادن وقت سقوط يافته زمام امور معنا دست باراتف و ظاهرا به نام فرمانفرما مقرر گرديد .\r\nمىدانيم طينت پاك و صفت صداقت مستوفى الممالك يكى از مطالب فوق را تكذيب نخواهد كرد . بعلاوه شواهد عديده موجود است و مخصوصا راجع‌به صورت عهدنامه با آنكه بنده استدعا كرده بودم كسى نداند اين فصول را بنده نوشته‌ام خود معظم له به بعضى از اعضاى كابينه و محارم خود فرموده بودند كه اين پيشنهاد را فلانى تقديم نموده است .\r\nالبته نظر مرا خواهيد پرسيد كه آيا اين تقاضاها پذيرفته مىشد يا خير . جواب مىدهم قلق و اضطرابى كه روسيه و انگلستان از عاقبت وخيم اوضاع ايران داشته براى بيش از اين موافقت هم حاضر بودند و اگر رجال ما ساعات و دقايق استفاده را تميز مىدادند موفق مىگشتند . و با اطلاعى كه داشته و در نتيجهء ملاقات و مذاكرات خود استنباط كرده بودم دولتين حاضر براى دخول در هر نوع مذاكره و تبادل فكر با اوليا دولت ايران بوده ميل به مساعدت داشتند .\r\nبدبختانه اطلاعاتى كه ملالت خاطر خوانندگان را در اين موقع سبب مىشود فراوان دارم . ولى عجالتا ذكر بيش از اين را مقتضى ندانسته مابقى را به آتيه حوالت مىنمايم .\r\nاينك صورت عهدنامه را كه نوشته و در شب 19 محرم 1334 خدمت آقاى مستوفى الممالك تقديم داشتم .\r\n\r\nمتن عهدنامه\r\nفصل اول - نظر به آنكه اولياء دولت اعليحضرت شاهنشاهى ايران و دولتين معظمتين روس و انگلستان مصمم شده‌اند كه روابط دوستى و مناسبات صميمى خود را بر يك پايهء اتحاد ثابتى استوار سازند از اين تاريخ عهدنامهء صلح تركمان‌چاى 1243 با روسيه و عهدنامهء صلح با انگلستان 1858 و مواد عهدنامهء 1907 بين دولتين روس و انگليس راجع‌به ايران و مواد اولتيماتوم 1911 روسيه و تمام قراردادها و مقاولات سياسى و تجارتى را فسخ و الغاء نموده و به‌جاى آن اعليحضرت شاهنشاه ايران با اعليحضرت امپراطور معظم كل ممالك روسيه و با اعليحضرت پادشاه انگليس و امپراطور هندوستان\r\n\r\n","description":"","footnote":"","page_name":" 5332 ","page_number":436},
  {"content":"\r\n\r\nاز روى ميل چنين صلاح دانسته كه عهدنامهء جديدى با شرايط و فصولى كه ذيلا ذكر مىشود منعقد سازند .\r\nفصل دوم - از تاريخ امضاى اين عهدنامه يك اتحاد تدافعى نظامى بين دول ثلاثهء مذكوره بسته شده و دولت ايران در شمار متحدين روس و انگليس شناخته خواهد شد .\r\nفصل سوم - دولت ايران متعهد مىشود كه در موقع جنگ حاليه و تا . . . « 1 » سال بعد از جنگ با تمام وسايل ممكنه همراهى و مساعدت در حفظ منافع حقهء دولتين و احتراز از موافقت دشمنان متحدين خود بنمايد و هرگونه تحريكاتى كه در داخل ايران براى به‌هم زدن روابط دوستى با دولتين بشود جلوگيرى بنمايند .\r\nفصل چهارم - براى اينكه دولت ايران بتواند به خوبى شرايط اتحاد تدافعى خود را نسبت به روس و انگليس به عمل آورده باشد در مواقعى كه اولياء دولت ايران تصويب نموده و تقاضا نمايد دولتين روس و انگليس هرگونه مساعدت و همراهيهاى عاجل مالى و نظامى با دولت ايران خواهند نمود .\r\nفصل پنجم - نظر به مساعدت نظامى دولتين با دولت ايران كه در فصل چهارم ذكر گرديد تا آخر جنگ حاليه تمام قشون روس و انگليس كه در ايران هستند و يا در آينده وارد شوند در تحت اوامر مستقيم دربار طهران خواهند بود و براى اعمال شرائط اتحاد خود اوامر و نظريات دربار طهران را به‌موقع اجرا خواهند گذارد . توضيح آنكه در هر موقع كه اولياء دولت خود را از مساعدت عساكر روس و انگليس مستغنى دانسته تخليهء ايران را تقاضا نمودند دولتين بايد آن را پذيرفته و بلافاصله عمل نمايند و مخصوصا قيد مىشود كه سه ماه بعد از جنگ حاليه نبايد يك نفر از افراد قشون روس و انگليس در هيچ‌يك از نقاط ايران وجود داشته باشد .\r\nفصل ششم - نظر به مساعدت مالى دولتين مذكورتين در فصل چهارم ، دولتين روس و انگليس متعهد مىشوند كه پس از امضاى اين معاهده در فاصلهء سه ماه يك ميليون ليره ( به قيمت عادى ) پول نقد و موازى يك ميليون ليره اسلحه و مهمات و ذخائر جنگى به ايران بدهند و بعد از سه ماه هرچند ماه جنگ امتداد پيدا كند از قرار ماهى ششصد هزار ليره كه نصف آن پول و نصف ديگر مهمات و ذخائر خواهد بود به دولت ايران بپردازند .\r\nفصل هفتم - دولتين روس و انگليس متعهد مىشوند كه از تاريخ امضاى اين عهدنامه از بابت قروضى كه دولت ايران به دولتين دارد تا يك سال بعد از جنگ فرع مطالبه ننمايند و بعلاوه متعهد مىشوند كه در شرايط استقراض تجديدنظرى كرده و در آينده\r\n\r\n\r\n","description":"","footnote":"\r\n( 1 ) - نقطه‌چين در اصل است .\r\n","page_name":" 5333 ","page_number":437},
  {"content":"\r\n\r\nبيش از صد چهار فرع مطالبه ننمايند .\r\nفصل هشتم - تمام دول متفقهء روس و انگليس و فرانسه و ايطاليا ضامن استقلال سياسى و تماميت ارضى ايران و محافظ اين عهدنامه و حامى فصول و مواد آن خواهند بود .\r\nفصل نهم - چنانچه در موقعى ما بين اوليا دولت ايران و دولتين معظمتين روس و انگليس راجع‌به تغيير مواد اين عهدنامه اختلافى رخ دهد به نحوى كه طرفين نتوانستند يك توافق نظرى حاصل كنند حل مسئله مابه‌الاختلاف محول به كنفرانسى خواهد شد كه نمايندگان تمام دول متفقه در پاريس . . . « 1 » خواهد شد و رأى آن كنفرانس حكميت حكم قطعى خواهد بود .\r\nفصل دهم - دولت ايران مجاز و مختار خواهد بود كه براى تشكيلات مالى و قشون و اصلاحات ساير ادارات خود از هر دولت و مملكتى كه بخواهد مستخدم و مستشار احضار نمايد مشروط بر آنكه آن دول و ممالك در حالت مخاصمه با دولتين روس و انگليس نباشد ( و پس از خاتمهء جنگ معلوم است اين قيد هم معنى نخواهد داشت ) .\r\nفصل دوازدهم - دولت ايران مجاز و مختار خواهد بود پس از هرگونه امتيازات تجارتى ، اقتصادى ، بانكى ، به هريك از دول و . . . « 2 » و كمپانيهاى خارجى اعطا نمايد .\r\nبديهى است چنانچه عين شرائط پيشنهاد شده از طرف اتباع دول متفقه پيشنهاد گردد اولويت مراعات خواهد شد .\r\nفصل سيزدهم - دولتين معظمتين روس و انگليس حقوق آزادى اقتصادى ايران را كاملا تصديق [ دارند 
  ] خصوصا با ترانزيت و حق العبور هرگونه موافقتهاى لازم را مبذول خواهند داشت .\r\nفصل چهاردهم - براى رعايت . . . « 3 » و نفوذ و بسط اقتدارات دولت ايران دولتين روس و انگليس متعهد مىشوند كه از اين تاريخ به بعد با هيچ‌يك از رؤساى ايلات و عشاير و مشايخ و طوايف ايران هيچ‌گونه قرارداد و مقاوله‌نامه و شرايطى را منعقد نسازند و چنانچه قرارداد و معاهداتى در بين باشد لغو و از درجهء اعتبار ساقط خواهد بود .\r\nفصل پانزدهم - دولت ايران براى فانوسهاى بحرى و فارهاى خليج‌فارس [ و 
  ] انجام امور سواحل و جلوگيرى از قاچاق اسلحه يك ادارهء بحريه با يك اسكادر بحرى تأسيس نموده مسئوليت انتظام خليج‌فارس را عهده‌دار خواهد شد و دولت اعليحضرت پادشاه انگلستان و امپراطورى هندوستان حقوق حاكميت دولت و حقوق سلطنتى شخص\r\n\r\n\r\n","description":"","footnote":"\r\n( 1 و 2 و 3 ) - به علت پارگى خوانده نمىشود .\r\n","page_name":" 5334 ","page_number":438},
  {"content":"\r\n\r\nاعليحضرت شاهنشاهى ايران را بر تمام جزاير بحرين و سواحل جنوبى خليج‌فارس تصديق مىنمايد .\r\nفصل شانزدهم - دولت فخيمهء انگليس ، تجديدنظر در مقاولهء سرحدى سيستان براى مشروب ساختن اراضى سيستان از آب رود هيرمند را تصديق مىنمايد .\r\nفصل هفدهم - دولت انگليس با تحديد حدود بلوچستان و تعيين خطوط سرحدى بلوچستان با رعايت منافع ايران موافقت خواهند نمود .\r\nفصل هجدهم - دولت امپراطور روسيه تصديق و موافقت مىنمايد كه دولت شاهنشاهى ايران براى انتظام سواحل يك اسكادر كوچكى در بحر خزر داشته باشد و چنانچه با اين مسئله موافق نباشد سير كشتيهاى جنگى روسيه را در بحر خزر موقوف سازند .\r\nفصل نوزدهم - تعيين سرحدى استرآباد از سواحل جنوبى اترك و تصديق حقوق حاكميت ايران به عاشوراده و ساير جزايرى كه در سواحل ايران است .\r\nفصل بيستم - دولتين روس و انگليس موافقت خواهند كرد ، در امتيازاتى كه تاكنون به دولتين داده شده تجديدنظرى نموده و شرائط آن را با ملاحظهء منافع مملكت و آرزوى ملت ايران تغيير دهند .\r\nفصل بيست و يكم - دولت ايران در كنگرهء صلح بين المللى حق داشتن يك صندلى و شركت . . . « 1 »\r\n\r\n- 2 - اعلان تظلم\r\nقابل توجه ذات اقدس همايون شهريارى ارواحنا فداه و محل دقت هيئت وزراء عظام و نمايندگان ملت و ارباب جرايد و طرفداران عالم انسانيت ما هيئت متظلمين محال ثلاثه تنكابن چندى است شرح مظالم و مصائب وارده و تعديات ناگفتنى را كه از سپهدار اعظم و امير اسعد به ما توجه نموده به وسايل مختلفه شفاها و مكتوبا به عرض اولياى امور رسانيده و دادخواهى نموده‌ايم .\r\nبدبختانه تاكنون به عرايض ما بيچارگان ترتيب اثرى نداده و همان اصول\r\n\r\n\r\n","description":"","footnote":"\r\n( 1 ) - در اصل ناتمام است .\r\n","page_name":" 5335 ","page_number":439},
  {"content":"\r\n\r\nمحافظه‌كارى و ملاحظات و مناسبات خصوصى كه ملت و مملكت ايران را دچار اين همه ذلت و انحطاط نموده باز در اين دوره حكم‌فرما و سرلوحهء نظريات مصادر امور است .\r\nاعليحضرتا « 1 » ، شهريارا ، جوان‌بختا ، آيا موقع آن نرسيده كه به روزگار تيره و دورهء بدبختى فرزندان اعليحضرت خاتمه دهند و اين گوسفندان ستم‌كشيده را از چنگال گرگان بىانصاف رهائى بخشند .\r\nآيا هنوز مقتضى نيست كه دست خيانت و چنگال ظلم اين رجال خائن وطن‌فروش را از ملت مطيع كه ودايع الهى و سپرده به ذات اعليحضرت اقدست هستند كوتاه فرمايند .\r\nاگر بخواهيم مظالم و تعديات سپهدار و سپهداريان را نسبت به يك مشت اهالى فلك‌زدهء محال ثلاثه شرح دهيم به هزار دفتر نمىگنجد .\r\nسپهدارى كه تمام اعتبارات و شئونات خود را در سايهء رأفت و توجهات اجداد تاجدار اعليحضرت تحصيل نموده به دولت متبوع و پادشاه محبوب خود اين ظلم و خيانت را روا دارد كه چندين پارچه املاك خالصهء استرآباد را با كمال بىباكى به غيرمشروع و بدون بيم و هراس به اجانب بفروشد و نفوذ غيرمستقيم همسايه را در وطن خود مستقيم [ سازد 
  ] و يك مملكت وسيع زرخيز و ملت مطيع نجيب استرآباد را كه از دورهء شاهنشاهى و يادگار نياكان اعليحضرتت هستند به رايگان در تحت اسارت و رقيت غير قرار بدهد ، معلوم است به يك مشت اهالى فلك‌زدهء محال ثلاثه در اين مدت متمادى چه فجايع جابره و تعديات ظالمانه غيرقابل تحمل روا داشته .\r\nسپهدارى كه در اين مضيقه و تنگدستى دولت و ملت موافق قلمداد خزانه‌دارى قريب يكصد و پنجاه هزار تومان نقد و هفت هزار خروار غله و چندين هزار خروار كاه و غيره از بابت بقاياى مالياتى به دولت بدهكار است ، دينارى نپردازد و ضجهء ارباب حقوق را به عيوق برساند و با كمال بىاعتنائى شب و روز ملك ، مستغل ، خريدارى و قبالجات آنها را به بانك وثيقه كند . مىشود پى برد كه خون ما يك مشت بيچارگان را با نهايت بىرحمى مكيده است .\r\nچنانچه به دورهء حكومت و مأموريتهاى سالفهء او و پدرش از حكومت عراق و استرآباد و گيلان و اردبيل و آذربايجان و وزارت خزانه و گمركات تا تلگراف‌خانه مراجعه و به بقاياى آنها به دقت رسيدگى شود معلوم خواهد شد كه اقلا دو يا سه برابر همين بقاياى مالياتى در آنجا باقى دار و ذمه‌دار خواهد شد .\r\n\r\n\r\n","description":"","footnote":"\r\n( 1 ) - مواردى كه سياه چاپ شده در اصل نسخهء چاپى است .\r\n","page_name":" 5336 ","page_number":440},
  {"content":"\r\n\r\nاين شخص منفعت‌پرست هر روز به شكلى منقار آز و چنگال حرص خود را به جان اين ملت بدبخت و مملكت ويران فروبرده از انواع شنايع و نيرنگ فروگذار نكرده ، گاهى به لباس استبداد و شاه‌پرستى جلوه‌گر شده آن فجايع تاريخى به دو مشروطيت و حملهء ظالمانه مسجد جمعه كه ملت را فراموش نمىشود مصدر شده و تخم نفاق را بين دولت و ملت پاشيده دولت و دولتيان را مورد نفرت و بغض ملت قرار داد و مرثيهء معروف « كرد ابن ساعد آنچه كه سر زد ز ابن سعد » از نو جديد كرد بناى قديم را ، از خود به يادگار گذاشت . گاه به شكل مشروطيت و حريت‌طلبى عرض‌اندام [ كرد 
  ] و باعث تجديد خصومت و كدورت دولت و ملت گرديد . يك مملكتى را دچار آن همه ضايعات مادى و معنوى نمود .\r\nخوشبختانه اعمال و نيات او خيلى زود ثابت [ شد 
  ] و بر عموم مبرهن داشت كه اين اشكال دروغى و لباس تعزيه‌گردانى او بىاساس بوده و غير از نفع و خودپرستى منظورى نداشته پرستندهء شاه و طالب آزادى كه نبوده سهل است بلكه دشمن و مخرب اساس سلطنت و ملت بوده است . هرگاه فراموش‌كار و سهل‌انگار نباشيم و تاريخ رياست وزرائى او را به خاطر بياوريم كه در عين رياست و بين حكمرانى خود دقيقه‌اى از دسايس و اغتشاش‌كارانه از تحريك رشيد السلطان و امير مكرم لاريجانى و تشجيع ئيل خواجه‌وند برضد دولت و كاغذپرانيهاى محرمانه به سالار الدوله و شاه سابق و تشكيل انجمن اسلامى و اجتماع مسجد جمعه به عنوان حقوق و آنتريگ صفحهء آذربايجان و غيره و غيره فروگذار نكرده پردهء اغفال و شبهه‌كارى را به خوبى از پيش نظر ملت بالا [ برد 
  ] و بر تأييد عرايض ما بيچارگان بر عموم ثابت خواهد نمود جز غرض شخصى و منفعت‌پرستى منظورى نداشته « و اندرين صندوق جز لعنت نبود » .\r\nحاليه كه از همهء اين طرق نظرفريب و احساسات خوش‌باور ملت مأيوس شده خود را به لباس اجانب‌پرستى درآورده گاهى طرف‌دار پلتيك روس و زمانى به عنوان عالم اسلاميت غاشيه بر دوش عثمانى و هنگامى مفتون عثمانى و ساعتى سرشار بادهء فتوحات آلمان مىشود . « هر لحظه به شكلى بط عيار درآيد » .\r\nولى غافل از اينكه ديپلماسى دول متمدنه با نظريات عميقه و تجربيات دقيقه كه در عالم عمل دارند ملتفت هستند « كسى كه با ملت خود جفا كند ، با ديگران چها كند » . البته ساحت پلتيك خود را در مقابل حرص و آز اين قبيل اشخاص متلون المزاج كه با دولت متبوع و وطن عزيز خود از در خدعه و خيانت رفتار كرده در انظار كدر و لكه‌دار نخواهند كرد .\r\nاعليحضرتا هرگاه اين نمونهء مختصر غايت درجهء ظلم ، بىانصافى ، بىحقيقتى ،\r\n\r\n","description":"","footnote":"","page_name":" 5337 ","page_number":441},
  {"content":"\r\n\r\nخيانت ، خدعه ، خودپرستى ، بىعلاقه‌گى به وطن او را كافى و مظلوميت ما ستمديده‌گان را دليل مثبتى نبود و هر ديده و شنيدهء مقتضى كشف و گفتن بود بعضى اسرار نهفتنى و مطالب نگفتنى يا اقلا از قضيهء مطالبات آقايان سعد الدوله‌ها ، حاج غلامرضاها ، حاج شيخ ابو القاسم‌ها ، معاون الممالك‌ها و ارتكاب جنايات سهام الدوله‌ها ، عارف‌ها ، ضياء السلطان‌ها و غيرهم و همچنين از معاملات نامشروع تجاوزكارانهء محال ثلاثه از املاك تيولى و غيره و غيره مفصلا عرضه مىداشتيم .\r\nاعليحضرتا ما از پدر تاجدار و سلطان متبوع مفخم و هيئت دولت و نمايندگان ملت براى رفع مظلوميت خود جز يك نفر حاكم قانونى غير از فاميل سپهدار و سواى دواير ثلاث چيز ديگر نمىخواهيم . در بادى نظر اگرچه تصور خرج يا اضافه بودجه براى دولت به نظر آيد جاى شبهه نيست پس از يك سال بر اولياى دولت معلوم خواهد شد كه چندين برابر امروزه اضافه ماليات و عوايد مشروعه ديگر خواهد داشت و بعلاوه قريب يكصد هزار نفوس را از چنگال ظلم و استبداد يك خانوادهء ظالمى كه به دولت متبوع خود نيز ابقاء نكرده‌اند رهائى و آزادى خواهند داد .\r\nاميدواريم كه اين نالهء مظلومانهء ما بيچارگان به خاك پاى مبارك اعليحضرت همايونى ارواحنا فداه قابل توجه افتد . هرگاه اولياء امور بخواهند باز اصول محافظه‌كارى را نقطه نظر پلتيك خود قرار دهند نمايندگان ملت و ارباب جرايد كه مظهر افكار ملى هستند ما را در اين ورطهء پرخوف و خطر تنها نگذاشته و به مدلول انظر اخاك ظالما و مظلوما ما را از اين استغاثهء مظلومانه كمك و يارى نمايند . ( بقيه دارد ) « 1 »\r\nمحمد طاهر نمايندهء محترم مجلس - رجبعلى - حسن - محمد امين - على - رحمت اللّه جليل لشكر - شكر اللّه - جعفر ضرغام لشكر - منتخب الممالك - رفيع السلطان - ذوالفقار - عبد الوهاب - گل محمد - محمد - احمد - خليل - على - رحمت - ابراهيم - عيسى - سراج لشگر - محمد على - سليمان - رضا - على اصغر - محمد - اسد اللّه - اصغر - حسن - فرج اللّه - ميرزا آقا - محمد ابراهيم - هادى - محمد تقى - اسمعيل - هادى - محمد حسين - محمد - امان اللّه - عبد اللّه - محمد رضا - عبد العلى - رحيم - احمد - عبد العلى - فريدون - عباس - ذبيح اللّه - فرج اللّه - عبد الصمد - محمد - داود - محمد جعفر - معتضد السلطان - ولى اللّه - صمد - لطفعلى - على - اصغر كيانعيم - اسد اللّه - محمد حسن - احمد - على .\r\n\r\n\r\n","description":"","footnote":"\r\n( 1 ) - همين مقدار از آن موجودست .\r\n","page_name":" 5338 ","page_number":442},
  {"content":"\r\n\r\nقسمتى از اعلان تظلم اهالى تنكابن\r\n\r\n","description":"","footnote":"","page_name":" 5339 ","page_number":443},
  {"content":"\r\n\r\nقسمتى ديگر از تظلم اهالى تنكابن\r\n\r\n","description":"","footnote":"","page_name":" 5340 ","page_number":444},
  {"content":"\r\n\r\n\r\nجلد دوازدهم ( پس از مشروطه )\r\nاز تاريخ 11 ذى القعدهء 1336 تا 8 رجب 1339 نوشتهء قهرمان ميرزا قاجار\r\n\r\n","description":"","footnote":"","page_name":" 5341 ","page_number":445},
  {"content":"\r\n . \r\n","description":"","footnote":"","page_name":" 5342 ","page_number":446},
  {"content":"\r\n\r\n\r\n[ دنباله سال 1336 هجرى قمرى 
  ]\r\nبسم اللّه الرحمن الرحيم شروع مىكنم به جلد دوازدهم روزنامهء خود روز دوشنبه يازدهم شهر ذى القعده « 1 » 1336 هجرى ، بيست و هفتم اسد سنهء يونت‌ئيل تركى ، دوم شهريور 840 جلالى ، نوزدهم اوت 1918 ميلادى در قلعهء زوارك الموت .\r\n\r\nورود نواب عاليه\r\nهوا دو شب است به واسطهء آمدن مه خنك شده . امروز يك ساعت به غروب مانده سركار نواب عاليه از شهر آمدند . پرى خانم و عفت خانم با پسر يك ساله و نيمه‌اش ميرزا رضا همراه بودند . ماشاء اللّه پريچهره بزرگ شده اما عفت به همان حال ناخوشى مبتلاست . رضا درست مثل انگليسيهاست ، خيلى بامزه و خوب . همهء شب به صحبت گذشت . نواب عاليه خيلى از انگليسيها مىگفت .\r\n\r\nاسمعيل خان - سوارگيرى انگليسها\r\nاسمعيل خان به هزار ماجرا زنكهء روسى را بيرون كرد . پس از توقيف و استخلاص نزد رئيس نظميهء انگليس مترجم شده ماهى پنجاه تومان مواجب مىدهند . حاليه هم با رئيس نظميه به رشت رفته . حبس او اسباب خيرى شد . انگليسيها متصل از ايرانيها نوكر مىگيرند . سوار كه اسب و تفنگ مال خودش باشد روزى دو تومان ، پياده يك تومان . به قدر كلاغهاى قزوين اتومبيل دارند و هر اتومبيل سه نفر يا چهار نفر مىنشيند .\r\n\r\nعمارت‌سازى انگليسها\r\nاز دم دروازدهء راه كوشك تا نزديك آسياها و باغ موثق ديوان تمام را عمارت ساخته و مىسازند . احدى به غير آنها قادر بنائى كردن نيست . آجر هزارى دوازده تومان ، آهك خروارى هفت تومان شده است . تير كه دانه‌اى چهار هزار بود دو تومان . هرچيز خوب وارد شهر شود به‌سمت اردو و عمارتهاى انگليسها مىبرند .\r\n\r\n\r\n","description":"","footnote":"\r\n( 1 ) - اصل : شوال المكرم و اشتباه كرده است .\r\n","page_name":" 5343 ","page_number":447},
  {"content":"\r\n\r\n\r\nخوب‌خورى انگليسها - فرق آنها با روسها\r\nجوجه دانه‌اى هشت هزار شده . انگليسها عسل بسيار مىخورند چاركى دوازده قران ، و به‌قدرى عسلهاى سفيد خوب براى آنها مىآورند كه هيچ‌وقت در قزوين ديده نشده است . انگليسها مثل روسها غذاى بد ، ميوهء بد نمىخورند . مثل ولايت خودشان گذران صحيح دارند . ابدا ديده نشده است در كوچه با يك زن ايرانى صحبت كرده باشند ، يا مثل روسها حرف بد و ليچار بگويند . درست انگليسها مثل آقا مىمانند ، روسها نوكر .\r\n\r\nجاى اموات هندى\r\nبعضى از هنديها فارسى مىدانند ، مسلمان هم دارند و جا براى اموات هنديها جهنم درست كرده‌اند ، يكى در باغ سپهسالار ، ديگرى در عمارت سابق قونسلگرى روس .\r\nگنبدى دارد آجرى . داخل آن را كسى نديده اما متصل كاه آنجا مىسوزانند و اگر كشته يا مردهء هندى باشد توى آن انداخته آتش مىزنند .\r\n\r\nراه‌سازى\r\nروزى دو سه هزار تومان به عمله مزد مىدهند كه راه بسازند . اما دربند كار كردن عمله چندان نيستند . اغلب عمله‌ها هيچ‌كارى نمىكنند و مزد خود را مىگيرند . اغلب اعلان مىكنند كه هركس به عنوان ما غله بخرد چنين و چنان مىكنيم ، اما خير محرمانه متصل غله خريده يا حمل مىكنند يا انبار .\r\n\r\nقيمت گندم\r\nمحمود و رحيم خياط الموتى چند ماه است متصل براى آنها كيسه مىدوزند كه گندم مىريزند ، چنانچه نان باز يك من هشت هزار است و گندم چهل تومان باوجود آن‌كه سر خرمن است برنج سه تومان و نيم تا چهار تومان . همه‌چيز گران است و حاصل كم است .\r\n\r\nمراسلهء سپهسالار\r\nسه‌شنبه 12 ذى القعده « 1 » - صبح زود قاصدى از جانب سپهسالار آمده بود مراسله داشت براى من . پس از احوال‌پرسى و حكايت اكرم الملك كه سابقا گذشت درخواست ارسال\r\n\r\n\r\n","description":"","footnote":"\r\n( 1 ) - اصل : شوال و اشتباه كرده است .\r\n","page_name":" 5344 ","page_number":448},
  {"content":"\r\n\r\nده نفر تفنگچى از من نموده بود و نوشته بود نيمه ماه قشلاق مىروم . من پس از تفكر زياد ديدم راه ضرر آن مسدود است و بفرستم بهتر است تا طفره بزنم . جوابى عرض شد كه انشاء اللّه زمان تشريف‌فرمائى به قشلاق ده نفر تفنگچى قابل روانه مىكنم . اگر امر مهمى باشد وجود خود بنده هم لازم باشد با همه مشغله خدمت مىرسم . قاصد رفت و ما در تهيهء آدم هستيم .\r\n\r\nجنگليها و انگليسها\r\nشهرت دارد ، نواب عاليه هم مىگفت ، كه انگليسها با جنگليها صلح كردند و يك پولى هم به ميرزا كوچك خان دادند كه به كلى خلع سلاح كرده آدم آنها بشود . از طهران به من نوشته بودند در به دو امر انگليسها گمان مىكردند استعداد آنها زياد است و قابل منازعه نيستند . اين بود تا دويست هزار ليره مىدادند كه مزاحم انگليسها نشده خودى به قفقاز برسانند .\r\nميرزا كوچك خان راضى شده بود ليكن همكاران او راضى نشده بودند . تا قضيه جنگ جنرال پيچاركف روسى در منجيل درگرفت . انگليسها به كمك فرستادند و ديدند استعداد آنها قابل جنگ كردن نيست و تمام شهرت بوده . لهذا از تعقيب باز نمانده تا آن كه ايروپلنهايشان تمام كسما و بعد هم نصف شهر رشت را بمبارده و خراب كرد . اينك با بقية السيف صلح كردند كه ديگر بيش از اين جنگ نكنند و قشونشان به بادكوبه رسيد .\r\nگفتند ارامنه كشتى زياد حاضر نموده بودند و به‌محض ورود قشون همه را با كشتى بردند . عجالتا در قفقاز هفتاد هزار ارامنه را انگليسها تجهيز نموده‌اند .\r\n\r\nقول گرمارودى دربارهء جنگليها\r\nعزيز اللّه گرمارودى پسر مرحوم كربلائى خانبابا [ كه 
  ] مدتى است در جنگل جزو اتباع ميرزا كوچك خان بود تازه لخت عريان وارد گرمارود شده گفته است دسته‌دسته از ما فرار مىكردند . دستهء ما هم كه اغلب از اهالى اطراف طهران بودند هم مصمم فرار شدند شب‌هنگام فرار كرديم . سواره و پياده از بيراهه آمديم تا امامزاده آشنستان . ساعد الدوله خبر شد ده پانزده نفر براى دستگيرى ما فرستاد . ما شصت نفر مسلح بوديم يك نفرمان كشته شد ، سه نفر زخمى ، تتمه اسير اين پانزده نفر شديم . اسب ، تفنگ ، فشنگ با هرچه داشتيم حتى لباس و كفش و كلاه ما را گرفتند . بعد ما را مرخص نمودند . ( با اين عساكر جرار با انگليس مىخواستند جنگ بكنند ) .\r\n\r\n","description":"","footnote":"","page_name":" 5345 ","page_number":449},
  {"content":"\r\n\r\n\r\nقيمت غله\r\nصولت گرما شكسته شد . شبها خنك و پشه بسيار كم شده است . تركها مىگويند « كلش دوشدى قيش دوشدى » « 1 » كربلائى غلامعلى از شهر آمده تازه‌اى نداشت جز قيمت ارزاق كه مىگفت با وصف آن‌كه وسط خرمن است گندم چهل و پنج الى پنجاه است ، آرد گندم تا هفتاد تومان قيمت دارد ، جو سى تومان است ، برنج هنوز سه تومان سه تومان نيم است . هيچ اميد ارزانى نيست . خداوند ترحم به حال مردم كند . ديگر امسال كسى اشياء فروختنى و گرو گذاشتنى هم ندارد . الان در الموت گندم يك من شاه يك تومان است .\r\n\r\nسقط جنين زينب خانم\r\nيكشنبه 17 ذى القعده « 2 » ، دوم سنبله - زينب ديروز از صبح دل‌درد گرفت . دو ساعت از شب رفته بچه پنج ماه و نيم را انداخت . نتيجهء روزه گرفتن نامشروع همين بود . للّه الحمد به خودش آسيبى نرسيد . من براى تماشا به اطاق او رفتم ، دختر بود . يك وجب قد او بود . سر و صورتش درشت‌تر و فربه‌تر از ساير اندامش بود . دستهاى خود را مثل شلاق بالا و پائين مىبرد و گاهى به دهان مىگذاشت . درست به يك جانورى شبيه بود . بيست ساعت زنده بود بعد دنياى فانى را وداع گفت و از محنت زمانه بدون هيچ عقابى و معاصى درگذشت .\r\n\r\nسانسور پست - عقد احترام الدوله\r\nدستخطى از حضرت و الا رسيد . سانسور باز نموده بود . حتى پاكتهاى جوف آن‌كه مال بچه‌ها بود باز بود و مهر سانسور داشت . الحمد للّه همگى سلامت هستند و در چهارم ماه پريوش خانم ملقبه به احترام الدوله صبيهء عماد السلطنه [ را 
  ] كه دو سال بود عقد ميرزا محمّد حسين خان پسر همشيرهء بزرگ شاهزاده آغا بود در شمران عروسى كردند .\r\nهمان باغ حضرت اقدس و الا داماد و عروس را دست‌به‌دست داده بعد از شام به باغ شاهزاده آغا فرستادند . عروسى مختصر و خودمانى بود .\r\n\r\n\r\n","description":"","footnote":"\r\n( 1 ) - كلش - قسمت خشن و درشت ساقها و برگهاى گندم و جو كه پس از درو در زمين مىماند . مثل تركى است به معنى وقتى كلش به زمين افتاد تابستان هم تمام مىشود . ( مسعود سالور )\r\n( 2 ) - اصل : شوال و اشتباه است .\r\n","page_name":" 5346 ","page_number":450},
  {"content":"\r\n\r\n\r\nنصرت الملك\r\nنصرت الملك پدر داماد از بس بدعنق است به عروسى پسرش حاضر نشده بود و اين يكى از غرايب اتفاقات است كه ناشى از بدخلقى و بدلعابى او شده است . ميرزا محمّد حسين خان رئيس ماليهء رشت بود استعفا داد . دو ماه است طهران رفته جوان تربيت شدهء با كمال خوبى است . اما گويا سهمى از خلق خوش پدر به ميراث برده باشد .\r\nعين الملوك دختر مرا ماه نو عروسى مىكنند . متصل از من پول مىخواهد و يك سال است مطلب كاغذ او منحصر به‌همين فقره است . درحالى كه توى صندوقخانهء من آنچه بوده برداشته است .\r\n\r\nمقصود سپهسالار\r\nبراى ده نفر تفنگچى لباس دوختيم ، گيوه گرفتيم ، كلاه و نمد به يك مد درست كرديم ، پاپيچ كه خيلى معمول است گرفتيم كه انشاء اللّه بروند . اما سپهسالار ده نفر آدم مرا مىخواهد چه كند . يك مسئلهء لاينحلى براى من شده . او محتاج ده نفر آدم من نيست . دسته‌دسته از دهات قزوينش سوار و پياده مىرود . محمّد حسين خان شاهسون هم قرب دويست سوار برايش فرستاده . در محال ثلاث « 1 » هم كه آدم بسيار است . پس اين كمك ناقابل را به چه جهت به چه پلتيك خواسته نمىفهمم . ما از دست آدمهاى گرسنهء هار و تور « 2 » امير اسعد نزديك است الموت را گذاشته فرار كنيم .\r\n\r\nمحمود خان\r\nمحمود خان در خوشكه‌چال [ و 
  ] توان است . متصل اسباب براى رعاياى من كوك مىكند و به يك بهانه پول مىگيرد . براى اين چندبار برنج طالقانى هم كه گرمارود است ميرزا بزرگ و سايرين ديشب يك كجورى قاصد را ياد داده بودند در گرمارود مأموريت كند . مقدارى برنج شبانه از مال طالقانى رودبار فرستاد ، مقدارى خانهء ميرزا بزرگ فراشباشى حضرت اشرف كوچك داد . صبح به من خبر رسيد اوقاتم تلخ شد . فرستادم كجورى را با پس‌گردنى خارج كردند برنج را پس گرفتند . اما سيزده من شاه را رودبار برده بودند و مسترد نشد . من هم گفتم عيال بزرگ را از ده خارج كنند .\r\n\r\n\r\n","description":"","footnote":"\r\n( 1 ) - محال ثلاث - يكى از نواحى سه‌گانهء مازندران تنكابن ، كجور ، كلارستاق ( م . سالور )\r\n( 2 ) - تور - لهجهء الموتى به معنى ديوانه . ( مسعود سالور )\r\n","page_name":" 5347 ","page_number":451},
  {"content":"\r\n\r\n\r\nامير اسعد\r\nامير اسعد نوكرهايش را به اين كارها عادت داده . حالا كه از تنكابون محروم شده‌اند در اينجا شروع به آن كارها نموده‌اند . امير اسعد براى همين كار ديگر يك نفر دوست از خويش و بيگانه براى خود باقى نگذاشته است . همه رنجيده‌اند . روىهم‌رفته آدم متعدى بىحقيقى است و هرچه بگويد دروغ است ، خصوصا راجع به ملك يا نوكر خودش باشد .\r\nبر پدرشان لعنت كه تمام روزنامهء من منحصر به كارهاى آنها شده . در حقيقت وقايع‌نويس و تاريخ‌نويس آنها شده‌ام .\r\n\r\nنامهء عزالدوله\r\nحضرت اقدس و الا مرقوم داشته بودند وثوق الدوله رئيس الوزرا است و در باغ فردوس ييلاق آمده . اما هيچ ذكرى از طغيان بختياريها مرقوم نشده بود كه امير انتصار نوشته بود . گمان ميكنم به كلى دروغ و شهرت كاذبه بوده است .\r\n\r\nورچين - تراز گوسفند\r\nبه ورچين ورچين الموتيها نزديك شديم . مطالبات غلهء ما ثلث عايد نشد . به‌قدر يك هزار تومان گوسفند دادند كه سال ديگر معمولا از چهار رأس ميش يك من روغن « تراز » بدهند ، آن هم دانه‌اى پنج تومان . يك سال است پول من خوابيده . يك سال هم بدون منافع مىماند . آيا به وصال روغن برسم يا نرسم . ميش هم پنج تومان اعلى قيمت .\r\n\r\nوضع دهات\r\nقرب دو هزار و پانصد تومان هم ملك فروختند كه هشتصد تومان از اين مبلغ را نقدا دادم . تتمهء آن از بابت بدهى محسوب گرديد . اتانى و كلانى پنج خروار و بيست و پنج من از مراتع خود [ را 
  ] مجددا فروخت . دهات فيشان ناحيه هم از مراتع باقيماندهء خود دادند .\r\nدو دانگ تركان هم كه اربابى بود پنج ربع و نيم فروخته‌اند . تتمه را مشغول هستند قباله كنند . فقط پول نقدى كه به من عايد شد از دهات بالا رودبار بود . تتمهء مطالبات كه قرب هفت هشت هزار تومان است ماند تا سال ديگر . اگر خيلى مواظب باشيم هركس مراجعت كند بگيريم ، يا آدم تنكابون روانه كنيم باز وجه ناقابلى عايد خواهد شد . اغلب كه هيچ نداشتند مقدارى غله عوض پارسال سربه‌سر دادند .\r\n\r\n","description":"","footnote":"","page_name":" 5348 ","page_number":452},
  {"content":"\r\n\r\nمن هر سال اول حمل كه مىشود حساب مىكنم مىبينم مبلغى امسال بايد پول داشته باشم . پائيز كه مىشود مىبينم هيچ ندارم . اصلا پول اين خراب شده بركت ندارد .\r\nخالصه است ، مجهول المالك ، نبايد هم بركت داشته باشد .\r\nدوشنبه 25 ذى القعده « 1 » ، 10 سنبله - حوض اندرون تمام شد . سه ذرع در سه ذرع و نيم .\r\nيك اطاق هم پائين آن براى كلفتها ساختم . سر انبار هم برداشته شد تير تازه ريخته گرديد . مانده است كاه‌گل مالى ديوارها و برجها تا برسيم به تغييرات بيرون و كاروانسرا .\r\n\r\nبوقلمون‌خورى\r\nنواب عاليه امروز را خيال رفتن داشت مانع شدم و قرار شد اول ماه نو تشريف ببرند .\r\nهفت دانه بوقلمون داشتيم دو تا را پائيز گذشته روز روشن روباه گرفت و برد خورد . از پنج تاى باقيمانده يكى را در بهار قراقوش « 2 » گرفت . چند روز قبل يكى ديگر را باز روباه پارسالى نوش جان كرد . امروز يك دانه نرش را پلو پختيم و بر روباه سبقت گرفتيم . همه را سير كرد . مدتهاى مديد بود طعم آن به ذائقهء من نرسيده بود . واقعا گوشت سينهء لذيذى دارد .\r\n\r\nملك خان هندى\r\nحكايت خنده‌دارى ديشب بود كه آخر الامر هم پى به آن نبرديم . غروب بود بچه‌ها ذكورا و اناثا آمدند تو كه يك نفر هندى آمده دم دكان ميرزا حسين . لله هرچه با او حرف زد حالى نشد . گفت انگليسى مىدانى سر تكان داد . حالا لله آمده به شما بگويد صدا كنيد حرف بزنيد . رفتم بيرون معلوم شد حقيقت دارد . احضار كردم آمد . عصا و پارچهء نازكى در دست داشت . زمين گذاشته به حالت نظام جلو آمد ، سلام نظامى داد . خيلى سياه بود . ريش و سبيل مجعد كمى داشت . عمامهء شكرى نازكى كه از توى آن سر يك كلاه مخروطى نمايان بود در سر ، يك پيراهن كتان آستين كوتاه بدون يخه بلند و بدون علامت نظامى در تن ، شلوار كوتاهى تا زانو از همان پارچه در پا ، نوار علفى رنگى روى گوشت از زانو به پائين بسته و يك پوتين بسيار زمخت محكمى در پا داشت كه هيچ‌يك آنها علامت نظام يا نمره نداشت ، مگر آن كلاه بوقى كه داراى نمرهء شش بود . من به زبان انگليسى با او حرف زدم نفهميد و جوابى بين فارسى و هندى داد كه مفهوم نشد . بعد به اشاره حرف زدم . فقط با انگشت پشت كوه را نشان داد كه انگليس از آنجا . بعد خودش\r\n\r\n\r\n","description":"","footnote":"\r\n( 1 ) - اصل : شوال و اشتباه است .\r\n( 2 ) - قراقوش - تركى - قسمى باز شكارى .\r\n","page_name":" 5349 ","page_number":453},
  {"content":"\r\n\r\nاشاره كرد كه من هم از اين راه و جلو را نشان داد ، به گمان ما كه تنكابون را مىگويد . من او را مرخص كردم رفت ميان چادر . بعد نوكرها سراغش رفتند هيچ‌كدام چيزى دستگيرشان نشد مگر اسامى بعضى خوراكيها كه به فارسى مىدانست .\r\n\r\nژيمناستيك هندى\r\nمن اندرون آمدم . شب شد ديدم بچه‌ها نيستند . پرسيدم گفتند پشت در تماشا مىكنند . من به خشم رفتم آنها را مراجعت بدهم تا رسيدم و نظرم افتاد ديدم نوكرها صف كشيده‌اند و هندى مشق نظام و ژيمناستيك به آنها مىآموزد ، اما چه قسم و به چه هيكل . تن سياه ، لباس سفيد با آن عمامه و آن كلاه بوقى كه از وسط عمامه مثل كلاه مقلدها بيرون آمده و آن تحت الحنك كه متصل به واسطهء جنبش اين سمت و آن سمت طيران مىكند كه از خنده انسان روده‌بر مىشود و بىاختيار من هم شريك بچه‌ها شده و به تماشا و خنده مشغول شدم . تا يك ساعت هندى مشق ژيمناستيك كرد . زمين مىخوابيد تكانها مىخورد ، شنا مىرفت . برمىخاست هوا مىجست . پاها را تكان‌تكان مىداد . دستها را باز و بسته مىكرد كه با آن عمامه و كلاه خيلىخيلى مضحك بود . قدرى مشق پا كرد و به غلامحسين ياد مىداد . مشق تفنگ كرد . يك ساعت و نيم با آن خستگى راه مشغول اين حركات بود . آخرالامر من گفتم بس است بگذارند راحت كند . فقط چيزى كه فهميده شد اسمش بود كه ملك خان بود . واقعا تياترى بود و بىاندازه اسباب خنده و تماشا . امروز صبح بيرون رفتم به گمان اين‌كه هست . گفتند صبح خيلى زود خداحافظى كرده رفت بدون آن‌كه جوياى راه شود . حتى ما هرچه به اشاره گفتيم قزوين آن سمت است ، او همان‌طور مشرق و راه تنكابون را نشان مىداد . چند نفرى هم آمدند كه در راه او را ديده بودند . گفتند به‌طور مستقيم جادهء عمومى را گرفته مىرفت و ابدا به جاده‌هاى چپ و راست متوجه نمىشد . فقط دو قران پول داشت . ديگر هيچ اسبابى ، هيچ مايلزمى همراه نداشت .\r\n\r\nاين هندى كه بود\r\nاگر تصور كنيم فرارى بوده با اين حال كجا مىرفت . وانگهى فرارى بود اينجا و نزد من مىماند رد نمىشد و زبان نمىدانست . بگوئيم جاسوس بود الحمد للّه همه ايرانيها جاسوس و راپرت‌چى و راه‌نماى اجانب هستند . انگليسى يا آلمانى محتاج به جاسوس ديگرى نيست . پس اين هندى بيچاره كجا مىرفت و شغلش چه بود . خدا مىداند . شايد هم جاسوس بود ، زبان هم مىدانست ، اسباب كار هم داشت . ما نفهميديم و به‌طور كامل\r\n\r\n","description":"","footnote":"","page_name":" 5350 ","page_number":454},
  {"content":"\r\n\r\nتجسس نكرديم . يك مطلب هم نوكرها گفتند كه اگر مشغول بود سؤالى مىكرديم يا اسم چيزى را مىپرسيديم به فارسى مىگفت . اما اگر مشغول نبود جواب نمىداد و باز به اشاره مىگذراند . گفته بود مسلمانم . صبح هم يك سلام عليك گفته بود . به هرحال چنانچه در اول ذكر شد ما پى نبرديم چه‌كاره است ، كجا مىرود و براى چه در اين كوهها و دره‌ها بىزاد و راحله مسافرت مىكند . افسوس هم نداريم زيرا خيلى چيزها بر ما مجهول است اين هم يكى از آن هزار مجهول باشد .\r\n\r\nلال‌بازى روسها - چنگ چنگ ليره\r\nكربلائى غلامعلى مىگفت كار كسبهء قزوين خيلى دشوار شده است . روسها غالب تركى مىدانستند . در ظرف اين چندين سال كسبه هم زبان روسى را به‌قدر احتياج داد و ستد آموخته بودند ، عادت هم به اخلاق آنها نموده بودند . اما حالا به كلى بايد لال‌بازى درآورند و براى فروش پنج شاهى نيم ساعت معطل شوند .\r\nاين را هم مىگفت انگليسها در خريد خيلى سخت‌تر از روسها هستند . چانه مىزنند و فريب نمىخورند . از اين دكان به آن دكان مىروند . اما پول همه طلا است و نقره . يك دانه كاغذ [ ى 
  ] نيست و هر صاحب‌منصبى دست به جيب كند چنگ چنگ ليره بيرون مىآيد كه چشمها خيره مىشود . اما غذا و خوراك آنها اعلى است و مثل روسها گندخور نيستند . هرچه خوب است مال آنهاست . آزار و صدمهء آنها تاحال به احدى نرسيده . با كمال معقوليت و سلامت نفس و وقار مىباشند . به يك نفر زن متكلم نشده‌اند .\r\n\r\nقاطر و اسب انگليسى\r\nمىگفت اسبهاى اينها از مال روسها بزرگ‌تر و قوىتر است . يك نوع قاطرهائى براى قورخانه دارند كه از اسبهاى آنها به مراتب بلندتر و كلفت‌تر است . طورى كه آدم دست بلند كند به گردهء قاطر نمىرسد . اين‌چنين قاطر هيچ ايرانيها نديده بودند كه از اسبهاى قوى و بزرگ روسى قوىتر و بلندتر باشد . قاطرهاى كوچكى هم براى دوچرخه و غيره دارند كه بىنهايت قشنگ و خوش‌تركيب هستند كه اين هم هيچ ديده نشده بود .\r\nدوشنبه دوم ذيحجه ، 17 سنبله - استاد محمود نيست تعميرات اندرون را تمام كند ، يك خروار و پنجاه من پائيز گذشته غله گرفته ، به قميت كه تسعير شده صد و پنجاه تومان مىشود . آنقدر فس‌فس مىكند تا اين مبلغ پر شود و مجددا غله بگيرد . بنائى در دهات صد مقابل سخت‌تر از شهرست .\r\nبه سلامتى امروز عصر نواب عاليه به شهر رفتند . بيست و يك روز اقامتشان طول\r\n\r\n","description":"","footnote":"","page_name":" 5351 ","page_number":455},
  {"content":"\r\n\r\nكشيد . للّه الحمد بسيار خوش گذشت . رضابيك و اسماعيل همراهشان رفتند . براى كرايه و خرج اياب و ذهاب مبلغى هم نقد تقديم گرديد .\r\n\r\nمدير ايران - كمى نان\r\nچند روز قبل يك بسته روزنامه آمد در بحران كابينه . اين روزنامهء منحصربه‌فرد هم در بحران بود . مديرش عوض شده . ميرزا محمّد خان ملك‌زاده مدير شده . دور نيست اين شخص پسر ملك المتكلمين باشد « 1 » . طهران با همه اميدواريها باز گرفتار امر نان و كمى غله است . نان يك من تبريز سه هزار است و دكاكين نانوائى شلوغ است . مردم خوش‌بين نيستند . مىنويسد نيامدن غله به طهران به واسطهء قلت مال است . در ايران چهارپاى باركش كم شده وسايل حمل‌ونقل هم كه منحصر به همان است . در تبريز يك من تبريز چهار قران است .\r\n\r\nلغو كاپيتولاسيون\r\nاسامى وزرا را در نمرات قبل نوشته است . در اين نمرات فقط اسم چند نفر آنها معلوم شد . وثوق الدوله رئيس‌الوزرا و وزير داخله - نصرت الدوله عدليه - دبير الملك تجارت و فوايد عامه و فلاحت ( كه هرسهء آن را در ايران نداريم ) - مشار الملك ماليه - مشاور الممالك خارجه . مسئلهء عمده همان الغاى كاپيتولاسيون است كه على الظاهر از جانب هيچ دولتى مخالفت نشده است ، زيرا از قرارى كه در روزنامه درج بود عمدهء محاكمات راجع به روس و عثمانى بوده است . روسيه كه عجالتا جزو دول يا يك مملكتى از ممالك دنيا محسوب نيست . عثمانى هم چون خودش در اوايل جنگ كاپيتولاسيون را الغاء كرده [ بود 
  ] نمىتواند مذاكراتى در اين باب بنمايد . ساير دول هم منافعى و مطالبى در ايران ندارند مگر به‌ندرت . گويا دولت انگليس را هم راضى نموده باشند .\r\nشالودهء اين امر در كابينهء صمصام السلطنه ريخته شد و در كابينهء وثوق الدوله اعلان و رسميت آن آشكار گرديد . اما با اين وضع عدليهء ما كه وكلاى زبردست شرعى و عرفى و قانون‌دان ما با همه رشوه دادن و طرارى و هزار كوك و كلك نمىتوانند يك محاكمه را بگذرانند يا پس از گذشتن و صدور حكم اجرا نمايند مشكل است كه فلان ارمنى يا فرنگى كه با صداقت و راستى بخواهد طرف خود را مجاب [ كند و 
  ] احقاق حق او بشود\r\n\r\n\r\n","description":"","footnote":"\r\n( 1 ) - مقصود روزنامهء ايران است و ميرزا محمد خان ملك‌زاده برادر محمد تقى ملك الشعراى بهار بوده است . ( ا . ا . )\r\n","page_name":" 5352 ","page_number":456},
  {"content":"\r\n\r\nكارى صورت بدهد .\r\nخصوصا عدليهء ولايات كه فقط اسمى است و هيچ حقوق هم تا امروز به آنها داده نمىشود . فاشافاش دولت به آنها امر به سرقت و خيانت مىكند و مىگويد عايدى خود را زياد كنيد و حقوق خود را از آن ممر ببريد . با وصف اين حال كفايت گذران آنها را نمىكند . براى اين‌كه مردم عرايض خود را بيشتر به حكام محلى مىكنند كه سهل‌تر و زودتر و كم‌خرج‌تر است و اجرا هم به سرعت مىشود .\r\n\r\nجنگليها و انگليسها\r\nبين انگليسها با ميرزا كوچك خان صلح شد . حدودى براى جنگليها معلوم نموده‌اند كه از آن تجاوز نكنند . انگليسها هم با اسلحه به آنجا نروند . مزه دارد با آب‌وتابى اين جمله را در جريده درج مىكند و مىنويسد مردم ستم‌ديده به اين واسطه آسوده شدند .\r\nدر حقيقت « اتحاد اسلام » را يك دولتى مىداند و معاهدهء او را جريدهء نيم رسمى دولت امضاء نموده اظهار خوشى و بشاشت مىكند و حال آن‌كه اينك موقع آن بود كه دولت پاك اين اسم را براندازد . گرچه آن اساس برهم خورد و مردم متفرق شدند ، ليكن باز خوب نيست اسمى از آن باشد . شايد فردا انگليسها پول و اسلحه داده براى بقاى آشوب مملكت و بهانهء خود ، اساس آن را برقرار [ دارند 
  ] و از نو يك انقلابى حادث كنند ، چنانچه اين مدت آلمانها نموده بودند .\r\n\r\nمزاحمت عثمانى در آذربايجان\r\nآن‌وقتها روسها و حاليه انگليسها ميل نداشتند و ندارند ايران امنيت حاصل كند .\r\nهمه‌جا از اين قبيل آدمها در دست دارند كه تا بخواهند اسباب انقلاب شوند و بهانه به دستشان بيفتد . از قرار خبر انگليسها مظالم عثمانيها روزبه‌روز در آذربايجان زياد مىشود . اخيرا حكم قتل‌عام اروميهء ستم‌كش بلاها ديده را مىدهند و قرب شصت هزار از اهالى به اين واسطه فرارى شده و به سمت همدان عزيمت نموده‌اند .\r\n\r\nتقليل تعداد مدارس\r\nعريضه در روزنامه از مديران مدارس طهران ديدم كه مىنويسد در سنهء 1329 عدهء مدارس ذكور طهران هفتاد و هفت باب بود و اينك به بيست و پنج باب رسيده كه پنج مدرسه از اين بيست و پنج هم در شرف زوال است . ( ما شاء اللّه معارف ما به سرعت برق و باد پيش مىرود ) .\r\n\r\n","description":"","footnote":"","page_name":" 5353 ","page_number":457},
  {"content":"\r\n\r\n\r\nاعدام نيكلاى دوم\r\nيك مسئلهء بزرگ كه اگر موقع ديگرى بود اهميت خيلى زيادى داشت و اقلا دو سه ماه مردم دنيا و جرايد در آن گفتگو و بحث‌ها مىكردند و حاليه هيچ تأثير در روزگار نكرده قتل و اعدام نيكلاى دوم امپراطور عظيم‌الشان مخلوع مملكت فسيح و عريض روسيه است . فقط شرح قضيه را به اختصار در روزنامه ديدم كه مشار اليه را اول در شهر توبلسك حبس نموده بودند . در اين اواخر مسافرتى كه معلوم نيست جبرى يا اختيارى و به‌طور فرار به شهر اومسك نموده بودند او را به شهر يكارترين بورگ از ايالت اورال آوردند . پس از آن‌كه قواى سيبريا نزديك بدين شهر شد شوراى محلى آنجا حكم به تيرباران نيكلا نموده و در 16 ايول روسى تيرباران شد . پس از اطلاع به مسكو شوراى آنجا هم اين حكم را قانونى دانسته است . عيال و فرزندان او را در جاى ديگر محفوظ نگاه داشته‌اند . اين شد عاقبت كسى كه عالىترين مردم اين روزگار و اولين شخص دنياى ما بود كه تا دو سال قبل دويست كرور آدم تا به حد پرستش از او احترام كرده ، آقا و ولىنعمت و بزرگ و رئيس دين و آئين خود مىدانستند .\r\n\r\nاما اروپا\r\nجنگ در همه‌جا شدت دارد و ابدا گفتگوئى از صلح نيست . ده مليان تا نوروز گذشته آدم يعنى بهترين جوانان و بهترين نژاد تلف شده است و سيصد هزار كرور تاكنون خرج جنگ گرديده است و امروز جنگ مثل سال اول شروع به آن مىماند ، منتهى دولت روس از بين رفته و امريكاى باثروت متمدن جاى آن ورشكست غيرمتمدن را گرفته . امروز آلمانها همان‌طور از مارن برگشت مىكنند كه سال اول كلرك كرد . كرون پرنس در كرّت سيم حمله به پاريس همان‌طور مأيوس است كه سال اول بود . عجالة متفقين به سوم وانكر رسيده‌اند و سيل قشون امريكا به اروپا جارى است و تا الان يك مليون و سيصد هزار عساكر او وارد فرانسه و فرونت جنگ شده است و در بيست روز هشت هزار و چهارصد اسير و يكصد و سى عرابه توپ گرفته است . آلمانها متصل عقب مىنشينند تلفات و اسير بىنهايت مىدهند . عامل مؤثر فتوحات متفقين تنك « 1 » را مىدانند و هزاران تنك به كار انداخته شده است . مختصر آن‌كه آلمانها تمام منافع و مزاياى تعرضات بىنظير ماه مه و ژوئن و ژوئيه خود را كه تحصيل نموده بودند از كف دادند . جنرال فش به منصب مارشالى فرانسه مفتخر شد . جنرال پوتن مدافع وردون مدال نظامى گرفت .\r\n\r\n\r\n","description":"","footnote":"\r\n( 1 ) - تانك .\r\n","page_name":" 5354 ","page_number":458},
  {"content":"\r\n\r\nمنصب مارشالى در فرانسه موقوف شده بود در اين جنگ مجددا ابقا گرديد . اول به جنرال ژفر داده شد .\r\n\r\nانگليسها در عشق‌آباد\r\nقشون انگليس از مشهد به عشق‌آباد رفت و خيال تسخير تركستان را دارند . از رشت هم به بادكوبه وارد شدند . از طرف تمام دستجات و قزاق پذيرائى كامل به عمل آمده و ورود آنها را براى تجديد حيات روسيه به فال نيك گرفتند . به ولادى وستك و سيبريا هم قشون متفقين پىدرپى وارد مىشود .\r\n\r\nنامهء عماد السلطنه\r\nآقاى عماد السلطنه در رقعهء خود مرقوم داشته بودند صلح منوط به فتح قطعى يك طرف است و بدون آن محال به نظر مىآيد و نيز نوشته بودند . . . « 1 » قاتل آقا ميرزا محسن و حسين لله قاتل ميرزا اسمعيل خان رئيس انبار را در ميدان توپخانه به دار آويختند و به سزاى خود رسيدند . از اعضاء كميتهء مجازات بودند .\r\n\r\nنقل مقالهء روزنامه ايران\r\nتسخير هوا - مطابق تلگرافات آژانس رويتر مورخهء 13 ذيقعده مهيب‌ترين و عظيم‌ترين محاربات هوائى كه از ابتداى طلوع جنگ بين‌المللى تاكنون شبيه آن روى نداده در فرونت غرب واقع و كثرت سفاين زره‌پوش هوانوردان از دو جانب در اين دفعه به‌قدرى بوده است كه تنها از طرف اسكادرهاى آسمان‌پيماى انگليس پنجاه فروند فقط در يك جنگ به زمين فرود آمده است .\r\nفرونت غرب - عهده‌دار حل مقدرات گيتى - همان عرضه پرشور و شرى كه چهار سال است آخرين درجهء هوش و هنرمندى مخترعين دنيا پيوسته در آنجا نمايش داده مىشود . در تمام اين مدت حوادث حيرت‌خيز و كشمكشهاى بهت‌آورى را به خود ديده ، هر مرتبه كه يكى از مراحل جنگ تجديد گشته وقايعى رخ داده كه از نقطه نظر ابهت و عظمت حوادث گذشته را از نظرها محو كرده است .\r\nدر دومين بهار سال جنگ در آخر آوريل 1916 در فرونت مغرب براى نخستين مرتبه فعاليتهاى عديم النظيرى در عمليات هوائى از طرفين متخاصمين صورت يافت و\r\n\r\n\r\n","description":"","footnote":"\r\n( 1 ) - نام قاتل نوشته نشده است .\r\n","page_name":" 5355 ","page_number":459},
  {"content":"\r\n\r\nاطلاعات محاربات مزبور دنيا را مبهوت مىساخت . زيرا در يك روز پنجاه و سه فقره و بيست و چهار فقره و بيست و نه فقره در قطاع فرانسه و انگليس بين دسته‌جات هوانوردان آلمان از يك طرف ، فرانسه و انگليس از طرف ديگر رخ داد كه در هردفعه اسكادرها يا دسته‌جات طرفين مركب از هشت تا هيجده فروند بوده است .\r\nاين جنگ بىمثل و مانند آسمان كه من حيث المجموع چهارصد پانصد فروند در آن شركت داشت و تلفات طرفين از بيست طياره تجاوز نمىكرد دنيا را از مساعى هولناك و از تهور و جسارت هواپيمايان و فداكارى همقطاران شاهين و عقاب متحير ساخت . چه تصور مىكردند آخرين درجهء سعى و عمل فريقين در ازدياد وسايل هوانوردى جنگى مصروف گرديده و اينك تلگرافات اخير از يك نوع محاربات هولناكى خبر مىدهد كه اسكادرهاى مزبور هريك از پنجاه فروند سفينهء زره‌پوش بوده است .\r\nاگرچه يكى از صفات مميزهء حرب وحشتناك و تطويل محاربات بين باهوش‌ترين نژادهاى دنيا متأسفانه اين گرديده است كه نتايج شگفت‌انگيز قواى مخترعهء دانشمندان بزرگ و مخترعين قرن بيستم در عوض آن‌كه وسايل سعادت نوع بشر را فراهم سازند اينك از حيث تكميل هوانوردى نوعى گرديده كه در حقيقت امنيت و سلامت انسان سلب و حتى زنان و اطفال بىگناه در شهرها دور از فرونت جنگ از بيم حملهء طيارات جنگ‌آوران بر جان خود ايمن نمىباشند . ليكن در عين حال در ميان تمام اختراعاتى كه در مدت جنگ به عمل آمده از بين كليهء آلاتى كه به واسطهء ضرورت و حسّ احتياج تكميل گشته است تنها سفاين آسمانى است كه در عين زياد كردن حوائج نوع بشر مىتواند در آتيه اسباب رفاهيت و سعادت او را فراهم [ كند 
  ] و پس از قرون متمادى كه انسانيت آرزومند اشتياق به تسخير جو محيط خود بوده اينك در نتيجهء اين كشمكش جو هوا را از تصرف پرندگان خارج و مالكيت خود را به طرز اطمينان‌بخش تأمين نمايد .\r\nتكميل و توسعهء هوانوردى خصوصا در اين سنوات اخير جنگ نوعى كسب اهميت نموده كه ادارهء آسمان‌پيمائى مانند دوائر داخله و خارجه و بحريه و غيره در هر مملكت يكى از ادارات گرديده و اگر وزارت هوائى فعلا در انگلستان و پاره‌اى ممالك متحاربه تأسيس شده مسلما در تأثير حسّ ضرورت در يك آيندهء نزديكى ساير ممالك دنيا را وادار به تشكيل چنين وزارت‌خانه خواهد نمود . زيرا همانطور كه حدود و ثغور اراضى و آبهاى يك مملكتى سابقا يكى از مسائل عادى و مستلزم قراردادى بود اينك مسئلهء تعيين ثغور هوائى مطرح مذاكره شده و براى اولين دفعه دولت سوئيس در طلوع جنگ در مقابل عبور طيارات پرتست نمود كه سابقه و نظير آن در مقررات و حقوق بين‌المللى يافت نمىشد .\r\n\r\n","description":"","footnote":"","page_name":" 5356 ","page_number":460},
  {"content":"\r\n\r\nجاى شبهه نيست كه جنگ فعلى كشمكشهاى مستقيمى است كه بين دولتين آلمان و انگليس در خصوص سيادت بحرى رخ داده . مسلما بايد انتظار داشت كه در آتيهء نزديكى محاربات عمومى ديگرى به مراتب از جنگ‌هاى كنونى سفاك‌تر و هول‌انگيزتر باشد براى تحصيل سيادت آسمانى بين ملل قويهء دنيا واقع گردد . اگرچه احصائيهء طيارات دول كاملا معلوم نيست ليكن اين نكته مسلم است كه انواع مختلفهء آيروپلانها اعم از طيارات سريع السير كاشفه كه از فروزش هر نوع باد و طوفانى سريع‌تر و ساعتى سى فرسنگ را مىپيمايد با طيارات حماله كه هريك تا ده خروار مواد حمل مىنمايد و سرعت سير آنها كمتر است با آيروپلنهاى جنگى كه به‌علاوه چندين نفر موتورچى و توپچى مقدارى گلولهء توپ حركت مىدهند تا طياراتى كه حتى دستگاه تلگراف بىسيم دارند و با زمين مخابرهء مستقيم مىكنند متدرجا به تعداد حيرت‌آورى بالغ شده و مخصوصا از ورود امريكا به جنگ و اشعار اين مطلب كه اتازونى بيست و پنج هزار آيروپلان به كارخانجات خود سفارش داده يك نهضت فوق العاده در ممالك متخاصم و بىطرفها مشاهده مىشود و تأثيرات آن اينك از اين حيث كه دستجات پنجاه و صد عددى در ابرها براى حمله به حريف كمين مىگيرند به‌طور وضوح پديدار گشته است .\r\nبه هر صورت اگرچه خسارات فوق التصورى كه جنگ عالم‌سوز كنونى از نقطهءنظر مادى و معنوى به دنيا وارد نموده به‌قدرى است كه هر اندازه آلت حيرت‌خيز تكميل و خدمت به انسانيت نمايد جبران آن نخواهد شد ليكن عوالم بشريت تنها از اين حيث مىتواند خوشوقت باشد كه در ميان تمام وسايل جنگى و مخترعات ( آدم‌كشى ) يگانه نتيجهء سعادت‌بخش كه باقى خواهد ماند تسخير هوا به وسيلهء انسان و تربيت يك عدهء كثير چند صد هزار نفرى از رقيبان عقاب و شاهين است كه پس از خاتمهء جنگ خدمت به عالم انسانيت خواهد نمود ( اگر انسانى باقى بماند ) .\r\nسه موضوع فوق العاده در تجديد وضعيات عمومى گيتى از نقطه‌نظر انقلابات بزرگى كه در روابط انسانى در اهميت يافتن فضاى مجاور بالاخره در انقلاب اوضاع اقتصادى از نتيجهء تكميل و ازدياد طيارات مدخليتهاى بزرگى خواهد داشت : اولا دول متحاربه پس از خاتمهء جنگ كه قاعدة محدود شدن اسلحه نيز بايد مطرح گردد در نهايت تأسف از ملياردها كه براى اسلحه مصرف نموده‌اند ناچار چشم خواهند پوشيد و تنها آلات و ادواتى كه از دست نخواهد رفت و براى آنان باقى مىماند انواع مختلفهء آيروپلان است و تنها تكميل ماشينهاى هوانورد و بر طرف شدن احتمال هرگونه خطر در مسافرت با آنهاست ، زيرا مخاطرات كشتى و غرق آنها در طوفانهاى بزرگ و خطر تصادف و تصادم و از خط خارج شدن خطوط آهن هنوز باقى است . در صورتىكه براى حركت با آيروپلن\r\n\r\n","description":"","footnote":"","page_name":" 5357 ","page_number":461},
  {"content":"\r\n\r\nسپس مخاطره جز گلوله وجود ندارد . به علت آن‌كه سرعت سير آن از شديدترين وزش هوا بيشتر است . ثانيا عدهء عظيمى از كارگران معادن و كارخانجات جنگى به تدريج براى هوانوردى مستخدم مىشوند و از اعماق زمين و صدمات كار آسوده مىگردند .\r\nپس شايد تا دو سال پس از خاتمهء جنگ سرتاسر دنيا موفق به مشاهده و سير وسايل حمل و نقل خواهند گرديد و انقلاب شگفت‌انگيزى روى خواهد داد و به‌همين علل جهانيان ورود اين عامل نورسيده و نشوونماى سريع آن را بايد صميمانه تهنيت گويند .\r\nمن متحمل زحمت تحرير اين مقاله شدم ، ليكن چيزى نخواهد گذشت كه اين هم كهنه خواهد شد زيرا روزبه‌روز بر اهميت جنگ‌هاى هوائى و تكميل نواقص آن افزوده مىشود .\r\n\r\nپليس جنوب - مال التجاره\r\nجمعه ششم [ ذىحجه 
  ] ، 21 سنبله - هوا خنك شده غله و همه‌چيز ترقى مىكند . امتعهء خارجه كه بسيار ناياب شده و واقعا اگر اهتمام انگليس در برقرارى پليس جنوب و امنيت آن راه براى ورود مال التجاره از ممالك او نبود با اين‌حال مملكت روسيه مردم ايران براى همه‌چيز معطل و حتى براى كفن و دفن اموات هم چيزى نداشتند . ما نمىتوانيم راه را امن كنيم . چنانچه راه انزلى و رشت را كه به اين نزديكى است و در بحبوحهء آبادى ايران و مجاورت پايتخت است نتوانستيم . پس اگر به مصالح مملكت و منافع سياسى ما هم برمىخورد حاليه كه احتياج كامل به امنيت آن راه داريم نبايد صحبتى بكنيم مگر پس از جنگ و آسايش گيتى . قر و قر و لندلند بعضىها و حرارت جرايد سابق ما در مقابل احتياج عمومى پوچ است و اثر نمىكند ، چنانچه نكرد .\r\n\r\nوضع غله\r\nبارى مقدمة الجيش الموتى به‌سمت تنكابون و شالى درو رفته و متدرجا مىرود .\r\nامسال هم بيشتر از پارسال خواهند رفت ، بلكه غالب با كوچ مىروند . كارهاى من يواش يواش سبك مىشود ، اما غله را چه كنم . عجالتا فكر بكرى ننموده‌ام و اگر بخواهم امسال هم تمام را نسيه به معمول سنواتى بدهم هم كار رعيت خراب مىشود ، هم كار خودم .\r\nندهم باز نمىشود . ملك لاذرع مىماند و مردم گرسنه . تتمهء قيمت غلهء لوىئيل و تمام ئيلان‌ئيل من كه براى پول آن كيسه‌ها دوخته و خيالات بافته بودم پنج تقسيم شد .\r\nيك قسمت نقد شد ( كه باز مبلغى نصيب خودشان شد . به اين معنى كه قسمت ديگر را كه ملك دادند مبلغى دستى بگير شدند كه ناچار تنخواه نقد پرداختم . )\r\n\r\n","description":"","footnote":"","page_name":" 5358 ","page_number":462},
  {"content":"\r\n\r\n2 - ملك شد ( دو دانگ تركان اربابى بود ، در هزار و سيصد تومان فروختند . آتانى و كلايه‌اى نصف مرتع باقىمانده را داد . فيشان ناحيه مرتع دارد . گازرخان و ايلان هم مشغول قبالهء مرتع هستند . )\r\n3 - ميش شد كه سال ديگر هر چهار رأس به معمول ولايت يك من روغن بدهند يا ندهند .\r\n4 - غله شد ، بعضىها عينا بعضى به جزئى توفير .\r\n5 - كه قسمت عمده باشد نزد رعيت باقى ماند و اميد وصول نيست مگر سال ديگر .\r\n\r\nمدارا با رعيت\r\nيك قسمت جزئى هم كه ما جزو تقسيم نياورديم سوخت و لاوصول گرديد و نوش جان نمودند ، يا مرحوم شده بودند حلال كرديم . كيسه‌ها خالى و خيالات نبافته ماند . من به رعيت سخت نگرفتم . به‌همان ترتيب خودم مدارا كردم و اين مدارا و مهلت را هم محض خوش‌آيند رعيت يا ديگرى نكردم ، فقط [ براى 
  ] خوشنودى خداوند نمودم و از او پاداش مىخواهم . زيرا ملك يا گوسفند يا آن‌كه نزد رعيت بماند براى من منفعت آنى و مالى ندارد .\r\nملك را حضرت و الا مىگويد مال من است . پس آنچه بخرم ضررى است به خودم نموده‌ام . گوسفند به‌همين قسم ، روغن او را خواهد خواست مگر پنهان كنم . ماندن نزد رعيت هم هيچ‌كدام صرفه‌اى عايد نمىشود . شايد باز مأمورين « اتحاد اسلام » آمدند مىگويند ، بدهكار نمىباشيم .\r\n\r\nاصلاح با سالار فاتح\r\nبرويم سر مطالب ديگر . حضرت اشرف بزرگ « 1 » در خرم‌آباد آمده با سالار فاتح خيال اصلاح دارد . شوكت و سطوت حضرت اشرف رعبى به دل خواجه‌وندها و كجوريها انداخته به‌طور مخفى و آشكار خرم‌آباد آمده خدمت قبول مىكنند . چندان جمعيتى اطراف سالار فاتح نمانده است . ليكن با جنگليهائى كه در لنگرود و رودسر و آن اطراف هستند جنگ دارد و متصل آدم روانه مىكند و خبر درستى ندارم كه چه پيش آمده است .\r\n\r\n\r\n","description":"","footnote":"\r\n( 1 ) - مراد سپهسالار تنكابنى است . ( مسعود سالور )\r\n","page_name":" 5359 ","page_number":463},
  {"content":"\r\n\r\n\r\nجنگليها و انگليسها\r\nاز قرارى كه در يك نمرهء روزنامه فراموش شده امروز خواندم نوشته بود خبرى كه چندى است در طهران شهرت دارد كه انگليسها مبلغى پول به ميرزا كوچك خان دادند و او را تابع خود كردند صحت آن از مبادى موثقه تصديق نشده . ليكن اين مطلب تصديق شده كه انگليسها براى آن‌كه در عبور قشون و مهمات به بادكوبه و روسيه مانعى در جلو و عقب خود نداشته باشند با جنگليها صلح كردند كه راه و شهر رشت و بندر انزلى در تحت نفوذ آنها باشد ، [ و 
  ] اطراف كمافى السابق در تصرف و يد اقتدار ميرزا كوچك خان .\r\nاگر اين مطلب راست باشد چنانچه صحت آن را اشعار مىدارد باز كار سپهسالار و مالكين و تجار و رعاياى جنگ‌زدهء گيلانات و تا هرجا زورشان برسد مثل طارمات و خلخال و غيره زار است .\r\nامسال بيشتر از سالهاى سابق بايد پول و برنج و هرچه دارند بدهند . زيرا خسارت وارده به حضرات و تهيهء اسلحه و قورخانه و نقدينه و آذوقه را بايد به زودى هرچه زودتر جبران و تدارك نمايند و اين رشته باز سر درازى خواهد داشت .\r\n\r\nكاپيتولاسيون\r\nدولت ما كاپيتولاسيون را فسخ و الغاء مىكند در حالىكه هر گوشهء مملكت « قرالى » و دولتى جداگانه شده است كه قوانين و احكام جارى مىكنند و به قانون و احكام و سياست مركز ريشخند مىكنند و انگليسها هم به آنها رسميت مىدهند . دولت ما هم تصديق مىكند . در جريدهء رسمى يا نيم‌رسمى ما هم درج مىكنند . پس خوب بود اول كاپيتولاسيون را از داخلهء مملكت فسخ و الغاء كند بعد برود سر خارجه . مردم ايران همه به‌هم ريخته‌اند . بعضى براى حفظ جان و مال خود ، برخى براى چاپيدن و غارت اموال ديگران . يك دسته هم براى حفظ مال خود و هم براى بردن مال ديگران مشغول جدال و نزاع [ اند . 
  ] هيچ‌كسى نيست يك حرفى بزند يا يك اقدامى بكند و لو مؤثر واقع نشود . حالا جاهاى دوردست از مملكت پيشكششان ، اقلا مجاور پايتخت و شهرهاى نزديك آن را كه بكنند .\r\n\r\nشلوغيها ، هركه هركه\r\nنجف‌آباد محل اقامت ساعد الدوله يك ميدان تا شهر قزوين مسافت دارد ، آدم مىفرستند سه نفر را مىكشد ، شصت نفر را لخت مىكند . يكى يك كلمه سؤال نكرد تو\r\n\r\n","description":"","footnote":"","page_name":" 5360 ","page_number":464},
  {"content":"\r\n\r\nچه‌كاره هستى .\r\nميرزا كوچك خان در منجيل با انگليس و روس و فرانسه جنگ مىكند ، صلح مىكند ، نوشته مىدهد ، نوشته مىگيرد و كسى جويا نمىشود .\r\nسپهسالار با مشهدى غلامعلى نعل‌بند و دكتر حشمت نسخه‌نويس طالقانى جنگ مىكند ، جنگ دارد . دولت ما لام تا كام حرف نمىزند .\r\nمحمّد حسن خان شاهسون تمام بلوكات قزوين را ضبط و ربط مىكند ، حكومت مىكند ، سياست مىكند ، ناسخ و منسوخ مىدهد ، كمك به سپهسالار مىكند احدى در فكر نيست .\r\nالان تمام دهات اطراف او ، حتى حضرت اقدس والاى ما املاك خودش را به او سپرده تا از شر خودش و شر مصطفى خان و پسرش « 1 » ايمن باشد . تمام املاك خورده مالك سپردهء يك نفر از محمّد حسن خان آدم گرفته مبلغى در سال مىدهد كه آسوده باشند .\r\nحتى مثل من آدمى در الموت ماليات مىگيرم ، حكم مىكنم ، حكومت مىكنم تا برسد به ساير مردم و ساير جاهاى دوردست .\r\n\r\nحضرت اشرف كوچك\r\nحضرت اشرف كوچك « 2 » عمارت مىسازد و به كارهاى پدرش خنده مىكند . تازگى هم مىگويند دختر عظيم الموتى [ را 
  ] كه در خانه‌اش خدمت‌كار بوده گرفته و يك خبرى هم شهرت دارد كه محترم السلطنه را طلاق داده است . باز قرنتين دارد ، باز پرهيز مىكند .\r\nمن هم مدتى است با او ترك مكاتبه نموده‌ام . هر كارى هم آدمهايش مىكنند سكوت دارم .\r\n\r\nبرنج طالقان\r\nتمام برنج طالقانى لوطىخور شد و چقدر به آنها از مالى و جانى خسارت رسيد .\r\nخيليها از گرسنگى مردند . در حالىكه خودشان را از آن سختيها در برده بودند . گفتند دو سه هزار خروار برنج طالقانى از بين رفت . مطلب اينجاست كه چيزى هم به خودشان عايد نشد .\r\nسپهسالار هم در جواب حاج محمّد يوسف مرقوم داشته بودند من ابدا همچو حكمى نكرده بودم و حال آن‌كه امير اسعد به همه مىگفت حكم سپهسالار است ، حتى\r\n\r\n\r\n","description":"","footnote":"\r\n( 1 ) - مراد احمد خان افشار است ( مسعود سالور ) .\r\n( 2 ) - مراد امير اسعد است . ( مسعود سالور )\r\n","page_name":" 5361 ","page_number":465},
  {"content":"\r\n\r\nبه خود من هم گفت . آه و نفرين و نالهء طالقانى گوش فلك را كر مىكند و به آن سنگ‌دل اثر نكرد ، تا همه برنج تلف [ شد 
  ] و از بين رفت مگر مقدارى كه نصيب قشون‌كشى شد .\r\nسپهسالار تمام آنچه را هم كه جنگليها و سالار فاتح گرفته بود از رعيت و مباشر مجددا مطالبه دارد و از همه گرفته و خواهد گرفت .\r\n\r\nرسيدن لندن نيوز\r\nكربلائى عصر آمد با چهار نمره روزنامهء « لندن نيوز » كه مرا بىنهايت خوشحال كرد و اميدوارم متدرجا برسد . از اواسط ماه اكتبر هزار و نهصد و هفده كه اغتشاش روسيه به سرحد كمال رسيد روزنامه نيامد . پس از آن‌كه انگليسها به ايران وارد شدند من دو مرتبه كاغذ به اداره نوشته از راه محمره فرستادم . نمىدانم رسيده يا نرسيده كه حالا روزنامه آمد . اما اين چهار نمره يكى 23 فوريه 1918 است كه درست هيجده نمره از ماه اكتبر تا 23 فوريه نرسيده است ، يا در راه مفقود شده است . سه نمره يكى باز عقب است ، يكى ششم مارچ است ، دوى ديگر 19 مارچ و 17 آپريل . خوب است باز چند شبى اسباب مشغوليات مىشود .\r\n\r\nوضع روسيه - مقالهء روزنامهء ايران\r\nدر يكى از نمرات « ايران » شرحى از روسيه مىنويسد كه :\r\nوقايعى كه در اين جنگ بين المللى رخ مىدهد از تصور هر پيش‌بينى خارج است دشمنان ديروزى را باهم موافق و دوستان امروزى را سفاك‌ترين خصم خطرناك به يكديگر مىكند . حوادث فوق التصور در روسيهء آشفتهء منقلب روى مىدهد . مثل اين است كه فرزندان سه‌گانهء رب النوع خونخوار جنگ - كشتار - قحطى - خرابى هنوز از لطمات و مصائب كمرشكن ملت آزار شدهء روس قانع نگشته‌اند مجددا خواهى نخواهى آن مملكت را به قربانگاه حرب و طرفيتهاى بزرگ مىكشانند .\r\nنتيجهء وضعيات مبهم ترديدآميز محاربات متفقين و متحدين به مشرق سرايت [ مىكند 
  ] و صورت واضح‌ترى را به خود مىگيرد و در كشمكشهاى حياتى و مماتى خود روسيه را به حال خود نخواهند گذاشت . قشون‌كشى و مداخلات هردو طرف به سرعت شروع شده و براى حكومت فعلى مسكو جز تمايل به يك‌طرف و مهيا شدن براى ضديت با طرف ديگر و بالعكس شق سومى متصور نيست و براى دومين مرتبه مواجه شدن ملت روس با جنگ خارجى اگر بتواند عناصر متشتته و احزاب مختلفهء آن مملكت را با يكديگر متحد و در مقابل مخاطرات خارج انقلاب خطرناك داخلى را مرتفع سازند\r\n\r\n","description":"","footnote":"","page_name":" 5362 ","page_number":466},
  {"content":"\r\n\r\nملت مزبور اين پيش‌آمد را بايد تهنيت گويد ( كه هرگز ممكن نخواهد شد ) .\r\nسپس در جريده اين‌طور مىنويسد كه :\r\nسفراى متفقين از مسكو خارج شدند و به‌سمت مورمان و در كانثرل رفتند .\r\nقونسلهاى آنان را لنين حبس كرد . كانثرل و مورمان در تصرف قواى جنگى فرانسه و انگليس است . در حقيقت روسيه اينك دواردو گرديده كه قسمتهاى عمدهء آن صرف‌نظر از محالى كه قبلا آلمانها متصرف شده بودند و مدتى است در دست آنهاست كه لهستان و ليتوانى و استونى و لتونى باشد ممالك ديگر مانند فنلاند و اوكرانى كه عنوان استقلال به خود گرفته‌اند باز در تحت نفوذ و اقتدار آلمان هستند . سواى اينها از پطروگراد تا سواحل شمالى بحر اسود تا سيبرياى غربى و درياچهء بايكال كه اسراى آلمان و اطريش در آنجا محبوس بودند و در تحت صاحب‌منصبان خود تجهيز شده است و با عساكر بلشويك‌ها در مقابل مخالفين و طرفداران متفقين و در تحت اختيار لنين مىباشند با آلمان همراه هستند قسمت شرقى سيبريا از ماوراء بايكال تا ولادى وستك و شمال روسيه و جنوب شرقى روسيه كه قفقاز و غيره باشد در تحت نفوذ و اقتدار متفقين است و چون تمام اسلحه‌اى كه امريكا در ولادى وستك وارد كرده بود به توسط متفقين بين مخالفين لنين و متحدين تقسيم شده است عجالتا در آن قسمت سيبريا پيشرفت با آنهاست و يكى از علل اعدام نيكلا همين مسئله بود كه مبادا او را نجات بدهند و يك اسباب كار عمده به دست متفقين بيفتد و براى همين مسئله است كه مىگويند دولت آلمان محرك [ است 
  ] و از وقوع اين امر بىاطلاع نبوده است .\r\nهرقدر لنين طالب صلح باشد ناچار روسيه فديهء مقاصد ديگران گرديده است . اما براى كدام‌يك از دو دسته موفقيت در روسيه حاصل شود موضوع مهمى است كه آتيهء نزديك به ما معلوم خواهد نمود . علاقهء اين مخاصمه و ارتباط آن با مملكت بلاديدهء ما زياده از آن است كه قبلا تصور و پيش‌بينى شود ، مگر آن‌كه اين جنگ جديد و فرونت تازه خيلى از سرحدات مملكت ما دور شود . همان قسم كه در به دو جنگ متفقين و متحدين در ايران به رقابت هم و داخل نمودن ايران به جنگ حيله‌ها و دسيسه‌ها مىكردند و پولها مىدادند امروز اشد آن در روسيه جريان دارد و همان قسم كه آن‌وقت روسيه و انگليس در ايران نفوذشان بيشتر بود و آلمانها كمتر ، امروز در روسيه نفوذ آلمان بيش از نفوذ انگليس است .\r\nهمان قسم كه ايرانى از روس و انگليس متنفر [ بود 
  ] و ضديت باطنى داشت مىتوان گفت حال سكنهء روسيه هم نسبت به آلمان همان قسم است . سواى بولشويكهاى هرج‌و مرج‌طلب آدم‌كش غارتگر ساير عناصر و نژادهاى روسيه به متفقين خصوصا به فرانسه‌ها\r\n\r\n","description":"","footnote":"","page_name":" 5363 ","page_number":467},
  {"content":"\r\n\r\nبيشتر مايل هستند تا به آلمانها كه اين همه بلا سر آنها آورده و خواهى نخواهى مولى و مقتداى آنها شده و نصف مملكت آنها را صاحب گرديده است . پس درست حالت امروزى روسيه مثل حال ديروزى ما مىماند .\r\n\r\nخبرهايى از روسيه\r\nيك خبر ديگرى هم ديدم كه لنين از مسكو فرارا با تروتسكى به پوسكف و پناه عساكر آلمان رفت و قونسل‌هاى متفقين نجات يافتند و مسكو و پطروگراد و شهرهاى اطراف آن داخل در اتحاد با متفقين شدند . قشون ترك هم از حوالى بادكوبه شكست خورده عقب نشست . قشون چك و اسلاواك هم تا نزديك شهر قازان رسيده و آنجا را بمبارده نموده و مىخواهد به دستجات انگليس متصل شوند . آلمانها رفع و دفع غائله را از عهدهء لنين خارج دانسته مشغول فراهم نمودن عساكر آلمانى هستند و به يك روايت عقب‌نشينى آلمان را در فرونت غرب به واسطهء فرستادن عساكر به روسيه مىدانند و در سه طرف روسيه فرونتهاى جنگ طولانى پيدا خواهد شد .\r\nاخبار واصله از روسيه به آژانس رويتر ترديدآميز است . ليكن آنقدرها مكشوف است كه سيستم حكومت بولشويكى و آلمان در هرجا در حال خاتمه يافتن است . حركات بولشويكها و آن صلح برست ليتوسك و اين قتل بىموقع نيكلا تمام مردم صالح و خيرخواه روسيه را متنفر و منزجر نموده محال است بگذارند به همان روش باقى بماند .\r\n\r\nحرف رويتر\r\nباز رويتر مىگويد موضوع تغيير سفارت‌خانهء آلمان به پوسكف تيرگى وضعيات را معلوم مىدارد و قبل از حركت اعضاء همگى از جان خائف بودند . در مسكو و پطروگراد توپخانه و قشون در نقاط لازمه مركزيت يافته كودتا در هرجا انتظار مىرود .\r\nايضا جرايد آلمان انتقال سفارت آلمان را به پوسكف به منزلهء عقب‌نشينى از روسيه دانسته‌اند و به‌طور پيش‌بينى مىگويند هرچند روسيه به واسطهء جنگهاى داخلى تجزيه و متلاشى شده است ليكن باز هم به تحصيل استعداد و نيروئى كه به وسيلهء آن به پاره نمودن عهدنامهء برست لينوسك قادر شود توانا خواهد بود . جرايد مزبور از تجديد جنگ آلمان با روسيه اظهار وحشت و اضطراب مىنمايند .\r\nمنظرهء دهشتناك بعد از جنگ يك حمله - منظرهء دهشتناك صور مختلفه فتح و شكست وضعيات بهت‌آورى كه آخرين سرحد هوشيارى و هوشمندى و درايت آلمانى براى ازدياد وسايل دهشت و اضطراب آخرين مساعى خود را مبذول داشته يعنى\r\n\r\n","description":"","footnote":"","page_name":" 5364 ","page_number":468},
  {"content":"\r\n\r\nفرونت جنگ فعلى مغرب كه چهار سال است تمام در حال ارتعاش دائمى است هر گوشهء آن يك منظرهء مختلف و از هر حالت آن هم يك سيماى عجيب و غريب مشاهده مىشود و در اين ميانه مختصر سكوتى كه بعد از يك حمله واقع مىشود بس جالب دقت و توجه است . متعاقب هر حمله بلافاصله چه در نزد فاتحين و چه در نزد مغلوبين يك انقلاب و برهم خوردگى هولناكى توليد مىگردد . نزد طبقهء اول يعنى فاتحين حرارت و هيجان ، نزد قسمت دوم يعنى مغلوبين دهشت و اضطراب . ليكن قيافه و سيماى هردو طبقه يك‌سان است و ظاهرا در صورت هردو قسمت جز بهت و انقلاب چيز ديگرى نيست ، زيرا فتح و ظفر با حالت سهمناكى كه در مقابل اوست غير از اضطراب و تشبح چيزى ايجاد نمىكند .\r\nمجروحين كثيرى كه با اعضاء قطع شده و با خونهائى كه از شرائين آنان جارى است در زير اقدام فاتحين مشغول ناله و جان دادن . اسرائى كه از خصم گرفته شده با حالت مبهوت به زانو درافتاده .\r\nمنظرهء ديگر افواج تازه رسيده مشغول جاى گرفتن و حفر پناه‌گاه . توپ‌خانهء تازه رسيده مشغول جابجا شدن . تمامى اين حالت در ميان خرابه‌هائى كه در اثر بمباردمان قبل از حمله با شكل فجيعى منقلب و در هر گوشهء آن هزاران مقتولين ، هزارها اعضاء قطع شده و ابدان متلاشى گرديده و طبيعى است [ از 
  ] چنين وضع و منظرهء منقلبى غالب بيش از مغلوب مبهوت و منقلب مىگردد . اتومبيل‌چى كه مرا تا خطوط آتش مىبرد به قدرى زمين از كثرت چاله‌هاى گلوله دستهايش را اذيت كرد كه خون جارى شد . ولى قدرى جلوتر راه تمام شد و اتومبيل شروع به حركت و سرگردانى در يك زمينى نمود كه از شدت بمباردمان هولناك شانه و شكم دريدهء توتيا شده و سوراخهائى مانند زخمهاى مهلك در سينهء زمين منظرهء فجيعى به وى مىداد . بمباردمان نوعى خطوط آهن را از هم دريده بود بعضى چنان از زمين برجسته بودند كه مانند دروازهء بزرگ اتومبيل از زير آن عبور مىكرد .\r\nقصبه‌اى كه جديدا از قشون دشمن پس گرفته بودند بمب و گلولهء توپ نوعى به وى بيداد كرده بودند كه جز چند سردابه و چاله و چند ديوارهاى سياه چيزى از آن باقى نمانده بود . در كنار توده‌هاى غم‌انگيز خرابه‌ها كه از بعضى از آنها هنوز دود بلند است دو سه نفر صاحب‌منصب زخمى و عده‌اى از سربازان كه رمقى از آنان باقىمانده مشغول بستن بودند و اعضاء قطع شده كه هنوز حفاران آنها را جمع و دفن نكرده بودند تا درجه‌اى مقياس شئامت‌كارى انسان و جنگ را درنظر مجسم مىساختند . هوا كه حكايت از مناظر مختلفهء يك حرب بزرگ گاهى بو الهوس‌تر و پرماليخولياتر از انسان\r\n\r\n","description":"","footnote":"","page_name":" 5365 ","page_number":469},
  {"content":"\r\n\r\nمىكرد در آن‌وقت از طرفى اشعهء درخشان آفتاب را مانند خندهء مستهزانه به‌طرف بازيگران آن صحنه پرتاب و از گوشهء ديگر رگبار بهارى مثل گريه‌هاى مادر غم‌خوار به فرزندان خويش خونابهء اشك به روى آنان نثار نموده و در اين گوشه از ميدان شعاع طلائى آفتاب و باران شديد بهارى روى ابدان خون‌آلوده شمه‌اى از منظرهء مهيب جنگ را جلوه‌گر مىساخت .\r\nيك نفر پياده‌نظام كه در يكى از سوراخها وى را خوابانده و از پاى قطع شدهء وى به قدرى خون روان بود كه بند آمدن آن ميسر نمىگشت . از طرفى خون و از طرف ديگر روحش بيرون مىرفت . نوعى نالهء جانسوز مىنمود كه پرستاران او از شدت دهشت مرتعش بودند . يكى ديگر در چالهء ديگرى از سينه‌اش خون فوران مىزد . فرياد نمىكشيد ولى احساس مىكرد كه جان حقيرش بيرون مىرود و همين‌قدر نفس كشيده دو مرتبه گفت بيچاره مادرم ، بدبخت خواهرم . يك نفر توپچى با ريش خيلى انبوه مانند يكى از انبياى سلف بنى اسرائيل بازوى سطبر خويش را كه گلولهء توپ از مرفق برده بود دراز كرده و از شدت وجع غشوه بر او عارض شده بود و همين‌كه صاحب‌منصب زخم او را بست به حال آمد و او را در اتومبيل خوابانده به مريض‌خانه بردند . چندين اسب كشته و اعضاء قطع شده در هر طرف پراكنده بودند . يكى از آنها خيلى درشت با شكم دريده از شدت عفونت دهكدهء خراب را پر از تعفن نموده چشمانش گشوده و زبان از دهان بيرون آمده و چهار دست و پايش به سوى آسمان بلند . مثل آن بود كه هنوز مىبيند و احساس درد [ مىكند . 
  ] روده‌هايش كه از شكم بيرون آمده قاتل خويش را با نظر نفرت و خشم تفحص مىنمايد .\r\nدر عقب اتوميل من كه چرخهايش در زمين گل فرورفته بودند صدائى برخاست و ناگهان از ميان زمين از يك سوراخ عميقى كه در ميان يك سرداب نيمه‌خرابه بود عده‌اى از قشون دشمن كه زير آوار مانده و راهى براى بيرون آمدن پيدا كرده بودند بيرون جسته با البسهء گل و خون‌آلود با چهره‌هاى منقلب با صورتهاى پريشان بناى دويدن نهادند و ده دوازده نفر ژاندارم نظامى از قشون ما گل‌آويز شده و بالاخره آنها را نگه‌داشتند . آنها اسير شدند ليكن نمىدانند دچار اسارت شده‌اند . خيال مىكنند از خندقهاى خراب شده از زير آوار نجات يافته‌اند و مىروند به رفقاى خود ملحق شوند . از گلوله‌هاى توپ مترايوز و آتش هولناك بمب خلاص شده‌اند و اگرچه ظاهرا عيبى نكرده‌اند ليكن از هول و هراس و ماندن مدتها زير آوار و مسدود بودن منفذ مشاعر آنان مختل شده است و مانند ديوانگان نفس‌زنان با چشمان خيره ، گردن‌هاى كشيده سرهاى خود را در دست گرفته مثل آن‌كه خود را حفظ نموده‌اند و فرياد مىنمايند . آنها را نگاه داشتند از تشنج\r\n\r\n","description":"","footnote":"","page_name":" 5366 ","page_number":470},
  {"content":"\r\n\r\nراحت كردند ، ليكن با خيلى زحمت [ شد 
  ] زيرا حفظ چنين مجانين خطرناك كار مشكلى است ( دو سال قبل گفتند سى هزار ديوانه در دار المجانين از نتيجهء جنگ موجود شده است . ) ناگهان ابر ضخيمى جلو آفتاب را گرفته يك نوع تاريكى هولناكى ايجاد و باران بس شديد مثل سيل بر روى اسكلت دهكده جارى [ شد 
  ] و اشخاص مجروح و نيمه‌جان ناله‌كنان طورى به اين ابر نگاه مىكردند مثل آن‌كه تاريكى ابر و شب باز هم بدبختى ديگرى براى آنها خواهد آورد .\r\nيك باطرى توپخانه در آن‌وقت از عقب رسيده و لوله‌هاى توپ از اثر باران برق مىزد و براى پيش رفتن توقف نمود كه عرابه‌هاى قورخانه از عقب برسد و شب حركت نمايند كه طيارات خصم نتوانند آنها را كشف و بمبارده نمايند . در آن‌وقت مقدار زيادى چهارچوب حمل مجروحين از جلو رسيد كه عده‌اى در آنها مدهوش و عدهء ديگر ناله مىكردند و خونى كه از آنها جارى بود مرتبا دو خط سرخ در دو طرف حمل‌كنندگان چهارچوب‌هاى روى زمين نقش بسته بود . يكى از آنها كه بيش از همه قطرات خون از چهارچوبش جارى بود التماس مىكرد كه او را نگاه دارند روى زمين گذارند . بالاخره چهار نفر حامل وى را ميان لجن و گل زمين نهادند و پرسيدند چه مىگوئى ؟ مىخواهم دو مرتبه در خندق جنگ همان‌جائى كه بودم بروم . حرف مزخرف نگو . حمالان به راه افتادند . مجددا مجروح تضرع مىكرد پس حرف مرا گوش دهيد . بگو چه مىخواهى بگوئى . قدرى از ناهار ظهرم را براى عصر نگاه داشته فراموش كردم بياورم . مىخواهم بروم بين رفقا قسمت كنم . چهارچوب‌داران ديگر لندلند نكرده و حالا فهميدند كه علائم احتضار مرگ است كه هذيان‌گوئى آورده است .\r\nدر آن‌حال من قدرى عقب رفتم و نزديك عدهء اسير كه يك صاحب‌منصب آنان را استنطاق مىنمود رسيدم . وحشت و خوف اسرا را گرفته [ بود 
  ] حتى اسم خود را نمىتوانستند بگويند و يكى از آنها چهار دست و پاى خود را در ميان گودالى از لجن انداخته بود و از شدت هراس بمباردمان و اختلال مشعر تصور مىكرد او را مىخواهند به دار آويزند . دو دفعه ابر بر طرف و هوا روشن [ شد 
  ] و مجددا آفتاب با يك حرارت مخصوص بناى تابيدن بر روى مجروحين و ابدان متلاشى شده را نهاد . صداى اسلحه از قدرى دور شنيده و پاهاى زياد دفعتا شنيده شد و مانند مردگان كه روز قيامت فوج‌فوج از قير بيرون مىآيند از يك خندق تحت الارضى متلاشى و خراب شروع به بيرون آمدن نهادند . عجب منظرهء وحشت‌خيز ! مثل اشباح متحركه سربازان قرون سالفه با صورت‌هاى سبزرنگ ، چشمهاى خواب نديده ، سيماى دهشت‌زده كه از شدت حيرت از تجديد زندگانى هنوز باور نمىكردند از اين حفرهء هولناك بيرون آمده‌اند و همگى\r\n\r\n","description":"","footnote":"","page_name":" 5367 ","page_number":471},
  {"content":"\r\n\r\nمرتعش و روى پا بند نمىشدند . چشمان ايشان معلوم بود وقايع هول‌انگيز ديده است زيرا انظارشان خيره و مثل آن بود كه تخم چشم حركت ندارد و با همين منظرهء هول‌افزا بود كه به واسطهء تاريكى شب صاحب‌منصبى كه مرا همراه آورده بود حكم به مراجعت نمودن من داد .\r\n( پايان مقالهء روزنامهء ايران )\r\nبعضى پاورقى جرايد مطالب قشنگ خوب دارد . افسوس از بس من در رونويس خرفت هستم تا حال ننوشته‌ام . ده ورق كتابت كنم سهل‌تر است تا يك صفحه رونويس كنم .\r\n\r\nنامه‌هاى طهران\r\nيكشنبه هشتم ذيحجه ، 23 سنبله - يك ساعت به ظهر مانده رضا بيك و اسمعيل قاطرچى كه همراه نواب عاليه شهر رفته بودند مراجعت كردند . رضا بيك چند مكتوب به دست من داد . يكى [ را 
  ] كه مال آقاى عماد السلطنه بود به تاريخ سيم ذيحجه قبل از همه گشودم . بعد از مقدمات از كسالت حضرت اقدس و الا شرحى داده بودند كه مرا به كلى منقلب كرد ، طورى كه نتوانستم تتمه را قرائت كنم و پس از مدتى تفكر و خيالهاى بد با بيم و اميد زياد شروع به خواندن تتمهء مكتوب نمودم . هزار بار خدا را شكر مىكنم كه عاقبتش عجالتا به خير بود تا بعد خواست خدا و مشيت بارى تعالى چه باشد . عين عبارات مرقومه معمولا درج مىشود .\r\n\r\nنامهء عماد السلطنه\r\nبعد از حال و احوال‌پرسى و بعضى مطالب خارج . به‌هرحال از روز 18 ذيقعده احوال حضرت و الا به‌هم خوردگى پيدا كرده به اين معنى كه ركتوم ( يعنى مقعد ) بدون علت معين بيرون آمده و روز ديگر حكيم الدوله آن را جابجا كرد و اين اختلال باعث شد كه غدد زير مثانه ( پروستات ) ورم كرد و به اين علت شاش‌بند شدند كه روز ديگر با ميل نقره جبرا ادرار را درآوردند و از آن به بعد بايد با زور ميل ادرار بيايد ، يعنى با ميل لاستيك و اين عمل آنقدر ناراحت نيست و حاليه روزى سه مرتبه يعنى بيست و چهار ساعت دكتر على اكبر اعتماد مىآيد و ميل مىزند و بدون كمك ميل ادرار نمىآيد كه روزهاى اول هيچ نمىتوانستند خود را حفظ كنند . ولى حالا هفت ساعت هشت ساعت ادرار را حفظ كرده رنجى ندارد . پشت سر اين كار اسهال پيدا كردند و يكى دو مرتبه اسهال شديد بود ولى بالاخره كم شده اما نه آنقدر كه آزاد باشند . بلكه به فاصله‌هاى كم\r\n\r\n","description":"","footnote":"","page_name":" 5368 ","page_number":472},
  {"content":"\r\n\r\nبايد شكم كار كند آن هم خيلى كم . به‌هرحال اين بود مختصر احوال يعنى آنها كه بد بود .\r\nاما تب ندارند يا خيلى كم كه آن هم مىشود گاهى هيچ نباشد . سردرد ندارند . سينه و كبد و قلب تماما بىعيب است . اشتها آنقدرها ندارند اما نه آن‌كه هيچ غذا نخورند . تمام مشاعر و تمام حواس سر جا و صحيح [ است 
  ] و ذره‌اى از كارها را فراموش نمىكنند ، اما راه نمىروند ، يعنى ميل ندارند و زياد هم نمىنشينند .\r\nاين مدت يك دفعه « اسكات » طبيب سفارت انگليس و چند حكيم ديگر « كنسولتاسيون » كردند و در مداوا كاهلى نشده تا خواست خداوند و قوهء طبيعت چه كند .\r\nالان شمران هستند و معين است كه به واسطهء كمى مراوده با عموم مردم و كمى نوكر و كارگر دستگاه منظمى موجود نيست ايشان كه اينطور بوده و هستند ، حال ما معين است چه قسم خواهد بود . منازل ما و ايشان در شهر و تجريش و غيره تماما بىاسباب و قابل نيست كه مهمان زياده پذيرائى شود .\r\nاين كاغذ را امروز كه تجريش آمدم در اينجا نوشتم كه تا در شهر براى شما بفرستم و از حقيقت مطلب درست مطلع باشيد و البته هروقت كاغذ رسيد عريضه عرض كنيد و عذر بخواهيد كه دير خبر داده‌اند و واقعا من كاهلى كردم از بس گرفتار هستم . خانمها عموما بسيار خوب پرستارى كرده و رفتار مىكنند ( مقصود صيغه‌هاى حضرت والاست ) . براى كارهاى شخصى حضرت و الا از شوكت خانم خيلى راضى است و متصل تعريف مىكند ، بلكه يك روز مىفرمود اگر خوب بشوم از اثر پرستارى و زحمت شوكت است و فوق العاده جان‌جان « 1 » را دوست دارند . الان عصر است مدتها با حضرت و الا صحبت كرده حكايت مىگفتم كه با حالتهاى طبيعى سلامتى ابدا فرق ندارند و اميد است انشاء اللّه رفع اين يكى مرض هم بشود و به كلى آسوده شوند ( مقصود اسهال است ) .\r\n\r\nوصيت‌نامهء عز الدوله\r\nامروز دوم ذيحجه حالت حضرت و الا بهتر بود . مدتى نشستند و در اين چند روز دو سه مرتبه حكايت وصيت‌نامه را فرمودند . امروز عرض كردم كه من با كمال دلتنگى و افسردگى بايد اين فرمايشات را تلقى كنم . ولى لازم مىدانم كه به خانم‌هاى همشيره هم فرمايشى بفرمائيد . آيا تاحال گفته‌ايد يا نه . فرمودند نگفته‌ام ترسيدم مرا اذيت كنند .\r\nعرض كردم لازم نبود بفرمائيد مطلب وصيت‌نامه چيست ، ولى لازم بود بفرمائيد كه\r\n\r\n\r\n","description":"","footnote":"\r\n( 1 ) - جان‌جان كوچكترين دختر عز الدوله بود . ( مسعود سالور )\r\n","page_name":" 5369 ","page_number":473},
  {"content":"\r\n\r\nوصيت‌نامه نوشته‌ام . بايد پسر ، دختر من از آن قرارداد تخلف نكنند . از اين حرف بسيار خوششان آمد و فرمودند البته خواهم گفت و فرمودند سه قطعه باغ كه در باغ بالا اين دو سه ساله خريده‌ام و يكى از آنها امسال خريده شده بايد به جان‌جان بدهيد و به شوكت خانم ( مادر جان‌جان صيغهء زنجانى است ) به‌قدر لزوم و گذران كه به رفاهيت باشد چيز بدهيد . شما كه اين كاغذ را مىخوانيد يك مرتبه حركت لغوى نكنيد كه طهران بيائيد .\r\nيعنى يقين است خوششان نمىآيد . چنانچه حاجى افخم الدوله از ورامين بدون اجازه آمده بود چندان تمجيد نمىكردند و الان كه من يوسفيه آمدم همچو اميدوارم كه حضرت و الا به كلى خوب بشود ، يعنى علامت خوب شدن زياد است . شما آدم به قزوين بفرستيد سفارش كنيد كه پاكت‌ها را زودتر برساند و من هفته‌اى دو مرتبه انشاء اللّه مىنويسم .\r\nزياده زحمت است . عماد السلطنه .\r\nاخبار خارج - حوصله ندارم روزنامه مىفرستم . وسط خرمن نان در شهر طهران پيدا نمىشود و آنچه هست خوردنى نيست . تمام ارزاق گران است سواى هلو كه چهار يكى ده شاهى و ارزان است . همه‌جا حرف انگليس و عثمانى است و دويست اتومبيل انگليس وارد زنجان شده . مختصر كه تمام دنيا جنگ است و گرانى . منتظر هستم كاغذ شما زود برسد . نمىدانم نواب عاليه الموت است يا خير . ( پايان‌نامهء عماد السلطنه )\r\n\r\nنامه به طهران\r\nمن به عجله دو عريضه يكى حضور حضرت اقدس و الا ديگرى به عماد السلطنه نوشته به توسط على زواركى همان عصر به شهر روانه كردم و نهايت انتظار را دارم كه زودتر مراسلات شهر رسيده از سلامتى و رفع مرض حضرت و الا شاد و مسرور شوم .\r\nراست است ما همه حاليه خودمان پدر هستيم ، اما هرچه باشد وجود او براى ما مغتنم است و هرچه هست از بركات وجود اوست . البته از فقدان يك همچو پدرى هركس باشد و در هر سن باشد متأسف خواهد شد . واقعا او پدرى را در حق ما تمام كرده كه واقعا سزاوار ستايش است . شب با كمال غم و اندوه صبح شد .\r\n\r\nسه‌شنبه دهم\r\nطوبى عيال خان محمّد سرايدار باغ فردوس طهران رفت . عريضه‌اى هم به توسط او عرض شد . گمان مىكنم زودتر برساند . تقى چندى است ميل رفتن طهران دارد مصمم رفتن هم بود ليكن تا رسيدن جوابها گفتم بماند . كاغذى ميرزا عبد الوهاب خان پسر نصير الدوله نوشته بود چون مرسوم من است بعضى رقعه‌جات را عينا درج مىكنم كه\r\n\r\n","description":"","footnote":"","page_name":" 5370 ","page_number":474},
  {"content":"\r\n\r\nسبك نوشتجات امروز باقى بماند لهذا درج مىشود :\r\n\r\nنامهء عبد الوهاب خان\r\nتصدقت شوم مرقومهء محترمه كه به عنوان نواب عليه عاليه شاهزاده خانم مرقوم فرموده بوديد شرف وصول ارزانى فرمود و از مژدهء سلامت نواب مستطاب امجد و الا يكان‌يكان مشعوف و شكر خداوند را نموديم . چون بنده مصمم عرض عريضه بودم در اين موقع به جسارت آن مبادرت ورزيد . از حال ما مستفسر شده بوديد به حمد اللّه همگى سلامت [ ايم 
  ] و از گرداب بدبختيهاى سال گذشته نجات حاصل نموديم . حقيقتا تشريف نداشتن حضرت و الا در اينجا سال گذشته خيلى به موقع بود زيرا اقلا از اين منظرهء موحش اهالى اين شهر گذشته از رقت فوق العاده كه طبعا دست مىداد ممكن بود براى پاره‌اى اشخاص حساس توليد ماليخوليا نمايد . بارى ناچار از اوضاع گذشته و حال طهران كاملا مستخصر هستيد .\r\nفعلا كه رياست وزراء به عهدهء حضرت اشرف آقاى وثوق الدوله محول گرديده است ، حتى در اين مدت كم هم اوضاع شهر از حيث آذوقه و غيره كاملا رو به بهبودى است و رجاء واثق است كه هرچه زودتر موجبات آسايش اين حيوانات فلك‌زده فراهم شود .\r\nحاصل گذشته بىاندازه خوب بوده است ( دروغ نوشته ) و فعلا دولت مشغول جمع‌آورى حاصل انبار دولتى مىباشد . از اين‌روى مىتوان اميدوار شد كه امسال ديگر قحطى فراهم نگردد .\r\nدر موضع سياست خارجى ايران هم روزنه‌هاى اميدى هست زيرا انگليسها اخيرا كمال مساعدت و همراهى را با دولت از نقطه‌نظر مالى و وسايل ديگر مىنمايند و بر خلاف سابق سياست جابرانه و خشونت‌آميز خود را تا درجه‌اى ترك نموده‌اند . ديگر حالا بسته به وطن‌پرستى و لياقت خودمان است ، تا چه حد و اندازه بتوانيم از اين اوضاع مساعد استفاده نمائيم . ( پايان‌نامهء عبد الوهاب خان )\r\n\r\nنصير الدوله خودخواه\r\nنصير الدوله وزير علوم و اوقاف شده با همه آن تفصيلاتى كه « ستاره ايران » نوشته بود . اما انصاف اين است نصير الدوله آدم باسواد زرنگى است . فقط عيب او خودخواهى است كه خودش را از همه‌كس عاقل‌تر مىداند و حرف خودش را قانون تصور مىنمايد .\r\nوثوق الدوله كابينهء خود را طورى تشكيل داده كه همگى مطيع و نوكر او باشند ، مثل\r\n\r\n","description":"","footnote":"","page_name":" 5371 ","page_number":475},
  {"content":"\r\n\r\nصدور قبل از مشروطه « 1 » .\r\n\r\nوصول نقد و جنس\r\nسه‌شنبه 17 ذيحجه ، اول درجهء ميزان - سه چهار روز است آقا يحيى خان با هشت نفر نوكر و جناب شيخ ابراهيم الموت براى وصول نقد و جنس آمده‌اند . در صاين‌كلايه منزل دارند . لدى الورد هم اعلان داشته‌اند جنس يا بايد حمل شهر به توسط خود رعيت بشود يا خروارى پانزده تومان كرايه و عين غلهء پاك در صاين‌كلايه تحويل گردد . رعيت به فغان آمده و متصل سر من مىآيند . عجالتا شرحى به شهر نوشته شد و از يحيى خان هم خواهش كردم كرايه را مطالبه نكند تا جواب برسد . اين حكايت ماليات بماند تا در خاتمهء امر در جاى خود درج شود . برويم سر شيخ .\r\n\r\nحكايت نان\r\nروز دوم قلعه آمد . بعد از طى تعارفات مكتوب حاجى افخم را نمود كه الحمد للّه حال حضرت و الا بهتر شده و يازدهم به شهر تشريف مىبرند كه مايهء مسرت بىاندازه گرديد .\r\nخداوند را شاكر شدم . شيخ مىگفت تمام قواى دولتى و منافع دولتى و پلتيك دولتى صرف تهيهء نان طهران و فراهم نمودن آن است . با وصف آن روزبه‌روز بدتر مىشود .\r\nحكايت نان عجالتا سرآمد تمام كارها و دخالت عمده در كابينه وزرا دارد و منبع ثروت تمام مردم شده كه هر دسته نان را وسيلهء تغيير كابينه و مداخل دستهء خود قرار داده‌اند .\r\nهر انتريگ و شيطنتى دارند مىكنند كه اين كابينه عوض شده كابينهء ديگرى روى كار بيايد كه امر نان به دست آنها بيفتد و منافع ببرند .\r\n\r\nعزل ميرزا احمد خان آذرى\r\nبه تازگى به واسطهء شكايت بىنهايت مردم از ميرزا احمد خان آذرى مسيو موليتر را رئيس ارزاق نمودند تا بلكه او كارى صورت بدهد .\r\n\r\nتعداد مردگان - احتكار فلوس\r\nسال گذشته در طهران مطابق آنچه نظميه صورت برداشته بود يكصد و هشتاد و شش هزار نفر آدم از گرسنگى و از ناخوشى كه نتيجهء همان گرسنگى بود تلف شده است .\r\n\r\n\r\n","description":"","footnote":"\r\n( 1 ) - خواهر نصير الدوله عيال وثوق الدوله بود . ( مسعود سالور )\r\n","page_name":" 5372 ","page_number":476},
  {"content":"\r\n\r\nدرست در طهران قلت جمعيت محسوس است . در كاشان سى هزار نفر آدم مرده . در قم كه غالب خانه‌ها همانطور درش قفل است كه تمام ساكنين آن بدرود زندگانى گفته‌اند . از عمل نان بعضى اشخاص صدها ، دويست‌ها هزار تومان منافع بردند . در طهران آدم سراغ داريم كه از پول كفن مرده‌ها مبلغى دخل نموده بود . براى حمل غلهء قزوين و عراق و جاهاى ديگر من واسطه بودم نزد ميرزا احمد خان . چهل هزار تومان به او تعارف مىداديم ، ارباب كيخسرو آن متقلب كه عزيز بىجهت شده روى دست ما برخاسته نمىدانم چه علاوه كرد كه به او داد . در طهران هركس حركت كند مريضهاى حصبه‌اى را خوب مىشناسد . هركس كلاهش گشاد شده و سرش تراشيده مريض بوده . يك نفر عطارده من فلوس داشت و احتكار كرده بود نظميه كشف كرد و تقسيم نمود . قضا را خود عطار حصبه گرفت و به همان مرض مرد .\r\n\r\nكارهاى انگليسها\r\nوثوق الدوله با انگليسها ساخت ، تنخواه « مورتاريم » را مىدهند . بيست كرور هم قرار شد قرض بدهند و براى ادارات و كر ژاندارمرى هم از دولت دانمارك مستشار آورده شود . انگليسها به سرعت در ايران كار مىكنند و متصل قشون مىآورند . بادكوبه و عشق‌آباد به تصرف آنها درآمد . همه‌جا از بالشويكها روگردان شدند و به خواهش و رضايت انگليسها را وارد مىكنند . كارازويچ را هم پس از تزار تيرباران كردند . در سفارت روس طهران مجلس ترحيم براى قتل امپراطور گذاشتند . در رقعه‌جات امپراطور شهيد نوشته بودند . انگليسها متاع زياد وارد كردند و تومانى يك عباسى از تجار گمرك امتعه براى حفظ راه دريافت مىكنند . روز قبل از حركت خودم سيصد شتر با جعبه‌هاى پول با نظم و ترتيب كه فاصله به فاصله سرباز شمشير كشيده ايستاده بود پول وارد بانك شاهنشاهى قزوين شد . چشم همه مردم به اين همه پول خيره شده بود .\r\n\r\nجنگليها و سپهسالار\r\nانگليسها سپهسالار را گول زدند . به اين معنى كه او را فرستادند پشت سر جنگليها را بگيرد و كار آنها را تمام كند بعد خودشان اصلاح كردند و سپهسالار تك ماند . كار گردن گيرش شده است . اصلاح را هم فشار مردم طهران فراهم نمود از قبيل مستوفى الممالك و مشير الدوله و غيره و غيره تا وثوق الدوله داخل مذاكره با سفارت شد و صلح داد ، و الا نه كابينه و نه انگليسها راضى نبودند . دفعه‌اى هم صمصام السلطنه خواست آنها را قلع و قمع كند باز اينها مانع شدند .\r\n\r\n","description":"","footnote":"","page_name":" 5373 ","page_number":477},
  {"content":"\r\n\r\n\r\nمستشار الدوله و بمب\r\nبمبهائى كه در روزنامه خواندم در خانهء مستشار الدوله خالى شده بود شيخ مىگفت كارخانهء بمب‌سازى در خانهء خودش بود و اين بمبها را محض امتحان خالى مىكردند و بعد شهرت مىدادند در خانهء مستشار الدوله بمب انداختند . نظميه كشف كرد و بعد شهر را نظامى نمودند . ليكن نمىدانم به چه جهت شد كه خود مستشار الدوله را تعقيب نكردند . ليكن تمام مردم فهميدند و اين يكى از محبوبين ملت ما بود .\r\n\r\nابو الفتح‌زاده\r\nآنچه روزنامهء « رعد » دربارهء مستوفى الممالك نوشته بود همه‌كس تصديق داشت .\r\nليكن مىگفتند خوب نيست اين اسرار و مطالب كشف شود . ترور و آدم‌كشى در طهران فراوان‌تر از همه‌چيز شده و اگر جلوگيرى نشده بود كار خيلى بالا مىگرفت . يك روزى با دو نفر خانهء ابو الفتح‌زاده رفتم كه اجزاء كميتهء مجازات آنجا محبوس بودند . از ابو الفتح‌زاده يك نفر ترور خواستيم . دست روى دست زده گفت بسيار داشتم اما افسوس كه همه پراكنده شدند .\r\n\r\nرشيد السلطان\r\nرشيد السلطان را پاى دار كه آوردند فحش بسيار به وثوق الدوله داد و براى صمصام السلطنه و مستوفى الممالك زنده‌باد گفت . به مردم نصيحت كرد كه اين متقلبها ، خائنها را بكشيد . حسين لله مىخواست فرار كند سر يك آژان را هم زد شكست . عجب اينجاست با وصف آن‌كه رشيد السلطان و حسين لله اقرار به چندين قتل و جنايت كرده بودند اجزاء عدليه و رئيس محكمهء استياف و مدعى العموم حكم به استخلاص صادر نموده بودند كه همه آنها هم الساعه توقيف و استنطاق مىشوند .\r\nاينها مطالبى كه تدريجا شيخ صحبت داشت . اما حال خودش ، سوزاك گرفته بود و با حال سوزاك الموت آمده . هيچ هم دوا نمىخورد . فقط در غذا پرهيز مىكرد . ورود شيخ پس از مدتها به خانه و نزد عيال سوگلى خيلى تماشائى بوده است .\r\n\r\nمدرسهء مولى وردى خان\r\nموقوفات مدرسهء مولى وردى خان را كه براى ورثه برگردانده [ اند 
  ] معين رفت با آنها ساخت . اين شد كه شيخ تمام موقوفه را به دست دولت داد و مىگفت هفت هزار تومان\r\n\r\n","description":"","footnote":"","page_name":" 5374 ","page_number":478},
  {"content":"\r\n\r\nاجاره كردند . درحالىكه از هزار و پانصد سابقا تجاوز نكرده بود . براى نيكلا و تزارويچ خيلى غمگين بودند و بر بالشويكها لعن مىفرستادند . بروات نقد و جنس دهات الموت را از بابت دو ساله آورده بود و تحويل داد . اما صورت‌حسابى ديده نشد و مىگفت شانزده خروار از جنس بدهكار شدم هفت خروار از نقدى كه طلب‌كار بوديم دادم ، نه خروار برات ورك را نگاه داشتند و مطالبه دارند . يكصد تومان هم به ميرزا عزيز اللّه خان محاسب ماليهء قزوين تعارف دادم .\r\nسه‌شنبه 24 ذيحجه هشتم درجه ميزان - شب 21 دو پاكت آقاى عماد السلطنه و چند نمره روزنامه رسيد . پاكت يازدهم « 1 » آقاى عماد السلطنه .\r\n\r\nنامهء عماد السلطنه\r\nشرح‌حال حضرت و الا را هفته قبل نوشتم . بعد از آن روز تا سه چهار روز ديگر هم احوالشان بد بود يعنى اسهال داشتند يا شديدا سبيل مىشد . اشتها نبود و از دردها در عذاب بودند . از روز هفتم اين ماه فى الجمله بهتر هستند . به اين معنى كه درد عقب و اسهال و غيره كمتر شده به اين جهت راحت دراز مىكشند و مىخوابند . ديروز صبح با حال خوشى كه نداشتم تجريش رفتم تا عصر نهم ماندم . احوال مزاجى الحمد للّه بهتر بود . حمام تشريف بردند و قرار شد روز يازدهم شهر تشريف ببرند . چرا كه دكتر على اكبر نمىتوانست شمران بماند و براى ميل زدن روزى دو مرتبه به او احتياج بود .\r\nهمه روزه صحبت از وصيت‌نامه مىفرمودند كه بايد تخلف نشود . عرض كردم به خانمها هم بفرمائيد به عزيزه خانم و شاهزاده آغا عليحده عليحده . اما روبه‌روى بعضى از خانمهاى اندرون فرموده بودند هركس تخلف كند عاق است .\r\nعزيزه خانم به سايرين گفته در جواب هم به حضرت و الا گفته بود كه اگر وصيت‌نامه مطابق حكم خدائى باشد البته همه‌كس قبول مىكند . بالاخره آغا شاهزاده هم همين حرف را زده و در يوسفيه شاهزاده خانم و عزيزه خانم مدتها از اين بابت حرف زده جوش و حرص خورده‌اند و گفته‌اند از روز اول به عدليه خواهيم رفت ، الى آخر . در صحبتهاى معمولى موافقت با خانمها به‌نظر مشكل مىآيد چه رسد به همچو مسائل .\r\nهرچه حضرت و الا در اين چند روزه فرمودند كه ممكن بود بعدها خاصيتى داشته باشد و يا لايق باشد كه پيروى و اطاعت شود يادداشت كردم . يعنى مطالب زيادى هم نفرمودند . قسمتى سفارش زياد جان‌جان و شوكت خانم بود ، باقى مطالب متفرقه بود كه\r\n\r\n\r\n","description":"","footnote":"\r\n( 1 ) - مراد تاريخ يازدهم ذيحجه است . ( مسعود سالور )\r\n","page_name":" 5375 ","page_number":479},
  {"content":"\r\n . \r\n","description":"","footnote":"","page_name":" 5376 ","page_number":480},
  {"content":"\r\n . \r\n","description":"","footnote":"","page_name":" 5377 ","page_number":481},
  {"content":"\r\n\r\nقابل نوشتن نيست .\r\nضميمه - يك پاكت را بسته بودم ولى فرصت نشد به پست بدهم . مير محمّد حسين خان هم آمد قزوين . مأموريتى دارد براى تعيين غله كه به قشون انگليس و شهر قزوين داده شود و غيره و غيره كه من درست نمىدانم . در هر صورت با حقوق خيلى كافى مأمور موقتى است . همين دو روزه با اتومبيل حركت مىكند . اول شب پاكت دوم ذيحجهء شما رسيد اين است كه پاكت را باز كردم . انشاء اللّه تقى را زودتر روانه كنيد با پول .\r\nروزنامه‌هاى عقب‌ماندهء هفت ماه قبل حاليه مىرسد ، يعنى بىنظم و معلوم نيست از كدام راه مىآيد . چند نمره « لندن نيوز » هم براى حضرت و الا آمده بود . من سه نمره روزنامهء فرانسه كه مال روزهاى اول بهار بود تجريش خواندم شرح گلوله‌اندازى يك توپ آلمان را داشت كه از فاصلهء صد و بيست كيلومترى به پاريس گلوله مىانداخته . اين حرفها يعنى چه . گلوله هم هيجده فرسنگ مىرود ؟ حضرت و الا انشاء اللّه فردا شهر تشريف مىآورند و من متصل در تشويش هستم ، زيرا مرض شاش‌بند بد مرضى است و متصل بايد ميل زد و محتاج طبيب بود . ( پايان‌نامهء عماد السلطنه )\r\n\r\nنامهء ديگر عماد السلطنه\r\nرقعهء 14 شهر حال - پرىروز جواب كاغذ را نوشتم ، همچنين بعضى مطالب كه بود و يك بسته روزنامه هم به پست دادم . اينك در كمال خورسندى به شما مىنويسم كه حضرت و الا روز يازدهم عصر به سلامتى وارد شهر شدند . روز دهم در تجريش ادرار باز شد بدون كمك ميل و دكتر ، از آن به بعد هم به خودى خود به حالت طبيعى ادرار مىآيد و معلوم شد پرستات كوچك شده است . ديگر از عقب هم دردى ندارند . در حالى كه اطباء تصور مىكردند به واسطهء كهولت به اين زوديها ادرار باز نمىشود و واقعا فوق العاده بود و اميد است متدرجا ضعفى كه تارى شده رفع شود و به كلى آسوده بشوند . عريضه را رساندم البته جواب مرقوم مىدارند . تقى خان را با پول زود روانه كنيد .\r\n( پايان‌نامهء ديگر عماد السلطنه )\r\n\r\nنامهء ديگر عماد السلطنه\r\nرقعهء ديگر : « اول شب 14 پاكت هشتم ذيحجه كه سهوا باز ذيقعده نوشته بوديد رسيد . صفحه كاغذى به شما نوشته بودم كه صبح به پست بدهم لهذا اين ورق هم ضميمه مىشود . احوال حضرت و الا چنانچه نوشته شد بهتر و ادرار باز شده از اين بابت خوشحال و مسرورم . اما جواب مطالب شما كه مكرر هم در سابق نوشته‌ايد اين است .\r\n\r\n","description":"","footnote":"","page_name":" 5378 ","page_number":482},
  {"content":"\r\n\r\nاول - غيرممكن است همشيره‌ها در همچو موقعى به عرض و داد برنخيزند ، بلكه قطعا از همان شب اول با خانمهاى آن خانه دعوا خواهند كرد ، زيرا به هيچ‌وجه در ترقى سنّ اخلاق و عادات و وضع صحبت و عقايد آنها تغيير نكرده . هريك سواى عزيزه خانم ( همشيرهء كوچك عيال افخم الملك ) همان حرفها را مىزنند كه درست در سى سال قبل مىزدند ، يعنى ذره‌اى در وضع صحبت و ترتيب اوضاع دنيانه تغييرى داده و نه معلوم تحصيل كرده‌اند . اما عزيزه خانم بهتر است اگر تنها باشد ، و الّا در مجمع آنها شبيه است به آنها .\r\nدوم - غيرممكن است راه عرض و داد را بست مگر به يك شكل كه آنچه وصيت كرده تمام را در زندگى به همان اشخاص بدهد كه آنها عمليات بنمايند و آنچه در ظاهر شرع حكم شده و روى كاغذ بايد بيايد من دقت كردم و همان سال نوشتند و از ما سند گرفتند كه اختيار به حضرت و الا داديم بعضى كارها بكنند . اما اين مكفى است نمىدانم . زيرا بعد از آن سال معاملاتى شده . آن‌كس كه راه عرض و داد بخواهد پيدا كند . زيرا در وصيت‌نامه كهريزك را اسم برده‌اند بعد فروخته شده و فتح‌آباد را خريده‌اند . حالا فتح‌آباد چه دخل دارد به كهريزك ، ملك چهل هزار تومانى به هشت هزار تومانى و قس على هذا .\r\nسوم - حضرت و الا نمىتواند و ميل ندارد كه امروز خانمها بدانند كه چه به آنها داده است . زيرا در يك مخمصه و دعواى شديدى خواهند افتاد كه حوصلهء تحمل آن را به طور قطع ندارند و حق با ايشان است .\r\nچهارم - تنها وسيله كه پارسال بعد از همان كاغذ مفصل شما به نظرم رسيد اين بود كه يك مجتهد اعلمى را منزل حضرت و الا ببريم و او وصيت‌نامه را بخواند . اگر عيبى دارد رفع كرده حاشيهء آن بنويسد . ولى حضرت و الا ميل ندارد مضمون وصيت‌نامه آشكار شود و به گوش حضرات برسد .\r\nامسال همين چند روزه در شمران فرمودند كسى را بياوريد كه به او بگويم بنويسد كه اولا من از آنچه در وصيت‌نامه نوشته‌ام نبايد تخلف كنند . هريك تخلف كنند عاق هستند . اما احتمال است آن مجتهد اين مطلب را ننويسد . زيرا مىشود بگويد شايد بر خلاف شرع مطالبى در آنجا نوشته باشيد ، آن‌وقت نمىشود كه اولاد از آن پيروى كنند . ديگر آن‌كه كلمهء عاق و غيرعاق و هزاران كلمات ديگر ابدا اثر نداشته و ندارد .\r\nشرع ، عرف ، پير و پيغمبر ، خدا و مافيها در مقابل مال دنيا ابدا و ابدا وقعى نداشته و ندارد ، نه قديم و نه جديد و البته هرقدر گرانى باشد و هرقدر مال دنيا بيشتر ، اثر آن كلمات به نسبت معكوس كمتر خواهد بود و اين تقدسها ، نماز خواندنها و اجتناب از\r\n\r\n","description":"","footnote":"","page_name":" 5379 ","page_number":483},
  {"content":"\r\n\r\nنجاسات و خواندن دعاى كميل يا غير آن به هيچ‌وجه نمىتوانسته و نتوانسته است با حرص و طمع و آز و جمع‌آورى مال دنيا مقابلى كرده و بكند ، مگر از يك مليان آدم يك نفر آن‌طور پيدا شود و من خودم را يكى از كسان يك مليان ديده و شناخته و مىبينم .\r\nيعنى به فوريت مىتوانم از تمام اين منافع متصوره صرف‌نظر كنم اما از روى رضا نه به زور و جبر ، يا از اين حيث كه ديگرى بگويد مالم را كه به تو مىرسيد نمىخواهم بدهم .\r\nمثلا خدا را به شهادت مىطلبم كه اگر حضرت و الا به من بگويد كه در وصيت‌نامه‌ام نوشته‌ام كه به تو هيچ ندهند ابدا و ابدا بدم نمىآيد و ابدا احترام حضرت و الا را كنار نمىگذارم ، به تفاوت آن‌كه پس از اداى همچو كلمه خواهم گفت كه من هم بعد آزادم و لازم نخواهم داشت كه اگر بخواهم طهران بمانم يا بروم به خارج و يا اولادم را بيرون كنم ، زنم را طلاق بدهم ، پياده بروم مازندران و يا درويش بشوم يا شعبده‌باز يا قمارباز اجازه بخواهم و نبايد ايرادى به من بگيريد . يعنى حق تحكم به من نداريد ، من هم چيزى از شما در زندگى و مردگى نخواهم خواست . ( من در مادهء آقاى عماد السلطنه اين مسئله را تصديق دارم و مىدانم آنچه نوشته از روى حقيقت است و از او برمىآيد و مىتواند ) .\r\nپنجم - حضرت و الا فرمودند شرحى به شاه و رئيس الوزرا مىنويسم و كنار وصيت‌نامه مىگذارم به همان مضمون سابق .\r\nششم - اين دو اقدام را انشاء اللّه مىكنم يعنى مجتهدى را مىآورم كه اين كاغذ را هم بنويسند .\r\nهفتم - به نظر من سواى اينها چيزى نمىآيد و هرچند هم پرسيدم چيزى نفهميدم .\r\nيعنى امر همين است كه بايد آنچه مىدهند در زندگى به تصرف بدهند و بعد مىشود كه موقتا اولاد واگذار كند يا اجازه بدهد ، از اين قبيل كارها هم ظاهرا همان‌وقت شده است .\r\nحضرت و الا در همان‌وقت كه تمام مايملك را هيچ مىدانستند و هيچ مىدانند از قيمت دوا سؤال مىكردند و همچنين قيمت دوچرخه يا اينكه ماليات فتح‌آباد زياد است .\r\nيك روز عرض كردم فرمودند من از خرج ول هميشه بدم مىآمده و ولخرج را لاابالى مىدانم و صحيح مىفرمودند . يك روز عرض كردم انشاء اللّه خوب شويد و قطع دارم كه از اين بيمارى برمىخيزيد و بسيار ميل دارم كه مبلغى براى خيرات در زندگى خودتان خرج كنيد ( حضرت و الا آنچه دارد از همان راه بوده و الا مشاغل بزرگ و عايدات كلى نداشت . فقط امساك و عدم خرجهاى لغو براى او چيزى باقى گذاشته است . در مشروطه هم كه ابدا دخيل امرى نشد ) . خيرات خوب لازم بسيار است نه آن‌كه حكما ساختن مسجد و كاروانسرا باشد . خير چيزهاى ديگر هم هست . مثلا تعمير كردن و راه انداختن آب‌انبارهاى منطمس شهر طهران كه آنقدر خرج ندارد ولى هزاران هزار مردم هر روز از\r\n\r\n","description":"","footnote":"","page_name":" 5380 ","page_number":484},
  {"content":"\r\n\r\nآنجا منتفع شده صوابى از اين بهتر به نظر نمىآيد . اين حرف را رد نكردند تا بعد چه شود . واقعا بسيار مايلم كه اين كار را بكنند . زيرا آنچه حالا بكنند برايش نفع دارد و سواى آن است كه بعد از او بكنند . ( اين شعر را مناسب بود آقا بنويسند :\r\n برگ عيشى به گور خويش فرست * كس نيارد ز پس تو پيش فرست \r\nچون محلهء آقا آب كم دارد و زحمت مردم را مشاهده مىكند بد فكرى نكرده‌اند ) .\r\nحال به نظر شما هرچه در اين بابها مىرسد بنويسيد و من هم هرچه باز پرسيدم يا اقدام كردم خواهم نوشت انشاء اللّه . اين كاغذ را نگاه داريد كه يك وقت به درد شايد بخورد .\r\nتقى خان را با پول روانه كنيد . براى تصدق و زيرسرى پولى بفرستيد كه البته حضرت و الا خوشش مىآيد . با جواب همين كاغذ -\r\nتمام دنيا يك پارچه آتش شده ديگرچه بنويسم پرسيدن ندارد . يك سؤال شما بىجواب ماند كه اگر خداى نكرده همچو واقعه‌اى روى داد شما چه تكليفى خواهيد داشت . چون راضى نمىشوم همچو حرفى را بنويسم اين است جواب را نمىدهم ، الا آن‌كه اگر شد و ما زنده بوديم همان‌وقت بايد بنويسم . و السلام .\r\n( پايان‌نامهء عماد السلطنه )\r\n\r\nمرض جديد\r\nاين ايام يك نوع مرضى در اين دهات طلوع كرده كه بعضى دهات يك نفر آدم سلامت باقى نيست . تب مىكنند بلافاصله ، با فاصله كمى سينه و پشت و پاها درد مىگيرد ، سرفه زياد مىكنند . اگر اين مريض هوشش به‌جا بود و گاهى هم تب قطع شد شفا مىيابد . اگر هوش به‌جا نبود و تب هيچ قطع نشود تلف مىشود . از قرارى كه شيخ به من نوشته بود اهل شهر هم مبتلا به سينه‌درد و تب به‌طورى شده‌اند كه نصف بازار بسته [ بود 
  ] و دو سه روز نصف اجزاء ادارات نيامده بودند ، بلكه يك روز به كلى ادارات و بازار تعطيل شده بود . هر بلا و امراض در روى كره وجود دارد هجوم به ايران آورده . مگر خداوند خودش ترحمى بكند .\r\n\r\nمقالات روزنامه‌ها - مسئلهء نان\r\nبرويم سر روزنامه‌ها كه از 18 ذيقعده 26 اوت ، لغايت 8 ذيحجه 15 سپتامبر بود . اما نه به ترتيب صحيح بلكه مثل روزنامه‌هاى اروپا غيرمنظم و غيرمرتب . ايران ما سواى هجوم امراض و قشون انگليس گرفتار نان است و تمام مردم مشغول آن . به‌طورى كه نصف مقالات ايران منحصر به حكايت غله و تهيهء آن و نان طهران است . مردم از سال\r\n\r\n","description":"","footnote":"","page_name":" 5381 ","page_number":485},
  {"content":"\r\n\r\nگذشته ترسيده‌اند . هرقدر هم غله وارد طهران مىشود يا تجار و صاحبان پول خريده احتكار مىكنند يا خانه‌دارها خريده براى آذوقهء خود انبار مىكنند مبادا حكايت سال قبل شود . هر حكمى و هر تغيير حكمى هم داده مىشود بدتر شده و روز ديگر فسخ مىكنند . بالاخره چارهء منحصر ديدند كه يك شاپو به سر براى اين كار معين كنند . منافع هنگفت از اين راه بردند و مباشرين ماليه و ارزاق سال قبل كه صاحب آلاف و الوف شدند بگذارند يا نگذارند .\r\n\r\nكميتهء مجازات\r\nدو نفر از اعضاء كميتهء مجازات را كه سابقا نوشتيم به آن دنيا رفتند كميته باز كنند .\r\nابو الفتح‌زاده و منشىزاده هم محكوم به پانزده سال حبس [ و 
  ] تبعيد در كلات شدند .\r\nعماد الكتاب و ميرزا على اكبر خان محكوم پنج سال حبس مجرد . احكام سايرين هنوز داده نشده است . اما چند نفر از اجزاء عدليه توقيف شدند . از قرار تفصيل ميرزا سيد محمّد رئيس محكمهء استيناف به جرم آن‌كه حكم استخلاص رشيد السلطان و سيد مرتضى قاتل را داده بود ، فيلسوف السلطنه طبيب قانونى عدليه به جرم آن‌كه مرض هردو را به خلاف واقع تصديق داده بود ، شيخ على اصغر گركانى مدعى العموم كه حكم استخلاص چندين نفر از قتله و جنايت‌كاران را صادر نموده بود ، محمود خان ياور نظميه به جرم آن‌كه تسهيل مراودهء اعضاء كميته را فراهم نموده بود و امانت‌دارى پول رشيد السلطان را نموده بود .\r\n\r\nعدليهء ما\r\nما با اين عدليه و با اين اعضاء امين صديق كاپيتولاسيون را برهم مىزنيم . اگرچه به عقيدهء من محل و اطاق و وزارت‌خانهء آن را تغيير مىدهند . از وزارت خارجه به حياط وزارت « ظلميه » مىآيد . زيرا ما هنوز قوانين نداريم و بعضى قوانين هم داريم كه در ممالك خارجه و خود مملكت ما حسب الظاهر مباح و جارى است اما در عدليه و شرع مقدس جارى نيست و حرام است مثل ربا كه عدليهء ما حكم نمىكند . اما تجار ما مثل باقلوا نوش جان مىكنند . حالا طرف و متظلم بانك يا تجار خارجه باشند چطور عدليه حكم كند يا چه قسم نكند . خيلى از اين قوانين هست و اينها سواى قوانين تجارتى و قوانين بين المللى است كه ما هيچ نداريم و عدليهء ما هيچ نمىداند . پس همان محل تغيير خواهد كرد نه موضوع . ناچار تبعيض بايد بكنند . در مادهء بانك حكم ربا را بدهند و در مادهء من ندهند و اين هم كه تبعيض به ميان آمد قانون نيست . قانون استثنا ندارد . معاملهء\r\n\r\n","description":"","footnote":"","page_name":" 5382 ","page_number":486},
  {"content":"\r\n\r\nشراب را عدليهء ما نمىتواند برسد يا حكم بدهد . پس از فلان تاجر خارجه عرض حالى در باب پنجاه صندوق شامپين يا كنياك خود بدهد كه فلان تاجر ايرانى خورده و برده تكليف عدليهء ما چيست . اين عرض حال را قبول كند يا نكند . بارى از عهده برنخواهد آمد جز آن‌كه نوشته شد تغيير محل و مكان بايد داده شود نه تغيير احكام .\r\n\r\nطلب موسس ارمنى\r\nيادم آمد دكتر صدرا وقتى در رودبار مىگفت هنگامى كه مشروطه شده بود سپهسالار طهران را فتح نموده بود لاعلاج در تنكابون هم انجمن ولايتى برقرار شد و به كار عرض و داد هم مىرسيد . جزو اعضاء چند نفر از علماء بودند . موسيس نام ارمنى كه سالهاست در خرم‌آباد شغل عرق‌كشى و عرق‌فروشى دارد مبلغ گزافى از امير انتصار طلب‌كار شده بود كه زورش نمىرسيد بگيرد . تلگرافى هم به امير انتصار در اين باب به لاهيجان مخابره كرده بود . امير انتصار به‌جاى حوالهء تنخواه چندين صفحه جواب تلگراف زده مهملات زياد ( سابقا قيمت جواب با سائل بود ) . يك مبلغى هم موسيس بيچاره اينجا متحمل ضرر شده بود كه فراش تلگراف‌خانه به جبر و عنف گرفت . با حالت غضب و خشم به انجمن آمد . نگاه كرد ديد چند نفر آخوند آنجا نشسته [ اند 
  ] . ديد نمىتواند اسم عرق را بياورد بين تظلم و شرح تلگراف گفت بعضى اشياء از من خريده پولش را نمىدهد . كلاهيها فهميدند مطلب از چه قرار است . گفتند علما حكم كنند . علما هى پرسيدند چه فروختى . به همان لهجهء ارمنى كه فارسى بگويد هى گفت اشيا ، اشيا .\r\nگفتند صورت بده . باز گفت اشيا كه خنده از كلاهيها درگرفت . موسيس برخاسته رفت .\r\n\r\nارامنهء ساوجبلاغ\r\nارامنهء ساويج‌بلاغ به استقبال قشون انگليس كه در نزديكى سراب رسيده بود رفته‌اند .\r\nعشاير موقع به دستشان آمده هرچه زن و بچه و ناتوان از ارامنه بود كشته بعد جلوى مردها مىروند كه تا به آنها برسند يا نرسند . قرب پنجهزار ايرانى فقير از زن و مرد و بچه ميانه پاىمال و كشته مىشوند .\r\n\r\nكلده‌اى و آشورى\r\nخبر ديگرى بود كه متجاوز از دويست هزار ارامنهء كلده‌اى و آشورى هستند به روس هجرت كرده [ اند 
  ] تمام دهات و قراء عرض راه خراب و ويرانه شده است .\r\n\r\n","description":"","footnote":"","page_name":" 5383 ","page_number":487},
  {"content":"\r\n\r\n\r\nثبت اسناد\r\nتقلب ديگرى در عدليه شده كه اعضاء دفتر ثبت اسناد بعضى قباله‌جات خيلى پيش را تمبر عدليه زده‌اند و مبلغها تعارف گرفته‌اند ( اين ثبت اسناد هنوز اجبارى نيست ) .\r\n\r\nعثمانيها\r\nعثمانيها در تبريز جمعى از رؤساى دموكراتها را گرفته يكى دو نفر سر به نيست شده ، تتمه را در داخلهء مملكت خودشان تبعيد يا توقيف نموده‌اند . « ايران » آخر اين خبر مىنويسد اين است فداكارى دموكراتها . اين نتيجهء جان‌فشانى آنها . چشم مهاجرين روشن باد . پادشاه ما سفير اسپانيا را براى مشاهدهء حال ارامنه تبريز آنجا فرستاده . از قرار تلگراف او چندان به آنها سخت نمىگذرد . از قرار ابلاغيهء سفارت انگليس فقط در تبريز چهار هزار نفر عساكر عثمانى هست كه آن هم با وضع بسيار بدى و سختى زندگانى مىكنند . گويا در تيكان‌تپه و سراب جنگ انگليس با عثمانى و عشاير درگرفته باشد زيرا تمام ايروپلن‌هاى آنها از زنجان به آن سمت رفته است .\r\nمن شكل يك آيروپلن انگليس را در « لندن نيوز » ديدم كه نمرهء آن 8852 بود . ايضا نمرهء يك تنك « 1 » 9283 . از اين‌رو معلوم مىشود كه عدهء آيروپلن‌ها و تنكها تا چه اندازه در اين دو سال بالا رفته است .\r\n\r\nاروپا - جنگ\r\nاروپا - در تمام فرونتها جنگ در نهايت شدت دوام دارد . در مغرب همه‌جا پيشرفت با متفقين است و آلمانها با دادن تلفات و اسير و مهمات عقب مىنشينند . سيل قشون امريكا به‌سمت اروپا جارى و تا سى اوت يك مليان و پانصد هزار قشون با مهمات درجهء اول وارد فرانسه شده و به‌سمت فرونت حركت نموده است . متواليا روزى ده هزار نفر وارد خاك فرانسه مىشود . تا ماه اوت آتيه به سه مليان خواهد رسيد . جنرال مارس امريكائى در نطق خود گفته هر وقت يكصد و هشتاد ديويزيون امريكائى كه هريك چهل و پنج هزار نفر باشد وارد صحراى جنگ شد خاتمهء جنگ فاتحانه نصيب ما خواهد بود .\r\nمطلب اينجاست كه از اين همه جهازاتى كه شب و روز حمل عساكر و مهمات مىكنند يك فروند به واسطهء تحت البحرى غرق نشده است . در مركز اركان حرب آلمان با حضور قيصر و شارل و وليعهد بلغار و نمايندهء عثمانى و نايب السلطنهء لهستان و تمام\r\n\r\n\r\n","description":"","footnote":"\r\n( 1 ) - ( - تانك ) .\r\n","page_name":" 5384 ","page_number":488},
  {"content":"\r\n\r\nصاحب‌منصبان بزرگ برى و بحرى شورائى منعقد شده كه فقط دو مطلب عمدهء آن را اخبار رويتر شهرت مىدهد : اول تصميم قطعى در انعقاد سلطنت لهستان كه به كلى از تقسيم آن صرف‌نظر شده . برادر امپراطور اطريش به سلطنت نامزد گرديده و گويا اين تصميم و اين بخشش فقط از نقطه‌نظر احتياج به نفراتى است كه بلكه گرفتن سرباز اجبارى را به اين وسيله در لهستان جارى [ كند 
  ] و اهالى به شوق و ميل براى سربازى حاضر شوند . دوم محقق شدن اين‌كه خاتمهء جنگ در فرونت غرب خواهد بود و بايد اطريش و بلغار در فرونتهاى خود حال تدافعى را اختيار نموده قشون كامل و مهمات لايق به فرونت غرب ارسال دارند . در مورمان و بندر دركان ژل قواى متفقين با بلشويكها جنگ مىكنند . از سمت بادكوبه و سيبريا هم فشار عمده به قواى بالشويك وارد شده ، از سه چهار سمت روسيه را احاطه نموده‌اند .\r\n\r\nوضع روسيه\r\nقسمت عمدهء اهل مملكت هم از تعديات بالشويك‌ها به ستوه آمده همه‌جا از واردين استقبال مىشود و همه‌جا به آنها تقويت و كمك مىشود . به يك روايت لنين مجروح يا مقتول شده ، به يك روايت با رفيق خود تروتسكى فرار اختيار نموده‌اند . لنين را بايد تالى و ثانى پطر كبير دانست . هرقدر او مملكت روسيه را آباد كرد اين خراب نموده . حقيقتا نقطهء مقابل پطر كبير است .\r\nهر قسم بود دولت انگليس امريكا را متقاعد نمود كه ژاپن در امورات سيبريا و روسيه دخالت كند . به يك روايت خود امريكا هم قشون فرستاده است . اوضاع روسيه را ما از يك مقالهء جريدهء « ايران » درج خواهيم نمود . ديگر مطالب مهمى روزنامه نداشت جز قتل تزارويج شانزده سالهء بىگناه به دست جماعت بىسر و پاى روسيه كه نام خود را بالشويك نهاده‌اند و وطن خود را عجالتا به باد فنا دادند و باز دست برنمىدارند . واقعا اوضاع روسيه هر قسى القلبى را متأثر و متألم مىكند .\r\n\r\nدزديدن عبيد اللّه افندى - فتح الدوله\r\nيك مطلب خنده‌دار كه فراموش شده اين است . عبيد اللّه افندى نامى است يكى از مبلغين ترك كه موقع تسلط آلمانها به ايران و حمايت حزب محترم دموكرات به افغانستان براى آن‌كه او را داخل متحدين نمايد رفته بود ، حالا آنجا چه كرده بود يا چه شده بود نمىدانم . معلوم است تبليغات او مؤثر واقع نشده بود كه مراجعت به ايران و طهران مىكند . فتح الدوله نام قراگوزلو همدانى كه مستخدم انگليسهاست و در قزوين مرجع\r\n\r\n","description":"","footnote":"","page_name":" 5385 ","page_number":489},
  {"content":"\r\n\r\nامورات عمده بود در طهران مىخواهد خدمتى به انگليسها كند اين عبيد اللّه افندى را شب از خانه‌اش سرقت مىكند و با اتومبيل به‌سمت قزوين روانه مىكند . صبح دربه‌در دنبال عبيد اللّه افندى مىروند و پيدا نمىشود . بالاخره پس از تفحص زياد كه گويا از خود كسان فتح الدوله اظهار مىشود قضيهء سرقت ايشان آشكار مىشود . پس از مذاكرات زياد هر شكل بود سفارت را راضى مىكنند كه عبيد اللّه را پس بدهد .\r\n\r\nيحيى خان مدير ماليه\r\nشنبه 26 ذيحجه - ديروز از صبح يحيى خان و شيخ ابراهيم قلعه آمدند . يحيى خان برادر بزرگ رفعت السلطان است از مادر ديگر . از من خيلى بزرگتر است . خيلى شيك و رعنا خودى درست كرده بود ، قطار سه صفه ، مزرى در كمر داشت . مزرى حمايل كرده بود كه بند آن گلابتان بود . كت بسيار قشنگى ، فكل كراوات ، پاپيچ سوئدى قشنگى بسته بود . شلاق سوئدى زيبائى به دست گرفته بود . كانه به مجلس بال مىرود نه فرونت جنگ ؟ غافل از گفتهء سعدى كه جوان نارعنا به ز پير رعنا . تا نشست قدرى شكايت از گرفتارى خود كرد . بعد شكايت از ادارهء ماليه كه بعضى تكليفات مالايطاق مىكنند . اين ورقه را ملاحظه كنيد چه سؤالاتى نموده‌اند . تا من ورقه را گرفتم بخوانم گفت حال ندارم .\r\nچرا سردم شد ، عباى مرا بياوريد . من كه از حال او مسبوق بودم ديدم مقدمهء وافور است .\r\nچيزى گذشت يكى دو خميازه كشيد . گفت ايمان على ( آدم خودش ) زود آتش درست كن وافور مرا بياور . تا موقع ناهار وافور كشيد ، چايى خورد ، غليان كشيد . ناهار خورده شد . بلافاصله وافور ، چايى . بعد كه خوب سير شد رفت گردش . مراجعت باز چايى ، وافور ، غليان . دو ساعت فارغ بود . نماز مغرب را كه كرد باز مشغول شد . آن‌وقت نيم بطرى هم كنياك خورد كه مىگفت جز كنياك مشروب ديگرى نمىتوانم بخورم و بطرى چهار تومان خريدارى مىكنم . شبى نصف بطر هم بايد بخورم . من شيشه را نگاه كردم ديدم مال روس است و يا ساختهء ايران كه تعريف هم نداشت . بعد از شام گفت خوابم دير شده وافور بياوريد و تا مدتى گفتند مشغول بود . من كه اندرون آمده خواب بودم . اين بود حالت روحيهء آقاى مدير ماليهء رودبار و الموت .\r\n\r\nسردار كبير\r\nسردار كبير و منتظم الملك هم ناهار شترخان بودند . عصر آمده رفتند گرمارود . پيغام به من داده بود . نوبه داشتم و اگر قلعه پياده مىشدم مىبايست شب بمانم . جمعيت داشتم ، شما هم گفتند بيرونى نداريد ديگر زحمت ندادم و خيلى معذرت مىخواهم .\r\n\r\n","description":"","footnote":"","page_name":" 5386 ","page_number":490},
  {"content":"\r\n\r\nانشاء اللّه مراجعت .\r\nامير اسعد خودش را به ناخوشى زد . هرقدر عمو هم اصرار كرد از جاى خود تكان نخورد . سپهسالار هم كاغذى به من نوشته بود كه آدمهاى شما بىاسلحه آمدند . مقصود اسلحه بود و الّا آدم بيكار خيلى داشتم ( من عمدا بدون اسلحه فرستادم ) . ناچار شدم هشت قبضه تفنگ ورندل روانه كردم ، دو دانه هم پنج تير با آدمها فرستاده بودم . درست رفتن اينها يكصد تومان براى من بىجهت تمام شد . پنجاه تومان خرجى دادم نفرى پنج تومان . پنجاه تومان هم كلاه ، گيوه ، پاپيچ و پيراهن آنها شد . من هردو رقعهء اين آدم تاريخى عهد خود را منضم اين كتاب كردم كه به يادگار بماند . يكى خط خودش كه بسيار هم بدخط تشريف دارند ديگرى خط منشى « 1 » .\r\n\r\nماليات نقد و جنس\r\nچون مطالب ديگر براى نوشتن خيلى هست حكايت وصول ماليات نقد و جنس اينجا را به‌طور اختصار مىنويسم . ماليات نقد را كه رعيت به رضا و رغبت آورده نزد من امانت گذاشته بودند همان ديروز تحويل داده بروات نقدى حضرات را گرفتم ، جز تومانى يك عباسى و خروارى يك هزار كه امساله براى معارف علاوهء ماليات شده است كه فراموشم شده بود خودشان بايد وصول كنند .\r\n\r\nپول معارف - غله و ماليات\r\nبراى اين علاوه هركس چيزى مىگفت . شفيع آتانى كه اينجا بود پرسيده بود اين چه پولى است . گفته بودند مال معارف است . پرسيده بود معارف چه‌چيز است . گفته بودند مال مدرسه است كه بچه‌هاى طهران درس بخوانند آدم بشوند . گفته بود به ما چه ربط دارد پول درس بچه‌هاى طهران را بدهيم . گفته بودند بايد بدهيد . ريش خود را تكان‌تكان داده به حال تمسخر و زبان آتانى گفته بود « حالا بشوم خانم نازو بگم يك عباسى هادى طهران اعيان و چه گان درس خانن » ، يعنى بروم به خانم ناز ( زن مهراب مرحوم است كه در عسرت و تنگى معيشت ميان آتان ضرب المثل شده است ) بگويم يك عباسى بده بچه‌هاى اعيان درس بخوانند . آن‌وقت گفته بود به همان زبان خودشان مىخواهم نخوانند . به ما چه پول بدهيم . در ميان آتان دو تا ملا نيست پول را ما بدهيم درس را ديگرى بخواند . پس براى خودمان و بچه‌هاى خودمان مدرسه [ درست 
  ] كنند . اين\r\n\r\n\r\n","description":"","footnote":"\r\n( 1 ) - متأسفانه هردو رقعه در غارت الموت از بين رفته است . ( مسعود سالور )\r\n","page_name":" 5387 ","page_number":491},
  {"content":"\r\n\r\nصحبت اسباب خندهء خيلىخيلى زياد شد و از همان ساعت اين ماليات مشهور به « پول خانم ناز » شد .\r\nبارى آقايان براى اينكه مردم مرعوب شوند و زير بار ساير مظالم آنها بروند اول گفته بودند يا غله حمل شهر يا در صاين‌كلايه ، يا خروارى پانزده تومان كرايه ( كه اين كرايه از ماليات اربابى و خالصه نقدى خيلى زيادتر مىشد ) . مردم واهمه كرده به آه و ناله برخاستند . بعد كاغذ به شهر نوشتند . يحيى خان فورا احكام جارى كرد كه جنس را بياوريد كرايه بماند تا خبر برسد . مردم عوام فوز عظيم دانسته بناى حمل غله را گذاشتند .\r\nآدمهاى آنها هم ميان دهات افتادند خرج و مخارج بگير ، ترياك بگير ، جوجه و مرغ بگير ، چايى تا صبح بخور .\r\nآن‌وقت چه كردند . فرج اللّه نام چرچى قزوينى را ترازوكش قرار دادند و يك دستمال سفيد به شاهين ترازو بند كرده يك سنگ بزرگى هم از رودخانه آورده در كفهء ديگر ترازو [ گذاشته 
  ] و يك نفر هم در اطاق يحيى خان نشست و احدى را راه نداد . بارها را بردند گندمهاى پاك كردهء شسته از خرج خودشان ، تا نگاه كردند گفتند اينها چه‌چيز است برداريد ببريد . به اين دستمال سفيد نگاه كنيد بايد گندم طورى باشد كه اين دستمال را ميان آن غلط بدهند رنگش تغيير نكند . مختصر مفيد از هر ده من غله كه برده بودند هفت من و هشت من بيرون آمد . آن هم گندمها را مثل برنج گرفتند در حقيقت دانه‌دانه جدا كردند . مرد كه چهار خروار غله برده بود سه خروار درآمد . آمد يك خروار را برد شصت من درآمد . چهل من را برد پانزده من درآمد ، الى آخر كه از اغلب دهات ده مرتبه غله حمل كردند . يكى دو نفر هم كه خودى به يحيى خان رساندند يك تشر و تغير بالابلندى زده بود كه خرج اين همه آدم را پس از كجا بدهم . يعنى اين علاوه‌ها خرج ما مىشود ، مابقى كه ابدا يحيى خان را نديدند تا اين حرف را هم بشنوند . درست روىهم‌رفته در هر خروارى هيجده من شاه ( سى و شش [ من 
  ] تبريز ) مردم علاوه دادند . سواى آن‌كه چندين مرتبه غله را پاك كردند .\r\nاما بعضى از دهات چه كردند ، وقتى كه ديدند كار به اين قسم پيش آمده غله را شب ميان آب ريختند . بعد بيرون آورده همين‌قدر كه نم آن كشيده شد بار كرده بردند . هرقدر آنها كم كشيدند اينها آب داخل نموده بودند . اما اين كار را فقط چند ده در آخر كار كرد كه كار از كار گذشته بود . ميرزا حسين و ميرزا اسحق هم كه رفته بودند بلكه غلهء خود را تسعير كنند اولى چهل و سه تومان ، دومى چهارده تومان هم به قمار باخته و روى غله گذاشتند .\r\nهنوز يحيى خان نرفته بود قاصد شهر آمد . پاكت ماليه را من باز كردم خطاب به\r\n\r\n","description":"","footnote":"","page_name":" 5388 ","page_number":492},
  {"content":"\r\n\r\nيحيى خان بود كه اين پانزده تومان چه پولى است شما مطالبه داريد . غله را هم تحويل نگيريد تا جواب تلگراف اداره از طهران بيايد . اسعد الحكماء هم نوشته بود شما مسامحه كنيد تا حكم طهران برسد . چرت يحيى خان پاره شد و گفت در باب كرايه حكم نمره‌شدهء اداره را دارم . در باب تسعير هم حالا تحويل گرفته شده شما خوب است چيزى نگوئيد من به درد شما مىخورم ، خدمتها مىكنم . شيخ را هم مجددا نزد من فرستاد هر قسم بود مرا ساكت كرد . يعنى من هم مكلف نبودم ، به من چيزى ننوشته بود .\r\nجواب كاغذم را نداده بودند .\r\n\r\nشبى چهار تومان كنياك\r\nيحيى خان خودش مىگفت هفت سال است تحصيلدار سه بلوك هستم . هنوز حساب نداده‌ام . كسى هم از من حساب نخواسته . باز او مىگفت شاهزاده جلال در ظرف يك سال از تحصيلدارى و ضبط خرمن دو ملك آصف الدوله كه دولت ضبط نموده بود بيست هزار تومان برد . باز مىگفت اين هفت هشت روزه در صاين‌كلايه صد و پنجاه تومان خرج كردم . معلوم است پول كنياك ، آن همه ترياك و چايى ، خرج صد و پنجاه تومان هفت هشت روز با قمارهاى سه چهار هزار تومانى طهران كه باز مىگفت به شهادت شيخ چهار هزار تومان چند روزى كه طهران رفتم باختم . از مال حلال مردم فقير رنج‌كش بيچاره است كه آقا هفت سال هفت سال حساب نمىدهد و از او حساب نخواسته‌اند . و الّا آدم از پول خودش شبى چهار تومان كنياك نمىخورد . اين جنس را هم كه به اين ترتيب گرفتند ، برات هم به مردم نداند قبض دادند و آن هم قبض‌هاى مختلف بدون نمره و علامت شير و خورشيد كه يكى را خودش امضاء كرده بود ، يكى را آدمش ، يكى را فرج اللّه چرچى . فردا در شهر همان بروات را نشان مىدهد و مىگويد همه در محل باقى است . پاى حساب هم بيايد اغلب اين قبض‌ها را رد خواهد كرد كه من فرج اللّه را چه مىشناسم . امسال هم بروات نزد او ماند رفت تا چند سال ديگر . آن‌وقت اسم فرج اللّه هم فراموش مىشود . الحمد للّه نه مال دولت تفريط مىشود نه به رعيت جور و ظلم مىشود . صحت عمل هم كه از اين بهتر و بالاتر نمىشود .\r\n\r\nآمدن مادر امير اسعد\r\nجمعه 17 ذيحجه الحرام - چون تقى صبح شنبه مىرود مشغول كاغذجات طهران بودم كه در را به شدت زدند . كلفتى دم در رفت هراسان آمد گفت والدهء امير اسعد قلعه مىآيد . اگرچه فى الجمله از احوالات اين متعلقهء قديم سپهسالار والدهء امير اسعد و سردار\r\n\r\n","description":"","footnote":"","page_name":" 5389 ","page_number":493},
  {"content":"\r\n\r\nاقتدار اطلاعى داشتم ليكن هياهوى اهل اندرون و آن در زدن يوسف باعث يك هيجانى شد . من زود برخاسته بيرون رفتم و اهل اندرون به‌هم ريختند . من و تمام اهل خانه پيش خود چنين خيال مىكرديم كه امير اسعد پس از يك سال و دو سه پيغام بد من ، مادر خودش را با هدايائى فرستاده تا جبران اين مدت بىاعتنائى به نزهت را بنمايد . اتفاقا نزهت هم حال نداشت از ناخوشى جديد گرفته بود ، منتهى سبك بود . ( توضيح آنكه ما هنوز حياط بيرون هستيم و من در جلو خان رفتم كه حاليه بيرونى ما محسوب مىشود . ) باز نزد خود خيال مىكردم كه البته با دم و دستگاهى آمده است بايد تهيهء جا و مكان براى همراهان مردانهء او كرد . برخاستم كه تا او نيامده من پائين رفته و دستورالعملى بدهم .\r\n\r\nوالدهء شاه\r\nاينجا حكايتى به نظرم آمد . پس از آن‌كه اصفهان مفتوح افغان شد و محمود تاج و تخت سلطنت ايران را مالك گرديد به قندهار نوشت مادرش بيايد . طولى نكشيد كه در شهر عظيم اصفهان شايع گرديد والدهء شاه فلان روز وارد شهر مىشود . مردم اصفهان گروه‌گروه دسته‌دسته براى عرض تبريك و تماشاى ورود والدهء سلطان عظيم الشأن در معابر اصفهان صف كشيده تا كوكبهء ورود مادر شاه را تماشا كنند چيزى نگذشت كه ديدند چند نفر افغان « شندر وندر » از جلو و چند نفر زن با لباس مندرس كثيف از دنبال [ مىآيند 
  ] . اين زنها سوار يابوهاى پالانى بودند كه يك لنگه ركاب آنها چرم بود ديگرى طناب آمده و گذشتند . مردم اصفهان باز به انتظار ورود مادر شاه و كوكبهء او ايستاده بودند تا طاقت آنها طاق شده بناى سؤال را گذاشتند كه مادر شاه چه وقت وارد مىشود . بعضى از افغانها به خنده گفتند مادر شاه گذشت . اهالى با تعجب تمام جويا شدند چه وقت و از كدام راه كه ما نديديم . گفتند يك ساعت قبل از همين راه . مردم اصفهان دست‌به‌دست زده و با حالت پريشانى به خانه‌ها رفتند و افسوس از گذشته مىخوردند .\r\n\r\nورود مادر امير اسعد\r\nمن ديدم دو تا زن سوار قاطر هستند كه زير پاى آنها لحاف و زير لحاف جوال بزرگى مملو از چيزى است . دو تا رودبارى رعيت هم جلو آنها مىآيند . تا رسيدند دم طويله حسنى كه به انتظار والدهء محمود عليجانى ايستاده بود جلو رفته سلام كرد . از پيرزن جلوئى يك صداى آخى بلند شد . بعد آن رعيت جلو رفت والدهء شاه دست به گردن او انداخته با آه و ناله پائين آمد . مدتى ايستاده بعد با حسنى چند كلمه حرف زد و به اتفاق سربالا شدند . يك زن چادر نماز قرمزى هم با يك بچه پياده از دنبال رسيده ملحق به آنها\r\n\r\n","description":"","footnote":"","page_name":" 5390 ","page_number":494},
  {"content":"\r\n\r\nشد . حسنى برگشت سفارشاتى به اسمعيل شوهرش كرد با آنها رفت . والدهء شاه لنگان لنگان ، افتان و خيزان مىرفت تا از چشم من غائب شد . پس از گردش معمولى آمدم قلعه رفتم تو . معلوم شد والدهء خاقان به‌سمت تنكابون مىرود و امشب را محض سورچرانى و اين‌كه خرج قاطرها مفت در برود قلعه آمده و الّا كارى ندارد و از نزد كسى نيامده . يك پيرزنى است دهاتى خيلى ساده ، خيلى فقير . در راه هم زمين خورده پايش ورم كرده درد مىكند . از حسنى پرسيدم صحبتها چه بود . گفت سفارش بار را مىكرد . گفتم در بار چه دارد . گفت نخود ، لوبيا ، سيب‌زمينى ، گندم ، جو هرچه توانسته و گيرش آمده . بعد حسنى گفت يك ساعت طول كشيد تا بالا آمد . در راه هم گفت « دترك كش دارم » يعنى دخترك شاش دارم . كش در زبان گيلك همان است . گفتم مىرويم قلعه . گفت نه كش كانم و كنار جوى آب نشسته شورشور شاش كرد . شب هم مادر خاقان گفته بود راه نان نداريم ، مقدارى هم نان براى راه و ناهارى هم براى روز داده بودند و صبح تشريفات را برد .\r\n\r\nالبرز نمرهء 2\r\nصبح شنبه تقى به‌سمت طهران رفت . البرز نمرهء 2 را هم براى ميرزا عبد الوهاب خان دادم برد ، پسر نصير الدوله همشيره‌زاده . چون كسى حريف او نيست تولهء قديم من سيالان طلب بود او را جلو انداختند . البرز به هواى ماچه سگ طلب دوان‌دوان رفت تا خسته شده او را گرفته به زنجير كنند . روشنك مىگفت كاش من جاى البرز بودم مىرفتم طهران و باز مىآمدم . مبلغى تنخواه براى حضرت و الا و مبلغى براى آقاها برد ، با يك مقدارى هم براى ديگران و يك مبلغى هم براى خريد . نفرى سى تومان هم بچه‌ها و زينب گرفته فرستادند تا براى آنها قمر الدوله زنجير طلا و « مداين » براى گردنشان بخرد .\r\n\r\nجواب آقا و مسئلهء وصيت\r\nجواب كاغذ آقا را نوشتم كه با وصف آن‌كه مرقوم مىداريد من آن عريضهء مفصل به حضرت و الا را خواندم . سؤالات از من زيادى است . من در آن عريضه سخنى ناگفته نگذاشته بودم . باز مختصرى محض تذكار و اينكه مرقوم شده آنچه به عقلم مىرسد بنويسم عرض مىكنم . حضرت اقدس و الا ميل ندارند مضمون وصيت‌نامچه را كسى بداند حق به جانب ايشان است . از دانستن آن شرّ و فساد برخاسته مىشود . باز ميل ندارند بدانند چه‌چيز به كدام يك مرحمت فرموده‌اند تصديق مىكنم . اين هم خيال خوبى است . آشكار شدن آن هم مورث نقار و كلفت مىشود . چنانچه سابقا عرض كردم حال هم عرض مىكنم حضرت و الا كه به ميل و رضاى خودشان مىخواهند مايملك\r\n\r\n","description":"","footnote":"","page_name":" 5391 ","page_number":495},
  {"content":"\r\n\r\nخود را بين ما چهار نفر تقسيم كنند خوب است نزد يك نفر مجتهد نافذ الحكم جامع الشرايطى به‌طور مطلق تمام دارائى خود را به ما انتقال بدهند و در مقابل پنج ساله ده ساله اجاره كنند . در مقابل هر اطمينانى لازم است از ما بگيرند كه ما به وصيّت‌نامهء او عمل بكنيم . البته اين اطمينان را از چهار نفر بهتر از ده نفر مىتوان حاصل كرد ، آن هم مثل ما چهار نفرى . پس از آن‌كه اين انتقال نامهء صحيح شرعى در دست ما باشد قهرا همشيره‌ها به آنچه در وصيت‌نامه نوشته شده و آنچه به آنها مرحمت شده راضى مىشوند . زيرا چاره ندارند . به غير اين باشد كسى به وصيت‌نامه عمل نخواهد كرد .\r\nصرفه داشته باشد قبول نداشته باشد رد مىكنند . اگر حقيقتا مايل به اين كار هم نيستند بىجا و بىجهت يك مشاجره و يك مرافعه و يك رسوائى براى بعد ما باقى نگذارند .\r\nكما فرض اللّه تقسيم شود بهتر است ، تا پس از عمرى ما با يك ديگر شروع به نزاع و مرافعه عرض و عرض‌كشى كنيم . ثلثى براى خودشان هست ، هر مصرفى را لازم دارند وصيت كنند از آن ثلث بشود . حقيقت هم همين است . ما در عمر خودمان تجربه كرده‌ايم مال زياد باشد اولاد كم هر وصيتى نموده باشند وراث قبول مىكنند يا مال هيچ نباشد باز به آن وصيت عمل مىشود . اما مال كم باشد وراث زياد هيچ‌وقت به آن وصيت عمل نخواهد شد . هرچه در نفع باشد قبول ، در ضرر باشد رد مىكنند . اما آن‌كه ديده شد هم مال زياد بود و هم اولاد كم و به آن تقسيم و مصالحه راضى نشدند اولاد سپهسالار بود كه با وصف آن‌كه چندين كرور مال خود را بين سه پسر تقسيم كرد هر سه ناراضى هستند .\r\nطورى كه به مخالفت او برخاسته اسباب يك بدنامى شدند كه نظير آن ديده نشده است .\r\n\r\nفوت مجد الاسلام - شيخ الاسلام\r\nبه مجرد آن‌كه تقى از پشتهء بالاروج بالا رفت فوت سيد مهدى جيرين‌دهى بيچاره پدر عيال تقى را آوردند . من ساير نوكرهائى كه سرپا هستند و مريض نبودند آنجا فرستادم و خودم اندرون آمدم . چنان مردم از اين ناخوشى ترسيده‌اند كه به وصف نمىآيد . راستى مجد الاسلام در مشهد مقدس وفات كرد . شيخ الاسلام در قريهء محمودآباد يك فرسنگى قزوين وفات نمود . حاجى ميرزا اكبر برادر مجد الاسلام هم در شهر مرحوم شد .\r\nشيخ الاسلام اولاد ذكور ندارد گويا اين لقب را ثقة الاسلام پسر بزرگ مجد الاسلام كه عجالتا بزرگ طايفهء شيخ الاسلامى است بگيرد . شيخ الاسلام گفتند سالى يكصد هزار تومان منافع ملك داشت كه چهل هزار تومان اين منافع از املاك ثلثى اجداد آنهاست .\r\nتتمهء ارث پدرش و عمويش است . چهار دختر دارد اين منافع ثلث به دو دختر مىرسد كه از دختر شيخ الاسلام بزرگ هستند ، چون اولاد ذكورى باقى از آن نسل نيست .\r\n\r\n","description":"","footnote":"","page_name":" 5392 ","page_number":496},
  {"content":"\r\n\r\nشيخ الاسلام خيلى آلوده بود : ترياك ، چرس ، بنگ ، وافور ، آنقدر مىخورد و استعمال مىكرد كه مثل ميت مىافتاد . پنجاه سال نداشت . كثرت استعمال اين همه سموم قتاله او را خورد و خمير كرده بود . خداوند همگى را رحمت كند . مير هادى پس از چوب خوردن و عزل از مباشرى دهات به خبر فوت پدرش به‌سمت مشهد رفت تا مادر و كسان خود را بياورد . فسبحان الذى لايموت .\r\n\r\nقاتل راسپوتين\r\nگراندوك ديمترى پاولاويچ كه از شاهزادگان معتبر روس بود به واسطهء قتل كشيش مشهور راسپوتين همچو ياد دارم تبعيد به ايران از طرف امپراطور شده بود و بعضيها مىگفتند خود گراندوك قاتل و كشندهء او بود . در قزوين مدتى جزو صاحب‌منصبان فرونت ايران بود در حقيقت به‌طور مغضوب . پس از استعفاى امپراطور گمان مىرفت كارش بهتر شود ليكن روسيه نه چنان درهم و برهم شد كه كسى اميدوارى داشته باشد .\r\nگراندوك طهران رفته در اين مدت در سفارت انگليس گويا مهمان بود . اين ايام به همراهى مسيو چرچيل مترجم و نايب سفارت انگليس از راه بغداد به‌سمت انگليس حركت كرد . روز حركت صاحب‌منصبان روسى قزاق‌خانه و جمعى از صاحب‌منصبان ديگر مشار اليه را در باغ سردار معتضد با اجزاء سفارت مهمانى كرده نطقها نمودند .\r\n\r\nسفير انگليس\r\nسرمارلينگ سفير انگليس مقيم ايران احضار و به‌جاى او سرپرسى كايكس « 1 » كه سابقا حاكم نظامى بصره و بعد رياست امور كشورى بين النهرين را داشت مأمور سفارت ايران شده و گويا تاحال وارد شده باشد . همچو معلوم مىشود كه انگليسها محتاج به فرستادن سفير ماهرترى و زبردست‌ترى به ايران شده باشند . حالا اين چه جانورى باشد ؟\r\nمارلينگ شخص زرنگى ، پلتيك‌دان ناقلائى بود . باعث هيجان ايرانيها او شد . پلتيك روس را او زمين زد .\r\n\r\nاحكام مختلف براى نان\r\nاين‌كه نوشته شد هر حكمى در خصوص نان طهران مىكنند روز ديگر فسخ مىشود خلاقى نداشت . در روزنامه ديدم از طرف دولت حكم مىشود نصف شب تمام نان پخته\r\n\r\n\r\n","description":"","footnote":"\r\n( 1 ) - معمولا كاكس نوشته مىشود . ( ا . ا . )\r\n","page_name":" 5393 ","page_number":497},
  {"content":"\r\n\r\nصبح زود در دكاكين حاضر باشد . دو روز بعد حكم ديگرى مىشود كه نصف نان را شب و نصف ديگر را ظهر پخت كنند . سه روز ديگر حكمى صادر مىگردد كه كما فى السابق نان را در تمام روز پخت كنند .\r\nامروز 28 دستخطى از حضرت اقدس و الا زيارت شد كه به خط خود مرقوم داشته بودند زايد الوصف شاد شدم . خداوند سايهء او را سر ما كم نفرمايد . عين دستخط منضم كتاب شد « 1 » .\r\n\r\nمعادلهء قوا ( مقالهء روزنامهء ايران )\r\nاز جريدهء « ايران » شمارهء 294 - معادلهء قوا - عظمت حرب كوه‌پيكر - مساعى بهت‌آور طرفين متخاصمين . قواى روزافزون كه دو طرف پيوسته به ميدان نبرد پرتاب مىسازند نه تنها از حد تصور هر مطلع پيش‌بينى تجاوز كرده است بلكه عالم مبهوت يك نوع موازنهء هولناكى است كه حتى غالبا داخل شدن پنج مليون يا خروج متجاوز از اين مقدار نمىتواند معادلهء آن را مختل سازد . براى توضيح قضيه براى فهم اين نكته كه ميزان قوهء نفراتى و قواى احتياطى و قورخانهء دو طرف تا چه حد حيرت‌خيزى بوده و هست مختصر رجوع به سابق بىموقع نيست . در ابتداى جنگ بين المللى پس از اندك مدتى كه حريفان وقت ، آلمان و اطريش از يك‌طرف ، دول فرانسه انگليس روس بلژيك صرب و غيره از طرف ديگر ، قادر به تجهيز قواى خويش گرديدند و بعد از آن‌كه جذر و مدهاى كوچك و بزرگى در ميدان‌هاى شرق و غرب رخ داد يك نوع معادله در قوا پديدار شد كه غالبى از خبره‌هاى نظامى مىگفتند با اين حالت و با آن‌كه قواى طرفين تقريبا متساوى است نتيجهء قطعى به سهولت حاصل نخواهد شد و بدون دخالت دول ديگر و برهم خوردن معادله ، جنگ بين المللى سالهاى بس متمادى طول خواهد داشت .\r\nطولى نكشيد كه دولت عثمانى چهار ماه بعد از طلوع جنگ به مساعدت متحدين اروپاى مركزى وارد حرب شد . اين پيش‌آمد از دو نقطهء نظر خبره‌هاى نظامى را وادار به دقت در نتايج آن نمود . اولا از اين حيث كه بوغازهاى بوسفر و داردائل مفتاح طرف شرق و غرب به دست آلمان افتاده و به وسيلهء قطع روابط متفقين با روسيه و سد راه بحر اسود و مديترانه موقعيت آنان ضعيف خواهد گشت . ثانيا يك مليان قواى تازه‌نفس ترك داخل معركهء كارزار گرديده‌اند .\r\nاين پيش‌آمد كه ضمنا باعث جنبشهاى ملل اسلامى خواهد بود موازنهء قوا را مختل\r\n\r\n\r\n","description":"","footnote":"\r\n( 1 ) - كاغذ را پاره كرده‌اند افسوس ( نويسندهء خاطرات )\r\n","page_name":" 5394 ","page_number":498},
  {"content":"\r\n\r\nنموده و به وسيلهء برهم خوردن معادله جريان وضعيات مساعد آلمان مايل خواهد شد يك مليان قواى عثمانى و جنبش‌هاى پاره‌اى عناصر اسلامى داخل جنگ گرديد . ليكن ميزان قواى طرفين به‌قدرى نيرومند و سنگين بود كه باز هم تغييراتى كه محسوس باشد حاصل نگشت .\r\nمدتى وضعيات به‌همين حالت بود تا زمانى كه بعد از هشت ماه از حدوث فاجعهء مدهش گيتى يعنى جنگ بين المللى دولت ايطاليا از جرگهء متحدين سابق خود خارج و به مساعدت دول ائتلاف شمشير كشيد . دفعهء ديگر نويسندگان نظامى به جنبش آمده گفتند و نوشتند كه دخول ايطالى با دو مليون بلكه سه مليون نفرات تازه‌نفس معادله قوا را برهم خواهد زد و در آيندهء نزديك اثرات آن به مساعدت متفقين ظاهر و دولت اطريش و بالنتيجه آلمان مستأصل خواهد گشت . دولت ايطالى با اين عده قشون وارد و فرونت جديدى به نام ميدان آلپ در تمام سرحدات جنوبى اطريش ايجاد شد . ليكن باز هم ميزان قواى طرفين به‌قدرى نيرومند و سنگينى دو كفهء آن به اندازه‌اى بود كه نه تنها تغييرات محسوس ظاهر نگرديد بلكه با اين حالت آلمان و اطريش در فرونت روس موفق به فتوحات نمايانى شدند . اين حالت مدتها دوام يافت تا آن‌كه در اواخر دومين سال جنگ دولت بلغار به مساعدت آلمان داخل حرب شد . قواى بلغار كوچك از سيصد و چهارصد هزار نفر تجاوز نمىكرد . ليكن موقعيت مهم بلغار و نتايجى كه از ورود وى در جنگ حاصل مىشد معادل با يك قشون بزرگ و نيرومندى بود . زيرا متعاقب دخول وى يك‌طرف مملكت صرب و قراطاغ به كلى از بين برداشته و اطريش از آن جانب آسوده‌خاطر شد و از طرف ديگر در نتيجهء مساعدت بلغار عظيم‌ترين نقشهء بزرگ آلمان همان نقشه كه در اطراف آن همهمهء بزرگى در عالم ايجاد گرديده و يكى از موفقيتهاى بزرگ متحدين به‌شمار است صورت يافت . زيرا اتصال مستقيم برلن ، وين ، صوفيه ، قسطنطنيه ، بغداد ( كه هنوز در تصرف متحدين بود ) بزرگ‌ترين آمال آلمان و يارانش انجام پذيرفت و اين واقعه با نتايج آن از قبيل وارد نمودن قورخانه و مسلح كردن تمام نفرات نظامى عثمانى و امكان حمله به كانال سوئز و راه يافتن آلمان بدون مانع و مزاحم به مشرق‌زمين مساوى با چندين مليون قشونى بود كه به امداد وى داخل حرب عمومى شده باشند . با اين وضع باز هم اثرات بزرگ از قبيل اختلال موازنهء قوا حادث نشد و چنان به نظر آمد كه دو كفهء ترازوى متحدين و متفقين به‌قدرى مهيب و به اندازه‌اى وزين هستند كه اضافه شدن يا كم شدن يك يا دو مليان قشون نمىتواند ميزان آن را به مساعدت اين و آن متمايل سازد .\r\n\r\n","description":"","footnote":"","page_name":" 5395 ","page_number":499},
  {"content":"\r\n\r\n\r\nرومانى\r\nاين مرتبه اوضاع مدتى به‌همين منوال جريان يافت . ملل و مملكتى كه خود را براى فديه در مذبح جاه‌طلبى دنيا حاضر كرده باشد جز دولت رومانى در آن‌وقت به نظر نمىآمد . اقدامات و مساعى طرفين متخاصمين در اطراف رومانى و مسيو برايتانور رئيس الوزراى آن دولت مركزيت يافت و بالاخره همين‌كه دولتين آلمان و اطريش يقين حاصل كردند كه رومانى به‌طرف مؤتلفين جلب شده و عنقريب پس از تكميل قوا داخل حرب خواهد شد با يك نوع مهارت شايانى نوعى وسايل فراهم كردند كه قبل از تداركات مكفى مجبور به دخول در حرب گشت . به هرحال رومانى نيز در نيمهء سومين سال جنگ بين المللى با يك عده قواى زياد قريب هفتصد الى هشتصد هزار قشون به مساعدت متفقين داخل جنگ شد . باز هم مرتبهء ديگر متخصصين نظامى دنيا مقالات و مجلات عديدى نوشته طرفدار متفقين اين پيش‌آمد را تبريك گفته و چنين تصور مىكردند كه ورود اين مقدار عظيم نفرات قشونى نه تنها معادلهء قوا را به مساعدت مؤتلفين در فرونت مشرق و بالكان متمايل خواهد نمود بلكه به واسطهء عبور قشون‌هاى روس از دانوب و دوبرجه و حمله به قواى بلغارستان راه‌آهن بالكان را قطع و اتصال برلن به اسلامبول مجددا مسدود خواهد گشت . اندك زمانى وضعيات فرونت شرق ديگرگون به نظر آمد . ليكن باز هم سنگينى دو كفه و ميزان قواى طرفين به درجه‌اى وزين و به اندازه‌اى قوى بود كه نه تنها تغييراتى در آن راه نيافت بلكه در نتيجهء مغلوبيت قطعى عساكر رومانى و متلاشى شدن فرونت وى يك دفعهء ديگر اين حقيقت مدهش هويدا گشت كه عظمت و ابهت كارزار كنونى نه به‌قدرى است كه هر دولت بىسر و پائى با يكى دو كرور قشون جسارت دخول در چنين رستاخيز عديم النظيرى را داشته باشد . باز هم مدتى تعادل قوا به حالت سابق عودت نمود و مدلل گشت كه كم شدن يا علاوه شدن يك يا دو مليون قشون نمىتواند اثرات محسوس در تزلزل قواى طرفين متخاصمين پديدار سازد .\r\n\r\nانقلاب روسيه\r\nانقلاب كبير روسيه اوضاع را دگرگون نمود . متحدين اروپاى مركزى را قوى و نيرومند به نظر آورد . زيرا نخستين اثرات آن چنين شد كه در نتيجهء گسيختگى رشتهء امورات نظامى و سياسى مملكت عظيم الجثه‌اى مانند روسيه با ده مليان قشون از جرگهء دشمنان آلمان خارج مىگشت و متحدين اروپاى مركزى از يك فرونت طولانى كه در حقيقت از\r\n\r\n","description":"","footnote":"","page_name":" 5396 ","page_number":500},
  {"content":"\r\n\r\nدرياى بالتيك تا ساحل بحر سياه و از آنجا تا خليج‌فارس امتداد داشت فارغ و آسوده مىگرديدند .\r\nاين پيش‌آمد عديم النظير يعنى خارج شدن ده مليان نفرات قشونى از جنگ ديگر مشابهتى به حوادث سابق از قبيل ورود و خروج يك يا دو مليون نفرات نداشت و سنگينى ميزان قوا هر اندازه زياد و فوق العاده بود باز هم ممكن نبود در مقابل خروج اين جثهء عظيم قشون تزلزل در معادله حاصل نشود . در نتيجه خروج روس از عوامل جنگى موازنهء قوا در چهارمين سال جنگ به‌طرف آلمان متمايل شد . تغييرات محسوسى در افكار مطلعين پديدار گشت و كسانى كه متحدين اروپاى مركزى را در پايان كارزار مغلوب مىپنداشتند چنين اظهار عقيده نمودند كه انقلاب روسيه و صلح برست ليتوسك آلمان را از مغلوبيت قطعى نجات داد ، بالاخره ممكن است فتح نصيب او گردد .\r\n\r\nمعادلهء قوا\r\nمدتى معادلهء قوا مختل به نظر آمد . لكن پس از اندك مدتى باز هم سنگينى دو كفه و عظمت مساعى حريفان به‌قدرى بود كه مجددا تعادل حاصل گشت و دنيا مبهوت اين حقيقت شد كه حتى خروج ده مليان قشون نيز نمىتواند موازنه را برهم زند . در ضمن همين اوضاع و در مقدمهء وقوع انقلاب كبير روسيه بود كه دولت اتازونى به مساعدت انگلستان و متفقين وى برضد متحدين داخل جنگ شد . مطلعين نظامى دنيا خصوصا زمامداران جنگى آلمان كه كاملا از عظمت و ابهت موازنهء قوا آگاه بودند به ورود آمريكا در جنگ وقعى نداده و اول كسى كه رأى داد آلمان براى قطع روابط و جنگ با اتازونى حاضر شود ژنرال لودندورف رئيس اتاماژور برلن و قائم‌مقام مارشال هندنبورگ بود .\r\n\r\nامريكا\r\nمدخليت امريكا در سنهء گذشته در نخستين سال ورود وى در حرب محسوس و مؤثر نبود . زيرا هنوز قواى مكفى كه بتواند تأثيرى در وضعيات نظامى حاصل نمايد از طرف امريكا به فرونت غرب نرسيده بود و ابتداى ورود آنان در حقيقت از اوايل همين سال شروع گشته است .\r\nزمامداران نظامى آلمان براى آن‌كه قبل از ورود عساكر جديد امريكا در فرونت غرب موفق به فتوحات قاطعى گشته و مقدمات صلح را فراهم سازند قسمت اعظم از قواى خويش را از فرونت روسيه به آنجا منتقل نموده و در مراحل پنج‌گانهء تعرضات بزرگ به طوريكه اطلاع داريم پيشرفت قابل ملاحظه نمودند و اگر در خاطر داشته باشيم\r\n\r\n","description":"","footnote":"","page_name":" 5397 ","page_number":501},
  {"content":"\r\n\r\nپيشرفت‌هاى مزبور به‌قدرى بود كه حتى قضيهء محاصره « 1 » پاريس يا وصول به ساحل كاله نيز مطرح گشت . در ضمن همين اوضاع قريب بلكه متجاوز از يك مليون قشون اتازونى وارد صحنهء سهمگين مغرب شد و پس از مختصر كشمكش‌هائى در طرفين رود مارن دفعتا اوضاع شكل ديگرى را گرفته و منجر به يك رشته عقبت‌نشينىهائى از طرف قشون آلمان گرديد كه در تاريخ عمر جنگ اين صورت از عقب‌نشينى و اين حالت از پيشرفت لشكريان متفقين بىمثل و نظير است .\r\nحرب كوه پيكرى كه در اين چهار ساله از دخول مليونها فراوان از قشون‌هاى جديد انگليس ، عساكر نظامى ايطاليا و رومانى و غيره به مساعدت متفقين ، ورود عثمانى و بلغار و خروج لااقل هفت مليون قواى روس به منفعت متحدين در تمام مدت گذشته نتوانسته است معادلهء قوا را متزلزل سازد ، آيا چگونه شده است كه با رسيدن يك مليان قشون امداديه از امريكا جريان وضعيات تا اين درجه منقلب و موجبات پيشرفت سريع متفقين با اين حالت فراهم گرديده است . از نقطهءنظر ازدياد نفرات نظامى نمىتوان تصور كرد كه متفقين مزيتى نسبت به لشكريان آلمان داشته باشند . زيرا صرف‌نظر از آن‌كه در موقع تعرضات آلمان شكايت فرماندهان متفقين از تفوق نفراتى آلمان بود ورود يك مليان قشون امريكا اگر تفوق مزبور را از آلمان سلب كرده باشد باز هم به اين اندازه نخواهد بود كه تا اين درجه مزيت آنان را فراهم سازد و تنها تصورى كه مىرود امريكا با ادوات جديدى مبادرت به جنگ نموده‌اند كه شايد آلمانها مدتى وقت براى تهيهء نظاير آنها لازم داشته باشند . به‌هرحال به دلائلى كه در فوق ذكر شد موازنهء قوا هنوز به طرز مؤثرى متزلزل نشده و عقب‌نشينى آلمانها با آن‌كه اجبارى است متدرجا صورت مبهمى به خود گرفته كه كاملا مورد دقت فرماندهى كل متفقين گرديده و به‌طورى كه سابقا تلگرافات آژانس رويتر اشعار داشت عنقريب محاربات با طرز و طريقهء ديگرى در فرونت غرب تجديد خواهد شد كه شايد تاكنون مشابه آن ديده نشده باشد و به‌همين علت تشخيص اين نكته عبارت از آن‌كه عقب‌نشينى يك‌طرف و پيشرفت طرف ديگر مربوط به پيش‌آمدهاى ديگرى هستند يا به تجديد محاربات فوق الذكر محول نمود .\r\n( پايان مقالهء ايران )\r\nمن اين مقاله را براى آن نوشتم كه اگر من هم در عالم خودم پيش‌بينى نموده باشم و بر خلاف صورت گرفته ، معفو باشم . زيرا پس از آن‌كه علماى علم پلتيك و نظام پيش‌بينىشان پوچ باشد مال من پوچ اندر پوچ خواهد بود .\r\n\r\n\r\n","description":"","footnote":"\r\n( 1 ) - در اصل مخاطره .\r\n","page_name":" 5398 ","page_number":502},
  {"content":"\r\n\r\nچنانچه چندى قبل نوشتم كه خوب است دولت ايران برقع از رخ برداشته برعليه انگليس قيام نمايد ، چه و چه و حالا مىبينيم كه به يك سرعت و مهارت انگليسها ايران و تركستان و روسيه و قفقاز را احاطه نمودند كه براى ايران دم زدن و نفس كشيدن بر عليه او مقدور نيست .\r\n\r\nناخوشى و مرگ\r\nناخوشى در تمام دهات شيوع دارد و همه همان شكل است كه نوشته شد . طبيب نيست . اين نصفه طبيب هم از بس چيزى عايدش نشد رفت . دوا هم پايش را به جائى گذاشته كه انسان براى خودش نمىتواند بگيرد ، چه رسد مجانا بدهد . چيزى كه لازم داريم يك فاليز هندوانه است كه آن هم امسال بسيار بد شده است ، به مرضى مىدهيم و برحسب تجربه هم براى اين مرض جديد بسياربسيار نافع است . نزهت و عباس هردو از همين مرض گرفتند . للّه الحمد بهتر هستند . نوكرها اغلب مبتلا شده‌اند . حسن برادر صفر على شوهر دايهء پريچهره دختر نواب عاليه مرحوم شد . روزنامه‌هاى سابق من مملو ذكر فضائل اوست . در ادارهء ما ضرب المثل تنبلى بود . خدا رحمتش كند خيلى خنده داشت . گل ناز زن جوان « اللّه بداش » وفات كرد . در هر ده چند نفرى شهيد اين مرض شده است . گل بهار دختر غنى كه مدتها نزد من بود در عين شباب مرحومه شد .\r\n\r\nبالشويك و متفقين ( مقالهء روزنامهء ايران )\r\nنقل از جريدهء ايران - بالشويك و متفقين - وضعيات مبهم ترديدآميز روسيه به آخرين درجه از شدت رسيده و در نتيجه مىخواهد صورت روشن‌ترى اتخاذ نمايد . روسيهء انقلابى جمعيتى كه خود را مشعل‌دار انقلاب و آزادى جهان مىدانند خواهى نخواهى به قربانگاه جنگ كشانده مىشود . واقعا اسباب عبرت و تحير است . همان ملتى كه سه سال متوالى پهلو به پهلوى فرانسه و انگليس در مقابل آلمان جنگ كرد و بر طبق اظهارات طرفين وحدت و اتحاد آنها با خون و آتش جوش خورده بود اينك در نتيجهء انقلاب بهت‌آورى كه از اثر جنگ بين المللى و ضديت منافع جاه‌طلبان عالم حادث شده اين مرتبه مىخواهد پهلو به پهلوى آلمان با دوستان يك سال قبل خود داخل جنگ و كشمكش گردد . در اول جنگ و پس از اعلان حرب آلمان و عزيمت سفير وى از پطروگراد اهالى چه نمايشات خصمانه نسبت به وى دادند هنوز از خاطرها محو نشده و پس از اندك زمانى مردم به سفارت‌خانهء آلمان ريخته و بعد از غارت و خرابى يك نفر مستحفظ آنجا را به قتل رساندند . حاليه عينا همان واقعه دربارهء سفارت‌خانهء انگليس\r\n\r\n","description":"","footnote":"","page_name":" 5399 ","page_number":503},
  {"content":"\r\n\r\nواقع شده و مطابق تلگرافات رويتر آتاشهء بحرى را مقتول و عمارت سفارت را غارت كردند . ( در اينجا نويسنده اشتباه مىكند زيرا در قضيهء اول يك ملتى طرف شد و طرف بود و در قضيهء ثانى يك جمعيتى به نام بولشويك كه حال آنها بر تمام ساكنين كره معلوم شده است ) .\r\nتقريبا كار از كار گذشته بالشويكها به‌طرف آلمان متمايل شده و نجات خود را به وسيلهء مساعدت وى تصور مىكنند . زيرا چنين مىپندارند كه ظهور احزاب مخالف مانند حزب سوسيال رولسيونر به واسطهء تشويقات و تحريكات متفقين است و آنان را دشمن واقعى خويش مىدانند . چيزى كه در اين ميانه فوق العاده تهديدناك است تجديد دورهء ترور در روسيه است ( چه‌وقت موقوف شده بود كه تجديد شده باشد . ) كه اين مرتبه ترور رسمى يعنى از طرف حكومت بالشويك يا سويت با مهيب‌ترين طرزى در كار نمايش است و اين صورت دهشت‌ناك يعنى محكوم شدن پنج هزار نفر به قتل يا اعدام كردن اشخاص مظنون كه هر مرتبه عدهء آنها از سيصد تا پانصد نفر است در تاريخ هيچ‌يك از انقلابات بزرگ ممالك دنيا ديده نشده است .\r\nآنچه اطلاعات سابق و لاحق روسيه به دست مىدهد سه جنبش متمايز در روسيه برضد حكومت بالشويك وجود داشته و دارد و هر سهء آنها علنا يا سرا در نتيجهء اقدامات متفقين است كه پس از يأس از بالشويك‌ها كه سپس با آلمان طرف نخواهد شد نهضت‌هاى مزبور شروع گشت . اولا قشون‌كشى انگليس و امريكا و فرانسه در خاك روسيه و مسلح نمودن دسته‌جات چك و اسلواك و غيره بر عليه بالشويكها كه بالطبع حالت خصومت بين آنان برقرار نمود و با موفقيت آنان يقين دارند كه نه تنها حكمرانى بلكه حيات آنها در خطر است ( مثل اين‌كه حيات آن همه مردم كه كشتند و مىكشند حيات انسانى نبود ) . ثانيا نهضت ارتجاع يعنى طغيان و جمع‌آورى قوا به توسط ژنرال‌هاى امپراطورى طلب مانند الكسيف و كورنيلوف و هورواتس و غيره كه جنرال‌هاى مزبور ظاهرا به نام طرفدارى جمهورى دست به كار نمودند ، ولى باطنا مقصدى جز خنثى نمودن اثرات انقلاب روسيه نداشتند .\r\nپس از آن‌كه بالشويكها موفق به قلع‌وقمع آنها شدند . مجددا مىرفت جنبش‌هاى ديگرى با قدرى صراحت و وضوح به نام اعادهء امپراطورى و سلطنت به نمايش آيد كه اين مرتبه بالشويك‌ها مهلت نداده اول خود تزار نيكلا و سپس وليعهد او را كه جوان پانزده شانزده ساله بيش نبود از بين برداشتند و تقريبا نتيجهء اعدام تزارويچ كه رويتر هفتهء قبل تأييد شدن آن خبر را اشعار داشت نهضت ارتجاع امپراطورى در تخم خود خفه گرديده است . سومين جنبش كه از نقطه‌نظر داخلى براى بالشويك‌ها و آلمان خيلى\r\n\r\n","description":"","footnote":"","page_name":" 5400 ","page_number":504},
  {"content":"\r\n\r\nمهم‌تر و خطرناك‌تر از نهضت امپراطورى بود ظهور حزب بزرگى به نام سوسيال رولو - سيونر در مسكو و ساير شهرهاى بزرگ روسيه كه از قرار معلوم به مساعدت و اطلاع نمايندگان متفقين و داراى تشكيلات وسيعهء نيرومند بودند . نخستين اقدام مهم و علنى حزب مذكور قلت كنت ميرباخ سفير آلمان در مسكو بود ، نظر به اينكه آلمان مىدانست مسئول واقعه دشمنان او هستند اينقدر سخت‌گيرى نسبت به حكومت لنين ننمود . اقدام دوم آنان بمب انداختن و قتل ژنرال ايشهورن آلمانى حكمران نظامى اوكرانيا بود .\r\nمشار اليه يكى از ژنرال‌هاى بزرگ آلمان بود كه در محاربات لهستان و در جنگ بالكان عمليات و فتوحات عمده از قشون وى صورت گرفت و قتل وى اثرات عمده در آلمان بخشيد . متعاقب اين قضيه عمليات حزب سوسيال رولوسيونر طرز شديدترى را اتخاذ كرد و آن ضديت علنى با بالشويك‌ها و تيرانداختن به لنين و تلف شدن وى كه هنوز اطلاعات ديگرى نرسيده است . سپس سوء قصد به وزير يا كميسر داخلهء روس صورت يافت .\r\nبالشويكها در نهايت شدت ، سختى بناى تعقيب تشكيلات و اعضاء آن را نهادند و به موجب تلگرافات سه روز قبل رويتر پنج هزار نفر از حزب سوسيال محكوم به قتل و اعدام شدند و اين واقعه يكى از حوادث تهديدناكى است كه اثرات هولناكى خواهد داشت و در نتيجهء تحقيقات در مراكز فرقهء مذكور اسنادى به دست آمده كه نمايندگان متفقين در مساعدت با آن حزب بوده‌اند و سفارت انگليس به‌همين علت تفتيش شده و گارد سرخ اسناد آنجا را تصرف نمودند و همين معامله دور نيست در سفارت‌خانه‌هاى فرانسه و ژاپن و غيره بشود يا شده باشد .\r\nاز جنبش‌هاى سه‌گانه كه در روسيه برضد بالشويك‌ها به عمل آمد قضيهء مخالفت مرتجعين و نهضت امپراطورى حل شد . دومين نهضت عبارت از اقدامات سوسيال رولوسيونرها نيز از قرار معلوم در خون و آتش ترور خفه گرديد و عزيمت نمايندگان متفقين در ضعف حزب مزبور بىتأثير نخواهد بود ، يا به واسطهء كشتارهاى پنج هزار نفرى لااقل مدتى خاموش خواهد ماند . سومين جنبش يعنى قشون‌كشى دول اتفاق و پيشرفت آنها از سه طرف كه سابقا مذكور شد به حال خود باقى است . حتى الامكان قواى انگليس فرانسه و امريكا كوشش براى اشغال نواحى اوزورى ، اركانژل و سيبرى مىنمايند و در مقابل اين نهضت كه بالشويكها ناچار خويشتن را به دامان آلمان افكنده و انتظار مساعدت دارند و آلمانها چون به سوى مشرق متمايل‌اند وسيلهء متأثر نمودن حريفان را در اين قسمت فراهم سازد اين پيش‌آمد را نفيس و مغتنم خواهد شمرد و قواى بالشويك را در مقابل متفقين كه متدرجا خصومتشان صورت بس تهديدناكى را گرفته\r\n\r\n","description":"","footnote":"","page_name":" 5401 ","page_number":505},
  {"content":"\r\n\r\nاست مسلح مىنمايد و همان‌طورىكه مكرر اشعار شده است انتقال جنگ به مشرق زمين وجههء جديدى را اتخاذ و روسيه جبرا و عنفا به قربانگاه يك جنگ هولناكى كشيده مىشود كه منافعى براى او متصور نيست بلكه فديهء مقاصد و نظرياتى است كه هركدام يك از دو طرف فاتح شوند جز خسارت و صدمه چيز ديگرى براى روسيه تازه آزاد شده نتيجه نخواهد داشت .\r\nچون لنين و تروتسكى اول حرفشان اين بود كه روسيه نبايد جنگ كند بلكه سايرين را هم مجبور به صلح كند اين است كه حالا جبرا داخل جنگ مىشود ، بدون آن‌كه شرف يا فايده هم حاصل نموده باشد .\r\n چه داند كسى غير پروردگار * كه فردا چه بازى كند روزگار \r\n( پايان مقالهء روزنامهء ايران )\r\n* * *\r\n\r\n","description":"","footnote":"","page_name":" 5402 ","page_number":506},
  {"content":"\r\n\r\n\r\n[ سال 
  ] 1337 ه ق\r\nيكشنبه ششم محرم الحرام سنهء 1337 مطابق با 20 ميزان - 13 اكتبر 1918 ميلادى - بستهء امانت توتون ، سيگارد از شهر طهران با دستخطى از آقاى عماد السلطنه رسيد .\r\nمير محمّد حسين خان هم از قزوين كاغذى نوشته بود كه هردو اين پاكتها مطالب شنيدنى داشت . آقاى عماد السلطنه مرقوم داشته بودند :\r\n\r\nنامهء عماد السلطنه - محاكمات ماليه\r\nروز 18 ذيحجه باد و طوفانى به شهر طهران رسيد كه بعد از آن روز بدون اغراق از صد نفر انسان ساكن طهران نود نفر مبتلا به تب و ناخوشى شده و چنان شده است كه بازارها [ و 
  ] دكاكين بسته شد . عموم مدارس تعطيل كردند . در تمام ادارات بيش از يك ثلث اعضاء حاضر نمىشود . در هر خانه روىهم روىهم مريض ريخته است كه كسى نيست پرستارى مرضا را بنمايد . هيچكس همچو واقعه را به ياد نداشت و اين مرض با سينه‌درد است ، سه شب يا دو شب با سردرد و سرگيجه . ما در يوسفيه از آن روز به بعد روزى نه مريض و مريضه داريم و هر خانه اين‌طور است . بنده دو شب تب كردم و الان كمرم و پشتم به شدت درد مىكند . متصل عرق كرده سينه‌ام مىسوزد و از روى ناچارى بايد روزى چهار مرتبه به شهر رفته برگردم براى كار اداره . چند روزى مباحثه‌ها شد .\r\nبالاخره مشار الملك وزير ماليه كم مانده بود مرا منفصل كند . يك روز دعوا كرديم و مرا مجبور كرد كه بدون هيچ‌گونه تقاضائى كار محاكمات را اداره كنم ولى اسم رياست را هم حالا نخواهم ، همچنين اضافه حقوق كه جبرا زير بار اين تعدى و ظلم رفته‌ام . زيرا پشت و ياور ندارم ، همچنين پولى كه به مردم بدهم . دكتر حسن شوهر عزيز السلطنه چون در حزب دموكرات بود و اقبالى داشت بدون هيچ سابقه و مقدمه و اين‌كه در ماليه يا يك اداره بوده باشد مدعى العموم محاكمات شد با ماهى دويست تومان حقوق . اينها يك مطالبى است كه انسان را آتش مىزند . حاليه دو روز است به محاكمات كه هشتاد روز است كسى آنجا كار نكرده و هرچه بوده روى هم خوابيده است بدون آنكه كسى قدر بداند بايد تمام زحمات آنجا را متحمل بشوم . اما آن اعضاء بيكار دو مقابل من مواجب\r\n\r\n","description":"","footnote":"","page_name":" 5403 ","page_number":507},
  {"content":"\r\n\r\nببرند . بدبختى چيز غريبى است و باز شكر خداى را به‌جاى آوردم كه قوه دارم .\r\nعين الملوك را روز 22 عقد كردند اما خيلى مختصر . شرح عقدكنان را بايد قمر الدوله بنويسد . ( پايان‌نامهء عماد السلطنه )\r\n\r\nآنفلوآنزا - مشمشه\r\nاز قزوين هم به من نوشته بودند كه شب همه مردم سلامت بودند صبح دو ثلث مردم ناخوش شدند كه دكاكين و ادارات بسته شد . ليكن من به اين‌ترتيب باور نكردم . اينك معلوم مىشود حقيقت داشته . مال اينجا هم همان قسم است ، منتهى چون اينجا دهات است و اجتماع نيست به نظر نيامده است . از قرار نوشتهء مير محمّد حسين خان كه خودش هم مبتلا شده بود مرض مشهور آنفلوآنزا است كه چندين سال قبل در اروپا و ايران طلوع كرد . به‌قدرى آدم كشت و به‌قدرى مردم را متعجب ساخت كه به وصف نمىآيد . در ايران ما « مش‌مشه » اسم گذاشتند . بعد از آن دفعه گاه‌گاهى طلوع مىكرد آن هم تك‌تك ، امسال به‌طور عمومى باز تشريف آورد . تا آن سال هم كسى شبيه اين مرض را نديده و اسمى هم نداشت .\r\nاما مطلب مهم ديگر رقعهء مير محمّد حسين خان كه به‌طور اختصار نوشته بود اين بود :\r\nفقط خبر يا خبرى كه از منابع انگليسها تحصيل شده پس از صلح با بلغارستان دو روز قبل سلطان عثمانى نطق رسمى مفصلى در اسلامبول كرده است كه تا درجه‌اى انصراف از آلمان و اطريش و تمايل خود را به انگليس‌ها و فرانسه‌ها مىرساند و همين مسئله را دليل قرار مىدهند كه عنقريب با عثمانى صلح خواهد شد .\r\n\r\nصلح بلغار\r\nمن هيچ از صلح بلغار هم خبر ندارم ، جز آن‌كه در روزنامه ديدم قشون متفقين پيشرفت‌هاى كلى در فرونت موسوم به سالونيك نموده ، عساكر صرب ارتفاعات مهم را از دست بلغارها گرفته‌اند . در جريدهء ديگر بود كه شكاف بزرگى در فرونت بلغار حاصل شده . گويا همين مقدمات باعث صلح او شده است . عثمانى هم كه ابدا صرفه از اين جنگ نبرده و پس از صلح بلغار هم ارتباط با وين و برلن قهرا سد مىشود لاعلاج از در صلح درآمده است . اين‌طور باشد اميدواريم عمر نحس بل منحوس جنگ به آخر رسيده باشد و رب النوع جنگ لگدكوب رب النوع صلح شود .\r\nعلى آقا برادر جوان رشيد كدخدا صفر على از دنبال حسن رفت . مريض روى مريض افتاده است . در بالاروچ چند نفرى تلف شد ، من‌جمله استاد على جان حداد . در ورك در\r\n\r\n","description":"","footnote":"","page_name":" 5404 ","page_number":508},
  {"content":"\r\n\r\nجاى ديگر همه‌جا آدم تلف شد . بعضى دهات آدم سرپا وجود ندارد . آقا مرقوم داشته بود در طهران آلوزرد قحط شده . گلابى چاركى هفت هزار ، هندوانه يك بر پنج فروخته شده است . اينجا هم به تجربه رسيده هندوانه دواى اين مرض است .\r\n\r\nشدت مريضى\r\nجمعه يازدهم محرم ، 25 ميزان - ما محض ناخوشى بچه‌ها بيرون رفتيم ، امروز در حالى كه سه دختر من به شدت ناخوش هستند . عباس هم به همان ضعف باقى است .\r\nمجددا به حياط اندرون آمديم . على محمّد ناخوش است . يوسف در كلان افتاده ، ابو القاسم در زوارك ، رضا بيك قلعه ، كربلائى محمّد على سليكان . يك نفر يونس نام زواركى هم ديروز تلف شد . چهار شب تا ديشب روضه داشتيم . چنانچه گفته‌اند گريه هم دل خوش مىخواهد . ثلث سالهاى قبل كسى روضه نيامد . يا عزادار بودند يا پرستارى از مرضى مىكنند . ما در تمام سال در قلعه مريض داريم . اين است عادت كرده‌ايم كه بدون طبيب ، بدون دواى مفيد يا بفهميم اين دوا را بايد داد و آن را نبايد داد مىگذرانيم . و الّا اين قسم زندگى براى كسانى كه عادت نكرده‌اند خيلىخيلى اسباب اشكال است . به هرحال شكر مىكنم و دعا مىكنم عاقبت آن به خير باشد و طبيب طبيبان شفا بدهد .\r\nچهار نمره روزنامه برايم رسيده بود . جنگ به‌همان‌حال پيشرفت متفقين دوام دارد .\r\nعساكر صرب در مقدونيه رشادتها مىكنند كه گويا همين‌ها باعث صلح انفرادى بلغار شده است . اين مسئله محقق شده است كه در ميدان محاربات نتيجهء قطعى حاصل نخواهد شد . دولت اطريش هنگرى ( كه البته قبل از صلح بلغار و تمايل عثمانى است ) پيشنهادى به تمام دول متخاصم و بىطرف داده است و اظهار مىدارد براى مذاكرات و به دست آوردن زمينهء صلح خوب است نمايندگانى تعيين شده مشغول گفتگو باشند . من يك مقالهء « ايران » را كه روح پيشنهاد و صحبتهاى اطراف آن ذكر شده درج خواهم كرد .\r\n\r\nوضع روسيه - نجات ملكه\r\nاز قرار اخبار رويتر امپراطريس روس و چهار دختر نيكلا را پس از قتل تزارويچ به قتل رسانيده‌اند و نيز گارد سرخ در شهر يالتا مادر تزار و دخترش و دامادش را خواسته‌اند به قتل برسانند ملاحين درياى سياه دخالت در اين كار نموده و دو هفته با گارد سرخ كه از اراذل و اوباش خون‌خوار روسيه تشكيل يافته جنگ كرده و آنها را مقهور ساخته ملكه را نجات دادند . اينها كارهائى است كه شايد بعضيها مثل زمره‌اى از ايرانيها بپسندند . ليكن هيچ عقل سليم و انسان منصفى پسند نخواهد كرد . زيرا طفل پانزده ساله [ را 
  ] كه\r\n\r\n","description":"","footnote":"","page_name":" 5405 ","page_number":509},
  {"content":"\r\n\r\nمادام العمر هم مريض بوده و هيچ گناهى از او سر نزده در حقيقت معصوم بوده است به جرم اين‌كه تو پسر فلان آدم هستى چرا بايد كشت . امپراطريس و چهار دختر بىگناه او چه تقصيرى نموده بودند . اينها اسير بودند و امروز اسير را كسى نمىكشد . بلكه در خود نيكلا هم حرف مىرود زيرا تا به او گفتند استعفا كن سعادت وطن در اين كار است كرد و بعد هم محبوس و اسير آنها بود . ضديتى هم از او نسبت به اين اساس صادر نشد مثل سلطان عبد الحميد با محمّد على شاه . با اين‌حال او را تيرباران كردند . همين قتل‌هاى ناحق و كرورها نظير آن است كه در كار است پاپيچ خودشان مىشود . به‌قدرى كه در روسيه آدم كشته شده در تمام اين چهار سالهء جنگ كشته نشده است . اخيرا باز سى و پنج نفر از صاحب‌منصبان و وزراى گذشته را تيرباران كردند ( تولد نيكلا در سنهء 1868 ، عروسى در سنهء 1894 ، مقتول در سنهء 1918 ) .\r\n\r\nمشق آئين بالشويكى در ايران\r\nشنيده‌ام لنين و تروتسكى يهودى هستند و چون بنى اسرائيل در ممالك روى زمين خصوصا در روسيه مالك خاك و آب نمىتوانست بشود ( مثل اين‌كه در ايران هم مالك نمىتوانند بشوند . نه اينكه قوانينى در اين باب باشد بلكه هيچ زارع ايرانى زير بار نمىرود كه مالك و ارباب او يهودى باشد . اين اوضاع را فراهم نمودند تا در روسيه و بعد در ساير ممالك همه مثل خودشان بشوند . ايرانيهاى ما مىنويسند كه انقلاب فرانسه مساوات را ايجاد كرد ، انقلاب روسيه تقسيم اراضى و سرمايه‌دارى را ايجاد نموده است .\r\nاين آئين بالشويكى اگر در تمام روى زمين مذموم و منفور باشد در مذاق خيلى از اهالى طهران و ايران ما شيرين آمده است و متصل مشق آن را مىكنند و اگر حقيقتا انگليسها قائم‌مقام روسها نشده بودند جنگليها به‌سمت طهران عزيمت مىكردند [ و 
  ] همين بالشويك بازى در ايران شروع شده بود .\r\n\r\nوضع تركستان\r\nمجلهء « خورشيد خاور » آمده بود . در تركستان و آخال هم شور و غوغائى است كه نتيجهء همه آدم‌كشى و غارتگرى است . بين تركمانان و حكومت آخال و روسهاى مقيم آنجا با حكومت بولشويكى تركستان كه مركز آن شهر تاشكند است منازعه رخ داده قواى حكومت آخال تا شهر چارجو بالشويك را پس مىنشاند . بعد قواى آنها يعنى توپخانهء آنها برترى پيدا كرده تا قهقهه آنها را عقب مىنشانند كه از طرف دولت انگليس به واسطهء خواهش اهالى و تلگرافات آنها از سمت مشهد مقدس و بادكوبه قوا و توپخانه\r\n\r\n","description":"","footnote":"","page_name":" 5406 ","page_number":510},
  {"content":"\r\n\r\nبه كمك حكومت عشق‌آباد و آخال مىرسد . نتيجهء جنگ از « خورشيد خاور » معلوم نبود .\r\nكلنل باتن فرماندهء قشون انگليس را با اعزاز تمام وارد عشق‌آباد مىكنند و او نطق مفصلى مىكند كه دولت انگليس همه قسم همراهى مادى و معنوى دارد . در نطق خود مىگويد كه مهندسين انگليسى در شمال ايران كه سابقا فرونت ايران ناميده مىشد و در ساختن راههاى آهن معجزه به خرج مىدهند عنقريب قفقاز را از يك‌طرف به بغداد و از طرف ديگر به خليج‌فارس متصل مىكند و همچنين به توسط راههاى آهن دمشق و راهى كه به تازگى انگليس به بيت المقدس و قاهرهء مصر كشيده به خطوط وسيعهء افريقا مربوط مىدارد و نيز مىگويد پيچاره كف با دستهء خود كه فعلا مستخدم ماست تمام داغستان را كه بالشويكها به عثمانى فروخته بودند متصرف شده و بالشويكها را بيرون كرد ، اينك بايد به شمال قفقاز برود .\r\n\r\nبادكوبه و منشويكها و نفوذ انگليس\r\nبادكوبه در تصرف منشويك و تحت نفوذ انگليس است . يك مطلب ديگر در اين مجله داشت كه بالشويكها از مسكو دويست و پنجاه مليون منات كه ما نمىدانيم از كجا اين پول تهيه شده بود براى حكومت بالشويكى هشتر خان ( يا حاجى ترخان ) و ساراتف و بادكوبه كه آن‌وقت دست آنها بود و تاشكند روانه مىكند كه اين مناتها را تمام در پيطهاى آهنى كه روغن با آن حمل مىكنند گذاشته بودند . اين پول كه به حاجى ترخان مىرسد شهرت مىكند كه حكومت بادكوبه و آخال از چنگ بالشويكها خارج شده است .\r\nمتعاقب آن روزنامه مىرسد از تاشكند كه عشق‌آباد در تصرف ماست . خبرى هم از بادكوبه مىرسد كه بالشويكها مستقرند . پول را حركت مىدهند در بادكوبه . يكصد مليون آن نصيب حكومت منشويك مىشود . تتمه را باز به هواى آن‌كه عشق‌آباد در تصرف آنهاست به عجله حمل مىكنند كه در عشق‌آباد هم هفتاد مليون را قواى ضدبولشويكى يعنى حكومت آخال ضبط مىكند و اين را اهالى عشق‌آباد به فال نيك گرفته با همان پول مشغول جدال با بالشويك مىشوند . خود اهالى در حيرت‌اند كه اين پول را از كجا فراهم نموده‌اند و از قرارى كه نوشته بود تمام منات عهد نيكلاست نه جديد ضرب زده باشد .\r\nانگليسها سه شرط با اهالى بادكوبه كرده‌اند 1 - اختيار معاون با ما باشد 2 - اختيار ارزاق 3 - اختيار جنگ و صلح . همه را قبول نمودند .\r\n\r\n","description":"","footnote":"","page_name":" 5407 ","page_number":511},
  {"content":"\r\n\r\n\r\nبيان‌نامهء پادشاه انگليس\r\nبيان‌نامه‌اى پادشاه انگليس به عموم اهالى روسيه مىدهد كه ما به خاك شما دوستانه وارد مىشويم و ميل داريم عظمت روسيه را كه آلمانها به توسط بالشويكها منهدم و نابود نمودند اعاده بدهيم . ما با ملت روسيه دوست بوديم و دوست هم هستيم . اقدامات ما به صلاح و صرفهء آن ملت است . براى شما بعضى ما يحتاج روانه كرديم ، باز هم روانه مىداريم . به خواست خدا دشمن مقهور [ مىشود 
  ] و عظمت روسيه به ميل آن ملت عودت خواهد كرد . ما قصد و نيتى جز آسايش ملت روس نداريم كه آلمانها و ياران آنها بالشويكها اساس آن را برچيده‌اند .\r\n\r\nحكومت آخال\r\nحكومت آخال تلگرافى به اتر سفير روس مقيم طهران مىكند كه امورات سياسى آخال و ايران را به دست بگيرد . سفارت جوابى مخابره مىكند كه هر دسته و هر مملكتى كه برضد بالشويكها قيام و اقدام نمايد تا روزى كه مقدرات روسيه به توسط مجلس مؤسسان معين نشده است ما آن دسته و آن مملكت را قانونى مىدانيم و وظيفهء ما همراهى با آن دولت است . لهذا سفارت طهران و عموم قونسلهاى او در ولايات ايران براى انجام مهمات دولت آخال حاضر است ( براوين هنوز طهران است اما جديدا نديدم رقعه‌اى به روزنامه نوشته باشد . )\r\n\r\nكشتار در روسيه\r\nدر يك تلگراف رويتر ديدم كه نوشته بود حكومت بالشويكى در روسيه خاتمه پيدا كرد . به‌هرحال روسيه را سخت را از شش طرف محاصره كرده‌اند . شهر پطروگراد از دوازده سمت دچار حريق شده و در خيابانها و كوچه‌ها كشتار شروع شده . مثل گوسفند آدم كشته مىشود . در شهر مسكو در هر كوچه و هر خيابان جنگ داخلى شروع [ شده 
  ] و از همديگر به قتل مىرسانند .\r\nنظير اين انقلاب بىسر و ته كه مقصود و مرام هيچ‌يك و طرز حكومت هيچ‌كدام معلوم نيست در دنيا واقع نشده است . مثلا بالاتر از حكومت جمهورى متحده ما طرز حكومتى نداريم ، در روسيه عنوان اين هم نيست . فقط غارت است و آدم‌كشى و خرابى شهر و قصبات و دهات و كارخانجات . در حقيقت روسيه يك تودهء خاك و يك سلاخ‌خانه شده . آنچه هم از اين سلاخى باقى بمانند از گرسنگى و سرماى زمستان تلف\r\n\r\n","description":"","footnote":"","page_name":" 5408 ","page_number":512},
  {"content":"\r\n\r\nخواهند شد ، زيرا نه كسى زراعت مىكند ، نه در معادن كار مىكند ، نه در كارخانجات .\r\n\r\nقيمت اجناس\r\nكوهها را مدتى است برف زده . عجالتا تا هزار قدمى بالاروچ و ورك رسيده است . سه دفعه هم باران آمد . باز هم هوا رعد و برق دارد . باران اين فصل نافع است اگر پشت داشته باشد ، نه مثل سالهاى قبل فراموش شود . امسال محصول ديم در اين صفحات نيامد . آبى بد بلكه بسيار بد بود ، به‌طورى كه گندم داشتيم آرد كرديم باز نان آن سياه و بدخوراك است .\r\nگندم يك من شاه يك تومان الى دوازده هزار است ، جو نه قران . برنج در تنكابون خروار بيست من چهارده تومان ، امتعهء خارجه چندين برابر با شش ماه قبل علاوه است .\r\nنزديك هيچ‌چيز نمىشود رفت . چيت ذرعى چهارده شاهى پنجهزار شده ، كبريت جينى چهار شاهى سه هزار و چهار هزار .\r\n\r\nانبار مال التجارهء ايران\r\nانگليسها هم راه‌آهن ندارند . مال التجاره از بغداد يا خليج‌فارس با مكارى بايد حمل شود . امروز هم يك ثلث از چهارپايان حامل مال التجاره باقى نمانده ، چه تلف شده چه يغما ، چه به خارجه برده‌اند . انبار مال التجارهء نزديك ايران روس بود كه به همت و عقل و كاردانى لنين و تروتسكى منهدم شد . هرقدر انگليس مايل ادخال مال التجاره باشد به آن نزديكى كه روس بود نيست . مگر راه‌آهن‌هاى متعدد تدريجا فراهم شود كه به حال امروز ما نمىخورد .\r\n\r\nدر اطراف صلح - پيشنهادهاى اطريش\r\nدر اطراف صلح « 1 » - لطمات بىحد و حصر - خسارات كمرشكنى كه تطويل جنگ بين المللى به دنيا خصوصا به طرفين متحاربين تحميل نموده و تأثيرات دهشتناكى كه از ادامهء حرب و كثرت خون‌ريزى متصور است يك دفعهء ديگر موجبات طرح قضيهء صلح را فراهم نموده و پيشنهاد دولت اطريش هنگرى به دول متحارب كه نمايندگان خويش را به يكى از ممالك بىطرف براى دخول در مذاكرات مقدماتى اعزام دارند فوق العاده\r\n\r\n\r\n","description":"","footnote":"\r\n( 1 ) - اين مطلب چهار صفحه‌اى نقل نوشتهء يكى از جرايد است ولى فراموش كرده است نام مأخذ را ذكر كند . ( ا . ا . )\r\n","page_name":" 5409 ","page_number":513},
  {"content":"\r\n\r\nجالب توجه است . ليكن انتظام اين احوال با شدت بغض و كينه‌جوئى از يك‌طرف و عدم اعتماد و سوءظن‌هاى دائم التزايد فريقين متحاربين از طرف ديگر نه به‌قدرى است كه بتوان انتظار داشت كه بدون يك نوع پيش‌آمدهاى بزرگترى اين قبيل پيشنهادات اثرات مطلوبهء خود را ظاهر سازد . زيرا زمانى كه تعرضات بهارى آلمان با آن شدت جريان مىيافت مستر للويد جرج رئيس الوزراى انگليس شكوه كرد كه دربار برلن حاليه كه وضعيات نظامى را مساعد با خويش مىبيند سخنى از صلح و آشتى نمىزند و حل قضايا را تنها به زبانهء شمشير محول كرده است و حاليه كه رئيس الوزراى اطريش پيشنهاد مذاكرهء صلح را مىنمايد مطبوعات متفقين تأويلاتى نموده و مىگويند اطريش براى نجات از فشار مؤتلفين مبادرت به چنين دعوتى نموده و آن را نسبت به حيل و دسايس آلمان مىنمايند و بديهى است تا زمانى كه سوءظن و عدم اعتماد تا اين درجه معرف اخلاق روحيهء طرفين باشد اميدوارى به حصول موافقت بسى ضعيف خواهد بود .\r\nبه هر صورت دومين مرتبه‌اى است كه از ابتداى حمل هذه السنه قضيهء صلح از طرف متحدين اروپاى مركزى طرح گرديده است . نخستين دفعه در 15 سرطان گذشته كوهلمن وزير خارجهء آلمان نطقى در ريشتاگ ايراد نمود و در ضمن مقاصد كلى آلمان چندين نكته را خاطرنشان كرد .\r\nاولا اينكه اگر پيشنهاداتى از طرف متحدين براى صلح به عمل مىآيد به واسطه ضعف و ناتوانى نيست و چنانچه دشمنان وى مهياى ادامه جنگ هستند آلمان نيز حاضر براى كشمكش و مقاومت خواهد بود .\r\nدر دومين قسمت از نطق خود اشعار مىداشت كه بر خلاف اظهارات زمامداران متفقين مقصد آلمان استيلاى به دنيا نيست و توسعهء حرب اكثريت دولى كه در جنگ شركت جسته‌اند وضعيات را طورى نموده كه ممكن نيست يكى از دو طرف حريف را مغلوب قطعى نموده و نفوذ دنيا را براى خود تأمين نمايد .\r\nسومين قسمت راجع‌به مستعمرات آلمان بود كه وزير امور خارجه آن مملكت اراضى اشغال شده فرانسه و بلژيك را وثيقهء استرداد آنها معرفى مىكرد .\r\nقسمت چهارم و عمده‌ترين تقسيمات نطق و شرايط آلمان در موضوع آزادى درياهاى دنيا از سلطه و استيلاى انگليس بود كه با اصول چهارگانهء ويلسن هم موافقت داشت و آزادى مزبور را از لوازم حياتى آلمان معرفى مىكرد و در خاتمهء بيانات خويش اظهار اميدوارى به حصول يك نوع صلحى مىكرد كه متناسب با وضعيات حاضره باشد .\r\nوضعيات حاضره و نقشهء جنگ بلاشبهه مساعد با آلمان بود و چنين مفهوم مىشد كه حريفان بايستى برترى آلمان را در مذاكرات صلح تصديق نمايند . متعاقب نطق و طرح\r\n\r\n","description":"","footnote":"","page_name":" 5410 ","page_number":514},
  {"content":"\r\n\r\nپيشنهادات فوق الذكر جوابهائى من غيرمستقيم از طرف متفقين اظهار شد و معلوم مىداشت كه شرايط صلح را با وضعياتى كه آلمان پيشنهاد مىكند قبول نخواهند كرد .\r\nاينك پس از دو ماه و نيم دولت اطريش به طرز مستقيم‌تر و جدىتر متخاصمين را دعوت به صلح مىنمايد و نكات جالب توجهى كه در پيشنهاد مزبور يافت مىگردد عبارت از قضاياى ذيل است .\r\nنخستين قسمت اساسى پيشنهاد چنين است كه كثرت و عظمت مصائب وارده به اروپا و متخاصمين عموما به‌قدرى است كه عموم ممالك متحارب از صميم قلب خاتمهء جنگ و خصومت را مشتاق و آرزومند هستند و هردو طرف از ادامهء جنگ به ستوه آمده‌اند . ليكن نظر به آن‌كه در ممالك متفقين از اقدامات صلح‌طلبانه در مدت گذشته ممانعت شده ممكن نگرديده است كه مذاكرات شروع و زمينهء موافقى به دست آيد و حاليه كه تمام دنيا و ملل متخاصمه به‌قدر كفايت اين نكته را ادراك كرده‌اند كه تنها به قوهء شمشير نمىتوان يكى از دو حريف را به زانو درآورد يعنى بالاخره باز هم بايد به وسايل ديپلوماسى قضاياى مختلفه را حل كرد پس بهتر اين است كه زودتر شروع به حصول اين مقصد نمود .\r\nدر دومين قسمت دولت اطريش تصديق دارد كه مشكلات حصول صلح و اختلافات عظيمى كه بين طرفين متخاصمين موجود است نه به‌قدرى است كه به سهولت موافقت ميسر شود ليكن چه چاره ، بايد آخرين سرحد كوشش را براى خاتمهء جنگ به عمل آورد . زيرا وضعيات قطعى و تداركات نظامى و معادلهء قواى موجودهء طرفين نوعى است كه اگر يك‌طرف بخواهد حريف را قسمى زبون سازد كه بدون چون و چرا شرايط او را تحميل نمايد يك نوع قواى ديگر ، يك قسم اختراعات و وسايل جنگى هولناك‌ترى را بايد طرفين مهيا سازند تا بتوانند به مقصود نايل شوند و آن هم تقريبا محال است و اگر امكان‌پذير بود در اين چهار ساله ممكن شده بود و به اين علت تحميل صلح فاتحانهء تام و تمام از حيّز امكان خارج خواهد بود و نظر به‌همين نكات است كه دولت اطريش زمينه را براى خاتمهء حرب مساعد پنداشته است . ( سومين قسمت را نقل نكرده است ) .\r\nدر چهارمين قسمت زمينه‌هاى مناسب و تغييراتى كه در افكار زمامداران طرفين حاصل شده خاطرنشان مىنمايد كه مانند سابق لهجه‌هاى شديد تا درجه‌هاى شديد ملايم شده و از تجزيهء ملل مختلفهء اطريش و تغييرات اجبارى در طرز حكومت آلمان سخن نمىرانند و به اين علت مىتوان همين تبديلات را يك نوع تضمينات وثايق اخلاقى براى تمايل متخاصمين به صلح تصور كرد .\r\nنكتهء مهمى كه دربار وين در پيشنهاد خود اشعار داشته است لزوم مذاكرات مستقيم\r\n\r\n","description":"","footnote":"","page_name":" 5411 ","page_number":515},
  {"content":"\r\n\r\nبين دول متخاصمه بدون وساطت ديگران است و اين مطلب را مؤثرتر از دخالت ديگران مىداند . در خاتمه دولت اطريش دول متحاربه را دعوت مىكند كه نمايندگان خود را براى تهيهء زمينه و دخول در مذاكرات به يكى از ممالك بىطرف اعزام نمايند . ضمنا چنين مىگويد كه فرستادن نماينده براى مذاكرات به هيچ‌وجه مانع از اين نخواهد بود كه جنگ و كشمكش بين طرفين متروك گردد . بلكه جنگ و جدل به‌همين حالت در فرونت‌ها باقى ماند و مذاكرات هم تعقيب شود تا زمانى كه در نتيجهء تبادل آراء زمينهء موافقت قطعى پيش آيد و پس از آن مطابق قراردادهاى معين جنگ را نيز متاركه نمايند .\r\nروح پيشنهاد و مقصد اطريش از يادداشت متحد المآل خود چنين بود و به‌طورى كه در فوق ذكر شد فقدان اطمينان و كثرت كينه‌جوئى باز هم مانع از آن شده است كه پيشنهاد مزبور به‌طور مساعد تلقى گردد .\r\nمطبوعات انگليس اين اقدام دربار وين را يك نوع حيله از طرف متحدين تصور كرده و مىگويد در همان موقعى كه آلمان اطريش را وادار به دادن چنين يادداشت‌هائى نمود مقصدش خواب كردن متفقين است كه از مساعى فوق العاده صرف‌نظر نمايند و ضمنا مارشال هيندنبورگ دفعتا در فرونت غرب متفقين را معرض حملات ناگهانى قرار دهد .\r\nقسمت ديگر از مطبوعات مىگويند صداى قيصر آلمان را در اين پيشنهاد مىشنويم .\r\nيعنى متحدين پيشنهادى بدون شرايط و تذكار مقاصد نموده‌اند و مقصود حقيقى آنان همان نكاتى است كه سابقا رئيس الوزراى آلمان اظهار داشته و به اين علت وقوع چنين كنفرانسى بر خلاف مصالح ما خواهد بود .\r\nبه‌طورى كه از تلگرافات آژانس رويتر مستفاد مىگردد دولت اتازونى امريكا پيشنهاد مزبور را رد كرده و دخول در مباحثات را به قبول شرايط خود موكول داشته است . در صورتىكه شرايط مزبور نوعى است كه تصور نمىرود آلمان و اطريش به هيچ‌وجه مهياى قبول آن گردند ( نطق ويلسن و شرايط چهارده‌گانهء او را در جلد نهم صفحه 114 « 1 » نوشته‌ام رجوع بدان شود . ) زيرا يكى از مقاصد متفقين در شرايط خود تشكيل مجمع اتحاد ملل است و همان‌طورى كه مقامات مطلعه و مطبوعات آلمان بيان مىكنند تشكيل چنين مجمعى جز زبونى آلمان نتيجه‌اى ندارد ، چه كه در صورت تشكيل مجمع ملل از هر نقطه‌نظر كه تصور شود اكثريت آن نصيب متفقين خواهد بود و اقليت متحدين جز خسارت غيرقابل جبرانى عايدشان نخواهد گرديد .\r\nهنوز تلگرافات اروپا خبرى از جواب دول فرانسه و انگليس نداده و عقايد مطبوعات\r\n\r\n\r\n","description":"","footnote":"\r\n( 1 ) - در چاپ حاضر ، به صفحهء 5021 مراجعه شود . و همچنين به صفحهء 5436 .\r\n","page_name":" 5412 ","page_number":516},
  {"content":"\r\n\r\nآنان در طرز جواب متشتت است . ليكن بدون شبهه مخالفتى با ويلسن در طريقهء جواب نخواهند داشت . با اين حالت موفقيت اين پيشنهاد همان‌طورى كه در فوق مذكور شد مشكل به نظر مىآيد . ولى با تمام اين مراتب همين قدمى كه براى صلح برداشته شده داراى نتايجى خواهد بود كه با توجه افكار دنيا به خاتمهء جنگ اثرات خود را در آيندهء نزديكى ظاهر خواهد ساخت . اين پيشنهاد قبل از صلح با بلغار و تمايل عثمانى است و آنچه من مىفهمم بعد از صلح آنها بار خيلى گرانى از دوش آلمان برداشته توقعات بلغار و عثمانى مرتفع گرديد . اطريش هنگرى هم توقعاتى نداشت و ندارد . نه يك وجب مستعمره دارد نه مملكتى تحت الحمايه ، نه به آبهاى دنيا طمع‌كار است ( بيچاره از اول هم توقعى نداشت . براى مذاكره و رقع تشاجر هم حاضر شده بود كه دايه‌گان مهربان‌تر از مادر ، روس و آلمان يكى به حمايت صرب ديگرى به حمايت اطريش باعث اين جنگ و جدل و خون‌ريزى شدند . ) باقى مىماند همان آلمان .\r\nگردن من اگر مستعمرات افريقاى او را بدهند صلح خواهد كرد ، مگر آن‌كه واقعا نيّت باطنى دول اين باشد كه همه دست به يكى كرده آلمان را مضمحل كنند و قيصر را مثل ناپلئون .\r\n\r\nوضع بيمارى\r\nدوشنبه 14 محرم الحرام ، 28 درجه ميزان - روزبه‌روز ناخوش زيادتر مىشود . بيشتر هم از سينه ناله دارند . آدم خيلى تلف شد . تمام مردهاى شورستان مرده بودند . پنج زن بيوه مانده بود هر پنج نفر مردند . در بادشت تا روزى نه نفر وفات كرد . از هرجا خبر مىرسد اين مرض هست . على محمّد خوب نشده يوسف مبتلا به اسهال شديد شده خطرناك است . ما آدم سرپا براى خدمت ديگر نداريم . خودم حالم خوش نيست ، اما مال من خيلى سبك است و هر شكل بود نخوابيدم و راه مىروم . چند شبانه‌روز است سر نزهت يك دردى مىكند كه آرام و قرار ندارد . ملكه و روشنك بهترند .\r\n\r\nمارشال فش\r\nچند نمره « لندن نيوز » آمده است به تاريخ ماه مارچ و اپريل . اشكال خوب دارد .\r\nشكل فش را داشت . شصت و پنج سال دارد . ليكن نوشته بود بنيه و مزاج او مثل چهل ساله مىماند . تفصيل توپ آلمان كه پاريس را بمبارده مىكرد نوشته بود . از هفتاد و چهار\r\n\r\n","description":"","footnote":"","page_name":" 5413 ","page_number":517},
  {"content":"\r\n\r\nميل انگليسى فاصله بمبارده مىكرد « 1 » ( هر سه ميل يك فرسنگ ايران و بيست و چهار فرسنگ و دو ثلث فرسنگ مىشود . ) از قزوين به طهران يا به رشت گلولهء آن مىرود .\r\nاسم اين توپ را سپاهيان متفقين  Lony Bertha  گذاشته‌اند . مخترع گاز مسموم‌كننده پرفسور اتو اسمبرن‌كاس به دست قشون امريكا اسير شده ، مىگويند اخيرا بعضى اختراعات هولناك‌ترى نموده است . در يكى از نمرات « ايران » خواندم در هر ماهى از اين تعرض آلمانها سيصد هزار از اين طرف ، سيصد هزار از آن طرف مقتول واقع شده است .\r\n\r\nدختر زيادى\r\nحضرت اقدس و الا دستخطى مرقوم داشته بودند كه عين الملوك عقد شد . همين چند روز عروسى هم مىشود . از شرّ اين يكى هم خلاص مىشويم . آدم خوب نيست از سه دختر زيادتر داشته باشد . زيادى و بال است و زحمت .\r\n\r\nكاغذ سالار مفخم\r\nسابقا كاغذى سالار مفخم از راهجرد عراق نوشته بود كه اينجا رسيدم . معلوم شده است فوت مجد الممالك دروغ بوده است . اگر مرا احضار كنند به شرفم برمىخورد و از همگى چشم پوشيده مىروم نزد والى پشت كوه . عريضه‌اى هم به حضرت سپهسالار نوشته بود .\r\nبعد خبر رسيد طهران آمده . من به سپهسالار نوشتم خوب است احضارش كنيد . حالا مىبينم از يك فرسنگى بروجرد كاغذش مىرسد . تفصيلاتى مىدهد كه اينجا سوارهاى الوار هفتصد نفر هزار نفر ، دو هزار نفر متصل در حركت و چپاول اموال مردم مىكنند .\r\nچون تنگهء زاليان كه ملك ماست طورى واقع شده كه تمام سوار و اموال منهوبه بايد از اينجا بگذرد و سنگرهائى كه ما داريم سى نفر جواب پانصد نفر را مىدهد و يك دفعه هم با الوار جنگ كرديم اموال منهوبه هم مقدارى نصيب سوارهاى ما شد .\r\n\r\nاخبار لرستان\r\nلذا سردارها و امراى الوار از جمله شيخ على خان امير عشاير و سردار عشاير و سردار جنگ و ابدال خان و جمعى ديگر ( اين لقبها را پس از مشروطه و انقلاب خودشان به خودشان مىدهند ) به مهمانى نزد من آمدند با پانصد سوار مسلح . دويست نفر دور ده\r\n\r\n\r\n","description":"","footnote":"\r\n( 1 ) - تصور مىرود در ترجمه برد توپ نويسندهء خاطرات اشتباه كرده باشد . ( مسعود سالور )\r\n","page_name":" 5414 ","page_number":518},
  {"content":"\r\n\r\nگذاشتند تتمه وارد قريه شدند . اتحادى نموديم كه آنها به رعاياى سپهسالار كارى نداشته باشند ما هم در تنگهء زاليان به هيچ‌وجه جلوگيرى نكنيم . حكايت غريبى اينجا مشاهده مىشود . از هر طرف سوار مسلح است با اسلحهء جديد كه براى غارت مال مردم در حركت است . دوازده هزار گاو از املاك سهم الملك همين ايام غارت آوردند . انگليسها در عراق چهار هزار سوار مىگيرند . در بروجرد قونسل تازه وارد شده آنجا هم سوار بگيرى شروع مىشود . بعد سؤالاتى از سپهسالار و اكرم الملك و واقعات تنكابون مىكند كه براى او بنويسم .\r\n\r\nبيطرفى بازيچه نيست ( از روزنامهء ايران )\r\nنقل از روزنامهء ايران - « بيطرفى بازيچه نيست » - نه تنها بىطرفى ما از روز اول بازيچهء دول همجوار شد و كسانى كه بىطرفى ما براى آنها بس ذىقيمت و گرانبها محسوب مىشد خود آنها نخواستند اين پيش‌آمد ذيقيمت را براى خود به مفت نگاهدارى نمايند و همچنين ساير همسايگان نقض بىطرفى ما را از طرف علاقمندان به بىطرفى ايران غنيمت شمرده و به ما هجوم آوردند . بلكه اين محيط يعنى محيط نقض بىطرفى رفته رفته به حكم تأثير محيط در اخلاق اثرات خود را در ميان ملت نيز به خوبى بخشيد و از همان روزهاى اول كه رگ و ريشهء بىطرفى ما عملا مىرفت از هم پاره شود افكار عمومى منتظر و آرزومند يك طرفى دولت و تعيين تصميم قطعى و خطمشى جدىترى و علنىترى از طرف اولياى امور خود بود .\r\nفتوحات روزافزون متحدين ، حاضر بودن نمايندگان آنها در مركز ، تمايل نخبهء آزادىخواهان به آلمان ، شدت خشونت و نفرت از روس و بالطبع از ياوران او ( انگليس ) اينها اعمال بزرگى بودند كه افكار را به‌طرف خود و يك طرفى شدن دولت و جنگ با روس سوق مىداد . نويدهاى درخشندهء نمايندگان آلمان و به عقيدهء برخى وعده‌هاى صريح كنت كانيتز آتاشهء نظامى آلمان از قبيل وارد كردن اسلحه در سرحد غربى و غيره و غيره به حدى دماغها را براى دخول در جرگهء متحدين حاضر ساخت كه تأثر آن در ميان مبادى عاليه نيز جاىگزين شد . شدت نمايندگان روس و انگليس به درجه‌اى رسيد كه قواى روس به اشارهء انگليس تا نزديكى طهران آمد و به شدت نمايندگان متحدين و طرفداران آنها را تهديد كرد .\r\nنتيجهء تصميم حركت شاه و دربار و مجلس پيش آمد . ولى اين تصميم فقط تا حدى كه ژاندارمرى و نخبهء كاركنان آلمان و مجلس را متفرق كرده باشد پيشرفت نمود و بغتتا در نيمه راه به حالت وقفه و سكونت ماند ( تا اين اندازه سفراى روس و انگليس ساكت\r\n\r\n","description":"","footnote":"","page_name":" 5415 ","page_number":519},
  {"content":"\r\n\r\nبودند ، به محض قصد حركت شاه ، به زبان آمده گفتند اگر شاه برود وليعهد يا ديگرى را به‌جاى او برقرار مىكنيم . اين تهديد كه نظير آن در مصر واقع شده بود باعث وقفه گرديد . )\r\n\r\nمهاجرت - اختلاف سران\r\nسپس چند مسئله پيش آمد كه حس يك طرفى را قدرى سرد نمود . يكى مخالفت مأمورين و نظاميان عثمانى در سرحد با مأمورين و مداخله نيافتن ايرانيان و آلمانها در امور جنگى و ساير امور و نرساندن اسلحه و ديگر شكستهاى پىدرپى قواى ايران از قواى روس در خط همدان و كرمانشاهان و بالاخره دوئيت و مخالفتهاى شديد كه بين نظام السلطنه طرفدار ترك و سليمان ميرزا طرفدار آلمان در كرمانشاهان « 1 » [ پيش آمد 
  ] و مراجعت بعضى از مهاجرين و براى دست آخر سقوط بغداد و تمام « مزوپوتامى » در زير پاى سربازان انگليس . اينها روىهم‌رفته يك حس سردى و يأسى از مساعدت مستقيم آلمان در امور ايران ايجاد نمود و بالنتيجه حس يك طرفى مبدل به حسن بىطرفى شد و به‌قدرى اين سكوت و خمودت عميق و ثابت بود كه پس از انقلاب روسيه و از بين رفتن يك قسمت بزرگ قواى متفقين باز اميدوارى سابق به فتوحات آلمان و موافقت آن دولت با آزادىخواهان ايران عودت نكرد . حتى يكى دو خبر راجع‌به معاهدهء برست ليتوسك و مربوط بودن به ايران نتوانست اميد و يقين اول را در دماغهاى زودباور و زودرنج ايرانيان تثبيت نمايد . فقط سياست خشن و غيرقابل تحمل سفير انگليس بود كه قدرى باعث داد و فرياد افكار مطبوعات شد . و الا براى رسيدن به يك نتيجهء قطعى و گرفتن يك وثيقهء عملى نه دولت ايران خود را حاضر نموده و نه از طرف ملت و احزاب اظهار حرارت و فعاليتى به كار رفت .\r\n\r\nعمليات انگليسها\r\nبراى اثبات اين‌كه « كابينهء نجات و اميد » براى خود يك وثيقه و سند اعتمادى از هيچ طرف در دست نداشتند بهترين ، مذاكرات و مصاحباتى بود كه در ضمن سقوط كابينهء علاء السلطنه و روى كار آمدن كابينهء مستوفى الممالك بين يك عده از رجال وطن‌پرست\r\n\r\n\r\n","description":"","footnote":"\r\n( 1 ) - به مناسبت اسمى كه از سليمان ميرزا برده شد ضياء الدوله در رودبار گفت او را در دجله غرق كردند . به هرحال مفقود است و معلوم نيست در حبس انگليس است يا واقعا اعدام شده است ( يادداشت از نويسندهء خاطرات ) .\r\n","page_name":" 5416 ","page_number":520},
  {"content":"\r\n\r\nو مستر مارلينگ شده و در آن مصاحبه‌ها فرمول سابقه‌دارى كه آقاى وثوق الدوله در زمان رياست خود با انگليسها راجع‌به « پليس جنوب » روى كاغذ آورده بودند و خود را براى قطع كردن يك مسئلهء سياسى بين دولت انگليس و ايران حاضر نمودند اين مذاكرات صورت عملى نيافت . مسامحهء دور و دراز در نظر كسانى كه به كارهاى بزرگ عادت نداشتند همه باعث شد كه دولت انگليس وقت را غنيمت شمرده و چون از طرف دولت ايران اطمينان نداشت به قواى خود افزود و مركز ايران را محاصره نمود و دولت ايران نمايشاتى كه جز شبيه به يك بىطرفى ناقصى و غيرقابل تفسيرى بود حركت نمىكرد .\r\n\r\nفيلهاى طلائى\r\nدر اطراف همين فكر و خيال كابينهء جديد ( وثوق الدوله ) به روى كار آمد . براى پاس بىطرفى ، براى حفظ و حراست بىطرفى ، براى روشن كردن يك افق تاريكى كه هيچ وطن‌پرست نمىتوانست آن را تماشا كند كابينهء حاضر آمده و ما بر روى همين زمينه فكر مىكنيم . فقط در بين اينكه ما فكر مىكنيم افقهاى زرد و سرخى را كه در برابر مملكت ما هر دقيقه با ابرهاى متراكم نمودار مىشود به نظر تشخيص و تفحص درمىآوريم . در همين حال ما مىبينيم كه براى بار ديگر افكار معدودى كه تا ديروز طرفدار بىطرفى و هوادار سكوت بودند مىخواهند غليان ديرينه را از نو شروع كنند . « فيل » « 1 » هاى طلائى كه حتى فكر و عقيدهء خود را نيز مطلع كرده‌اند ميل دارند كه ما و هركس كه مىخواهد در روى پيدا كردن يك زمينهء ثابت و عملى فكر كند خيلى واضح‌تر و شورانگيزتر حرف بزند .\r\n\r\nفيل انگليسى و ديگر فيلها\r\nفيل انگليسى ميل ندارد در ضمن صحبت عثمانى نام انگليس و عمليات آنان برده شود . فيل عثمانى هم مايل نيست كه يك مرد سياسى در ضمن پيدا كردن راه معامله نام و ذكرى از حساب از فايده و از اصلاح و مصلحت ببرد . فيل آلمان كه در ضمن عدم مداخلهء آلمان در ايران و در زير فشار هم انگليس ، هم روس ، هم عثمانى مىرود داخل خط اقليت شود نمىخواهد مسئوليت رول جديدى را مثل بار اول به عهده بگيرد . در بين اين افكار كه همه در آغاز كار طرفدار يك طرفى و پس از ضربتهاى روس طرفدار بىطرفى ، حالا در تعقيب عقب‌نشينى آلمان در غرب و تجهيزات عثمانى در شمال ايران و\r\n\r\n\r\n","description":"","footnote":"\r\n( 1 ) - طرفدار  Phil \r\n","page_name":" 5417 ","page_number":521},
  {"content":"\r\n\r\nتجهيزات انگليس در شمال و غرب طهران باز طرفدار يك طرفى شده‌اند در بين اين افكار به زحمت يك فكر مىخواهد عرض‌اندام نمايد و آن اين است كه حالا كه بىطرفى ايران بازيچه شده است دولت چه انديشه از اخذ نتيجه و جلب استفاده نموده ( هيچ ) و چقدر مدت لازم خواهد داشت كه براى شكستن بىطرفى تهيهء اسباب و تدارك يك نقشهء فايده‌بخش و مفيدى بنمايد ( تا آخر الزمان ) .\r\nاين عبارت كه بايد بىطرفان واقعى ، اشخاصى كه عقيده و فكرشان را با طلا و يا با عشق خشك و خالى عوض نكرده‌اند هرچه زودتر با خود بينديشند كه اگر از دو طرف مجبور به نقض بىطرفى شدند كدام راه پرفايده‌تر و براى تأمين حيات ايران عملىتر و كم‌زحمت‌تر است ( راه دوزخ ) . اين عبارت ساده در يك محيط كه بىطرفى در آن بازيچه شده است البته بر بازيگران صحنهء سياست طلائى گران آمده و تمام فيل‌هاى طلائى را به حركت دادن دم و خرطوم وادار مىسازد . ( اينجا باز براى اخذ يك طرفى بعضى مطالب نوشته و به فيل‌هاى طلائى بعضى كنايات گفته ) و مىنويسد :\r\nاين است طرفداران مخصوص كه مىتوان آنان را با انگشت شمرد و آنها نمىتوانند دلايل ثابتهء خود را هيچ‌كدام با انگشت بشمارند . بايد بدانند ما و هركسى كه خود را با عزت و سعادت اين مملكت علاقمند مىداند و در پايتختهاى دول اجنبى جاى مهرى براى خود درست نكرده و يار و غارى ذخيره ننموده است حق داشته و داريم كه دولت را به فعاليت و دوربينى و اتخاذ يك تصميم قطعى فايده‌دارترى تشويق كنيم و هر طرف كه مايل به اين تشويق نباشد بايد گفت در نتيجهء اين حساب و جمع و خرج خود را چندان لايق معامله فرض ننموده ، از كجا مىتواند كسى به ما بگويد شما حق نداريد در اين معامله نفع و ضرر خودتان را بسنجيد و با چشم باز و اطلاع كامل با من و معشوق من و ولينعمت من ، معامله و دادوستد نمائيد ( همان‌ها كه گفتند ) . اين است معنى بىطرفى و همان بىطرفى كه پادشاه ما آن را اعلان نمود و ما بازيچه نموده و از طرف همسايگان ما نيز تا حال حاضر به شكل يك بازيچه وهن‌آورى تلقى شده و متأسفانه هنوز هم مىشود .\r\nوطن‌پرستان هركه را دوست دارند و عقايدشان هوادارى هر طرف كه ترجيح مىدهد بدهد آنها آزادند ، ولى بايد در نزد خود اين را تصديق كنند كه بعضى از آنها هنوز هم خود را عادت نداده‌اند كه بتوانند يك كلمه در روى بىطرفى واقعى حرف زده و يا دو كلمه در معنى بىطرفى حقيقى از كسى بشنوند . نه ما اين را خوب مىدانيم ، چه براى پاس بىطرفى و چه براى نقض بىطرفى ، هركدام باشد بايد ما اول خودمان را بىطرف كنيم .\r\nاحساسات ، عواطف ، انفعالات ، عشقها ، نفرتها ، دوستيها ، دشمنيها ، اينها [ را 
  ] همه از\r\n\r\n","description":"","footnote":"","page_name":" 5418 ","page_number":522},
  {"content":"\r\n\r\nدامان ريخته ، سپس اگر بايد بىطرف ماند بمانيم . تا ديگران هم پس از يقين بر اين‌كه ما درست از روى واقع بىطرف شده‌ايم بىطرفى ما را محترم بشمارند و يا اگر بايست طرفدارى از يكى كرد به‌طور دلخواه و با مطالعات تمام اطراف كار و تدقيقات عقلائى و صرفه‌جوئىهاى تاجرانه خود را در آغوش او بيندازيم . تا اگر پيش برديم كه برده‌ايم . اگر خداى ناكرده زمين خورديم لااقل مورد سخريه و ريشخند دوست و دشمن واقع نشويم .\r\n\r\nمعنى بيطرفى\r\nاين است معنى بىطرفى كسانى كه خود را ايرانى و بىطرف مىدانند ، بايد اين‌طور باشند ، و الا يا نادانند و يا فكر و عقلشان با طلا و اسكناس و منات عوض كرده شده است . ملت ايران اگر امروز آنها را نشناسد البته فردا خواهد شناخت و به آنها خواهد گفت اينها بودند كه بىطرفى ايران را بازيچه قرار دادند و دولت ايران را در نظر هردو دولت بىوقع و بىقيمت كردند ( بگويند ، به آنها چه مىشود . ) انتهى . ( پايان مقالهء ايران )\r\nدر تمام ايام گذشته يك همچو مقاله كه مردم را كمى متنبه كند در جرايد منتشر نشد .\r\nهمه پول گرفتند بر له يكى و بر عليه ديگرى مقالات شورانگيز نوشتند . تا كردند آنچه بايد بكنند .\r\nامروز هم اين مقاله ديگر سودى ندارد ، « پس از تنه سر حساب » « 1 » . امروز انشاء اللّه آخر عمر جنگ است و همسايگان هم ما را سنجيده بودند بهتر سنجيدند . آن روزى كه بايد اتخاذ تصميم سودمند مفيدى كرد نكردند . حالا چه نتيجه دارد .\r\n\r\nمرگ يوسف\r\nپنجشنبه 17 محرم ، اول درجه عقرب - ناخوشها بهتر نمىشوند . يوسف بيچاره هم روز 15 پريروز نزديك ظهر وفات كرد . در زوارك دفن كردند . اسهال او بند نيامد . آنچه دواى اسهال از سابق داشتم دادم مفيد واقع نشد . جوان بود ، اگرچه قدرى بدعنق بود ليكن همه‌كاره شده بود و داشت خيلى خوب نوكرى مىشد . خمسه‌اى بود . از سال 1321 به همراهى ما آمد طهران . عيالش بىبى گل است . يك اولاد هم از او دارد . متصل خبر مرگ يكى را مىدهند . طورى رعيت فقير شده كه اغلب به‌قدر كفن خود ماليه ندارد .\r\n\r\n\r\n","description":"","footnote":"\r\n( 1 ) - ضرب المثلى است . در بعضى ولايات گفته مىشود از جمله در يزد پس از تنه سر ساق ( ؟ ) ( ا . ا . )\r\n","page_name":" 5419 ","page_number":523},
  {"content":"\r\n\r\n\r\nنامهء شيخ\r\nديروز از شيخ كاغذى رسيد با هفت نمره « لندن نيوز » كه معلوم نيست اينها كجا مانده بوده است . تا آخر جون بود . شيخ پس از حكايت ناخوشى و اين‌كه قيمت گنه‌گنه مثقالى يك تومان رسيده مختصرى از اخبار نوشته بود . عثمانيها مىخواهند اصلاح كنند . نطق سلطان را در قزوين اعلان كردند كه خيلى آه و ناله كرده كه ديگر براى ما هيچ‌چيز نمانده است . يك فقره ابلاغيه لفا ارسال شد .\r\n\r\nآيروپلن در قزوين\r\nاوضاع قزوين همان است كه شنيده‌ايد . يك روز حضرت و الا قدرت زندگانى قزوين را نداريد . از حوالهء حضرت و الا كمال تشكر را حاصل كردم . ولى در قرآن حكايت جهنم را خوانده‌ايد « هل من مزيد ، هل من مزيد » كار بنده است . شعاع الدين ميرزا قزوين است .\r\nپاكت او روانه شد . جاى حضرت و الا خالى بود ، چند روز قبل تماشاى نمايش آيروپلن كنيد كه چطور در هوا معلق مىزند .\r\n\r\nابلاغيهء انگليس - تعداد اسرا\r\nابلاغيهء رسمى انگليس 3 اكتبر در فرانسه . سنت كونتين به واسطهء قواى انگليس تسخير گرديد و حملات به كامبيرى همه با نتيجه بوده ، به‌طورى كه آلمانها آن را محترق نموده و شروع به عقب كشيدن قشون خود مىباشند . ( سنت كونتين و كامبرى دو شهر پراهميت و محكم در خط آلمانها بودند ) . حملهء جديد ديگرى به واسطهء انگليسها در بلژيك صورت يافت . تسخير ليل كه مهمترين شهر و مركز راه‌آهن در يمين خط آلمانها گرديده است . مجموع اسرا كه در ماه سپتامبر به واسطهء قواى فرانسه و انگليس قبضه شده‌اند 560000 نفر و هفتصد توپ بوده است . در جنوب فرانسويها و امريكائيها در مدت شش روز يكصد و سى هزار نفر اسير و سه هزار توپ قبضه كرده‌اند .\r\n\r\nبلغارستان\r\nمتفقين نقاط قابل توجه بلغارستان را كه از نقطه‌نظر استراتاژى فوق العاده مهم هستند با كمال عجله مشغول اشغال مىباشند و قشون بلغارستان پس از خلع سلاح به اوطان خود مراجعت مىنمايند و برحسب راپرت غيررسمى دولت عثمانى متاركه جنگ را از براى گفتگوى صلح تقاضا نموده است . زيرا الحاق بلغارستان به متفقين سبب شده است\r\n\r\n","description":"","footnote":"","page_name":" 5420 ","page_number":524},
  {"content":"\r\n\r\nكه عثمانيها ديگر به هيچ‌وجه نمىتوانند از آلمانها كمك بگيرند .\r\n\r\nآلمان\r\nدر آلمان - شانسلر ، رئيس الوزرا و وزير خارجه به كلى استعفا داده‌اند و ساير وزراء نيز استعفانامه‌هاى خود را به دربار برلن فرستاده‌اند . در برلن گفتگوهاى مطول دربارهء صلح كرده مىشود و دستجات آلمانها سفارت‌خانه بلغارستان را در برلن احاطه نموده و اظهار فرح و خوشحالى مىكنند .\r\nرومانى - حاليه به واسطهء صلح بلغارستان رومانىها مشغول اقدام از براى اخراج آلمانها از مملكت خود شده‌اند . انتهى . ( پايان‌نامهء شيخ )\r\n\r\nصلح سپهسالار و جنگليها\r\nآدم‌هاى يحيى خان هنوز دست از سر رعيت فقير در اين شدت گرانى و ناخوشى برنداشته‌اند . اما خودشان مىگفتند اين انبار نه اينجا فروش مىرود نه ممكن است حمل شهر كرد . قدرى هم بگذرد آتش خواهد گرفت . خوب است به آتانيها نسيه بفروشند كه تا دو سال ديگر دنبال قيمت آن كفش و كلاه پاره كنند . سپهسالار اعظم با جنگليها صلح كرد و به خرم‌آباد مراجعت نمود . مىگويند حد و سدى قرار داده‌اند كه طرفين از آن تجاوز نكنند . حالا به خيال گوشمالى يا اصلاح با سالار فاتح است . دولت ما ابدا دخالت نكرده و نمىكند . اوضاع غريبى است . قزاقى كه همراه سپهسالار بود مراجعت كرد . خيلىشان مرده‌اند . در تنكابون اين مرض هنگامه مىكند . پنجاه نفر از آدمهاى عراقى سپهسالار فوت كرده .\r\n\r\nستم سواران ساعد الدوله\r\nچند روز قبل بيست و پنج پياده و بيست و پنج سواره با فرم مخصوص ساعد الدوله به سمت تنكابون فرستاده بود آمده رفتند . پياده‌ها از سربازهاى قديم دهات او با تفنگهاى سرنيزه‌دار بودند . اين سوار و پياده قريب دويست تومان در چاله به رعيت ضرر زد .\r\nهرچه گرفت پول نداد . در زوارك ناهار افتادند . شب خواستند بمانند ما عذر آنها را خواستيم . پول هم دادند در گرمارود و اوانك تلافى كردند ، كتك كتك‌كارى ، تعدى ، ستم . بالاخره به من اطلاع دادند فورى ميرزا حسين را فرستادم به هر شكل بود اصلاح داد . اما خيلى چيزها را پول ندادند . صبح هم قاطر كم بود بار خود [ شان 
  ] را دوش عقيل و سبز على و كربلائى شعبان گذاشته به ضرب شلاق تا گدوك بردند . اين قزاقها هم كم از\r\n\r\n","description":"","footnote":"","page_name":" 5421 ","page_number":525},
  {"content":"\r\n\r\nآنها نكردند . ما اينجا گرفتار شديم ، رعيت مبتلا شده است . خودشان رزق و روزى ندارند اين مردم وحشى را بايد پذيرائى كنند . تا حال مىرفتند اينك نوبت مراجعت است .\r\nيك انبار كوفتى هم من آنجا دارم كه فقط دو سه خروار جو دارد . هركس وارد مىشود تا بگويند چيزى نيست سراغ انبار من حمله مىآورد . دو بار زغال آنجا داشتيم آن را كه تمام كردند .\r\n\r\nورود امير اسعد\r\nسه ساعت به غروب مانده گفتند آقاى امير اسعد قلعه تشريف مىآورند . چيزى نگذشت تفنگ به كول وارد شدند . بهادر السلطان هم بود . پس از حال و احوال‌پرسيها گفت خيلى بد ناخوش شدم و آنجاها اين مرض هنگامه مىكند . نوكرهاى من هم تمامى مبتلا شدند . حالا بگوئيد اينجاها ناخوشى هست ؟ گفتم اين مرض عام است . در هر ده اگر كه پنج خانوار هم سكنا دارد طلوع كرده و آدم كشته . گفت اى بابا پس من كجا امشب منزل كنم . گفتم همين‌جا . گفت شما هم مىگويند ناخوش زياد داريد . راست بگوئيد توى اين اطاق مريض بوده . گفتم هفت هشت نفر . دادش بلند شد . آب خواست رفتند بياورند گفت از حاجى آبدار خودم بگيريد . چايى را هم ، هم او رفت ريخت . گفتم تنكابون بيشتر آدم مىكشد . پاك زهره‌اش رفت .\r\n\r\nسپهسالار و جنگليها\r\nبعد گفت سپهسالار به عجله مرا خواسته و ناچارم بروم ، اما پانزده روز ديگر مراجعت مىكنم . بعد از اصلاح گفت كه حدودى قرار داده شده و اتحادى نموده‌اند . من جويا شدم مگر باز جنگليها هستند . گفت به‌طور استقلال و بين دولتين ما كه اصلاح شد اما دولت طهران معلوم نيست چه مىكنند . حتى تعهد نموده‌اند اگر سالار فاتح تمكين نكند به درخواست سپهسالار سوار و جمعيت هم كمك بدهند ( حالا كه اصلاح شده مىگويد سپهسالار مرا به عجله خواسته و مىرود ) .\r\n\r\nنام عبد الصمد ميرزا از مرشد حاجى ميرزا آقاسى\r\nبارى آنچه كردم شب توقف نكرد . جمعيت هم فقط پانزده نفر الى بيست نفر همراه داشت به همه جهت . از حضرت و الا جويا شد . گفتم الحمد للّه بهتر هستند . بعد قدرى تعريف از حضرت و الا كرد و رو به ميرزا اسحق كرده گفت نظر شخص بزرگى ، نظر مرد\r\n\r\n","description":"","footnote":"","page_name":" 5422 ","page_number":526},
  {"content":"\r\n\r\nمرشدى جليل القدرى به‌طرف حضرت والاست و به توجه آن پير است كه الحمد للّه با عزت و حرمت و نيك‌نامى و استغنا به پيرى رسيده‌اند . من كه مىدانستم چه مىگويد اما ميرزا اسحق تعجبانه پرسيد نظر كى . گفت شما نمىدانيد . حضرت و الا كه متولد شد حاج ميرزا آقاسى مرحوم اسم مرشد خودش حاج عبد الصمد را به حضرت و الا گذاشت و اين همه به واسطهء همان مسئله است .\r\nبارى هنگام رفتن گفت فرمايشات شما را ميرزا اسحق كه به سراغ من زواردشت مىآمد بين راه گفت ، جواب عرض كردم و حال آنچه بفرمائيد براى من خواهد نوشت . تا دم در مشايعت كردم و رفتند كه پانزده روز ديگر بيايند كه اين هم يكى از آن دروغهاست .\r\nمىگفت در اين مدت بيست هزار فشنگ براى سپهسالار فرستادم .\r\n\r\nصحبت ميرزا اسحق\r\nاما صحبت ميرزا اسحق ، من محض كار صبيه‌ام فرستاده بودم . مىگفت تمام را اظهار خجلت كرد و تمام را نويد داد و پس از آنكه من گفتم خوب است فسخ معامله كنيد به سمت من براق شده گفت هرگز چنين چيزى ممكن نيست و من امكان عقلى ندارد دست بردارم . مردم اين ولايات به من چه خواهند گفت چه و چه ، هزار حرف . اما خوب است از طرف سالار خود شاهزاده مطمئن شود ، من از او اطمينان ندارم .\r\nمن خواستم شب ميرزا اسحق را گرمارود بفرستم او صلاح نديد . گفت مىنويسم اما به‌طور حتم بدانيد كه دست‌بردار نيست . منتهى مىگويد بايد من از اطراف پسرم مطمئن شوم و او را هم احضار خواهم كرد . در باب اين‌كه خودش هم تاحال اظهار تفقدى نكرده همه را اظهار شرمندگى نموده بود . به‌هرحال اين قسم وصلتها همين دردسرها را دارد . مشهور است با در آجرى پيوند كردن سخت است ، نه جواب مىكند نه مىبرد .\r\nدعوا هم كه شايسته نيست آدم بكند .\r\n\r\nطلاق محترم السلطنه\r\nاز قرارى كه شهرت كامل دارد امير ، محترم السلطنه را طلاق داده . علت هم اين بوده است كه عيال ابراهيم ميرزا و دختر محمّد حسين ميرزا مدتى در خانهء امير بود . پسرى داشت مىگويند به سن ده دوازده است . صبح زودى امير آنجا مىرود پسر را مىبيند آنجاست . همين مسئله باعث خشم او مىشود طلاق مىدهد . بدتر از همه خرج هم نمىدهد و گفتند گاهى منتظم الملك و گاهى بهادر السلطان خرجى مىدهند . از روز اول با اين زن سازگار نبود . تاحال دو سه مرتبه طلاق داده و رجوع كرده . اصلا مايل به زن\r\n\r\n","description":"","footnote":"","page_name":" 5423 ","page_number":527},
  {"content":"\r\n\r\nنيست . اما نمىدانم چرا پس آنقدر زن گرفته و زن مىگيرد . همين تازگى كه باز دختر عظيم را كه نزد دختر محمّد جعفر عيال ديگرش كلفت بود گرفته . محترم السلطنه عيال نجيب خوبى است . منتهى نزد اين آدم گل نكرده و متصل بهانه‌جوئى مىكند . در صورتى كه هيچوقت نزد او نيست .\r\nشب كلان امير مانده بود و يك ماهى آزاد خوبى هم براى من فرستاد . گرمارود از ترس ناخوشى نرفته است و حال آن‌كه ميكروب اين مرض در جو هوا متراكم [ است 
  ] ، اين ده يا آن ده ندارد و از زير آسمان كبود انسان كجا مىتواند برود .\r\n\r\nمريضها - گرانى قند - شدت فقر\r\nشنبه 19 محرم ، 3 عقرب - صدر اللّه جوان هفده هيجده ساله پسر حسن مرحوم ديروز مقارن ظهر وفات كرد . دل من براى دايه كه همين جوان را داشت كباب شد . هركدام از اين مريض‌ها تب تند داشته باشند تلف مىشوند . يك سينه‌درد غريبى اين مرض دارد كه آرام و قرار انسان را از كف مىربايد . گرسنگى ، قحطى يك‌طرف ، اين ناخوشى هم يك طرف . اين قند پدرسوخته هم قسمى گران شده كه بيشتر اين مرضا قوهء خريدارى ندارند و اغلب تا چاق شوند ، يا از محنت روزگار خلاص شوند دوائى اگر داشته باشند بخورند بدون شيرينى است . من گاهى از مردن اينها خوشحال مىشوم . زيرا مىبينم به اين فلك‌زده‌ها چه مىگذرد و همان بميرند خلاص شوند بهتر است . يك آدمى كه در سال يك شكم سير غذا نخورد ، يك روز راحت و آسايش نداشته باشد ، يك تكه لباس تازه تن نكند ، يك شب سرش را روى يك بالش نرم يا خشن نگذارد ، در تمام سال طعم هندوانه يا يك ميوهء ديگرى به مذاقش نرسد چه ماندن و چه زنده بودنى دارد .\r\n\r\nفقر رعاياى ايران\r\nاينها گناه و معاصى مثل ماها ندارند ، ظلم و ستمى نكرده‌اند ، حلال يا حرامى ننموده‌اند . به جوار حق و اصل شده به بهشت عنبر سرشت بروند خيلى راحت‌ترند تا پنجاه سال ديگر در زوارك باقى و زنده باشند آن هم به آن نحو كه ذكر شد . در ربع مسكون مردمانى فقيرتر و زحمت‌كش‌تر و ناراحت‌تر از رعاياى ايران نيست . من اغلب روزها عصر به عيادت مرضاى زوارك رفته‌ام . به خدا حيوانات را در خارجه بهتر از اين توجه مىكنند و راحت‌تر نگاه مىدارند كه من وضع و خانهء اينها را ديدم . در حالىكه زوارك يك ده‌آبادى است نسبت به ساير دهات . مردمانش هم مىگويند ما اهل پايتخت هستيم و به تمدن نزديك‌تريم .\r\n\r\n","description":"","footnote":"","page_name":" 5424 ","page_number":528},
  {"content":"\r\n\r\n\r\nاشخاصى كه رنگ حمام نديده‌اند\r\nآتان دويست خانوار است . مردمان شصت هفتاد ساله دارد كه تا اين سن رنگ حمام را نديده فقط اسم و وصف آن را از بعضى شنيده است . به‌هرحال توى دهات منزل كردن براى آدم دل‌ضعفه مىآورد ( مگر مثل امير اسعد باشد ) . يواش‌يواش اوضاع خود من هم دارد همين قسم مىشود . آنقدر اين بچه‌ها تب مىكنند ، لرز مىكنند ، مىخوابند ، بيدار مىشوند تا طبيعت مرض را دفع كند ، يا نكند . كو طبيب ، كو دوا ، كو غذا . نه گردشى ، نه تفرجى ، نه هم‌صحبتى . از چشم كور و از گوش كر هستيم . آخر سال هم هرچه گيرمان آمده به مصرف مهملات رسيده است و هيچ نداريم .\r\n\r\nوضع عهد داريوش\r\nمن سالى يكى دو هزار تومان خرج اصطبل خودم مىكنم . فقط براى يك روزى كه بخواهم شهر بروم يا رودبار بروم مال سوارى داشته باشم . پنجاه دست رخت‌خواب و دو خروار مس بايد داشته باشم كه يك روز يا يك شب شايد به من مهمان برسد . تمام پول ما به‌همين مصارف مهملات مىرسد . نه دولت ما در فكر تقليل اين كارهاست نه خود ما . اوضاع ما با عهد داريوش تفاوت نكرده است ، نه در دهات نه در شهر ، و الّا مثل من آدمى كه در كوهستانى مثل الموت انزوا گرفته‌ام چرا بايد آنچه در تمام سال گيرم مىآيد خرج شود و هيچ ذخيره و اندوختهء قابلى نداشته باشم ، يا يك شاهى به مصارف خيريه و نفع عمومى نرسانيده باشم . نصف اين درآمد خرج امنيت اينجا مىشود ، نصف ديگر مخارج پوچ لايعنى ، از قبيل همان خرج اصطبل يا مواجب نوكر زياد يا خريد لوازمات مهمل اندر مهمل مىشود كه اگر ما امنيت مىداشتيم ، كه اگر ما دوست مىداشتيم ، كه اگر ما امورات زندگانيمان در روى يك اساسى بود ثلث و ربع و خمس اين مخارج را در روز و در ماه و در سال نداشتيم .\r\n\r\nچند ، چند ، چند\r\nمن ديدن امير اسعد مىروم منتهى با پنج نفر آدم . او بازديد من مىآيد با صد و پنجاه نفر خدم و حشم . چقدر من بايد غذا بدهم ، چقدر عليق مال بدهم ، چقدر ظرف بايد داشته باشم ، چند دست رختخواب بايد موجود باشد ، چند تا سماور ، چند دست فنجان و نعلبكى ، چقدر عرق ، چقدر ترياك ، چقدر كوفت ، چقدر زهرمار . اينها كجا محسوب است . اينها را مىتوان خرج صحيح گفت يا لوازمات خانه ؟ يا يك مسافرتى از اينجا تا\r\n\r\n","description":"","footnote":"","page_name":" 5425 ","page_number":529},
  {"content":"\r\n\r\nقزوين بكنم چند تا اسب ، چند مال بنه ، چقدر نوكر ، آبدارى ، مفرش ، سيزخانه چه و چه كه همه اين مسافرت به خط غيرمستقيم ده فرسنگ و پانزده ساعت راه است . يا من براى يك زن و سه دختر و دو پسر كوچك و خودم چندتا نوكر ، چندتا كلفت بايد داشته باشم و با همهء اين نوكر و كلفت باز دماغ آقازاده توى دهنش آمده ، باز تنبان خودش را خراب كرده ، باز براى يك تكه نان دايم گريه مىكند ، باز لباس او چرك است ، صورت او نشسته .\r\nخدا شاهد است اگر ده روز من نگويم حياط را جاروب كنيد يا روى گلها آب بپاشيد يا روى ميز اطاق را پاك كنيد احدى نمىكند .\r\n\r\nاخلاق ايرانى\r\nاصلا ايرانى كار خود را به خودى خود نمىكند . به وظيفهء خود هيچ‌وقت عمل نمىكند . اگر بگويم حياط چرا جاروب نشده در جواب مىگويد شما نفرموده بوديد . رو ميز چرا پاك نيست محمّد على خان مىگويد كار داشتم ، يا جواب مىدهد پريروز پاك كردم . به حق خدا تا پهن طويله را من مىگويم ببريد بيرون و اگر من سر نزنم تا كمر طويله پهن است . عمر ما ، روزگار ما تمام به‌همين كارها طى مىشود . دايم با نوكر ، با كلفت ، با مباشر ، با رعيت ، حتى با زن با بچه مرافعه و زدوخورد داريم و هيچ‌وقت تمام نمىشود .\r\nتا زنده هستيم تمام شدنى نيست . كسبهء ما از نوكر و كلفتها بدترند . من سال قبل دو روز بعد از ورودم دو كفش بچه‌گانه به كفش‌دوز آشناى بازار خودمان سفارش دادم كه دو سه روزه شرط كرد بدهد . تا روزى كه آمدم هر وقت خودم رد شدم گفتم استاد كفش چه شد .\r\nگفت يك ساعت ديگر آدم بفرستيد مىدهم . بچه‌ها رد شدند همين را گفت . نوكرها متصل رفتند به ساعت ديگر حواله كرد ، تا آمدم الموت . دو ماه هم مشهدى حسين دنبال كرد بالاخره پول را هم خورد و كفش را هم نداد .\r\n\r\nمعطل كردن كسبه\r\nمن به مغازهء خياطى رفتم كه اقلا مغازه و اجناس آن ده هزار تومان بل پانزده هزار تومان ارزش داشت . به چه آب و تابى از من اندازه گرفت ، چقدر خياط و عملجات داشت . يك سردارى تابستانى دادم بدوزد . شب عيد گذشته آن سردارى به الموت رسيد . در صورتىكه به‌قدرى بلند بود كه نتوانستم در تابستان هم بپوشم . خدا رحمت كند اميرزادهء مرحوم داماد ما را . يك سر عصا داد زرگر درست كند هفت سال اين زرگر امروز و فردا كرد . نصف اين نوكرها را ما براى همين كارها نگاه مىداريم .\r\n\r\n","description":"","footnote":"","page_name":" 5426 ","page_number":530},
  {"content":"\r\n\r\n\r\nمحترم السلطنه و رجوع كردن امير اسعد\r\nشعاع الدين ميرزا قزوين است . ميرزا محمّد حسين خان هم هست . خيال دارم اگر ممكن شود قزوين بروم . هرچند مراجعت سرما و سخت مىشود . عيالات وزير آمدند رفتند .\r\nخانم ناظر به احوالپرسى قلعه آمده بود . يك دختر وزير كه سابقا عيال امير اسعد بود و اكرم الملك از اوست مرحومه شده . تتمه هم همگى ناخوش بودند . او گفته بود امير اسعد محترم السلطنه را مجددا رجوع كرد و به معلم‌كلايه فرستاد . يك روز هم آنجا رفته و احوال پرسيده بود ( مثل شاه ) . اما پسرها را همان زواردشت گذاشته . او گفته بود كه چندين شب محترم السلطنه و اطفال او سر بىشام زمين گذاشته بودند ( وزير هنوز پول قاطر مرا نداده ) .\r\n\r\nقلت آذوقه در انگليس و كثرت موش\r\n« لندن نيوز » را تمام خواندم ، تماشا كردم . تاريخ وقايع اين جنگ را همانها بايد بنويسند ، از قوهء ما خارج است . اگرچه « لندن نيوز » بيشتر اشكال است . تازگى الكتريك را در امر زراعت به كار مىبرند و نوشته بود مثلا سيب‌زمينى چندين برابر معمول آن مىشود و بيست و پنج روز الى يك ماه زودتر مىرسد و غيره و غيره . همه‌چيز ترقى و سرعت رسيدنش بيشتر از معمولى است . در انگليس به واسطهء قلت آذوقه كه بعضى حيوانات كم شده موش خيلى زياد گرديده . به‌طوريكه نوشته بود چهل مليان موش تخمين شده و اين موشها در سالى علاوه از پانزده مليان ليره خسارت وارد مىكنند و به اين نحو پيش برود ما براى هر قسم اشيائى بايد « رت پروف » ضد موش درست كنيم ، و الا داراى هيچ‌چيز نخواهيم بود ( موشها در ترنج‌ها هم هنگامه مىكنند ) . در امريكا نوشته بود سالى دويست مليان دالر خسارت از موش به زراعت وارد مىشود .\r\n\r\nسيادت هوائى انگليس\r\nشرحى از قواى هوائى و اهميت آن نوشته بود و اشكال جنگ‌هاى هوائى را كشيده بود . مىنويسد در اوايل جنگ مالك هوا و توپخانه آلمان بود ، ليكن پس از چندى ما تقدم را ربوديم . امروز آيروپلن‌هاى آلمان ديگر نمىتوانند به ممالك ما بيايند بلكه براى برداشتن عكس و نقشهء فرونت‌ها هم قدرت ندارند . اين است تازگى بعضى آيروپلن‌هاى پرقوت ساخته‌اند كه از هجده الى بيست هزار پا بالا مىرود كه چشم هم آن را نمىبيند ، بلكه اين‌طور بتوانند عكس بردارند . اما آيروپلن‌هاى ما همه روزه و همه شب به ممالك\r\n\r\n","description":"","footnote":"","page_name":" 5427 ","page_number":531},
  {"content":"\r\n\r\nهون  ( Hun )  پرواز كرده مواقع و شهرهاى آنها را بمبارده مىكنند و از فرونت‌هاى جنگ عكس و نقشه‌هاى مفيد برمىدارند . در ماه مارچ ما 36179 بمب به مواقع و شهرهاى آلمان پرتاب كرديم و آنها فقط 2468 انداختند در ماه اپريل 23900 بمب به نشانه زديم و به عوض 2033 به ما انداختند . به اين حساب معلوم مىشود سيادت هوا مثل سيادت دريا با كدام طرف است . امروز ديگر نمىتوانند لندن را هم بمبارده كنند .\r\n\r\nسن سردارها\r\nآن‌وقت شرحى ديدم كه مىنويسد در قديم هميشه سردارها از اشخاص مسن بودند . در اين عهد عمر سردارها غالب شصت سال است . بسى ژنرالهاى لايق امروز در جنگ هست كه جوان مىباشند . اما در قواى هوائى كه خودش هم جوان است همه صاحب‌منصبان آن جوان هستند و هيچ صاحب‌منصب پير ندارد . منتهى سن صاحب‌منصبان از هجده الى سى سال است و بايد جوان هم باشند تا بتوانند از عهده برآيند . امروز رئيس كل قواى هوائى ما در فرانسه كه هم او كسى است كه ترتيب بريگادهاى آسمان‌پيمائى را داده و خدمات عمده در اين راه نموده ماژر جنرال سرهاك پرن چرد  H . Prenchard  است كه چهل سال دارد . جنرال سيكس  Sykes  چهل و پنج سال ، جنرال ديگر بيست و هفت سال دارد . كماندان قواى هوائى فرانسه سى و شش سال دارد . ماژرها بيست و پنج ساله‌اند . به‌هرحال قوه و خدمات هوائى باعث ربودن جوانها به مناصب عاليه شده است كه نظير آن در ساير خدمات نيست .\r\n\r\nمعنى آوياتور\r\n( در لغت يعنى لغت كهنه‌اى كه دارم آويتور  Aviateur  را خواستم پيدا كنم نداشت . اما لغت اوى آرى  Aviary  را داشت معنى آن را نوشته بود جائى كه پرندگان را نگاه مىدارند و به زبان لاطين  Aviarium  گويند و خود  Avis  اوى به زبان لاطين پرنده و مرغ را مىگويند . آسمان‌پيمايان را كه آويتور مىگويند به‌همين ملاحظه است . )\r\n\r\nآمار انگليس\r\nپادشاه انگليس به سركشى كارخانجات رفته بود . خواندم كه در هذه السنه دولت انگليس يكصد و چهار مليان ليره فقط پشم خريدارى كرده . نود و پنج مليان ذرع پارچه لباس تهيه كرده . صد مليان ذرع پارچهء پشمى ( فلانل ) ، هشتاد و دو مليان كفش و جوراب ، شانزده مليان پتو ، هفته‌اى پنجاه و پنج مليان سگك و تكمه كارخانه‌ها مىدهند . هجده\r\n\r\n","description":"","footnote":"","page_name":" 5428 ","page_number":532},
  {"content":"\r\n\r\nهزار دست لباس و غيره و غيره كه عقل از قرائت آن حيرت مىكند . عجالتا هم بايد كه خيلى دماغ داشته باشند . اكثريت را كه ربوده بودند حاليه هم فتح را دارند مىربايند .\r\nامريكا كمك خيلى بزرگى براى آنها شد و آلمانها در اول همچو تصورى نمىكردند . يقين داشتند امريكا هم مثل ژاپن از همان دوردور صدائى مىكند . تمام روى زمين برضد آلمان برخاسته و همهء اينها را انگليس كرد .\r\n\r\nانسداد معبر\r\nمطلب عمده كه دو نمرهء « لندن نيوز » منحصر به شرح و اشكال آن بود سد معابر بندر زىبورگ و استاند است . اين مسئله دو سابقه هم دارد . يك مرتبه در جنگ امريكا و اسپانيل كه امريكائيها به واسطهء غرق يك كشتى معبر سانتياگو را مسدود كردند . ديگرى در جنگ ژاپن روس بود كه پرت آرتور را سد نمودند . اما هيچ‌يك از آنها به عظمت و اهميت اين دفعه نبود . در شب ( روز سنت جرج ) كه نمىدانم چه شرافتى در آن روز است يا چه عيدى است ، چند فروند كشتى انگليس به فرماندهى ويس آدميرال كيز  Sir Roger Keyes  در تاريكى حركت مىكند و به واسطهء دود و بخارات مصنوعى تا نزديكى زىبورگ آلمانها مطلع نمىشوند . سپس مطلع [ مىشوند 
  ] و بناى مدافعه مىشود . در همين‌حال به توسط كماندان كارپنتر  Corpenter  كانال زىبورگ را به دريا به واسطهء غرق دو كشتى كهنه مسدود مىنمايند كه راه بروگز  Bruges  هم از كانال به دريا سد مىشود .\r\nشب ديگر معبر استاند را ايضا به واسطهء غرق كشتى ديگرى سد نمودند . كماندان فرماندهء كشتى هربرت لينز  H . Lynes  بود كه اين عمل شگفت‌انگيز را انجام داد . در اين مصادمه 588 نفر مقتول و مجروح و مفقود نصيب انگليس‌ها شد ليكن نقشهء اين عمل را به‌طور اتم و اكمل صورت دادند و تا چندى اين دو معبر به حال انسداد باقى خواهد بود .\r\n\r\nسگ و كبوتر اطلاعاتى\r\nدر همين شب يك كراوزر آلمانى را ملاحين انگليسى با بمب‌هاى دستى محترق و غرق [ مىكنند 
  ] و يكى ديگر را آتش مىزنند . با همه اختراعات جديد كه براى رساندن خبر و اطلاعات به دست هست باز كبوتر و سگ را مهم‌تر مىدانند و در اين دوره هم مثل قديم اين دو حيوان يكى از عوامل عمدهء جنگى محسوب مىشوند . در تمام تحت البحريها و در تمام زيپلن و آيروپلن‌ها كبوتر هست و نامه مىبرد و در تمام فرونت جنگ سگ‌ها به اعمال جنگ شركت دارند و ديدم نوشته بود سگ از همه‌چيز بهتر كاغذجات را به اردوها مىرساند .\r\n\r\n","description":"","footnote":"","page_name":" 5429 ","page_number":533},
  {"content":"\r\n\r\nدر حركات شبانه بهترين راه‌نما و دليل و بهترين آلات تفتيشيه سگ است ، چه و چه .\r\nهزار كار از اين حيوان باهوش ساخته مىشود كه تمام آن را در اين جنگ بين المللى به كار مىبرند .\r\nمن نمرهء يك آيروپلن انگليسى را در اين جرايد تازه ديدم كه 73042 بود . اسم آن توپى  Tuby  كه شايد همان طوبى ما باشد ( يا طوبا ) . بحريهء انگليس دو اسم ديگر هم پيدا كرده . تانكها را « هيز مجستى لندشيب » « 1 » مىگويند و آيروپلنها را « هيز مجستى ارشيب » « 2 » مىگويند . كشتىهاى زمينى و كشتىهاى هوائى .\r\n\r\nدربارهء خاطرات خود - نه سال در الموت\r\nامروز بيست و يكم ماه محرم 1337 - نه سال قمرى است كه من در الموت اقامت دارم . در اين مدت فقط دو مرتبه طهران رفته‌ام . روزنامه‌هاى اين مدت من حاوى بسى وقايع شگفت‌انگيز عمده است كه نظير آن در كمتر دوره اتفاق افتاده . حتى المقدور در صحت مندرجات آن هم دقت شده و گمان مىكنم مطالب غيرواقع و اغراق نداشته باشد و از آنجائى كه طالب كسب اخبار بودم با وصف آن‌كه در همچو كوهستانى منزل دارم تصور مىكنم كمتر واقعه [ اى 
  ] فراموش شده باشد . روىهم‌رفته روزنامه‌جات سابق من و\r\n\r\n\r\n","description":"","footnote":"\r\n( 1 ) .  His Majesty Landship . \r\n( 2 ) .  His Majesty Airship . \r\n","page_name":" 5430 ","page_number":534},
  {"content":"\r\n\r\nآنچه در الموت نوشته‌ام تاريخچهء بدى نشده است . اميدوارم از آفات مصون مانده و قارئين را به خود مشغول سازد و مرا از دعاى خير فراموش نكنند كه عاقبت انسان مرگ است ، دير يا زود . افسوس كه من فقط اين است در اين دورهء پرآشوب و قرن جنگ و انقلاب طهران نبودم كه بهتر و كاملتر از اين بنويسم . در آن صورت « مموار » من خيلى بهتر و خيلى خواندنىتر بود .\r\nروزگار غدار و حوادث ليل و نهار مرا مجبور به اقامت اين گوشه كرد و من روزى كه از طهران حركت كردم ( يازدهم ذيحجهء 1327 - 4 درجه جدى تخافوى ئيل - 1910 ميلادى ) به قصد اقامت يكى دو ماهه بود . فقط با يك آبدارى و يك مفرش بودم . آن يكى دو ماه ، كار را به اينجا كشانيد . من در طهران مبلغى مقروض شده بودم ، مبلغى هم از بابت شهريهء خودم نزد حضرت و الا مانده بود . پس از آن‌كه طهران فتح شد و آشوب موقتا ساكت شد من ديدم مبلغى از مقررى حضرت و الا در قزوين به خرج آمده ، مبلغى هم در الموت پول داريم . از روى ناچارى و براى وصول شهريه پس‌افتادهء خودم داوطلب رفتن قزوين شدم . آمدم قزوين ديدم از طهران حكم مقطوعى مقررى حضرت و الا كه دولت محض آن‌كه پناهندهء روس شده‌اند قطع نموده است . ديدم اينجا چيزى وصول نشد گفتم بروم الموت و آنجا را وصول نمايم . الموتيها به شهر آمده تظلمات داشتند .\r\nچهل روز تمام با آنها زدوخورد و مرافعه كرديم . بالاخره به‌سمت الموت حركت كردم و همچو روزى سه ساعت به غروب مانده وارد قلعه شدم . سوانح و اتفاقات و انقلابات به قدرى پشت سر هم پيش آمد كه اقامت يكى دو ماه مبدل به اقامت دائمى شد . هنوز هم معلوم نيست سرنوشت گيتى به دست كه و اين انقلابات روزافزون چه وقت خاتمه پيدا مىكند و پس از آرامش آيا ايران ما هم آرامش حاصل خواهد كرد يا بدتر از سابق خواهد شد .\r\n\r\nگرانى طهران\r\nجمعه 25 محرم الحرام ، نهم درجهء عقرب ، غرهء نوامبر 1918 - پريروز تقى از طهران آمد كه من هيچ تصور نمىكردم به اين زودى بيايد و تازه به او كاغذ نوشته بودم . اما از بس اجناس گران بوده معدودى از آنچه سفارش داده بوديم آورده . مىگفت پوتين فرنگى دانه‌اى چهل تومان ، ايرانى كه به لعنت خدا نمىارزد چهارده تومان . از كسبهء طهران خيلى شكايت داشت . يك مشت دزد متقلب جمع شده‌اند . اغلب چيزهائى را كه سفارش داده بود تا هنگام آمدن به او نداده بودند .\r\n\r\n","description":"","footnote":"","page_name":" 5431 ","page_number":535},
  {"content":"\r\n\r\n\r\nعروسى عين الملوك\r\nحال حضرت و الا خوب بوده . چند مرتبه اندرون احضار شده بودند . يك پالتو هم حضرت و الا خلعت مرحمت به او فرموده بود . عين الملوك را در 23 ذيحجه عروسى كردند . خودش كاغذى نوشته بود خيلى گله و شكايت كه آقاها نبودند و مرا خيلى بد عروسى كردند . ضمنا باز فرش براى يك اطاق ، سماور ورشو خواسته بود .\r\n\r\nباقر كاظمى - وجه تصدق\r\nميزا باقر خان هم كه لقب مهذب الدوله گرفته كاغذ نوشته بود ، عكس خودش را فرستاده بود . خيلى گردن كلفت شده ، قمر الدوله آنچه بچه‌ها خواسته بودند فرستاده بود . اما هرچه من خواسته بودم متعذر به يك عذرى شده بود . از صد تومان وجه تصدق حضرت و الا خيلى خوششان آمده بود ، نصف را به فقراى تجريش ، نصف را به آقاى عماد السلطنه داده بودند [ كه 
  ] به فقراى شهر بدهند .\r\n\r\nفوت حاج امجد الدوله\r\nحاج امجد الدولهء ثانى كه شوهر همدم السلطنه صبيهء فخر الملك بود مرحوم شده .\r\nبيچاره نسقچىباشى كه حالا سالار محتشم و كشيكچىباشى اعليحضرت بود در هشتم محرم وفات كرده . اين آدم با ما از بچگى دوست و رفيق بود . شرح احوالات او در تمام « مموار » هاى من نوشته است . خدا رحمتش كند آدم خوبى بود . با ما خيلىخيلى دوستى داشت . قجر بود ، نوهء علاء الدوله مرحوم . مادرش شاهزاده بود . بلاعقب است . اولادش نشده . نمىدانم مادرش زنده است يا وفات كرده . سال قبل كه طهران رفتم زنده بود . تار خوب مىزد . اين اواخر عشق به خط پيدا كرده بود و چه خوب مىنوشت ، اما سواد نداشت و با اين خط خوش كه از ده سال به اين طرف تحصيل كرده بود نمىتوانست يك كاغذ بنويسد . به هر كارى عشق پيدا مىكرد به منتهى مىرسانيد و تا نمىرسانيد دست برنمىداشت . بارى عجالتا مطالب زيادى دارم و نمىتوانم درست شرح حال دوست خود را بنويسم . شايد بعدها ممكن شود .\r\n( عين السلطنه اين سه تمبر را در همين موضع به دفتر الصاق كرده به مناسبت مهر سانسور انگليس ) .\r\n\r\n","description":"","footnote":"","page_name":" 5432 ","page_number":536},
  {"content":"\r\n\r\n\r\nمتاركه جنگ بلغار\r\nدر روز غرهء اكتبر متاركهء جنگ بلغارستان در سالونيك امضاء شد و اين تسليم و به زانو درآمدن بلغار بدون اطلاع متحدين خود شده است و در حقيقت ضربهء شديدى به آلمان و اطريش وارد آمد كه در نتيجه عثمانى هم درخواست متاركه نمود و به متحدين خود هم اين مسئله را اشعار داشت . جوابى كه علنا داده شده اين بود كه ما بلغارها را اشغال نظامى مىكنيم و متعاقب مارشال مكنزن با قواى زيادى به‌سمت صوفيه رهسپار شد . جواب مخفى اين بوده است كه ما خودمان هم مشغول درخواست متاركه و صلح هستيم . شما خوب است صبر كنيد و با متحدين خود متاركه و صلح نمائيد . اما بلغار به شرايط ذيل تسليم شد :\r\n1 - تمام اراضى صرب و آلبانى به فوريت تخليه و تسليم متفقين شود .\r\n2 - تمام قورخانه و اسلحه و مهمات خود را تسليم نمايند .\r\n3 - كليهء نقاط مهمهء بلغار را قشون متفقين اشغال نظامى نمايند .\r\n4 - تمام وسايل حمل‌ونقل از هر قبيل حتى قايق‌هاى رود دانوب به تصرف متفقين داده شود .\r\n5 - بلغارستان در موقع لزوم به متفقين راه داده كه به هرجا مايل باشند بروند .\r\n\r\nتصورات دربارهء صلح\r\nاين است كه پاره‌اى تصورات در باب اين صلح مىرود كه قبلا بايد يك مواضعه بوده باشد ، يا تأديهء مبلغ كلى به زمامداران بلغار وعده شده باشد كه پس از تعرضات يكى دو\r\n\r\n","description":"","footnote":"","page_name":" 5433 ","page_number":537},
  {"content":"\r\n\r\nهفته و دادن پانزده هزار اسير اين قسم به زانو درآمده و تسليم شود . زيرا صرب و قره‌طاق و بلژيك با وجود شكست قطعى و اشغال سرتاسر مملكتشان به اين خوارى و مذلت تسليم نشده‌اند . مالينوف كه به‌جاى راداسلاف رئيس الوزرا شده با جمعى از طرفداران متفقين مبادرت به اين امر نمودند بدون مشاوره و اطلاع متحدين خود .\r\nفرديناند كه مؤسس سلطنت بلغار بود پس از اين كار به قولى محض پاس قول و امضاء خود و به قول ديگر از ترس انقلاب و جان خود استعفا از سلطنت داد و شاهزاده بوريس پسرش به تخت سلطنت جلوس نمود و فرديناند به فاصلهء كمى به‌سمت گبورگ ولايت اجدادى خود براى توقف دائمى حركت كرد . مستر بانرلا يكى از وزراى انگليس در مجلس ساليانهء گيلدهال اين‌طور مىگويد : روابط آلمان با مشرق‌زمين قطع شد .\r\nرؤياى آلمانها در تشكيل امپراطورى شرق وسطى بدين ترتيب خاتمه يافت .\r\nسيم اكتبر دولت عثمانى به نحوى كه ذكر شد درخواست متاركه كرد ، زيرا قواى او در فلسطين و شامات و بين النهرين پاك مضمحل شده ، فقط در فلسطين و شامات هشتاد هزار اسير و سيصد توپ از دست داده . عكا ، حيفا تمام فتح شده . شهر دمشق با هفت هزار اسير تسليم شد . قواى سلطان حجاز همه‌جا پشت به پشت انگليس جنگ مىكند .\r\nپس از اين واقعات و عقب‌نشينىهاى متوالى فرونت غرب دولت آلمان به توسط سفير سوئيس تلگرافا از مستر ويلسن متاركه را درخواست مىكند و مواد چهارده‌گانهء ويلسن را اساس صلح قرار مىدهد . ويلسن جواب مىدهد كه توضيح داده شود كه مواد چهارده‌گانه و چهارگانه من را قبول دارند يا نه و شانسلر امپراطورى از طرف ملت آلمان حرف مىزند يا از جانب حزب نظامى . اراضى اشغال شده هم بدون هيچ شرط از طرف آلمان بايد تخليه شود . طوعا و كرها مواد چهارده‌گانه و چهارگانه را قبول مىكنند و در باب تخليهء اراضى انعقاد كميسيونى را طالب مىشوند . جواب اين جواب تكليف بزرگترى به آلمان مىكند و آن خواستن تضمينات برى و بحرى است كه از اين جرايد معلوم نمىشود . اين مسئلهء عمده را هم آلمان راضى شده است يا نه . لكن نطق پرنس ماكس باوير كه همين ايام به‌جاى هرتينگ رئيس الوزراء و شانسلر امپراطورى شده داير بر اين است تا حدى كه به شرافت آلمان برنخورد ما حاضر هستيم با خيالات ويلسن همراهى كنيم . صدراعظم اطريش هنگرى در نطق خود مىگويد شمشير نتوانست از عهدهء تأمين حيات ملل و حفظ آتيهء تمدن برآيد و بايد زمينهء موافقتى بين ما و ملل متخاصم تدارك شود .\r\nما محض تكميل اين مطالب ابلاغيه‌هاى سفارت و يكى دو مقالهء « ايران » را درج نموده سپس مطالب كوچك كوچك كه در اروپا و فرونت‌ها و نقاط ديگر واقع شده به\r\n\r\n","description":"","footnote":"","page_name":" 5434 ","page_number":538},
  {"content":"\r\n\r\nترتيب سابق خود ذكر مىكنيم و آن‌وقت مىرويم به سراغ ايران و طهران و هجوم اين مرض عام .\r\n\r\nابلاغيهء سفارت انگليس\r\nلندن 30 سپتمبر - رويتر اطلاع مىيابد كه بلغارستان بلاشرط تسليم شده .\r\nدرخواست‌هاى بلغارها براى متاركهء جنگى در آلمان موجب اضطراب و وحشت گرديده است . زيرا كه جريدهء « لكال اتريگر » مىگويد ظاهرا خطرناك‌ترين ساعت آلمان فرارسيده . ابلاغيهء انگليس مىگويد دويزيون ميدلند از طرف شمال سن كانيتا را در 28 سپتمبر با چهار هزار اسير و چهل عرابه توپ گرفتند . امريكائيها ، استراليائيها و انگليسها با وجود جنگ سخت اراضى به دست آوردند . قشون پلومر پس از تصرف قلعهء مسين و ليشئت با مقاومت‌هاى شديدى مواجه شدند ، ولى باز پيش رفتند . در بيست و هشتم و بيست و نهم قشون بلژيك و پلومر نه هزار اسير و متجاوز از دويست توپ و مقادير زيادى آلات و لوازم گرفته‌اند . تصرف قلعهء مورسليد براى توسعهء فتوحات مفيد است زيرا استحكامات معظم انتهاى جناح يمين آلمان درهم شكسته است . بلژيكيها ديكسموت ، زارن ، ترست ، سن ادنيك و مر الدور را تصرف كرده‌اند . از 18 جولاى متفقين متجاوز از دويست هزار اسير ، سه هزار عراده توپ ، بيست هزار توپ مسلسل و مقدار هنگفتى آلات و لوازم گرفتند . فلسطين و بين النهرين جزو اعداد نيست . در بخارست كارگذاران كشورى آلمان به عجله آرشيوهاى خود را حركت مىدهند . بيم آن است يك شورش عمومى بين اهالى رومانى كه در تصرف آلمان است واقع شود . كميتهء مهم ريشتاگ تصديق كرد كه يكصد و هشتاد هزار مريض آنفلوآنزا در قشون است .\r\n\r\nنطق سلطان عثمانى\r\nلندن - دوم اكتبر - راپرت مىدهد كه در 14 سپتمبر سلطان عثمانى با حضور فؤاد سليم وزيرمختار عثمانى در سويس نطقى كرده كه خلاصه آن از قرار ذيل است :\r\nچندين سال خون ملت من بدون فايده در جنگ‌هاى داخلى ريخته شد و همچنين در اين جنگ كه بدون لزوم زياد ما داخل در آن شديم خون‌ريزى زياد شد . هنوز حسن تفاهم بين ملت من موجود نيست و ما عمدا بدون جهت اين نفاق و اختلاف را توسعه داده‌ايم .\r\nما آنقدر تلفات نفوسى داده‌ايم كه مملكت من سرتاسر يك بيابان لم‌يزرع شده و بعدها هم بيشتر خواهد شد . تصميم كرده‌ام كه به اين فضاى برادركشى كه فرق و تفاوتى بين نژادهاى اولاد مملكت من نمىگذارد خاتمه دهم . بايد بدانند كه هيچ‌كس نمىتواند از\r\n\r\n","description":"","footnote":"","page_name":" 5435 ","page_number":539},
  {"content":"\r\n\r\nمن براى دار زدن يا قتل نفس حكمى تحصيل كند . در مدت اين چند سال حريق‌هاى بىحسابى شهر بدبخت اسلامبول را خراب و ويران كرد و نمىتوانم درك كنم كه چگونه صدها هزار مردم بىخانمان مىتوانند در اين زمستان با حالت فعليهء خود در نهايت بىچيزى و فلاكت زندگانى كنند . من هيچ از حالت روحيهء قشون رضايت ندارم . مىترسم مردمى كه محق در شورش هستند يك شورش عمومى [ كنند 
  ] و بنابراين فداكارىهاى آتيه چندان مفيد نخواهد گرديد . به‌همين علت و به واسطهء وجود پاره‌اى جريانات نهانى كه بعدها آشكار خواهد شد دولتين آلمان و اطريش و عثمانى مطابق اطلاعى كه سفارت فرانسه داده است دو روز قبل به متفقين پيشنهادى براى متاركهء جنگ داده و حاضر شده‌اند كه موافق اصول چهارده‌گانهء مستر ويلسن كه در تاريخ هشتم ژانويهء گذشته مطابق با هيجدهم جدى در واشنگتن ايراد و به كنگرهء اتازونى ابلاغ گرديده بعد از متاركه بر طبق همان اصول داخل مذاكرات صلح شوند .\r\n\r\nاصول چهارده‌گانهء ويلسن\r\nويلسن رئيس جمهورى امريكا راجع‌به مقاصد جنگى متفقين و اينكه با چه شرايطى ممكن است با متحدين اروپاى مركزى صلح نمايند در تاريخ فوق يعنى هشتم ژانويه نطق معروفى ايراد كرد كه به اصول چهارده‌گانه مشهور شده و اصول مزبور كه مدتها موضوع مذاكرات در پارلمانهاى دول متخاصمه گرديد و متفقين اساسا آن را قبول نموده [ اند 
  ] به قرار ذيل است .\r\nاولا - ميل و مقصود ما اين است كه چون عمليات صلح شروع شد علنى و آشكار باشد و ديگر قراردادهاى سرى و نهانى وجود خارجى پيدا نكند ، زيرا روزگار جهانگيرى و اتساع سپرى شده است ( آلمانها در جواب به زبان كنت هرتينگ رئيس الوزرا يك هفته بعد به اين قسم كه درج مىشود جواب دادند « رئيس الوزراى آلمان مىگويد ما مهياى پذيرفتن اين پيشنهاد هستيم . » ) . در نتيجهء تجاوزاتى كه بر حقوق ما كردند و روزگار را بر ما تلخ و ناگوار ساختند داخل جنگ شديم . اينك آن حقوق ما بايد محفوظ و تكرار آن فجايع غيرمقدور گردد . ما تقاضا مىكنيم كه دنيا را امن و شايستهء زندگانى نمايند . بنابراين تمام اهالى و سكنهء ارض در اين مسئله علاقمند هستند . از اين‌رو پرگرام صلح عالم پرگرام ماست بدين معنى كه معاهدات صلح بايد علنى و آشكار باشد و پس از آن ديگر نبايد هيچ‌گونه قرارداد بين المللى سرى و نهانى باشد و عمليات ديپلوماسى پيوسته بايد آشكار و علنى جريان يابد .\r\nدوم - بحرپيمائى غير از سير در آبهاى داخلى و آبهاى مجاور ساحل چه در موقع\r\n\r\n","description":"","footnote":"","page_name":" 5436 ","page_number":540},
  {"content":"\r\n\r\nجنگ و چه در موقع صلح بايد كاملا آزاد باشد مگر آن‌كه براى اجراى قوانين بين المللى به حكم قانون بنادر از محكمهء بين المللى تمام درياها با يك قسمت آن مسدود شوند ( جواب : در اين باب اختلافى نداريم ، ميل و آرزوى آلمان همين است . اما براى تأمين آزادى بحرپيمائى در آينده لازم است دولت انگليس طرق مهمهء دريائى را از قبيل جبل الطارق ، جزيرهء مالطه ، عدن ، جزاير فالك لند و غيره را ترك گفته و مانند سابق مفتاح دخول و خروج درياها را در دست خود نگيرد و در اينجا قضيه لاينحل به نظر مىآيد ) .\r\nسوم - موانع اقتصادى براى ملل دنيا به‌قدرى كه ممكن است مرتفع و بر طرف گردد و آزادى تجارت در ميان جميع مردم كه براى صلح راضى و در حفظ آن ساعى هستند برقرار شود ( جواب : اين قضيه مشكل نبود و شانسلر آلمان موافقت كامل اظهار نمود . ) .\r\nچهارم - وثيقهء كافى بايد مبادله شود كه اسلحهء بين المللى تا آخرين نقطه كه با مصونيت و امنيت داخلى متناسب است محدود گردد ( جواب : مهمترين نكات ، آلمان همين اندازه جواب داد كه محدود كردن تداركات نظامى بايد مورد بحث واقع شود و به علاوه وضعيت مالى و كثرت قروض و گرفتارى دول بعد از جنگ بهترين وسيله براى محدود شدن قواست ) .\r\nپنجم - جميع دعاوى مستملكاتى بايد به طرز بىطرفانه تسويه گردد . دعاوى حكومتى كه بعد معين خواهد شد محترم شمرده شود ( جواب : جميع دعاوى مستعمراتى بايد بىطرفانه حل شود يعنى كه حق حكومت خود اهالى يك مستعمره با حق دولتى كه مىخواهد آنجا را اداره كند هردو محترم باشند . هرتينگ جواب گفت در اين اظهار و در اجراى عملى آن مشكلات زيادى خواهد بود زيرا هيچ‌يك از مستعمرات دول بدون قوهء جبريه زير اين‌بار نمىروند و به اين علت مراعات اين اصول كه اساس عدالت است براى دول جاه‌طلب خالى از اشكال نخواهد بود . )\r\nششم - تخليهء اراضى روسيه و تسويهء تمام قضايائى كه مربوط به روسيه و موجب ترقى استقلال ، آزادى وى در تعيين سياست خويش مىباشد ( جواب : در موقع صلح برست ليتوسك ما و روسيه متفقين را دعوت نموديم كه داخل مذاكرات براى تدارك زمينهء صلح عمومى بشوند و آنها نپذيرفتند و سپس ما نيز از دخالت آنان در قضيهء روسيه امتناع داريم زيرا تمام معاملات و قراردادهاى ما با روسيه مربوط به سايرين نيست و ديگرى حق دخالت ندارند ) .\r\nهفتم - بلژيك به عقيدهء تمام عالم بايد تخليه و مسترد گردد و نبايد در محدود ساختن حق حكمرانى وى اقدامى به عمل آيد ، به‌طورى كه مانند ساير دول آزاد داراى حق حريت باشد . هيچ اقدام ديگرى مانند اين اقدام موجب اطمينان ملل و رعايت آنها از\r\n\r\n","description":"","footnote":"","page_name":" 5437 ","page_number":541},
  {"content":"\r\n\r\nقوانين كه خودشان وضع كرده‌اند نخواهد بود . بدون اين اقدام قوانين بين المللى داراى نتيجه و اثر مطلوبه نخواهد بود ( جواب : بلژيك در رديف مسائلى است كه جزئيات آن بايستى در طى مذاكرات صلح تصفيه گردد و در اين‌جا مقصود كنت هرتينگ همان بود كه بلژيك رهينه‌ايست كه پس از استرداد مستعمرات آلمان بايد مسترد شود . ) .\r\nهشتم - تمام اراضى فرانسه بايد آزاد ، نقاطى كه مورد تهاجم واقع شده بايد مسترد و خطائى كه پروس در سال 1871 نسبت به فرانسه كرد بايد جبران گردد . چه اين مسئله مدت پنج سال است كه صلح اروپا را متزلزل ساخته . ( جواب : اولا اراضى كه در مدت جنگ اشغال شده مانند بلژيك وثيقهء نفيسى است كه با شرايط و تعهدات مخصوص آن نقاط را به صاحبانش رد خواهيم كرد . ولى از بابت استرداد آلساس و لورن به هيچ‌وجه حاضر پس دادن آن نخواهيم بود . زيرا آن نقاط آلمانىنشين و جزو لاينفك آلمان است [ و در ابلاغيهء جديد انگليس آلمان حاليه حاضر شده است آن دو ايالت را استقلال بدهد بدون آن‌كه به فرانسه رد نمايد 
  ] .\r\nنهم - سرحدات ايطاليا بايد مطابق اصول مليت تسويه شود .\r\nدهم - اهالى امپراطورى اطريش هنگرى كه ما مايل هستيم مقام آنها در ميان دول محفوظ و تأمين شود بايد در ترقى خودمختار باشند ( جواب : اين قضايا مربوط به اطريش و امور داخلى اوست و دول ديگر حق مداخله ندارند . )\r\nيازدهم - رمانى ، صرب ، قره‌طاغ بايد تخليه و اراضى اشغال شده مسترد [ شود 
  ] و صرب آزادانه به دريا دسترسى حاصل كند و مناسبات ما بين ملل بالكان بايد مطابق سيرهء تاريخى و اصول ملى باشد و بايد وثيقهء بين المللى براى استقلال سياسى و اقتصادى و تماميت ارضى آنها ايجاد گردد ( جواب : اين موضوع نيز راجع‌به اطريش است . بايد در مذاكرات انفرادى حل و تصفيه شود . )\r\nدوازدهم - آن قسمت‌ها و قطعات امپراطورى عثمانى كه داراى نژاد ترك هستند بايد داراى آزادى و حق حكومت باشند . ساير مللى كه در تحت حكمرانى عثمانى هستند بايد حق حيات و ترقى آنها تأمين شود . داردانل بايد پيوسته باز و در تحت وثيقه‌هاى بين المللى باشد . ( جواب : تعيين مقدرات ملل تابعهء عثمانى با خود اوست و ديگران حق مداخله ندارند و تأمين قسطنطنيه و بقاى آن در تصرف عثمانى براى آلمان از منافع حياتى است ) .\r\nسيزدهم - ممالك لهستان بايد مستقل شود و جميع قطعاتى كه اهالى آنها بدون ترديد لهستانى هستند و در حدود آنها جاى داده شوند و دسترسى به دريا داشته وثيقه‌هاى بين المللى در استقلال و تماميت ارضى آنها قرار داده شود . ( جواب ساده است : هرتينگ\r\n\r\n","description":"","footnote":"","page_name":" 5438 ","page_number":542},
  {"content":"\r\n\r\nمىگويد دول اروپاى مركزى در نتيجهء جنگ و فداكارى آن مملكت را از فشار رژيم تزاريزم نجات دادند و تنها خودشان حق دارند بدون مداخلهء ديگران تشكيلات سياسى آتيهء آنجا را تعيين سازند . )\r\nچهاردهم - اجتماع عمومى بين المللى براى وثيقه‌هاى لازمه استقلال اقتصادى و سياسى و تماميت ارضى دول بزرگ و كوچك ( جواب : ظاهرا شانسلر امپراطورى چاره‌اى جز قبول اين اصل نداشت . ليكن نظر بر اين‌كه مىدانست تشكيل چنين كنفرانسى باطنا بيشتر به منافع و مقاصد متفقين خدمت خواهد كرد اظهار داشت . پس از آن‌كه جميع مسائل مختلف فيه تصفيه شد آن‌وقت مىتوان راجع‌به اساس اجتماع ملل صحبت كرد ، يعنى پس از معاهدات اساسى اين مسايل بايستى مطرح مذاكره بين ملل متخاصمه گردد . )\r\nاز آن موقع تاكنون تغييرات عظيمى در نقشه‌هاى جنگى دنيا به وقوع پيوسته . از طرفى تعرضات تابستانى آلمان در فرونت غرب موفقيت نيافت ، از طرف ديگر در مشرق‌زمين يعنى در قسمتى كه بلغار و عثمانى مواجه با متفقين بودند نقشهء جنگى به منافع مؤتلفين متمايل شد و دولت آلمان و اطريش چاره‌اى جز اين نديدند كه در شرق و قسمت‌هاى روسيه ظاهرا عنوان تساوى و باطنا به تفوق و مزيت آلمان و اطريش و در قسمت مغرب و فرونت غرب باز هم ظاهرا عنوان تساوى ولى باطنا به مزيت و برترى متفقين زمينهء صلح طرح‌ريزى گردد . به هر صورت ابهت و عظمت موضوع از نقطه‌نظر دنيا و بالطبع مملكت ايران نه به‌قدرى است كه اين مقاله گنجايش آن را داشته باشد . ( آلمان وقتى اين جوابها را داد كه سرش بوى قورمه‌سبزى مىداد ، حالا جز تمكين چاره نيست ) .\r\n\r\nمتمم نطق ويلسن\r\nما حاضريم جنگ كنيم تا زمانى كه به اين مقاصد نايل شويم . ما به عظمت و بزرگى آلمان رشك نمىبريم و در اين پروگرام هيچ اقدامى نيست كه بر عظمت وى لطمه و زيان وارد آورد . ما قصد نداريم به آلمان صدمه وارد آوريم ، اختيارات و قواى وى را دچار ضربت نمائيم . در صورتىكه آلمان حاضر باشد با ما شركت بجويد هيچ حربهء تجارتى يا قرارداد خصمانه بر عليه وى به كار نخواهيم برد . ما فقط طالب هستيم كه آلمان طالب مقام برابرى در ميانهء اهالى عالم باشد نه طالب آقائى و سرورى . ما هيچ ميل نداريم كه به آلمان بگوئيم در تأسيسات خود تغييرى بدهد ، ليكن براى آن‌كه معاملات ما با وى از روى بصيرت باشد بايد بدانيم كه آيا نمايندگان وى از طرف چگونه اشخاصى حرف مىزنند ، از طرف اكثريت ريشتاگ يا از طرف حزب نظامى كه عقيدهء آنها استيلاى بر\r\n\r\n","description":"","footnote":"","page_name":" 5439 ","page_number":543},
  {"content":"\r\n\r\nاراضى ديگران است . سخنان ما واضح است و هيچ‌گونه لحن مبهمى در آن نيست .\r\nپروگرام ما پروگرام عدالت و انصاف نسبت به جميع ملل و جميع اشخاص است . اهالى اتازونى اصول و ملكاتى غير از اين ندارند و براى حفظ آن حاضر هستند كه جان و شرافت خود را فدا نمايند .\r\n\r\nانعكاس نطق ويلسن\r\nنطق ويلسن و اصول چهارده‌گانهء فوق الذكر انعكاس عظيمى در افكار و مطبوعات دنيا نمود . زيرا تنها دول صغيره و بىطرف عالم مانند ايران و غيره كه هيچ‌چيز جز اجراى عدالت بين المللى نمىتواند آنان را از تطاول و طمع‌ورزى دول عظيمه محفوظ دارد اظهار علاقمندى به اصول مزبور نمودند . بلكه در ممالك متخاصمه نيز اثرات فوق العاده ظاهر [ كرد 
  ] و تمام عالم اين اظهارات صريح را بزرگترين قدم براى صلح دنيا پنداشتند و بالاخره در پارلمانهاى دول متفقه اساسا قبول شد .\r\n\r\nمواد چهارگانه\r\nمواد چهارگانهء ويلسن [ كه 
  ] در 12 فوريه بيان نموده است :\r\n1 - بايد تصفيهء هر قضيه با اصول عدالت رعايت شود .\r\n2 - اهالى و ايالات نبايد مانند بنده و برده خريد و فروش و معامله شوند .\r\n3 - هرگونه تصفيهء اراضى در اين جنگ بايد به منفعت اهالى باشد و اين‌گونه مباحث نبايد از نقطه‌نظر رقابت بين دو دولت تصفيه شود .\r\n4 - تمام مرامهاى ملى بايد صورت خارجى حاصل نمايد و در ضمن از ايجاد هرگونه نفاقى كه ممكن است در آتيه صلح عالم را متزلزل سازد بايد جلوگيرى به عمل آيد .\r\nما مىتوانيم داخل مذاكرهء يك صلح بشويم كه زمينه و اساس آن اين‌طور باشد . تا زمانى كه چنين صلحى به عمل نيامده چاره جز دوام جنگ نيست .\r\n\r\nموازنهء صلح ( مقالهء روزنامهء ايران )\r\nايضا ششم محرم ، يازدهم اكتبر - موازنهء صلح - جنگ خواهى نخواهى ختم مىشود ، زيرا موازنهء قوا درهم شكست و قبل از آن‌كه اين تغيير موازنه صورت جدىترى و قوىترى به خود بگيرد قسمتى از حريفان به‌طرف صلح و متاركه جنگ شتافته‌اند . حالت كنونى ميدان‌هاى جنگ طورى است كه پيشرفت متفقين را بيشتر مىشود احتمال داد .\r\nچه عقب‌نشينى آلمان در فرونت غرب و لو هنوز در روى اراضى مفتوحه و سرزمين\r\n\r\n","description":"","footnote":"","page_name":" 5440 ","page_number":544},
  {"content":"\r\n\r\nخصم است معذلك يك عقب‌نشينى نيست كه عدم تغيير موازنهء قوا را نتوان از آن استخراج نمود و احتمال داد .\r\nدر فرونت شرق نيز از طرف متحدين تجليات و طنطنه‌هاى روشنى ديده نشد و در قبال نقشه‌هائى كه از طرف متحدين در تجهيزات بالشويكى حدس زده مىشود در حال حاضر تجهيزاتى از طرف متفقين و خود روسيه به عمل آمد و موازنهء شرقى و جنوبى روسيه را نيز درهم شكسته و يا حالت تعالى را در صورت يقين بر تجهيزات روسى آلمان به ما نشان مىدهد ( آلمانها هرچه از اول به مردم گفتند عكس آن شد ، مثل جهاد مسلمين ، انقلاب هندوستان و افغانستان ، تسخير مصر و كانال سوئز ، رفتن به هندوستان از راه ايران ، تصرف خليج ايران ، چه و چه هزار قسم از اين حرف‌ها ) .\r\nدر فرونت تركيه هم از سه طرف عدم كاميابى تركيه مشهود است . استقلال اعراب حجاز و يمن ، اشغال كليهء نقاط مهمهء بين النهرين تا نزديكى تكيه‌گاه‌هاى عمدهء نظامى حلب و موصل ، اشغال كليهء قطعات مهمهء فلسطين و شامات و شهر بيت المقدس و شهر دمشق و بيروت و غيره ، و تهديد شدن خط آهن اسلامبول و حلب و شام از سواحل بحر ابيض متوسط و تلفات فراوان نفراتى و قورخانهء تركها در فرونت شام .\r\nاين وقايع نيز كفهء تعادل قوا را در يك پارچه ميدان‌هاى عمومى سبك سنگين نموده و بالنتيجه بلغار كه در ميانهء اندام متحدين حال كمربند يا قطار فشنگ مهمى را احراز نموده بود به واسطهء حدوث اين اختلاف و تزلزل غايت آمال مليهء بلغار و تأمين آن از طرف متفقين معاهدهء حلفا را شكسته و تسليم شده است . صرف‌نظر از اين‌كه آيا اخلاق در سياست ترجمهء واقعى دارد يا نه . ما نمىتوانيم كابينهء بلغار را به نادانى يا خيانت به استقلال و صرفهء ملت بلغار متهم ساخته و يا تصور كنيم كابينهء مزبور صرفهء ملى خود را و تأمين آمال ملى خويش را فراموش نموده با رشوت يا با سهو و خطائى سياسى با متفقين همراه شده است ( هم خودش نوشته بود بايد مواضعه يا رشوه در كار بوده باشد كه بلغار اين‌طور تسليم شد . زيرا ايرانيها جز معدودى هرگز باور نمىكردند و ميل ندارند باور كنند كه آلمان و يارانش زبون شدند . ) و هرگاه اطلاعى كه جريدهء « ديلى ميل » از زوريخ كسب كرده و رويتر دهم اكتبر آن را نشر داده مبنى بر اسناد قطعى بوده و دولت تركيه به دولت آلمان اطلاع داده باشد كه مىخواهد به متفقين پيشنهاد صلح نمايد و آلمان جواب مىدهد كه بلغار از طرف متحدين اشغال خواهد شد دليل ديگرى خواهد بود كه موازنه قطعا و علنا در همه‌جا حتى در نزد خود متحدين درهم شكسته .\r\nاستعفاى پادشاه فرديناند تزار بلغار در عين نفوذ خود و جلوس پرنس بوريس به‌جاى او و اعلان متاركهء عمومى و خارج شدن تمام قشون از حالت جنگ و تجهيز با وجود\r\n\r\n","description":"","footnote":"","page_name":" 5441 ","page_number":545},
  {"content":"\r\n\r\nآمدن قواى متحدين در بلغار خود دليل كافى است كه بلغار خود را جدا براى موافقت يا متفقين همراه نموده است . ( اين همه توضيح ادله و برهان نگارندهء جريده براى اين مىآورد كه ايرانيها باور كنند كه تفوق با متفقين است و آلمان زبون شده و پيشنهاد صلح داده است . با وصف آن گمان مىكنم يقين ننموده باشند ) و مىروند كه معنا و عملا داخل تقاضاهاى صلح شوند .\r\nنطق صدراعظم اطريش در اين‌كه شمشير نتوانست از عهدهء تأمين حيات ملل و حفظ آتيهء تمدن برآيد و بايد زمينهء موافقتى بين ما و دول متخاصم تدارك شود كافى است كه حالت صلح را از طرف متحدين قطعى و موازنه را در حال حاضر متزلزل و اين تزلزل را نيز مزيد اميدوارى در ختم جنگ بشماريم . در اين صورت آيا صلح موافق حدس غالب نزديك و بر روى نطق و پيشنهادات ويلسن خواهد بود ؟ در اين‌جا نمىتوان عقيدهء ثابت و فورى اتخاذ نمود ، زيرا فقط حاضر شدن دول اتحاد مركزى براى صلح در روى پيشنهادات ويلسن تنها كافى نيست كه متاركهء جنگ را از طرف متفقين الزام نمايد .\r\nپيشنهاد ويلسن در موقعى به دنيا داده شد كه موازنهء جنگ به كلى شكل حاليه را به طرز معكوس دارا بود و موادى در آن موجود است كه به كلى منافى منافع و حتى آمال مليهء انگلستان خواهد بود و البته در روز دادن پيشنهاد مىتوانست انگلستان را راضى كند كه از سلطنت درياها و آزادى بعضى بغازها كه در تصرف اوست موافق آرزوى آلمان دست بردارد . در حقيقت اين ماده يك رشوهء بزرگى بود كه دولت اتازونى به آلمان مىداد و ضمنا خودش هم از آن متضرر بيرون نمىآمد . ولى فعلا نه ويلسن و نه وضعيات ميدانهاى جنگ نمىخواهند و نمىتوانند انگلستان را به تخليهء قطعات متصرفى و به آزادى درياها و به تعيين مقدرات ملل از طرف خود آنها راضى نمايند .\r\nاين هم معلوم نيست كه ويلسن در صورت عدم قبول انگليس پيشنهاد متحدين را خود بالانفراد قبول و جنگ را ترك گفته و اجراى مواد پيشنهاديهء خويش را مطالبه كند . به علاوه معلوم نيست كه دول اروپاى مركزى تمام مواد پيشنهاد ويلسن را بدون مذاكره بپذيرند ، زيرا مطابق خبرى كه داريم متحدين آن را براى اساس مذاكرات صلح قبول نموده و فعلا بدين وسيله متاركهء جنگ را خواستار شده‌اند . شايد دول متفقه حدس بزنند كه آلمان و يارانش براى انتهاز فرصت و يافتن مجال و وقت تداركات كافيه و كشيدن نقشه‌جات جديدى متاركهء جنگ را پيشنهاد نموده و همين حدس و احتمال ممكن است دولت اتازونى و انگلستان را به تعقيب جنگ وادارد كه آخرين ضربت را به حريف وارد آورند .\r\nدر برابر اين حدسيات و احتمالات حدس و احتمال ضعيفى نيز متاركهء فورى جنگ و\r\n\r\n","description":"","footnote":"","page_name":" 5442 ","page_number":546},
  {"content":"\r\n\r\nسكونت فرونتها را تقويت مىنمايد و آن پيش‌بينى است كه دولت اتازونى در اجراى مفاد دو مادهء پيشنهاد خود مادهء دوم و سوم آزادى درياها و بغازها و آزادى تجارت كه شايد در آتيه رفيق او انگلستان آن را به سهولت نپذيرد ، خواهد نمود . ممكن است تسريع اجراى اين دو ماده كه روحا و مادة موافق منافع تمام ملل و مغاير سلطهء بحرى و فزونى تجارى انگلستان است دولت اتازونى را به متاركهء جنگ و تعقيب اجراى مواد پيشنهاديهء ويلسن وادار سازد . ولى اين حدس و احتمال در قبال فروشكستن سطوت امپرياليزم و ميليتاريزم آلمان كه دنيا را متزلزل داشته [ بود 
  ] يك حدس و احتمال ضعيفى بيش نيست . پس در عين خوشنودى از احتمال صلح بايستى منتظر بود كه روزگار چه بازى در روزهاى آخر جنگ و ايام اوليهء تعيين تكاليف ملل دنيا خواهد نمود . در هر صورت هرگاه جنگ در روى پيشنهاد ويلسن و تقاضاى دول مركزى تمام شود براى ملت و دولت ايران فوز عظيمى شمرده خواهد شد . در صورت لياقت و قابليت و رشد سياسى ما ممكن خواهد بود نتايخ مستحسنه عايد ما گردد .\r\n\r\nمرگ شمسعلى\r\nيكشنبه 27 محرم ، يازدهم عقرب - امروز برادر ديگر كدخدا صفر على شمسعلى نام در نتيجهء انفلوانزا مبتلاى اسهال خونى شده مثل يوسف تلف شد . تا امروز سه برادر و يك برادرزادهء كدخدا فوت كرده [ اند 
  ] . دل سنگ به حال او مىسوزد . خودش هم نابينا شده توى خانه افتاده . از بس هم گريه كرده ديگر اميدى براى بهبودى چشم او نيست . از همه بدتر حسنى هم كه اول ماه انفلوانزا گرفته بود در نتيجهء آن مختصر اسهالى گرفت . او را قلعه آوردم معالجه شود امروز نوبه و لرز شديدى مثل نوبه غش كرد كه اين هم از اثرات ميشوم همان انفلوانزا است : من در روزنامه‌هاى جديد شرحى از اين مرض خوانده بودم و اثرات بعد آن را هم نوشته بود . در اين نوبه گنه‌گنه زياد به‌قدر بيست نخود نوشته بود فورا به مريض بدهند . گنه‌گنه هم نداشتيم جز آنچه تقى آورده بود . لهذا مقدار كافى در آب حل كرده به او خوراندم تا خداوند چه خواسته باشد و با كدخداى كور تا چه اندازه كار داشته باشد .\r\nاز بس خودم و بچه‌هاى من به اين حسنى علاقمند شده‌ايم همه در اضطراب مىباشيم يگانه همصحبت و طرف شوخى و سرگرمى خانهء ما اين حسنى است . ببينيد چه مملكتى است . هفت هشت هزار الموت جمعيت دارد يك طبيب نه ، يك بيطار هم ندارد ، دو نخود دوا پيدا نمىشود . مردم مثل پشه روىهم ريخته تلف مىشوند . مشهدى آقاسى بيچاره پيرمرد هم پريروز تلف شد . فقير شده بود و دو سال بود در خانهء من راهى\r\n\r\n","description":"","footnote":"","page_name":" 5443 ","page_number":547},
  {"content":"\r\n\r\nمىرفت و غذائى مىخورد . باز محض دلتنگى خوب است از « ايران » بنويسم .\r\n\r\nدر اطراف صلح ( مقالهء روزنامهء ايران )\r\nهشتم محرم 37 ، 16 اكتبر 1918 - در اطراف صلح - اشعهء اميدوارى و سعادت از افق تيره و تاريك دنيا مىخواهد جستن نمايد . نداى سلامت‌طلبى از ميان غرش و عربدهء صدها هزارها توپ و غريو مليانها بمب كوشش دارد كه خود را به گوش عالميان برساند .\r\nفرشتهء صلح سعى مىكند كه از وسط قبرستان هولناك كه از يك‌طرف بين نژاد ژرمن و از طرف ديگر لاتين و انگلوساكسن را جدائى افكنده قيافهء مطبوع خويشتن را نشان دهد .\r\nليكن بايد اعتراف كرد كه ضديت مقاصد و منافع طرفين متخاصمين از يك سمت و كثرت بغض و كينه‌جوئى كه در اين مدت جنگ عالم‌سوز بين ملل جنگ‌آزما حاصل شده به‌قدرى است كه در نظر اول انسان را از وقوع صلح و موافقت تا زمانى كه قوهء طرف ضعيف‌تر و به كلى نابود گردد مأيوس سازد . پيش‌آمدهاى اخير ، اعتراضات مطبوعات تندرو متفقين و لهجهء تند و اظهار عدم اعتماد زمامداران پاريس ، لندن ، واشنگتن نسبت به پيشنهاد و متاركهء جنگ و صلح متحدين حاكى از همين نكات است . ولى تنها اميدوارى ، يگانه نقطه اتكائى كه گيتى را نزديك به صلح نشان مىدهد اين است كه عالم اعم از ملل متحاربه و بىطرف خسته‌تر و فرسوده‌تر از آن است كه به استماع چنين نويد و با مشاهدهء چنين پيشنهادى مانند سابق ساكت نشسته و براى استخلاص از ادامهء جنگ و خون‌ريزى و فداكاريهاى عظيمى كه مستلزم اوست متوسل به جنبش‌هاى بزرگترى نشوند . زيرا اين مرتبه پيشنهاد صلح از جانب آلمان به‌قدر كفايت جدىتر از دفعات سابق است و با احتمال به آنكه نه تنها آلمان و اطريش چهارده مادهء شرايط قبل مستر ويلسن رئيس جمهورى امريكا را زمينهء مذاكرات قرار مىدهد بلكه حاضر براى تقبل مواد مزبور هستند .\r\nصاف و ساده رد كردن پيشنهاد آلمان و اطريش و عثمانى ممكن است داراى تأثيراتى شود كه احزاب كارگران و سوسياليستها يعنى طبقاتى كه استفاده از اين مواقع و خاتمه جنگ برجسته‌ترين مرام آنهاست در ممالك فرانسه انگليس و اتازونى درصدد استيضاح و مداخله در رويهء حكومت‌هاى خود برنيايند .\r\nدر هر صورت افق هراسناك دنيا هنوز مملو از صاعقه و طوفان مصيبت و جنگ است و همانطورى كه در فوق مذكور شد بدون احتمال پاره‌اى نهضت‌هاى صلح‌طلبانهء داخلى ، بدون نمايش آمدن نفرت و خستگى طبقات محنت رسيدهء ممالك متخاصمه و بدون اينكه زمامداران كنونى دو طرف نمايندگان و حاميان سرمايه‌دارى دنيا مشاهده نمايند كه\r\n\r\n","description":"","footnote":"","page_name":" 5444 ","page_number":548},
  {"content":"\r\n\r\nممكن است در نتيجهء پاره‌اى جنبش‌هاى داخلى دورهء حكمرانى طبقاتى كه معرف آنها هستند سرآيد موفقيت طرفين تنها از نقطه‌نظر فلاح و سعادت انسانيت قدرى مستبعد و مشكل به نظر مىآيد . ( اينها را نويسنده فرض مىكند . و الّا مظهر طبقات رنجبر ويلسن و ناشر افكار ملت جرايدند كه خيالات آنها را نوشت به غير اين بود پس كدام كس اقدام به بلوا و شورش براى خاتمهء جنگ خواهد كرد . جز آن‌كه همه عالم مرام بالشويكى را قبول و اجرا نمايند ، آن هم در روسيه از بس كه به افتضاح كشيد و رسوائى بار آورد خود لنين و تروتسكى از آن متنفر شدند چه رسد به اهالى انگلستان و امريكا و آلمان . ) زيرا همانطورى كه در مقالات اسبق خود نوشتيم وقوع متاركهء فورى جنگ به اين سرعت و سهولت قدرى مستبعد است . چه از يك‌طرف هنوز ديسيپلين فولادين قامت آلمان ( از اين عبارت ايرانيها خوششان مىآيد ) در مقابل دشمنان نگذارده است خم گردد و هنوز سرعت عمل كه در به دو طلوع جنگ بين المللى برحسب نطق و تعبير بتمان هلوك « 1 » سرمايهء اعتبار و عظمت آلمان است كما فى السابق برقرار و اشغال نظامى صوفيه و بلغارستان از طرف متحدين معرف اين حقيقت است كه هنوز تاب مقاومت دارند .\r\nاز طرف ديگر متفقين حالا كه مشاهده مىكنند در مشرق‌زمين و بالكان به موافقت‌هاى غيرقابل ترديد از قبيل تسليم بلغار ، تصرف سوريه و غيره نايل شده و در فرونت آهنين مغرب سپاهيان آلمان اعم از آن‌كه اجبارى يا اختيارى باشد عظيم‌ترين نقاط مهمه كه تاكنون از قضاياى حياتى جنگ محسوب بوده مانند سواحل فلاندر پاره‌اى اراضى فرانسه را ترك مىنمايد نمىخواهند اين پيش‌آمد را به رايگان از دست داده و پس از آن‌كه در تعرضات سابقهء خويش مليون‌ها تلفات و اسير مىدادند و نمىتوانستند يك وجب از اراضى فرانسه و بلژيك را به قوهء قهريه مسترد سازند اينك به سهولت نقاط مذكور به تصرف مىآيد و همه روزه بر عدهء اسرا و غنائم افزوده مىشود تصور مىكنند كه با ادامهء جنگ تا زمانى كه آلمان بدون شرط كاملا به زانو درآيد با مقاصد آنان بهتر موافقت خواهد داشت .\r\nبه هر صورت اين مشكلات است كه در اطراف وقايع اخير متاركه موجود است و زمامداران طرفين به نتايج نيك و بد آن آگاه و به‌همين سبب است كه بر طبق ابلاغيه‌هاى اخير سفارت مستر ويلسن كه امروز افكار دنيا متوجه به افكار و اقدامات اوست بدون آن كه پيشنهاد متحدين را رد كرده باشد قبلا مىخواهد از آلمان استفسار نمايد كه واقعا مواد چهارده‌گانهء 8 ژوئيه و مواد چهارگانهء دوازدهم فوريه در جواب چرنين و هرتينگ را قبول\r\n\r\n\r\n","description":"","footnote":"\r\n( 1 ) . صدراعظم آلمان  Bethmann Hollweg \r\n","page_name":" 5445 ","page_number":549},
  {"content":"\r\n\r\nدارند يا نه و در ضمن همين قضيه مستر ويلسن درخواست توضيحات و تعهدات ديگرى از آلمان نموده كه پيش‌بينى نتايج آن بسى مشكل است . زيرا ويلسن مىگويد قبل از متاركهء جنگ بايستى نقاط اشغال شده را تخليه نمايد تا متاركهء جنگ صورت فعليت يابد .\r\nاين تقاضا نه به‌قدرى گران است كه بتوان احتمال آن را داد كه آلمان واقعا مهياى تخليهء اين نقاط خواهد گشت . زيرا مكرر اظهار داشته‌اند كه بلژيك و شمال فرانسه وثايق نفيسه براى استرداد مستعمرات خويش است ، شرط تخليه اعادهء مستملكات وى است .\r\nچنانچه متحدين خود را به اين درجه ضعيف مىپنداشتند مسلما كوششهاى نظامى براى تصرف بلغار و حفظ راه‌آهن تا اسلامبول نمىكردند . در مقابل اين توقعات است كه رئيس الوزراى جديد آلمان نطق مبسوطى ايراد نمود و پس از آن‌كه گفته است به فرونت مغرب آلمان شكست وارد نيامده است ليكن تا حدى كه به شرافت و حيثيت آلمان لطمه وارد نيامده است براى صلح كوشش مىكنيم ، ولى همين‌كه مشاهده شود كه حريفان وى مىخواهند مقاصد خودپسندانهء خويشتن را تعقيب و حقوق آلمان را تضييع نمايند بدون قصور و غفلت براى ادامهء جنگ و آخرين سرحد كشمكشهاى حياتى و مماتى مبادرت خواهد ورزيد . همين سوءظن‌ها و نظريات موجود است كه مقامات متفقين از صميميت آلمان در صلح‌طلبى مشكوك هستند و تصور مىكنند اگر وقت و مجال به وى دهند ممكن است فرصتى به دست آورده دفعهء ديگر موجبات زحمت و گرفتارى آنان را فراهم سازد . همچنين آلمان به نوبه خود در شبهه است كه چنانچه بلژيك و ايالات فرانسه را تخليه كرد آيا [ در مورد 
  ] مستعمرات و به دعاوى وى توجهى خواهند كرد يا نه .\r\nبه‌همين سبب است كه بدون مداخله پاره‌اى عوامل جديد مانند نهضت‌هاى داخلى و امثال آن وقوع متاركهء جنگ را به سرعت شايد دچار مانع و محظور سازد . مرادف با پيشنهاد صلح آلمان دولتين اطريش و عثمانى نيز به نوبهء خود پيشنهاداتى متشابه با آلمان به توسط سفير سويس به مستر ويلسن نموده‌اند و اطريش هم مواد 14 گانه و 4 گانه را براى اساس مذاكرات تقبل نموده‌اند . هنوز جوابى از جانب امريكا داده نشده است ليكن عقيدهء ديپلوماتهاى پاريس و لندن اين است كه جواب نوعى خواهد بود كه متحدين را مواجه با وضعياتى خواهد نمود كه مسئوليت اختيار صلح و جنگ به عهدهء آنان محول خواهد گشت و بنابراين بايد انتظار داشت كه رويه و لحن مستر ويلسن چه خواهد بود .\r\n( شايد در اين ساعت كه ما اين مقاله‌ها را مىنويسيم صلح شده باشد يا برعكس جنگ مجددا قيافهء نحس خود را هويدا نموده باشد . )\r\n\r\n","description":"","footnote":"","page_name":" 5446 ","page_number":550},
  {"content":"\r\n\r\n\r\nموازنهء قوا ( مقالهء ديگر )\r\n13 محرم ، 20 اكتبر - بالاخره موازنهء قوا در عرصات جنگ عمومى تغيير كرد . حلفاى آلمان در برابر حريفان زانو به زمين زدند . از طرفى عثمانى خود را براى صلح و اختتام جنگ حاضر [ كرد 
  ] و زحمات آتيه را در تغيير موازنهء ميدان‌هاى جنگ بىنتيجه ديد . وزير امور خارجهء آن دولت در مجلس مبعوثان صريح گفت كه جنگ تا حدى كه بايد جلو برود رفته ديگر نمىشود نقشهء فعلى را با كوشش تغيير داد ، بايد باب صلح از طرف ما مفتوح شود .\r\nاز طرف ديگر دولت بلغار به اتفاق مجلس شوراى عمومى داخل صلح انفرادى شد و پادشاه آن مملكت كه ورقهء تحليف دول اروپا مركزى را امضاء نموده بود در قبال تصميم ملت و وزراى خود ناچار از استعفا و پاس شرافت شخصى خود گرديده و پادشاه جديد تصميم دولت و شوراى عمومى مملكت خود را تعقيب كرد . اين دو پيش‌آمد با موفقيتهاى قواى مؤتلفين در ميدان غرب و تداركات آنها در ميادين شرق و ضربات قطعيهء آنان در آسيا به دولت ترك و اخيرا دخول قواى مزبوره به نزديك‌ترين نقطهء قدرت آلمان يعنى عضو حساس متحدين ( بالكان ) توأم شده دولت اطريش را نيز مرتعش [ كرد 
  ] و افكار صلح‌جويانه را در وين پرورش داد . در همين حين آلمان فاتح كه هنوز سطحهء اروپا از سطوت ماشين جنگى او متزلزل و چندين مملكت و ايالت در تحت تصرف قشون اوست ( مىخواهند همين را برهم زنند ) حس كرد كه حلفاى وى سست و حريفان وى قوى مىشوند ، دريافت كه در صورت تسليم شدن جداگانهء عثمانى قطعا اطريش نيز جداگانه تسليم شده و او نيز مجبور خواهد شد كه در برابر دشمن زانو به زمين زده تسليم شود ، اين بود كه از طرفى براى تنبيه بلغار قوائى به رياست مارشال ماكنزن بدان صوب اعزام نمود و از طرف ديگر دولت عثمانى را به سكوت وادار ساخته و از يك‌طرف خود و دولت اطريش به دول مؤتلفه اعلان صلح دادند .\r\nروزى كه خبر پيشنهاد صلح شايع شد دو فكر در محافل سياسى دنيا موجود شد :\r\nيكى اين‌كه مؤتلفين غنيمت شمرده و به خون‌ريزى خاتمه مىدهند و اگر هم انگلستان و فرانسه به متاركه تن درندهند امريكا آنها را مجبور خواهد نمود . ديگر اين‌كه مؤتلفين براى وارد ساختن ضربت قطعىترى به متحدين يعنى آلمان و فشردن گلوى وى به متاركه تن در نداده و حملات خود را مداومت خواهند داد .\r\nما در دو مقاله حدس دوم را زديم و نوشتيم متاركه به اين زودى سر نخواهد گرفت .\r\nانگلستان براى پيشرفت مواد پيشنهاد ويلسن كه در يك موقعى به كلى عكس موقع كنونى\r\n\r\n","description":"","footnote":"","page_name":" 5447 ","page_number":551},
  {"content":"\r\n\r\nصادر شده بود راضى نشده و به‌علاوه معلوم نيست آلمان و اطريش هم همين مواد را قبول نموده باشند .\r\nاتفاقا اخبارى كه سپس در اين باب رسيده عين نظريات ما را تأييد مىنمايد . جواب ويلسن به پيشنهاد آلمان حاكى از همين نكته بود كه آيا دولت آلمان مواد پيشنهاديهء ما را علنا قبول دارد و يا مىخواهد آن را اساس زمينهء مذاكرات قرار دهد و ديگر اين‌كه تا قشون آلمان در خاكهاى متصرفى بلژيك و فرانسه و غيره باقى هستند متاركهء جنگ صورت صحت نخواهد داشت و نيز علاوه كرده كه يا اين پيشنهاد از طرف حزب نظامى آلمان داده شده و يا از زبان ملت آلمان .\r\nجوابى كه در تعقيب اين پاسخ از طرف صدراعظم آلمان داده شده در همين شماره آن را خواهيد خواند . به ما مىفهماند كه آلمان براى تخليهء اراضى و پذيرفتن عين مواد اظهاريهء ويلسن حاضر [ ست 
  ] . به‌علاوه پارهء شايعات مبنى بر استعفاى قيصر و غيره كه در شماره‌هاى سابق و همين شماره خوانده خواهد شد و موجز نطق شانسليهء آلمان كه مىگويد من از طرف ملت و افكار عمومى و دولت آلمان چنين پيشنهادى كرده‌ام ما را متنبه مىسازد كه افكار صلح‌طلبانه بيشتر از طرف ريشتاخ و سوسياليزم و ملت آلمان تقويت شده و شايد قيصر به شخصه در آن زمينه جديت و حرارتى نداشته باشد . در هر صورت هنوز نمىشود وقوع متاركه را قطعى و قريب الوقوع پنداشت ، زيرا هنوز عملا از طرف مؤتلفين علائم تمايل به متاركه مشهود نيست و همچنين عمليات بحريهء آلمان و غرق چندين كشتى خصم و تجهيزات سرعيهء بالكان و ضبط قوا و ذخيرهء بلغار و ايجاد مشكلات نظامى در برابر قواى متفقين در آن ميدان مىرساند كه آلمان خود را براى نمودارى حال تسليم و اثبات ميل مفرط به متاركهء جنگ هنوز حاضر ننموده و هنوز هم جواب مثبتى از طرف دولت اتازونى در جواب پيشنهاد دوم آلمان نرسيده است ( همين مسئلهء غرق چند كشتى جديد كه يكى مال ايرلند و چهارصد نفر از آن مسافرين بىگناه غرق شده اسباب خشم جديد متفقين و خصوصا ويلسن شده كه آلمان درحالىكه درخواست متاركه مىكند باز كشتيها را غرق مىنمايد و شايد يكى از علل عدم قبول متاركه همين غرق كشتيهاى جديد بشود . ) ولى چه امروز چه فردا متاركهء جنگ و عقد صلح حتمى الوقوع است ، چه كه موازنهء قوا در حال حاضر روى به نقصان [ است 
  ] و اين حالت هيچ‌وقت نخواهد توانست دوام جنگ را ذمه‌دار گردد ، چه با ضربت قطعى و چه بدون ضربت قطعى جنگ تمام مىشود .\r\nاينجا شرحى از صدمات ايران در حال بىطرفى مىنويسد و التماس مىكند يك صندلى در كنفرانس صلح داشته باشد و جبران خسارت مادى و معنوى ايران بايد بشود\r\n\r\n","description":"","footnote":"","page_name":" 5448 ","page_number":552},
  {"content":"\r\n\r\nزيرا ايران در رديف ساير دول بىطرف كه خسارات و صدمات از طرف دول جنگجو نديده باشد نيست ، بلكه در بىطرفى برابر با دول متحارب صدمه و زيان فوق العاده ديده است .\r\n\r\nدر اطراف صلح ( مقالهء ديگر )\r\nايضا - در اطراف صلح - هنوز اطلاعات صريحى دائر بر اينكه متفقين پيشنهاد متاركهء جنگ و صلح متحدين را پذيرفته يا اين‌كه موافقت كلى در خصوص پذيرفتن آن حاصل شده باشد به ما نرسيده . هنوز بر طبق اشعارات رويتر در درياها و پاره‌اى از قطاع ميدان حرب محاربات سفاكانه دوام دارد ، هنوز كدورت و سوءظن طرفين از بيانات جرايد آنها نسبت به يكديگر كاملا هويداست . ليكن با تمام اين احوال از طرفى ضعف و فرسودگى دنيا و از طرف ديگر كاپيتاليزم يا سرمايه‌دارى ممالك متخاصم براى نجات موقتى از چنگال انقراض و از بيم آن‌كه مبادا در نتيجهء برخى نهضتهاى داخلى مقدراتى متشابه با ميليتاريزم يا قوهء نظامى نصيب آنها گردد بلاشبهه موقع را از دست نخواهند داد و براى ابقاى دورهء حكمرانى منفور خويش در اين مورد با طرفداران خاتمهء جنگ همراهى [ مىكنند 
  ] و همداستان خواهند گشت . بنابراين قدرى جسورانه‌تر از سابق مىتوان گفت دورهء فرمان‌روائى رب النوع جنگ سپرى گرديده .\r\nدر اينجا باز [ راجع‌به 
  ] پيشنهاد صلح و شرايط جديد ويلسن و جواب دوم آلمان كه همه را قبول كرده شرحى افاده مرام مىكند و سپس مىنويسد .\r\nاين مطلب جواب غيرمستقيم به سؤال اخير ويلسن بود دائر بر اينكه آيا همان احزاب نظامى پيشنهاد متاركه نموده‌اند يا ملت آلمان . مصادف با اين قضيه عده‌اى از صاحب‌منصبان بزرگ كه تاكنون رؤساى حزب نظامى بودند در برلن كناره نموده و كنترل لشكرى يا حكومت نظامى در آلمان مبدل به نظارت و كنترل صاحب‌منصبان كشورى گرديد و اين وقايع كه در آژانس رويتر به خاتمهء ميليتاريزم آلمان تعبير شده باز هم جواب غيرمستقيمى بود و اطمينان مىداد كه سپس در آلمان احزاب نظامى فرمان‌روا نخواهند بود .\r\n\r\nكناره‌گيرى قيصر\r\nدر همين ضمن شايعات راجع‌به استعفا و كناره‌جوئى قيصر از تاج و تخت قوت يافت و سلاطين ممالك متحدهء آلمان در كنفرانس عظيم برلن ( كه از زمان تشكيل امپراطورى آلمان فقط يك مرتبه بعد از فتح معروف در جنگ فرانسه در ورسايل دعوت شدند اينك\r\n\r\n","description":"","footnote":"","page_name":" 5449 ","page_number":553},
  {"content":"\r\n\r\nبعد از چهل و هشت سال براى دومين دفعه در برلن دعوت گرديده‌اند ) براى مهمترين تصميمات احضار گشته‌اند و همچنين شايعهء ديگر كه پس از استعفاى قيصر حتى كرون پرنس وليعهد آلمان استعفا مىكند و سلطنت را به نوادهء يازده سالهء قيصر مىدهند جواب غيرمستقيم ويلسن است كه اختيارات از زمامداران سابق و طرفداران ميليتاريزم به كلى سلب شده است .\r\nدر اينجا جواب تخليهء اراضى [ را 
  ] شرح مىدهد كه آلمان بدون آن‌كه بگويد در مقابل مستعمرات او وثيقهء نفيسى است قبول و بلكه عملا هم اجرا داشته است فقط خطوط آنورس و بروكسل را مستحكم كرده و اراضى كنار دريا را تخليه نموده است . ليكن باز مىگويد اين اراضى را منطقهء بىطرف قرار بدهيم . اينك زمزمه‌ها و شرايط سخت‌ترى در اطراف وجود خارجى مىيابد كه متاركه و صلح را قدرى دور تر از آنچه فعلا تصور مىشود به نظر مىآورد . زيرا دول اتفاق قبل از گرفتن تضمينات نظامى اعم از خشكى و درياها از متاركهء جنگ با آلمان امتناع دارند و شديدتر از همه آن‌كه بر طبق تلگرافات اخيرهء آژانس رويتر جرايد « شايد بعدها نيز مقامات رسمى » اصرار دارند كه دريافت تضمينات نظامى در خشكيها به توسط ژنرال فوش و در دريا به توسط امير البحر انگليس بايد صورت قطعيت يابد . در صورت چنين تقاضا كه بايستى از طرف يك نفر فرمانده فرانسه و امير البحر انگليس نسبت به آلمان مجرى گردد درجات شدت و سخت‌گيرى آنها بلاشبهه نوعى خواهد بود كه اگر آلمان تن دردهد متساوى با تسليم وى خواهد بود و به‌همين سبب است كه رويتر تلگراف مىكند كه ويلسن با متفقين خود مشورت نمود و وقوع متاركه به اين زودى انتظار مىرود .\r\nبديهى است امريكا نظريات و سوابق ضديت و رقابتهاى شديدى كه بين آلمان و فرانسه و انگليس وجود دارد نسبت به وى ندارد و آنقدرها مايل نيست مثل دولتين فرانسه و انگليس كه تمام قواى خشكى و دريائى او گرفته شود . ليكن با اين‌حال ناچار است تمايلات ياران خود را مراعات كرده و باز هم مهيا گردد كه فشارهاى ديگرى از طرف مشرق و روسيه به آلمان وارد شود . ولى در آخر كار باز هم مستر ويلسن اين قضيهء مشكل را بايد حل كند . آلمان هم به‌قدر كفايت از نظريات و شرايط متفقين مطلع است و به سهولت زير بار آن نمىرود كه مارشال فوش و امير البحر انگليس به عنوان تضمينات قواى او را به كلى فلج كرده و در موقع مذاكرات صلح مثلا وى را در رديف دولت مغلوب و مستأصل قرار دهند ، زيرا تودهء عظيم قواى آلمان در مغرب هنوز حاضر و در شرف نتيجهء فتوحات مشعشع او اين است كه ملت را به كلى دل‌شكسته و مأيوس سازد و به همين علت است كه پيشنهاد متاركه و قبول شرايط ويلسن باز هم آلمان مشغول تداركاتى\r\n\r\n","description":"","footnote":"","page_name":" 5450 ","page_number":554},
  {"content":"\r\n\r\nاست كه اگر زمستان رسيد و متاركه صورت نيافت چنانچه در خشكى حريفان فايق شوند تحت البحريهاى او در درياها عرصه را به دشمن تنگ نمايد ( جملهء اخير را حدس مىزند و خيال مىكند . زيرا هنر تحت البحريهاى آلمان همانها بود كه ديده شد . مزيد بر آن تصور نمىرود . )\r\n\r\nجنگ تحت البحرى\r\nآنچه من در « لندن نيوز » ديدم نوشته بود ما جنگ تحت البحرى را به خوبى فراگرفتيم و بيش از آنچه آلمان تحت البحرى به آب مىاندازد ما از آنها غرق مىكنيم و نيز از حمل و نقل اين همه قشون امريكا و لوازمات و مهمات آن‌كه شبانه‌روز كشتيهاى حامل آن در حركت هستند تحت البحرى آلمان يكى را نتوانست غرق كند و باز نشنيده‌ايم تغييرات خيلى عمده در طرز ساخت با جنگ تحت البحرى داده باشد كه بتوان به آن اميدوار بود .\r\nاز اين به بعد اعمال فوق العاده ديگرى از آنها بروز و ظهور نمايد .\r\n\r\nباز هم جنگ ( مقالهء ديگر )\r\nايضا 14 محرم ، 21 اكتبر - باز هم جنگ - دنيا خسته نشده باز هم جنگ را تعقيب مىكند . اطلاعات رسمى اخير به ما مىگويد حريفان دوباره براى جنگى كه خاتمهء قطعى به يك صلح فاتحانه بدهد يعنى براى وارد ساختن ضربت قطعى بر آلمان مهيا شده و پاسخ رئيس جمهور اتازونى به صدراعظم آلمان تصريح مىنمايد كه ما براى درهم نورديدن بساط سطوت و قهرمانيت ميليتاريزم پروس باز هم جنگ را ادامه خواهيم داد .\r\nانتظار افكار نيك‌بين در وقوع صلح و تصورات نحيفى كه مفادش اين بود كه چون آلمان مواد نطق ويلسن را قبول نمود ، چون تخليهء اراضى فرانسه و بلژيك را پذيرفت ديگر جنگ تمام شد . اگر انگليس و فرانسه بخواهند آلمان را بيشتر فشار دهند اتازونى آقائى كرده نخواهد گذاشت و غيره و غيره . اين انتظار نيك‌بينانه و اين تصورات كوتاه و ساده برعكس نتيجه داده و پيش‌بينى ديگرى وقوع متاركه را مطابق نظريات عديده‌اى كه گوشزد كرديم به تأخير افكنده و اينك ديده مىشود كه دوباره مىروند جنگ را ادامه دهند . تفصيل اين پيش‌آمد را اخبار رويتر و ابلاغيهء سفارت امريكا و مقالهء خارجى ما به تفصيل به شما مىفهماند ( ابلاغيهء سفارت امريكا در صفحهء 35 « 1 » ذكر گرديد . ) اينجا ما فقط مىخواهيم بگوئيم ايران دوباره داخل زحمات و لطمات شد .\r\n\r\n\r\n","description":"","footnote":"\r\n( 1 ) - در صفحهء 5418 اين كتاب درج شده .\r\n","page_name":" 5451 ","page_number":555},
  {"content":"\r\n\r\nدر اين‌جا سه ستون از بىكسى و صدمات و مشقات ايران مىنويسد ، خصوصا از قحط و ناخوشيهاى جوربه‌جور كه ايران را احاطه كرده و احدى در فكر جلوگيرى از آنها نيست و متصل آدم تلف مىشود و در خاتمه مىنويسد :\r\nهنوز فلان سياسى همان سخن را مىگويد كه سه سال قبل مىگفت . هنوز فلان وزارت‌طلب همان حركتى را مىكند كه پنج سال قبل مىكرد و اتفاقا روش عمومى ما نيز همان است كه هميشه بوده و البته همان نتيجه را خواهيم گرفت كه هميشه گرفته‌ايم . اما نبايد اينطور باشد . وضع روزگار مىگويد كه سه سال قبل با امروز خيلى تفاوت دارد .\r\nروزگار همواره در تغيير است . زمينه‌ها هر روز در كار عوض شدن ، وظايف هر ساعت متفاوت ، افكار هر وقتى در انقلاب و انسان‌هاى دنيا در هر عصرى آن را به‌جاى مىآورند كه حيات آنها را تصديق كند . بخل ، حسد ، كينه ، اختلاف ذوق و مشرب ، انتقام‌جوئى اينها براى اوقات فراغت است . شب‌نامه و انتشار هرزگى براى روز هرج‌و مرج است . تفنن و انتريگ و دسته‌بندى مختص اوقاتى است كه لااقل مملكت طاقت و توانائى آن را داشته باشد . ولى حالت حاضره با پيش‌آمدهائى كه دو ماه قبل يك نفر از شماها تصور آن را نكرده بوديد ديگر به ما اجازت نمىدهد كه عوض نشويم ، خودمان را براى زندگانى جديدى حاضر نكنيم و تا مدتى روش و طرز عمليات خود را براى فوت نشدن ترك نمائيم . دنيا كسى را بيشتر نفرين مىكند كه دنيا عوض شده و او عوض نشود .\r\nموقع هميشه به كسى لعنت مىفرستد كه موقع فرارسيده و او از موقع استفاده نكند و بدبخت كسى است كه بداند بد مىكند و باز هم از بد خود دست برندارد .\r\n\r\nجواب به ويلسن\r\nمقالهء مفصلى « ايران » مىنويسد شرح و تفسيرى براى جواب ويلسن مىدهد كه آن وقت در همه‌جا پيشرفت با متحدين بود و حاليه به كلى برعكس است . اين است كه شرايط را سخت‌تر مىكنند ، خصوصا اين شرط كه ( هر قوه كه بتواند صلح عالم را به‌هم زند بايد معدوم يا از شدت ضعف شبيه معدوم گردد ) .\r\n\r\nتسليم بدون شرط\r\nمختصرى از اخبار رويتر 20 اكتبر - در احساسات عمومى راجع‌به پيشنهاد متاركهء جنگ يك نوع تشويش و اضطراب مشاهده مىشود . براى اينكه در مقابل جبران خسارات و فداكارى مؤتلفين اقدام ناقص يا خطرناكى به عمل نيايد اين مسئلهء مهم در ضمن چندين مصاحبه با رؤساى طبقات عمومى مطرح گرديده است . در ميتينگ كنيزبوم\r\n\r\n","description":"","footnote":"","page_name":" 5452 ","page_number":556},
  {"content":"\r\n\r\nقطعنامه گذرانيده و مجازات جرائم آلمان را تقاضا نمودند و تصميم شد كه تا آلمان بدون شرط تسليم نشود متاركهء جنگ فعليت نيابد .\r\nاتاوا - سرژورژ فوستر كفيل كابينهء وزراء اظهار داشت تا زمانى كه قيصر آلمان و ياران وى از قوهء اعاده و تجديد جنگ ساقط نشوند اهالى كانادا به صلح رضايت نخواهند داد .\r\nآلمانها تاكنون كمترين علائم پشيمانى را هم نشان نداده‌اند .\r\n\r\nمقصرين غرق مسافرين كشتى\r\nتمام مطبوعات انگليس در قضيهء قتل مسافرين كشتى لايستر اظهار خشم و نفرت مىنمايند . در اين اثنا براى عدم موفقيت مقاصد آلمان در امر صلح اظهار علاقهء شديد مىشود . در طى مقاله‌اى كه سرادوارد كارسن نگاشته تقاضا مىنمايد كه قبل از پذيرفتن پيشنهاد ديگر آلمان ، تسليم قاتلين مسافرهاى كشتى مزبور را مطالبه نمايند . « ديلى ميل » تسليم تمام تحت البحريهاى آلمان و كشتيهاى جنگى وى را جزو شرايط صلح قرار مىدهد . جريدهء « ديلى نيوز » مجازات مقصرين آلمان را تقاضا نمود و مىگويد كه سخن صلح در اين موقع مورد استهزاء خواهد بود .\r\n\r\nخبرهاى مربوط به تسليم آلمان\r\nهواى روز مساعد بود آلمانها قطعهء بزرگى از سواحل بلژيك را تخليه نمودند . ليكن تخليهء مزبور بر خلاف وضعيات و حدودى بود كه آنها انتظار داشتند . راپرت هامبورگ مىگويد آلمان تسليم گرديد و قيصر از سلطنت استعفا داده است . تلگراف امستردام اعلام داشت كه تمام شرايط ويلسن را آلمان مىپذيرد در صورتى كه در حفظ منافع ملت آلمان تضمينات لازمه داده شود . راپرت آنورس راجع‌به اينكه آلمان براى تخليهء بلژيك حاضر شده هيجانات عظيمى احداث نمود . در نمايشات سينما سرودهاى ملى خواندند ، بيرق بلژيك را از شدت هيجان بىاختيار بر فراز يكى از خانه‌ها به اهتزاز درآوردند . پس از يك ساعت كه حكم فرود آوردن بيرق صادر شد قهرا اطاعت نمودند .\r\nصاحب بيرق دستگير گرديد و اندكى بعد از آن رها شد . جرايد آلمان از جواب ويلسن به هيجان آمده‌اند . اميدوارى به حصول صلح ضعيف گرديد .\r\nتلگراف كوپنهاگ ميگويد شورائى فدرالى ( شوراى سلاطين آلمان ) قطعنامه‌اى گذراندند و لزوم صدور آراء شوراى مزبور و رايشتاگ را براى قبول صلح يا حاضر شدن براى ادامهء جنگ اعلام نمود .\r\nتلگراف واشنگتن مىگويد جواب ويلسن براى مجلس سناى اتازونى قرائت گرديد و\r\n\r\n","description":"","footnote":"","page_name":" 5453 ","page_number":557},
  {"content":"\r\n\r\nمورد تحسين واقع شد . عقيدهء بدون مخالف زمامداران بر اين است كه مفهوم جواب ويلسن اين مىباشد كه حكومت اتوكراسى بايد منقضى گردد .\r\nواشنگتن - بيانيهء سناتورهاى دموكرات « 1 » و سوسياليست با وجود و صميميت شايان تقديرى از ويلسن تمجيد نموده و از تمام جزئيات يادداشت مشار اليه اظهار رضايت و خورسندى نمودند .\r\n\r\nاپيدمى انفلوانزا و تاريخچهء آن\r\nشرح انفلوانزا - عصر عيد غدير خم شهر طهران را طوفانى غريب فراگرفت . باد گرم و عفنى متجاوز از دو ساعت مىوزيد ، سپس باران مختصرى باريد . در شب هوا صاف و كمى سرد شد . روز بعد غفلتا انفلوانزا يا گريپ در طهران به شكل « اپيدمى » سختى بروز نمود و تصور مىرود دست رد به سينهء احدى نزده و يك‌جا اهالى طهران را دير يا زود گرفتار نموده است . بازارها بسته شد ، مدارس تعطيل شد . ادارات اجزاء براى كار نداشت . گريپ يا آنفلوانزا مرضى است بسيار مسرى از امراض عفونى و در سرايت كاملا سريع . در سال 1722 در ايطاليا بروز نمود و اسم آنفلوانزا را در آنجا به خود گرفت . در قرن دوازدهم اين مرض كاملا شناخته شد و غالبا در اروپا وجود داشت . در سال 1889 تا 1890 متدرجا به تمام دنيا انتشار يافت . بعد شرحى از بروز مرض و طغيان آن و معالجهء آن مىنويسد كه از تنبلى نمىتوانم بنويسم .\r\n\r\nايران بىپشت و پناه - ملت فرتوت ( مقالهء روزنامه )\r\nايضا به كفارهء آنچه نوشته شد درج مىشود : ايران ، ايران بىباعث ، بىاسباب ، بىپشت و پناه ، اين مملكت بدبختانه در برابر هر اجنبى و حملهء هر بيگانه همواره مستعد قبول فشار و زحمت است . نه همان روس ، نه همان انگليس و نه همان عثمانى بلكه در برابر هجوم امراض اجنبى نيز قادر بر حفظ موجوديت خويش نبوده و به محض اندك يورش و مختصر حمله تمام تأثيرات دردناك حمله و يورش را پذيرفته و از پاى مىافتد .\r\nهمان‌طور كه ما براى رد حملات مسلحهء سربازان بيگانه سنگر استحكامات و سرپناه‌هاى متين نداريم براى زدن و دور كردن دشمنان خارجى يا دوست‌نمايان بيگانه كه در نتيجهء هردو خون ما را ، مال ما را مىخورند آلت و اسباب جديد و اختراعات تازه نداريم . همان‌طور وقتى كه يك مرض و بلاى جديدى از ممالك خارجه به خاك ما قدم\r\n\r\n\r\n","description":"","footnote":"\r\n( 1 ) - اصل : دموكراسى .\r\n","page_name":" 5454 ","page_number":558},
  {"content":"\r\n\r\nمىگذارد وسيلهء دفاع وضعيات ما همان دعاهاى شبانه و اذكار و اوراد سحرگاهى است و حتى يك دواسازى و دوافروشى صحيحى هم نداريم كه پس از قبول مرض و ميكرب مسرى بتوانيم خودمان را مداوا كنيم .\r\nهمچنانكه بعضى هموطنان خائن ما ، يكى دو تا ، دسته‌دسته ، حزب‌حزب به مهاجمين مسلح و مهاجمين سياسى بيگانه كمك رسانيده و باعث قوت و نفوذ آنان مىشوند ، آلت اجراى نيات مسلحه و ديپلوماسى بيگانگان واقع مىگردند ، همانطور هم كثافات مملكت ما ، گرد و خاكهاى كوچه‌ها و خيابانهاى ما ، ناتميزى خوراكها و كسبهء ما در موقع هجوم يك مرض خارجى بزرگ معاون و يگانه مساعد و آلت كار مرض شده و ده برابر قوت مرض به او خدمت نموده ساكنين بدبخت اين كشور را دسته‌دسته به‌طرف نيستى و معدوميت كه آخرين سرنوشت ملل بيچارهء مندرس است سوق مىدهند !\r\nملت پير ، ملت فرتوت براى مقاومت در برابر هيچ معارض و مهاجمى توانائى ندارد .\r\nيك ملت وقتى كه از قابليت حيات محروم ماند هرچيز تازه و جوانى بر او چيره مىشود .\r\nاو را به زمين مىزند و جان او را مىربايد . گاه روس ، گاه انگليس ، گاه ترك ، گاه آنفلوانزا . . . « 1 » راستى دروازهء ايران براى پذيرائى هر مهمان ناخوانده مهيا . كيست كه بتواند بگويد چرا آمديد ، يا چرا رفتيد ، يا چرا خواهيد آمد . همان در و ديوار ايران مهمان‌نواز ، همان سنگ و خاك اين وطن اجنبىپرست ، همان محيط و هوائى كه سلطنت يونان ، اشكانيان ، عرب يا مغول ، افغان و غيره را بر خود قبول كرد - يكى را نسب كيان ، ديگرى را پيوند با هخامنشى ، آن دگر را منسوب به فلان و به همان نموده و بدين اسناد و دلايل خود را در پذيرائى مقدم فاتح و غالب مصاب و مأجور مىپنداشت . حال هم همان محيط و اخلاق با شما خواهد جنگيد . اگر شما بگوئيد چرا بيگانه در اين خانه آمد ، يا چرا اجنبى در اين ويرانه قدم نهاده است ، انفلوانزا روى باد و طوفان سوار شده از بالاى جبال البرز رد شده مركز مملكت ما را غاصبانه و جانيانه متصرف شده ، شمال و مشرق كشور ما را غارت كرد . فردا در جنوب و مغرب ملك ما را غوغا و بيداد خواهد كرد . از صدى صد مردم را شكنجه نمود ، دكاكين نانوائى را خالى و درب دكانهاى دوافروشى و دكاكين هندوانه‌فروشى را مملو از جمعيت ساخت . ولى آيا ما اجازه داريم كه بگوئيم چرا كسى يافت نشده و نمىشود كه از انفلوانزا جلوگيرى كند .\r\nانفلوانزافيل‌ها . . . « 1 » كسانى كه هجوم آنفلوانزا براى آنها فايده دارد از ما خواهند رنجيد و به ما تهمت خواهند زد . فيل‌هاى طلائى انفلوانزا البته خواهند رنجيد و به ما\r\n\r\n\r\n","description":"","footnote":"\r\n( 1 ) - نقطه‌چين در اصل است .\r\n","page_name":" 5455 ","page_number":559},
  {"content":"\r\n\r\nتهمت خواهند زد ! دكترها ، دوافروش‌ها ، هندوانه‌فروش‌ها ، آلوفروش‌ها . اينها به محض شنيدن اين كلمه كه اى ايرانى بايد خودت [ را 
  ] براى جلوگيرى از انفلوانزاهاى فعلى و احتمالى مهياسازى ، اى ايرانى بايد نترسى و براى دفاع از حيات خودت فكر دواسازى ، فكر راه‌سازى ، فكر تنظيف و تطهير معابر ، فكر بلديه و عمال كارى و كاردانى باشى كه تا انفلوانزاهاى اجنبى نتوانند روزى صد هزار نفر جوان و پير ايرانى را اسير و غارت نمايند فورا انفلوانزا فيلها را مورد حملات خود قرار داده و صاحبان حقيقى و قبله‌گاهان روحى ما را از ما ظنين نموده گاه شبنامه و گاه روزنامه بر عليه ما منتشر خواهند ساخت . گوئى اين كشور محكوم به نيستى است و يا اين ملت بايد بميرد . نبايد كسى براى اصلاح اين مردم و اين مملكت فداكارى كند . زيرا اين خاك و آب براى قبول هر عارضهء اجنبى و حملهء هر بيگانه و خوب و چابك مهياست . او نمىخواهد يك نفر او را به بروز انرژى و شهامت و تعصب تحريك كند . او نمىخواهد كسى از او دفاع كند . او نه خودش را حاضر از براى شنيدن نصايح عاليه دانسته و نه ميل دارد براى فرزندان و اعقاب او كسى باشد كه از امروز دستور حيات بنويسد .\r\nانفلوانزا اول يكصد و هشتاد هزار سرباز آلمان را در ميدان جنگ مغرب غارت نمود ، سپس با همان چابكى و تندى بر پشت مركوب خروشان خود يعنى طوفان و باد سوار شد از مشرق تا مغرب ايران را برونشيت و تب و درد عضلات مبتلا ساخت . حالا چه عيب دارد كه ماها بر سر اين‌كه آيا اين مرض از كدام مملكت رد شده جزو متحدين است يا متفقين دعوا كرده توى سر هم بزنيم ! ! به عقيدهء بعضى سم اين مرض را متفقين رغما لانف « 1 » ما در روى سطحهء خاك ما سر دادند و بايد آن را معالجه نمود ! ! برخى مىگويند خير اين مرض چون از خاك متحدين عبور كرده يك مرض دوست و آشنائى هست بايد آن را دوست داشته و از آن مدافعه ننمود !\r\nبه نظر عقلاى ما احوط اجتناب از هردو يعنى بىطرف ماندن است . براى اين‌كه بىطرفى ما سلب نشود نبايد دست به تركيب او زد . هرچه مىخواهد بكند نبايستى معالجهء جدى نمود و نيز نبايستى جدا او را دوست داشت . بايد با روش ديپلوماسى و يك طرز ميانه‌روى عاقلانه كه نه سيخ بسوزد نه كباب با او معامله نمود . تا خدا چه بخواهد و از زير پرده چه بيرون آيد . ولى هيهات انفلوانزا دوست و دشمن نمىشناسد ، هركس كه تاب مقاومت در برابر مرض نداشته باشد مرض او را فرا خواهد گرفت ، چه مرض دوست و چه مرض دشمن ، چه مرض كافر و چه مرض مسلمان . ميكرب خارجى\r\n\r\n\r\n","description":"","footnote":"\r\n( 1 ) - رغما لانف - براى به خاك ماليدن بينى .\r\n","page_name":" 5456 ","page_number":560},
  {"content":"\r\n\r\nموذى و مضر و قتال است ، بايستى وسايل بيرون كردن او را تدارك نمود .\r\nاى مرض اجتماعى ، اى مبتلايان بدبخت ، اين براى شماست كه مىگويم وطن خود را از لوث كثافت پاك كرده انفلوانزافيلى را كنار بگذاريد و در پى تدارك رفع امراض ابراز حرارت كنيد . اين براى شماست و فرزندان شماست نه براى خاطر انفلوانزا و برونشيت .\r\nطبيب نه با انفلوانزا دوستى دارد نه با برنشيت دشمنى . بلكه او فقط شما را دوست مىدارد . پس شما هم لااقل خودتان را دوست بداريد . انفلوانزا آنقدر در ميان يك ملت جاهل مسرى و شديد التأثير نيست كه يك عقيدهء فاسد و يك خلقيهء رذيله . همانطور كه انفلوانزا رد شد ولى تأثير آن از قبيل درد سينه ، ضعف بنيه ، درد عضلات تا مدتى هم در مزاج مريض باقى است همانطور هم نشر يك عقيدهء فاسد و انتشار يك مطلب دروغ در صورت ثبات بطلان آن عقيده و افشاء عدم صحت آن بهتان و مطلب كذب باز اثر شوم و علائم مذموم آن تا ديرباز در روى قلب هيئت جامعه باقى خواهد ماند . فقط بايد پرستار ملت ذكى و هوشمند باشد تا بتوان به تدريج مرض را از بدن ملت زايل نمود . راستى ما هيچ نداريم و به‌قدرى هم در نيستى و بىهمه‌چيزى خوى گرفته‌ايم و معتاد شده كه از شنيدن طريقه و راه چيزدار و آدم شدن هم بيم داشته و مىترسيم بشنويم كه ممكن است آدم شد . ملل دنياخر خود را از پل گذراندند ، كارها در كار خاتمه است . سعيد و تيره‌بخت هردو تكليف خود را گرفته و فرجام كار خويش را دانستند . امروز نه ، فردا حقايق با لباس رسمى به عالم جلوه خواهد نمود . ولى ما هيچ نفهميديم كه چكاره‌ايم . هيچ‌كس هم به ما نگفت شما چه كاره خواهيد بود . انتهى . ( پايان مقالهء ايران )\r\n\r\nاستعفاى وزراى آلمان - فرمان خونريزى روسيه\r\nهرتينگ و فن‌هينس وزير خارجهء آلمان استعفا دادند و پذيرفته شد . ساير وزراى آلمان « پرتفوى » خود را در تحت اختيار قيصر نهادند . تمام سكرترهاى آلمان استعفا دادند .\r\nلنين و تروتسكى مجبورا فرمان راجع‌به اجراى خون‌ريزى و ترورى روسيه را ملغى كردند . متعاقب همين خبر مىنويسد باز دو نفر از وزراى روسيه را تيرباران نمودند .\r\nمرمىپوف صدراعظم سابق و كوچلف وزير جنگ ( معنى ملغى همين است ) . باز كوشش در قتل لنين شد و تير به شانه‌اش اصابت كرد ( عجب جان سخت است ) . قشون پادشاه بلژيك ديكسموت را گرفت . انفلوانزا در اسپانيا هنگامه مىكند .\r\n\r\n","description":"","footnote":"","page_name":" 5457 ","page_number":561},
  {"content":"\r\n\r\n\r\nاخبار جنگ\r\nمجلس سناى آلمان حق تساوى آراء مستقيم عمومى را تصويب كرد . شهرت استعفاى قيصر بر شدت خود افزوده است . پسر دوازده سالهء وليعهد امپراطور بشود .\r\nتوفيق پاشا سفير لندن صدراعظم عثمانى ، احمد رضا بيك وزير خارجه ، عزت پاشا وزير جنگ شدند . رئيس الوزراء از حاميان متفقين است . قشون صرب شهر نيش را متصرف شد ( چه ذوق و چه بشاشتى دارند ) . در ضمن همين مبادلهء پيشنهادات چندين كشتى مسافرنشين را تحت البحرى آلمان غرق كرده يكى متعلق به ايرلند و چهارصد مسافر بيگناه تلف شد . در عقب نشستن تمام افق دود و غبار و آتش است و به هيچ‌چيز آلمانها ابقا نمىكنند .\r\nجنرال متفقين در بالكان جنرال فرنشه فرانسوى است . خطوط هيندنبورگ را جنرال و نبى متلاشى كرد . در مدت يك ماه سپتامبر فقط در فرونت غرب انگليسها پانصد و چهل و هشت طياره و پنجاه و نه بالون خصم را فرود آوردند . و از مال انگليس بيست هشت طياره مفقود است ، اين سواى قوهء هوانوردى بحرى است .\r\n\r\nضررهاى انفلوانزا\r\nدر ايران عجالة سواى انفلوانزا خبرى نيست . دزدى ، غارت ، قحطى كه از مطالب عادى است و خوگرفته‌ايم . در جريده باز نوشته بود از سال قبل تاكنون دويست هزار نفر در طهران و حومهء طهران تلف شده است . اگر نفرى ده تومان براى موتى و نفرى پنجاه تومان خرج استعلاج باقى را حساب كنيم روى هم ده كرور مال تلف شده است كه اگر يك كرور آن را به ترتيب از مردم گرفته و دور از محيط چپاول و دزدى به مصرف حفظ الصحه و تنظيف شهر رسانيده بودند مجارى آبها و غيره را ترتيب داده بودند نه تنها مليانها فايده [ داشت 
  ] بلكه حيات مادى مملكت را اين اندازه دچار مخاطره نمىكرد .\r\nاينها لطماتى است به طهران وارد شده . اخبار و اطلاعات وارده از شهرهاى ديگر خصوصا ناخوشى بادآورده به اندازه‌اى هولناك است كه با اين حالت اگر تصور شود ثلث يا نصف از تمام جمعيت مملكت تا آخر همين سال در معرض نيستى و هلاك از بين خواهند رفت اغراق نيست . يكى از علماى حفظ الصحهء مركز اقامت تيفوئيد و تيفوس طهران را مىداند زيرا با اين خرابه‌هاى مملو كثافت و اين جويهاى پر از مواد عفنه ، با اين شكل زندگانى همگانى مناسب‌تر براى اقامت آن نيست . فقط اقدامى كه حكومت در مقابل اين همه بلايا نمود نفرى دوازده قران براى دفن اموات بىصاحب تخصيص داد .\r\n\r\n","description":"","footnote":"","page_name":" 5458 ","page_number":562},
  {"content":"\r\n\r\n\r\nقوام السلطنه و مقبرهء نادر\r\nفرمانفرماى خراسان و سيستان آقاى قوام السلطنه مقبرهء نادر شاه و اراضى موقوفهء آن را كه اهالى مشهد دكاكين و كاروانسرا ساخته بودند شبانه حكم به خرابى آن نمود و منهدم كرد و اينك تمناى انعقاد كميسيونى در طهران مىنمايد كه ترتيب نقشهء مقبرهء نادر را معين نموده با خرجى كه مجلس سابق معين نموده بود و اضافه كه به‌طور اعانه از مردم گرفته مىشود بناى عالى ساخته گردد .\r\n( من هنگامى كه مشهد مشرف شدم در بالا خيابان يك كاروانسرائى را نشان دادند گفتند مىگويند قبر نادر اينجا بوده . اما علامت قبرى باقى نگذاشته بودند . اينك قوام السلطنه مىنويسد كه در زاويهء طويله قبر موجود است . باز شنيده‌ام و شايد در تاريخ هم باشد كه استخوانهاى نادر را آغا محمّد شاه براى آن‌كه به ناحق فتحعلى خان را اغوا كرد به قتل رساندند به طهران آورد در خلوت مشهور به كريم خانى دفن كرد كه همه روزه از روى آن عبور نمايد .\r\n- اين خلوت تاريخى در عهد ناصر الدين شاه خراب شده است - پس اگر اين مطلب راست باشد چنانچه گمان مىكنم راست هم هست خوب بود قبر نادر را در همان خلوت كريم خانى بنا مىكردند . )\r\nخاتمه ، بعضى صحبتها و مذاكرات در برلن ، اطريش درعين حال جريان دارد كه قواعد اساسى مملكت بايد تغيير كند . حزب نظامى خاتمه ، حزب دموكراسى روى كار بيايد . ممالك و نژادهاى اطريش مستقل شود ، چه و چه . در اين‌كه كارهاى بزرگى پس از اين جنگ صورت خواهد گرفت شكى نيست . آيا به حال ما و مملكت ما هم وصلت بدهد يا ندهد .\r\n\r\nنامهء عماد السلطنه\r\nرقعهء آقاى عماد السلطنه ، بعد از حال و احوال‌پرسى و حكايت تقى و وجه تصدق . در آن فقره گفتگوها شد . بالاخره حاجى شيخ محمّد تقى را كه مىدانم از اين علوم سررشته‌اش زياد است ديدم و او را به درستى مسبوق نمودم . به حضرت و الا عرض كردم او را بپذيرند . حاجى شيخ محمّد تقى آنجا رفت . چون مسبوق بود طولى نكشيد كه قرار را دادند ، يعنى به اين نحو كه دو نفر از مجتهدين مقبول القول يا اقلا يك نفر را برود از اين مطالب مسبوق نمايد و با او گفتگوهاى شرعى را بدارد . همين‌كه او هم حاضر شد روزى را تعيين كنيم كه انشاء اللّه منزل حضرت و الا بيايند يك نوشتهء ديگرى بنويسند كه\r\n\r\n","description":"","footnote":"","page_name":" 5459 ","page_number":563},
  {"content":"\r\n\r\nكمك سابقى [ باشد 
  ] و رفع معايب را بنمايد . حاجى شيخ محمّد تقى را حاضر كردم كه برود به آقا حسين نجم‌آبادى گفتگو كند و همين‌كه مطلب را حالى كرد و او را حاضر نمود اطلاع بدهد كه تعيين روز را بنمائيم و كليهء اين اقدامات به واسطهء فرمايشات شما و آنقدرها كه نوشته‌ايد شده و مىشود و اگر پيشرفتى بشود فقط ممكن است حاجى شيخ محمّد تقى بنمايد ، چون‌كه فقير است و باسواد ، و براى آن‌كه در اين ميانه حق الزحمه بگيرد البته اقدامات مىكند . هرچه پيش‌آمد شد انشاء اللّه خواهم نوشت .\r\nاضافه كردن ماليات جديد از جملهء امور عادى شده و هر روز يا هر ماه مردم بدبخت طهران اين ابتلا را دارند . الموت كمتر متحمل مىشوند . الان از خواندن روزنامه‌ها مسبوق مىشويد كه براى سجل احوال يك ماليات جديد بسته‌اند . ( براى هويت مردم و خانواده‌ها ، براى ازدواج ، براى تولد ، براى موت اهالى طهران بايد تعرفه گرفته سجل احوالات آنها ممهور و ثبت شود و براى هريك كدام مبلغى بايد بدهند . ) براى مدارس ابتدائى ، پيش‌نهاد جناب نصير الدوله از هر صد تومان مواجب يك تومان برمىدارند . اما يك نفر نمىگويد اين همه كثافات شهر [ را 
  ] چرا پاك نمىكنند كه روىهم‌رفته طهران بعد از قحطى پارسال و در كوچه‌ها خوابيدن گداها يك پارچه گه شده . يعنى صاف و ساده همين است كه نوشتم .\r\nمسئلهء جنگ را در روزنامه‌ها مىخوانيد كه بالاخره آلمانها ناچار به قبول شرايط صلح شدند و تا اين ساعت معلوم نيست متاركهء جنگ را انگليس و امريك قبول كرده باشند .\r\nولى همچو معلوم است كه چاره نيست و آلمان اگر خسته نشده باشد اطريش و عثمانى خسته شده‌اند . آن‌كه خسته نمىشود و نمىگويد كه براى صلح حاضرم فقط انگليس است و بس ، يعنى تواريخ هم همين‌طور نشان مىدهد . مقصود دنيا عجالتا صلح است به هر نحو كه ممكن شود و امروز اختيار جنگ و صلح و جان و مال مردم بسته به دست و ميل جناب ويلسن است و تمام اينها نظرشان به‌همين مرد خشك لاغر بلندبالا است . 17 محرم . ( پايان‌نامهء عماد السلطنه )\r\n\r\nسپهسالار در الموت\r\nجمعه سيم شهر صفر المظفر ، 16 عقرب ، هشتم نوامبر - صبح 28 ماه گذشته ميرزا حسين مىگفت جنگليها آمده‌اند باز از سيارستاق مطالبهء ماليات دارند . سپهسالار فورا به آن سمت رفت . چيزى از بين نگذشت كربلائى محمّد على لله آمد كه عابرين مىگويند سپهسالار مران است ، عصر گرمارود . ميرزا حسين خشك شد . متعاقب اسمعيل قاطرچى آمد كه برادر آقا سيد عطاء اللّه مىگويد سپهسالار مران است . من همان ميرزا حسين را با\r\n\r\n","description":"","footnote":"","page_name":" 5460 ","page_number":564},
  {"content":"\r\n\r\nولى بيك گرمارود فرستادم تهيه ببينند و هر وقت سرآمدن بنهء او باز شد مرا مخبر سازند .\r\nخودمان هم در قلعه مشغول تداركات شديم .\r\nدو ساعت و نيم به غروب مانده آدم آمد كه وارد مىشوند . من اسبم حاضر بود سوار شده آنجا رفتم . در محلهء بالا خانهء آقاجانى منزل قرار داده بودند . من رسيدم ديدم سپهسالار جلوى اطاق چكمه به پا ايستاده است . مرا ديد بازو گشود و بغل گرفت . دو سمت صورت مرا بوسيد به اطاق تعارف كرد . رفتيم نشستيم . خيلى اظهار بشاشت كرد .\r\nاحوال‌پرسى چرب و نرمى كرد . بعد جوياى سلامتى حضرت اقدس و الا شد . شرحى عرض كردم . بعد فرمود جوانهاى ترسو را رسوا كردم رفتم و به حمد اللّه همه كارها را انجام دادم . ديديد اين جوانها چه به سر من و ملك و مال من و خانهء من آوردند . هى فرار ، هى فرار . كجا آدم برود از محلهاى من سخت‌تر باشد ، يك سمت دريا ، يك سمت كوه و جنگل . خوب همه را روسياه كردم .\r\n\r\nحرفهاى سپهسالار در مورد جنگليها\r\nمن گفتم واقعا همين است كه مىفرمائيد ، روى همه جوانها سياه شد . ماشاء اللّه با اين كبرسن خيلى چابكى به خرج داديد . حالا بفرمائيد چه قسم اصلاح شد . گفت شاهزاده شما امروز جزو خود ما هستيد . راستى از سالار ديگر كاغذى نيامده . گفتم خير . همان بود كه به توسط امير اسعد فرستادم . فرمود فورا جواب را تلگراف كردم مجد الممالك بيايد طهران ، هم سالار بماند . انگليسها مكرر در طهران نزد من آمده گفتگوها كردند تعهدات نمودند . بالاخره مرا راضى كردند كه حركت كنم . بعد در قزوين قرار شد سى هزار تومان پول به من بدهند اسلحه بخرم تداركات ببينم . همين قسم اهالى رشت و گيلان هزار دفعه نزد من آمدند و آنها هم قرار شد همه قسم كمك كنند . وزرا هم بىميل نبودند و آنها هم تعهداتى نمودند . من آمدم و جنگ خودشان درگرفت . روزى كه رودبار رسيدم ديگر تصور نمىكردم جنگليها لنگرود يا اين جاها باشند . آن بود اكرم الملك رفت مشغول عيش و عرق و شراب شدند . آن قضيه پيش آمد و من رفتم رسيدم . معلوم شد انگليسها جنگ بازدارند . آدم فرستادم نه پول را دادند نه اسلحه . گفتند بايد به نظاميان گفت . آنها گفتند به طهران ، طهران گفت بايد با لندن مذاكرات كرد . به جان خودت من دست از انگليسها برنمىدارم ، حتى به پارلمان انگليس خواهم گفت . اين است كاغذهاى آنها و از جيب خود سه طغرا پاكت بيرون آورده به من داد بخوانم .\r\nيكى را كاپيتان اركان حرب از قزوين نوشته بود كه جنگلى خيال دارد محصول لاهيجان و لنگرود را ببرند و اين خيلى براى ما اهميت و لزوم را دارد كه شما ممانعت\r\n\r\n","description":"","footnote":"","page_name":" 5461 ","page_number":565},
  {"content":"\r\n\r\nكنيد . مبادا ببرند ، هرچه هست ضبط كنيد .\r\nديگرى را ماژر ژنرال از رشت نوشته بود تفصيل جنگ و كشتار از جنگليها و ترغيب سپهسالار به مساعدت آنها و اينكه كمك از ما به زودى خواهد رسيد .\r\nسيمى قونسل رشت نوشته بود آن هم از همين مقوله . بعد كه مرا حاضر به كار كردند ديدم صلح كردند . از طرف رشتيها كمك نشد سهل است يك كاغذ هم به من ننوشتند . به دولت هم هرچه نوشتم طفره زدند . حتى دويست قبضه توفنگ خواستم ندادند . بعدها به من تلگراف كردند چون ميل اعليحضرت به صلح و سلم است حاجى آقا شيرازى را نزد « هيئت اتحاد اسلام » فرستاديم . هنوز هم جواب مساعد نرسيده است .\r\nمن عاجز اينها نبودم . اينها را كه ديدم دولت آن شكل است ، انگليس خودش صلح كرد حالا بىميل نيست ما توى سر هم بزنيم او تماشا كند و استفاده نمايد . رشتيها هم كه همه حرفشان دروغ شد . گفتم چه ضرور كه من جنگ و دعوا كنم . فردا آن حزب بالاى تريبون برود توى سرش بزند ، مسلمانها به كشتن رفتند . آن ليدر فرياد كند سپهسالار آنقدر آدم كشته ، فلان روزنامه بنويسد اسلام از دست رفت . گور پدر همه‌شان . جنگليها كه متصل آدم مىفرستادند از من تملق مىگفتند عذر مىخواستند . ديدم اصلاح بهتر از هر كار است و من كار خودم را انجام بدهم گور پدر همه كرده ، به من چه . اين بود اصلاح كردم ، اتحاد كردم . همه قسم هم حاضر شدند به من خدمت كنند . گفتم واقعا خوب كارى كرديد زيرا نه دولت ، نه رشتى مايل نباشد شما چرا كاسهء از آش گرم‌تر بشويد . خنده كرد .\r\nبعد گفتم آن سمت چه شد . گفت آن پدرسگ هم رفت آنجا هم امن شد . سردار كبير همه را انشاء اللّه درست مىكند . من تا مطمئن نمىشدم كه نمىآمدم .\r\n\r\nشكايت سپهسالار از امير اسعد\r\nبعد قدرى شكايت از امير اسعد كرد كه من همه آنجا را به او برگذار كردم مثل آن‌كه جدم به پدرم و پدرم به من برگذار نموده بود . اما ما اين شكل نگاه داشتيم ، اين شكل با مردم راه رفتيم ، اين‌طور نوكر نگاه داشتيم . اين كيست تيمور خان . آن يكى كيست منصور خان . پدرسوخته‌ها نفرى سالى هزار تومان عرق از مال من زهرمار مىكنند ، آن هم جنگ و رشادتشان بود كه ديديد . امير اسعد به پشت‌بندى رشوند مىخواهد راه برود .\r\nبه خدا و به جان خودت ماهى هزار تومان به سالار سعيد مىدهد از مال كى از مال من .\r\nچه بگويم ، من كه همه مال را زير دست او ريخته بودم . شاهزاده ، در سال اين آدم يك جعبهء پرتقال براى من نمىداد . من يا خريدارى مىكردم يا از مازندران و رشت برايم مىآوردند . اين همه روغن كه من دارم يك جلد برايم نمىفرستاد ( من ديدم شكوهء او\r\n\r\n","description":"","footnote":"","page_name":" 5462 ","page_number":566},
  {"content":"\r\n\r\nخيلى بيش از شكوهء حضرت والاى ماست ) .\r\n\r\nصحبت جنگ از زمان سپهسالار\r\nبعد رفتيم توى صحبت جنگ . گفت تلگراف رويتر را آوردند بخوانم . بعد گفت ببريد منزل بخوانيد . صحبت كنيم . چايى بخوريم . گفت آلمانها خوب حركت نكردند . گفتم بله بله ، با انگليس جنگ داشت چه كار به مردم ايران داشت ، با فرانسه جنگ داشت چه كار به مردم ماده‌گاسكار ، حتى به الموت و سراغ من بيچاره هم آمدند . مگر مىشود يك دنيائى را برهم زد همه را با خود يار كرد . گفت الموت را كه اجاره كرده بودند . بله واقعا آلمانها خوب حركت نكردند ، خيلى ممالك بىطرف را ضرر و خسارت رساندند . اگر تبليغات آنها ، پول آنها ، تحريك آنها نبود چرا به روز ايران اين مىآمد . روس چرا مىآمد ، انگليس چرا مىآمد . همه را آلمان باعث شد ، نه در اينجا در همه‌جا .\r\nدر طهران سفارت عثمانى همين عاصم بيك با خان شوكت آمدند منزل من و خيلى ترغيب و تحريض كردند من حركتى بكنم . حتى هشتاد هزار ليره براى اين كار به من مىدادند و گفتند هرقدر هم اسلحه لازم باشد در سرحد مىدهيم خودتان حمل كنيد . من جواب گفتم بيست و چهار ساعت وقت لازم دارم تا جواب شما را بدهم . پس از انقضاى آن مدت رفتم سفارت عثمانى گفتم به دو جنگ به شما گفتم خوب است عثمانى داخل نشود . مدتها ماها توى سر هم مىزديم فرنگيها تماشا مىكردند ، حالا ما تماشا كنيم و آنها توى سر هم بزنند . گفتيد صحيح است و اين افكار ايرانيها را تلگراف مىكنم . بعد داخل جنگ شديد . حالا به من تكليف مىكنيد هشتاد هزار ليره بگيرم و بروم مازندران و استراباد را برهم بزنم تا روسها مشغول آنجا شوند . اولا من پيرمرد شده‌ام يك آدم جوانى لازم دارد كه توى اين كوهها ، جنگلها ، سواره و پياده شب و روز مشغول كار باشد و الّا پول زياد است . شايد به چهل هزار ليره همه اين كارها را بشود كرد . من نمىتوانم . وانگهى من در سواحل بحر خزر علاقهء زياد دارم . با اين علاقهء زياد غيرممكن است . ضبط مىكنند ، خراب مىكنند . از من كه مأيوس شدند رفتند به سالار فاتح و بعضى از تنكابونيها پول دادند تا علاقه‌جات مرا مغشوش كنند . اين سفر دوم ، سالار فاتح دو سه هزار تومان پول گرفت‌وآمد . جنگليها را آنها پول مىدادند و باز آنها اغوا كردند ، سر ملك و خانهء من آمدند . همه براى اين‌كه من چرا قبول آن تكليف را نكردم .\r\n\r\n","description":"","footnote":"","page_name":" 5463 ","page_number":567},
  {"content":"\r\n\r\n\r\nحكايت بادكوبه - قتل‌عام ارامنه\r\nبعد حكايت بادكوبه را فرمود كه پس از آن انگليسها را وارد كردند . خيلى ارمنى مسلح جمع شد . هنگام جنگ با قواى مختلط عثمانى بالشويك ، كرد ، ترك و غيره .\r\nانگليسها وسط و دو سمت خود را ( جناحين ) ارامنه را گذاشتند . تا توپها صدا كرد ارامنه فرار كردند و از انگليسها ششصد نفر مقتول شد . انگليسها برگشتند بادكوبه با كينه و تنفر زياد از ارامنه . فورا هرچه بنزين ، نفط ، اسلحه ، قورخانه بود برداشته توى كشتيها رفتند .\r\nآن قوهء مختلط وارد بادكوبه شد . در يكى از كوچه‌ها بمب انداخته شد و رئيس اردو كشته گرديد . نايب رئيس اين مسئله را از ارامنه دانست . كينه هم كه داشتند حكم به قتل‌عام ارامنه كرد . درست سى هزار ارمنى كشته شد . بيست هزار به سواحل درياى خزر خاك ايران فرار كردند . انگليس تمام اسلحهء آنها را گرفته و به خود ديگر راه ندادند . گفتند ارامنه بدذات و پدرسوخته است . اينك همه سرگردان و متفرق هستند . ليكن مجددا روسها و مسلمين بادكوبه تمنا كردند ، خواهش كردند ، انگليسها مجددا بادكوبه رفتند .\r\n\r\nجنگليها\r\nراستى يك فرسنگ از خرم‌آباد دور شده بودم آدم سردار كبير رسيد و گفت خبر رسيد در رشت باز بين جنگليها و عثمانيها و انگليس جنگ شد . گويا از همان قواى بادكوبه جمعى جنگل آمده‌اند و آنها تحريك كردند . دروغ و راستى گفته‌اند . ميرزا كوچك خان باز جان گرفت و بناى جنگ را گذاشته . اما اين دفعه مشكل است تا جنگلى را تمام نكنند صلح كنند .\r\nغروب شده بود و من دعوت ناهار فردا و فردا شب را كردم . گفتند ناهار را كه البته مىآيم ، اما شب را به اختيار خودم بگذاريد ، زيرا خانهء خودم است ميل كرده مىمانم .\r\nبرخاسته منزل آمدم و تا پاسى از شب رفته مشغول تهيه و تدارك بوديم ( به كارسازىّ حرب فردا مشغول ) .\r\n\r\nپدرم ، ساعد الدوله و سپهسالار\r\nپدر من با مرحوم ساعد الدوله سردار نهايت مودت و ارتباط را داشتند . به واسطهء قرب منازل ييلاقى و ميلى كه آن مرحوم به شكار ، توله و تازى داشت با ما هم كه جوان بوديم كمال لطف را داشت . حضرت و الا به اين سپهسالار هم خيلى مرحمت داشت .\r\nهمين قسم بود تا مشروطهء دوم كه آن هنگامهء الموت را برپا كرد . از آن به بعد حضرت و الا\r\n\r\n","description":"","footnote":"","page_name":" 5464 ","page_number":568},
  {"content":"\r\n\r\nبا اين آدم متكلم و روبرو نشد ، حتى يكى دو مرتبه در سواريهاى عصر شمران باهم مصادف شدند ، از درشكه پائين آمد تعظيم كرد اما حضرت و الا صورت خود را برگرداند و اعتنا نكرد . با اين‌حال به من دستخط فرموده بودند كه اگر گذار سپهسالار به الموت افتاد خيلى از او احترامات كن . حقيقتا اين آدم احترام هم دارد .\r\n\r\nسپهسالار كيست ؟\r\nاين مرد تاريخى عهد ماست و كسى است كه علم مشروطه را پس از آن‌كه در زير عناد و دود توپ و تفنگ خفه شده بود بلند كرد . همان شخصى است كه محمّد على شاه را از تخت سرنگون كرد . آدمى است كه وقتى كه در عمارت بهارستان جلوس نموده بود فوج‌فوج ، گروه‌گروه مردم طهران او را سجده مىكردند . همان است كه حاجى شيخ فضل اللّه را به دار زد . كسى است كه با كمال منت او را رئيس الوزراء [ كردند 
  ] و تمام عنان و اختيار را به دست او دادند . بالاخره همان كسى است كه نام او را با سلام و صلواة مىبرند . باز همان كسى است كه پاى روسها را به مملكت ما باز كرد . همان شخصى است كه ايران را كنترول داد . آدمى است كه ماليهء مملكت ما را به دست اجانب سپرد .\r\nكميسيون مختلط برقرار نمود و پليس جنوب و قزاق شمال را تصويب كرد . كسى است كه تمام معادن و جنگلها و راههاى آهن ممالك ايران را به روس برگذار كرد . همان است كه برضد تمام نقشه و اساسى است كه خودش كشيده و طرح‌ريزى نموده بود . بالاخره آدمى است كه اسم او با تف و لعنت مرادف هم واقع شده است . در حقيقت دو جنبه و دو وجه دارد : خوب و بد ، كفر و اسلام .\r\nمن مىروم كه او را پذيرائى كنم در جائى كه مىخواست بلعش نمايد . در عمارتى كه به تحريك او خراب و ويران شده بود . در اطاقى كه به در و ديوار آن نوشته بودند زنده‌باد سپهسالار اعظم ، مرده باد عز الدوله . للّه الحمد خداوند مرا برانگيخت و توفيق داد تا همه خيالات خود و كسانش را واژگون كردم « 1 » و به فضل خدا و يارى ائمهء اطهار ( ع ) طورى اسباب فراهم آمده كه ديگر نمىتواند آن خيالات را بكنند و اگر امروز از من تملق نمىگويند من هم به آنها نمىگويم .\r\n\r\n\r\n","description":"","footnote":"\r\n( 1 ) - همين غلو من مرا به خاك سياه نشاند ! ( يادداشت از نويسندهء خاطرات )\r\n","page_name":" 5465 ","page_number":569},
  {"content":"\r\n\r\n\r\nپذيرائى از سپهسالار\r\nصبح سپرده بودم هر وقت نزديك شدند مرا خبر كنند . چهار از دسته گذشته خبر رسيد . اسب حاضر بود سوار شدم . انتهاى باغهاى قلعه به آنها رسيدم . اسب خودش را نگاه داشت ، پس از صباح الخير و احوال‌پرسى حركت كرديم . گفت از خستگى ديشب خواب نرفتم . دم دكانها آن دسته سرباز كه ساعد الدوله فرستاده بود و به صف كشيده بودند سلام نظامى دادند . احوالپرسى كرد . گفت همه برويد شترخان ، بوكان ، همان جاها .\r\nمن گفتم مگر شب را توقف نمىفرمائيد . گفتند اجازه بدهيد مىروم . سر حمام جويا شد مگر حمام در قلعه نداريد . گفتم خير . گفت لازم است يك حمام خيلى كوچك درست كنيد كه فقط خزانهء آن يك ذرع باشد . هم زود گرم مىشود هم زودزود ممكن است آب آن را تجديد كرد . بعد گفت ديشب آدمهاى امير انتصار كاغذ طهران را دادند . ميل رئيس الوزراء اين است حكومت رشت ، خمسه و اردبيل را من قبول كنم و گويا حاجى آقا هم مأيوسانه مراجعت نموده باشد . ضمنا جنگليها را هم يك طرفى كنم . بد نيست حالا كه هيچ تقويتى نكردند ، كار جنگل هم نگذشت مجددا مىخواهند مرا دچار و گرفتار كنند . چه حكومتى ، نصف مردم مردند ، نصف گرسنه و گرفتار ، من چرا قبول حكومت بكنم . شاهزاده ، من هم جواب خيال دارم بنويسم . چون من ديدم ميل اعليحضرت به صلح و صفاست ، لذا صلح و صفا كردم . حالا ديگر نمىتوانم مراجعت كنم .\r\n\r\nنان و پنير\r\nدم در قلعه عباس و روشنك ايستاده بودند و روشنك به قاعدهء اروپا دسته گلى به دست گرفته بود كه به سپهسالار تقديم كرد . هردو را بوسيد و اسم و سنشان را پرسيد .\r\nوارد حياط قلعه شديم . نگاهى به دور و ور كرد گفت به‌به چقدر خوب ، چقدر قشنگ گل‌كارى است . به‌به كجا بايد رفت . من اطاق را نمودم . گفت پس چايى بفرمائيد با نان به ما بدهند . گفتم حاضر است و داخل اطاق شديم . باز نگاهى به اطراف اطاق و زمين و طاق كرد و صدا زد مهذب الملك ، اسعد السلطنه بفرمائيد به اطاق ، آمدند و نشستيم .\r\nگفت ببينيد اينجا همه خراب بود ، شاهزاده چه قسم خوب درست كرده ، چه خوب نگاه داشته . عمارتهاى من تمام آباد بود ديديد پسرهاى من چطور خراب و ويران نمودند . من مىدانم الموت چه بوده ، حالا چه قسم است . از طهران براى ما شيرينى و نان بوسكويت آورده بودند . مربا و نان و پنير ولايتى هم بود خورد و خيلى تمجيد كرد . خصوصا از نان و پنير .\r\n\r\n","description":"","footnote":"","page_name":" 5466 ","page_number":570},
  {"content":"\r\n\r\nبه مهذب الملك فرمود معنى اين عبارت كه جنگليها حالا كه از آن طرف مطمئن شدند جواب نامساعد دادند يعنى چه . آن طرف كدام طرف است . گفت يعنى از طرف انگليسها مطمئن شدند . گفت خوب پس مىخواستند همان وقت تقويت كنند تا من كار را صورت بدهم . رو به من كرده فرمود من خودم رفتم خدمت شاه شكايت كردم . فرمود جنگليها كه با ما خوب رفتار مىكنند . من عرض كردم پس اين كارها را با ما مىكنند ؟ ديد بد حرف زده گفت يعنى مىگويم . گفتم ماليات مال من است ، گمرك مال من است ، تلگراف‌خانه ، پست‌خانه مال من است و بيرون آمدم .\r\nبعد گفتند برويم حياط و كنار حوض . كلمها را نگاه كرد ، كرفسها را ديد ، گلها را سركشى كرد و خيلى دستورالعمل داد . مهذب الملك هم خوب سررشته داشت و ياد من مىداد . دم حوض نشستيم و به مهذب الملك گفت كاغذى به سالار بنويس امروز اينجا هستيم و خيلى خوش هستيم . امورات هم سر و صورت گرفت . بعد مطالب ديگر گفت و گفت بنويس به‌همين قيمت ، يك شاهى علاوه نمىدهم . ده رأس كره اسب سه سال يكى صد تومان براى من خريده زود بفرستد كه اسبهاى ما در اين سفر ضايع شده است .\r\nاما يك پول علاوه نمىدهم و باز بنويس خرج‌تراشى نكند . او رفت كاغذ بنويسد .\r\n\r\nاندرون و كرسى - ازدواج امير اسعد\r\nبه من فرمودند من امروز با شما يك مشورتى هم دارم . عجالتا سالار آنجا ماندنى شده است بدون عيال . من صلاح نمىدانم باشد . تمام مال خودش و مال من تلف مىشود . ناصر الملك غيرمرحوم هميشه مىگفت دو چيز براى آدم لازم است : اندرون و كرسى . حتى اگر آدم اندرون ندارد لازم است وسط اطاق خودش را يك پرده بكشد . من از اين وصلت خيلى خوشم آمد . خيلى وقتى كه شنيدم مسرور شدم . پس از آن‌كه شنيدم امير اسعد رفتار بدى كرده به او خيلى تغير كردم . از شما و خانم هم خيلى معذرت مىخواهم . اجازه مىدهيد من رفتم طهران آدم بفرستم خانم را بياورند طهران عقد بكنم و ميل دارم در باغ فردوس جشنى برپا كنم . بعد به عراق بفرستم عروسى كنند . من عرض كردم اختيار با خودتان است . بعد شمه‌اى از امير اسعد شكوه كردم كه ما را مفتضح كرد .\r\nگفت خودش را مفتضح كرد نه شما را . او فرستاد ، او خواست ، او آدم نيست ، بگذريد .\r\nپسر مال خودم است ، دختر هم مال خودم . تمام مخارج را خودم مىكنم و شما ديگر لازم نيست با امير اسعد طرف شويد . اگر رودبار توقف كردم عرض مىكنم تشريف بياوريد آنجا متمم كار را تمام كنيد . يا آن‌كه مىروم طهران حضور مبارك حضرت و الا مشرف مىشوم و اجازه تحصيل مىكنم و بعد آدم مىفرستم .\r\n\r\n","description":"","footnote":"","page_name":" 5467 ","page_number":571},
  {"content":"\r\n\r\n\r\nمذمت از امير اسعد\r\nمن گفتم اختيار باز با خودتان است . طورى باشد كه يك طرفى شود . يك سال است امير اسعد يك احوال نپرسيده . گفت هو ! من به شما يك چيزى بگويم . از رودبار كه مىرفتم منزل عيال او ، كنار راه بود پياده شدم داخل حياط شدم ، ديدم يك دسته گدا آنجا مسكن دارند . به حق خدا من گريه‌ام گرفت . سه دختر تنكابون دارد ، در ظرف سال پنج تومان به آنها نمىدهد . اين مال مال من است . تمام را به مصرف بىمعنى مىرساند .\r\nآن‌وقت با عيال و اطفال خودش آن هم از مال من اين قسم سلوك مىكند و باز از نو بنا كرد شكايت كردن كه تمام ملك مرا ، مال مرا تفريط مىكند . جنگليها هيچ آنقدر نبرده بودند . تمام حقه‌بازى امير اسعد بود . تمام پول برنج مرا خودش گرفته ، نوكرهايش خورده‌اند . جنگليها سند درآوردند كه هشتصد خروار حواله داده بود و گفتند حاضريم روبه‌رو كنيم .\r\nآن‌وقت بنا كرد از من تعريف و تمجيد كردن كه كم بود يا زياد حفظ كردى ، نگاه داشتى ، در مقابلهء هر پيش‌آمد و هر اغتشاش دوام و ثبات به خرج داديد . برعكس پسرهاى من ، هى فرار ، هى فرار . تمام ملك و مال آباد امن امان مرا خراب و مغشوش نمودند . باز گفت ، باز گفت ، بالاخره گفت حضرت و الا كلمهء آخر است كه به شما مىگويم . اينها در خرج كردن و خوردن مال من هم عدم عرضه و قابليت را به خرج دادند و دست خودش را به‌سمت تنكابون دراز كرده گفت اين همه نعمت كه از مال من زير دست و پاى اينها خدا ريخته و كفران مىكنند خدا دوست نخواهد داشت و كيفر مىدهد ، چنانچه داد و آنها نمىفهمند . شاهزاده كروركرور مال من زير دست و پاى آنهاست ، اما عرضه ندارند نگاهدارى كنند ، قابليت ندارند درست به مصرف برسانند .\r\nقهوه آوردند صرف فرمود .\r\nپالتوى شال را بيرون آورد . سردارى برك تن داشت پس رفت ديدم قمهء كوچكى هم به كمر بسته . يك دوربين كوچك هم حمايل نموده بود . چكمه در پا داشت . حالش خيلى بهتر از روزى بود كه زواردشت ديدم . سردماغ بود ، چاق‌تر هم از سابق به نظرم آمد .\r\nروشنك را فرستاد اندرون احوال‌پرسى نزهت .\r\nبعد گفت جشن باغ فردوس را گفتم ، ديشب خواب ديدم من در جائى هستم كه گويا مال خودم است . كسالت كمى دارم و تمام جنده‌هاى طهران آنجا جمع‌اند . عزيز كاشى هم همراه آنهاست . من ديدم عزيز خوب به نظر نمىآيد در صورتىكه خيلى مدت نيست او را نديده‌ام ( سپهسالار دو سه سال است با خانمهاى طهران سروكار پيدا كرده و\r\n\r\n","description":"","footnote":"","page_name":" 5468 ","page_number":572},
  {"content":"\r\n\r\nدسته‌دسته باغ فردوس مىآورد . مىزنند مىرقصند كيف مىكرد . ) گفتم حال ندارم برويد آن اطاق . بعد غذا براى من آوردند ديدم خيلى عالى و خيلى مزين است . پيش خود گفتم عيب ندارد زنها را بخواهم تا غذائى كه براى مريض تهيه شده ببينند چقدر خوب است و چقدر عالى . آنها را خواستم داخل اطاق شدند كه بيدار شدم . تعبير كردم مىروم طهران وزراء و رجال ديدن مىكنند . سردسته هم وثوق الدوله ، عزيز كاشى است كه چندان حالش هم خوب نيست !\r\n\r\nتعريف از وثوق الدوله\r\nبعد از وثوق الدوله تعريف كرد كه باز ميان سايرين او از همه بهتر است . علم دارد ، كمال دارد ، چيز فهم است . امروز او خيلى بهتر از ديگران است . رفتيم اطاق . ناهار خواست . ما از روى نقشهء آمدنهاى امير اسعد تهيهء زياد ديده بوديم . ليكن خير اين‌طور نبود ، سپهسالار تمام اجزاء خودش را فرستاد رفتند . فقط خودش بود ، مهذب الملك ، اسعد السلطنه ، ميرزا احمد خان مترجم و مستوفى و هشت نه نفر اجزاء از پيشخدمت و آبدار و جلودار . بلكه يك مرتبه هم جلو خان رفت جليل لشكر را گفت برو هركس پائين است روانه كن برود . طورى كه دو ثلث تهيهء ما به زمين ماند .\r\n\r\nاتحاد اسلام ( جنگليها )\r\nصحبت از « اتحاد اسلام » شد . من گفتم تشريف مىبريد طهران يك تصميمى در كار آنها بفرمائيد . تا حال مىگفتند با روس مىخواهيم جنگ كنيم . تهيه‌ها براى آنجاست . بعد انگليس را به ميان آوردند . جنگ با روس و انگليس را ديديم . حالا چه مىگويند ، حالا براى كجا و كه اين كارها را مىكنند . اگر يك قصد خوبى هم دارند پس اعلان كنند همه بدانند و الا اينها با فلان ياغى و سركش چه تفاوتى دارند . اگر دولت از هر ياغى و سركشى بايد حمايت كند كه تمام مردم اين كار را مىكنند . گفت در طهران من شهريه به كميتهء آنها مىدادم . پس از رفتن تنكابون و آن حركات هم قطع نكردم . روزى را كميته نزد من آمد كه خوب است شما با اين سفير بالشويك روس همراهى كنيد او را به خانهء خود منزل بدهيد ، « اتحاد اسلام » هم با اين نيت همراه است . من گفتم چه ضرر دارد . به يك شرط من اين كار را مىكنم . گفتند چه‌چيز است . گفتم شما اسم « اتحاد اسلام » را تغيير بدهيد اسم ديگر بگذاريد . گفتند چرا . گفتم به اين جهت كه مرام بولشويكى با تمام مذاهب خصوصا اسلام مغايرت كلى دارد . نمىشود « اتحاد اسلام » بود و حركات خلاف اسلام كرد . رفتند ديگر نيامدند . اينها يك خيالات ديگرى دارند . مرده‌شور دولت ما را ببرد !\r\n\r\n","description":"","footnote":"","page_name":" 5469 ","page_number":573},
  {"content":"\r\n\r\nبعد گفت من مىروم طهران ، به خواست خدا همت مىكنم كوشش مىكنم بلكه امورات سروسامانى بگيرد و جنگ هم در كار خاتمه است و بهانه تمام مىشود . واقعا اگر نشد يا نكردند يك خيال بزرگ ديگرى دارم . حالا كه آب از سر ما گذشته چه يك نى چه صد نى .\r\n\r\nسپهسالار با دست غذا خورد\r\nناهار صرف شد . خيلى تعريف كرد . خصوصا از غذاهاى فرنگى و ترشيها . اول هم با كارد و چنگال مىخورد بعد گفت ، چه لزوم من غذاهاى به اين خوبى را با سختى بخورم و با دست شروع كرد به خوردن . بد هم غذا نخورد . روزنامه‌هاى « لندن نيوز » را تماشا كردند ، كتابها را ديدند . اسعد السلطنه و ميرزا احمد خان مىگفتند اينجا و اين قسم چيزها ! خيلى از اطاقها و مبل آن خوششان آمد . مىگفتند بالاى كوه و اين بساط .\r\n\r\nاستعفاى اجبارى معتضد السلطنه\r\nبارى صحبت از معتضد السلطنه شد . گفت خبر داريد چه قسم معزول شد . گفتم درست خير . فرمود حاكم سمنان و دامغان بود . امير اعظم او را محرمانه ديد كه اگر استعفا بدهى سه هزار تومان پول نقد به شما مىدهم . اينجا خانهء من است ، علاقه‌جات زياد دارم ، شما از اين حكومت دست بكشيد . معتضد السلطنه قبول نكرد . چند روز بعد رفت منزل معتضد و گفت ناهار در باغ مهمان من هستيد ، كالسكه هم حاضر است .\r\nمعتضد السلطنه را نشاند توى كالسكه و برد باغ خودش . آنجا به او گفت يا استعفا بنويس يا تو را با اين « مزر » مىكشم . معتضد السلطنه از ترس جان استعفا نوشت و همان ساعت مخابره كردند و عصر آن روز شاهزاده را در كالسكه گذاشته بردند سمنان . معتضد از آنجا تلگرافات به صمصام السلطنه نمود كه قضيهء استعفا از اين قرار است ، مرا مجبور كردند . صمصام السلطنه همراهى كرد ژاندارم فرستاد و امير اعظم را هم احضار [ كرد 
  ] .\r\nمجددا معتضد رفت به سر حكومت . تا صمصام السلطنه عزل شد باز امير اعظم پول داد و حكومت را گرفت . معتضد هم قهر كرد به مشهد رفت . گفت سفر تبريز همراه من بود .\r\nگذشته از آن‌كه خوش صحبت است نديم خوبى است . خوب هم حكومت مىكند . گفت من هميشه معتضد السلطنه را به خانهء خودم مىآوردم شب و روز . از آذربايجان كه برگشت پاك آلمان فيل شده بود ، طورى كه روسها مىخواستند او را بكشند باز خانهء من مىآمد . تا مارلينگ به من قدغن كرد و سر اين كار رنجيد و مىگفت اين خبرچى آلمان است ، اين مفسد است . من حقيقتا ترك مراوده با او كردم .\r\n\r\n","description":"","footnote":"","page_name":" 5470 ","page_number":574},
  {"content":"\r\n\r\n\r\nباز دربارهء امير اسعد\r\nصندلى خود را جلوى در در آفتاب گذاشته بود . باز كمى فكر كرد و گفت مزه دارد امير اسعد متصل از مال من بخششهاى لغو مىكند ، به اين و آن مىدهد . من نمىدانم كدام حامى براى او از من بهتر است ، كدام پشت از من قوىتر است . مردم در تمام عمر از من تملق مىگويند ، چيز مىدهند كه من حامى آنها باشم . پسر احمق من به ديگران مىدهد .\r\nآن هم كاش به يك كسى بدهد كه آدم باشد . به اين راحتى من آنها را نگاه داشته‌ام قدر نمىدانند كه سراغ آنها مىرود . كى ماليات خواسته ، كى حكومت فرستاده .\r\n\r\nبدرقهء سپهسالار\r\nمال حاضر شده بود ، من خواهش نمودم اسعد السلطنه برود اندرون حسنى را عيادت كند . رفت‌وآمد گفت ابدا نوبهء غش ندارد ، ناخوشى گريپ دارد . دوا مىدهم كرمها را كه انداخت سلامت مىشود و شما بىجهت مقدارى گنه‌گنه به اين گرانى را حرام كرديد .\r\nگنه‌گنه براى او ضرر دارد نه نفع . سپهسالار اصرار كرد من مشايعت نكنم ، قبول نكردم و سوار شديم . من حكايت ماديان و كرهء سالار را گفتم . گفت خوب ماديانى بود اما ديگر افسوس ندارد . ابو القاسم سوار قاطر سوارى من بود رفت جلو . گفت مال شماست ، عرض نمودم بلى . گفت خوب مىشود يكى هم به منتظم الملك داده بوديد . خيلى تعريف پيدا كرد . گفتم هنوز پول نداده در حقيقت مال خود من است . گفت پول نداده .\r\nگفتم نه و اللّه . گفت يا دويست و پنجاه تومان بگير يا روزى يك تومان كرايه و خود قاطر .\r\nگفتم مىنويسم تعيين قيمت و كرايه را حضرت اشرف فرموديد . گفت بله‌بله ، بيش از اينها ارزش دارد . بعد صحبت برنج سالار شد ، فرمود چطور ندادند همه را پاى من حساب كردند . آن را هم مال روانه كنيد البته البته بگيريد .\r\n\r\nفرمانفرما و مشروطه\r\nباز صحبت كردند كه در مشروطهء اول كه فرمانفرما آنقدر خودكشى مىكرد من يك روز به او گفتم شاهزاده ديگر شما چرا آنقدر شتاب داريد . هرچه باشد باز سلطنت در خانوادهء شماست . اين‌طور باشد منقرض مىشود . گفت به تخمم . گفتم همين . گفت آرى .\r\nاين گذشت مشروطه به‌هم خورد من تبريز رفتم . فرمانفرما با حال كثافت آنجا آمد . گفتم شاهزاده چطورى ، حالا تخمت را بگيرم ، حالا فهميدى يك من شير چند من كره دارد .\r\nبارى انسان خودش نبايد تيشه به ريشهء خودش بزند . باز صحبت اروپا شد ترجمهء\r\n\r\n","description":"","footnote":"","page_name":" 5471 ","page_number":575},
  {"content":"\r\n\r\nتلگراف رويتر را داد من بخوانم . خنده كرد گفت شعر مشديهاى طهران يادم آمد حفظ كنيد و خواند . اين بود .\r\n اسير ضربت توپ كروپ آلمانى * كمينه خواهر بلژيك و صرب و رومانى \r\nرسيديم به پل يارفى ، آنجا ايستاد و به اصرار مرا مراجعت داد و گفت از رودبار [ اگر 
  ] ماندم مىنويسم تشريف بياوريد ، رفتنى شدم باز هم عرض مىكنم . با همگى وداع كرده منزل آمدم .\r\n\r\nرفتار و اخلاق سپهسالار\r\nسپهسالار خيلى مؤدبانه و بدون تكبر رفتار كرد . خيلى اخلاق خوشى بروز داد . به تمام نوكرها بىتكبر صحبت مىداشت ، حرف مىزد . خيلى مختصر آمد . مناعت به خرج نداد . به قدر كربلائى عيسى قاضى محله يا هدايت اوانكى كه با امير اسعد مىآيند يا خودشان از اينجا عبور و مرور مىكنند افاده به خرج ما نداد ، به خرج رعيت نداد . اما انعام و احسانى هم به مردم نكرد . بلكه مهذب الملك خيلى هم امساك به خرج داد . اين همه جمعيت در گرمارود همه‌چيز گرفتند فقط نوزده تومان مهذب الملك داد ، اگرچه بيشتر آن به پاى من محسوب است . هيچ‌كس نمىتواند بگويد سپهسالار آدم بىعقل بىتدبيرى است . اقبال هم به عقل و كفايت او كمكهاى بزرگ بزرگى كرده . منتهى بدمنصب است و در موقع رياست مستبد رأى و كمى بدزبان و نمىخواهد از كسى تملق بگويد ، يا ايرادى به كار او بگيرند . اگر اين چند صفت را نداشت از غالب اين رياست مآبها بهتر بود .\r\n\r\nخاطرات سپهسالار\r\nسينهء اين آدم مملو از اسرار و اطلاعات دولت و ملت است . كاش اين اسرار و اطلاعات خود را به روى كاغذ با زبان قلم مىنوشت كه براى بعدها باقىمانده آيندگان از آنها پند يا عبرت گيرند . اگر من يك ماه مصاحب او بودم بسى مطالب و اطلاعات مفيده و غيرمفيده به هر نحو بود از او تحصيل مىكردم و در اين كتاب مىنوشتم كه آيندگان از وقايع عبرت‌انگيز زمان ما واقف مىشدند . افسوس كه اين كار براى من ميسر نمىشود .\r\nخودش هم شايد ننويسد و به گور دفن گردد . سن حضرت و الا از هفتاد و شش شايد چيزى بالاتر باشد . سپهسالار دو سال يا سه سال كوچك‌تر است . ما شاء اللّه بنيهء هردو خوب است .\r\nصبح چهارشنبه غرّهء صفر ولى بيك نفس‌زنان از شترخان آمد وارد اطاق من شد و\r\n\r\n","description":"","footnote":"","page_name":" 5472 ","page_number":576},
  {"content":"\r\n\r\nبقچه‌اى روى ميز گذاشت . پاكتى به دست من داد . همين‌طور نفس مىزد و رفت گوشهء اطاق و گفت سپهسالار انعام مرا كه از گرمارود تا شترخان جلوى ركابش دويدم به اين بقچه حواله كرده است . كاغذ را خواندم معلوم شد يك طاقه شال ليموئى بوته خرقهء اعلى براى نزهت و هفت توپ اليجه و دو چادر شب ابريشمى كار تنكابون براى من سوغات فرستاده . اين است مضمون رقعهء ايشان :\r\n\r\nنامهء سپهسالار\r\nفدايت شوم الان كه عصر سه‌شنبه است سلامت وارد شترخان شده هنوز نشئهء صحبت و لذايذ صحبت حضرت و الا در دل و خاطر كيفيت‌بخش و از اين مفارقت متأسف است . اميدوارم انشاء اللّه عنقريب خدمت رسيده از فيض ملاقات مجددا بهره‌مند شوم . يك طاقه شال براى فرزندى فرستادم . بفرمائيد در اندرون برسانند . هفت طاقه اليجهء ابريشمى و يك زوج هم چادر شب ابريشمى براى خود حضرت و الا ارسال داشته در خاتمه سلامت و مزيد عزت و سعادت ذات مسعود را خواستارم . سوغات تنكابون همين است . انشاء اللّه معذور داشته خواهيد بخشيد . محمد ولى .\r\nكاغذ خط مهذب الملك و امضاء خط خودش بود .\r\n\r\nابلاغيهء آلمان\r\n27 اكتبر مطابق 20 محرم - ابلاغيهء رسمى آلمان در جواب يادداشت ويلسن از قرار ذيل است :\r\nدولت آلمان براى پذيرفتن شرايط راجع‌به تخليهء اراضى متصرفه چنين تصور مىكند كه بايد عمل تخليه و شرايط متاركهء جنگ ( بعد از اين گاف فارسى را به طريقى كه تصويب شده دو سركش مىگذاريم و كاف عربى را يكى ) واگذار به قضاوت و فتواى مستشاران نظامى باشد و آنها بايد مقياس قواى طرفين را كه در ميدان كارزار موجود است معين نموده و آن را شالوده و مبناى متاركه قرار دهند . به اضافه دولت آلمان پيشنهاد به رئيس جمهورى مىكند كه موقعى براى جزئيات تعيين نمايند و دولت آلمان اميدوار است كه رئيس جمهورى تقاضائى نخواهد نمود كه به شرافت آلمان بربخورد و يا آن‌كه از صلح جلوگيرى نمايد . دولت آلمان اعتراض مىكند از اين‌كه قواى برى و بحرى آلمان مرتكب شناعتى شده باشد كه به آنها نسبت مىدهند . زيرا اين قبيل\r\n\r\n","description":"","footnote":"","page_name":" 5473 ","page_number":577},
  {"content":"\r\n\r\nگفتگوها شرافت ملت آلمان را لكه‌دار مىكند . براى تخليه و در ضمن آن هميشه اسباب خرابى فراهم مىشود و قانون بين المللى نيز آن را تجويز مىكند . به‌علاوه به قشون آلمان كاملا دستورالعمل داده شده است كه مراعات املاك و اسباب مردم را نموده و حتى القوه اذيت و آزارى نرسانند و هرگاه بر خلاف اين دستورالعمل رفتار شود مقصرين جدا مجازات مىشوند . به اضافه دولت آلمان از اين مسئله استنكاف مىورزد كه قواى بحرى قصدا قايقهاى نجات را غرق كرده‌اند و دولت آلمان پيشنهاد مىكند كه هيئتى از اتباع ممالك بىطرف مأمور تفتيش و تحقيق در اين امر بشوند و بنابراين براى اين‌كه عمل صلح به تأخير نيفتد دولت آلمان به تمام صاحب‌منصبان تحت البحريها حكم داده است كه كشتيهاى مسافر حمل‌كن را غرق نكنند . ولى دولت آلمان نمىتواند به‌طور حتم بگويد كه كشتى غرق نخواهد شد و تا زمانى كه تحت البحريها عودت ننمايند نمىتواند به‌طور قطع بگويد كه كشتى مسافر حمل‌كن غرق نخواهد شد .\r\nيكى از شرايط اساسى براى صلح در نطق ويلسن اين است كه هر قوهء مستبده كه بالانفراد و يا مخفيانه مىتواند صلح عالم را برهم زند بايد معدوم گردد . در جواب اين مسئله دولت آلمان مىگويد كه تاكنون نمايندگان ملت آلمان نمىتوانستند تشكيل حكومت بدهند و قانون اساسى به نمايندگان ملت اجازه نمىداد كه صلح و يا جنگ را رأى دهند . ولى اكنون يك حكومتى تشكيل يافته كه كاملا موافق ميل ملت است و برحسب انتخاب عمومى مخفى تعيين گرديده است . رؤساى احزاب بزرگ جزو اين هيئت دولت جديد مىباشند و در آتيه هيچ دولتى تشكيل نمىيابد مگر آن‌كه اكثريت را دارا باشد .\r\nصدراعظم آلمان اكنون قانونا مسئول نمايندگان ملت مىباشد . اولين كار دولت جديد اين‌كه به مجلس پيشنهاد كرده كه قانون اساسى تغيير يابد و مطابق آمال ملت بشوند .\r\nاينك در جواب سؤال ويلسن رئيس جمهور كه مىپرسد دولت امريكا و دول متفقه با چگونه دولتى بايد داخل در مذاكره شود مىگويد با دولتى كه مطابق ميل ملت آلمان و داراى اكثريت است . امضاء سلف ، وزير خارجه .\r\n\r\nادوارد براون و قحطى ايران\r\nجعفر ميرزا پسر فرمانفرما در « لندونلو » وفات كرد . پرفسور برون براى قحطىزدگان ايران تقاضاى اعانه از ملت انگليس نموده است . وزارت جنگ انگليس اطلاع مىدهد كه ژنرال آندرانيك ارمنى اسباب زحمت خطوط ارتباطيهء قشون عثمانى ما بين جلفا و ايروان را فراهم ساخته غالب قشون عثمانى مجبورا از شمال غربى ايران خارج شده‌اند .\r\n\r\n","description":"","footnote":"","page_name":" 5474 ","page_number":578},
  {"content":"\r\n\r\n\r\nاخبار جنگ\r\n« وارد پرايس » مىگويد از پنجاه هزار اسير صربى كه گرفتار بلغارها بودند به واسطهء بدرفتارى بلغارها با آنها سى هزار نفر مرده فقط بيست هزار نفر باقىمانده است .\r\nبرحسب اخبار واصله از آمستردام آلمانها در نهايت سرعت مشغول تخليهء گانت مىباشند .\r\nادارهء مطبوعات اطلاع مىدهد كه قشون انگليس در ظرف چهار ماههء ژوئن الى سپتامبر چهارصد و چهل و سه طيارهء خصم را خراب [ كرده‌اند 
  ] و پانصد و پنجاه و هشت عدد را فرود آورده‌اند ، در صورتى كه فقط ششصد و شصت و هشت عدد طيارهء انگليس مفقود شده است .\r\n\r\nآلمان و بلژيك\r\nابلاغيهء رسمى بلژيك مشعر است كه آلمان سيصد و هشتاد و چهار مليون ليره مديون بلژيك گرديده است و دويست مليان از اين مبلغ براى خرابيهائى است كه قشون آلمان تا دسامبر سنهء 1914 به بلژيك وارد ساخته و يكصد و چهار مليون پولى است كه مجبورا از اهالى بلژيك گرفته شده و هشتاد مليون ديگر براى خسارت وارده كه تا ژانويهء سنهء 1915 به كارخانجات و اجناس وارد گرديده است . به‌علاوه چندين صد مليون ليره از بابت خساراتى كه از ژانويهء سنهء 1915 تاكنون وارد گرديده است . انتهى .\r\n\r\nجواب آلمان\r\nجواب آلمان معقولانه و بسيار نرم است . مشت آهنين در مقابل ديده و چاره نيست .\r\nبايد آرام و ملايم و صبور بود . نكتهء عمدهء جوابيه هم طرز حكومت جديد آلمان است كه به كلى بساط استبداد و اقتدار برچيده شده است . نفس مرشد ( ويلسن ) حق است . به يك سؤال كه ما بايد بدانيم با چه دولتى صلح بايد بكنيم كار را انجام داد . كار بزرگى را كه تا اين زمان بلكه تا زمانهاى ديگر هم انجام آن اشكال بسيار داشت و به‌همين واسطه قلوب اكثريت اهالى آلمان را به دست آورده و آنها را براى اختتام جنگ و قبول مطالب خود حاضر نموده است . من براى آن‌كه آنقدر اخبار رويتر مشهور و يگانه منبع انتشار اخبار تلگرافى فورى اين عهد است يك نمرهء آن را ملصق به اين كتاب كردم تا براى نمونه و يادبود باقى باشد « 1 » .\r\n\r\n\r\n","description":"","footnote":"\r\n( 1 ) - متن اخبار رويتر مفقود شده است . ( يك نسخه از نشريهء رويتر در اختيار من بود . به‌جاى آنكه -\r\n","page_name":" 5475 ","page_number":579},
  {"content":"\r\n\r\n\r\nاخبار خانه\r\nكلمل را پريشب دادند حسنى خورد ، روز روغن كرچك . به قدرت خدا گفتند سى چهل پنجاه عدد كرم دفع كرد . من نمىدانم اينها را كجا جاى داده بود . اين مرض در ايران خصوصا در دهات از اغلب امراض بيشتر است و تمام به واسطهء ميوه‌هاى كال نشسته است و سبزيجات نشسته . در اين ده زوارك من تاحال پنجاه نفر را دواى كرم داده باشم خوب است . همه مبتلا هستند منتهى شدت و ضعف دارد . زينب دو مرتبه خورده ، على محمّد سه مرتبه . ده شب قبل حال عباس را به من گفتند . من تفرس كردم بايد كرم داشته باشد . يك دانه قرص كوچك دادم خورد صبح سه دانه بزرگ از او دفع شد . حسنى را اين مرض كشته بود ، اگر اسعد السلطنه نيامده و نرسيده و تشخيص مرض را نداده بود .\r\nيكشنبه پنجم شهر صفر - دو روز است هوا مه دارد . كوهها برف زده است و هوا سرد شده . هجدهم عقرب است باران نيامده و هنوز ديم‌زار تخم‌كارى نشده است .\r\n\r\nچند غزل براى « بيطرفى »\r\nديروز اطاق خانمها و عباس كرسى گذاشتند . من هنوز نگذاشته‌ام . به تواتر خبر رسيد كه سپهسالار به شهر رفت . من باز خيال شهر دارم اما تا هوا باز نشود مشكل است بروم .\r\nدر روزنامه چند غزل ديدم كه بد نگفته بودند ، لهذا يكى دو تاى آن درج مىشود :\r\n اى كه هرگز خبرت نيست ز سوز دل ما * سخنى نيست بجز ذكر تو در محفل ما\r\nملك دل تا كه شد آرامگه شكر عشق * به خدا طاقت و آرام برفت از دل ما\r\nعقل با عشق شنيدم كه همىگفت به رمز * لشكر جور تو كى مىرود از منزل ما\r\nما كه اندر بر او بىطرفى بگزيديم * پس به ما رحم نكرد از چه سبب قاتل ما\r\nمعنى بىطرفى چيست كه از اين مسلك * غير آزار دگر هيچ نشد حاصل ما\r\nپس ببايست كنون عازم ميخانه شويم * تا مگر پير مغان حل كند اين مشكل ما\r\nملك دل را همه تاراج نمودند هنوز * باز گويند كه اينها نبود قابل ما\r\nپردهء خوف و خطر چيست كه اندر ره عشق * به خدا سد سكندر نشود حايل ما\r\n« ذره » صد خرمن اندرز به يك جو نخرند * كه شد از عشق وطن ساخته آب و گل ما \r\n( سيد ابو القاسم ذره « 1 » عضو دانشكده )\r\n\r\n\r\n","description":"","footnote":"\r\n- مفقود شده عكسش در اينجا چاپ مىشود . ( ا . افشار )\r\n( 1 ) - اين شخص بعدها به روسيه رفت و به مرام بلشويكى معتقد شد . ( ا . ا . )\r\n","page_name":" 5476 ","page_number":580},
  {"content":"\r\n . \r\n","description":"","footnote":"","page_name":" 5477 ","page_number":581},
  {"content":"\r\n\r\n خوش نگر بىطرفى زانكه بسى محترم است * چشم تو مرتجع است و دل ما بىطرف است\r\nهيئت حسن تو اعلان تجدد داده است * باز چشم تو طرفدار رژيم سلف است\r\nدر فرونت دل ما لشكر نازت چه نكرد * ظلمها كرده كه تا محشر جاى اسف است\r\nبا همه لاف كه از دوستى و مهر زدى * سپه جور تو در كشور دل صف‌به‌صف است\r\nسالها مىگذرد اى بت بيدار سرشت * كز پى ناوك ناز تو دل ما هدف است\r\nهركه چون « مجد » اميدش به وفاى تو بود * هيچ شك نيست همه حاصل عمرش تلف است \r\n( از سنندج - مجد الممالك « مجد » )\r\n ز جور چرخ دلا تا به چند ناله كنيم * بيا متاركهء جنگ چارساله كنيم\r\nجدائى لب و ساغر به طول انجاميد * بيا كه باز لبى تر از اين پياله كنيم\r\nقبالهء غم ما كهنه شد به حمد اللّه * بيا كه پاره ز سرتاسر اين قباله كنيم\r\nنوشته‌اند رفيقان ما رسالهء صلح * از اين سپس عملى هم بدان رساله كنيم\r\nبه دامن من و تو لكه‌هاى ننگ نشست * رسيد وقت كه اين لكه‌ها ازاله كنيم\r\nمخمّر است به خون من و تو خودخواهى * طبيب گفته كه خون خود استحاله كنيم\r\nز خون بىگنهان دشت لاله‌گون گرديد * بيا زراعت ريحان به‌جاى لاله كنيم\r\nمن و توئيم ز يك خاندان به حق خداى * رعايت نسب خويش لامحاله كنيم\r\nخسارت تو در اين جنگ كمتر از من نيست * بيا تلافى خسران على العجاله كنيم\r\nسلالهء بشرى شد غريق بحر فنا * چرا اذيت اين محترم سلاله كنيم\r\nبيا دعاوى ديرينه را به فضل خدا * به وقت ديگر و روز دگر حواله كنيم\r\nگنه چه كرد فلان ملت ضعيف زبون * كه صلح‌نامه صفت بايدش مچاله كنيم\r\nز جاى خيز « حسابى » و كوششى ميكن * كه استفاده از اين خوان پرنواله كنيم\r\nبراى آنكه ببوسيم روى آزادى * دو روزه ترك بتان دو هفت ساله كنيم \r\n( سيد عبد الحسين حسابى ) « 1 »\r\n\r\n\r\n","description":"","footnote":"\r\n( 1 ) - همشيره‌زادهء نويسندهء خاطرات به صفحهء 5330 مراجعه شود .\r\n","page_name":" 5478 ","page_number":582},
  {"content":"\r\n\r\n\r\nتركيب‌بند\r\n آيا شوم ز قيد ظلم زمانه آزاد * مادر مگر براى اندوه و غم مرا زاد\r\nتا كى كنم ز جور گردون سفله فرياد * اين پيره زال فرتوت ، وين حقه‌باز شيّاد\r\nپيوسته در ستيز است با مرد زيرك راد * بر حال كس نسوزد دارد دلى ز پولاد\r\nناكرده از مروت يك لحظه خاطرى شاد * در آرزوى شيرين كشته است صد چو فرهاد\r\nدر قلب مستمندان چون لاله داغ بنهاد * اين دام خدعه‌گستر ، وين حيله‌ساز صياد\r\nشهباز را نمايد مقهور چنگل خاد * هرگز رها نسازد آنكو به دامش افتاد\r\nتاب و توان و صبرم از بيخ كند و بنياد * جسمم به نار غم سوخت خاكم بداد بر باد\r\nاى مادر زمانه نامم ببردى از ياد * وى مهد مهربانى از مهر ورزيت داد\r\nمادر نبود هرگز بدخواه بهر اولاد * سعى تو باد مشكور ، احسنت ، خانه آباد\r\nاين نيست راه و رسم فرزند پروريدن \r\n( معظم السلطنه ) « 1 »\r\n\r\nوفيات\r\nتقى مىگفت ميرزا يحيى با خانم باجى عيالش و غلامحسين پسر جوانش فوت كرده بودند . حاجى صفر نوكر قديمى حاجى افخم فوت كرده است . كريم بيك كالسكه‌چى قديمى حضرت و الا فوت كرده . خداوند همگى را رحمت كند . خوب نوكرهائى بودند .\r\nمن تا يادم مىآيد كريم بيك را درب خانهء خودمان ديده‌ام . بنيهء خوبى هم داشت .\r\nكريم بيك و حاجى صفر رفيق و همكار مرحوم نسقچىباشى بودند در كبوتر بازى . قبل از آن‌كه مشغول مشق شود كبوتربازى مىكرد و اغلب روزها خانهء ما مىآمد ، يك سر پشت‌بام بود و نزد كبوترهاى كريم بيك .\r\n\r\nمطالبهء غله - دستور حكومت\r\nسه‌شنبه هفتم شهر صفر ، 20 عقرب - به حمد اللّه ديشب باران آمد . اگر يك دفعه و از اين كامل‌تر بيايد مىشود ديم‌زارها را كاشت ، اگر تخم باشد و از ترس آن چند ساله رعيت رغبت به كاشتن بنمايد . هنوز از فشار تحصيلدار ماليه نجات نيافته يك نفر سرجوخهء ژاندارمرى مير صالح نام با كتابچه و قبض چاپى و احكامات و رقعه به من از شهر آمده ، از طرف كميسيون ارزاق و مطالبهء غله دارد كه براى خبازخانهء شهر و مصرف بيكاره و گردن\r\n\r\n\r\n","description":"","footnote":"\r\n( 1 ) - ميرزا موسى خان معظم السلطنه دولت از اعضاى وزارت خارجه بود . ( ا . ا . )\r\n","page_name":" 5479 ","page_number":583},
  {"content":"\r\n\r\nكلفتهاى شهر روانه داريم . در كتابچه شرحى نوشته شده كه هيئت ملاكين اين قرار را داده‌اند . در صورتى كه من يك نفر از ملاكين هستم و هيچ خبر ندارم . مىنويسد : نظر به قحطى سال قبل و اتلاف نفوس مسلمانان با آن‌كه للّه الحمد محصول امسال فراوان است ، برعكس منتهى ترقى را دارد نيكى فطرت و حسن نيت حضرت حكمران دامت شوكته كه پيوسته درصدد آسايش اهل بلد است ، لهذا مىبايست مالكين به‌قدر ماليات جنسى خود سه و نيم غله به خبارخانهء شهر بدهند ( به اين معنى كه هرقدر ماليات جنسى است يك ثلث علاوه . اين ده شش خروار مىدهد نه خروار ، الموت كه دويست و سى خروار غله به دولت مىدهد سيصد و شصت خروار بدهد ) كه دو ثلث آن گندم ، يك ثلث جو باشد . گندم را از نرخ عادله ده تومان كمتر و جو را پنج تومان به اقساط دريافت دارد .\r\nآن‌وقت كميسيون كه مىنويسد ملاكين انتخاب كردند تمام از تجار مىباشند ، از اين قرار :\r\nحاجى سيد موسى بزاز كه تاجر نوشته - حاجى عبد الصمد تاجر - منشىباشى - حاجى ابو الحسن - مشير الممالك - خبير السلطنه نمايندهء حكومت جليله .\r\n\r\nوضع الموت - ظلم ماليات - بىخبرى مدحت السلطنه\r\nصورتى هم از دهات آورده است كه بده آنها را سه و نيم از روى ماليات حساب كرده و نوشته است . در حكم ادارهء ژاندارمرى به مساعدت من نوشته ، حكومت كاغذ جداگانه و خيلى سفارش كه ده روزه اين امر را صورت بدهيد . اگرچه من شخصا به اين مسئله عقيده ندارم و منكر آن هستم كه از رعاياى بيچاره جبرا به قيمت نازل غله گرفت و به مفت‌خورهاى شهر داد كه هزار قسم نعمتهاى ديگر و رفاهيت و آسايش دارند . اگر اين كار در جاهاى ديگر ممكن باشد در الموت محال است . امروز تمام خانه‌هاى رعايا را تفتيش كنند ، همهء آنها را داغ و شكنجه كنند پنجاه خروار غله فراهم نمىشود . بر فرض فراهم شدن مال كجا بود حمل كند ، راه كجا بود مال برود . مردم آنچه داشتند ماليه گرفت آن هم به آن ترتيب كه نوشته شد . همه دست عيال و اطفال را گرفته سمت تنكابون رفتند .\r\nمن هم اگر غله دارم آن هم بايد براى تخم براى گرسنه‌ها بماند [ و 
  ] داده شود . ملاك ديگرى هم اينجا نيست . اصلا الموت حاصل‌خيز نيست . اراضى براى كشت و زرع ندارد . سالهائى كه بسياربسيار خوب بيايد محصول اينجا يك ثلث آذوقهء مردم را شايد بدهد ، دو ثلث ديگر را غله و برنج بايد از خارج بياورند و نصف مردم هم بروند . اين سالها آن ثلث هم عمل نمىآيد و همه گرسنه هستند . من امسال از تمام دهاتم دو ده را در پانزده خروارى اجاره دادم . تتمه تمام سه خروار پنج خروار الى ده خروار است .\r\nحكومت قزوين مدحت السلطنه چهار سال است حكومت مىكند هنوز از اوضاع\r\n\r\n","description":"","footnote":"","page_name":" 5480 ","page_number":584},
  {"content":"\r\n\r\nبلوكات قزوين خصوصا الموت كه در اين مدت رابطهء كلى داشته بىخبر است و نمىداند اينجا دامنهء البرز است ، كوه روى كوه ، كجا محصول دارد . كجا زمين كشت و زرع دارد .\r\n\r\nنامهء وزارت داخله دربارهء انتخابات\r\nكاغذ ديگرى از حكومت بود كه سواد رقعهء وزارت داخله را جوف آن گذاشته بود كه عين السلطنه سوار زيادى الموت فرستاده و حكم نموده اهالى فهيم الملك و عماد السلطنه اخوى خودش را انتخاب كنند و در اطراف شهر ميرزا هاشم خان مدير « وطن » « 1 » و آقا شيخ فضلى آقا را معرفى كرده‌اند ، حتما از اين كارها جلوگيرى كنيد . اينها انتريگ و جلوگيريهاى شيخ محمّد على است و براى خودش تلاش مىكند . من هنوز خبرى از انتخاب شهر ندارم . من هنوز خدا را به شهادت مىطلبم يك كلمه در اين باب دستورالعمل نداده‌ام . به احدى نگفته‌ام و خودم خيال شهر دارم . من مقيم الموتم ، مىنويسد سوار فرستاده . وزارت داخله در ظرف اين دو سال و اين همه مرافعه الموت هنوز نمىداند من الموتم . حكومت جواب از من مىخواهد . چه اوضاعى است ، چه خر توى خرى است . « تاتوله » به هوا پاچيده‌اند . دو سال است وكلاى طهران معلوم [ شده 
  ] هنوز به حضرت عبد العظيم انتخابات ترسيده ، هنوز قزوين شروع نكرده شيخ محمّد على عريضه‌جات جمع مىكند . در صورتى كه همه روزه خودش دستورالعمل مىدهد و يك كاغذ او كه براى ملا حسن نوشته به چنگ من آمده است .\r\n\r\nشكايت از من\r\nباز عريضهء شكايت ديگرى از من شده كه شفيع آتانى را حبس كرده امضاء قبالهء مرتع را گرفته‌ام . من پول داده از دويست خانوار مرتع خريده‌ام ، چه ربط به شفيع دارد . به التماس و از گرسنگى به من فروختند تا نقد و جنس دولت گردن شكسته را بدهند و از شكنجهء تحصيلدار نجات بيابند . عريضه بدون مدرك ، بدون امضاء يا مهر . هيچ‌كس هم نيست رسيدگى كند تميز حق از باطل بدهد . تمام اين عريضه‌جات [ را 
  ] به دستور شيخ محمّد على كه از شهر ملا فرج و از اينجا سيد بزرگ درست كرده روانه مىكنند با مهرهاى برنجى كه هركدام مقدار زيادى دارند . به‌هرحال فقط زحمت جواب گردن من است و\r\n\r\n\r\n","description":"","footnote":"\r\n( 1 ) - ميرزا هاشم خان محيط ما فى نخست روزنامهء طوس را در مشهد نشر مىكرد . او مؤلف كتاب مفصلى در تاريخ مشروطيت است كه فقط جلد اول آن به كوشش مجيد تفرشى و جواد جانفدا ( تهران ، 1363 ) نشر شده است . ( ا . افشار )\r\n","page_name":" 5481 ","page_number":585},
  {"content":"\r\n\r\nوزارت‌خانه فقط مىخواهد اداى تكليف كند ، و الّا از من عارض هستند قزوين كه نزديك‌تر از طهران است چرا رسما تظلم نمىكنند ، هويت خود و مطلب خود را واضح و آشكار و درست نمىگويند . مشروطه هم شد باز اين ترتيب عريضه و اين قسم رسيدگى .\r\nوزارت‌خانه يا حكومت ترتيب نگرفت از من مىپرسند اين مطلب حقيقت دارد يا نه ؟ و حال آن‌كه بايد خودشان به توسط كسان خودشان تحقيق كنند ، يا به صاحب عريضه بگويند قزوين حكومت دارد ، عدليه دارد برويد رسما تظلم كنيد . آن‌وقت خود من يا وكيل مرا خواسته جواب بگويم .\r\n\r\nرعد قزوين : كنفرانس صلح در طهران\r\nبارى يك روزنامهء « رعد قزوين » هم كه از جرايد مهمل اندر مهمل است خيلى سنگ به سينه مىزند كه خوب است اولياى امور صندلى در كنفرانس صلح براى ايران تهيه كنند و خوب است پيشنهاد كنند دول متخاصم كنگرهء صلح خود را در ايران برقرار كنند .\r\nايران به واسطهء قدمت براى اين مجلس صلح از ساير دول بىطرف مقدم‌تر است . وقتى كه دول متخاصم را كنار بگذاريم ايران بر ساير دول حق تقدم و اولويت دارد ، چه و چه ، مهملات زياد .\r\nبا اين راههاى آهن متعدد ، با اين شهرهاى پاكيزه و تميز ، با اين سلامت آب و هوا كه هيچ رنگ ناخوشى موجود نيست يا تلگرافات بىسيم جا دارد تمام دول را گذاشته كنفرانس صلح را در ايران خصوصا شهر قزوين داير نمايند .\r\n\r\nاخبار جنگ\r\nاخبارات رويتر در اين جريده - 3 نوامبر - تمام شرايط متاركهء جنگ عثمانى شامل بر اين است كه دولت عثمانى خود را به كلى و بىشرط تسليم به دول متفقه نموده و آنها را در اشغال هر نقطه و مكانى كه خودشان انتخاب نمايند مجاز و مختار كرده است . تعيين حدود و غيره بايد تا زمان افتتاح كنفرانس صلح باقىمانده و به عهدهء او واگذار شود . ولى نقدا دولت عثمانى مجاز نيست كه از براى حكمرانى و سلطنت [ . . . 
  ] عالى آزاد نشده مثل ارامنه و اعراب و غيره اظهارات نمايد .\r\nمتفقين حاليه قادر و موفق شده‌اند كه تمام قوا و حواس خود را تمركز داده و به‌طرف آلمانها و شدت حملات به آنها از اطراف متوجه و متقابل نمايند . مخاصمه بين اطريش و ايطاليا نيز اگر تا به حال به انتها نرسيده باشد به‌طور حتم به فوريت خاتمه خواهد يافت .\r\nاول نوامبر - در فرونت ايطاليا قشون انگليس و ايطالى لاينقطع مشغول پيشرفت\r\n\r\n","description":"","footnote":"","page_name":" 5482 ","page_number":586},
  {"content":"\r\n\r\nهستند و شهر بزرگ ( ودرزو ) را اخيرا به اضافهء هزارها اسير به حيطهء تصرف درآوردند .\r\nابلاغيهء رسمى اطريش مىگويد ما با كمال عجله مشغول تخليهء ايطاليا از براى اتخاذ صلح از متفقين مىباشيم و حاليه قشون ما از صربستان به آن طرف رود دانوب از براى همين مقصود عقب نشسته‌اند .\r\nقيصر آلمان در يكى از نطق‌هاى خود در پارلمان اظهار نمود كه هر وقت حسيات و وضعيات مملكت آلمان استعفاى او را بخواهد بدون ترديد از سلطنت كناره‌جوئى خواهد نمود ، ولى هنوز وقت از براى آن نرسيده است ( از بس گفتند و نوشتند و اذهان متوجه شده بدون شك كار قيصر عاقبت به استعفا خواهد رسيد . )\r\nيكى از مطبوعات آلمان او را به پيروى همين مقصد تشويق و ترغيب مىنمايد .\r\nوقتى كه متاركهء جنگ از براى عثمانى تصويب و امضاء شد قواى ما در دوازده ميلى شهر موصل كه ابدا عثمانيها از آن دفاع نمىكردند واقع بود .\r\n2 نوامبر - در اطريش هنگرى مجارى امور به اعلا درجهء وخامت رسيده . در بوداپست و وين مردم دسته‌دسته اجتماعات و استدلالات مىنمايند و قشون نيز در اعلا درجه اغتشاش و انحطاط است . در هنگرى رولسيون شديدى برپاست و قشونهاى آشوب‌طلب در بوداپست جدا درخواست جمهوريت مىنمايند . ايطاليائيها از اطراف به عساكر زبون اطريش حمله نموده و گله‌گله از آنها دستگير و محبوس مىنمايند .\r\nدر غروب روز 30 اكتبر هيئت وكلائى كه از طرف هنگرى به نزد متفقين از براى قرارداد شرايط متاركهء جنگ اعزام شده بود به نزد آنها وارد شدند . ارتعاش و وهم غريبى در اهالى متمكن اطراف رود « راين » هويداست ، زيرا چنين مىگويند كه دولت آنها اگر لازم بشود حاضر است كه قشونهاى متفقين را اجازه در اشغال دو شهر بزرگ تجارتى آنها يعنى كوبتز و كولونى كه بر رود راين واقع‌اند بدهد .\r\n26 اكتبر - در فرونت ايطاليا دو مرتبه شروع به پيشرفتهاى قابل اعتنا نمودند و اخيرا بيشتر از هزار نفر اسير به دست آوردند . ما در حدود غرب نيز در تمام نقاط فرونت پيش رفته و از پنج روز قبل تا به حال تقريبا هفت هزار نفر اسير و بيشتر از صد توپ به دست ما افتاده .\r\nدر 23 و 24 اكتبر انگليسها در يك قسمت فرونت غرب تقريبا نه هزار اسير و يكصد و پنجاه عراده توپ قبضه نمودند . در همان وقت فرانسويها نيز بيشتر از دو هزار اسير و نود توپ و عدهء كثيرى ميترايوز در موقع ديگرى هشتصد نفر اسير به دست آوردند ( همه دعا به انگليس كنند اگر او داخل نشده بود حالا مدتها بود فرانسه و روس مضمحل شده بودند . )\r\n\r\n","description":"","footnote":"","page_name":" 5483 ","page_number":587},
  {"content":"\r\n\r\nدر 26 اكتبر ايطاليائيها نيز هشتاد و شش صاحب‌منصب و دو هزار و هفتصد و نود و يك نفر اسير به دست آوردند .\r\n28 اكتبر از اسلامبول فرمان رسمى از براى استخلاص ژنرال توشان مدافع بزرگ كوت العماره صادر شده است و بايد به لندن رفته و مذاكرات صلح از براى عثمانى به عمل آورد . شانسلر جديد هنگرى ميل خود را اظهار داشته است كه بايد از تبعيت آلمانها يك دفعه خارج شده و درخواست صلح فورى بنمايد ، « چو برگشت زنجيرها بگسلد . »\r\nابلاغيهء رسمى انگليس اول نوامبر ( تمام تلگرافها را مقدم و مؤخر ترجمه و چاپ كرده ) متاركهء جنگ از براى مذاكرات صلح از براى دولت عثمانى امضاء شد . صربيها تا هشتاد كيلومترى بلگراد پيشرفته و تقريبا حاليه تمام صربستان را دوباره تسخير نمودند ( چه وجد و بشاشتى اين قشون خواهد داشت ) .\r\nدر روز 31 اكتبر گفتگوى در پارلمان انگليس از براى متاركهء موقتى جنگ و مذاكرات صلح با عثمانيها به عمل آمد و پس از امضاء آن در ظهر روز بعد رسميت پيدا كرد . شرايط آن افتتاح بغازبوسفور و اشغال تمام استحكامات داردانل از براى داشتن يك راه آزاد به بحر سياه و مراجعت دادن تمام اسراى جنگى متفقين به اوطان خود مىباشد . انتهى .\r\n( پايان نوشتهء روزنامهء رعد قزوين )\r\n\r\nآلمانوفيلهاى ايران\r\nيقين دارم آلمان فيل‌هاى ايران از اهالى آلمان مغموم‌تر و محزون‌ترند ، براى اين‌كه غلو و تعصب آنها به مراتب از آلمانها بيشتر بود . كاش طهران بودم و تماشا مىكردم . ماه محرم و صفر براى ندبه و گريه و زارى آنها بد بهانه‌اى نشده مىتوانند بدان وسيله هم و غم خود را تخفيف بدهند و حال آن‌كه براى ايران قيصر و تزار و كينگ انگليس يكى است . اجنبى اجنبى است و لوازيك دين و يك آئين باشد !\r\n\r\nقاموس رعد\r\nقاموس « رعد » بىمزه نيست .\r\nتحويلدار : سرمهء چشم ادارات . تبر گردن‌شكن براى ديگران را گويند .\r\nتحصيلدار : چيزى است كه رعايا هر وقت ببينند پناه به چوبهء دار مىآورند ( مثل يحيى خان ) .\r\nحمام : محلى است كه هركس بيرون بيايد كثيف‌تر و بوى . . . مىدهد .\r\nآبونه : اين‌كه وقت آوردن روزنامه آن را خوشحال و وقت مطالبه آن را بدحال سازد .\r\n\r\n","description":"","footnote":"","page_name":" 5484 ","page_number":588},
  {"content":"\r\n\r\nمميز : آن‌كه غير از پول هيچ‌چيز ديگر را تميز ندهد .\r\nمحبس : مكانى است كه فقرا و بىكسان ساكن باشند .\r\nقسم : براى اثبات كردن دروغ استعمال مىشود .\r\nشرافت : شرّ آفت رسيده را گويند .\r\nمركز : مكانى را گويند كه از اطراف خود بىخبر باشد .\r\nتمديد : آن‌كه عالم را تمديد نمايد .\r\nقول : دروغ گفتن را گويند .\r\nنظار : آنهائى كه به در و ديوار نگاه كرده و حرف نزنند .\r\nاجتماعات : آن‌كه براى وكالت توسط وجوه بريّه برپا شود .\r\nپروپاگاند : هميشه براى وكيل نالايق به خرج برود .\r\nآرشيو : آن‌كه از نگاهش انسان عار دارد .\r\nصورت‌حساب : آن‌كه الى حال در حبيب و بغلها مخفى شده و كسى نديده .\r\nفراش‌باشى : رئيس پس گردن‌زدنها و زورگويان را گويند .\r\nرسومات : مايهء عيش جمعيت كثيرى را گويند .\r\nحكم : آن‌كه براى دولتمندان هيچ‌وقت اثرى نداشته باشد .\r\nقدغن : آنكه فقرا را بكشد و اغنياء را به حال بياورد .\r\nهمج رعايا « 1 » : آنهائى كه مثل گوسفندهاى بىزبان به رياست بز راضى باشند .\r\nروزنامه : اوراقى است كه اجزاء ادارات او را بدتر از زهرمار بدانند « 2 » .\r\n\r\nمدير رعد قزوين\r\nاين سيد على مدير « رعد قزوين » يك آدم لغو دوروى ده زبانى است كه نظير آن كمتر ديده شده يا ديده خواهد شد . تمام جريدهء او مدح و ثناى آلمانها بود و چقدر همراهى با عثمانيها داشت . پس از آن‌كه انگليسها به قزوين آمدند فرار كرد به جنگل رفت . سپس مطمئن كه شد مراجعت كرد و اجازهء نشر جريده را حاصل كرد . من در زمانى كه ديدن سپهسالار رودبار رفتم يك شمارهء آن را ديدم كه به كلى ورق را برگردانده پس از ستايش\r\n\r\n\r\n","description":"","footnote":"\r\n( 1 ) - عينا چنين نقل شده است . آنچه مصطلح است « همج الرعاع » مجازا به معنى بىسر و پاها است . ( ا . ا . )\r\n( 2 ) - بنا به نوشتهء مرحوم صدر هاشمى در كتاب تاريخ جرايد و مجلات ايران ( 3 : 322 - 323 ) رعد در چند دوره نشر شد . آغاز آن سال 1329 بود و بعد در دورهء اشغال روس تزارى و سپس در دورهء جنگ بين المللى اول و تا سال 1308 گاه‌به‌گاه نشر شده . سيد على مذكور در اسفند 1311 فوت كرده . مدتى هم شيخ عبد العلى موبد طهرانى با او همكارى داشت . ( ا . افشار )\r\n","page_name":" 5485 ","page_number":589},
  {"content":"\r\n\r\nو مدح انگليسها تاخت به آلمانها آورده بود كه بله درست است ايران دروازهء هندوستان است اما ايرانيها اين دروازه را هرگز به روى آلمانها باز نخواهند كرد و نخواهند گذاشت يك دولت و قشون اجنبى از خاك آنها بگذرد . همه مىدانيم انگليسها براى طمعى به ايران نيامده‌اند . مقاصد انگليس بازگذاشتن راه تجارت است و از راه تجارت و اقتصاد مىخواهد اهالى ستم‌كشيدهء ايران را ترقى و تعالى بدهد . هركس به غير اين خيالى دربارهء دولت دوست ما انگليس بنمايد بايد به ريش او خنديد . تمام چهار صفحهء روزنامه خود را بدين بيانات سياه كرده بود . فقط براى اين‌كه چند دانه ليره از انگليسها گرفته يا خيال داشت بگيرد .\r\n\r\nانتخابات - تحريك شيخ محمد على\r\nشيخ شرحى نوشته بود . اتومبيل حاضر شده است ، مجال كم . اين افاده را در اول كاغذ نموده بود كه ما بدانيم شيخ اتومبيل هم سوار مىشوند . انشاء اللّه به سوارى فيل هم خواهد رسيد . جزو انجمن نظار خرقان است . براى دادن تعرفه و گرفتن آراى آنجا مىروند . بعد نوشته بود كاغذهاى وزارت داخله تمام به تحريك شيخ محمّد على است و از الموت به واسطهء سيد بزرگ شيخ پيش‌بينى و جلوگيرى مىكند . مبادا در رأى وكالت او اخلال شود . لكن ما در شهر به دموكراتها كه او را كانديداى خود نموده‌اند غلبه داريم و باز هرچه تصور مىكنم سردار معظم كه براى وكالت غش كرده بهتر از سايرين است ، اقلا مفسد نيست . دستهء ما او و ميرزا باقر سيميارى را انتخاب مىكنند . شما از اين كاغذها انديشه نكنيد . پيرمردها را واداريد همان دو نفر را رأى بدهند . جواب حكومت و جواب وزارت‌خانه را هم سخت بنويسيد كه اين عريضه‌جات تمام به تحريك شيخ محمّد على است . ميرزا . . . « 1 » پسر حاجى ميرزا احمد حكيم‌باشى به رودبار الموت مىآيد . آدم ساده‌اى است و ميل دارد نطقهاى حكيمانه كند كه هيچ سر و ته ندارد .\r\nقشون انگليس وارد اسلامبول شد . استحكامات داردانل را ضبط كردند . صربيها تمام مملكت خود را گرفتند . آلمان فيلهابور شدند .\r\n\r\nنامهء رئيس قالى همدان\r\nمسيو آدوردز « 2 » همان كسى كه سه سال قبل اينجا آمد رئيس كمپانى شرق قالى همدان كاغذى به من نوشته بود . پس از هفت سال خداوند پسرى به او داده اسمش را\r\n\r\n\r\n","description":"","footnote":"\r\n( 1 ) - اسم در اصل نوشته نشده است .\r\n( 2 ) - به صفحهء 4573 مراجعه شود .\r\n","page_name":" 5486 ","page_number":590},
  {"content":"\r\n\r\nآلتر گذاشته‌اند . پس از ذكر بعضى از اخبار كه تازگى نداشت نوشته بود : « آلمان براى ترضيهء خاطر ما و ترتيب صلح تمام اراضى و نقاطى [ را 
  ] كه از بلژيك و روسيه اشغال كرده تخليه [ مىكند 
  ] و به خود آنها واگذار خواهد نمود . به‌علاوه حاضر است خساراتى كه به دولت بلژيك وارد شده است تأديه و تلافى كند . باوجود اين هنوز جواب مساعد به آنها داده نشده است زيرا ملتى كه مدت چهار سال تمام دنيا را متزلزل ساخته و اسباب اين همه اتلاف نفوس و خسارات فوق العاده شده به اين زودى از چنگال قوى عدالت و انتقام رها نشده و خلاصى نخواهد داشت . »\r\nآلمانها با آن تداركات چندين ساله همچو تصور كردند تا انگليس به خود بجنبد ، تا فرانسه تهيهء دفاع كند از راه بلژيك داخل خاك آن شده و به زودى پاريس را متصرف مىشوند و پس از تصرف به اندك مدتى صلح برقرار خواهد شد . اين‌كه نشد بر سفك دماء و غرق كشتيها و خرابى شهرها كوشيدند . غافل از اينكه هرقدر از اين حركات زشت بيشتر مرتكب شوند بيشتر باعث تنفر دنيا مىشود . اين شد كه عالم با او دشمن شد .\r\nحتى دولتهاى كوچك‌كوچك امريكا . زور در مقابل جمعيت بالاخره زانو به زمين زد .\r\nشيخ عليه الرحمه در گلستان مىفرمايد :\r\n پشه چو پر شد بزند پيل را * با همه تندى و صلابت كه اوست\r\nمورچگان را چو بود اتفاق * شير ژيان را بدرانند پوست \r\nالموتيها در عريضه‌نگارى يد طولانى دارند . چندين عريضه به ماليهء قزوين و وزارت‌خانه از ترتيب جنس گرفتن يحيى خان نموده‌اند . گفتند دو روز است مفتش آمده تحقيقات كرده و انبار گندم را كشيده كه بيست خروار علاوه بوده است . حالا چهار چشمى نگاه مىكنند كه چه نتيجه بدهد كه من تصور مىكنم هيچ . زيرا همه دزدند و همه دستشان يكى ، و به اصطلاح نان به‌هم قرض مىدهند . منتهى كارى بشود همه را نمىگذارند يحيى خان بخورد . به شركت هم تقسيم مىكنند و سال ديگر يحيى خان بيايد ده مقابل بدتر خواهد كرد « 1 » .\r\nسه روز است امير اسعد آمده مران . هوا ابر است مه دارد و مىترسد از گدوك بگذرد .\r\nدو ماه است كه به واسطهء آمد و رفت اينها تمام مال مردم جبرا زير بنه اينهاست . بعضى قاطرها را كه از بس صدمه زده‌اند نزديك سقط شدن هستند .\r\n\r\n\r\n","description":"","footnote":"\r\n( 1 ) - ظاهرا اين يحيى خان همان كسى است كه تحصيلدار ماليه بوده ( صفحهء 5468 ديده شود ) . ( ا . افشار )\r\n","page_name":" 5487 ","page_number":591},
  {"content":"\r\n\r\n\r\nسپهسالار ، سردار كبير ، سالار فاتح\r\nآنچه من تحقيقات كردم سالار فاتح و كجوريها به سپهسالار پيغام فرستاده‌اند كه تا آنجا هستى ما متوحش [ ايم 
  ] و نمىتوانيم راحت باشيم . اگر مىخواهيد باز امير اسعد يا پسرهاى او را بر ما حكم‌فرما كنيد ما همان بوديم كه هستيم ، خودت برو و سردار كبير را بگذار ، نوكر و خدمتگزار و بنده هستيم . اين شد سپهسالار همه را به سردار كبير برگذار كرد و آمد . از قرار يك قولى به محض خارج شدن سپهسالار سالار فاتح نزد سردار كبير رفت . مادر سردار كبير كجورى است ، خودش هم آدم سالم بىاذيتى . لهذا ئيل و كيل كجورى و تنكابونى به او راغب هستند . امير اسعد داغ باطله خورد . نه حالا كه پدرش حيات دارد نه بعد از او ديگر نمىتواند در آنجا گل كند ، مگرچه پيش آمد نوظهورى حادث شود . سپهسالار در رودبار يك شب يا دو شب بيش نمانده به نجف‌آباد رفت كه از آنجا طهران برود . شيخ به من نوشته تا امروز انتخابات انجام نگرفته ، شهر نروم چطور مىشود . بر خلاف گفتهء مرشد عمل كرد . اين مجلس هم تشكيل يابد ببينم چه خواهند كرد . كجا را خواهند گرفت .\r\n\r\nورود امير اسعد\r\nشنبه يازدهم صفر المظفر ، 24 عقرب - عصر هشتم آقاى امير اسعد و سالار سعيد وارد گرمارود شدند . هوا صاف و ملايم بود . مير آخور را آنجا فرستادم . ديگر در گرمارود چيزى باقى نمانده است . صبح نهم قلعه تشريف آوردند . نم‌نم باران مىآمد و بعد شدت كرد . خوشحال بودند كه ديروز از گدوك گذشتند و الا گرفتار شده بودند . ناهار من اصرار كردم ماندند . همچو تصور مىكنم قروقرهاى من به گوشش رسيده باشد كه به همه جهت چهارده نفر عمله و اكره زيادتر همراه نداشت . تتمه را به شترخان فرستاده بود . بعد از ناهار خوابيد . باز باران مىآمد نگذاشتم بروند .\r\n\r\nجليلوندها\r\nچيز تازه همراه اينها حبيب اللّه خان برادر بزرگ عزيز اللّه خان جليلوند بود كه همراه سپهسالار تنكابون رفته بود . خيلى مظلوم ، خيلى افتاده به نظر آمد . همين دو برادر بودند كه از خوف حملهء آنها به قزوين كسى خواب نداشت . بالاخره يك شب سردار همايون حاكم با تمام اجزاء ادارات به قونسل‌گرى متحصن شدند كه امشب به شهر خواهند ريخت . غارتها از اطراف كردند ، مالها بردند ، بىعصمتيها كردند تا بختيارى از طهران آمد\r\n\r\n","description":"","footnote":"","page_name":" 5488 ","page_number":592},
  {"content":"\r\n\r\nو با هزار جنگ و دعوا متفرق و فرارى شدند .\r\nشب خيلى گراموفن زده شد . امير حال كرده بود . صبح دهم به‌سمت معلم‌كلايه و منزل خود رفت . مثل رفتن دماغ نداشت . صحبت از سپهسالار و تنكابون كم شد . ميل نداشت از آنجا گفتگو شود . معلوم بود راضى به اقامت سردار كبير نيست و گمان مىكرد سپهسالار به آن عجله او را خواسته مىخواهد آنجا بگذارد كه برعكس گرديد ( من چون دستم عادت نكرده گاهى سركش‌هاى گاف يادم مىرود . ) حاجى حسين خان پدر سالار سعيد به قول ولى بيك ( سالار سيد ) مرحوم شده . استمزاج حاصل كرديم به تسليت برويم يا نه . امير اسعد گفت من مىروم و اگر ميل داريد خبر مىكنم تشريف بياوريد . قبول كردم .\r\n\r\nسالار سعيد\r\nسالار سعيد خوب دخلى كرده دماغ داشت . ارث پدر هم كه تمام به او مىرسد . كمى روزنامه‌ها را تماشا كردند ، از اخبار جنگ جويا شدند . ليكن به‌طور بىاعتنائى گوش مىدادند . اينها فهم اين چيزها را ندارند . فقط شنيده‌اند جنگى است و حالا هم دارد صلح مىشود . صورت « هايگ » و « فش » در اطاق من به ديوار نصب بود پرسيدند كيست .\r\nگفتم . نگاه كردند اما مثل اين‌كه به صورت يك نفر نوكرشان يا يك نفر انسان عادى نگاه كرده باشند .\r\nامروز كاغذجات شهر را نوشتم . رقعه‌اى هم از امير اسعد براى حكومت گرفتم .\r\nعريضه هم دادم الموتيها نمودند تا ژاندارم برود . بيست تومان هم انعام و خرج راه از خودم دادم . به حكومت شرح مفصلى از بابت غله و وضع اينجا خودم نوشتم . در جواب فرستادن سوار و انتخاب فهيم الملك و آقاى عماد السلطنه جواب نوشتم من تا اين كاغذ شما نيامده بود نمىدانستم انتخابات شروع شده . من خودم الموت هستم . شما و وزارت‌خانه مىدانيد ، باز مىپذيريد كه سوار فرستاده باشم .\r\n\r\nانتخابات\r\nامروز اكثريت جمعيت الموت را طايفهء نسوان تشكيل مىدهد كه بدبختانه در مملكت ما از انتخابات محروم هستند و من چون از تهيهء آراى شهر خبر دارم براى صد يا صد و پنجاه رأى مردهاى اينجا تلاش بىجا نمىكنم ، ديوانه نيستم . صرف‌نظر از همهء اينها در همه‌جا مرسوم است بعضى اشخاص را كانديدا مىكنند در ايران به‌طور شدت و مبالغه اين كار رواج دارد . بر فرض من هم دو نفر يا چند نفر را كانديدا كرده باشم چه\r\n\r\n","description":"","footnote":"","page_name":" 5489 ","page_number":593},
  {"content":"\r\n\r\nمخالفتى با اصول انتخابات دارد . كجاى آن بر خلاف قانون است . اينها كار شيخ محمّد على است . خودتان هم مىدانيد او تشنه و سوختهء وكالت است . محض آن‌كه اقدامى بر خلاف ميل او واقع نشود اين عريضه‌جات را مىگويند مردهء او جعل مىكنند و به پست‌خانه مىدهند . وزارت‌خانه هم بدون تحقيق و رسيدگى فورا به من اعتراض مىكند . مثل اين‌كه رسيدگى كرده مدلل شده است . حيف است از يك وزارت‌خانهء مهم مملكت كه به اين قبيل عريضه‌جات بىاساس و بىمدرك بدون آن‌كه امهار يا امضاء آن معرفى شده باشد وقعى بگذارد .\r\nاسعد الحكماء آمده است . او پيغام داده بود حكومت دو منظور از اين كميسيون و اين حقه‌بازى دارد : يكى آن‌كه سر مردم شهر را بپيچاند و در آخر بگويد از طرف حكومت همه قسم اقدامات شد ، ملاكين و محتكرين زير بار نرفتند ، زور من هم نرسيد . ديگر اينكه منافع ببرد و تا روزى پانصد تومان حكومت از اين راه دخل نموده است . [ از 
  ] هركس غله داشته يا تجارت آن را نموده بوده است ، يا قصد تجارت آن را داشته محرمانه مبلغى پول گرفته و اجازه داده است .\r\n\r\nمرگ‌ومير\r\nنوكرهاى كشمرزى من عيال و اطفال خودشان را به الموت آورده‌اند . اين هم قوز بالاى قوز من شده است . سال قبل از گرسنگى و بعد از ناخوشى حصبه قرب دويست و پنجاه نفر از كشمرز آدم تلف شد . از همين ناخوشى انفلوانزا گفتند شصت نفر تلف شد .\r\nبرادر زن مشهدى ملك آمده بود . محمّد على خان مىگفت اسم هركسى را مشهدى ملك برد گفت « الدى » ( مرد ) . اما برزلجين اين‌طور نبود و وضعش داير است .\r\nوقت اين است ساعت به ساعت آدم روزنامه داشته باشد و بخواند كه براى من ماه به ماه هم ميسر نمىشود . مگر ميرزا حسين از شهر بيايد و بياورد كه چهار روز است رفته .\r\nشرح فوق و صفحهء مقابل را من صبح خيلى زود نوشتم . بعد بيرون رفتم آفتاب بود و هوا ملايم ، در صورتى كه سه روز قبل تا پشت باغهاى نسا برف آمده بود . در ورك و بالاروچ پارو كردند . چون طويلهء كاروانسرا را مىسازم به سركشى آنجا رفتم كه باز بىبى زهرا زواركى فوت شده بود و رعايا مشغول كفن و دفن او بودند و عمله نداشتيم . در اين بين اسعد الحكماء رسيد . بعد از خوش‌وبش بالا آمديم . گفت امير اسعد ناهار در شترخان ماند ، عصر رفت .\r\n\r\n","description":"","footnote":"","page_name":" 5490 ","page_number":594},
  {"content":"\r\n\r\n\r\nانگليسها در قزوين\r\nاز شهر جويا شدم گفت انگليسها با عثمانى و گويا با اطريش هم متاركه كردند . فقط باقىمانده است آلمان . شش هزار قشون آنها جديدا به سركوبى بالشويكها بادكوبه رفت .\r\nقشون عثمانى تبريز و ساير نقاط ايران را تخليه كرد و رفت . اما به‌جاى آنها انگليسها رفتند و مقام گرفتند . در قزوين از پشت باغ سپهسالار الى آسياى هفتم تمام را عمارت ساخته‌اند . متجاوز از يك كرور خرج بنائى نموده‌اند . بنا روزى پانزده هزار ، ناوه‌كش يك تومان مزد مىدهند .\r\n\r\nفتح الدولهء همدانى و عبيد اللّه افندى\r\nارمنى زياد به قزوين آمده قرب ده دوازده هزار نفر . اين ايام انگليسها از آنها عمله و بنا و كارگر مىگيرند . مىگفت فتح الدوله همدانى قزوين آمده است . من او را مكرر ديده بودم كه در ميان درشكه و پنجاه و شصت سوار مسلح همراه توى خيابانهاى قزوين نمايش مىداد و هر شب يك نفر يا چند نفر را گرفته به اردو مىفرستاد استنطاق كنند . به توسط دوستانم يك مجلس اين روزها او را ديدم . مىگفت هركسى را انگليسها مىخواستند بگيرند به من حكم مىكردند . اما تا يك استيضاحى از آنها مىخواستند مىگفتند به ما ربط نداشت . تا به من گفتند عبيد اللّه افندى را بگير به هزار حيله در خانهء ديگرى او را دعوت كردم و بعد گرفتم و به دست انگليسها دادم بغداد بردند . دولت ايران كه بازخواست كرد به كلى انگليسها منكر شدند . تا من فرار كردم و در همدان دستگير شدم و حبس بودم تا يك نفر جنرال بزرگى از بغداد به همدان آمد مرا از حكومت خواست . نزد او بردند تا مستحفظين همراه من بودند جنرال با يك چهرهء عبوس خشمگين با من سؤالات كرد كه من تصور مىكردم مرا سياست خواهد كرد . بعد مرا به اطاق خود خواست و فورا آن سيماى عبوس را تغيير داد گفت ها فتح الدوله بگو عبيد اللّه افندى را چه قسم گرفتى . من حكايت مىكردم و در ضمن چندين مرتبه تمنا كردم مرا از حبس حكومت آزاد كند . او باز حرف مرا قطع كرده از عبيد اللّه مىپرسيد . بالاخره گفت پيغامى مىدهم و باهم از اطاق بيرون آمديم . چهرهء خود را مجددا عبوس كرده تا از حياط خارج شديم . بعد به حكومت پيغام داد و من مرخص شده قزوين آمدم . مىگفت من به او گفتم حالا عبرت بگير و ديگر از اين كارها نكن . انگليسها خيلى زرنگ و ناقلا هستند . هيچ طرف مشابهت با روسها نمىباشند . [ در 
  ] هر كارى .\r\n\r\n","description":"","footnote":"","page_name":" 5491 ","page_number":595},
  {"content":"\r\n\r\n\r\nانگليسها و جنگليها\r\nچنانچه الان خيلى از ميرزا كوچك خان تعريف مىكنند و او بازآمده شهر رشت و ادارات را كما فى السابق ضبط و تصرف كرده . عشريه هم از محصول املاك مردم دريافت مىكند . حاجى آقا شيرازى هم مأيوسانه مراجعت كرد و دو روز قبل از حركت من ميرزا حسين خياط با يك نفر مجتهد از رشت آمده طهران رفتند و ميرزا حسين مىگفت پيغام و پيشنهاداتى از طرف « هيئت شده » مىرويم طهران به كابينه تبليغ نمائيم . قوت بگيرند باز تنكابون خواهند رفت .\r\n\r\nسدّ نجف‌آباد\r\nسپهسالار نجف‌آباد بود . باز سد را تعمير مىكنند . سال گذشته هفتاد هزار تومان سپهسالار به مباشرت ميرزا غفار سالار منصور پول داد در صورتىكه گندم را بيست تومان محسوب داشت و اينها بيش از بيست و پنج هزار تومان خرج نكردند . كشف مسئله هم اينطور شد كه به استاد حسين معمار پنج هزار تومان سالار منصور قرار داده بود حق السكوت بدهد . روز آخر براى او بازى درآورد . رفت و بروز داد . سد هم شكست خورد . اما سپهسالار هنوز زورش نرسيده مطالبه كند . فقط دهات خودش را كه دست او بود گرفت . او هم پولها را برداشته طهران رفت .\r\n\r\nرياست ماليه\r\nحكايت ماليه و آمدن مفتش شد . گفت همه دزدند و همه دستشان يكى است . ميرزا حبيب اللّه خان در يك سال و نيم رياست ماليه سال قبل صد هزار تومان پول از قزوين برد .\r\nطورىكه پس از قتل رئيس نظميه وحشت بر او مستولى شده شبانه بدون مرخصى به طهران فرار كرد . اما اين رئيس حاليه جوان است بىتجربه بدون سابقه . هركس هرچه بگويد زود قبول مىكند . ميرزا محمّد حسين خان كه براى تهيهء غله جهت انگليسها آمده حالا كه به زحمت غله تهيه شده حضرات مىگويند خروارى سى تومان قيمت مىدهيم .\r\nصاحبان غله راضى نمىشوند . همين قسم مانده است . شعاع الدين ميرزا قزوين بود گفتم بيا برويم . گفت فلانى نوشته مىآيم ، شايد رفتم بين راه رسيد . گفتم برمىگرديد باز طفره زد و نيامد .\r\n* * *\r\n\r\n","description":"","footnote":"","page_name":" 5492 ","page_number":596},
  {"content":"\r\n . \r\n","description":"","footnote":"","page_name":" 5493 ","page_number":597},
  {"content":"\r\n\r\n\r\nيادداشت مؤلف\r\n\r\nدربارهء خاطرات مؤلف\r\nمؤلف در پايان اين قسمت يادداشتى مستقل نوشته است دربارهء خراب كردن قلعه و عمارتش در الموت و غارت كتابچه‌هاى خاطراتش . جداگانه در اين صفحه چاپ مىشود .\r\n* * * پس از آنكه در تاريخ ربيع الثانى يونت‌ئيل 1337 قلعه و عمارت الموت من به دست على اصغر خان ساعد الدوله پسر سيم سپهسالار اعظم غارت و يغما شد و تمام هستى مرا از مخلفه و اثاثيه ، ملك و مال حتى الوتد فى الجدار بردند مجلدات « مموار » من هم جزو يغما رفت كه عزيزتر از هر چيزى نزد من بود . بالاخره پس از تفحص و كوشش بسيار دو مجلد تمام و اين مجلد ناتمام كه تصور مىكنم ( چند ورق كه تا روز حركت من 12 ربيع الاول از قلعه به‌سمت شهر قزوين باشد از اين جلد پاره و برداشته شده ) به دست من آمد .\r\nساير مجلدات معلوم نبود تا اين‌كه دست قضا و قدر ساعد الدوله را از اروپا به قزوين كشانيد ، درحالىكه كودتاى 13 جمادى الثانيهء مطابق 4 حوت سال پيچىئيل 1339 شروع شده بود حكم حبس و توقيف اين آدم هم به اينجا رسيده بود و پس از ورود به خانهء امير انتصار ( شوهر خواهرش ) به هر نحو بود قونسلگرى دولت فخيمه را راضى نموده و مشار اليه را همان شب به خانهء جناب صارم السلطان ( عموزادهء فخر الملك داماد ما ) مدير و منشى قونسلگرى منزل دادند و به من مژده دادند كه ساير مجلدات « مموار » من نزد او و در جاى امنى گذاشته شده است .\r\nمن كه به واسطهء اين پيش‌آمد غارت و فقدان « مموار » هاى خود بيست و هفت ماه بود ترك نوشتن نموده و فقط به همان يادداشت اكتفا نموده بودم مجددا شورى به سرم افتاده شروع نمودم كه از روز عيد نوروز امسال ( حمل تخاقوىئيل 1339 مطابق دهم رجب ) به طريق سابق به درج آن پردازم .\r\nلذا وقايع بيست و هفت ماه گذشته را كه بيشتر راجع‌به خودم و ايران است متدرجا\r\n\r\n","description":"","footnote":"","page_name":" 5494 ","page_number":598},
  {"content":"\r\n\r\nدر همين مجلد و از روز عيد را در مجلد ديگر كه يازدهمين « 1 » مىشود به توفيق و يارى حق تعالى خواهم نوشت كه اگر چشم عبرتى براى من و قارئين محترم پس از مرگ من باشد بسى عبرتها خواهند گرفت . ( عين السلطنه قهرمان قاجار )\r\n* * * پس از آن‌كه به موجب نوشتهء ساعد الدوله در غرّهء شهر ربيع الثانى تخاقوىئيل 1340 هجرى كتابهاى مرا از تنكابون آوردند آن مجلدات روزنامهء من بدبختانه نبود . معلوم شد از ميان جعبه بيرون آورده‌اند . چنين گفتند كه بايد اقتدار الملك مرتكب شده باشد و باز شادى من مبدل به اندوه شد . حالا بايد مدتى دنبال اقتدار الملك دويد . بدهد يا ندهد خدا عالم است . زوارك الموت .\r\n\r\n\r\n","description":"","footnote":"\r\n( 1 ) - اشتباه كرده جلد دوازدهم درست است .\r\n","page_name":" 5495 ","page_number":599},
  {"content":"\r\n\r\n\r\nدنبالهء سال 1337 « * » ( جريان غارت زوارك )\r\n\r\nسفر قزوين - طهران\r\nشنبه يازدهم ربيع الاول ، 22 قوس يونت‌ئيل 1337 - سه ساعت به غروب مانده از قلعه به عزم شهر حركت . با بچه‌ها در زوارك وداع كرده و رفتم . يك ساعت به غروب شترخان رسيدم . ميرزا اسحق همچو صلاح‌بينى كرد كه شب ديگر را در كاروانسرا بمانم .\r\n\r\nشب در كاروانسرا\r\nيكشنبه 12 - صبح سوار شدم نزديك بادشت قدم زواركى يك بسته روزنامه به من داد . ناهار شيركوه خورده شد . همراهان از اين قرارند : على محمّد - محمّد على خان - رضا بيك - اسمعيل قاطرچى - يك مهتر - بلافاصله بعد از ناهار سوار شدم . در چاله براى آنكه راه شهر را نزديك‌تر كرده باشيم نمانده يك سر به كاروانسرا رفتم . كم‌كم برف زياد شد و هوا سرد . مقارن غروب به كاروانسرا رسيدم . چند سوار و چند پياده مسلح ديده شد . دم درب كاروانسرا ايستادم ديدم مرا صدا زدند و صاحب صدا گفت چاكر ميرزا على خان هستم بفرمائيد . معلوم شد از طرف ساعد الدوله رودبار مىروند . قدرى صحبت شد و من به او سفارش كردم از كسان من توجه كنيد . خيلى اطمينان داد . بعد گفتند ما مىتوانيم سميار برسيم . گفتم با اين اسبها كه شما سواريد تا آن سر دنيا هم مىشود . خوششان آمده و گردن گيرشان شد . غروب سوار شده رفتند . همه اينها لباس يك‌جور و كلاههاى نمد زرد پوشيده بودند و به آن پياده‌ها هم سرباز خطاب مىكرد .\r\nحقيقة اسبهاى سوارى آنها هم خوب بود . شب بسيار بدى گذشت . هيچ‌چيز در كاروانسرا نبود . بخارى آن به‌قدرى دود مىكرد كه من راضى به سرما شدم و آتش نكردم . تا صبح به اصطلاح چاقو دسته كرديم .\r\n\r\n\r\n","description":"","footnote":"\r\n( * ) - همانطور كه در صفحهء قبل ديده مىشود اين مطالب را مؤلف پس از گذشتن بيست و هفت ماه كه دفتر خاطراتش را بازيافته است از روى يادداشتهاى دستى موقتى به رشتهء نگارش درمىآورد . ( ا . ا . )\r\n","page_name":" 5496 ","page_number":600},
  {"content":"\r\n\r\n\r\nدر راه قزوين\r\nصبح دوشنبه - باد شديد [ بود 
  ] ، برف هنگامه برپا نموده بود كه از در اطاق بيرون نمىشد رفت . گفتيم مىمانيم . غضنفر چاله‌اى گفت هيچ‌چيز حتى آب نداريم . متحير بوديم كه چه كنم كه صداى پاى آدم و مال آمد . تاج الدين گرمارودى با چند نفر بوكانى وارد شدند . پس از گرم شدن گفتند حركت كنيد ما شما را مىبريم . سر و صورت را پيچيده يك چماقى به دست من دادند . غضنفر هم آمد . به كمك آنها راه افتاديم . غضنفر مىگفت از گدوك رد شويم باد و كولاك ساكت مىشود . همين قسم شد و خيلى تخفيف يافت . همه را تا پائين گدوك پياده آمدم . سه ساعت به غروب دستگرد وارد شديم .\r\nسيد ابراهيم كرسى گرمى با لحافهاى تميز و پشتى اعلى داشت . معلوم شد عيال جديدى از شهر گرفته و اين نظافت و سليقه از آن زن است . اينجا كاغذى از شيخ و شعاع الدين ميرزا رسيد كه چون شما دير كرديد من به طهران رفتم . دو هزار ناسزا گفتم كه با اين همه زحمت بالاخره به وصال او نخواهم رسيد . اينجا باران شروع كرد و شب را ماندم . صبح تا وقت ناهار برف و باران آمد . من خيال داشتم ناهار را آشنستان نزد ساعد الدوله بروم نشد . كاغذى به او نوشتم و دادم سيد برساند كه به واسطهء برف و باران ممكن نشد خدمت برسم ، انشاء اللّه در شهر . هوا بعد از ناهار آرام شد . سوار شديم قاطرسوارى من برعكس كوه دشت را خوب مىرفت . ليكن باران گرفت و تا نجف‌آباد باران خورديم .\r\nيك اسب غنيمت جنگليها واماند . نياز سيد ابراهيم كردم . غروب باغ آقاى رفعت السلطان پياده شدم . مالها و نوكرها خانهء كربلائى غلامعلى رفتند . افخم الملك بود . خيلى از ملاقاتشان مسرور شدم . رفعت السلطان اطاق كوچك زمستانى خوبى در بيرون داشت .\r\n\r\nديدار حاكم - قشون انگليس\r\nهفدهم - امروز عيد بود ديدن حكومت رفتم . ادارهء ماليات مستقيم تمام سوخته و شهرت دارد عمدا آتش زده‌اند . صارم الدوله عزل شد مشار الملك وزير ماليه شد . اين چند روز مردم ديدن مىآيند . به يك اندازه من قزوينى شده‌ام . گل در كوچه‌ها زياد است .\r\nاغلب هوا بارانى است . ديروز من تماشاى آيروپلن را نمودم . قشون انگليس و هندى در بيرون دروازهء راه كوشك عمارت بسيار ساخته و منزل دارند . متصل در خيابانها اتومبيل و دوچرخهء آنها در حركت است ، بسيار قشنگ ، تميز كه از آن بهتر قشون نمىشود . هنديها و بعضى از انگليسيها محرمانه خيلى اشياء مىفروشند . اين چند شب مقدارى پتو و شنل بارانى و بعضى چيزها خريدارى نمودم . محمّد حسين ميرزا ( نوكر ) پسر مرحوم ملك‌آرا\r\n\r\n","description":"","footnote":"","page_name":" 5497 ","page_number":601},
  {"content":"\r\n\r\nاغلب شبها نزد من است . در عدليه استخدام دارد و يك شكلى گذران مىكند . همشيره و بچه‌هايش الحمد للّه سلامت هستند . ميرزا اسمعيل خان در باكو مستخدم انگليسهاست .\r\nفقط گاهى كاغذ مىدهد .\r\n\r\nخبر غارت شدن زوارك\r\n23 ربيع الاول - مصطفى خان افشار ناهار دعوت كرده بود با آقاى رفعت السلطان و افخم الملك و محمّد حسين ميرزا آنجا رفتم . ناهار را انداخته بودند گفتند قاصد الموت آمده كاغذ دارد . وارد اطاق شدند . كاغذى از نرهت ، كاغذ ديگرى از والدهء على محمّد به دست من دادند . باز كردم نوشته بودند روز 21 ناهار ساعد الدوله وارد زوارك شد .\r\nنوكرها استقبال كردند . ناهار را در زمين نزديك دكاكين خورد . بعد از ناهار حكم كرد آدمهاى شما را گرفتند و ريختند به قلعه . هرچه بود غارت كردند . آدمها را گرمارود بردند . به فرياد برسيد . كاغذ مادر على هم همين بود . زبانى هم اينها همين را گفتند . دو ساعت پس از آن قضيه حركت به شهر نموده بودند . من و همه اهل مجلس مات و مبهوت شديم . سر ناهار رفتيم ، اما كجا لقمه از حلق من فرومىرود . زود منزل رفتم .\r\nنواب عاليه مبهوت‌تر از من شده بود . رفعت السلطان نزد حكومت رفت .\r\n\r\nتلگراف به سپهسالار\r\nدر خانهء مصطفى خان گفته شد چون سپهسالار با شما وصلت كرده و شخص بزرگى هم هست خوب است به خودش تلگراف كنيد و بعد هم نزد خودش برويد . در خانهء رفعت السلطان آقاى يمين خاقان آمد . او هم مرا به اين كار تشويق كرد . تلگرافى از قول من به سپهسالار زد كه ساعد الدوله بدون هيچ سابقه خانهء مرا غارت كرد . چون من خودم را به منزلهء فرزند شما مىدانم به شخص شما متظلم [ مىشوم 
  ] و متعاقب تلگراف خودم خدمت مىرسم . يك تلگراف هم به سردار كبير زده شد به‌همين مضامين . باز جمعى ديدن آمدند و همگى همين را پيش پاى گذاشتند كه سپهسالار مرد بزرگى است ، خودش بهتر از هركس جبران و تلافى مىكند . لزوم ندارد به جائى شكوه كنيد . شب كاغذى به حكومت نوشتم كه در خصوص غارت فعلا تظلمى ندارم ، ليكن حفظ خانه و عيال و اطفال من بر شما لازم است ، اقدامى در اين باب بفرمائيد .\r\nشب بسيار تلخ و سخت بدى گذشت و تا صبح خواب نرفتم . صورتا من ساعد الدوله و ساعد الدوله مرا نمىشناسد . اين چه حركتى بود از او صادر شد . جلال و ولى آقا قاطرچى نزد او هستند . دور نيست آنها به‌قدرى دروغ بافته از مال و مكنت من گفته\r\n\r\n","description":"","footnote":"","page_name":" 5498 ","page_number":602},
  {"content":"\r\n\r\nباشند كه او تصور نموده است من جهانشاه خانم يا قوام الملك شيرازى . به اين طمع سر خانهء من رفته .\r\n\r\nاعزام مأمور - دادن شصت تومان\r\nشنبه 24 - نزد حكومت رفتم . او و هركس بود اظهار تعجب مىكردند و نمىدانستند چه محملى براى اين كار قرار بدهند . قرار شد ميرزا جعفر خان نامى را با چند نفر سوار روانه دارد . من آنچه كردم ژاندارم روانه دارد گفت به حرف من نمىروند و نمىدهند .\r\nبىجهت آبرويم ريخته مىشود . من هم گفتم شيخ ابراهيم همراه اينها برود .\r\nگفتند ميرزا جعفر خان آدم زرنگى است ، خيلى مرا اطمينان دادند . شيخ موقعى به دستش آمده گفت طلب‌كار در خانهء من نشسته شصت تومان مىخواهد . بدهيد به دستش بدهم بروم . ناچار اطاعت شد . آن‌وقت نالهء خرج خانه را كرد . آن را هم گفتم كربلائى روزبه‌روز بدهد .\r\nمبلغى هم به ميرزا جعفر خان و سوارها دادم . از اينها كه فراغت حاصل شد كالسكهء پست حاضر بود .\r\n\r\nبه سوى طهران\r\nبا همه وداع كرده به اتفاق افخم الملك و على محمّد و محمّد على خان به‌سمت طهران حركت كرديم . هوا سرد [ بود 
  ] و بسيار زحمت داد . هيچ‌جا استراحت نكرديم . تمام روز دوم را هم راه رفتيم . يك ساعت از شب 26 گذشته طهران رسيديم . من در خانهء قمر الدوله دروازه قزوين پياده شدم . افخم الملك به خانهء خودش رفت كه صبح زود خدمت حضرت و الا رسيده از قضيه آگاه نمايد . قمر الدوله تعجب زياد كرد . ساعتى كه گذشت من واقعه را گفتم و اسباب اوقات تلخى او را هم فراهم نمودم .\r\n\r\nديدار و گفتگو با سپهسالار\r\nدوشنبه 27 - صبح درشكهء ميرزا عبد الوهاب خان را سوار شده يك سر پارك سپهسالار دوازده دولت رفتم . اسعد السلطنه دامادش مرا به اطاق هدايت كرد . نشستم .\r\nجمعى هم بودند ( سپهسالار حاكم آذربايجان شده ) . اين اطاق به گلخانهء بسيار قشنگى تماشا مىكرد . پس از مدتى سپهسالار آمد . ضياء الدوله همراه او بود . بسيار خوش برخورد كرد . اطاق كه اندكى خلوت شد رو به من كرد گفت ديروز در تلگراف‌جات تلگراف شما را قرائت كردم ، خيلى باعث تعجب من شد . اين پسرهء . . . بدذات خر نادان چه سابقه‌اى با شما داشت . چرا باعث اين حركت شد . مگر ديوانه شده بود . من گفتم\r\n\r\n","description":"","footnote":"","page_name":" 5499 ","page_number":603},
  {"content":"\r\n\r\nهيچ سابقه نبود و من جز اين دو كاغذ اطلاع ديگرى هم ندارم . گرفت و بلند خواند . رو به ضياء الدوله كرد و آنچه از دهانش بيرون آمد فحش داد و نفرين كرد كه شاهزاده با ما وصلت نموده بود كه در گوشهء الموت راحت باشد . اين . . . خانهء او را برهم زد ، چه و چه ، يك داستانى . بعد از الموتيها و مخصوصا از جلال جويا شد . گفتم خدمت خودتان بود و به من سفارش نموده بوديد ، اطمينان داده بوديد كه خلاف نمىكند . گفت الحذر از الموتى همان . . . باعث شده‌اند .\r\nمختصر خيلى صحبت شد كه تمام را اظهار شرمندگى و خجالت كرد . ناهار حاضر شد . برخاست از ميان گلخانه گذشته از يك سالن بسياربسيار عالى مزينى كه واقعا تماشائى بود گذشته به سفره‌خانهء مزين‌تر عالىتر مىرسيديم . ناهار سر ميز بود خورده شد . بين ناهار دو نفر از نوكرها را خواست از جلال پرسيد . بعد گفتند كه اگر خود شاهزاده بود هرگز اين كار واقع نمىشد . يك مرتبه به تشدد تمام گفت خير و اللّه اشتباه است ، اگر بود جانش هم بالاى مال رفته بود . اين پسر من . . . است ، آدم نيست . پس از ناهار من با بهاء السلطنه آمديم اطاق اول . سپهسالار و ضياء الدوله نيامدند . با بهاء السلطنه خيلى صحبت شد . آمدند عقب من كه حضرت اشرف شما را خواسته . باز از اطاقهاى سابق الذكر گذشتيم ، از پلكانى بالا بردند وارد يك بالاخانهء بسيار مزين قشنگى كه به كوه نگاه مىكرد شدم .\r\nپس از صرف يك فنجان چايى سپهسالار گفت خانهء من متعلق به خود شماست . اما شما شخصى هستيد همه خويشان ديدن مىكنند ، وانگهى خدمت حضرت اقدس و الا بايد برسيد ، اينجا از دست شما گرفته نمىشود . اگر حرف مرا مىشنويد خوب است برويد خانهء حضرت و الا تا من سر صبر و فرصت در تهيه و تدارك كار شما باشم . من جواب دادم به درب خانهء شما آمدم كه حرف شما را بشنوم . البته متمرد نيستم . گفت پس گوش بدهيد . من تلگراف سخت به خود آن . . . و سردار كبير نمودم . تلگرافى هم به سردار مفخم و شيخ الاسلام قزوين . اديب الحكما « 1 » للهء آن ناخلف را مىخواهم روانه كنم برود . اميد به خداوند دارم جبران بشود . من چيزى نگفتم و ساكت نشستم . اين سكوت و بهت مرا ديد مجددا به من خطاب كرد : حضرت و الا در حضور ضياء الدوله به شما قول مىدهم اگر پيراهن تن خودم را فروخته‌ام مال شما را تا دينار آخر مىدهم .\r\nخاطرجمع باشيد . من پس از اين كلمات اظهار تشكرى كردم . مجددا گفت حالا تشريف\r\n\r\n\r\n","description":"","footnote":"\r\n( 1 ) - ميرزا سليم اديب الحكما مراغه‌اى مرد اديب و نويسنده و نديم سپهسالار بود . از اديب الحكما كتابهاى شب‌نشينى رمضان و تفننات ثلاثه چاپ شده است . احفادش « اصفيا » نام خانوادگى دارند . ( ا . افشار )\r\n","page_name":" 5500 ","page_number":604},
  {"content":"\r\n\r\nببريد و راحت باشيد . من ديگر توقف نكرده شاد و خرم برخاسته بيرون آمدم . دم پله بهاء السلطنه مرا ديد جويا شد . اندكى اظهار داشتم . گفت سپهسالار كسى نيست كه مال شما را ندهد . آمده سوار درشكه كه تا آن ساعت معطل بود شدم ، راست منزل حضرت و الا .\r\nشعاع الدين ميرزا و افخم الدوله كنار بخارى نشسته بودند . پس از معانقه و خوش و بش گفتند از ديروز اين خبر غارت خانهء شما در شهر طهران شهرت كرده بود . ما تعجب داشتيم كه از شما چگونه خبر نرسيد . امروز صبح افخم الملك آمد . معلوم شد خودتان آمديد . ما در تهيه بوديم اگر آنجا توقف كنيد جمعى را كه محل توجه و ملاحظه و بيم سپهسالارند ديدن شما روانه كنيم . حالا بگوئيد چه شد . من كما هو حقه مطالب و فرمايشات حضرت اشرف را گفتم . جواب گفتند انشاء اللّه راست بگويد . بعد آمدن مرا تقدير نمودند و شعاع الدين ميرزا گفت ساعد الدوله پسر سپهسالار است و داماد رئيس الوزرا ، به غير اين كار چاره ديگرى نداشت . ( يك ماه است دختر دوم وثوق الدوله را براى او عقد نموده‌اند . )\r\n\r\nديدار با پدر\r\nآمدند كه حضرت و الا شما را احضار فرمودند . رفتم اندرون و اطاق حضرت و الا .\r\nروى پاى مبارك افتادم . روى مرا بوسيدند . زير كرسى نشستم . قدرى سكوت فرمودند و بعد سر به آسمان بلند كردند ، خدايا سپهسالار از من و اولاد من چه مىخواهد . روزى نيست به سر من بلائى نياورد . خودت حكم كن . اين استغاثه مرا به رقت آورد . فرمودند چه واقع شد ، آن‌دو كاغذ را بده بخوانم . دادم قرائت نمودند . به من فرمودند چرا آمدى .\r\nعرض كردم چنين صلاح ديدند . فرمودند لازم نبود . حالا بگو از الموتى خاطرجمع هستى . عرض كردم در ظاهر كه با من مخالفتى نداشتند ، بله مطمئن هستم . فرمودند نه همانها اسباب شدند « 1 » . خيلى خوب حالا آمدى به خدا سپردم . قرب يك ساعت همين صحبتها بود . بعد مرخص فرمودند بيرون رفتم . شب شام را خدمت حضرت و الا و خواب را منزل افخم الدوله رفتم و در اين قضيه شور مىكرديم .\r\n29 ربيع الاول - هركس از زن و مرد ديدن مىكند صحبت از اين قضيه است . حكومت قزوين راپرت داده بود از وزارت داخله از من سؤال شد . با مشورت افخم الدوله جوابى نوشتم كه قضيه همان است كه حكومت راپرت داده . فعلا كه آقاى سپهسالار وعدهء همه\r\n\r\n\r\n","description":"","footnote":"\r\n( 1 ) - بعدها معلوم شد كه حضرت و الا صحيح مىفرمودند ( يادداشت از نويسندهء خاطرات )\r\n","page_name":" 5501 ","page_number":605},
  {"content":"\r\n\r\nقسم همراهى و تلاقى نموده‌اند . هرچه پيش آمد مجددا به عرض خواهد رسانيد .\r\n\r\nغارت مجدد\r\nغروب تلگرافى از قزوين و كربلائى غلامعلى رسيد كه پس از غارت عصر 21 ، شب 22 مجددا از گرمارود جمعى به قلعه آمده هرچه باقيمانده بود حتى خوراكى و اسب و قاطر يغما شد . تا زود است چاره كنيد . فورا خانهء سپهسالار رفتم و تلگراف را نمودم .\r\nتعجب زياد كرد . باز نفرين و ناله به ساعد الدوله نمود . اطمينان بسيارى به من داد كه همه را جبران مىكنم . بهاء السلطنه نشسته بود كه گفت شاهزاده من اگر پول ندارم ملك فراوان دارم ، از همان ملكها كه به اين . . . بايد برسد به شما عوض مىدهم . هنوز جواب تلگرافات من هم نيامده است . مرخصى اديب الحكما را از وزارت جنگ درخواست نموده‌ام . مىرود و درست مىكند . از آنجا خانهء افخم الملك رفتم . شب آنجا ماندم .\r\nما شاء اللّه دو پسرش ميرزا حسين خان و عبد العلى خان خوب شده‌اند ، مشغول درس هستند .\r\n\r\nكاغذ قزوين و ماجراى غارت\r\n3 ربيع الثانى - كاغذ قزوين رسيد . شيخ و ميرزا جعفر خان وارد شده بودند . زينب و بچه‌ها شرحى نوشته بودند . دل سنگ كباب مىشد كه چهار از شب رفته چه قسم به استعانت اشجار اطراف قلعه توى حياط آمده بودند . همگى سراسيمه برخاسته توى اطاق زينب رفته بچه‌ها مثل بيد مىلرزيدند . كلام اللّه مجيد را به دست شمسى و حسنى داده جلوى محمّد خان ترك رفته گريه و التماس نموده بودند و او تندتند مىگفته ساعد الدوله سر سفر است ، پول و اسلحه لازم دارد ، پولها كجاست . اينها قسم مىخورند هرچه بود عصر بردند . حالا هم به غير اين اطاق هرجا را ميل داريد تفحص كنيد ، گردش كنيد آنچه باقى است ببريد .\r\nمرد فقط جانعلى بود و رمضان خان . بعد حسنى و آن‌دو مرد چراغ گرفته محمّد خان همه‌جا را گردش مىكند . تفنگ و مبلغى پول و هرچه جلوى دست خودش و آدمهايش مىافتد برمىدارند . باز جلوى اطاق زنها مىروند كه گوشواره و سينه‌ريز و دست‌بندهاى خود را بدهيد . اينها گريه مىكنند ، بچه‌ها فريادكنان اين سمت و آن سمت زنها مىروند و توى بغل آنها مخفى مىشوند . باز قرآنها را جلو مىبرند و قسم به آن مىخورند كه ما سينه‌ريز و دست‌بند مثل زنهاى دهات نداريم . هرچه داشتيم برديد . قسم به آنها مىدهند كه از درب اين اطاق محض خاطر اطفال جاى ديگر بروند . مادر على محمّد جلو مىرود و\r\n\r\n","description":"","footnote":"","page_name":" 5502 ","page_number":606},
  {"content":"\r\n\r\nبا محمّد خان خيلى حرف مىزند . به هزار ماجرا ، التماس ، قسم آيه از حياط اندرون مىروند . بعد مىفرستند از آن بطريهاى عرق بدهيد بيرون . حسنى مىرود و مىدهد .\r\nعرق به سلامتى ساعد الدوله مىخورند و گنجه‌هاى نوكرها را باز مىكنند . آنچه مال نوكرها هم بود مىبرند .\r\nجمعى هم در پائين مشغول بردن اسبها و اسباب طويله و اثاثيهء كوفتى اسمعيل جلودار بودند . ساعت شش و هفت اين جمعيت گرمارود مىرود . نوكرها را در گرمارود پس از استنطاق كه همه را قسم مىخورند هرچه هست در قلعه هست و جاى ديگر پول و اسلحه و مخلفه فلان‌كس ندارد . باور نمىكنند بناى زجر را مىگذارند . اسمعيل و محمّد على لله را داغ مىكنند . ابو القاسم را بيرون ده براى تيرباران مىبرند ، چشمش را بسته به سنگى تكيه‌اش مىدهند كه پول كجاست بگو ، و الّا تيرباران مىشوى . هرقدر قسم مىخورد من از پول عين السلطنه خبر ندارم صندوق‌دار او نبودم ، هرچه هست و نيست نقد جنس تمام در قلعه است حكم شليك مىشود كه چند نفر از سربازها تخلف كرده مىگويند اين آدم بىگناه است ، چه خبر از مال ارباب خود دارد . وانگهى همه در خانهء او بود آورديم .\r\nابو القاسم را مىآورند و حبس مىكنند چوب زياد مىزنند . تقى را صدمه نمىزنند كه بلكه تمام اسناد و ثبتها را بدهد . على اصغر را داغ مىكنند ، چه و چه هزار از اين كارها .\r\nنوكرها را هم روز ديگر كت بسته پاى برهنه و پياده جلو انداخته در ميان برف و سرما همراه تنكابون مىبرند . ببينيد به سر يك مشت زن و بچه‌هاى كوچك‌كوچك كه همچو چيزها نديده‌اند در آن‌وقت شب چه آمده است با آن صدمهء عصر . خداوند خودش حكم شود بين من و ساعد الدوله . به چه جرم ، به چه گناه ، به چه ناخدمتى بايد همچو بلا و مصيبتى سر زن و اطفال من درآورد . آن هم به خدعه و نيرنگ . شرط انصاف است مرد به خانهء كسى برود ، نان او را بخورد آن‌وقت حكم غارت بدهد . مقصود او اگر واقعا پول و اسلحه بود آدمهاى مرا كه گرفت به‌طور معقوليت مىتوانست پول و اسلحه را هم از آنها بگيرد ، ديگر سر زن و بچه آن هم يك مرتبه عصر و دفعهء ثانى چهار از شب رفته نرود .\r\nبه‌هرحال اگر قصد او همين بود من هم بودم فرق نداشت ، زيرا ساعد الدوله پسر سپهسالار داماد رئيس الوزرا وارد مىشد ما بدون گمان مثل آن‌كه پدرش و برادرش مىآمدند همان معاملهء مهمان‌نوازى را مىكرديم . ساعد الدوله ، على خان سياه‌كوهى يا اسمعيل خان سرابى يا ماشاء اللّه خان كاشى نبود كه به محض اينكه استماع كنيم خيال الموت را دارد فورا اموال خود را مخفى [ كنيم 
  ] و مشغول سنگربندى و دفاع شويم . در جنگ و دفاع كشته شويم يا بكشيم . شايد من هم بودم بدتر از اين مىشد . امروز به من\r\n\r\n","description":"","footnote":"","page_name":" 5503 ","page_number":607},
  {"content":"\r\n\r\nاهانت نشده يا جانم تلف ، اما شايد بودم هردو مىشد . زيرا كسى كه با يك مشت نوكر بىآقا و جمعى زن كه در هر مذهب و ملت محترم هستند اين نوع معامله كند با من به طريق اولى شديدتر مىكرد . آقا برار را عقب كرده بودند سه تير براى او انداخته بودند .\r\nبيچاره رفته بود سراج محله و دو روز و دو شب ميان انبار كاه مخفى شده بود .\r\nميرزا جعفر خان شرحى نوشته بود كه فعلا اينجا منظم است و به كلى خاطرجمع باشيد . چندتا هم شعر عربى و فارسى در شجاعت خود ذكر نموده بود . شيخ ابراهيم با نشادر كاغذى نوشته بود . چون مسبوق بودم روى آتش گرفته ظاهر شد . او نوشته بود اسناد و كتابهاى شما با پولى كه در ميان برج بود سالم مانده است . از مخلفات قلعه هم آنچه سر دست بود يغما شده تتمه باقى است . اسب و قاطر و اسباب طويله با اسبابهاى آبدارخانه و اسلحه چون لازم داشتند همه را بردند . من دو سه اسب و قاطرسوارى خودم و سه قبضه تفنگ قزاقى روسى و يك هفت‌تير على محمّد را با شيخ فرستاده‌ام .\r\nخوب شد على همراه من بود و الا به او بيشتر صدمه مىزدند .\r\n\r\nدار الفنون - مير مهدى ورزنده\r\nپنجم ع 2 - آقاى نصير الدوله همين‌قدر از دستش براى من كار ساخته شد كه مرا امروز به مدرسهء دار الفنون كه امتحان اطفال تمام مدارس بود دعوت نموده بود . رفتم رئيس الوزرا و بسيارى از مردم بودند . شاگردها را جايزه و ديپلم دادند . بعد شاگردهاى دار الفنون به معلمى مير مهدى ژيمناستيك بسياربسيار عالى و مشق‌هاى قشنگى نمودند .\r\nدو پسر حاج افخم الدوله پرويز ميرزا و سلطان محمود ميرزا داخل بودند . پرويز از تمام شاگردها بهتر بازى كرد و دو سه جايزه گرفت . مير مهدى هم او را جلو آورده در حضور رئيس الوزرا و بسيار از او تعريف نمود .\r\nشب و روز مهمانى مىروم . همه‌چيزم رفته همان شكم مانده است . يك شب خانهء عين الملوك رفتم . از پولى كه همراه بود صد تومان قيمت يك دست فرش مبارك باد دادم .\r\n\r\nاسم فاميل\r\nنصرت الدوله اصرارى در نام فاميل دارد و « سجل احوال » اسم گذارده‌اند . مردم بايد در كميساريا رفته يك اسم خانواده براى خود بگذارند . چون در ايران و زبان فارسى اسم كم است و مثل اروپا هم بعضى اسامى غيرمصطلح و غيرعادى را مردم نمىگذارند لهذا سر نام فاميل متصل مرافعه است حتى در جرايد . بعضى فاميلها و نژادهاى تازه هم روى\r\n\r\n","description":"","footnote":"","page_name":" 5504 ","page_number":608},
  {"content":"\r\n\r\nكار آمده كه تاكنون به گوش احدى نرسيده بود . يكى مىگويد من از نسل ساسانم ، ديگرى كيان ، يكى ديگر سلجوقى مىشود . همسايهء او نوادهء اشكبوس ، گيو ، گودرز ، هرچه خيال كنيد . همه مىخواهند خود را به يك شخص بزرگى نسبت دهند و اسم آن طايفه يا شخص را فاميل خود قرار بدهند . حتى به حكما و شعراى ايران هم تجاوز نموده فردوسى ، فرخى ، سعدى ، غيره و غيره نام فاميل مىگذارند و خود را از نسل آن مىدانند . اين مطلب را خيلى سخت گرفته بودند كه زنها را هم ببرند در كميساريا . علما و مردم به صدا درآمدند . اين بود شاهزادگان درجه اول و علما و زنها را از رفتن كميسر معاف نموده قرار شد به وكالت آنها يك نفر برود .\r\n\r\nباز به خانهء سپهسالار\r\nشنبه 28 ع 2 - باز خانهء سپهسالار رفتم . از خانهء ما تا آنجا طول شهر طهران است . دو كورس بلكه سه كورس درشكه محسوب مىشود . باز خيلى اطمينان داد ، اما مىگفت جواب تلگرافم نرسيده است . مىگفت در دنيا اگر دو نفر آدم موذى نمّام باشد يكى از آنها برادر من سردار كبير است . در دنيا از او متقلب‌تر آدم نيست . گفت اديب الحكما امروز رفت . من او را ملاقات كردم . آدم پست قد قطورى است . ترك است . سالها در اين خانواده بوده طبابت هم مىكند . مخصوصا در تربيت ساعد الدوله خيلى كوشش نموده .\r\nبه حمد اللّه مرباى خوبى هم از كار درآمده . ترس سرما را داشت كه من پيرم چطور بروم .\r\nمن هم خيلى وعده به او كردم . تا چه كند . سپهسالار گفت تمام املاك خودم را به دست طومانيانس دادم و از ساعد الدوله گرفتم . خودم تفصيل را به رئيس الوزرا گفتم كار بد بد است هركس مرتكب شود .\r\nمن امروز قدرى بىپرده با او صحبت داشتم . حضرت اشرف تمام مال من رفت ، حتى شال و انگشترى كه امير اسعد براى صبيهء من آورده بود ، حتى شالى كه خودت به عروست دادى . دست به آسمان بلند كرد . مثل بيوه‌زنها به ساعد الدوله نفرين كرد . گفتم اين نفرين شما چه نتيجه براى من دارد .\r\nبارى هركس مىخواهد دل‌دارى به من بدهد و افسوس بخورد مىگويد خبط كردى ، يا آدمهاى شما چرا بىتهيه بودند . من هرچه مىگويم آقايان اين شخص دزد نبود ، قاچاق نبود ، در جزو اشرار و قلدرهاى مملكت ما محسوب نبود كه من يا آدم من قبلا در فكر كار و تهيهء جنگ باشد . فاميل سپهسالار متصل از آنجا مىگذرد ، راه خانهء آنهاست . من اگر امروز وارد اطاق شما بشوم هيچ مىتوانيد تصور كنيد كه دوات روى ميز شما يا قوطى سيگارد شما را سرقت خواهم كرد كه قبلا مخفى كنيد يا در جيب خود بگذاريد . اگر من\r\n\r\n","description":"","footnote":"","page_name":" 5505 ","page_number":609},
  {"content":"\r\n\r\nسرقت كردم تقصير و گناه از شما خواهد بود يا از من كه شما در مادهء من اين خيال را هرگز نمىنموديد عين السلطنه وارد اطاق شما شود و قوطى سيگار بدزدد . حكايت من و ساعد الدوله هم همين قسم ، نه من ، احدى اين گمان را دربارهء او نمىكرد .\r\n\r\nنامهء سالار مفخم\r\nسالار مفخم كاغذى از عراق نوشته بود سر تا پا ناسزا به ساعد الدوله و اين‌كه اگر لازم است من بيايم . اسلحهء خوب دارم پدرش را درمىآورم ، خيلى شاهنامه‌خوانى . جواب نوشتم همين وصلت با شما باعث اين كار شد و پدرت نشست و تماشا كرد . حتى به او نوشتند ، تضرع كردند جواب داد آبرو مثقالى هزار تومان ، من نمىتوانم با ساعد الدولهء ديوانه طرف شوم .\r\nبه توسط جناب حاج محمّد يوسف طالقانى كاغذ به منتظم الملك و كاغذى به امير انتصار نوشتم كه اسناد و كتابهاى من آنچه تنكابون رسيده بلكه به يك شكلى جمع‌آورى كنند . شاه با وزراى خود قهر است كابينه متزلزل است . افخم الدوله مهمانى خيلى ممتاز عالى داد .\r\n\r\nكتابهاى « مموار »\r\nجمعه - خانهء امير الدوله عقدكنان دختر شعاع الدين ميرزا دعوت داشتيم . اركستر قزاقخانه بود و بسياربسيار خوب مىزدند . به گوش من كه مدتهاست نشنيده‌ام خيلى مزه كرد . كاغذجات الموت رسيد . نوكرها را مرخص نموده بودند به الموت با حال خراب .\r\nهمه پاها سرما برده داغ شده آماس كرده . لله بين راه فرار كرده بود با هردو پاى سرمازده . خودى سياوز خانهء سيد عطاء اللّه مىرساند مخفى مىشود تا حكم استخلاص از مصدر جلال مىرسد . من از طهران يك طالقانى پيدا كردم به الموت فرستادم كه اسناد و كتابهاى « مموار » مرا با پول هرچه مانده به شهر قزوين روانه كنيد . اگرچه من تصور مىكردم خود آنها آنقدر عقل داشته باشند .\r\n\r\nكلاه مجد الدوله\r\n20 ع 2 - سپهسالار باغ سردار محتشم بختيارى بيرون دروازه باغشاه نقل‌مكان كرده .\r\nروز برفى آنجا رفتم جمعى بودند . حاج مجد الدوله كلاه غريبى از پوست برهء فلفل نمكى به سر گذاشته بود ، چكمه پوشيده بود ، يك هيكل غريبى . سپهسالار كاغذى به حاكم قزوين نوشت كه در كار من اقدامات كند تا خودش برسد و قزاق روانه دارد . افخم الدوله\r\n\r\n","description":"","footnote":"","page_name":" 5506 ","page_number":610},
  {"content":"\r\n\r\nمىگفت پارسال از يك گروهان ژاندارمرى پنجاه هزار تومان صاحب‌منصب آن منافع برد . از شش سير نان و عليق يك اسب مردم مداخل‌ها كردند . بخوربخور اندازه ندارد .\r\nتحديد ترياك را طومانيانس اجاره كرد . در آلمان حزبى به نام اسپارتاكوس ايجاد شده مشغول انقلاب هستند .\r\n\r\nديدار رئيس الوزراء\r\nيكشنبه 23 - امروز به ناچارى ( براى آن‌كه مبادا سپهسالار بهانه به دستش بيفتد نزد رئيس الوزرا نرفته بودم ) . صبح به اتفاق افخم الدوله خدمت رئيس الوزرا رفتم . در سالن مزين عمارت خودش روزهاى يكشنبه از مردم پذيرائى مىكند . پس از نشستن و احوال‌پرسى در صورتى كه گوش‌تاگوش آدم نشسته بود از من جويا شد كه اين واقعه چه بوده . گفتم البته تاكنون راپرت داده شده . فرمودند بلى . گفتم همان است كه عرض شده است . فرمودند سپهسالار چه اقدام كرد . عرض نمودم مشغول اقدامات هستند . گفتند اصلاح شد . گفتم خداوند اصلاح كند . انشاء اللّه به توجه حضرت اشرف مىشود . به همين جوابهاى پوچ و مسامحه مىگذارندم . با وصف آن‌كه موقع بود و مايل هم بود من ديگر هيچ نگفتم مبادا اسباب كينهء سپهسالار شود .\r\n\r\nبازگشت عز الممالك از مهاجرت\r\nحاج عز الممالك به سلامتى از مهاجرت و مسافرت طولانى آمد و امروز آنجا بود .\r\nشب ديدن رفتم . مدتها اسلامبول مانده بود . كاغذى به ماژر محمود خان رفيق مهاجرت خود كه فعلا رئيس ژاندارمرى قزوين است در سفارش من نوشت . اطمينان مىداد كه همه قسم مساعدت مىكند .\r\n\r\nقصد ساعد الدوله\r\nكاغذى از شيخ رسيد كه به تواتر خبر مىرسد كه ساعد الدوله در تهيهء فرستادن جمعيت مجددى به الموت است . ما قوهء مقاومت نداريم . تلگراف كنيد يك عده ژاندارم به ما برسانند . كاغذى به حكومت قزوين نوشته شد كه يك فكرى بكند . اديب الحكماء به‌سمت الموت حركت كرده است . ساعد الدوله بلاى جان من شد .\r\n\r\n","description":"","footnote":"","page_name":" 5507 ","page_number":611},
  {"content":"\r\n\r\n\r\nتسجيل مصالحه‌نامه\r\nچهارشنبه 26 - سپهسالار از نقل‌مكان مراجعت به پارك خود نمود . برف در قزوين و خمسه بسيار باريد . راه سرد و برف است . امام جمعهء سابق آقا سيد ابو القاسم امروز خدمت حضرت اقدس و الا آمد . در حضور من مصالحه نامچه را التفات فرمودند مهر كرد و اعتراف نوشت به‌طور مطلق حضرت و الا تمام دارائى خود را ارباعا با چهار نفر صلح فرموده‌اند و در ضمن تا ده سال اختيار داده شده است كه به هر نحو مايل باشند منافع آن را خرج كنند . دو نفر از آقايان علماى ديگر هم مهر نموده و صيغه خوانده‌اند .\r\nجمعه 28 ع 2 ، 12 دلو - ناهار خانهء عين الملوك بودم ( حامله هست ) . عصر از آنجا گردش رفتم بعد منزل آمدم . اول پرويز ميرزا بعد هم سلطان محمود گفتند تلگرافى براى شما آمده بود نبوديد حاج افخم الدوله باز كرد و فورا از منزل بيرون رفت . من به خيال فرو رفتم تا يك ساعت و نيم از شب رفته كه آقا آمد جوياى تلگراف شدم كه چه بود . در گفتن و دادن تلگراف تسامح كرد . قدرى گذشت اصرار كردم و گفتم مطلبى نيست بدهيد . با خواست خداوند چه بايد كرد . با اكراه دادند .\r\n\r\nتلگراف رفعت السلطان دربارهء الموت - نفرين كردن عز الدوله\r\nتلگراف از رفعت السلطان بود به تاريخ يازدهم دلو كه اسمعيل جلودار به شهر آمده مجددا ساعد الدوله جمعى سواره و پياده به الموت وارد نموده . ميرزا جعفر خان و سوارهاى حكومت را با نوكرهاى شما دستگير [ كرده 
  ] شيخ ابراهيم مفقود الاثر است .\r\nحال خانواده معلوم نيست كه چه به روزگارشان خواهد آمد . ديگر محتاج ذكر نيست كه بر ما چه گذشت و تا صبح چه كشيدم . افخم الدوله پس از قرائت اين تلگراف نزد سپهسالار رفته بود . گفته بود من عجز دارم ، روز شنبه بيائيد به اتفاق برويم نزد رئيس الوزرا . خداوندا غارت يك دفعه ، دو دفعه . ديگر اين هر دقيقه دبه درآوردن چيست . مگر مال و مكنت متصل توليد مىشود ، مىزايد . حالا ببينيد به سر زن و بچه‌هاى كوچك من در اين زمستان چه بيارند . هيچ مفرى و راه نجاتى براى آنها نيست جز فضل الهى .\r\nشنبه - دو مرتبه صبح و عصر خانهء سپهسالار رفتم كسالت داشتند بيرون نيامدند .\r\nحضرت و الا خدمت شاه رفت تفصيلات را عرض كرد . مرا حضرت و الا خواست اندرون . پيرمرد ديشب تا صبح خواب نكرده بود . مىفرمودند به خدا ناليدم و به سپهسالار نفرين كردم . چه به سر اطفال تو بيايد در اين سرما و برف و چله زمستان .\r\n\r\n","description":"","footnote":"","page_name":" 5508 ","page_number":612},
  {"content":"\r\n\r\n\r\nحرف رئيس الوزراء\r\nافخم الدوله بىطاقت شده آن حرف را هم كه سپهسالار زده بود خدمت رئيس الوزرا رفته تلگراف را ارائه [ كرده 
  ] و شرحى گفته بود كه فعلا دربند مال نيستيم ، يك فكرى براى زنها و بچه‌ها بكنيد . اول رئيس الوزرا گفته بود ها شاهزاده خيال كرديد نزد من شكايت نكنيد بهتر مىشود . افخم با كمال متانت گفته بود ما بد نكرديم ، از يك‌طرف پسر سپهسالار و از طرفى داماد شما بود . خواستيم به‌طور معقوليت و بدون هياهو و رسوائى كارى انجام گرفته باشد در حقيقت حفظ مقام حضرت اشرف و سپهسالار شده باشد . جواب گفته بود بله اين در صورتى بود كه طرف اهل باشد و منظور بدارد ، نه همه را سر بگرداند . افخم عذر خواسته بود كه نفهميديم ، حالا چاره كنيد . ما اينطور به عقلمان رسيده بود كه پرده‌درى نشده باشد . آن‌وقت فرموده بودند كاغذ تشددآميزى به سپهسالار و تلگراف فورى به حاكم قزوين نوشته بودند كه هر عده‌اى لازم است ژاندارم روانه كند .\r\nمن به خيال رفتن قزوين افتادم و اگر عقل مىداشتم همان از اول نمىآمدم صحيح بود .\r\n\r\nديدار ديگرى از سپهسالار\r\nسلخ ع 2 - رفتم خانهء سپهسالار خيلى دير تشريف آوردند و امروز نسبت به من آن خصوصيت سابق را به عمل نياوردند . چيزى نكشيد گفتند ناهار حاضرست . رفتيم سر ناهار . شاهزاده ظفر السلطنه اغلب نزد سپهسالارست و خيلى به او مهربانى مىكند . شايد همراه هم ببرد . ناهار صرف شد به‌سمت بالاخانه رفت . مثل اين بود مايل نيست مرا ببيند ، چه رسد همراه ببرد . من پرروئى كردم از دنبال رفتم . تا رسيد توى بالاخانه ديد بخارى را تازه آتش نكرده‌اند بناى بدخلقى را گذاشت ( بعد معلوم شد همه اين اطوارها براى من است . ) و زود مراجعت كرد . به اطاق سفره‌خانه رسيديم . من ديدم يك ازدحامى اينجا جمع است . دور ميز را گرفته‌اند . يكى قاب پلو دستش است مىدود ، يكى ظرف خورش ، ديگرى كاسهء آبگوشت و يكى در همان حال فرار دست خود را توى كاسه كرده و مانع بردن است . يكى ظرف كوفته را در دست دارد و « تو برو من بيا » به دهان خود مىگذارد . درست مثل بقال بازى داد و بيداد كه صداى آن تا بيرون باغ مىرود . سپهسالار هيچ خودش را به آن راه نزد كه اين هنگامه چيست و راست رفت به اطاق اول كه جنب گل‌خانه است .\r\n\r\n","description":"","footnote":"","page_name":" 5509 ","page_number":613},
  {"content":"\r\n\r\n\r\nچهل روز اغفال\r\nمعلوم شد همه روز در سر ناهار اين اوضاع هست و گوش سپهسالار عادت به آن كرده و براى آن‌كه غذا كم و نوكر زياد است هيچ حرفى نمىزند . مبادا بگويند زياد كن يا كم نگاه دار . قدرى در اين اطاق نشست مجددا برخاست به‌سمت بالاخانه . باز من اعتنا به اين طفره‌ها نكرده تعقيب نمودم . تا رسيد بالا گفت تخته بياوريد و نشست با ظفر السلطنه تخته بازى كند . من طاقتم طاق شد ، زن و بچه‌ام ويلان ، مالم يغما [ شده 
  ] ، روزگارم خراب ، آقا مشغول تخته است . بنا كردم شكايت كردن كه آقا اگر از عهده‌ات برنمىآيد چرا روز اول آنطور گفتى و مرا آنقدر سرگردان كردى . اگر برمىآمد پس اين واقعات اخير چيست . من روزى كه به خانهء شما آمدم حال و روزم خيلى بهتر از امروز بود . چهل روز است مرا اغفال كردى ، به وعده و نويد گذراندى ، حالا كه پسرت اين قسم به سرم آورده طفره مىزنى و رو ترش مىكنى . اين طريقهء مردانگى و انسانيت است . روز اول مرا جواب مىكردى ، اين روى ترش را آن روز مىنمودى تا من فكرى و چاره‌اى به حال و روز سياه خود مىكردم .\r\n\r\nحرف سپهسالار : پسرم ياغى است\r\nاينها را كه گفتم طاسها را روى تخته گذاشته و باكمال وقاحت و بىشرمى به من گفت آقا به من مربوط نيست . دولت هرچه مىتواند بكند . اين هم يكى از ياغيهاى مملكت ، ده چاره كند . گفتم بسيار خوب مطلبى نيست . من هم همين حرف را مىخواستم پس از چهل روز از شما بشنوم . گفت رئيس الوزرا كاغذ نوشته بود جواب نوشتم بفرستيد بگيرند بزنند مثل سگ‌توله جلوى اسب ژاندارم و قزاق بيندازند بياورند . من به او نگفته بودم تنكابون برود و بدون اجازه و امر من رفته . حرف مرا هم نمىشنود . آنچه هم تلگراف كردم جواب نمىدهد . گفتم بسيار خوب ، پس فرموديد به اتفاق نزد رئيس الوزرا مىرويم . بفرمائيد برويم . گفت من حال ندارم با منتصر الدوله برويد و او را خواست شرحى پيغام داد كه پسر ياغى است . هر قسم دولت ميل دارد عمل كند ، من هيچ حرفى ندارم .\r\n\r\nنظر منتصر الدوله\r\nگفتم پس من قزوين مىروم . گفت اى به سلامت ، اى به سلامت . من چه حرف دارم بلكه خيلى راضى هستم . برخاستم و بيرون آمدم . منتصر الدوله در راه مىگفت تمام\r\n\r\n","description":"","footnote":"","page_name":" 5510 ","page_number":614},
  {"content":"\r\n\r\nتقصير خودش است . من چهل سال است پيش اين آدم هستم . به اين كارها ميل دارد ، عشق دارد . يقين بدان تمام دستورالعمل خود اوست و شما را آنقدر معطل كرد تا نقشهء خود را صورت بدهد . شما خبط كرديد ، خطا كرديد . اگر از من روز اول مشورت كرده بودى به شما مىگفتم كه بىجهت نيا و فريب حرفهاى اين آدم را نخور . حالا هم شكر كن كه زود مأيوس كرد . نزديك خانه‌اش رسيد . گفت وقت گذشته حالا ديگر نمىشود رئيس الوزرا را ديد . شما برويد منزل فردا صبح در عمارت هيئت حاضر شويد من هم آنجا حاضرم .\r\n\r\nآمدن اهل و عيال به قزوين\r\nبا كمال غم و غصه آمدم منزل . ديدم تلگراف رفعت السلطان رسيده كه خانواده را عنفا از الموت خارج [ كردند 
  ] و به سلامت وارد قزوين شدند . شكر خدا را به‌جاى آوردم كه به آنها صدمه وارد نشده است اگرچه يقين بايد نمود كه صدمهء راه خيلى زياده از طاقت آنها بوده است . بارى « سودا چنان خوش است كه يك‌جا كند كسى » . ساعد الدوله كار را يك طرفى كرد . ديگر هرچه بود از خانه ، از آذوقه ، از انبارهاى غله و برنج تمام و كمال به يد مالكيت ايشان درآمد . كاش از روز اول اين كار را كرده بود . اقلا آنقدر هول و تكان و مرافعه تا امروز را نداشتم .\r\n\r\nاطاق گالرى محل هيأت وزرا\r\nدوم جمادى الاولى - تلگراف شيخ ابراهيم رسيد كه خدا نخواست من كشته شوم و سلامت وارد قزوين شدم . مأمور سپهسالار بود و ديد . به اتفاق افخم الدوله هيئت وزراء رفتيم . منتصر الدوله بود . وزرا سر ناهار بودند . رئيس الوزرا بيرون آمد . در ايوان طويل جلوى عمارت بناى راه رفتن را گذاشت . اين همان عمارت و اطاق گالرى است كه ناصر الدين شاه ساخته بود . پرده‌هاى نقاشى و بسى اسبابهاى آنتيك از ظروف و اسلحه و غيره و غيره در آن نصب بود . اعلان وليعهدى محمّد على شاه و سلطان احمد شاه و بعضى عقدكنانهاى صباياى اعليحضرت و ختم مظفر الدين شاه در اين اطاق واقع شد كه من همه را حاضر و ديده بودم . اينك آن گالرى را به چندين اطاق تقسيم نموده محل هيئت وزرا شده . آن پرده‌هاى نقاشى و اسبابها را نمىدانم به كدام عمارت يا محلى برده‌اند .\r\n\r\n","description":"","footnote":"","page_name":" 5511 ","page_number":615},
  {"content":"\r\n\r\n\r\nعمليات ساعد الدوله\r\nچند مرتبه كه رئيس الوزرا از بالا به پائين و از پائين به بالا قدم زد و دندان خود را خلال نمود صدا زد حضرت و الا بيائيد . من رفتم جلو . بعد حاجى افخم را هم خواست .\r\nگفت سپهسالار شرحى در جواب من نوشته از بغل درآورد باز كرد و خودش براى ما قرائت نمود . مضمون رقعه همان حرفها بود كه به من گفته بود : من واقعا او را نگفته بودم برود ، حالا هم رفته مال و ملك مرا هم مشغول خوردن است ، ياغى است و متمرد .\r\nحضرت رئيس الوزرا هر حكمى دربارهء او بفرمايند مرا سخنى نيست ، چه و چه . بعد فرمود حال چه بايد كرد . گفتيم اختيار با خودتان است . اين آدم دار و ندار مرا چه برده و چه فرستاده و ضبط كرده ، عيال و اطفال مرا در اين زمستان و آن كوهستان به اسارت شهر قزوين فرستاده ، قزاق دولت را خلع سلاح نموده ( ورود تنكابون سى نفر قزاق ساخلوى آنجا را خلع سلاح كرده لخت و عريان به‌سمت رشت فرستاده ) ، براى خودش قشون گرفته ، درجات نظامى مىدهد ، بدون حكم دولت محال ثلاث را تصرف [ كرده 
  ] ، حكومت و همه كار مىكند . فرمود همه را مىدانم .\r\n\r\nدستور رئيس الوزراء\r\nاعتلاء الدوله رئيس كابينهء خود را صدا زد فرمود تلگرافى به خود ساعد الدوله بنويس كه هنوز جبران حركات گذشتهء خود را نكرده مجددا اقدام به بعضى حركات زشت‌تر از آن نموديد . كسان شاهزاده را از خانهء خود خارج [ كرده‌ايد 
  ] و مشغول اعمالى هستيد كه فوق تحمل دولت است . به وصول اين تلگراف حركات سابق را جبران و آدمهاى خود را بخواهيد ، و الّا دولت همه قسم در مجازات و قلع‌وقمع اشرار كوتاهى نخواهد نمود . بعد گفت ديگرچه لازم است . گفتيم به حكومت قزوين ، به ژاندارمرى . فرمود خيلى سخت به حكومت و به تشكيلات ژاندارمرى بنويسيد كه فورا به‌سمت الموت بروند و جلوگيرى نمايند .\r\n\r\nگذران ما چه مىشود\r\nبعد من شرحى بيان كردم كه حضرت اشرف مرحمتى بفرمائيد : آنچه در همدان بود قشون روس و عثمانى يغما و خراب كرد ، اينجا را هم ساعد الدوله مشغول شده است .\r\nپس يك گذرانى به ما بدهيد آن‌وقت همه را دولت ضبط كند ، ديگر چرا اين و آن ببرند .\r\nپدر پير ما از كجا صرف معيشت خود كند . همه را كه بردند . من چه گناه و تقصير دارم . از\r\n\r\n","description":"","footnote":"","page_name":" 5512 ","page_number":616},
  {"content":"\r\n\r\nهمه لذايذ و كار و شغل دست كشيده در گوشهء الموت سكنا گرفته بودم . به چه دين و آئين رواست ساعد الدوله اين نوع به سرم بياورد ، چه طلبى ، چه حسابى از من دارد ، چه ناخدمتى نموده‌ام .\r\n\r\nهمه خيال بود\r\nهمه را تصديق كرد و نويد داد كه به‌محض ورود قزوين جبران مىشود و مرا اجازهء حركت داد كه هرقدر زودتر بروم بهتر است . آمديم كابينه . قرار شد صبح احكام را روانه دارد . با يك عالم مسرت منزل آمديم كه البته حكومت ژاندارم روانه مىكند ، دفع ظلم مىكند ، رئيس الوزرا احقاق حق مىكند كه همان خيال بود و صورت فعليت نيافت .\r\nچنانچه اگر قارئين موافقت نموده و كمى حوصله نمايند عماقريب ذكر خواهد شد .\r\n\r\nآمدن ابو القاسم\r\n4 ج 1 - ابو القاسم طهران آمد . رنگ رو و حال او پس از يك ماه باز گواهى مىداد كه چه صدمه به او وارد شده است . گريه كرد ، اسباب رقت من هم شد . خدايا اين مرد است و همه‌چيز ديده ، حالش پس از چهل روز اين باشد به روز عيال و بچه‌هاى خورد من چه آمده باشد و چه حال داشته باشند . عباس عليل بود ، در اين سرما و اين راه چه كشيده باشد . به دخترهاى هيچ از اين چيزها نديده چه گذشته باشد . ابو القاسم را پس از آن حكايت شب گرمارود پاى پياده تا خرم‌آباد مىبرند و روز ورود او را مثل آن‌كه يكى از سركردگان كلهر و بختيارى است وارد مىكنند . پس از چند روز همه را مرخص مىكنند ، ده تومان هم خرجى مىدهند كه تقى مفت خود دانسته به اينها نمىدهد . مىآيد الموت و از آنجا قزوين و طهران . مىگفت تقى گنده بود و نمىتوانست پياده برود . ناچار يك مال به او دادند .\r\n\r\nجريان آمدن ساعد الدوله\r\nاز مطالب و روز ورود ساعد الدوله جويا شديم . گفت هيچ مسبوق نبوديم . مقارن ظهر خبر دادند وارد مىشود . ما از قلعه به زير آمده دم دكاكين كنارهء جاده ايستاديم . بلافاصله رسيد و ايستاد . جمعى سوار و پياده تقريبا صد و پنجاه نفر همه به لباس نظام و تفنگ‌هاى خوب همراهش بود . خودش هم از همان لباس سربازها پوشيده ، كلاه نمد زرد به سر داشت . ما تكليف كرديم بفرمائيد قلعه ناهار ميل فرمائيد . گفت همين‌جا آفتاب است و خوب است . باز اصرار كرديم قبول نكرد . سرباز و سوار توى زمينها راحت نمودند . فرش\r\n\r\n","description":"","footnote":"","page_name":" 5513 ","page_number":617},
  {"content":"\r\n\r\nانداختيم يك سمت هم خودش نشست و دو دفعه ميان سربازها رفت‌وآمد . از دكان قهوه‌خانه چايى برديم خورد . ناهار مختصرى داشت . ما هم از قلعه نان و مربا و تخم‌مرغ و غيره آورديم زهرمار كرد . از شما پرسيد . گفتيم قزوين رفته‌اند . از راه پرسيد گفتيم بد نيست . بعد از ناهار باز مثل خلها اين سمت و آن سمت دويد . با مزر خود و تفنگ خود بازى كرد . سربه‌سر سربازها گذاشت . چايى آورديم خورد . بعد باز اصرار كرديم گرمارود محلى خوبى نيست امشب را قلعه توقف كنيد . گفت نه حضرت و الا نيست نمىآيم . اگر تشريف داشت البته مىماندم .\r\nبعد شيپور حركت كشيدند . سرباز و سوار صف كشيد حكم و فرمان دادند . سلطان داشت ، نايب داشت ، وكيل داشت ، مثل ژاندارم ، مثل قزاق رفتند . ما هم چند قدمى جلوى اسب او روان شديم . دم آسيا ما را مرخص كرد . آمديم دم دكان ايستاديم و از عقب تماشا كرديم . آخر زمينها ايستادند . بعد يك نفر سوار از ميان آنها جدا شده به‌سمت دكاكين آمد . رسيد و پياده شده رفت توى دكان و به تقى گفت اين سربازها آنچه خريده بودند قيمت دادند . گفت بله . گفت حساب آنها را بده . تقى بنا كرد حساب نمودن . ما هم ايستاده بوديم . يك مرتبه يك دسته پياده از آن جمع جدا شده و آمد به‌سمت دكانها .\r\nساعد الدوله و مابقى رفتند ، اينها آمدند . حساب تمام شده بود اين شخص سوار شد پياده‌ها رسيدند . تا دور او جمع شدند گفت بگيريد اين پدرسوخته‌ها را . يك مرتبه دور ما را گرفته و هركدام را چند نفر نگاه داشتند . در بين اين گيرودار معلوم شد اسم آن شخص سوار محمّد خان سلطان است . خطاب كرد پول و اسلحه شاهزاده را بدهيد . گفتيم نزد ما نيست . گفت بدهيد اگر جان خود را مىخواهيد . ما باز همان جواب را داديم .\r\n\r\nطرز غارت\r\nاين دفعه جواب ما ته تفنگ بود كه به هر جاى ما نواختند و خودش با شلاق بناى زدن را گذاشت . من و تقى خان را از ساير نوكرها خارج كرده جلو انداختند به‌سمت خيابان جلوى حمام كه هرچه هست نزد شما دو نفر است . تقى خان كليدها را از جيب درآورده پرتاب كرد كه اين كليد آن شما . كليدها را برداشتند . تقى را آنجا سپردند . مرا جلو انداخته به‌سمت قلعه . وارد قلعه شديم . مرا زدند كه نشان بده . صداى داد و بيداد به اندرون رسيد . زنها متوحش شده صدا برخاست . مختصر محمّد خان مرا جلو انداخت توى اطاقها . ديگر كار به كليد نكشيد . يك تبرى وسط خيابان قلعه براى شكستن هيزم بود كه علينقى فراموش نموده بود بردارد آن را برداشته گنجه‌ها را شكستند . آنچه كاغذ بود به زمين ريختند . هرچه تفنگ ، فشنگ ، پول ، خرت‌خورت بود بيرون آورده و جمع كردند .\r\n\r\n","description":"","footnote":"","page_name":" 5514 ","page_number":618},
  {"content":"\r\n\r\nاطاقهاى شما كه تمام شد مرا جلو انداختند برويم اندرون . من بناى التماس را گذاشتم اينجا اندرون است ، زن است صحيح نيست برويد . شما هم زن داريد ، عصمت داريد خوب نيست . محمّد خان مزر را كشيد كه برو و الّا خودمان مىرويم . تا من ايست كردم چنان قنداق مزر را به سر من نواخت كه چشمم تيره و تار شد و مرا كشان‌كشان بردند .\r\nخودش داد زد زنها يك‌طرف برويد . همه‌جا را گردش كردند ، سوراخ و دخمه . من كه مىدانستم در اندرون تفنگ نيست اما باور نكردند . آنجا هم رختهاى خانمها و غيره را بيرون ريختند . هركس چيزى دستش رسيد برداشت . پس از اطمينان آن‌كه اسلحه نيست فحش زياد دادند كه به ما بيش از اينها سراغ داده بودند و از قلعه پائين آمديم . ما را بردند در زمينهاى سراج محله وسط نگاه داشتند و سربازها حلقه زدند . گفت هركس هرچه آورده زمين بگذارد . خيلى اسباب زمين گذاشتند . همه را جمع كردند توى چادر شبها و جاجيمها كه از قلعه آورده بودند گذاشته كول من و تقى و اسمعيل و لله و على اصغر و سايرين داده به راه افتادند تا گرمارود و آن‌وقت ما را از هم جدا كردند ، شروع به استنطاق شد .\r\n\r\nتيرباران ابو القاسم\r\nبعد حكايت تيرباران خودش را گفت كه سابقا نوشته شد و دعا مىكرد به آن‌دو نفر سرباز كه مسلمان بودند و باانصاف و به روى محمّد خان ايستادند كه نمىكشيم . آن‌وقت سايرين هم تخلف كرده و همان حرف را زدند . مرا تيرباران نكردند . اما آنچه اذيت و آزار بود نمودند . هرقدر قسم مىخوردم ثمر نمىكرد . شب محمّد خان مجددا به قلعه رفت و ساعت هفت و هشت آمد ، ديگر ندانستم چه كرد . ( پايان قول ابو القاسم )\r\n\r\nقصد ملاقات شاه\r\nبعد از ناهار به اتفاق افخم الدوله فرح‌آباد حضور شاه رفتم . شهاب الدوله بود مدتى نشستيم . رفت عرض كند مراجعت كرد كه اعليحضرت خيلى احوال‌پرسى فرمودند . و فرمودند پايم درد مىكند امروز از پذيرايى معذورم . روز ديگر البته . بيائيد . بعد گفتند به رئيس الوزراء سفارش خيلى فرموده‌اند . به من هم امر فرمودند هم امروز رئيس الوزرا [ را 
  ] ملاقات كرده لازمهء تأكيد را بكنم . به حاكم قزوين هم تلگراف فرمودند . ( شاه طفره از ملاقات من زده بود براى آن‌كه كارى از او ساخته نيست ) .\r\n\r\n","description":"","footnote":"","page_name":" 5515 ","page_number":619},
  {"content":"\r\n\r\n\r\nكمك موثق ديوان و بيگلراف\r\nاز فرح‌آباد من شهر نو و خانهء حاج محمّد يوسف رفتم . قسم خورد چهل روز است از تنكابون كاغذ و خبر نمىرسد ، بايد ساعد الدوله سانسور نموده باشد . موثق ديوان طهران آمده خانهء حاج عبد الصمد تاجر قزوينى نزديك دروازه منزل دارد . آنجا رفتم بيگلراف هم بود خيلى غمخوارى كردند . موثق كاغذى به خانه‌اش نوشت آنچه لوازمات لازم باشد بدهند . بيگلراف نيز كاغذى نوشت خانهء راه كوشك او را كه خالى است بدهند .\r\nخيلى ممنون شدم . حقيقت موثق ديوان دوست ثابت قدمى است .\r\n\r\nعقد دختر فخر الملك\r\nدختر كوچك فخر الملك معروف به « چه دخترى » را براى پسر حاج آقا محسن عراقى عقد مىكنند . آقا متمول است اما قدرى سنش بالاست . زن هم دارد ليكن به قدرى اصرار نمود و هرچه هم گفتند داد كه مفرى نبود . غوغائى براى تهيهء لباس ميان خانمها افتاده كه به نوشتن درست نمىآيد .\r\n\r\nكلوب قاجاريه\r\nابو القاسم مىماند خستگى دركند . اتومبيل‌هاى پست‌خانهء دولتى مىرود و نفرى پانزده تومان چون گفته‌اند دوازده ساعته مىرود . هوا هم سرد است اتومبيل كرايه كرديم .\r\nشب « كلب قاجاريه » رفته مصائب وارده را به شرح و تفصيل گفتم . قرار شد اقدامات لازمه به عمل بيارند . ظفر السلطنه تعهد كرد با سپهسالار مذاكره كند و همه قسم او را همراه نمايد . اما من يك قدرى امشب او را حلاجى كردم كه همه معلوم مىشود زير سر خودش بوده است .\r\n\r\nبازگشت به قزوين و اقامت آنجا\r\n\r\nبه سوى قزوين\r\nشنبه ششم جمادى الاولى - چهار به ظهر مانده به اتفاق آقاى عماد السلطنه ، حاج افخم الدوله ، مقتدر نظام ، مهذب الدوله ، هرمز ميرزا و جمعى ديگر از اقوام و خويشان به محل انبار قديم غله كه گار اتومبيلها بود رفتيم . هوا ابر [ بود 
  ] و ترشحى داشت . بارها را كشيدند تا مسيو پطرس مكانيك‌چى آمد . اتومبيلها يك چيز نره‌خرى ، تق و لقى بدون\r\n\r\n","description":"","footnote":"","page_name":" 5516 ","page_number":620},
  {"content":"\r\n\r\nروپوش بود درست مثل گاريهاى باركش . آب و آتش نمودند . بنزين آن و آتش‌خانهء آن به قدرى بد بود كه راه نمىافتاد و مثل آن‌كه توپ مسلسل در كنند لاينقطع صدا مىكرد . به علاوه مسافرين جماعتى مثل مشايعين من مشايع بودند . اين صداهاى اتومبيل و صداهاى ديگران باعث يك خندهء مفصلى بود كه فضاى گار مخروبه را پر كرده بود .\r\nهركس به مسافرين چيزى مىگفت و مزاحى مىكرد .\r\n\r\nاتوموبيل ايرانى\r\nدر اين بين يك شترى افسار پاره كرده به خيال انبار سابق كه شايد مكرر بار غله آورده بود به تاخت تمام از در وارد شد . اين سمت و آن سمت مىدويد . صداى خنده از همه برخاست و يك مرتبه همه گفتند اتومبيل ايرانى حاضر شد سوار شويد . سوار شويد .\r\nشتر هاج و واج ماند . نمىدانست چه كند و كجا برود . در ميان آن خنده و صدا ساربان رسيد . چند تا چماق به پشت و پهلوى شتر زده بيرونش برد .\r\nمختصر ساعت شش گفتند اتومبيل حاضر است كه يك مرتبه مسافرين دويدند و شلوغ شد . چمدان روى آدم ، آدم روى چمدان ، يك بساطى ، يك آشوبى . مدتى اين هنگامه طول كشيد و در اين شلوغى عمله‌جات به عجله و اصرار بلكه به زور مطالبهء انعام مىكردند و به اين مىدادى ديگرى مىآمد . آن را مىدادى باز اولى مىآمد .\r\nمختصر هريك هرقدر زورشان رسيد گرفتند . به‌علاوه آن‌كه روى سر و كلهء ما افتادند ، لگد زدند ، پاىمال كردند ، كلاه خورد كردند . مدتى هم در توى اتومبيل نشستم و به‌قدرى بار توى آن گذاشته بودند كه محل نشستن ما درست تا زمين دو ذرع متجاوز ارتفاع داشت . هيچ حافظى هم اطراف ما نبود . به يك تكان نامساعد همه روى هم مىافتاديم . باز صداهاى اول از اتومبيل برخاست . باز پطرس پائين رفت بالا آمد ، بالا رفت پائين آمد . به هزار يا على مدد حركت دادند . از درب انبار بيرون رفت ايستاد . چه زحمت بدهم تا دم دروازده چندين مرتبه ايستاد و هر وقت مىايستاد جماعتى از مردم و بچه‌ها اطراف آن جمع شده و هريك به عبارتى ما را مسخره مىكرد . يكى مىگفت آقايان خر سوار شديد . يكى مىگفت به اين طمطراق ده روز ديگر منزل مىرسيد . يكى مىگفت عروس مىبرند ، چه و چه ، هزار حرف مفت . باران هم گرفت اتومبيل سقف هم ندارد . دو ساعت از شب رفته خيس‌آب وارد ينگى امام شديم .\r\nدر اين اتومبيل كه من سوار بودم آقا سيد مفيد پسر حاجى ميرزا منصور كه حاليه شيخ الاسلام قزوين شده با يك نوكر رضا خان برادر ميرزا على خان عراقى كه مشير و مشار ساعد الدوله و همراه او الموت بود ( در كاروانسرا ديده شد ) ، يك نفر مباشر دهات\r\n\r\n","description":"","footnote":"","page_name":" 5517 ","page_number":621},
  {"content":"\r\n\r\nخلخال ظفر السلطنه و چند نفر طلبهء گيلك كه از قم مراجعت مىكردند . با يك نفر فرنگى كه يك پوستين ناقلائى پوشيده بود بودند .\r\n\r\nهمسفر ايطاليائى\r\nاين فرنگى فارسى مىدانست و بسيار شوخ بود . سربه‌سر همه مىگذاشت و همه را مىخنداند . من از اصل و نسب او جويا شدم . معلوم شد اهل ايطاليا و شهر رم است . نوكر سفير آنجا بود كه خودش را سال قبل كشته است . اينك به رشت مىرود كه بعد از باز شدن راه به وطن خود برود . اين پوستين را در اينجا براى گرمى و در ايطاليا براى تماشا پوشيده كه ميان خيابانهاى رم حركت كند . هركس به او گفت مسيو پوستين ، او در جواب مىگفت هفت تومان و سه قران خريده‌ام . كم‌كم سر شوخى با او باز شد . درست مثل ايرانيها فحش مىداد ، هرزه‌گوئى مىكرد . از زن و مرد صحبت مىداشت كه گويا در ايران فقط همينها را آموخته سوغات به رم مىبرد . يك شيشه رم و يك شيشه عرق ، دو تا شيشه شراب ، نصف بطر كنياك با مقدارى نانهاى شيرينى و شيرينيهاى خوب هم در جعبه داشت كه به غير عادت ايرانيها متصل روبه‌روى ما مىخورد و ذره‌اى تعارف نمىكرد . ما برعكس به رسم خودمان هركدام از غذاى خود چه به او و چه به همديگر داديم و او تعجب مىكرد . ليكن دو لپى مىخورد و به‌به مىنمود . از فحشهاى هرزهء ايرانى خيلى ياد گرفته بود . از زن خيلى حرف مىزد و يك نفرى اين جمع را حقيقتا حريف بود و از جواب هيچ‌يك باز نمىماند . بالاخره تقليد گيلكها را هم بيرون مىآورد كه بسيار بامزه بود . كار به جائى رسيد كه از آن اتومبيل هم بناى شوخى را با او گذاشتند و اين همه را جواب مىداد . آن هم شيرين و بسيار بامزه . درست يك تياتر كمدى فراهم گرديد . اما اين جمع پس از آن‌كه رويشان با او باز شد هرچه كردند يك تكه شيرينى به آنها بدهد ممكن نشد و توى پوستين خود مخفى كرد و مىگفت من بايد با اين جعبه تا رشت بروم .\r\nدر ينگى امام بين دو مسافر اتومبيل در سر مسيو گفتگو شد . آنها مىخواستند شب منزل خود ببرند ما مىخواستيم منزل خود . حق شفعه با ما بود و آنها را ساكت نموديم .\r\nبعد خواستند آن مباشر و گيلكها او را ببرند ما نگذاشتيم و بيشتر براى جعبهء شيرينى و بطريهاى رم و كنياك بود . آنها به مهمان‌خانهء ويران رفتند . من با رئيس تلگراف‌خانه آشنا بودم به دو اطاق او رفتم كه در خرابى كمتر از مهمانخانه نبود . بخارى را روشن كرديم . من هستم با دو نفر نوكرم و ميرزا مفيد و رضا خان كه جوان خوشگلى بود و مسيو عشق‌بازى مىكرد با مسيو كه اسمش هم ( سكندا ) بود . مسيو سكندا قوطى سابق الذكر را زير خودش گذاشته با پوستين روى آن نشست و يك سمت اطاق را گرفت . ليكن شيشه‌ها را\r\n\r\n","description":"","footnote":"","page_name":" 5518 ","page_number":622},
  {"content":"\r\n\r\nطاقچه گذاشت . گرم و خشك كه شديم به سراغ شيشه رفتيم . مسيو برخاست ممانعت كند ما فورا رو به جعبه آورديم . آمد سراغ جعبه ، سمت شيشه‌ها رفتيم . مستأصل شد .\r\nپوستين هم سنگين بود و متصل اين طرف آن طرف مىافتاد . بالاخره عجز آمد و گفت بخوريد . اما من بايد تا رشت بروم رحم كنيد . رضا خان كيسه و چپقى درآورد و مقدارى چرس چاق كرد و كشيد . به من تعارف كرد من يك پك كوچكى زده به مسيو تعارف كردم امتناع كرد . اصرار كرديم ناچار شد كشيد . باز اصرار كرديم و رضا خان با دست خودش به لب او گذاشت چند پك مشديانه زد و گفت اين سينهء مرا سوزاند ، چه دارد . گفته شد هيچ .\r\nرئيس تلگرافخانه از آن چرسيهاى باب اول بود . دور مسيو را گرفتند و تا وقت شام چهار چپق چرس دادند كشيد . رم و عرق هم خورده بود مست شد . با پوستين بناى رقص را گذاشت و ياد خانم سفير و زن مسيو مينو رئيس تلگراف افتاد . مىگفت سفير از دست ضعيفه خودش را كشت . خانم خوشگل بود و او را نمىخواست . . . وقتى كه سفير را دفن كردند سنگ مزارى براى او درست كرد به‌قدر دو خروار . رفتيم روى قبر گذاشتيم . من گفتم خانم مطمئن باش كه ديگر از زير اين سنگ نمىتواند بيرون بيايد . برو هر كارى ميل دارى بكن . شام خورديم و مسيو در همان پوستين غش كرد ، درحالىكه از شيرينى و رم و كنياك چيزى باقى نمانده بود .\r\n\r\nورود به قزوين\r\nيكشنبه هفتم - صبح برخاستيم . . . بعد از صرف چايى رفتيم سراغ اتومبيل . مدتها توپ مسلسل آن صدا كرد تا راه افتاد . آفتاب شد و گرم . چهار ساعت به غروب مانده وارد شهر شديم . مسيو هتل رفت با جعبهء خالى كه آن هم با پوستين در آن آفتاب گرم يك بارى برايش شده بود . دم هتل وداع و عذرخواهى كرديم . دم دواخانهء اسعد الحكما ايستادم عباس پسرش بيرون آمد گفت در « سوخته چنار » براى شما خانه گرفته‌اند .\r\nمحمّد على خان و على را با اسبابها آنجا فرستادم . خودم درشكه گرفته باغ رفعت السلطان .\r\nعباس مىگفت احدى الموت نرفته و آدمهاى ساعد الدوله به رياست ولى آقا برادرزادهء جلال آتش روشن نموده‌اند « 1 » . رفتم باغ همشيره نبود ، رفعت السلطان بود . گفت\r\n\r\n\r\n","description":"","footnote":"\r\n( 1 ) - ولى آقا همان ولى خواجوى است كه بعدها جزو پنجاه و سه نفر كمونيست به زندان افتاد و در شهريور 1320 از زندان آزاد شد . او را در 1337 در قزوين ديدم . از تاريخ درگذشت او اطلاعى ندارم .\r\n( مسعود سالور )\r\n","page_name":" 5519 ","page_number":623},
  {"content":"\r\n\r\nتلگرافات رسيده اما اقدامى ننموده‌اند . من ناهار نخورده بودم . هرچه هم آوردند از گلويم پائين نرفت . دلم هم تاب نياورد بمانم . نه ميل داشتم خانه بروم و آن حال رقت‌آور آنها را ببينم .\r\n\r\nژاندارمرى امكان ندارد\r\nبرخاستم دار الحكومه رفتم . مدحت السلطنه از اندرون بيرون مىآمد . ماژور محمود خان همراهش بود . چون گمان آمدن مرا نمىكرد چشمش هم خوب نمىبيند مدتها مرا نگاه كرد . تا خيلى نزديك شدم و ملتفت شد . پس از حال و احوال‌پرسى گفت تلگرافات رسيده است . اين ماژر است مىگويد ژاندارم ندارم ، اسلحه ندارم . من پرخاش كردم كه اين چه جوابى است به من مىدهد ، چرا به طهران نداد . گفت احكام من در حدود امكان است ، ممكن نمىشود . مگر ادارهء ژاندارمرى طهران نمىداند . گفتگو زياد شد .\r\nكاغذ ديگرى حاج عز الممالك نوشته بود دادم . براى اسكات من گفتند چه عيب دارد بيست و پنج نفر روانه مىكنم . مدحت السلطنه مدتى راه رفت و با من صحبت طهران را كرد . چايى خورديم و وعده زياد داد . من التماس كردم ، شرح‌حال گفتم . اگرچه مىدانست . گفت همه اينها را تلگراف نموده‌ام . درست مىشود ، صبر كنيد .\r\nنزديك غروب من به‌سمت منزل رفتم درحالىكه پاى من مىرفت اما دلم نمىرفت .\r\nبه هر قسم بود وارد خانه شدم . از خانم و كلفت بناى گريه را گذاشتند ، مثل عزاخانه . به هر نحو بود ساكتشان نمودم . رفتم به اطاق . رنگ به صورت و گوشت به بدن اينها نمانده است . هركدام مثل اين است كه چندين ماه ناخوشى كشيده‌اند . بشره به كلى تغيير نموده است . عباس و مسعود را بغل گرفتم . شكايت مىكردند كه ما را بيرون كردند . رختهاى ما را بردند . عباس مىگفت كوت شكالى مرا بردند ، پوپوى ( پوتين ) مرا بردند ، هرچه مال « زه‌زه » بود بردند ( زه‌زه مادرشان را مىگويند يعنى زينب ) . مسعود مىگفت سگ الدولهء پدرسگ همه را برد . پول به آنها دادم . قدرى پارچه و جوراب و كفش كه آورده بودم دادم تا كمى مسرور شدند . بعد يك النگو به نزهت و يك ساعت به زينب و مقدارى پارچه به آنها و ملكه و روشنك دادم و شرط كردم امشب حرفى نزده شكايتى ننمايند . بعد نواب عاليه آمد و صحبتهاى متفرقه شد . حياط بدى است ، محل بدى است ، اطاقهاى تابستانى ، بدون آن‌كه جاى نوكر داشته باشد . جمعيت هم كه بسيار است . شام صرف شد نواب عاليه تشريف برد . من كمى فكر كردم با خدا صحبت داشتم .\r\n\r\n","description":"","footnote":"","page_name":" 5520 ","page_number":624},
  {"content":"\r\n\r\n\r\nنه سال تمام\r\nنه سال تمام چشم از طهران و خانه و زندگى مرتب ، پدر ، برادر ، خواهر ، خويش ، اقوام ، دوست ، رفيق پوشيدم . بالاى كوه به هزار مرارت ، هزار قسم سرد و گرم تملق ، چاپلوسى ، با آن همه زدوخورد جنگ نزاع سر كردم . يك خانه و اثاثيه ، نقدى ، جنسى ، مخلفه ، اسبى ، قاطرى ، ظرفى ، ظروفى تهيه نمودم ، با هزاران خون دل و صد هزاران زحمت و مشقت . همه را بردند و امشب يك گليم از خودم ندارم كه زير پايم افكنده باشم . يك پلاس ندارم رويم بيندازم . يك كاسه ندارم آب توى آن بخورم . واضح است مردن براى اين آدم بهتر از زندگى است . ديگر من چقدر زحمت بكشم تا به پايهء اول خود برسم . مگر انسان چقدر طاقت دارد ، چقدر عمر مىكند . با اين خيالات به رخت‌خواب رفتم كه هر تكه‌اش از يك‌جا و مال يك نفر بود . هى خيال كردم ، هى خيال كردم تا خوابم برد و كاش همانطور خواب ابدى مىرفتم و از اين محنت خلاص مىشدم .\r\n\r\nخيالات ساعد الدوله\r\nسه‌شنبه نهم جمادى الاولى - مجملى از قضيهء ورود دفعهء سيم كسان ساعد الدوله به رياست ولى آقا كلانى و حركت بچه‌ها نوشته مىشود . چند روز بود در الموت شهرت داشت كه ساعد الدوله در خيال فرستادن آدم و ضبط كليهء الموت است . حتى اين خبر را ميرزا حسين كه قبل از حركت من تنكابون براى تجارت به شركت من رفته بود پيغام نموده و ملا محيط كه پس از من رفته بود نوشته بود . ميرزا جعفر خان مكرر به شهر اطلاع داده بود يك كمكى از ژاندارم [ تقاضا 
  ] بكنيد . حكومت اقدامى نكرده بود تا آقاى اديب الحكما وارد مىشود و حضرات را اطمينان مىدهد كه با آمدن من چنين كارى نخواهد شد . شيخ ابراهيم به مناسباتى كه بعدها كشف شد تقى خان را مخالف عقايد خود تصور مىكند ، نزهت دختر من هم والدهء على محمّد و زينب را . اين اختلاف بين بيرون و اندرون و معيت شيخ با نزهت كار مرا خراب اندر خراب كرد .\r\nمن كه نمىدانستم چه واقعه برايم پيش خواهد آمد همه‌چيزم مثل سابق كه به شهر مىرفتم سر جاى خودش بود و معمولا آن اطاق و آن اشياء دست زنم . دختر من دخالتى نداشت . پول قريب چهار هزار تومان سفيد در كيسه‌ها و توى برج جنب اطاق خودم بود كه در اين برج رخت و لباس خودم و زينب هم بود . مقدارى پول زرد كه گويا از هزار متجاوز بود ؛ دوازده هزار منات كاغذى ( كه خوب شد بردند از بس مرا صدمه زد ) و دويست تومان اسكناس ايران در جعبه . توى اطاق خودم مقدارى خرت‌وخورد مثل\r\n\r\n","description":"","footnote":"","page_name":" 5521 ","page_number":625},
  {"content":"\r\n\r\nساعت انگشتر ، گل دستمال گردن و غيره و غيره ايضا در همين اطاق بود . اسناد از قباله‌جات و اجاره‌نامچه‌ها و تراز گوسفند ، مطالبات نقدى و جنسى سنواتى ، اسناد تخم و تقاوى در هفت كارتون ايضا در اين اطاق و گنجهء بيرون بود . هفت جلد « مموار » عزيز من هم در گنجهء بيرون بود .\r\n\r\nپس از غارت اول و دوم\r\nپس از غارت اول و دوم همه اينها را مادر على و زينب جمع‌آورى كرده بودند . جعبهء زيورآلات و پول خود زينب در اطاق خودش بود كه هيچ آنجا نرفته بودند . جعبهء نزهت توى صندوق او بود . وقتى كه باز مىكنند و رخوت را زير و رو مىكنند اين جعبه از نظر آنها محو مىشود و همان زير لباسها مىماند . جعبهء ملكه و روشنك را باز كرده هرچه بود مىبرند . فقط مداين الماس ملكه با يك چيزى كه به نظرشان خوب نيامده پيچيده شده بود پرت مىكنند توى اطاق كه مداين به در خورده و شكسته مىشود . دو روز بعد پيدا مىكنند .\r\n\r\nمخفى ساختن پول\r\nپس از همهمه و آمدن مجدد آنها سه شب زينب و مادرش زحمت مىكشند با كارد و ساطور يك محلى در توى انبار آذوقه براى پول سفيد حفر مىكنند و بدون اطلاع احدى نصف شب پول را آنجا برده دفن مىكنند و روى آن پياز و بعضى چيزها مىريزند . اسناد و جعبه را هم در يك بقچه گذاشته كه هر وقت بلائى نازل شد يا همراه ببرند يا به دست كسى بدهند . نزهت پس از عزيمت من و آمدن شيخ پروبال باز مىكند و مشغول دخالت در امر خانه مىشود . چون آنها سواد درستى نداشتند من به او كاغذ نوشته بودم . آن كاغذجات هم حربهء خوبى در دست او مىگردد .\r\n\r\nاقدامات شيخ\r\nشيخ هم در بيرون نفوذ تقى را كم نموده حتى پول هم كه مىآوردند اندرون تحويل نزهت مىكردند . خانم نفهم احمق به خيال پول و اسناد مىافتد و چرخ زينب را چنبر مىكند كه پول و كاغذجات چه شد كجاست . زينب هرقدر بهانه مىآورد ، عذر مىآورد و بالاخره مىگويد اينها دست من است به شما ربطى ندارد . من هر قسم باشد امانت كه به دست من داده شده نگاه مىدارم فايده نمىكند . زينب و مادرش را متهم به همراهى با مهدى مىكنند كه مىخواهى مال پدر مرا به مهدى بدهى و بعضى حرفهاى ناشايسته\r\n\r\n","description":"","footnote":"","page_name":" 5522 ","page_number":626},
  {"content":"\r\n\r\nمىزند و كاغذ مرا نشان مىدهد . چون مىبيند كار به نزاع و جدال مىكشد و احتمال هم مىدهند من نوشته باشم مىروند به زحمت زياد پولها را بيرون آورده با اسناد و نوشتجات و كتابها و جعبه تقديم مىكنند كه مال باباى شما را نخورده بوديم . آن‌وقت هرقدر تقى پيغام مىدهد كه خانم ، آقا شيخ ، اين اسناد را اقلا بدهيد من روانهء شهر كنم ، پول نزد شما باشد ، يا جناب شيخ قاطر سوارى را سوار شو پول و اسناد را خودت به شهر ببر ، نه خانم نه جناب مولانا اعتنا نمىكنند و مىگويند جاى آنها امن است . پس از فكر زياد مىآيند تختهء سقف اطاق بزرگ را بيرون مىآورند اسناد و جعبه‌ها و « مموار » هاى مرا با مال زينب را حتى به اصرار مال مادر على محمّد را كه بيچاره مقدارى اسباب و پول زرد در آن داشت گرفته در سقف مىگذارند با دو كيسهء بزرگ پول سفيد ، آن هم در حضور تمام كلفتها نه مخفى .\r\n\r\nسومين يورش\r\nجناب شيخ مجددا تخته‌ها را گذاشته تق‌تق ميخ‌كوب مىكند كه صداى آن تا بيرون هم مىرود . نزهت هم روز و شب پاى آن كشيك مىكشد و يقين مىكند از آن امن‌تر جائى نيست و احدى هم نمىداند . حضرات وارد گرمارود مىشوند و نمىگذارند كسى حركت كند . شب به سروقت تقى خان در سراج‌محله مىروند . تقى را بيدار و تهديد به قتل مىكنند . بعد مىگويند اگر جانت را مىخواهى با ما بيا قلعه و بگو در قلعه را باز كنند .\r\nاو هم ناچار حركت مىكند . در قلعه شيخ بود . اديب الحكما و ميرزا جعفر خان و دو غلام حكومتى ، چند نفر هم آدم من با سه قبضهء تفنگ كه از شهر آورده بودند . در را مىكوبند مىروند پشت در . تقى اظهار مىدارد منم در را باز كنيد . مىروند اجازه بگيرند . ديگر اينجا راست و دروغ بسيار است . معلوم نشد كه چه مىشود كه در را باز مىكنند درحالى كه با پنج تفنگ و چند رولور و قلعه سخت . اگر فى الجمله مقاومتى شده بود هرگز نمىتوانستند داخل شوند . يك آخوند ، يك طبيب و يك ميرزا ( كه آن هم در اول طلبهء معمم بوده ) بهتر از اين كار انجام نمىدهند . ولى آقا و هفت هشت نفر وارد قلعه و اطاق مىشوند . شيخ فورا مىرود اندرون . اديب الحكما مىرود ممانعت كند چند قنداق تفنگ مىخورد . ميرزا جعفر خان ابدا مخالفت نكرده تسليم مىشود . مىگردند دنبال شيخ پيدا نمىكنند و حدس مىزنند فرار كرده است .\r\nهمان شبانه ميرزا جعفر خان و نوكرها و غلامهاى حكومت را گرفته مىبرند گرمارود .\r\nبام و اطراف قلعه را مستحفظ مىگذارند . آن پنج قبضه تفنگ و رولورها هم نصيب اينها مىشود .\r\n\r\n","description":"","footnote":"","page_name":" 5523 ","page_number":627},
  {"content":"\r\n\r\nاديب الحكما را هم صبح مىگويند محترما برو يا تو را هم كت بسته روانه مىكنيم و او هم مىرود و خط و نشان مىكشد كه در پيش ساعد الدوله چنين و چنان مىكنم . شيخ تمام شب و روز بعد را در توى لانهء مرغها بيتوته مىكند . مىماند در قلعه همان زنها و آقا برار كه مخفى شده . مهدى ظاهرا به اسم همراهى باطنا به خيالات خود و همدستى با ولى آقا مرد قلعه مىشود . ( و اين درست 21 ماه ربيع الثانى واقع گرديد كه با قضيهء اول يك ماه فاصله داشت . )\r\nشيخ شب ديگر از منزل خود خارج [ مىشود 
  ] و توى صندوق‌خانهء همان اطاق بزرگ مىرود و براى احتياط چادر نماز زنانه هم سر مىكند . مادر على و زينب هرقدر التماس مىكنند بگذاريد اين پول و اسناد را برداريم مىگويند جا امن است و پشت‌بام هم قراول است . صدا مىكند ملتفت مىشوند . مىگويند پول باشد . ما به‌طوريكه صدا نكند اسناد را برمىداريم . مىگويند اجازه نداريد دست بزنيد . پس بگذاريد مال خودمان را برداريم .\r\nخير حق نداريد . صدا بلند مىشود مىگويند ما را بيرون مىكنند . شيخ مىگويد باشد ده روز ديگر با صد نفر از شهر خواهم آمد . چه دردسر بدهم ، تضرع ، التماس آنها مفيد واقع نمىشود و نمىگذارند دست بزنند . من نمىگويم نزهت و شيخ عملا اين كار را كردند ، يا ميل داشتند به دست ديگران بيفتد . از آنجا كه تقدير اين بود و قضا واقع شده بود حمق و لجاجت بر آنها مسلط شده بود كه گوش به حرف حساب احدى ندادند . تا شد آنچه بايد بشود .\r\n\r\nآمدن اهل و عيال من\r\nروز ديگر چلو را دم كرده بودند و در تهيهء ناهار بودند مهدى وارد شد و گفت حكم است شما از الموت برويد . هرقدر عجز و لابه نموده بودند در اين برف و سرما . با اين بچه‌هاى كوچك ، با نبودن نوكر چه قسم ممكن است ، مهدى گفته بود به خدا اينها شما را بيرون مىكنند به عزت برويد بهتر است تا سر و پاى برهنه . اين بود مصمم حركت مىشوند . چادر چاقچور مىكنند . چادر چاقچور مادر على محمّد را هم براى شيخ مىآورند . آقا برار هم چادر مىكند . اينجا شيخ فكر بكرى مىكند و مىگويد براى آن‌كه از حكايت سقف كسى آگاه نشود صغير و كبير اهل خانه را بايد برد كه خود اين مسئله باعث يك زحمت و ضرر فوق العادهء من شد . قاطرهاى گرماروديها را آورده بودند و حكم رحيل صادر مىشود . آنچه آوردنى بود كه در سقف بود فقط تتمه پولها را توى حوض جديد البناى اندرون مىاندازند كه روى آن را من با تير و تخته پوشانده بودم . چند تا لحاف و كمى رخت ، يكى دو تا جاجيم روى قاطرها انداخته ، كلفتها هم بقچهء رخت\r\n\r\n","description":"","footnote":"","page_name":" 5524 ","page_number":628},
  {"content":"\r\n\r\nخود را برمىدارند .\r\nاما نزهت نه جعبهء خود را توى سقف گذاشته بود و نه رختهاى اعلاى خود را . همه را به‌طور نيم مخفى برداشت و به شهر آورد . اينجاست كه قلم كند مىشود . حتى من ديدم دو تا سينى مس ناقابل خود را هم آورده بود ( بعدها هم هرقدر من جويا و پرسان شدم از پول زرد من و اسكناسها كسى نشانى نداد . عقيدهء اغلب اين بود كه شيخ برداشته است . ) .\r\n\r\nحركت به سوى قزوين\r\nبرويم سر مطلب . اينها را از درب كوچك اندرون بيرون نمودند . مادر على مىگفت عباس در بغل من بود چشمش كه به سرباز مسلح افتاد نعره زده و مخفى شد كه تا منزل لرز مىكرد و تكلم نكرد . قاطرها [ را 
  ] نزديك حمام نگاه داشته بودند . براى آن‌كه شيخ را نشناسند . مادر على محمّد مىگويد به مهدى گفتم مردها را رد كنيد و به اين حرف من رد شدند و ما خودمان يكديگر را سوار كرديم . فقط مادر آقا برار نرگس بىمال ماند و پياده آمد . قاطرها همه با پالان بارى بىدهنه بىركاب بود . سر افسارها را گرفتند و حركت كرديم . مهدى به من گفت خانه‌ات را چه مىكنى . كليدها را جلويش انداختم . گفتم آن خانه آن تو . مقدارى هم رخوت زينب و مال خودم كه قلعه بود با آنچه پارچه‌هاى نبريده بود و بعضى از ملبوس شما قند ، چايى ، شكر آنچه در گنجه‌ها بود همه را هم شبانه به مهدى داده بودم نگاه دارد ( كه به تمام اين امانتها خيانت كرد . روز بعد از حركت آنها لباسها را زنش و بچه‌هايش تن كرده بودند و هرچه هم از مال من و مادر على و على در خانهء آنها بود ضبط و تصاحب كرد . بعدها مقدارى از رخوت كه جاى ديگر مخفى نموده [ بودند 
  ] به دست آمد ، اما چيز قابل نبود . )\r\nبه اين جلال و طمطراق اينها حركت كردند . در يارفى آنچه كردند كسى مال به نرگس نداد ، تا سفيد در پياده آمد . چون پسر دومش گدا على همراه بود و او كوچك بود نمىتوانست پياده بيايد و بزرگ بود كه نمىشد مادرش دوش كند آنجا ماند و مراجعت كرد . كربلائى محمّد على لله التماس كرده بود مرا همراه اينها بگذاريد بروم اجازه نمىدادند . بالاخره عيال و بچه‌هاى او كه سيلكان منزل داشتند گرو و رهن مىگيرند كه لله تا چاله رفته مراجعت كند و لله غيرت به خرج داده ديگر پشت‌سر خود را نگاه نكرد .\r\nبه اين واسطه مال او را هم بردند و عيال او را هم پاى پياده با بچه‌ها به شهر اخراج نمودند . شب را دزدك سر مانده بودند ناهار نخورده بودند . شام هم چيزى نبود . بالاخره براى بچه‌ها شالى را كوبيده يك چيزى درست كردند و خوراندند . سايرين بىغذا تا صبح نشسته بودند . صبح حركت مىكنند به چاله . آنجا گرماروديها مىگويند اجازهء جلوتر\r\n\r\n","description":"","footnote":"","page_name":" 5525 ","page_number":629},
  {"content":"\r\n\r\nبه ما داده نشده و قاطرها را برداشته عودت مىكنند .\r\n\r\nشيخ - اختر خانم\r\nاسم شيخ را اختر خانم گذاشته بودند و در چاله هم آقا ميل نكردند از لباس حقيقى خود به لباس عاريت خود درآيند . شب مانده بود و چاله‌ايها براى انتفاع كلى متعذر بودند كه اگر مال بدهيم ساعد الدوله ما را سياست مىكند . بالاخره به هزار زحمت و التماس از لله سى و هفت تومان پول سند گرفتند كه تا دستگرد مال بدهند . صبح چند تا قاطر تتمه را الاغ آورده بودند . مىگويند به قدرت خدا چنان هواى مساعدى شد كه ابدا سرما نديديم و اگر به غير آن بود و مثل ايام سابق يك نفر از ما جان به در نمىبرد . بچه‌ها همه لخت بودند ، خصوصا منى دختر حسنى و خسرو پسر سيما كه هيچ نداشتند . مادر على چادر شب و جاجيم پاره مىكند و به آنها مىپيچد . از گدوك در كمال راحتى نصف پياده نصف سواره مىگذرند و چاله‌ايها پس از گرفتن پول همت مىكنند و جمع مىشوند .\r\n\r\nاسراى ساعد الدوله\r\nدر دستگرد زنها روى بامها جمع شده تماشاى اسراى ساعد الدوله را مىكردند .\r\nخيلى خنده كرده بودند ، حرفهاى مفت زده بودند كه بيشتر به زنها تأثير نموده بود و همه گريان‌تر شده بودند .\r\nدستگرديها هم از قضيهء پول چاله مسبوق [ بودند 
  ] مبلغى هم آنها گرفته بودند تا به جاى الاغ چاله‌ايها الاغ داده بودند .\r\n\r\nرفتار شيخ\r\nروز ديگر قبل از ناهار وارد باغ و خانهء رفعت السلطان مىشوند . آنجا شيخ به لباس خود درآمده و منزل مىرود . مادر على مىگفت شيخ كمال ميل را به اين لباس داشت و متصل هم ترس را بهانه نموده توى اطاق ما بود . كم‌كم من فهميدم مولانا گلويش پيش نزهت گير كرده است و اين اطوارها را زيادتر براى دلربائى بيرون مىآورد . الحذر الحذر از جنس دو پا ، آن هم الموتى باشد . من اين شيخ را مثل اولاد خودم همراهى كردم و آنقدر محبت نمودم ، پول دادم ، خرج دادم ، همه‌چيز دادم ، دو بار پول عروسى دادم ، عروسى كردم اين هم نتيجهء خوبيها .\r\n\r\n","description":"","footnote":"","page_name":" 5526 ","page_number":630},
  {"content":"\r\n\r\n\r\nباغ امجد\r\nبارى دو سه شب خانهء همشيره بودند بعد به اين خانهء كثيف آمدند كه ماهى سى و پنج تومان هم شيخ اجاره كرده دو ماه هم پيش داده است . من كاغذى به ثقة الاسلام كه حاليه خودش را شيخ الاسلام مىخواند نوشتم كه باغ امجد را مقابل باغ رفعت السلطان اجاره بدهد منزل كنم . باكمال انسانيت اجازه داده بود . نقل و تحويل اشكالى نداشت .\r\nهركس يك تكه چيز خود را دست گرفته فورا آنجا رفتيم . چهار اطاق و يك مطبخ و يك گلخانهء بسيار خوب دارد و براى ما كافى بود . فقط محل نوكرها بد بود كه يك سوراخ جنب مطبخ زير و يكى بالاى آن بود . نصف زير نصف بالا توقف نمودند . باغ و درياچهء خوبى هم دارد كه هزار مرتبه براى توقف ما بهتر از جاى اول بود . شيخ به آمدن باغ مخالفت داشت و آخر هم نگذاشت ما پول خود را از صاحب‌خانهء اول بگيريم .\r\n\r\nتهيهء اسباب خانه\r\nكاغذ موثق را به خانه‌اش فرستادم . چند ساعت بعد مقدارى اسباب از فرش و ظرف و غيره فرستادند . قدرى هم از خانهء رفعت السلطان و كربلائى غلامعلى آورده بودند .\r\nمقدارى هم كربلائى كرايه كرده و يك شكلى ترتيب گرفت . فقط امر لحاف سخت بود .\r\nآن هم خداوند پدر انگليسها را بيامرزد . پتو زياد مىفروختند و ما كهنه و نو ، پاره و مستعمل هرچه به دست آمد خريديم و به همه داديم . من قريب دو هزار تومان نزد طومانيانس داشتم ، پانصد تومان نزد حاجى محمّد حسين ، قريب هزار تومان نزد كربلائى ، پانصد تومان هم وقت حركت از طهران از حضرت و الا استقراض نمودم .\r\nعجالتا اين پولها را خرج مىكردم تا خدا بسازد .\r\n\r\nگرانى و قيمت اجناس\r\nمعلوم است ما هيچ قسم تهيهء آذوقه و زغال و غيره نداشتيم . همه‌چيز را بايد روزانه خريدارى كنيم . قيمت هم بسيار گران بود . از آن طرف رخت و لباس و بعضى چيزهاى ديگر كه قابل عاريه كردن نبود نداشتيم . مبلغى پول هم به مصرف آن رسيد . تقريبا يك چشم به‌هم زدن هزار تومان كربلائى تمام شد . براى نمونه مىنويسم كه اجناس اروپائى به واسطهء سد راه روسيه چنان بالا رفته بود كه هر چيزى ده پانزده برابر قيمت سابق خود بود . براى من پوتين گرفتند جفتى هجده تومان ، براى بچه‌ها هشت تومان ، براى زنها دانه‌اى دوازده و چهارده تومان . كبريت قوطى دو عباسى . سيگار دانه‌اى پانزده شاهى .\r\n\r\n","description":"","footnote":"","page_name":" 5527 ","page_number":631},
  {"content":"\r\n\r\nچيت آن هم بسياربسيار مانده و بدذرعى پنج هزار و شش هزار . قند ، چايى هرچه ما يحتاج است قيمت اعلى دارد . به اين لحاظ روزى مبلغ كلى خرج بود .\r\n16 ج 1 - رفتن ژاندارم دروغ شد . با آن‌كه انگليسها مقدارى اسلحه دادند ماژر مىگويد چهارده قبضه تفنگ داريم و صد نفر آدم لخت بىلباس . حكومت باز تلگراف كرد ، خودم تلگراف نموده بودم جواب نمىآيد .\r\nبرويم سر مطلب . ميرزا حسين چند روز است آمده . گفت ساعد الدوله مرا خواست كه نزد او مستخدم شوم . گفتم من نوكرى شاهزاده را هم ول كردم مشغول كسب هستم ، نوكرى شما را هم نمىكنم . گفت پس برو شهر ، پول مىدهم براى سربازهائى كه در الموت و اينجا تهيه مىشود لباس و ملزومات خريده و دوخته و روانه كن . من از خدا خواستم كه از چنگ او خلاص شوم . پول حوالهء طومانيانس داد با يك نوشتهء جواز و من آمدم .\r\n\r\nوضع تنكابن ساعد الدوله همه‌كاره\r\nاز وضعيات آنجا و الموت پرسيدم . گفت تقى مرخص است اما اجازهء حركت ندارد .\r\nميرزا جعفر خان جزو نوكرهاى او شده ، هرچه در تنكابون اسلحه بود گرفته . اكرم الملك و مسعود الملك را جزو سربازها نموده و مشق مىكنند . سردار كبير مشغول ترياك خود است . كارى به اين كارها ندارد . عجالتا ساعد الدوله همه عنان و اختيار را از دست تمام تنكابونى گرفته و در تهيهء سرباز است كه مشق بدهد و اسلحه از باكو بياورد به جنگ سالار فاتح و كجوريها برود .\r\n\r\nوضع الموت\r\nاما الموت . گفت پس از اخراج خانواده ، عيال و اطفال نوكرها را هم يكىيكى بيرون كردند ( همه شهرند ) . فقط رضا را نگاه داشتند ، براى آن‌كه مطالبات اندج ناحيه را جمع كند با عيال او . چند روز درب قلعه را باز [ گذاشته 
  ] و بار عام داده بودند . مردم دسته‌دسته ديدن كردند و هركس هرچه جلوى راهش بود چه مخفى چه آشكار بردند . مهدى هم آنچه به دستش بود با آنچه على محمّد داشت و آنچه از آذوقهء شما در خانهء او داشتيد محرمانه به خانهء خودش برد ، مگر مقدارى عسل و روغن و آرد كه نتوانست و جزو بيت المال مسلمين شد . ولى آقا ديد بخوربخور و هركه هركه شده است اين بود كه اسبابها را جمع كرده در دو اطاق گذاشت و مهر كرد . انبارهاى آذوقه را قفل نمود و روز به روز خرج مىداد . تمام غلهء دهات و برنج انبارها را هم به گرمارود حمل كرد . مقدارى را\r\n\r\n","description":"","footnote":"","page_name":" 5528 ","page_number":632},
  {"content":"\r\n\r\nحاملين و انباردارها از ميانه سرقت نمودند .\r\n\r\nوسايل و آذوقهء انبار شده\r\nمن از دويست خروار غله متجاوز با مال ديوان كه به‌عوض خانوارى حضرت و الا داشتم كه خروارى پنجاه تومان مىفروختم آن هم نقد ، سى خروار ايضا علاوه برنج داشتم . سه انبار اندرون قلعه و دو انبار در خانهء على محمّد مملو از روغن ، عسل ، آرد ، برنج ، پنير ، حبوبات از هر قبيل . چندين خروار زغال ، چندين خروار جو و گندم ، چندين طايه علف و هيزم ، قند ، چايى ، شكر ، نفط ، زعفران ، ادويه‌جات به حدى كه تا سال ديگر كفايت كند . من هيچ سال آنقدر تهيه نديده و آذوقه انبار نكرده بودم . يك مقدارى هم اين اضافه براى حمل طهران و قزوين بود . درست سواى آنچه بايد حمل شود يك سال تمام همه‌چيز را داشتم . از چيزهاى ديگر هم همه آباد بوديم . مثلا اگر آنچه كفش من و بچه‌ها داشتيم به قيمت امروز درآيد پانصد تومان بود و قس عليهذا هرچيز . ادويه‌جات فرنگى را اگر به قيمت درآورند دويست تومان . در دو سه جعبه دوا بود ، زيرا شيشهء گنه‌گنه چهار تومان است .\r\nمن دروغ در ذاتم نيست و هرگز در اينجا گزافه نمىنويسم . خداى عالم شاهد است به قدرى آذوقه و مخلفه در قلعه فراهم شده بود كه خود من متحير بودم . بعضى دلايل منطقى هم هست كه اينها به غير اراده و ميل جمع شده بود . فى المثل من كفش براى بچه‌ها از طهران مىخواستم . يك اندازه با نخ يا كاغذ روانه مىشد ، مىرسيد تنگ يا گشاد بود . پس دادن نداشت . آن‌وقت به قزوين مىنوشتم زيرا طهران دور بود و كفش پاى بچه نبود ، ضمنا طهران هم مىنوشتم كفش بعضى بزرگ برخى كوچك بود چرا اين قسم فرستاديد . آن‌وقت از قزوين كفش مىرسيد متعاقب آن از طهران هم مىرسيد كه ضرر ندارد آن سابقى را نگاه داريد ، براى بعدها اينها را بپوشند و باز مىديدى اندازه نيست و يك‌وقت مىديدى يك گنجه مملو از كفش و پوتين و گيوه است ، كلاه همين‌طور . ملكه به تنهائى شصت جفت جوراب داشت كه همه را وهلهء اول بردند .\r\nاين قسم متدرجا مخلفات زياد شده بود از هر قبيل . مثلا كاغذ و پاكت و چك ما به قدر دو سال داشتيم .\r\n\r\nدنبال پول و اسناد\r\nبه رعايا گفته شده كه ساعد الدوله همه املاك را به خودتان داده . احمقها باور نمودند مثل هميشه . اين‌طور هم كه بخوربخور بود همه روزه سر ناهار و همه شب سر شام\r\n\r\n","description":"","footnote":"","page_name":" 5529 ","page_number":633},
  {"content":"\r\n\r\nصف اندر صف كشيده بودند . هركس هم جزئى مخالفت خواست بنمايد يا حرفى بزند تهديد به قتل نمودند و ساكت شدند . چند روز بعد به خيال پول و اسناد افتادند . گفتند نرگس مىداند . او را گرفتند و زير شلاق انداختند بروز نداد . داغ حاضر نمودند ناچار شد بروز داد . گفت تمام زير « لمبه » است ( لمبه الموتيها تخته‌هاى سقف را مىگويند ) . فورا ولى آقا و مهدى برخاسته رفتند اندرون . دو سه تا تبر به لمبه زدند شكست و يك‌مرتبه آنچه بود سرازير و وسط اطاق ريخته شد . ديگر كسى را راه ندادند . همه را جمع و مخفى كردند . گفتند براى ساعد الدوله فرستاديم . كاغذجات را با كتابها و روزنامه بيرون آوردند و مشغول خواندن هستند . حتى وصيت‌نامهء شما را مهدى دست گرفته براى مردم قرائت كرد .\r\n\r\nشركت با ميرزا حسين\r\nجلال بيك هم در اين بين از دهيربان وارد شد و جزو دسته گرديد . اما ولى آقا چندان اعتنا به او ندارد و دخالت كلى نمىدهد . من آمدم در آنجا گفتگوى انهدام قلعه بود و كم‌كم اين خيال قوت مىگرفت . اسناد شركت مرا هم با شما از ميان جعبهء شما درآورده تقى را خواسته بودند كه اين وجه شركت را بده . من در اول محرم گذشته با ميرزا حسين و تقى برادرش شركت كرديم . هزار و سيصد تومان پول دادم آنها هفتصد تومان يا بيشتر كه تجارت كنند . تا پنج سال از منافع دو تا آنها يكى من . شرح اين شركت به تمام در همين روزنامه كه ورقهاى آخر آن مفقود است نوشته شده بود . چون اين جزوه را تقى به من داد من تصور مىكنم بلكه يقين دارم آن ورقهاى آخر تا شب حركت قزوين مرا محض همان كه عمل شركت درج بود خودش برداشته باشد ، زيرا به كلى پول مرا ندادند و گفتند ولى آقا و على مردان خان به موجب آن اسناد گرفتند . در صورتى كه حقيقت ندارد . آنها چيزى گرفته‌اند نه آنقدر كه قابل باشد .\r\nشانزدهم - جواب تلگراف نيامد . حكومت تلگراف رمزى زد ، خودم تلگراف فورى .\r\nماژر ميل ندارد . من به او سخت گفتم پس در ذيل حكم بنويس نمىتوانم . باز سر مرا پيچاند كه همين روزها مىفرستم . امير اسعد كاغذى نوشته بود كجوريها نزاع دارند زود سوار بفرستيد الموت را بگيرند ، موقع آن است . كاغذى به مجد الدوله و نصير الدوله نوشتم بلكه اقدامى آنها هم بكنند .\r\n\r\n","description":"","footnote":"","page_name":" 5530 ","page_number":634},
  {"content":"\r\n\r\n\r\nشرح‌حال ولى آقا\r\nعيب ندارد شرح‌حال جلالت منوال ولى آقا را بدهم . اگرچه سابقا در قضيهء آمدن جنگليها ذكرى شده ، ليكن آن روزنامه در دست نيست . من كه وارد الموت شدم يك روزى كلانيها ديدن نمودند ، درحالىكه جلال و ميرزا برادرش و محمّد جزو متمردين و با من نزاع داشتند . به‌جاى بره يك خروس خيلى بزرگ در بغل يك پسرهء خوشگل قشنگى بود كه پس از ارائه به من توى حياط ول كرد . من پرسيدم اين كيست و اسمش چيست گفتند ولى آقا پسر ميرزا . من قدرى زيرچشمى به او نگاه كردم ديدم واقعا خوشگل است ( جنسا زن و مرد كلانى خوشگل مىشوند ) . آنها كه رفتند خدا رحمت كند به ميرزا يحيى آبدار خودم گفتم بد نيست اين پسره را شاگرد آبدار كنى . او كه مرد رند قلاشى بود گفت بله‌بله من در فكر شاگرد آبدارى هستم ، اما نه شاگردى كه دو روز ديگر استاد و آقاى من شود .\r\nاين گذشت و هيئت اتحاد الموتى برهم خورد . ميرزا و جلال فرار كردند . در مران ميرزا مريض شد و مرد . ولى آقا مجددا نزد من آمد براى تقسيم ملك و مال با نامادرى خود . من گفتم بيا نزد من بمان . قبول كرد دو روز ماند روز سيم گفت بروم رخت‌خواب خود را بياورم . رفت كلانيها او را منصرف كردند . من هم براى آن‌كه اين مسئله هم اسباب اتهامى نشود و شيخ محمّد على رسوايم نكند ابدا تعقيب نكردم . مدتها گذشت زن گرفت . بچه پيدا كرد آمد نوكر من شود من شعر سعدى را خواندم :\r\n آن روز كه خط شاهدت بود * صاحب‌نظر از نظر براندى\r\nامروز بيامدى به صلحش * كش فتحه و ضمه برنشاندى \r\nرفت مشغول رعيتى شد و شايد همين مسئله باعث كينه و عداوت او گرديد . در سال ئيلان‌ئيل از رعيتى دست كشيد ، نوكر پسر عمه‌اش شد . او قاطرى داشت داد به اين آدم و قرارداد برنج براى امير انتصار حمل كند . سال گرانى بود ولى آقا هم چيزى نداشت . يك دفعه برنج براى خودش مىآورد يك دفعه به شهر براى امير انتصار . من هم پول داده بودم برايم آب‌ليمو مىآورد . هر دفعه هم انعامى مىگرفت . مقدارى هم غله اجارهء او بود با مقدارى خريدارى . تمسك داد كه آن تمسكات هنوز هم هست . يك وقت محمّد سرافتاد كه ولى آقا مقدارى كلى برنج را نوش جان كرده او را جواب كرد و عارض شد به من . ولى آقا التماس كرد كه مزاحم نشوم تا گشايش حاصل شود . همين كار را كردم تا قضيهء « اتحاد اسلام » شد .\r\nبا جلال معيت كرد جلو بارهاى مردم را به عنوان « اتحاد اسلام » گرفتند . من فرستادم\r\n\r\n","description":"","footnote":"","page_name":" 5531 ","page_number":635},
  {"content":"\r\n\r\nاينها را بگيرند از توى اطاق تير انداخت پاى كربلائى مجروح شد و فرار كردند . با كسان « اتحاد اسلام » مراجعت [ كرد 
  ] و نزد آنها بود تا شكست پيچاره كف در منجيل صورت گرفت . مأمورين « اتحاد اسلام » از اينجا فرار كردند . عمو و برادرزاده هم به‌سمت مران فرار كردند . در مران خواجه‌وندها آنها را لخت كردند [ و 
  ] كتك فراوان زدند . هردو از مران به طهران رفتند . سردار كبير بىغيرت اينها را به دهيريان ملكى سپهسالار نزديك قشلاق راه طهران فرستاد رعيتى كنند . جلال توقف كرد ، ولى آقا خودى در دستگاه ساعد الدوله انداخت قاطرچى شد ، كم‌كم جزو سربازها . امير انتصار در باب برنج خود به ساعد الدوله شكايت كرد . ولى آقا گفت من چيزى جز كروم « 1 » كلان ندارم ، همان را ببريد و به اجازهء ساعد الدوله به من نوشت كروم را قيمت كنم و عوض طلب بدهد . من فرستادم قيمت كردند سواى اربابى دويست تومان چيزى بالا شد . نوشتم و صورت دادم . اما نوشتم من هم مبلغى طلب‌كار بودم ، ملك هم مال من است . پس برادرانه تقسيم مىكنم . نصف شما برداريد نصف من . امير انتصار جواب نوشت پس همه كروم را شما برداريد پول مرا نقد بدهيد . من هم قبول كردم و نوشتم خيال شهر دارم ، آنجا معامله را ختم مىكنم . به شهر رفتم و ساعد الدوله الموت آمد . در غارت اول و دوم اسمى از ولى آقا نبود . ندانستم چه شد كه يك مرتبه ولى آقا ترقى كرد رياست قشون‌كشى و سربازگيرى الموت را به ايشان برگذار كرد و آمد چنانچه شرح داده شد .\r\n\r\nاعزام ژاندارم\r\n24 ج 1 - حكومت را ملاقات كردم تلگراف رمزى آمده كه رئيس الوزرا مأمور مخصوص به تنكابون فرستاده است منتظر راپرت اوست . پس از وصول اگر محتاج اعزام ژاندارم شد حكم ثانى مىرسد . عصر كاغذ افخم رسيد همين مطلب را داشت .\r\n\r\nدستور ظفر السلطنه\r\nشاهزاده ظفر السلطنه كاغذى نوشته بود حكمى از سپهسالار خطاب به سردار معتضد رئيس قشون آذربايجان كه چون رعاياى الموت نسبت به شاهزاده عين السلطنه چنين و چنان كرده‌اند شما از قزوين تا صد نفر نظامى روانه داريد آنجا را امن [ كنند 
  ] و رعيت را به‌جاى خود بنشاند . از اين حكم معلوم شد چه خيال كرده . سردار معتضد نيامده است و او رئيس قشون آذربايجان است نه قزوين . خود سپهسالار هم در دهات\r\n\r\n\r\n","description":"","footnote":"\r\n( 1 ) - كروم - اعيانى ملك را گويند . ( م . سالور )\r\n","page_name":" 5532 ","page_number":636},
  {"content":"\r\n\r\nشهريار خودش است . با تفنن تشريف مىآورد .\r\n\r\nمدحة السلطنه\r\nامروز متواترا خبر رسيد كه حكما قلعه را خراب مىكنند . هيچ چاره نمىتوانستم بكنم . اين مدحة السلطنه هم مردكهء بىحال غريبى است . هيچ كارى كه باعث دردسر او باشد نمىكند . فقط در فكر دخل است آن هم از نانوا ، از قصاب ، از قمارخانه ، از زغال ميدان ، از فواحش شهر . خودش را هم نوكر سپهسالار مىداند ، خصوصا حالا كه با اين كوكبه مىآيد .\r\n\r\nتخريب قلعهء زوارك\r\nرفتم خانهء سردار مفخم . دادم او تلگرافى به خود ساعد الدوله مخابره كرد كه همچو چيزى شهرت دارد ، صحيح نيست اقدام نكنيد . بعد خودم هم تلگرافى به او نمودم كه شما خانواده و پسر شخص بزرگى هستيد و بدون سابقهء عداوت كفايت كرد آنچه نموديد ، ديگر خانهء مرا خراب نكنيد كه هيچ اثر نكرد و قلعهء قشنگ زيباى مرا با خاك يكسان نمودند و هرچه در ، پنجره تير ، تخته داشت متدرجا بردند . دست آخر هم مهدى حرامزاده جو كاشت كه من نان جو آنجا را بايد بخورم . خورد اما چطور ، روزى كه او را حاجى نديم‌باشى به شهر حركت مىداد جان على پسر كدخدا يك خوشه از جو را چيده نزديك دهانش برد و گفت عمو اقلى بخور تا قسمت راست شود .\r\n\r\nپيدا كردن كيسهء پول\r\nبارى عصر خبر رسيد زواركيها براى آوردن تير و تختهء قلعه رفته بودند . جاى ديگر جز ميان حوض تخته و تيرى نمانده بود . داخل آن مىشوند ميان آب پاى يكى به يك چيزى مىخورد دست دراز مىكند مىبيند كيسه است . بيرون مىآورد مىبيند مملو از پول است . باز پا مىمالد پايش به پول مىخورد . دست مىبرد جمع مىكند . محمّد على زواركى آنجا بود فورا مژده گرمارود براى ولى آقا مىبرد كه پول توى حوض پيدا شد .\r\nچهار تومان مژدگانى دريافت مىكند . فورا مىآيند پولها را مىبرند . قدرى انعام مىكنند تتمه را براى ساعد الدوله [ مىفرستند 
  ] . اين هم عاقبت پولهاى حوض .\r\n\r\n","description":"","footnote":"","page_name":" 5533 ","page_number":637},
  {"content":"\r\n\r\n\r\nجزئياتى از تخريب زوارك\r\nاما خرابى قلعه را جلال ميل نداشت . آن روز هم حاضر نشده بود . ولى آقا هم چندان ميل نداشت . وقتى كه الموت رفتم تقى برادر ميرزا حسين قسم خورد باعث خرابى قلعه ميرزا اسحق شد و مهدى به يك حكمى كه ساعد الدوله كرده بود ، ليكن نه به‌طور حتم .\r\nآنقدر شبها ميرزا اسحق و مهدى عرق به خورد ولى آقا دادند و از بوقلمون و مرغابيهاى شما مهمانى [ كردند 
  ] تا در مستى او را راضى كرده قول گرفتند و روز ديگر حكم و مأمور به اطراف فرستاد . دو سه تا از نرهاى شما را كشته از برنج و روغنها ناهار تهيه كرده همه اهل چهار ناحيه را حاضر و يك روزه قلعه را خراب [ كرد 
  ] و بعد براى آن‌كه همه را آلوده نموده باشند ده به ده حكم كردند از تير و تخته ببرند . اغلب كه راهشان دور بود به همان زواركى الى يارفى دادند و رفتند . فقط درها را كلان براى ساختن عمارت خودش و جلال برد كه شما آورديد . گفت حتى بام غلطان بزرگ قلعه را خير اللّه بالاروچى سه روز از صبح تا عصر نفس زد و زحمت كشيد تا از اين پشتهء بالاروچ بالا برد و به خانهء خودش رسانيد .\r\n( من ماه رمضان الموت رفتم گفتم بايد خير اللّه بام غلطان را دوش گرفته ببرد گازرخان ، از آنجا آتان ، بعد وناش ، سپس زوارك بياورد . به گوش او رسيد صبح ديگر كه برخاستم ديدم بام غلطان دم حياط على محمّد است . )\r\n\r\nسرنوشت درختها\r\nپس از خرابى قلعه به باغات هم رحم نكرده هرچه توانستند بريده بردند . حتى درختهاى كوچك پيوندى را بردند در باغات خود كاشتند . تمام گلدانهاى قشنگ مرا كه به هزار زحمت از طهران آورده و زياد نموده بودم كه قريب چهارصد دانه بود همه را شكستند و خورد نمودند .\r\n\r\nكشتن رضا\r\nقبل از خرابى قلعه دو كار هم واقع شد كه فراموش شد بنويسم . اول آن‌كه رضاى بيچاره را شب در ميان برج قلعه به دست محمّد على خان نام همدانى شهيد كردند . نعش را همان‌جا مخفى [ كردند 
  ] و گفتند رضا فرار كرد . زن و بچه او را بدون آن‌كه تكه‌اى از مال خود بياورد بيرون [ كردند 
  ] . در خرابى قلعه برج را بالاروچيها خراب مىكردند ، يك مرتبه نعش درآمد . زود رعيت را رد كرده خاك بالاى آن ريختند كه هنوز در زير آوار برج بدون غسل و كفن افتاده است .\r\n\r\n","description":"","footnote":"","page_name":" 5534 ","page_number":638},
  {"content":"\r\n\r\n\r\nآتش زدن اسناد\r\nدوم - آتش روشن كرده اسناد مرا براى دل‌خوشى رعايا سوزاندند كه به كلى مطالبات و قبالجات و اجاره‌نامچه‌ها كه سند مالكيت بود از بين رفته باشد . ليكن در باطن چنين نبود . فقط اجاره‌نامه‌ها و كاغذجات متفرقه كه مردم نوشته بودند و چند كيسه پر بود سوزاندند . اسناد طلب و قبالجات مقدارى را تقسيم [ كردند 
  ] زيادتر را نزد ساعد الدوله فرستادند كه شرح آن خواهد آمد . اما رعاياى احمق يقين كردند سوخته و به كلى سلب مالكيت ما خواهد شد ، شاد و مسرور گرديده دعا كردند خدا ساعد الدوله را عمر « هاديه » ، خدا ولى آقا خان را عمر « هاديه » .\r\n\r\nامير اسعد و منتظم الملك\r\nبارى حكايت امير اسعد . ديد برادرش اين كار را كرد كسى چيزى نگفت . او هم به عنوان اين‌كه خواهر منتظم الملك مال خودش را به من صلح كرده و منتظم الملك نمىدهد از معلم‌كلايه رفت اوان در خانهء منتظم الملك و مالك خانه و اثاثيهء او شد .\r\nهركس هم نوشت جواب داد تقاص كردم مال مرا بدهد خانه‌اش را خالى كنم .\r\n\r\nساعد الدوله و خيال سلطنت\r\nسردار كبير راست يا دروغ شخصى را محرمانه نزد امير اسعد فرستاده بود كه من نمىتوانم به سپهسالار كاغذ بنويسم يا تلگراف كنم . ساعد الدوله خيالات فاسدى دارد .\r\nهواى سلطنت به سرش افتاده . شما هر قسم مىتوانيد به سپهسالار بنويسيد . امير اسعد شرحى در اين باب به حكومت و پاكت مفصلى به سپهسالار نوشته بود . هردو را باز نزد عدل الممالك روانه نموده بود كه من خواندم و فرستاد .\r\n\r\nعدم توجه دولت\r\nميرزا حسين مىگفت ولى آقا منتظر بود كه ببيند شما از طهران چه قسم مراجعت مىكنيد و دولت چه اقدامى مىكند . پس از آن‌كه آمديد و اقدامى نشد شروع به اين حركات نمودند . همين عدم توجه دولت . . . ماست كه مردم را هرزه و ياغى مىكند . اگر دولت جلوگيرى كند هركس به خيال سرقت و غارت مال ديگرى نمىافتد . من علت سكوت دولت و عدم اقدام او را هيچ‌چيز جز اين نمىدانم كه مىخواهد به اين واسطه سپهسالار را بدنام كند . ديگر اين‌كه شخص وثوق الدوله با ما محبت ندارد . همه‌كس به\r\n\r\n","description":"","footnote":"","page_name":" 5535 ","page_number":639},
  {"content":"\r\n\r\nحال من دلش سوخته .\r\nبعضيها مىگويند خيلى كار است كه ديوانه نشده‌اى . اما وثوق الدوله ترحم نمىكند .\r\nپس از آن احكام حالا مىگويد آدم مخصوص فرستاده‌ام .\r\n\r\nآمدن قونسول انگليس\r\nقونسل نظامى انگليس بازديد من آمد . ماژر ويكهم نام دارد . فارسى مىدانست . از گزارشات خيلى صحبت شد . اما اينها مثل روسها دخالت در كار ايرانى نمىكنند . با اين حال دلش سوخت . گفت توصيه به سفير مىكنم به رئيس الوزرا دوستانه بگويد .\r\n\r\nآمدن سپهسالار به قزوين و مطالبهء خانوارى\r\nدوشنبه سلخ جمادى الاولى - عصر سپهسالار وارد شد خانهء تازه‌ساز سردار مفخم منزل نمود . رفعت السلطان آنجا رفته بود . ابدا از من سؤالى ننموده بود . فورا سربازها را بدون آن‌كه حكم وزارت جنگ باشد خبر نمود ، خانوارى را هم مطالبه مىكند .\r\nساعد الدوله كاغذ تهديدآميزى در باب خانهء منتظم الملك به امير اسعد نوشته . امير واهمه نموده با سردار سعيد مشغول جمع‌آورى جمعيت هستند .\r\n\r\nفايدهء شرح مصائب\r\nروزنامهء من قسمت عمده‌اش اخبار بود حاليه تمام شرح مصائب و خانه‌خرابى خودم شده است ، به يك جهت هم ضرر ندارد . بعدها مسبوق شوند كه ما در قرن بيستم ميلادى در ايران چه قسم زندگانى مىكنيم و حال و روزمان چه قسم مىگذرد . من فرصت روزنامه خواندن يا تحصيل اخبار ندارم و معذرت مىخواهم . در امثلهء ما مىگويند گريه هم دل خوشى مىخواهد .\r\n\r\nديدن از سپهسالار\r\nغرّهء جمادى الثانيه ، يازدهم حوت - عصر تنگى ديدن سپهسالار رفتم ، يكى به اصرار مردم ، ديگرى براى اين‌كه ببينم تغييرى نموده يا نه . از پله‌ها بالا رفته . قدم‌به‌قدم قزاق ايستاده بود . دم پله هم دو نفر شمشير كشيده . در طالار بزرگ جمعى ايستاده و نشسته بودند كه تا من وارد اطاق شدم . برخاست . تعظيم كرده رفت ( مبادا گردن‌گيرش شود حرف بزند ) . احترام ظاهرى را خوب به جا آورد ، اما من حس كردم كه از ملاقات من بيزار است . اجبارا از الموت پرسيد . گفتم چنين و چنان كردند . چه مروتى است ، چه\r\n\r\n","description":"","footnote":"","page_name":" 5536 ","page_number":640},
  {"content":"\r\n\r\nانصافى است . مگر من چه كرده بودم ، چه ناخدمتى نموده بودم ، يا از دست من چه برمىآيد كه مستوجب اين همه ضرر و خسارت شوم .\r\n\r\nصحنه‌سازى سپهسالار\r\nمثل بيوه‌زنها باز بناى نفرين را گذاشت كه در اين بين ميرزا كاظم سررشته‌دار دهات رودبارش وارد اطاق شد . بدون مقدمه يك مرتبه بناى فحش را به او گذاشت : . . . ، پدرسوخته ، مادر فلان ، مگر مال من حراج است ، خوردنى است كه با پسر . . . من دست به يكى كرده مىبريد . من زنده هستم نمردم . پسرم داخل آدم نيست . به خدا به پيغمبر سرت را با تخماق مىدهم بكوبند ، خانه‌ات را آتش مىزنم . بچه‌ها ، بچه‌ها . بله قربان ، بله قربان . يكى دو تا سه تا وارد اطاق شدند . گفت بكشيد اين . . . را . فراش‌باشى ، فراش‌باشى .\r\nيك گردن‌كلفتى وارد شد . ببر اين . . . را زنجير كن ، كند كن مال مرا بگير . تعظيم ، تعظيم .\r\nميرزا كاظم را بردند بيرون . من هم برخاستم و آمدم .\r\nتوى راه به ميرزا كاظم گفتم بيچاره اين فحشها و تغيّر براى خاطر من بود كه جواب مرا ندهد . دو ساعت ديگر مرخص مىشوى ( و همين قسم هم شد ) . توى راه حاكم را ديدم گفت جواب تلگراف آمد كه مأمور مخصوص رفته است ( كه به حق حق قسم دروغ بود و رئيس الوزراى مملكت بدون شرم شفاها طهران و رمزا اينجا گفته بود . ) پس از دادن راپرت استعداد مىرود ( من دروغ به اين غيرلازمى را ندانستم براى چه بود ، چه پلتيكى ، چه اقتضائى داشت ) .\r\nروز ديگر خانهء حاج سيد حسين مجتهد رفتم . طلبهء قمى از تنكابون و راه الموت آمده بود . در ضمن صحبت مرا شناخت و بنا كرد غصه خوردن كه آمدم زوارك خانهء شما را روز قبل خراب كن فيكون نموده بودند . اسناد شما را در چند بخارى آهنى گذاشته سوزاندند . از پول شما به من دادند ، حلال كنيد . جمعى الموتى هم به شهر براى تظلم از من آمده است . هرجا رفتند جز تف و لعنت چيزى نشنيدند . به من پيغام مىكنند جبرا ما را فرستاده‌اند . اما تا شريف‌آباد استقبال و تظلم سپهسالار رفته بودند .\r\n\r\nغصهء « مموار » ها\r\nمن غصه زيادم براى اسناد است و روزنامهء خودم كه تمام اسرار من ، سرگذشت من و خانوادهء من در آن بود . به‌علاوه بد و خوبى كه از مردم عهد نوشته بودم كه كشف آنها و به دست افتادن روزنامه‌هاى من بسى خطرها برايم دارد . گذشته از آن‌كه مطالب خانوادگى منتشر مىشود . من رضايت دارم و از صميم قلب تشكر مىكنم اگر يك مبلغ گزافى در اين\r\n\r\n","description":"","footnote":"","page_name":" 5537 ","page_number":641},
  {"content":"\r\n\r\nبىپولى بگيرند و آنها را بدهند . مىخواهم پيغام كنم . اما مىترسم اهميت آن زيادتر شود و شهرت آن بيشتر . دست خودشان باشد تشويشى ندارم . اولا فهم درك آن را ندارند .\r\nثانى هر وقت باشد خواهم گرفت . اگر بيارند دست سپهسالار بدهند من چه بايد بكنم . به هر حال به خدا سپردم كه ستار و قهار است . . . « 1 »\r\n\r\nصد هزار تومان خسارت\r\nدرست وقتى كه فكر و حساب مىكنم صد هزار تومان متجاوز به من ضرر و خسارت وارد شده است . همه مطالبات لوىئيل و ايلان‌ئيل كه قيمت دومى به آن زيادى بود با اسناد تقاوى و تراز گوسفند كه از پانصد رأس علاوه بود همه را يا خواهند گرفت يا واقعا سوزانده‌اند و از بين رفت .\r\n\r\nفوت دو ملاى بزرگ\r\nدوشنبه ششم ج 2 - هفدهم حوت - سيد بزرگ فيشانى وفات كرد . مىگويند كلان با ميرزا اسحق ديدن ولى آقا خان رفته بودند . ولى آقا روى صندلى جلوس كرده بود ، سيد وارد مىشود . با دست اشاره [ مىكند 
  ] و جا نشان مىدهد . اسحق تعظيم نموده بود . چنين مىگويند كه سيد توقفى نكرده بيرون آمد و عمامه را برداشت سر به سوى آسمان بلند كرد كه خدايا ديگر مرا مرگ بده تا نبينم پسر ميرزا اين قسم با من رفتار كند . يك سر فيشان رفت ناخوش شد و ده روز بعد به رحمت ايزدى پيوست . متعاقب او ملا يوسف بالاروچى دائى مادر زينب مرحوم شد . اين دو نفر ملاى بزرگ الموت و صاحب نفوذ بودند ( در روزنامه‌هاى من حكايت آنها بسيار است . نه سال باهم بوديم . ملا يوسف آدم شوخ بسيار شيرينى بود . مردن آنها بيشتر لطمه به كار من زد . باز بودند اين‌طور نمىشد . )\r\n\r\nياد « مموار » ها\r\nملا يوسف روزى كه قلعه را خراب كردند از غصه ناخوش شد و مرد . طويله و كاروانسرا را هم خراب كردند . فقط از همه عمارت چهار باب دكان باقى مانده است .\r\nگفتند دو دفعه مهدى مخفيانه آب توى دكان هم انداخته . صبح آب را بيرون كشيدند و او را مذمت كردند منكر شد . افسوس روزنامه‌هاى من رفت و الا هركس مرتبا مىخواند آن وقت مىدانست و مىفهميد كه چه حكايتى است و اشخاصى كه نام برده مىشود كه\r\n\r\n\r\n","description":"","footnote":"\r\n( 1 ) - نقطه‌چين در اصل است .\r\n","page_name":" 5538 ","page_number":642},
  {"content":"\r\n\r\nهستند . روزنامه‌هاى من در حقيقت تاريخ خوبى هم براى ايران بود خصوصا جنگ بين المللى و واقعات ايران . خيلى زحمت كشيدم و خيلى جامع و مفيد بود .\r\n\r\nشكست ساعد الدوله\r\nظهر اسعد الحكما آمد و دم باغ پيغام داد . بيرون رفتم گفت مژده دارم ( آنجا برادرش هزار تحريك مىكند ، اينجا خودش مژده مىآورد . ) سالار فاتح شكست فاحشى به ساعد الدوله داد . سردار كبير به الموت آمد . ساعد الدوله خانيان است . ريختند به خرم‌آباد و مشغول غارت و چپاول هستند . تمام مخارج ساعد الدوله از گرمارود و مال شما حمل مىشود .\r\n\r\nنامه به سپهسالار\r\nديروز كاغذى به سپهسالار نوشتم شما آن‌طور به من وعده و نويد داديد ، چهل روز معطلم كرديد ، حالا هم قزوين [ هستيد 
  ] و خيال هيچ اقدامى نداريد . شما مىرويد كه غارت مردم آذربايجان را از شاهسون بگيريد درحالىكه مال مرا پسرت برده و نمىگيرى . شما مىرويد مملكت آذربايجان را امن و منظم كنيد درحالىكه الموت و ملك و مال مرا پسر شما برهم زده و امنيت نمىدهد . حضرت اشرف مىرويد كه دست تطاول و ظلم متمردين و سركشهاى آذربايجان را از سر مردم مظلوم قطع و كوتاه كنيد در صورتى كه پسر خودتان به روزگار من مظلوم و عيال و اطفال بىگناه من آن‌قدر ظلم و تعدى كرده . من عرضى ندارم ، مردم دربارهء شما چه خواهند گفت . كاغذ را محمّد على خان برد داد .\r\nفراش‌باشى گفت بگوئيد ملاحظه فرمودند گفتند جواب ندارد . ملاحظه كنيد از اين بىغيرت‌تر آدم مىشود . اين بود كه پيراهن تن خود را مىفروخت و مال مرا مىداد . اين است حال بزرگان مملكت ما .\r\n\r\nسردار كبير\r\nچهارشنبه هشتم - ديشب سردار اكبير ( زيرا اين لقب به او برازنده‌تر است تا كبير ) وارد شد . يكى دو ساعت سپهسالار با او در خلوت صحبت داشته بود . ميرزا حسين رفته بود آنجا تحقيقات نموده آمد مىگفت چنان خواجه‌وندها مشغول تاراج شده‌اند كه به وصف نمىآيد ، هرچه از مال سپهسالار به دستشان مىآيد مىبرند ، عمارتها را خراب مىكنند .\r\nابقا به هيچ‌چيز ندارند . رفتند سراغ منتظم الملك كه او را بكشند ، خون خود را خريده\r\n\r\n","description":"","footnote":"","page_name":" 5539 ","page_number":643},
  {"content":"\r\n\r\nاست .\r\n\r\nديدار امير اسعد\r\nامير اسعد شهر آمده خانهء شيخ الاسلام منزل دارد . به ملاقات او رفتم . خندان و خرم بود . گفت تلافى شما را كردند . خيلى غم‌خوارى كرد افسوس خورد . گفتم نامرد ذره‌اى همراهى نكردى . اقلا مىخواستى آدم بفرستى خانوادهء مرا به‌طور خوش بياورند .\r\nبعضى عذرها آورد كه موجه نبود .\r\n\r\nبردن غلهء دولت\r\nمن توى خيابان راه مىروم همه‌كس متوجه من است كه مكافات به اين زودى داده شد . به من وصلت نمىدهد ، ليكن باز مسرورم . مطلب تازه اين است كه انبار غلهء دولت را كه يحيى خان به آن ترتيب جمع‌آورى كرد كه امسال دو برابر پارسال بفروشد ولى آقا حمل گرمارود كرد ، داغش را به دل يحيى خان گذاشت . در گرمارود كسى را راه نمىدهند .\r\n\r\nغارت زوارك دستور خود سپهسالار\r\nآقاى حاج سيد حسين پيغام داده بود در ملاقات سپهسالار شش مرتبه اسم شما را بردم فورا حرف ديگر به ميان آورد تا صحبت از شما نشود . قاصد ولى آقا و جلال دو مرتبه تاحال براى سپهسالار كاغذ آورده . حتى شنيدم يك دفعه پنج هزارى هم انعام داده بود . كم‌كم دارد به من محقق مىشود كه امر خودش بوده . اين نامرد آنجا وضع مرا ديد بغض و حسد بر او غلبه كرد . ديد هر تحريك و اقدامى تا امروز كرده نتيجه نداده . يك مرتبه خواست واژگون كند كه خدا خودش را واژگون نمايد . آن احمق الموتى هم تصور كرد اسناد من بسوزد ، خانهء من خراب شود مالك ملك خواهند شد ، آنقدر همراهى و كمك كرد . نه اگر بميرند نه ما ملك به سپهسالار مىدهيم نه دست‌بردار هستيم كه الموتى تصاحب كند . شيخ محمّد على مسرور باشد و روزى پنجاه كاغذ نوشته دستورات بدهد همه موقتى است و نتيجه ندارد مگر چند صباحى .\r\n\r\nمستشار الممالك جاى معتضد الممالك\r\n16 ج 2 - مستشار الممالك از طهران آمد همدان برود . معتضد الممالك على مردان خان قديمى نوكر حضرت و الا مباشر آنجا مرحوم شده است . حيف بود مرد زندگى [ و 
  ]\r\n\r\n","description":"","footnote":"","page_name":" 5540 ","page_number":644},
  {"content":"\r\n\r\nكاردانى بود . كاغذجات طهران را داد . افخم الدوله كه نااميد بود هفت فرسنگى قزوين اين هنگامه را ساعد الدولهء هيجده ساله برپا كرده هيچ اقدامى دولت نمىكند . حالا مىخواهند سراغ ميرزا كوچك خان بروند . همه زير سر دولت و وزراى ماست . وقتى كه ساعد الدوله با چند نفر دزد و دغل و امثال ولى آقاى قاطرچى [ و 
  ] محمّد كلانى اين قسم هرزگى و شرارت كنند جلوگيرى نشود از ايلات آذربايجان و كردستان و فارس مىشود جلوگيرى كرد .\r\n\r\nصدمات الموت\r\nبارى صدمات و لرز و تكانهاى الموت كم‌كم دارد اثرات خود را ظاهر مىكند . اول‌بار آقا برار ناخوش شد و حصبه داشت . اينك ملكه خانم و مسعود مبتلا شده و يك كله افتاده‌اند . از كلفتها سيما زن فرهاد ، نرگس دخترك آتانى و خود استاد فرهاد . اوضاع من رقت‌انگيز است . اسباب نداريم ، ظرف نداريم ، فرش نداريم ، آنچه هم هست هركدام مال يك نفر [ ست 
  ] و به‌قدر اين جمعيت نيست . چون ظرف كم است سه مرتبه ناهار كشيده مىشود . اول براى من و بچه‌ها ، ثانى براى كلفتها ، ثالث نوكرها . شب همان فرشها را سر خود مىكشند . با يك پتو سرد است . اين مريض‌ها با بىاسبابى ، بىمنزلى كار را دشوارتر نموده است . اطاق سمت گل‌خانه نزهت است با ملكه و روشنك . يك مريض آنجا . [ در 
  ] راه‌رو كلفتها منزل دارند . فعلا دو مريض آنجاست . اطاق جنب راه‌رو زينب و مادرش و عباس و مسعود منزل دارند . يك مريض آنجاست . اطاق من فقط مريض ندارد .\r\nبيرون من هم دو مريض است . اطاق سيم خالى است . يك تكه هم براى آنجا فرش نيست . يك زندگانى تماشائى است . بچه‌ها به واسطهء نان سنگك بد شهر ناخوش شدند .\r\nعباس نان الموت مىخواهد ( لواش ) . دوا به‌قدرى گران است كه هر نسخهء سابق كه دو قران بود دو تومان بايد داد ، آن هم فاسد ، آن هم مانده و بلااثر . دواى خوب ايران مال آلمان بود ، مدتهاست مثقال آن نيامده . بعد مال روس بود كه نسبتا پست‌تر است ، هيچ نمىآيد . اين دواها مال قبل از جنگ است .\r\n\r\nنوروز 1337\r\nشب شنبه 19 جمادى الثانيه - يك ساعت و بيست دقيقه از شب رفته تحويل حمل قوىئيل است . به جاى ساز و آواز شب عيد صداى ناله بم و زير مرضا بلند است . عيد ما به عزا و خانهء ما به عزاخانه مىماند . از تمام مايملك خودم ، امشب يك نعلبكى كه نقل\r\n\r\n","description":"","footnote":"","page_name":" 5541 ","page_number":645},
  {"content":"\r\n\r\nدر آن بريزند از مال خودم نيست . هرچه نگاه مىكنم مال غير است . اين هم در ميان زندگيها زندگانى است . خداوند عاقبت همه را به خير كناد .\r\n\r\nديدار عيد از سپهسالار\r\nبيستم - ديدن ظفر السلطنه رفتم . به اصرار و ابرام مرا نزد سپهسالار برد ( شنيدم سپرده بوده است هروقت من بروم بگويند خلوت است و مانع دخول من به اطاق شوند ) . باز اظهار شرمندگى كرد و شاهزاده خجلم ، شرمنده‌ام ( چرا به چه جهت . پدرسوخته دارى بده ، ندارى آنقدر دروغ نگو ، اظهار خجلت نكن ) . ناهار مرا نگاه داشت . سر ميز گوش تا گوش نشسته بودند . بيچاره سردار روز و شبى مبلغى مخارج مىكند . هرچه هم اسباب بوده شكسته‌اند . همه مال مرا مىخواست به دو عدد پنجهزارى عيدى صلح كند . گرفتم ، اما گوشهء اطاق گذاشتم . بعد از ناهار همه اطاق ديگر رفتيم . بعد يكىيكى را براى قمار احضار كرد ، جز من .\r\n\r\nماجراى مأموريت اديب الحكماء\r\nاديب الحكما آمد و نزد من ماند . زيرا احضار نشد . گفت چه مأموريتى بود ، چه رفتنى ، پدر من درآمد . آن حكايت توى قلعه . بعد رفتم ، در آن سرما نرسيده حكايت جنگ با سالار فاتح . ساعد الدوله را نديدم . او را شكست دادند يك سر رفت خانيان بعد بالاتر .\r\nمن خانهء منتظم الملك رفتم . سالار فاتح آمد خرم‌آباد مشغول غارت شد . روز غارت مىكردند شب روانهء كجور مىكردند . دو سه شب بعد آمدند سراغ منتظم الملك . او اندرون بود مرا گرفتند و نوكرها را . كتك وافرى به من زدند و لختم كردند . چهارده قاليچه سردار كبير و بعضى نوشتجات او نزد من گذاشته و رفته بود . نوشتجات توى آستر سردارى بود كه از تنم درآوردند ( من شنيدم گفته بود اهوى سردارى را بردى ، پس هروقت ممكن شد اسناد سردار را بده ) . آن قاليچه‌ها و قريب بيست توپ اليجه و سرشلوار مال خودم با سيصد تومان كه سپهسالار حواله داده بود و مبلغى كه خودم از امير اسعد طلب داشتم و در رودبار گرفتم پول زرد نموده بودم با آنچه در خورجين و چمدان بود بردند .\r\nآن‌وقت منتظم الملك را آوردند مقدارى كتك زدند . در دو دست خود كلام اللّه مجيد گرفته بود و قسم مىداد ( من شنيدم بيست جلد قرآن به خودش آويخته بود و التماس مىكرد و قسم به آنها مىداد ) . پنج هزار تومان پول و مقدارى اسباب گرفتند و مرخص كردند . اما مرا همان قسم لخت بردند . سرد بود لخت بودم . قدم‌به‌قدم هم گاوى ، اسبى ،\r\n\r\n","description":"","footnote":"","page_name":" 5542 ","page_number":646},
  {"content":"\r\n\r\nماديانى پيدا مىشد .\r\nدو ساعت مرا نگاه مىداشتند تا آن را گرفته و همراه ببرند . با اين تفصيل صبح ديگر مرا خرم‌آباد و خدمت سالار فاتح بردند . اين آدم سالها نوكر سپهسالار بود و با من هم‌قطار و دوست . ابدا به ياد آنها نيفتاد . بنا كرد به من و سپهسالار و تمام خانوادهء او ناسزا گفتن كه دست از حركات زشت خود برنمىدارد . بچهء . . . خودش را مأمور جنگ من مىكند چه و چه ، هزار فحش و بد . اينجا رگ گردنش ورم كرد . لب خود را گزيد و گفت نامرد بىغيرت التماس كردم آن پيراهن و زير شلوار مرا به من بده گفت نمىدهم و حكم كرد اسبابهاى مرا از آن اطاق هم بردند .\r\nدو سه روز ماندم بعد تدبير كردم گفتم مرا مرخص كن بروم بلكه ساعد الدوله را ساكت كنم با شما صلح كند . پيغاماتى داد و من به آن بهانه از خرم‌آباد درآمدم و نزد ساعد الدوله رفتم . خيلى مذمت كردم ، صحبت كردم . اظهار پشيمانى مىكرد . بعد يك بسته اسناد شما را گرفتم با يك قاطر الموتى حركت كردم گرمارود رسيدم . چون حكمى از ساعد الدوله نداشتم دور من جمع شده به هر شكل بود بستهء اسناد را از من گرفتند كه بايد براى ساعد الدوله بفرستيم . من هرچه گفتم خودش داده ولى آقا قبول نكرد . اما من شرحى به ساعد الدوله نوشتم كه بگيرد و نگاه دارد .\r\nاين بود شرح‌حال و مأموريت من . از ساعت اول كتك بود الى آخر . آن‌وقت گفت اين كلاه مال سردار كبير است ، اين كفش مال فلان آدم ، اين سردارى مال فلان شخص ، اين پيراهن مال آن نوكر . يك شاهى هم عوض به من نداد . دست از پا درازتر طهران مىروم و حالا مىترسم چون دير كردم نوكرى هم از دستم برود ، جاى من ديگرى را آورده باشند .\r\nآن‌وقت هرقدر توانست به سپهسالار فحش داد كه حيا نكرد و نمىكند . اين همه مال من رفته يك پول به دست من نداد . ( پايان صحبت اديب الحكماء )\r\n\r\nماجراى برهان الدوله - جهانشاه خان\r\nبرهان الدوله برادر مجير السلطنه سال قبل كه جهانشاه خان فرار به عتبات نموده بود رئيس ماليهء خمسه بود . ماليات دهات او را گرفته اينك آمده و مبلغ خيلى گزافى ادعا مىكند ( سپهسالار او را حاكم خمسه نموده بود ) . شرحى به سپهسالار نوشته كه برهان الدوله را براى ادعاى او روانهء كرسف دارد . برهان الدوله مثل سگ مىترسد برود و مىگفت مرا خواهند كشت . مأمور داشت . من از حاكم مهلت برايش گرفتم ، باز قزاق سر او گذاشته بودند ، اين‌بار حكومت . گفت سپهسالار اصرار در رفتن او دارد ، شما و عدل الممالك ضمانت كنيد تا مستمسك من باشد . من چيزى نوشتم ، عدل الممالك\r\n\r\n","description":"","footnote":"","page_name":" 5543 ","page_number":647},
  {"content":"\r\n\r\nحاضر نبود . بعد هم ندادند او مهر كند و همان مال من ماند .\r\nيك روز خانهء رفعت السلطان آمد . ناهار او را نگاه داشتيم . خبر آمد كه قزاق در خانهء سيد جواد كيّال كه منزل داشت نشسته با تشدد شما را مىخواهد . رنگ از روى برهان پريد و مثل ميت شد كه به‌محض آن‌كه من وارد كرسف شوم جهانشاه خان شب سم خواهد داد يا خفه خواهد كرد . ترحم به حال او كرده برديم اندرون رفعت السلطان و مخفى شد ( حكايت برهان الدوله را به آخر برسانم بهتر است . )\r\nبرهان الدوله مىگفت من رئيس ماليه بودم كم يا زياد آنچه از ماليات امير افشار گرفته‌ام حسابش را داده و سند دارم . اما كى به اين حرف گوش مىدهد . براى چه براى آن‌كه جهانشاه خان مىخواهد قدرت‌نمائى كند و پدر آن‌كس را درآورد كه ماليات از او گرفته و چون برهان الدوله همشيرهء اسعد الدوله را دارد اسعد الدوله را هم صدمه زده باشد .\r\nسپهسالار كه مىرفت از جهانشاه مبلغها فايده ببرد با خيالات او همراه بود . سيد جواد كيّال رفت داد و بيداد كرد كه برهان الدوله فرار كرده خانهء من قزاق چه مىكند ، زنم بچه سقط كرده ، چه و چه . قزاق را برداشتند و سر مدحت السلطنه گذاشتند كه در حقيقت حاكم نبود « مترس » سپهسالار بود .\r\nحاكم گفت عين السلطنه ضامن است برويد از او بخواهيد . آمدند سر من . گفتم قانون اين بود كه شما اول به من رجوع كنيد ، حالا شما مردكه را فرار داديد و نزد من مىآئيد .\r\nسپهسالار يك‌جا مايل نيست صداى مرا دربياورد و يك‌جا چند هزار تومان ضرر را نمىتواند تحمل كند . برهان دو شب ماند و ديديم تلف مىشود سه نفرى عقلمان را روى هم گذاشتيم و قرار شد بفرستيم « اسب مرد » ، خالصه [ اى 
  ] كه اجارهء رفعت السلطان چهار فرسنگى شهر اول رودبار است . پياده با نوكرش چهار ساعته از ترس به آنجا رفت . از صبح تا غروب در يك بلندى كشيك مىكشيد تا يك پياده ، يك الاغ ، يك گاو مىديد فورا در توى طويله مخفى مىشد . باز كه اطمينان حاصل مىكرد سر رصدگاه خود مىرفت .\r\nعدل الممالك طهران مىرفت كه قم برود . سعادتقلى آدم او را فرستاديم كه برهان را به‌سمت طهران ببرد . مبلغى هم من پول براى خرج او دادم رفت و برهان لباس خود را تغيير داد . گاهى الاغ سوار مىشد ، گاهى دنبال الاغ مثل يك نفر رعيت مىافتاد و به اين افتضاح از بىراهه طهران رفت . درحالىكه تمام از جبن او بود و الا كسى در تعقيب او نبود . مرا تعقيب نموده بودند . عبد اللّه خان نايب قزاق‌خانه از طرف سپهسالار مأمور بود آمد خانهء من نشست يك روز هم مرا برد حكومتى . مدحت السلطنه نبود يك ساعت مرا توقيف كرد . بالاخره سيصد تومان حكومت در اين بىپولى بالاى برهان الدوله از من گرفت . قرب صد تومان هم ، چه براى خودش فرستادم چه به عبد اللّه خان و قزاق دادم .\r\n\r\n","description":"","footnote":"","page_name":" 5544 ","page_number":648},
  {"content":"\r\n\r\nسپهسالار رفت . اما عبد اللّه خان هست . شبى كه عدل الممالك مىرفت عبد اللّه خان تصور مىكرد برهان الدوله آنجاست از ديوار باغ بالا رفت و پسر عدل الممالك را به‌جاى برهان الدوله گرفت . روز ديگر صبح آمد سروقت من كه من برهان الدوله را در خانهء عدل الممالك به چشم خود ديدم . پاشو برويم آنجا به دست من بده . خودت و مرا خلاص كن . گفتم دروغ مىگوئى . بنا كرد قسم خوردن و نشانى برهان را دادن . از نشانيها كه به كلى بر خلاف بود من دانستم عوضى گرفته ، اما هيچ نگفتم و گفتم برويم خانهء عدل الممالك . صبح زود حركت نموده بود . نوكرش آمد جلو گفت كسى نيست . نايب گفت برهان الدوله چطور . گفت هيچ او را نديده‌ام ، گفت دروغ مىگوئى . به حضرت عباس ديشب من او را اينجا ديدم ، به على قسم و دست خود را به چشم خود برده با اين دو چشم ديدم . بين نايب و نوكر شاهزاده قسم و قسم‌كشى شد كه من از خنده هلاك شدم . آخر هفت قدم رو به حضرت عباس نوكر شاهزاده رفت كه مدتهاست برهان الدوله اينجا نيامده و نايب هم او را به حضرت عباس برگذار كرد .\r\nگفت بيا برويم نزد حكومت . گفتم برو اندرون را هم ببين . با خشم تمام به من جواب داد بىقانونى است ، به من حكم نشده . گفتم ديشب حكم شده بود از ديوار خانهء مردم بالا به روى . رفتيم حكومتى او كه سپهسالار رفته بود و سيصد تومان هم گرفته بود .\r\nمىدانستم چيزى نخواهد گفت . وارد اطاق شديم . من براى خنده گفتم نايب ديشب برهان الدوله را ديده . حاكم گفت راستى . گفت بله به چشم خودم . گفتم علامتهاى او را يكىيكى به ذهن خود سپرده . پدرسوخته پنهان مىشود و مرا به مشقت مىاندازد .\r\nحاكم باور كرد و رو به نايب كرد كجا ديدى . گفت در باغ عدل الممالك ، اما نوكرش چنان حاشا كرد كه من اگر اجازه داشتم با اين شمشير او را دو تا مىكردم .\r\nمن فورا گفتم نشانيها را بگو . گفت پست قد بود . حاكم به من نگاه كرد . گفت چشم درشتى داشت . حاكم اين‌بار به دبير الممالك نگاه كرد . گفت سبيل خيلى كمى داشت .\r\nاين‌بار مدحت السلطنه طاقت نياورده بنا كرد خنده كردن كه آقاى نايب ديگر بس است ، همه را دروغ گفتى . برهان الدوله بلند قد است ، چشمش هم كوچك كم‌سو [ است 
  ] و عينك مىگذارد . سبيلهاى بزرگى دارد از مال شما خيلىخيلى بزرگتر . تمام اهل مجلس بنا كردند خنديدن و نايب ماتش برد . بعد به من گفت شما ده تومان ديگر خرجى به نايب بدهيد برود . من ناچار يك اسكناس ده تومانى نياز كردم . نايب بيرون مىرفت . باز مىگفت به خدا خودش بود ، به خدا من او را شناختم . رفت و سوار شد دنبال عدل الممالك . شب قشلاق رسيده بود و سر شاهزاده دستش بند نشده بود . آنقدر مانده بود تا صبح عدل الممالك حركت كرد و درست وارسى كرد كه همراه او نيست . خائبا\r\n\r\n","description":"","footnote":"","page_name":" 5545 ","page_number":649},
  {"content":"\r\n\r\nخاسرا مراجعت كرد . در صورتى كه برهان الدوله با سعادتقلى در همان ده در خانهء يكى از رعايا بودند و پس از عزيمت او باز از راه ديگر به طهران رفت .\r\nاينجا تصور نشود كه مأمورين ما آنقدر وظيفه‌شناس هستند كه مأموريت خود را تا حد امكان تعقيب و انجام بدهند ، بلكه براى جلب نفع خود و گرفتن پول اين‌طور جديت به خرج مىدهند . بنان همايون ميرزاى امير به اين آدم وعدهء پول زيادى كرده بود و اين تلاش و خودكشى بالاى ديوار رفتن و غيره و غيره براى آن پول بود .\r\nاما برهان الدوله با اين همراهى و خوبى من كه به موجب گفته و نوشتهء خط خودش از كشتن نجاتش دادم تا رمضان سال قبل پول مرا نداد . طهران رفتم ، خانه‌اش رفتم رو پنهان كرد . بعد براى من يك سند چهار ماهه نوشت فرستاد . ممنون شدم كه انكار نكرد . اگر مىكرد چه از دستم برمىآمد . آن حواله را به حضرت و الا دادم . به جان كندن ، خورد خورد سيصد تومان داد و تا امروز 13 ذيحجهء 1339 تخاقوىئيل يكصد تومان آن باقى است « 1 » .\r\n\r\nباغ نصر اللّه خانى\r\n4 شنبه 24 ج 2 - ما از باغ امجد به خانهء بيگلراف كه معروف به خانهء حاج نصر اللّه خانى است رفتيم . در نزديك دروازهء راه كوشك است . عمارت كهنه‌ساز دارد .\r\nحوض‌خانه ، حمام ، باغ آب روان ، پشت باغ رفعت السلطان به فاصلهء نهصد قدم واقع است . ما بايد نزديك او باشيم . زيرا ما يحتاج نداريم و متصل از آنجا بايد بياورند و ببرند .\r\nماهى سى تومان اجاره دادند . خوب جائى است . افسوس روسها آن را خراب كردند . با اين تعميرات هم آباد نمىشود . آب كيفورى مدام مىگذرد .\r\nاستاد فرهاد جوان ناكام ديشب به جوار حق پيوست . خيلى به من تلخ گذشت . از ترس ناخوشها پنهان داشتيم . بيچاره سيما ، حيدر قلى خان به آن زودى مرد اين شوهرش هم دوام نكرد . بچهء او خسرو هم حال ندارد اما خطرناك نيست . على محمّد سخت افتاده سايرين هم خوب نشده‌اند .\r\n\r\nتصاحب رشت توسط ميرزا كوچك خان\r\nميرزا كوچك خان رشت را تصاحب كرد . قطع روابط كليتا شده است . متصل قزوين قزاق مىآيد . رئيس اردو استروسلسكى رئيس دويزيون قزاق است . به اين واسطه ميرزا\r\n\r\n\r\n","description":"","footnote":"\r\n( 1 ) - دو سطر آخر را نويسنده بعدا به متن افزوده است . ( مسعود سالور )\r\n","page_name":" 5546 ","page_number":650},
  {"content":"\r\n\r\nسوار خود را هم از تنكابون خواسته . سالار فاتح هم پس از آنچه خواست غارت كرد ، حتى خانهء عيال سپهسالار و خانه‌هاى خود آنها را . راهش را گرفت رفت كجور .\r\nساعد الدوله هم از خانيان به خرم‌آباد وارد شد . ساعد الدوله خيال كرده بود سالار فاتح هم عين السلطنه است .\r\n\r\nخيال كشتن سپهسالار\r\nاز تمام اسلحهء من يك برونينگ باقى مانده كه توى جيب شلوارم بود . مالخوليا چند مرتبه به سرم زد شش گلوله كوچك آن را توى كلهء سپهسالار جا بدهم جان خود و تمام اهل ايران را از دست اين . . . خلاص كنم . خيلى خيال من روزى قوت گرفت كه براى تماشاى ايروپلن قونسل سياسى انگليس به سلطان‌آباد دعوت نموده بود . باز عقل مرا مانع شد ، نه براى خودم بلكه براى كسانم كه دچار مشقت مىشدند و گفتم حيف است اين آدم ثواب يك شهيد هم ببرد . همان بماند تا خدا انتقام بكشد و مثل . . . بميرد .\r\n\r\nاتمام حجت قنسول با كوچك خان\r\nشنبه 27 - عصر بازديد جنرال شام‌پين رفتم . رئيس بريگاد است . خيلى معقول ، خيلى مهربان بود . صحبت زياد شد . نايب قونسل بود . خود قونسل رشت رفته ميرزا را نصايح كند . اتمام حجت كند . صحبت كتاب شوستر شد . من گفتم دارم ( مال داماد افخم الدوله و امانت نزد من بود . ) خواهش نمود بدهم بخواند .\r\n\r\nمجير السلطنه\r\nسپهسالار آدم فرستاد و حكم به جهانشاه خان نمود تلافى برهان الدوله را سر برادرش مجير السلطنه درآرد . دور جرندق ملك و خانه او را گرفتند ، خودش هم با امير نظام عتبات عاليات رفته . هرچه داشت بردند . آن پسر ، اين پدر .\r\n\r\nدروغ\r\nافخم الدوله نوشته بود نصرت الدوله گفت به كلنل استروسلسكى سفارشات شده است . سيف الدين بهمن همراه است به او بگوئيد . شاهزاده ملاقات شد ، قرارداد با استروسلسكى گفتگو كند . عصر پيغام داد كلنل مىگويد اطلاعات كامل دارم لكن حكمى به من نشده است ، به طهران نوشتم . اين هم حكايت مأمور مخصوص شد و دروغ درآمد . ( من از سردار كبير ، اديب الحكماء جوياى مأمور رئيس الوزرا شدم . گفتند هيچ\r\n\r\n","description":"","footnote":"","page_name":" 5547 ","page_number":651},
  {"content":"\r\n\r\nچنين چيزى نبود و احدى نيامد . معلوم شد به كلى به كلى دروغ بود . )\r\n\r\nحرف احتساب الملك\r\nامير اسعد همراهان سپهسالار را در باغ امجد دعوت ناهار نموده بود . احتساب الملك جزو همراهان است . من او را ديده بودم و وعدهء تعارف هم نموده بودم بلكه كارى صورت بدهد . امروز كاغذى به من نوشته بود كه شما شرحى بنويسيد و زيادتر تقصير را گردن رعايا بگذاريد . من اين كاغذ را هم جزو اسناد ديگر گذاشتم ( در اين ايام استشهادى تمام كردم علما همه نوشتند . اما اعيان اغلب ملاحظهء سپهسالار را نموده عذر آوردند . ) . مادر سردار سخت ناخوش است و سپهسالار باز نمىرود .\r\nچهارشنبهء غرّهء شهر رجب - والدهء سردار مشرف به موت است . به سپهسالار پيغام دادند يا شما برويد يا مرده را جاى ديگر ببرند . ناچار و لاعلاج شد و عصر به‌سمت سيادهن حركت كرد .\r\n\r\nآخرين نامه به سپهسالار\r\nمن كاغذ آخرى به وى نوشتم « كه اگر درب خانهء هركس رفته بودم با من اين معامله را نمىكرد . اين بود نتيجهء آن‌كه گفتى پيراهن تن خودم را مىفروشم و مال تو را مىدهم .\r\nدست شما درد نكند . از من مىگذرد اما طريقهء بزرگى اين نبود . پس از آمدن من به خانهء شما صدمه و خسارت من چندين مقابل شد . علاج نكردى در حالى كه به يك پيغام شما همه علاج مىشد . حالا برو و غارت اردبيلى را بگير بده » . محققا كاغذ به او رسيد . البته جواب نداشت ( حالا انصاف مىخواهم اين آدم سزاوار بود كه سيد ضياء او را حبس كند و اعدام كند يا نه ؟ )\r\n\r\nدستور سپهسالار بود\r\nسپهسالار محققا اگر به ترتيب اوّلى راضى نبود پس از وقوع نهايت رضايت را حاصل كرد و تمام دستور خودش بود . با جلال و ولى آقا مستقيما مكاتبه داشت . به قاصد آنها پنجهزارى زرد انعام مىداد . كاغذ او به دست من آمد ، اما معلوم است سنديت نداشت .\r\nحرفهاى او تمام دروغ بود و باكمال بىحيائى و بىشرمى رفت . من ابله بودم كه باور كردم .\r\n\r\n","description":"","footnote":"","page_name":" 5548 ","page_number":652},
  {"content":"\r\n\r\n\r\nطهران رفتن خبط بود\r\nمن ابله بودم كه او را مرد حساب نمودم . من احمق بودم كه به‌جاى مراجعت به الموت ، طهران و خانهء او رفتم و خودم را خانه‌خراب و لاشىء محض نمودم . اگر به من حقيقت را نوشته بودند شايد طهران نمىرفتم ، اما ننوشته بودند و آن‌طور كه نوشته بودند من گفتم ديگر هيچ ندارم و ديوانه‌وار حركت نمودم . شتاب و عجله در شريعت ما كه نهى شده براى همين است . قضا واقع شده بود ، چشم كور و گوش كر مىشود . رفتن طهران من خبط بود ، خبط بود . مىبايست فورى مراجعت به خانهء خودم كنم و نگذارم احدى بيايد . اين روباهها جرأت نداشتند . من ميرزا جعفر و شيخ ابراهيم نبودم . هركس روزنامه‌هاى مرا اگر به دست آمد و تا اينجا خواند مىداند كه ده مرتبه از اين قضايا براى من واقع شد و رفع نمودم . من بودم ولى آقا جرأت آمدن را نداشت . مىآمد هم مثل آن دفعه‌ها بود كه با عمويش مىآمد . قلعهء به آن محكمى ، تفنگ و فشنگ ، چطور وارد مىشد . مگر من شيخ بودم كه فريب آمدن تقى را بخورم و در را باز كنم . آمد آمده باشد .\r\nكشته شد كشته شده باشد . به خداى لا شريك له تا يك فشنگ داشتم جنگ مىكردم . اما در موقع آمدن ساعد الدوله اين تصور را نمىكردم و اگر مايل بودند دست‌بسته گير مىكردم . به‌هرحال شدنى مىشود و شد . رجزهاى من هم ديگر موقع ندارد . خداوند بزرگ است .\r\nشنبه چهارم رجب المرجب - از پنجشنبهء گذشته گفتند جنگ رشت شروع شده است .\r\nآيروپلنهاى انگليس دخالت دارند . اگر انگليس همراه باشد فتح با ما خواهد بود . محل ميرزا سخت است .\r\n\r\nعادات سپهسالار\r\nزن سردار همشيره را ديده بود حكايتها از سپهسالار نموده بود . گفته بود شبانه‌روزى بيست و چهار من تبريز برنج طبخ مىكرديم . صبح « ناهار قليان » « 1 » به چه تفصيل ، عصر عصرانه به چه دستور ، شيرينى چه قسم . حتى نصف شب شيرينى و شير و گلابى و سيب بايد بالاى سرش باشد . دم‌به‌دم كه بيدار مىشود بخورد . شب چهارشنبه سورى پنج من شاه آجيل صرف شد . بوته آتش زده مثل بچه‌ها بالاى آن مىپريد . پنجاه تومان قيمت هفت سين شب عيد او شد . درست روزى دويست تومان خرج كرديم . سر آخر سردار سياهه بدهد او هم نداد رفت . صد تومان به ميرزاى سردار داد و سيصد تومان به\r\n\r\n\r\n","description":"","footnote":"\r\n( 1 ) - ناهار قليان اصطلاحى بود براى صبحانه .\r\n","page_name":" 5549 ","page_number":653},
  {"content":"\r\n\r\nنوكرها كه همين‌قدر زيادتر لولهء لامپا و كاسهء لاله و ظروف شكستند ( لولهء لامپ به‌قدرى گران و كم‌ياب است كه اغلب لامپاها متروك شده . نمرهء هفت كه دانه‌اى سه عباسى بود يك تومان به دست نمىآيد تا برسيم به آن بزرگها كه سابقا هم گران‌تر بود . )\r\nگفتند ظهر روزى كه مىرفت برادر و پسرش را خواست گفت من ميل دارم على اصغر آنجا بماند . شما سردار برويد طهران ، تو امير اسعد برو آتانك . بعد سوار شد رفت تا جهانشاه خان و آذربايجانيها را سر و كيسه كند .\r\n\r\nرئيس قشون الموت - نظام ساعدى\r\nساعد الدوله ، على مردان خان كلارستاقى را حاكم نظامى و رئيس قشون الموت نموده جلال بيك را نايب الحكومهء كشورى ، شيخ محمّد آقاى طالقانى كه عمامه را برداشته لباس نظام پوشيده مأمور سربازگيرى . از هر ده صد تومان پول با يك سرباز مىخواهند .\r\nتداركات براى طالقان و رودبار است . محل استراتژى الموت شده . ولى آقا و مهدى احضار تنكابون شده‌اند . خدمت آنها سرآمد . نظام ساعدى معركه است ، مجازات بسيار سخت است . يكى دو نفر را تيرباران نموده است . سرود نظامى دارند كه آخرش حمد و ثناى ساعد الدوله است .\r\nاينها را من از خودم درنمىآورم كسى هم از الموت به من ننوشته ، بيانات سردار كبير و كسان خودشان است . من از سردار جويا شدم به سپهسالار گفتى . قسم خورد از اول الى آخر . پرسيدم چه جواب داد . گفت هيچ ، بلكه خوشش آمد .\r\n\r\nاين هم دختر خواستنشان\r\nبا امير اسعد در باب صبيه پيغامات رد و بدل شد . باز وعده داد . از آتانك با سالار پسرش مكاتبه نموده خاتمه بدهد . همه كار اينها خارج از آدم است . اين هم دختر خواستن آنها .\r\nامروز عصر اعلان نظامى منتشر شد . اختيارات كليتا با استروسلسكى است .\r\nحكومت و قواى نظامى قزوين ، زنجان ، رشت ، تنكابون همه با اوست و اين نقاط منطقهء جنگ است .\r\n\r\nمأموريت نديم‌باشى به الموت\r\nجمعه دهم رجب - مقارن ظهر كاغذى از شاهزاده عدل الممالك به من رسيد كه مرقوم داشته بود كه رئيس الوزراء با اطلاعاتى كه دارد چنين مىنمايد كه رعيت اين كارها را\r\n\r\n","description":"","footnote":"","page_name":" 5550 ","page_number":654},
  {"content":"\r\n\r\nكرده . حاج نديم‌باشى رئيس عدليه را مأمور نمودند برود تحقيقات كند . غروب در خيابان آقاى حاج نديم‌باشى ملاقات شد . گفتند حكمى آمده كه من با عده‌اى ژاندارم بروم به الموت .\r\nمفاد حكم چنين بود كه شما برويد الموت رسيدگى كنيد كه ساعد الدوله باعث اين كارها شده يا ساعد الدوله از رعاياى آنجا كمك نموده و خود رعيت باعث شده است .\r\nعده‌اى ژاندارم هم حكم شد به معيت شما باشد . در صورتى كه كفايت نكند هرقدر لازم است ببريد . رئيس الوزراء عمدا سهو مىكند و به همان علت كه من بدوا نزد او نرفتم همراهى ندارد . تاحال آدم فرستاده بود دروغ شد . حالا هم اين قسم حكم مىنويسد .\r\n\r\nمشخصات نديم‌باشى\r\nحاج نديم‌باشى مدتى است قزوين است ، از وقايع مستحضر است . در سفر فارس با نظام الملك بود . اسمش ميرزا آقاست . نظام الملك لقب نديم‌باشى به وى داد و همان لقب امروز رسميت پيدا نموده . اهل تربت حيدريه است . باكمال بود ، خط خوبى داشت ، شعر مىگفت ، در اعياد خطبه مىخواند . اهل شب بود و بسيار مسكر مىخورد ، با خانمهاى شيراز سروكار داشت . بعد اروپا رفت سياحت نمود . داغ‌دلى از مسكر و خانم گرفت . اينك مدتى است در عدليه مستخدم است و امروز رئيس عدليهء قزوين . دستش رعشه گرفته ديگر خوب نمىنويسد . مأمور خوبى است . تا خدا چه خواسته باشد .\r\n\r\nمشروحهء عدليه\r\nسه‌شنبه 14 - وزارت عدليه شرحى نوشته بود . سواد كاغذ رئيس الوزرا جوف كاغذ بود كه كاغذ حاج افخم الدوله را خواندم . خودش را هم ديروز ملاقات كردم . نديم‌باشى اگر همان خراسانى است كه او را مىشناسم آدم خوبى است . برود و رسيدگى كند رفع ظلم از شاهزاده بشود . افخم الدوله هم شرحى نوشته بود و سواد احكام را روانه نموده بود .\r\n\r\nنامه به صارم الدوله و نصرة الدوله\r\nمن دو كاغذ يكى به صارم الدوله ، ديگرى به نصرت الدوله نوشته بودم كه اين تعدى و غارت اگر به يك نفر خوانين بختيارى و كلهر شده بود و دو نفر از خوانين آن ئيل در كابينه وزير بودند مىديديد به روز ساعد الدوله چى مىآوردند ، اما شما نشسته و تماشا مىكنيد و هيچ كمك و همراهى با من نكرديد ، تا اين قسم به سرم آمد .\r\n\r\n","description":"","footnote":"","page_name":" 5551 ","page_number":655},
  {"content":"\r\n\r\n\r\nنامه به نصير الدوله\r\nيك كاغذ هم به نصير الدوله نوشتم كه اگر من برادرزن يك نفر پيشخدمت رئيس الوزرا بودم از من حمايت زياده از تو مىكرد كه همين سمت را سواى عضويت كابينه با رئيس الوزرا داريد . جواب نصرت الدوله آمد كه به حمد اللّه مأمور معلوم شد و رفع تمام تعديات مىشود .\r\nنصير الدوله هيچ جواب نداد . همشيرهء نصير الدوله عيال وثوق الدوله آن‌وقتها كه شوهرش نامى و شئوناتى نداشت با من كمال محبت را داشت . اغلب در خانهء همشيره او را ملاقات مىكردم . نزد من مىنشست و صحبت مىكرد و مخصوصا با من مهر داشت .\r\nچون يك وقتى هم مىخواستند برايم بگيرند . به او هم كاغذ دو دفعه يكى در طهران يكى از قزوين نوشتم . خانم خيلى بيشتر از برادرش همراهى نموده بود . بارى من كه از هستى ساقط شدم و به ساعد الدوله هم گمان مىكنم چيزى كه قابل باشد وصلت نداده باشد .\r\n\r\nدو بازوى كوچك خان\r\nحاجى احمد و دكتر حشمت دو بازوى [ ميرزا 
  ] كوچك خان تسليم شدند . ميرزا كوچك با پانصد نفر عقب نشست و تسليم نشده . امروز همه صحبت حكايت رشت است .\r\n\r\nمهمانى رفعت السلطان - نديم‌باشى سيصد تومان گرفت\r\nجمعه 17 رجب - رفعت السلطان سالى يك مهمانى به اجزاء عدليه مىدهد . امروز نوبهء آن رسيده بود . با حاج نديم‌باشى خيلى صحبت شد . قدرى او را ترسانده بودند .\r\nمىگفت اول ژاندارم بفرستم بعد خودم بروم . بعد اوضاع پول به ميان آمد كه دولت فوق العاده نداده ، شما بايد بدهيد . با هزار چون و چرا و خصوصيتهاى سابقه سيصد تومان دادم و قبول كرد كه انشاء اللّه برود ، بعد اگر كارى صورت گرفت او را راضى نمايم .\r\n\r\nخيال اسعد الحكماء\r\nاسعد الحكما دست و پا افتاده مبادا رعيت نادان كارى كند كه گردن آنها خراب شود .\r\nلذا عنايت بالاروچى [ را 
  ] كه آمده بود با دستورات روانه كرد . من تاكنون از رعايا شكوه و تظلمى نكرده‌ام ، در صورتى كه همه را آنها به سرم آوردند . حتى ميرزا اسحق شهر آمد\r\n\r\n","description":"","footnote":"","page_name":" 5552 ","page_number":656},
  {"content":"\r\n\r\nهيچ به روى او نياوردم .\r\n\r\nخيالات ساعد الدوله\r\nعلى مردان خان حكومت نظامى خود را مداومت مىدهد . دو هزار و ششصد تومان به شكرانهء آن‌كه ساعد الدوله املاك را به رعايا بخشيده تقديمى حواله نموده‌اند و مشغول جمع‌آورى هستند . هر آبادى دو نفر الى سه نفر سرباز بايد بدهد كه تجهيزات ساعد الدوله كامل شود . جلوى عمارت على محمّد اسباب ژيمناستيك گذاشته سرباز مشق مىدهند ، سرود مىخوانند . ساعد الدوله خيال سلطنت دارد . خيلى از رعايا به زيارت مشهد مقدس فرار كردند .\r\n\r\nنامه به سپهسالار\r\nسپهسالار كاغذى به احياء السلطنه طبيب نوشته بود به اسعد الحكما دعا برسان ، كار الموت را بايد با شاهزاده انجام بدهد ، البته البته . آمد به من گفت . گفتم خود . . . بود صورت نداد ، تو چه كاره‌اى . گفت نمىدانم به چه مناسبت به من اين‌طور نوشته ، به من چه ربط دارد .\r\nپس از قرائت اين كاغذ كارت‌پستالى به سپهسالار نوشتم كه رفع ظلم پسرت را از من نكردى باكمال وقاحت رفتى ، ديگر اين خورده فرمايشات لازم نيست . من هم مىروم پيش آن خدائى كه قاهر و قهار است و على كالجى ( سالار فاتح ) را بر تو مسلط كرده كه سالى يك مرتبه هرچه دارى مىبرد .\r\n\r\nجنگ در الموت\r\nشب دوشنبه 20 رجب - از ديروز صبح شهرت نمود كه ساعد الدوله يك عده سوار و پياده به الموت فرستاده . از ساخلوى الموت هم جمعى به آنها ملحق شده [ اند . 
  ] طورى حركت نمودند كه دو ساعت به صبح مانده وارد اوان [ شدند 
  ] كه فعلا كسان امير اسعد به رياست سالار سعيد آنجا توقف داشتند و لدى الورد دور عمارت منتظم الملك را گرفته شليك مىكنند . سالار سعيد از ترس مخفى مىشود ، ليكن چند نفر از نوكرهاى امير درصدد ممانعت برآمده [ اند 
  ] و جنگ مىكنند . دو ساعت از روز گذشته كسان ساعد الدوله شكست خورده دو نفر مقتول و هفت هشت نفر اسير مىدهند . در اين بين مه مىآيد . در پناه مه تتمه به‌سمت الموت فرار مىكنند . بعد سالار سعيد از پناهگاه خود بيرون آمده مطالب را با رجزخوانى بسيار به شهر و آتانك مىنويسد و استمداد مىطلبد .\r\n\r\n","description":"","footnote":"","page_name":" 5553 ","page_number":657},
  {"content":"\r\n\r\n\r\nپيغام امير اسعد\r\nغروب گذشته بود قاصد امير اسعد از آتانك رسيد . كاغذى براى من فرستاده بود كه چون در مسئلهء الموت و غارت اموال شما نه دولت اقدامى كرد و نه خود شما ، تجرى على اصغر . . . به جائى رسيد كه سر خانهء من جمعيت فرستاد . اگرچه به فضل خدا به سزاى خود رسيدند ، مقتول و اسير دادند ليكن خوب است به فوريت با هرقدر عده مىتوانيد همراه بياوريد از نوكر و رعيت . حركت نمائيد . من هم حركت كردم . اول امر الموت را خاتمه داده بعد برويم تنكابون و مجازات آن قرتى را بدهيم . تلگراف سختى به سپهسالار و تلگراف مفصلى به وزير جنگ نمودم ، چه و چه ، بسيار طولانى .\r\n\r\nجواب به امير اسعد\r\nشيخ طهران مىرفت من به توسط او به حضرت و الا و اخوان نوشتم و از حضرت و الا پول خواستم . جواب به امير نوشتم سزاى تو همين بود ، براى آن‌كه آن همه مصائب كه به سر كسان من آوردند در دو فرسنگى خانهء من بودى و همه قسم دوستى داشتى . به قول خودت عروست در آن خانه بود ذره‌اى همراهى نكردى . تا به روز خودت هم اين قسم آورد . اگر آن روز حمايت كرده بودى چنين نمىشد . آن هم حمايت مشروع . من پول ندارم ، اسلحه ندارم ، فعلا حاج نديم‌باشى مأمور آنجا شده در شرف حركت است . يا پول بفرست تا تهيه ديده حركت كنم ، يا مرا به حال خود بگذار . من اين مدت اقدام نامشروعى نكردم . امروز كه دولت مأمور مىفرستد نيز نخواهم كرد . كاغذ را همان شب قاصد برد . صبح با عدل الممالك صحبت داشتم . آنها هم اين جواب مرا پسنديدند .\r\n\r\nدو حركت غريب ساعد الدوله - كشتن يهودى\r\nساعد الدوله دو حركت غريب بدترى هم قبل از اقدام به غارت من در زمان توقف آشنستان نموده كه تازه به تحقيق پيوسته . شخصى يهودى از همدان يك تسبيح مرواريد اعلى و بعضى جواهرات ديگر براى فروش و تجارت به قزوين مىآورد . رنود به ساعد الدوله مىگويند ، مشترى مىشود و يهودى را آشنستان احضار مىكند . پس از ملاحظهء جواهرات خريدار نمىشود . آنقدر يهودى را معطل مىكند تا يك ساعت به غروب مانده بود مرخص مىشود . با يك دلال و يك نفر قزوينى سوار درشكه شده و حركت مىكنند . به نجف‌آباد نرسيده طرفين جاده چند سوار نمايان مىشود و درشكه را امر به ايستادن مىكند . درشكه‌چى تا اطاعت نمىكند چند تير خالى مىكنند . مىايستد و\r\n\r\n","description":"","footnote":"","page_name":" 5554 ","page_number":658},
  {"content":"\r\n\r\nمىرسند . درشكه و آن‌دو نفر را حكم مىكنند به يك‌طرف رفته دمر بخوابند . بعد يهودى را گرفته كنار جاده مىبرند . يهودى به رضا جواهرات را نمىدهد . فورا با يك گلوله هلاكش نموده جواهرات را برداشته مىروند . ميرزا على خان كه در درشكهء ديگر و جلوتر بوده با آقا غلامحسين تاجر تمام را مواظب اطراف بوده تا صداى تير بلند مىشود .\r\nسپس ساكت مىشود و به شهر وارد شده . دو ساعت بعد مجددا حركت مىكند ، قضيه كشف شد . اما نه يهودى كسى را داشت دنبال و حمايت كند ، نه حكومت و نظميه قدرت تعقيب . گفتند همان‌وقت كه من ميرزا على خان را در گدوك ديدم به‌همين جهت از آشنستان خارج شده بود كه پىگم كند . بعد هم گفتند بعضى از جواهرات را كه قسمت ميرزا على خان شده بود در ترك خود و توى خورجين داشت ، دو نفر از همان سوارهائى كه مرتكب شده و همراه بودند شب در بادشت اسب و خورجين را برداشته فرار مىكنند .\r\n\r\nسرقت پست\r\nمسئلهء ديگر كه آنقدر شهرت ندارد سرقت پست است كه در نزديك شريف‌آباد آدمهاى او زده مبلغى اسكناس و پول امانت را سرقت [ مىكنند 
  ] و تحويل آقا مىدهند .\r\nهمه اينها را رئيس الوزرا مىداند و ابدا اقدام نكرد . من دوسيهء حكومتى را مبلغى تقديم دادم و سواد گرفتم براى سنديت خودم . با نهايت همراهى كه مدحت السلطنه با سپهسالار داشت كتمان نكرده همهء واقعه را تلگرافا راپرت داده اما هيچ اقدامى نشد .\r\nدولت به دست خود هرزه و اشرار زياد مىكند .\r\nشنبه 25 رجب - آقا مير هادى كه آتانك نزد امير اسعد بود آمد كاغذى براى من داشت كه پس حاج نديم‌باشى را فورا روانه كنيد و خودتان متعاقب او بيائيد . قسمهاى زياد پول ندارم تقديم كنم ، شما پس مال را براى چه روز مىخواهيد . داريد خرج كنيد ، ملك و آبروى خود را نگاه داريد . مير هادى هم خيلى اصرار داشت و مىگفت امير با صد سوار رفت شما هم موقع است برويد كه من نه پول دارم ، نه اسلحه ، نه غيرت .\r\n\r\nبىاعتبارى به حرف امير اسعد\r\nحرفهاى امير اسعد اعتبار ندارد ، من مكرر تجربه نموده‌ام ، حالا هم مرا مىخواهد سنگ روى يخ كند ، او اگر راست مىگفت آن همه دختر من به او نوشت كمك مىكرد ، وساطت مىنمود ، اقلا چهار كلمه به ولى آقا و مهدى و جلال پيغام مىداد آن‌قدر هرزگى نكنند . به خداى واحد اگر دو نفر آدم مىفرستاد ، يا پيغاما تهديد مىكرد اينها قادر نبودند\r\n\r\n","description":"","footnote":"","page_name":" 5555 ","page_number":659},
  {"content":"\r\n\r\nتا اين درجه هرزگى كنند . ميل داشت و نشست تماشا كرد .\r\n\r\nنديم‌باشى به سوى الموت\r\nبارى نديم‌باشى خيال رفتن باز نداشت باطنا مىترسد . من او را تهديد كردم گفتم يا برو يا مىروم و آن‌وقت براى تو خوب نخواهد شد . ديد امير هم رفته و زخمى شده همراهى مىكند . اين بود يكصد تومان ديگر هم از من گرفت با مبلغى براى آدمهايش .\r\nامروز ناهار منزل رفعت السلطان خورد . عصر به اتفاق حسنقلى خان اسپيران و ده نفر ژاندارم ، محمود ميرزا عضو عدليه و چهار نفر پيشخدمت و فراش حركت كردند به سمت رودبار از آن‌جا الموت .\r\n\r\nشيخ محمد طالقانى\r\nساعد الدوله مهدى و ولى آقا را سخت در حبس دارد ، پولها را مىخواهد ، على مراد خان و جلال الموت هستند . شيخ محمد طالقانى عمامه را برداشته لباس نظام پوشيده و مأمور سربازگيرى است . مقدارى هم على مردان و شيخ محمد آقا از مخلفه و قاليچه‌ها بردند .\r\nاصغر مسگر كه مكرر در روزنامه‌هاى من اسم او برده شده دو برادرزاده داشت : . . . .\r\nبزرگى . . . عقد شخص وركى بود رسما ولى آقا او را برد و تا بود نگاه داشت هرچه بايد بكند كرد . . . . را على مراد خان صيغه كرده مشغول عيش است . آرد ، برنج ، روغن ، بعضى از زيورآلات هم نصيب اصغر و صبايايش شد .\r\n\r\nفروش اموال من\r\nعلى مراد خان و همراهانش درب خانهء مهدى را بستند ، و عيالش را خارج كردند .\r\nمىگويند تمام آنچه از مال من در خانهء او باقى مانده بود و آنچه از مال خودش بوده سواى آنچه را مخفى نموده است به ضبط آنها درآمد و متدرجا چه فروختند چه به خانه‌هاى خود فرستادند .\r\nولى آقا يك دختر بوكانى را هم عقد كرده و شبها نامزدبازى مىرفته ، ميرزا اسحق عرق و مزه و شام مىفرستاده است ( زن دارد ، يك پسر هم دارد ) .\r\n\r\n","description":"","footnote":"","page_name":" 5556 ","page_number":660},
  {"content":"\r\n\r\n\r\nاحمد شريعت‌زاده\r\nعصر ناگهان ميرزا عبد الوهاب شوهر قمر الدوله وارد شد با شريعت‌زاده وكيل عدليه « 1 » رشت مىرفت كه مرافعهء خود را با اعتصام السلطنه پسر معير الممالك خاتمه بدهد ، غروب رفتند .\r\n\r\nميرزا كوچك خان در اشكور\r\nسه‌شنبه 28 رجب ، هفتم ثور - ميرزا كوچك خان خود را به اشكور رسانيد ، در تعقيب و سدّ راه او خطا نمودند . مىگويند قزاق از مازندران براى جلوگيرى مىرود . اين هم غلط است مىبايست قبلا جلو مىگرفتند ، يا امروز هم از الموت و تنكابون بروند نه از مازندران كه راه بسيار دورى است .\r\n\r\nجنگ دو برادر\r\nديروز متواترا خبر رسيد كه ساعد الدوله مجددا جمعيت زيادى به سركردگى محمد خان و مسعود الملك ( داماد امير ) و شيخ محمد آقا ( اسم خود را محمد آقا خان گذاشته ) به جنگ امير [ اسعد 
  ] فرستاده ، چند نفر ارمنى هم جزو آن است . متعاقب اين خبر كاغذ امير به من رسيد ، خيلىخيلى تأكيد در حركت من و نديم‌باشى . اما قاصد مىگفت ديروز عصر بايد نديم‌باشى رسيده باشد . جمعيت ساعد الدوله در صاين‌كلايه و شهرك اقامت دارند . صدمهء زيادى هم به مشهدى محمد و مشهدى مهدى رسانده‌اند .\r\nشهرت دارد كه سپهسالار حكم نموده امير را خلع سلاح نموده ، سالار سعيد را دستگير و مجازات [ كنند 
  ] . اين حكم به سپهسالار چسبندگى دارد و دروغ نبايد باشد .\r\n\r\nواسموس\r\nويس موس ، جنرال قنسول آلمان در بوشهر كه مصدر هيجان فارسيها و آن همه انقلاب ، قتل و غارت گرديد مدتها بود مخفى بود ، در پل راه قم دستگير ژاندارمها مىشود . پس از آوردن طهران معلوم مىشود آقاى ويس موس است . انگليسها مىآورند قزوين كه روانهء آلمان كنند . در اينجا او را خانهء قونسل سويل كه مستر هارت رئيس بانك باشد منزل مىدهند . ويس موس قول شرف به هارت مىدهد كه از خانهء او فرار نكند .\r\nشب ديگر از بالاخانه به خانهء همسايه رفته با رفيق خودش و فرار مىكند . دو كلمه نوشته\r\n\r\n\r\n","description":"","footnote":"\r\n( 1 ) - احمد شريعت‌زاده كه بعدها چند دوره وكيل مجلس شد . ( مسعود سالور )\r\n","page_name":" 5557 ","page_number":661},
  {"content":"\r\n\r\nبوده است كه من قول داده بودم اما ناچار شدم . ويس موس فارسى خوب مىداند . يك دفعه هم از توى اردوى انگليس و آشنسان فارس فرار نموده است .\r\n\r\nهارت قونسول انگليس\r\nعصر قونسل منزل من آمد ( چون من اسباب پذيرائى ندارم همان خانهء رفعت السلطان مردم مىآيند ) از واقعهء رودبار جويا شد . خودش تا چاله رفته بوده است . گفت ويس موس ، هارت را فريب داد تا آشنستان سراغ او را داريم از آن به بعد معلوم نيست . گمان داشت برود نزد كوچك خان . مىگفت كوچك كه طاقت جنگ نداشت چرا به حرف ما نرفت و محترما تسليم نشد ، با آن شرايط خوب .\r\n\r\nپليس لندنى در قزوين\r\nانگليسها در قزوين يك نظميهء خوبى هم دارند . سى نفر پليس قزوينى دارند با چهار نفر پليس سواره از پليس‌هاى لندن ، ماهى سى تومان و دو دست لباس مىدهند . اين سى نفر آنها از عدهء دويست نفرى پليس ما بهتر كار مىكنند .\r\nتشكيلات قشون انگليس نظير ندارد ، به يك نفر زن تا امروز حرف نزده‌اند . با هيچ كس كار ندارند . مردم از عادات و اخلاق آنها در حيرت هستند . آنها پيش قشون روس مثل آقا هستند و آنها فعله .\r\n\r\nقيمت اسب و يابو\r\nجواب امير را نوشتم وسايل حركت خودم موجود نيست . حاج نديم‌باشى آمد . اسب به‌قدرى گران است كه هيچ‌وقت چنين چيزى ديده نشده ، يك يابو كه سابقا بيست تومان دادوستد مىشد صد تومان [ است . 
  ] اسبى را كه بشود سوار شد از سيصد كمتر نمىدهند . اسلحه گران ، تفنگ گران ، تفنگ پنج تير روسى دانه‌اى صد تومان .\r\n\r\nخرج بيمارى\r\nما در اين منزل همه قسم سبزيجات كاشته‌ايم و براى زنها مشغوليات خوبى است .\r\nافسوس كه نزهت و زينب ناخوش شده‌اند ، مىگويند مرض « رمىتانت » است . همهء اينها كه در خانهء من مريض شدند همين بود . اغما مىآورد و تب بسيار تندى دارد . من كمتر از حال بچه‌ها مىنويسم . اغلب گرفتار ناخوشى آنها هستم . روزى مبلغى پول دوا مىشود ، مبلغى پول غذا و حق القدم طبيب ، من در اين مدت سيصد تومان زيادتر خرج دوا و غذا و\r\n\r\n","description":"","footnote":"","page_name":" 5558 ","page_number":662},
  {"content":"\r\n\r\nطبيب كردم .\r\nاجناس و امتعه ارزان نشده بلكه بوى ارزانى هم نمىآيد . همه‌چيز ، همه‌چيز گران است . احدى همچو گرانى امتعه و اجناس به خاطر ندارد . روسيه انبار مال التجارهء ايران بود كه يك تكه متاع و اجناس از آنجا وارد نمىشود ، بلكه از ايران به آنجا مىبرند . اگر راه فارس و اهواز را هم پليس جنوب در دست نداشت اين هم نمىآمد و يك سر قحطى اجناس مىشد . ديگر رنگ آن ارزانى را كسى نخواهد ديد .\r\n\r\nاصرار امير اسعد\r\nجمعه غرّهء شعبان المعظم ، 12 ثور - شيخ ابراهيم از طهران آمد ، يك هزار تومان حضرت اقدس و الا به عنوان قرض مرحمت نموده بودند كه اسلحه خريده و مخارج نمايم . نديم‌باشى را امير اسعد با اعزاز و احترام وارد زواردشت نمود . هنوز جنگ مجدد درنگرفته است . باز امير اسعد كاغذ نوشته بود اصرار در رفتن من . اما طهران صلاح نديده بودند .\r\n\r\nبند سپهسالار\r\nعصر سربند سپهسالار رفتيم ، چيز قابلى نيست . درياچهء بزرگى است كه متدرجا ريگ و سنگ او را پر خواهد كرد . من هيچ حال تفرج و تماشا ندارم . قزوين هم اطراف خشك بدى دارد . شهر كثيف است . متصل باد مىآيد و خاك است . هيچ محل تفرجى در شهر و خارج شهر نيست ، مگر چند خيابان كه آن هم از شدت گرد و خاك تفرجى ندارد .\r\nبه تصديق صاحب‌منصب ژاندارمرى بيست هزار تومان به مجير السلطنه خسارت و غارت وارد شده است .\r\n\r\nخراب شدن بند سپهسالار\r\n13 ثور - گويا قدم من و نفرين من بود كه امروز بند سپهسالار را سيل برد و هفتاد هزار تومان رفت جزو آنها كه سالار فاتح يغما نموده بود .\r\n آه مظلومان ستاند از عدو * همچنان كاتش كه در نى اوفتد \r\n\r\nسيل قزوين\r\nاز روزى كه به سر من بىگناه آن قسم آوردند خداوند تلافى مىكند . همان روز روز نكبت آنها شد . دو ساعت به غروب مانده باران بسيار كمى در شهر آمد . ابدا آسمان هم\r\n\r\n","description":"","footnote":"","page_name":" 5559 ","page_number":663},
  {"content":"\r\n\r\nصدا نكرد . قدرى گذشت صداى هراى هراى در محلهء ما بلند شد . همه مىگفتند سد خراب شد و فحش و ناسزا بود كه به روح و روان سپهسالار مىفرستادند . من هم برخاسته و يادم نمىرود كه لباسهاى خودم را بغل زده و از پله‌ها پائين مىآمدم كه با اهل خانه فرار كنم . وسط پله‌ها منتقل شدم و انداختم . بعد ديدم فقط دارائى و مكنت فعلى من همان لباس بود كه بدون اراده برداشته بودم و فرار مىكردم . رفتم بيرون دروازه كه تا خانهء من صد قدم است . جمعيت مىآمد همه با بيل و كلنگ . آب در صحرا پخش شده و داخل شهر مىشد . نه از دروازهء راه كوشك بلكه از دروازهء سمت خانهء رفعت السلطان .\r\nاهالى گفتند اين نقطه راه كوشك را آب نخواهد گرفت . از خانهء رفعت السلطان آدم آمد كه بيائيد با نوكرها . آب توى باغ افتاده است . همه رفتيم و هرچه اسباب بود از عمارت بيرون آورديم . آب دو سمت ديوار باغ را خراب كرد . يك آشوبى ، يك اضطرابى كه به وصف نمىآمد . خبر رسيد كه محلهء پنبه‌ريسه و خانهء عدل الممالك بدتر از اين محله است . من فورا آنجا رفتم . ديدم تمام باغ و زيرزمينها و حياطهاى اندرون مملو آب است و هيچ چاره هم نيست . مختصر نيم ساعت از شب رفته دنبالهء آب قطع شد . اما تا صبح اهالى اين محلات مشغول كار بودند .\r\nيكشنبه 3 شعبان - امروز تمام اهل شهر به تماشاى محل سيل آمده بودند . خرابى كلى به خانه‌هاى دروازهء طهران رسيده كه قريب يكصد باب خانه به كلى منهدم شده است .\r\nساير خانه‌ها مملو آب ولات است ، خصوصا خانهء عدل الممالك . گفتند سد خراب نشده سيل آمده و پر كرده و از آن به شهر آمده است . شهر قزوين بين دو مسيل است و بالاخره به واسطهء سيل خراب خواهد شد .\r\n\r\nتخليهء الموت از قواى ساعد الدوله\r\nكاغذ امير اسعد رسيد كه سلخ ماه گذشته نديم‌باشى به‌سمت الموت رفت . كسان ساعد الدوله هم الموت را تخليه كردند . جنگ با امير سرنگرفت . فقط جلال و جمعى از الموتى و غيره هستند . باز نوشته بيا جان كردى مىكنى . نمىدانم مرا مىخواهد چه كند .\r\nشب پاكت طهران رسيد . رئيس الوزرا براى حاج افخم الدوله پيغام داده مدافع دولت است نه شما . شايسته نيست بعضى اقدامات از مثل عين السلطنه بشود . احقاق حق او خواهد شد . افخم الدوله نوشته بود به اين واسطه و جهات ديگر شما هرگز حركت نكنيد تا نديم‌باشى راپرت خود را بدهد .\r\n\r\n","description":"","footnote":"","page_name":" 5560 ","page_number":664},
  {"content":"\r\n\r\n\r\nميرزا كوچك خان در تنكابون - دار زدن دكتر حشمت\r\nميرزا كوچك خان از اشكور به‌سمت تنكابون رفته است و مردم تصور مىكنند با ساعد الدوله قبلا مواضعه داشته است . دكتر حشمت پس از تسليم قرار مىدهد با بيست سى نفر قزاق برود و كسان خودش را خلع سلاح نمايد . مىرود ، بعد به‌جاى نفرات خود قزاق را خلع سلاح مىنمايد . او را مجددا تعقيب مىكنند و دستگير مىشود . به رشت آورده در سبزى ميدان دار مىزنند . گفتند قبل از آويختن كاغذى به دستش دادند بخواند و همان التزام خودش بود كه اگر خلاف نمودم مرا دار بزنيد .\r\n\r\nريش جنگلى\r\nمزد دلاك در رشت ترقى كرده . جنگلى است كه ريش و پشم را مىتراشد . قونسل سياسى سگ پشمالوئى دارد موسوم به پگ . ديدم او را ماشين نموده ، تا نگاه كردم گفت جنگلى اصلاح نموده است .\r\n\r\nختم سيد كاظم يزدى\r\nجمعه 8 شعبان ، 18 ثور - سه روز است براى وفات حجة الاسلام آقا سيد كاظم يزدى مرجع تقليد كه در عتبات مرحوم شده ختم گذاشته‌اند . دكاكين كلا بسته است .\r\nعدل الممالك آمده و مشغول اصلاح خانه و باغ است . عصر باز كاغذ مفصل امير اسعد رسيد . نوشته بود حاج نديم‌باشى شتر خان است . جلال و سى نفر مسلح در زوارك [ اند 
  ] مشكل است راه بدهند . تاحال به من مىنوشت كسى آنجا نيست بيا ، اگرچه من مىدانستم ، حالا اين‌طور مىنويسد .\r\n\r\nرابطه با جنگليها\r\nكاغذ مفصلى براى قونسل نوشته بود كه من با جنگليها رابطه ندارم . سه نفر آنها [ را 
  ] كه اينجا آمدند خلع سلاح نموده در توقيف دارم . كاغذى هم به حكومت . باز به من نوشته بود پاى كار باش مبادا مرا متهم كنند . اسرا را نديم‌باشى استنطاق نمود . تمام كيفيت غارت شما را اقرار نمودند . آمر و علت را گفتند . اسناد خوبى شد . بيست نفر انگليسى و هندى هم كه در تعقيب ويس موس « 1 » هستند در صاين‌كلايهء الموت هستند ( ويس موس مثل شيطان فرار كرد . )\r\n\r\n\r\n","description":"","footnote":"\r\n( 1 ) - ( - واسموس ) .\r\n","page_name":" 5561 ","page_number":665},
  {"content":"\r\n\r\n\r\nرفتار امير اسعد\r\nمن عصر قونسلگرى رفتم و كاغذ امير را خودم برايش خواندم . صحبت زياد شد كه همراه است و ما كاغذ او را ديده‌ايم . گفتم شما را تكذيب نمىكنم ، لكن آنها با او متحد شده بودند . شايد كاغذ مال آن‌وقت باشد يا برحسب ضرورت . خيلى دنبال كرد گفتم ضرورت را چه ديديد ، شما در موقع رفتن باكو ناچار شديد صلح كرديد و مبلغى پول داديد . امير اسعد چه كند . بالاخره گفتند آن سه نفر را با اسلحهء آنها روانه دارد . من خوب دفاع كردم و امير را از اتهام نجات دادم . اما امير اسعد تا احتياج دارد متملق است ، رفع احتياج شد آدم ديگرى است . جوابهاى امير اسعد را نوشته قاصد رفت .\r\n\r\nعظمت سيل\r\nباران همه روزه مىآيد . ديشب تا صبح چنان رعد و برقى شد كه كمتر نظير آن را ديده بودم . تمام مردم شهر از ترس سيل بيدار بودند . للّه الحمد به خير گذشت . سيل چند روز قبل گفتند در نزديك سد عرضش پنجاه و سه ذرع و به ارتفاع چهار ذرع بود . اگر در صحرا و باغات متفرق نشده بود به كلى شهر را خراب مىكرد . سد مملو از سنگ ولات شده كه آبشار خوبى از همهء آن پولها باقى است . در بهار كه آب زياد است شايد تفرجى داشته باشد .\r\n\r\nجنازهء مظفر الدين شاه - عقيدهء عامه\r\nبه‌طور قطع و يقين جنازهء آن غيرمرحوم مظفر شاه كبير را با اتومبيل آورده و محرمانه به‌سمت عتبات عاليات بردند . حامل آن حاج صدر الدوله بود . عموم مردم عقيده‌شان اين بود تا جنازهء او در ايران است كار ايران بهبودى حاصل نمىكند . حالا بردند ببينيم چه مىشود . اميدواريم خوب شود . در اين‌كه بدبختى ايران از روز جلوس او فراهم گرديد شكى نيست . پادشاه سست عنصر بىقابليت خشكه مقدس احمقى بود . خبر ديگر شايع است كه محمّد على شاه را احضار ايران مىكنند كه در يكى از شهرها توقف كند .\r\nچهارشنبه 13 شعبان ، 24 ثور - ديشب عدل الممالك تلفن نمود كه امير اسعد نجف‌آباد آمده من و شما را احضار نموده ، صبح بيائيد برويم . اطاعت شد و امروز صبح با درشكهء كرايه رفتيم . بارندگى راهها را به كلى خراب نموده به صعوبت رفتيم .\r\n\r\n","description":"","footnote":"","page_name":" 5562 ","page_number":666},
  {"content":"\r\n\r\n\r\nامير اسعد به سوى طهران\r\nامير واهمه كرده و آمده است . مدحت السلطنه هم آمد و صلاح‌ديد امير طهران برود .\r\nزيرا وثوق الدوله هم تلگراف سختى به او نموده بود . شب را نگاه داشت . آقا مير هادى هم آمد . امروز شهر آمديم . او خانهء عدل الممالك رفت . مرا اصرار داشت طهران ببرد .\r\nمن قبول نكردم . نزد قونسل رفت . او هم اجازه داده بود برود . فردا با اتومبيل خواهد رفت .\r\n\r\nپراكنده شدن اموال من\r\nكاغذ حاج نديم‌باشى رسيد . رقعهء حكومت جوف آن بود و نوشته بود قسمت عمدهء اموال حمل تنكابون شده . مقدارى هم كه در گرمارود بود اخيرا شيخ محمّد آقا با على مردان خان حمل نموده‌اند . مقدارى هم در الموت است . البته مقدارى هم به خارج الموت رفته و تفريط شده است . مقصر ولى آقا و مهدى و رمضان [ اند 
  ] . نزد ساعد الدوله شرحى نوشته مطالبهء اموال و مقصرين را نمودم . جوابى حكومت و جوابى هم من نوشته قاصد را عودت داديم . چون جلال را نگاه داشته و نايب الحكومه نموده و من شرحى توبيخ نوشتم .\r\n\r\nراپرت نديم‌باشى\r\nپنجشنبه 21 شعبان ، اول جوزا - حاج نديم‌باشى تازه مشغول اقدامات شده ساعد الدوله جواب كاغذ او را نداده . اين دفعه به وسيلهء ژاندارم كاغذ فرستاده .\r\nنديم‌باشى راپرت تلگرافى بسيار نافعى به رياست وزراء مخابره نموده بود كه به اين ترتيب توانستم سوادى بر سنديت خود بردارم . كاغذى به حكومت نوشته و راپرت تلگرافى را جوف آن گذاشته بود و به توسط . . . « 1 » عدليه روانه نموده بود . حكومت تلگراف را به تلگرافخانه فرستاد ، آنها قبول نكردند كه مجانى مخابره كنند . حكومت از فرط لئامت از خود پول نداد بلكه كاغذى به من نوشت كه اين تلگراف را مخابره كنيد .\r\nمن از خدا خواستم و بردم نزد شاهزاده بشارت السلطنه رئيس تلگرافخانه . گفت مرسوم نيست بدون اجازهء صاحب تلگراف سواد داده شود . اما از آنجائى كه به شما تعدى فاحش شده در قوم خويشى من اين خلاف قانون را مرتكب مىشوم و سوادى داد . ( من‌بعد باز آنچه تلگراف رسيد به‌همين‌ترتيب حكومت نزد من فرستاد و من سواد\r\n\r\n\r\n","description":"","footnote":"\r\n( 1 ) - يك كلمهء ناخوانا .\r\n","page_name":" 5563 ","page_number":667},
  {"content":"\r\n\r\nگرفتم كه خود نديم‌باشى يحتمل تاحال هم نداند . )\r\n\r\nفرار كوچك خان\r\nميرزا كوچك خان در تنكابون فقط با جمع مختصرى وارد مىشود ، در قريهء كشكو ملكى منتظم الملك ( اين ده تمامش سازنده و مطرب و رقاص هستند . رعيت بسيار كم دارد . ) مخفى مىشود و پيغام به ساعد الدوله مىدهد كه مرا نگاهدارى كن ، پناه آورده‌ام .\r\nدر ضمن وعدهء پول مىدهد . ساعد الدوله يا به طمع پول و همراهى او يا براى اين‌كه خودش او را بعد تسليم دولت نموده اظهار خدمتگزارى نموده باشد مطلب را مخفى مىكند . در اين بين كاپيتان و ربا با يك دسته قزاق وارد خرم‌آباد مىشود . ساعد الدوله همه قسم خدمتگزارى مىنمايد ( يعنى زورش نمىرسد ، عده زياد بود . ) و ربا در تفتيش كوچك خان برمىآيد تا اين‌كه چند نفر از قزاقها گذارشان به اين ده مىافتد ( اطلاعات بعدها تحصيل شد ) . به يك روايت در آنجا به ميرزا مىگويند قزاق آمده و همان ساعت فرار مىكند . به روايت ديگر قزاق دو نفر بوده و شب مىمانند . درحالىكه ميرزا در خانهء اميرنام بالاى بام بود و يكى از اين قزاقها صحبت آنها را مىشنود و كم‌كم نزديك مىشود و يقين مىكند خود ميرزا است مراجعت مىكند و رفيق خود را به‌سمت خرم‌آباد مىفرستد كه زود يك عده بيايد . او كه مىرود ميرزا را آگاه مىكنند كه قزاق اينجاست .\r\nميرزا دنبال قزاق آدم روانه مىكند . قزاق مىرود . ميرزا بناى نصيحت و زبان‌بازى را با قزاق مىگذارد . ضمنا تهيهء فرار را مىبيند و به اتفاق قزاق در تاريكى شب حركت مىكند .\r\nقزاق مىبيند مىخواهند فرار كنند ميرزا را مىچسبد . ميرزا مىگويد من جائى نمىروم .\r\nتو هم همراه بيا كشكو در نزديك جنگل و رودخانه به همان اسم واقع است . مىروند تا نزديك رود ، قزاق را هم با خود داخل رودخانه مىكنند . وسط آب قزاق را رها كرده خودشان به عجله بيرون آمده داخل جنگل مىشوند . قزاق همان ميان آب دو تير خالى مىكند به آنها نمىخورد . قدرى مىگذرد عده مىرسد . هرقدر تفحص مىكنند ميرزا پيدا نمىشود . مراجعت امير صاحب‌خانه را همراه مىبرند . امير در حضور و ربا اقرار مىكند كه ساعد الدوله را من خبر كردم . خود او به من سفارش كرد كه از ميرزا نگاهدارى و توجه كنم و به احدى اطلاع ندهم .\r\n\r\n","description":"","footnote":"","page_name":" 5564 ","page_number":668},
  {"content":"\r\n\r\n\r\nفرار ساعد الدوله و مطالبهء و ربا\r\nو ربا ساعد الدوله را با امير روبرو مىكند . انكار ساعد الدوله نتيجه نمىدهد . التزام مىدهد ميرزا را هركجا باشد سه روزه حاضر كند . ضامن ساعد الدوله هم منتظم الملك مىشود . ساعد الدوله شب دوم به اتفاق دو نفر ارمنيهاى مستخدم خودش يك « نويد » تركمانى گرفته و فرار مىكنند . و ربا شهسوار رفته بود . در آنجا به عشق ضعيفهء روسى يا ارمنى كه آنجا بود عرق زياد مىخورد و با همان حال مراجعت به خرم‌آباد مىكند .\r\nساعد الدوله را احضار مىكنند ، هرچه تجسس مىكنند پيدا نمىشود . حكم مىكند دارى برپا كنند ، منتظم الملك را بياورند .\r\n\r\nمنتظم الملك و ديدن دار\r\nتقى خان آدم من آنجا بود و نقل مىكند كه منتظم الملك را آوردند ، اما چه منتظم الملكى ، قالب بىروح . چشمش كه به دار افتاد لرز بر اندامش افتاد . كشان‌كشان او را وارد تالار بزرگ عمارت سپهسالارى نموده در حضور و ربا . و ربا مست خطاب مىكند ساعد الدوله را بده . او التماس مىكند و هى قسم مىدهد كاپيتان شما را به عيسى مسيح قسم مىدهم ، شما را به بتول عذرى قسم مىدهم ، بچه‌هاى مرا يتيم نكن . روى پاى و ربا ، دست و ربا مىافتد . و ربا فحش مىدهد و تشدد مىكند . بالاخره منتظم الملك غش مىكند و دو نفر از صاحب‌منصبان شفاعت مىكنند كه مهلت بدهيد تا برود ساعد الدوله را بياورد . به اين حيله و ربا را ساكت مىكنند . مىرود اطاق ديگر و خوابش مىبرد . پس از بيدارى و هوشيارى به او حالى مىكنند كه ساعد الدوله فرار كرده و منتظم الملك را هم اگر دار بزنيد او به دست نخواهد آمد . از تقصير مىگذرند و منتظم الملك را حاكم مىكنند . در حكومت به قدرى فشار به او مىآورند كه شبانه به‌سمت طهران فرار مىنمايد .\r\n\r\nمتوارى بودن ميرزا كوچك خان\r\nاما ميرزا كوچك در جنگلها متوارى بود . بعد خودش را مجددا به كسما رسانيد . از عدم فعاليت دولت و پلتيك بد او و سستى حكام رشت ، تعدى قزاق ، باز ميرزا به سر كار اول خود رفت . بلكه اهميت و اعتبارش بيشتر شد الى يومنا هذا كه اگر عمرى باشد در همين مجلد به‌طور تفصيل خواهد آمد .\r\n\r\n","description":"","footnote":"","page_name":" 5565 ","page_number":669},
  {"content":"\r\n\r\n\r\nساعد الدوله در استراباد - فرار به تبريز - حاكم سراب\r\nساعد الدوله با « نويد » به استرآباد رفت و داخل يكى از قبايل تركمان شد . پس از مهمانى چند شب كه به تركمانها معرفى شد آن دو نفر ارمنى ملتفت شدند كه سپهسالار در موقع حكومت استراباد خودش چند نفر از بزرگان اين طايفه را كشته و اينك اينها به خيال قتل پسرش افتاده‌اند . ساعد الدوله را آگاه مىكنند و فورا در تاريكى شب رو به فرار [ مىگذارد 
  ] . مجددا لب دريا رفته با نويد ديگر ( نويد قايق‌هاى سرپوشيده بزرگ تركمانى را مىگويند ) به‌سمت باكو رفته از باكو به‌سمت تبريز [ مىرود 
  ] و پدر مهربان او را در آغوش گرفته چون خدماتش نيمه‌تمام بود لذا حكومت سراب و گرمرود و ميانج را به وى داده و آنجا فرستاد تا زمان معزولى و قضاياى بعد كه خواهد آمد .\r\n\r\nيادداشت بعدى مؤلف\r\n( امروز كه من اين شرح را مىدهم ساعد الدوله پس از اصلاح ظاهرى با من كه اگر به موجب نوشته مال مرا داد باطنى مىشود از شرارت اخير خود كه فرار از بغداد و آمدن به رشت و تنكابون و آن هنگامه‌ها [ باشد 
  ] دست كشيده داخل قزاقخانه شده و با عده‌اى قزاق تنكابون كه براى سركوبى و قلع‌وقمع خودش آمده بودند قرار است به‌سمت رشت و قطع فساد آنجا بروند . بين من و او هم براى اسناد و كتب خودم دو دفعه مكاتبه شده است . 30 شهر ذيحجه ، دوم سنبله 1339 - زوارك الموت . ) « 1 »\r\n\r\nسيد طبيب\r\nچهارشنبه 27 - عيد شاه است . ديشب چراغان و آتش‌بازى بود . اما چه چراغانى و چه آتش‌بازى . در حقيقت مضحكه و مسخره نموده بودند . سيد طبيب را ديدم كه مدتى الموت بود ، بعد دكتر نظامى ساعد الدوله شده بود . اينك فرارا آمده است . گفتند كتاب كنت دو مونت كريستوى من نزد اوست . پرسيدم هزار قسم دروغ خورد و انكار كرد . او گفت ساعد الدوله فرار نموده است . قزاق تنكابون را خراب كرد ، تشكيلات ساعدى برهم خورد ، هريك به سمتى متوارى شدند .\r\n\r\n\r\n","description":"","footnote":"\r\n( 1 ) - به توضيحات صفحهء 95 - 5494 مراجعه شود . ( مسعود سالور )\r\n","page_name":" 5566 ","page_number":670},
  {"content":"\r\n\r\n\r\nگاردن پارتى - كاغذ نديم‌باشى\r\nنديم‌باشى كاغذ نوشته بود جلال كلان رفته . براى خلع سلاح و دستگيرى آنها ژاندارم لازم است . كاغذى هم به ماژر نوشته بود . در باغ حكومتى براى سيل‌زدگان گاردن پرتى همين ماژر و جمعى ديگر از اجزاء ادارات تشكيل داده‌اند . آنجا رفتم . ماژر در محل تيراندازى نشسته بود مثل مارشال فش . خانم خودش را هم در ايوان حكومتى نشانده بود كه متصل به او نگاه مىكرد و عشق مىورزيد و به او مىنماياند كه چطور نشسته و تيراندازى مىكند . بستنى و ميوه برايش مىفرستاد ، يك حكايتى ( عيالش دختر شاهزاده اجلال نظام است . ) كاغذ را خواند گفت ژاندارم ندارم . گفتم به درك . من نمىخواهم كه ندارى ، كار كار من نيست . گفت آخر همچو وقتى . گفتم نديم‌باشى نمىدانست شما مشغول عيش هستيد . بدتر كج‌خلق شد . گفت ندارم . گفتم جهنم و رفتم .\r\n\r\nگاردن پارتى\r\nاين گاردن پارتى تا شب آخر رمضان طول كشيد كه همان شب علنا مشروب مىخوردند . پس از آن همه پول كه به هزار اسم گرفتند گفتند گاردن پارتى چهل تومان هم كسر خرج آورد و يك شاهى به سيل‌زدگان نرسيد . باز گفتند ماژر محمود خان هفتاد تومان مشروب و ميوه‌جات و شيرينى و غيره حسابش شده بود كه جزو مخارج نوشته بودند « 1 » .\r\n\r\nرئيس قزاقخانه و ميرزا كوچك خان\r\nاستروسلسكى آمده بود من ملاقات او رفتم . پيرمرد مؤدب متينى بود . اما از اين‌كه كارى صورت نداده بود يعنى ميرزا را نگرفته بود كسل بود . صحبت خيلى شد . گفتم شما خطا كرديد كه از اول تنكابون را نگرفتيد كه راه فرار مسدود باشد . تلگرافى به و ربا كرد كه در امورات من همراهى كند . در اين بين سلطان امان اللّه خان از طرف ماژر محمود خان پيغام آورد . مترجم استروسلسكى رفت و بسيار بد گفت كه محمود خان غلط كرده آدم فرستاده . خودش چرا نيامده . مگرنه آن‌كه تمام قواى اينجا هم در تحت امر كلنل است .\r\nمن گفتم ماژر مشغول عيش است مجال ندارد . امان اللّه خان كله خورده رفت .\r\nبيشتر خرابى كار من به دست ماژر شد و به هيچ قسم همراه نگرديد و به حكم گوش\r\n\r\n\r\n","description":"","footnote":"\r\n( 1 ) - اين ماژر به واسطه توطئه‌ها پس از سلطنت پهلوى تيرباران شد . ( يادداشت نويسندهء خاطرات ) .\r\nمقصود سرهنگ محمود خان پولادين است كه در 1306 تيرباران شد . ( مسعود سالور )\r\n","page_name":" 5567 ","page_number":671},
  {"content":"\r\n\r\nنداد . حتى گفت تفنگ ندارم . من هزار تومان دادم كه بخرد و بفرستد . بعد به من رو كرد آن‌وقت گفت شرف ژاندارمرى مىرود نگرفت . آخر هم من علت عدم موافقت او را بدون سابقه با خودم ندانستم كه ندانستم .\r\n\r\nاستنطاق\r\nشيخ عزيز اللّه وزير ساعد الدوله ، طالقانى ، با شيخ محمّد آقا و على مردان خان به طالقان فرار نمودند . مهدى و ولى آقا با محمّد خان در حبس و ربا هستند . محمّد خان فرار مىكند . تقى خان وارد الموت شده نديم‌باشى او را استنطاق نموده مشغول دادن اطلاعات است . ابو القاسم امروز به‌سمت الموت رفت . تا امروز مىترسيد . شيخ احمد را هرچه كرده‌اند پولها را بروز نداد . در سبزه ميدان رشت چوب مفصل خورد . بعد انواع اذيت را به وى كردند . معلوم نيست پولها را گرفتند . لوطىخور شد يا نگرفتند . به‌هرحال روانهء طهران شد . گفتند احسان اللّه خان هم دستگير شده است .\r\n\r\nخريدارى اثاث - روزه‌خورى\r\nچهارشنبه 12 رمضان المبارك ، 21 جوزا - هوا خنك است . بارندگى متصل مىشود .\r\nسيل همه‌جا آمده است . دو روز اول ماه تب كردم . از روز سيم روزه گرفتم . شانزده ساعت و نيم‌روزه داريم . ميوه‌جات نيست فقط كاهو داريم . خانهء ما بسيار خوب است .\r\nاگر يك مرتبه از الموت به خانه‌هاى تنگ كثيف بىآب قزوين مسكن مىكرديم به اين بچه‌ها و زنهاى عادت نكرده بسيار تلخ و بد مىگذشت . به حمد اللّه ناخوشهاى ما خوب شدند . بچه‌ها خوبند . از طهران نوشتم قدرى اسباب از قبيل رخت‌خواب ، فرش و ظروف آوردند . مقدارى هم خريدارى شد . مال موثق ديوان و نواب عاليه و آنچه كرايه نموده بودند رد شد . با همين اسباب مختصر سر مىكنيم . مبلغ كلى كرايهء اسباب دادم .\r\nروزه‌خور زياد است . عموما اجزاء ادارات روزه مىخورند كه گويا يكى از شرايط استخدام ادارات ترك واجبات مذهب است .\r\n\r\nوقايع الموت\r\nبرويم سر وقايع الموت كه من عجيب بدبختى و بداقبالى داشتم كه يك عمر است من گرفتار اين خراب شده هستم . آن همه زحمت كشيده با سگ و گربه جوال رفتم تا مايه‌اى به‌هم زدم . همه را جارو پارو كردند . حالا هم باز در ابتلا مىباشم و خلاصى از الموت نيست .\r\n\r\n","description":"","footnote":"","page_name":" 5568 ","page_number":672},
  {"content":"\r\n\r\n\r\nبىمهرى وثوق الدوله\r\nرئيس الوزرا در جواب سه راپرت مفصل تلگرافى حاج نديم‌باشى جوابى مرحمت فرموده بودند : پس از تحقيقات مراجعت كنيد . من چون ديدم به كلى كار او ناتمام است تلگراف را روانه نكردم نزد خود نگاه داشتم و به احدى هم در شهر اظهار نكردم .\r\nرئيس الوزرا مايل نيست و الّا با آن راپرتها كه هنوز عدهء مسلح آنجا هست بيائيد يعنى چه .\r\nاگر بگويم اين بىالتفاتى به من به واسطهء مهر و التفات به‌طرف من است خير آن هم نيست و تا آخر هم مثل عدم موافقت ماژر محمود خان اين مسئله هم حل نشد . اما علت را ندانستيم كه به جرم چه ناخدمتى و تقصير اين همه به من ظلم شده و حكم نكرد .\r\nخبر مجدد رسيد كه جلال پس از شنيدن خبر فرار ساعد الدوله متابعت آقاى خود را نموده از كلان با اسلحه خود و كسانش فرار كرد . گفتند شش قاطر مخلفه برده است . اين اموال را با پسر و عيال خود [ به 
  ] زاغه چهار فرسنگى شهر فرستاد . به حكومت گفتم مأمور روانه كرده بياورند . دو روز ديگر خبر رسيد مهدى و ميرزا مسيح و ولى آقا را قزاق به الموت مىآورد . در بين راه ولى آقا كه اس اساس بود فرار مىكند . آن دو را تحويل نديم‌باشى مىدهند .\r\nميرزا مسيح به واسطهء يك كاغذ من مرخص مىشود و يك مبلغى تقديم مىكند .\r\nمهدى چوب مفصلى خورده بعد او را داغ مىكنند . مقدارى از اسبابها را بروز مىدهد . از بعضى جاها هم مثل كلان اسباب خيلى بيرون مىآيد . اما از اسناد [ و 
  ] روزنامه‌هاى من خبرى نمىشود . فقط چند كتاب انگليسى و يك جنگ « 1 » خط خودم كه سالهاست مىنوشتم از زير خاك در خانهء مهدى بيرون مىآيد كه نديم‌باشى مشغول قرائت جنگ است .\r\n\r\nشفاعت ظهير الاسلام از طالقانى\r\nقزاق به‌سمت طالقان و خانهء دكتر حشمت رفته . نديم‌باشى هم به سراغ شيخ عزيز اللّه [ و 
  ] شيخ محمّد ژاندارم روانه مىكند . حاكم طالقان پول از آنها گرفته و از دست ژاندارم فرار مىدهد . يعنى شب در منزل خود نگاه مىدارد نصف شب فرار مىدهد . ژاندارم بىآنها الموت مىرود . هردو طهران رفتند و مطهر شدند . ديدم ظهير الاسلام كاغذى در شفاعت شيخ محمّد آقا به نديم‌باشى نوشته بود كه شما از قرار معلوم بدون جهت در تعقيب عمدة العلماء و الفقهاء شيخ محمّد آقاى طالقانى هستيد . زود عمامه را سر\r\n\r\n\r\n","description":"","footnote":"\r\n( 1 ) - اين جنگ نزد اينجانب محفوظ است . ( مسعود سالور )\r\n","page_name":" 5569 ","page_number":673},
  {"content":"\r\n\r\nگذاشت و عمدة العلماء شد .\r\n\r\nاموال مؤلف در خانهء كدخدا دانيال\r\nمن كاغذجاتى به خط اين آدم به دستم افتاد كه هنوز هم دارم . از قول على مردان خان به رعايا نوشته در باب سرباز و تقديمى هزار و ششصد تومان به ساعد الدوله . همه‌جا خودش را جناب آقاى محمّد خان نوشته است . اين ملعون مبلغى مال مرا برد حتى گوسفند و بز و گندم و جو . حتى در خانهء پدرش كدخدا دانيال زير سيگار و بعضى اسباب ديگر مرا ملا محيط ديده بود و به دانيال گفته بود مىگوئى مال عين السلطنه نزد ما نيست درحالىكه اين جاى گرد سيگار گواهى مىدهد . با اين‌حال يك تكه از مال مرا عمدة العلماء العظام پس نداد و كسى هم نگرفت بدهد .\r\n\r\nاموال مؤلف در زاغه\r\nجلال طهران رفت . پسرش زين العابدين و اسمعيل كلانى با سيف قلى زاغه‌اى را ژاندارم به شهر آورد . مقدارى اسباب مرا هم گرفتند با دو گاو ماده و يك الاغ ( يك الاغ و يك گاو را پس از چندى گفتند مال ديگرى است و ژاندارم گرفت . ) اموال را پس از چندين ماه كه خوب زيرورو كردند گفتند بيائيد ببريد . رفتم چيزهائى بود كه حقيقت من شرم كردم ببرم . گفتم مال من نيست . خود دانيد . آن را هم غنيمت شمرده بردند . از گير دزد درآمد به چنگ رمال افتاد . آن سه نفر را هم پس از چند روزى به قيد كفيل مرخص نمودند بدون مجازات .\r\n\r\nجنگ انگليس و افغان\r\nافغانها مشغول جنگ با انگليس شده‌اند . اين خبر را چندان آشكار نمىكنند . قشون هندى و انگليسى مىآيد اما احدى از عدهء آنها ، ورود و خروج آنها مسبوق نمىشود . به كلى بر خلاف روسهاست كه صد نفر عده وارد مىكردند با يك آب و تابى بود كه جلوهء هزار نفر مىشود . بولشويك مثل طاعون در روسيه قتل و غارت مىكند . صلح نمىشود و عالم منقلب است . من ديگر دماغ آن‌كه مطالب و وقايع خارجه را مفصل بنويسم ندارم .\r\n\r\nحركت به الموت\r\nشب جمعه 14 رمضان ، 23 جوزا - قوىئيل 1337 هجرى ، 1919 ميلادى - ساعت چهار با زينب و بچه‌ها وداع كرده پس از شش ماه سرگردانى و آن‌همه غارت و خسارت\r\n\r\n","description":"","footnote":"","page_name":" 5570 ","page_number":674},
  {"content":"\r\n\r\nو ضرر و خانه‌خرابى كه واقعا از هستى ساقط شدم به‌سمت الموت از دروازهء راه كوشك خارج شدم . يك اسبى براى سوارى خودم از رفعت السلطان عاريه كردم . يك دست زين برگ هم خريدم . ملا محيط و محمّد على خان و اسمعيل و باقر ، ميرزا حسين ، على محمّد ، قاطر كرايه . باد سردى مىوزيد مثل زمستان . چهار ساعت كشيد تا به امامزاده اباذر رسيديم . پياده شده زيارت نمودم استمداد طلبيدم . يك ساعت ديگر راه رفتيم تا دستگرد . خانهء سيد ابراهيم پياده شدم به همان اطاق كه چهاردهم ربيع الاول منزل نموده بودم درحالىكه صاحب همه‌چيز بودم و خودم را خوشبخت و مالك همه‌چيز مىدانستم و تقريبا داراى صد هزار تومان ملك و پول و مطالبات و مخلفه و ضياع و عقار سواى ملك حضرت و الا . امروز داراى چيزى نيستم ، جز آب و خاك كه آن هم مال حضرت والاست نه مال خودم و آن مقدارى را هم كه خودم خريده بودم از من به زور نوشته گرفت . سپهسالار و پسرش به كمك اشرار الموت مرا محتاج به يك ديگ نمودند .\r\nخداى قاهر قادر و منتقم حقيقى سزا و جزاى آنها را بدهد « 1 » .\r\n\r\nپيراهن مؤلف بر تن مهدى\r\nاول خواب كردم بعد ناهار خوردم . سه به غروب سوار شدم غروب وارد چاله شدم .\r\nمحمد ميرزا را اول آبادى ديدم . گفت حاج نديم‌باشى اينجاست . يك سر رفتم منزل او .\r\nصحبت زيادزياد شد كه چون همه جزو هوا شد لزوم به ذكر آنها نيست . مهدى پيغام داد كه خدمت نمودم . رمضان پيغام داد كه تمام تقصير مهدى است خصوصا خرابى قلعه و سوزاندن اسناد ، ميرزا اسحق هم شركت داشت . در همين موقع كه اين دو روبه‌روى هم به من پيغام مىدادند محمّد على خان چشمش به پيراهن من افتاده بود كه تن مهدى بود .\r\nگفته بود تا اين پيراهن چه بگويد . سفرهء نان مهدى كه توى طاقچه بود ديده بود گفته بود اين سفره چه مىگويد . پس اقلا اينها را مىخواستى همراه نياورى .\r\n\r\nمحمولهء نديم‌باشى رئيس عدليه\r\nبه‌هرحال چندبار قاطرى همراه نديم‌باشى بود . محرمانه به من مكاريها [ ى 
  ] الموتى پيغام دادند اغلب بار مال شما و رعيت است كه برداشته مىبرد . فقط به من گفت چند لحاف و تشك براى شما مىآوردم . من از ترس آن‌كه مبادا چيزى بگويم كارم بدتر شود هيچ نگفتم و آنچه آورده بود يك‌سر طهران فرستاد ، جز همان لحاف و تشك كثيف پاره\r\n\r\n\r\n","description":"","footnote":"\r\n( 1 ) - كاملا به خودش و اولادش داد ، داد ، داد كه بهتر از آن نمىشود . ( يادداشت بعدى نويسندهء خاطرات )\r\n","page_name":" 5571 ","page_number":675},
  {"content":"\r\n\r\nكه چند ماه زير سربازهاى ساعد الدوله افتاده بود . اين هم حاج نديم‌باشى ، اين هم رئيس عدليه .\r\n\r\nورود به زوارك\r\nشنبه 15 - آنها به‌سمت شهر رفتند من به‌سمت الموت . نديم‌باشى بنا بود حركت كند . اگر مىدانستم نمىرفتم . فقط مهدى و رمضان خان را مىبرد . در شهر هم ميرزا اسحق را بگيرد . خبر از تلگراف رئيس الوزرا ندارد كه همان قسم توى جيب من است . راه تله را تمام پياده با هزار ترس و لرز [ گذشتم 
  ] . نيم ساعت از شب رفته وارد زوارك شدم .\r\nحسنقلى خان اسپيران خانهء مهدى منزل نموده من هم آنجا پياده شدم . تقى خان آمد از ملاقات او كه به سلامت از اين دام جست خوشحال شدم . حسنقلى خان مىگفت نديم‌باشى نگذاشت و الا من همه اسلحهء آنها را گرفته بودم .\r\n\r\nحركات ساعد الدوله\r\nتقى خان شرحى از حركات ساعد الدوله گفت . مىگفت شب در گرمارود نوكرها را لخت عور كرد . هريك را به يك ستون ايوان بسته بودند كه پول را سراغ بدهيد . آنها عجز نموده قسم مىخوردند كه ما نمىدانيم . اسمعيل مىگفت بابا من مهترم جل و نمد را از من بپرسيد . لله مىگفت از بچه‌ها ، از من جويا شويد . مرا آوردند گفتند تحويلدار اين است . من آنها را ديدم خودم زهره‌ام رفت . به خودم قوت داده گفتم آنچه پول بود شاهزاده به شهر برد ، تتمه را هم كه آورديد ، اسلحه را هم آورديد . بعد آنها كه شب به قلعه رفته بودند آمدند . دو تفنگ كه توى اندرون اطاق شما و گنجهء لله بود آوردند كه تو گفتى اسلحه نيست پس اينها چيست . گفتم تقصير با خودتان بود كه نياورديد .\r\nمىخواستيد بياوريد . مگر كسى مانع بود . اين جواب باعث اسكات آنها شد .\r\n\r\nو ربا\r\nمىگفت پسر كريم نوكر شعاع الدين ميرزا خيلى نزد ساعد الدوله مقرب بود . خود كريم هم آنجا آمده بود ، بعد آمد الموت . نديم‌باشى او را بيرون كرد . بعد تفصيل و ربا و منتظم الملك را گفت . اسب ابرش و كرهء روسى مىگفت به‌قدرى خوب شده بودند كه حساب نداشت . نصيب قزاقها شد . جعبه و كتابها و اسبابهاى آبدارخانه مىگفت نزد ساعد الدوله بود . چايى در سماور شما درست مىكردند . پس از حبس مهدى و ولى آقا مرا خواست بحضور منتظم الملك جوياى اموال شد همه را گفتم . گفت حتما مهدى و\r\n\r\n","description":"","footnote":"","page_name":" 5572 ","page_number":676},
  {"content":"\r\n\r\nولى آقا را مىكشم ، مىخواستند اسبابها را جمع كنند آن دو را سياست كنند كه حكايت قزاقها شد . مهدى عريضه داده بود به و ربا كه من را ساعد الدوله به جرم خويشى شاهزاده حبس كرده . و ربا خواست مرخص كند من به منتظم الملك گفتم او رفت و تفصيل را گفت .\r\nاين بود و ربا روانهء الموت كرد ، خيلى حكايتها و داستانها .\r\n\r\nوضع بقاياى اموال\r\nيكشنبه 16 ، 26 جوزا - روزه گرفتم . هوا سرد است . ميوه‌جات نيست . به بالاخانهء على محمّد رفتم . دو نفر ژاندارم سوار هم همراه من است . يكى سوزاك دارد و افتاده .\r\nرفتم به تماشاى اسبابها . يك گوشه مقدارى كهنه و پنبه ريخته يعنى رخت‌خوابهاى من است . يك گوشه مقدارى چوب شكسته افتاده . گفتند صندلى و ميز است . يك مشت چينى شكسته گوشهء ديگر گذاشته ظروف است و قس على هذا . مقدارى مس و مخلفه هم مال رعيت را گرفته براى پر كردن سياهه جزو اسباب من تحويل داده‌اند كه از يك فرسنگى داد مىزند من مال رعيتم نه مال ارباب . صاحبان آن هم آمده‌اند كه ما زمان بردن حرف نزديم براى آن‌كه مىدانستيم شما مال ما را نخواهيد برد . چنانچه ما مال شما را برديم . همه را گفتم رد كنند . اموال على محمّد بيشترش موجود است . اسناد او را هم نديم‌باشى از منزل مهدى درآورده و همراه برده است . به‌قدر دويست تومان مال من جمع نشده است . اينها هم براى فروش به يهوديها خوب است . به درد ديگرى نمىخورد . معلوم است آنچه قيمت داشته و به درد مىخورده است برده‌اند . اينها هم كمى نزد رعيت بوده و كمى براى ضرورت سوار و سرباز نگاه داشته بودند كه نديم‌باشى جمع كرده و سياهه نموده است .\r\n\r\nخرابهء خانه‌ام\r\nسه‌شنبه 18 رمضان - عصر با كمال اندوه براى تماشاى خرابهء خودم رفتم كه ده سال بود آنجا منزل داشتم و بيست سال بود بنا شده بود . درست يك تل خاكى درست نموده‌اند كه اگر كسى سابق آن را نديده باشد هيچ تصور نمىكند اينجا عمارت بوده . از تمام اين عمارت يك تكه چوب كبريد باقى نگذاشته‌اند . حتى تمام درختهاى پيوندى و تمام شمشاد و « لافرانس » و گلهاى چايى را كنده يا دور انداخته‌اند ، يا به باغات خود برده‌اند . ديگر حال من از ديدن خانهء خودم معلوم است . محتاج ذكر نيست . خدا خانهء همهء آنها را كه باعث شدند مثل خانهء من كند . تا بام غلطان را مردكه بالاروچ برده است ، چه رسد به ساير چيزها . علماى بالاروچ و خيلى از رعايا ديدن آمدند . من هيچ به روى\r\n\r\n","description":"","footnote":"","page_name":" 5573 ","page_number":677},
  {"content":"\r\n\r\nآنها نياوردم و كلمه‌اى از اين واقعه صحبت نداشتم . تمام گفتگوى من از جاى ديگر بود .\r\n* * * عين السلطنه در صفحهء 107 دفتر دو عكس قهوه‌اى رنگ كم‌رنگ الصاق كرده است .\r\nزير يكى از عكسها كه قابل چاپ شدن نيست نوشته است « مطبخ و انبارها - الاغ كدخدا چرا مىكند » .\r\n\r\nبازگردانيدن بعضى اجناس\r\nشب قدرى خرت‌وخورد ، خانمهاى زوارك از مال من آوردند با يك بقچه لباس من و بچه‌ها كه مهدى پنهان كرده بود كه دوست و دشمن از او بد مىگويند و نفرين مىكنند .\r\nالنگوى طلاى زينب و يك لنگه گوشوارهء او را از خانم على مردان خان گرفته آوردند . گفته\r\n\r\n","description":"","footnote":"","page_name":" 5574 ","page_number":678},
  {"content":"\r\n\r\nبود خان به من داده مال شاهزاده نيست . چند جلد كتاب از روزنامه‌هاى « لندن نيوز » آوردند كه اغلب اشكال آن را كنده و برده بودند . هيچ‌چيز قابلى در ميانه نيست . هرچه هست پاره‌پاره ، چرك كثيف مندرس . در اين ميانه نديم‌باشى و نوكرهاى او و حسنقلى خان و بعضى از ژاندارمها هم خيلى مال بردند . ابو القاسم مىگفت وقتى يك چيزى پيدا مىشد يكى توى جيب مىگذاشت ، يكى زير بغل پنهان مىكرد . يك حكايتى ، يك غارت مجددى . روى هم ، چندبار نديم‌باشى چه از مال من چه از مال رعيت برد كه برد .\r\n\r\nرضا خان مير پنج در الموت\r\n23 اول سرطان - مشهدى ملك از شهر آمد . گفت اسد اللّه ميرزا آمده . من او را براى معاونت خواسته بودم اما بىجهت شهر مانده است . مشهدى ملك گفت قزاق زياد مىآيد . ما زود سه قبضه تفنگ جديد را مخفى كرديم . قدرى گذشت پيش قراول آنها آمد . جويا شديم گفتند پولكونيك فيلاتف است با رضا خان سرتيپ « 1 » و سيصد قزاق كه تنكابون مىروند . گفته بودند شصت تفنگ از خانهء سعيد نظام و يكصد و پنجاه قبضه از عمارت امير اسعد تفنگ بيرون آورديم . بعد آنها آمدند . آدم فرستادم تعارف چايى كردم .\r\nعذر خواستند راه دور است بايد برويم . يك ساعت بعد من با حسنقلى خان گرمارود رفتم . فيلاتف ملاقات نشد .\r\n\r\nصحبت با رضا خان\r\nمدتى با رضا خان نشسته صحبت كردم . شكايت از ساعد الدوله داشت كه شكار ما را فرار داد . استنطاق ساعد الدوله را نشان داد . من هم هرچه توانستم شكايت كردم . بعد حكايت اموالى كه ميان رود است گفتم و رقعهء حاج نديم‌باشى را ارائه دادم كه به رئيس قزاق خرم‌آباد نوشته بود . خواهش نمودم كه چند قزاق بدهد با آدم من بروند بياورند .\r\nگفت ژاندارم داريد روانه كنيد . گفتم مىترسم فردا بگويند اموال سپهسالار كه ميان رود بوده آورده‌ام . گفت اگرچه به ما راجع نيست فقط محض آن‌كه به شما خيلى ظلم شده مىفرستم . همين قسم هم شد .\r\n\r\n\r\n","description":"","footnote":"\r\n( 1 ) - اين رضا خان همين شاهنشاه پهلوى است . ( يادداشت بعدى نويسنده خاطرات )\r\n","page_name":" 5575 ","page_number":679},
  {"content":"\r\n\r\n\r\nميرزا مسيح و روزنامهء من\r\nاقتدار الملك خواهرزادهء سپهسالار استشهاد تمام كرد كه من هم اموال سپهسالار را از مخلفه و جواهر و كتب نفيسه حتى فيروزه‌هاى زياد آورده‌ام . تفنگ هدايت آدم امير اسعد را گرفتند . ميرزا مسيح را هم براى آن مزر كوفتى و تفنگ آورده بودند . حبس ميرزا مسيح و مطالبهء اسلحه باعث آن شد كه نزد من فرستاد شفاعت كنيد بعضى كاغذجات و يك جلد كتاب روزنامهء شما را من از مهدى سرقت نموده و مىدهم . دزد به دزد ديگر مىزند . شفاعت نمودم مرخص شد . صبح ابو القاسم و دو ژاندارم با چند قزاق ميان رود رفتند ، فيلاتف و رضا خان به تنكابون .\r\n\r\nبازگشت « مموار » ( روزنامه )\r\nخيلى است ، اين مال روزى كه در تصرف من بود آنقدر وقعى به آن نمىگذاشتم . اما حالا اگر يك تكهء ناقابل آن را بياورند مسرور و شاد مىشوم . شب بستهء كاغذ و كتاب را ميرزا مسيح فرستاد . از ديدن « روزنامهء » خودم بسيار مسرور شدم . انشاء اللّه خدا كند ساير مجلدات هم پيدا شود . تقى مىگفت چند جلد آن محققا نزد ساعد الدوله است مىخواند . اسناد كوشك‌دشتيها و اسناد روغن بعضى جاها جزو آن بود . معلوم شد بعضى از اسناد كه به نظرشان خيلى سهل الوصول بوده بين خود تقسيم نموده‌اند . من چيزى نمىپرسيدم اما احدى هم راست اين مطالب و قضايا را نگفت .\r\n\r\nبازگرداندن اموال منقول\r\nسه‌شنبه 26 - پنج بار قالى و قاليچه و نمد و يك‌بار زين‌برگ ، يك يخدان بلورآلات كه روى آن ظرف مس گذاشته بودند و تمام شكسته بود خصوصا يك دست سرويس چايى و شيرخورى كه قمر الدوله چند سال قبل از رشت براى من فرستاده بود پاك خرد شده بود ، چهار رأس اسب ، قاطرسوارى و دو كره‌قاطر مال همدان را هم آوردند . از اسبها دو تا مال من بود دو تا نبود كه يكى اسب كرنگ خوبى است ، سالار سعيد به امير اسعد و امير اسعد همين سفر غارت من به ساعد الدوله داده بود . از قاليهاى بزرگ دو تخته ، از قاليچه‌ها آنچه ناقابل بود قشقائى و تركمانى هيچ داخل نبود . همه كثيف ، همه سوخته ، همه چرك و چرب . زين‌برگ خورد و خمير ، قالتاق‌هاى شكسته .\r\nحسنقلى طمع به اسب كرنگ كرد . تا ژاندارم پياده شد برد طويلهء خودش . به هزار مرافعه اسب را گرفتيم . زين‌برگ قزاقى خوب روسى مال خود ساعد الدوله را برداشت .\r\n\r\n","description":"","footnote":"","page_name":" 5576 ","page_number":680},
  {"content":"\r\n\r\nفرستادم ژاندارم زين قزاقى سوار نمىشود بده . باز به هزار مرافعه زين را هم گرفتيم .\r\nديگر از ماديانها و ساير اسبها به دست نيامده بود .\r\nابو القاسم مىگفت اگر آدم زياد داشتم خيلى اسب ممكن بود بياورم ، نداشتم و اسبها در چمن هريك به سمتى رم مىكردند و نشد . اينها را هم تمام به مهر حسنقلى خان من سياهه گرفتم ضبط نمودم .\r\n\r\nجلد نهم « مموار »\r\nمموار كه مهدى دزديده بود چون بيشتر اعمال زشت خودش آنجا درج بود براى آن كه ساعد الدوله مسبوق نشود مخفى نموده بود ، جلد نهم است از رجب 1335 لغايت شوال 1336 . اين جزو مقدم اين كتاب را هم تقى برادر ميرزا حسين آورد كه علت آن را هم نوشته‌ام .\r\n\r\nبراى تجديد بنا\r\nجمعه 29 شهر رمضان - كارهاى من ناتمام ماند . نديم‌باشى دو كاغذ نوشته كه بيائيد و خيلى عجله نموده است . درهاى عمارت قلعه آنچه در كلان بود آوردند . به‌قدر صد و پنجاه اصله تير هم جمع شد . اينها را سپرديم كه نگاه دارند . بناى طالقانى هم حاج نظر على فرستاده بود برآوردى كرد تا چه وقت پول و امنيت حاصل شود شروع به ساختن كنم .\r\n\r\nكندوى مگس عسل\r\nتمام كندوى مگس عسل مرا اين سمت و آن سمت برده . مقدارى جلال به خودش تخصيص داده بود و كلان برده بود . رفتند معلوم شد بيشتر آن به واسطهء تغيير مكان بىموقع و عدم مواظبت مرده . تتمه هم معلوم نشد كجا و چه شده است .\r\n\r\nبه سوى قزوين\r\nبه‌هرحال ملا محيط و على محمّد ، على اصغر ، باقر را اينجا گذاشته عصر به‌سمت شهر حركت نمودم . تفنگها را هم اينجا گذاشتم . به حسنقلى خان خيلى التماس و سفارش نمودم . شب در شترخان ماندم . اسحق همان شهر مانده است . كوچنانيها اينجا آمدند .\r\nقدرى به كار آنها و دزدك‌سريها رسيده به‌جاى شام سحر خوردم .\r\nسفيده دميده سوار شدم . دو نفر ژاندارم همراه است . چون آب راه نمىداد و راه تله\r\n\r\n","description":"","footnote":"","page_name":" 5577 ","page_number":681},
  {"content":"\r\n\r\nسخت بود از رودبار رفتم . از معلم‌كلايه و عمارت امير اسعد گذشتم . خلوت [ بود 
  ] و ديار البشرى نبود . شب سيادشت ( حسن‌آباد ) كنار پل منزل نمودم . فرستادم از حسن‌آباد باقلا و جوجه آوردند ، شام خوبى صرف نمودم .\r\n\r\nپيدا شدن قرآن\r\nقرآن چاپى قطع وزيرى كه در اول عمرم در مكتب‌خانه از آن درس خوانده بودم و همه‌جا همراهم بود جزو غارت رفته بود و پيدا شد همراه بود . مدتى قرائت نموده بعد شروع به دعا كردم ، آن هم از كتاب دعائى كه مرحومه مادر من به من داده بود . ايضا جزو اسبابها به دست آمده بود . در آخر به همان كلام اللّه و به همان كتاب دعا خداوند را قسم دادم كه داد مرا از اين اشخاصى كه مرا به اين روز انداختند بستاند . من ده سال زحمت كشيدم ، با سگ و گربه جوال رفتم ، همه از دستم رفت . حتى آنچه طهران داشتم و بىجهت به اين خراب شده آوردم .\r\nروز يكشنبه غرهء شوال عيد فطر - دو ساعت و نيم به دسته مانده سوار شدم . گفتند باز جمعى قزاق سر خانهء سالار سعيدند و اسلحه مىخواهند . از آنجا باز خيال خانهء امير اسعد را دارند . گدوك اينجا از چاله طولانىتر است ، اما به آن سختى نيست ، هموار است . ظهر رشتقان رسيدم . كنار جنگل چنارى كه حقيقتا تعريف داشت پياده شدم . ناهار صرف شد . رفتم توى جنگل زير سايهء انبوه چنارها استراحت كنم . چيزى نگذشت يك مرتبه پشه‌هاى بسياربسيار بزرگ كه مثل باد كه به سيم تلگراف بخورد صدا مىكردند اطراف من جمع شدند ، به حدى كه طاقت توقف نماند . نه گذاشتند بخوابم نه بنشينم و مرا فرار دادند . زود چايى صرف نموده سوار شدم . گرم بود راه خشك ، نيم ساعت به غروب مانده وارد منزل شدم . به حمد اللّه همگى سلامت بودند .\r\n\r\nنامهء نصرت الدوله - عزل نديم‌باشى\r\nدوشنبه دوم - يك دفعه آدم حاج نديم‌باشى عقب من آمد ، دو دفعه خانهء رفعت السلطان تلفن كرد . بالاخره در آن گرما با خستگى راه رفتم . در اطاق خلوت پذيرائى شدم . گفتم به اين عجله مرا چرا خواستيد . گفت مگر ميل نداشتيد بيائيد . گفتم به اين زودى نه ، هزار كار داشتم . گفت مطلبى نيست باز مىرويد . بعد كاغذى از بغل درآورده به من داد . نصرت الدوله نوشته بود كه حضرت رئيس الوزراء بسيار متغير شدند كه هنوز راپرت جامع شما به من نرسيده . تصديقات شما در جيب مدعى و مدعى عليه ديده مىشود . چون در اين مأموريت امتحان خوبى نداديد از شغل خود منفصل [ ايد 
  ] و\r\n\r\n","description":"","footnote":"","page_name":" 5578 ","page_number":682},
  {"content":"\r\n\r\nفورا به طهران حركت كنيد .\r\nمن پس از قرائت از بدبختى خودم بهتم برده بود . نديم‌باشى آغاز سخن كرد كه شهيد كار شما شدم . شما يقين راپرتهايم را براى حاج افخم الدوله سواد فرستاديد و او ارائه داده است و رئيس الوزراء متغير شده . من گفتم آقاى نديم‌باشى مأموريت شما سرى و مخفى نبود . اين كار هم امر پلتيكى دولتى نبود كه افشاى آن و ارائهء راپرت به آن مختصرى ملمّع شما باعث تغيير و بالاخره عزل شما شود .\r\n\r\nمذاكره با نديم‌باشى\r\nمسئلهء غارت [ و 
  ] چپاول درحالىكه همه طهران بلكه سفارت انگليس ، قونسل انگليس و نظاميان آنها و يك شهر قزوين مىدانند چيزى محرمانه نبود . رئيس الوزرا بهانه گرفته است . اين مطلب نبود بهانهء ديگر مىگرفت . البته دامادش است نمىخواهد احقاق حق مرا بكند . باز گفت من تلگرافات را نزد حكومت فرستادم كه رمزا مخابره كند . گفتم صحيح است اما او به موجب رقعه [ اى 
  ] كه دست من است نزد من فرستاد . من هم غنيمت شمرده سواد برداشتم . شما هم بوديد همين كار را مىكرديد . گناه از حكومت است نه از من . اگر اين مأموريت سرى بود راه آن اين بود به شما بنويسند مخفى است و نسخهء رمز بدهند . پس سرى نبود و بهانه است . شما بايد بدانيد كه مسئله به اين آشكارى مخفى نمىشود . من مبلغها مالم رفته اسنادى براى اثبات دعواى خودم لازم دارم . امروز اين آدم رئيس الوزرا است فردا ديگرى خواهد بود . شايد او حمايت بكند و دادرسى نمايد . من در تهيهء كار خودم بايد باشم .\r\nگفت خيلى خوب من خرجى راه ندارم . در سر كار شما هم به سرم اين‌طور آمد بايد كمك كنى . گفتم بسيار خوب مىدهم ، ديگر آنقدر غرغر و لندلند به جانم نكن . اين حرف من نيش او را باز كرد و بنا كرد تصديق گفته‌هاى مرا نمودن كه بله بهانه است ، البته بهانه است . مأموريت سرى و مخفى به من رجوع نشده بود ، به سفارت و امر پلتيكى نرفته بودم ، چه و چه خيلى زياد .\r\n\r\nحقهء وثوق الدوله\r\nمن از آنجا نزد حكومت رفتم . راست يا دروغ گفت براى من هم تلگراف رمز آمده تقبيح از كار نديم‌باشى . با او هم مدتى در اين باب زدوخورد كردم . بالاخره او هم اذعان كرد كه رئيس الوزرا مايل نيست و بهانه گرفته . من خودم پيشتر از همه تلگراف نمودم و تصديق دادم . من با اوقات تلخ و هواى گرم خانه آمدم زيرا كار ناتمام ماند و مردكه\r\n\r\n","description":"","footnote":"","page_name":" 5579 ","page_number":683},
  {"content":"\r\n\r\nنگذاشت نديم‌باشى پك راپرتى بدهد ، يك حقيقت‌گوئى بكند . تا به نتيجه مىخواست برسد آن حقّه را زد .\r\n\r\nسيصد تومان تقديمى به نديم‌باشى\r\nيكشنبه هفتم شوال - اسد اللّه ميرزا آمده است . قرار شد با والدهء على محمّد برود كه آن خورده‌ريزها را ترتيب بدهد بلكه از ميانه چيزى درست بشود . سيصد تومان و يك طاقه جاجيم به حاج نديم‌باشى مجددا تقديم شد و امروز به‌سمت طهران رفت . دوسيهء تحقيقات و آنچه مدارك و اسناد تحصيل نموده بود به عدليه هم نگذاشت همراه برد . به اتفاق او يك روز ژاندارمرى رفتيم كه صندوقچهء اسناد كه مهدى مىگفت مال خودم است رسيدگى كنيم . مهدى با حال خراب پاى زخم ، لخت ، كثيف وارد شد . پاى مرا بوسيد ، دست مرا بوسيد ، بناى زبان‌بازى را گذاشت .\r\n\r\nمحتويات جعبهء من\r\nجعبه را آوردند . گفت مهر من دست خورده ، نديم‌باشى باز كرده . نديم‌باشى خيلى بدش آمد و بنا كرد فحش دادن ( هشتاد تومان هم از مهدى نقد گرفته بود . ) باز كردند اسناد على محمّد را جدا كرديم . همه را سرقت نموده بود . بنچاقات مراتع آتان را هم دزديده بود در جعبه بود من برداشتم . در اين بين تفحص اسناد يك مرتبه سنجاق مرواريد زينب به دست من آمد برداشتم . گفتم اين چيست . با كمال بىشرمى گفت مال زينب خانم است نگاه داشته بودم . دفعهء ديگر سنجاق دستمال گردن درآمد . نشان دادم گفت عرض كردم حفظ نموده بودم تقديم كنم .\r\n\r\nمهدى و زندان\r\nاسناد خودش را بسته و نگاه داشتند و بردند محبس . روزها عمله‌گى مىكند سه سير و نيم نان جيره مىدهند . چند كاغذ به زينب نوشته بود كه هركس خبر از حال او نداشت گريه‌اش مىگرفت . بالاخره چيزى خرجى به اسم زينب برايش داده شد كه اقلا تلف نشود . رمضان را قرار شد كفيل گرفته مرخص كنند . مجازات نيست ، خيلى هنر كنند چند روز حبس است بعد كفيل دروغى .\r\n\r\n","description":"","footnote":"","page_name":" 5580 ","page_number":684},
  {"content":"\r\n\r\n\r\nمعاهدهء صلح - عزل امان اللّه افغان\r\nآلمان معاهدهء صلح را خواهى نخواهى امضاء نمود . بولشويكها به سرحدات خراسان آمده صدمه مىزنند . افغانها شكست خوبى خوردند . آيروپلنها جلال‌آباد و طوايف افغان را بمبارده مىكنند . دو دفعه درخواست صلح نموده‌اند . مىگويند امان اللّه خان بايد عزل شود .\r\n\r\nباد ، باد\r\nحسنقلى خان از الموت آمد آنجا را خالى گذاشتند . اسد اللّه ميرزا و مادر على فردا مىروند . سه روز است باد و طوفان شديدى است . به‌قدرى خاك مىآورد كه همه را نزديك است كور كند . شهر بدهوائى است . شب بيرون چراغ نمىشود روشن كرد ، چيزى نمىشود خواند يا نوشت . باد همه را پراكنده مىكند . اغلب شبها غفلتا باد مىآيد .\r\nپشه‌بند و هرچه در آن هست از ظرف آب يا چايى سيگارد به هوا بلند مىشود . انسان هراسان درحالىكه آب ريخته خاك ممزوج آن شده بلند مىشود ناچار درها را مىبندد آن‌وقت گرم مىشود و از گرما عرق مىكند . ناچار در را باز مىكند . چند ساعت فاصله باز حكايت باد است ، خرابى پشه‌بند . مختصر تا صبح من همين حكايت را دارم . طهران گرم است اما تكليف شب معلوم است ، يا بيرون در حياط يا پشت‌بام . ديگر باد نيست كه متصل آدم در زحمت باشد . اغلب شبها من به آن گرما و عرق راضى هستم . در را مىبندم كه در وسط خواب دچار باد و خرابى پشه‌بند ، ريختن آب و بىخوابى نشوم . بعضى از شبها آنچه نوكرها در بام روى خود انداخته‌اند توى حياط و باغچه است كه صبح بايد دانه‌دانه جمع كنند . يك وقت شام مىخوريم باد مىآيد و به‌قدرى خاك توى غذا ريخته مىشود كه بايد دور جلوى سگ و گربه ريخت و گرسنه خوابيد . آن هم حكايت خواب است .\r\n\r\nوليعهد در قزوين\r\nسه‌شنبه 23 شوال المكرم - ديروز غروب حضرت وليعهد گردون مهد وارد قزوين شد .\r\nبه يك اندازه خط سير را زينت نموده بودند ، آژانها صف كشيده بودند ، اسكورت ژاندارم همراه كالسكه بود . ماشاء اللّه بزرگ و خوشگل و خوش‌تركيب شده . صورت سفيدى دارد . لباس نظام پوشيده بود . سر كالسكه باز بود با مردم تعارف مىكرد . خيلى مورد توجه مردم واقع شد . دعا مىكردند . صلوات مىفرستادند .\r\n\r\n","description":"","footnote":"","page_name":" 5581 ","page_number":685},
  {"content":"\r\n\r\n\r\nديدار با وليعهد\r\nامروز به اتفاق عدل الممالك و جمعى ديگر به حضور رفتيم . در طالار سردار مفخم روى صندلى جلوس نموده بودند . شلوار آبى مغزى پهن و كت مشكى پوشيده بود .\r\nكلاهش نشان داشت . اذن جلوس نداد ، در حالىكه پدرش و جدش در زمان وليعهدى به ما پسر عمها اذن جلوس مىدادند . مدحت السلطنه معرفى كرد . به مجرد آن‌كه اسم من و پدرم را شنيد تمام توجه او با من شد و تا زمان مرخصى با من فرمايشات كرد . سبب توقف مرا پرسيد . مختصرى از تاريخ خود گفتم . فرمود به من حضرت و الا نوشته بودند اما نمىدانستم الى حال قزوين مانده‌ايد و عمل ختم نشده است .\r\nرئيس خلوت خودش كه ترك بود نمىدانم از كجا خبر داشت كه عرض كرد ساعد الدوله مهمانى رفته بود و بعد غارت كرد . وليعهد فرمود اما سپهسالار گفتند خيلى به پسرش تغيّر كرد . من جواب عرض كردم تغير او و مثل آن‌كه نفرين مىكرد براى چاكر چه نتيجه دارد . بعد فرمودند از حال حضرت و الا چه خبر دارى . عرض كردم به حمد اللّه سلامت [ اند 
  ] و شمران تشريف دارند . فرمودند عموى محترم پير ماست ، از او بالاتر در خانواده نداريم انشاء اللّه طهران ملاقاتهاى مفصل مىكنيم . تعظيم كرده بيرون آمدم .\r\n\r\nوثوق السلطنه\r\nچند روز قبل ميرزا محمّد حسين خان وثوق السلطنه با عباسقلى خان پسر فخر الملك از همدان آمدند . مير محمّد حسين خان ده ماه است مأمور پرداخت غله به انگليسها و تفتيش ماليهء قزوين ، همدان و بروجرد بود و بسيار خوب از عهده برآمده بود .\r\nعباسقلى خان كردستان در ماليهء مستخدم بود . شب را ماندند و بعد از شام تلگراف فورى به من رسيد كه آقاى عماد السلطنه مخابره نموده بودند كه هرجا مير محمّد حسين خان هست تلگراف كنيد كه همشيره شاهزاده آغا بدحال است زود بيايد . من تلگراف را به او نمودم و قرار شد صبح بسيار زود برود .\r\n\r\nاختلال حواس نصرة الملك - فوت دبير الملك\r\nنصرة الملك پدرش ديوانه بود حاليه زنجيرى شده . دبير الملك وزير معارف وفات كرد . خدا او را بيامرزد . رفيق و دوست ايام جوانى ما بود . الى حال آدم خوش‌مزه خوش‌مشرب خوبى بود .\r\n\r\n","description":"","footnote":"","page_name":" 5582 ","page_number":686},
  {"content":"\r\n\r\n\r\nامضاى معاهدهء آلمان\r\n28 جولاى درست روزى كه قضيهء سراجو و قتل وليعهد اطريش واقع گرديد معاهدهء آلمان و متفقين امضاء شد ، پنج سال شمسى تمام .\r\n\r\nفوت خواهر : والدهء وثوق السلطنه\r\nجمعه 25 - قضيهء ناگوار فوت همشيرهء بزرگ حاجى شاهزاده آغا واقع گرديد . همان روزى كه وليعهد وارد شد شب را در كلوب سابق روسها كه حاليه در دست انگليسهاست دعوتى شده بود به افتخار فتح و امضاء معاهده . من هم جزو مدعوين بودم . وعده هم داده بودم . از جائى هم خبر نداشتم ، غروب در خانهء رفعت السلطان رفتم آنها مىدانستند .\r\nدر ضمن صحبت روزنامهء « ايران » را به دست من دادند تا نگاه كردم به خط مشكى چشمم برخورد و متوجه آن شدم ديدم خبر فوت والدهء مير محمّد حسين خان را نوشته است . حالم برهم خورد و گريهء زيادى كردم ، چه براى او چه براى روزگار خودم . فورا از جناب قونسل عذر خواستم كه به اين علت از آمدن معذورم . اين همشيرهء بزرگ ما بود اسمش معصومه خانم ملقبه به حاج شاهزاده آغا .\r\n\r\nعز الدوله هفت سال حاكم قزوين - سرگذشت شاهزادهء آغا\r\nهنگامىكه حضرت اقدس و الا با والدهء خودشان ايام جوانى يعنى به دو جوانى كه تازه از اندرون ناصر الدين شاه خارج [ شده 
  ] و حاكم قزوين بودند والدهء اين همشيره را صيغه نموده بودند . هفت سال حكومت شاهزاده طول كشيد . نه تصور شود امورات آن عهد به اين درجه شلوغ بود كه حضرت والاى جوان را راستىراستى حاكم قزوين نموده باشند .\r\nبلكه اسم با او بود . درس مىخواند و شكار مىرفت . امورات حكومتى با وزير مستقل آن هم وزيرى مثل حاجى حسن خان افشار آجودان‌باشى كل و مرحوم علاء الملك برادر ميرزا حسين خان سپهسالار اعظم [ بود 
  ] . در ضمن وزارت ، مربى و للهء حضرت و الا هم بودند . والدهء همشيره مرحومه شد و پس از آن‌كه والدهء ما را به نكاح خود درآوردند اين همشيره نزد او تربيت شد مثل اولاد خودش ، تا به ميرزا على اصغر خان پسر ميرزا محمّد حسين وزير خزانه ( نصرة الملك حاليه ) شوهر كرد . يك پسر مير محمّد حسين خان وثوق السلطنه و يك دختر از او باقى است . با والدهء مرحومه به حج مشرف شد . عابده و زاهده و يكى از معلمين مسائل شرعيه و علوم دينيه بود كه سالها تدريس نموده بود . به نظرم پنجاه و هفت سال قمرى داشت رحمة اللّه عليها . امروز در مسجد نزديك خانهء موثق\r\n\r\n","description":"","footnote":"","page_name":" 5583 ","page_number":687},
  {"content":"\r\n\r\nديوان ختم گذاشته شد . محترمين و علماى شهر همه آمدند . ظهر علما ختم را برچيدند .\r\nحاجى شيخ احمد واعظ روضه خواند . بعد منزل رفتيم .\r\n\r\nوثوق السلطنه\r\nمير محمّد حسين خان بسيار خوب تربيت شده و بسيار خوب جوانى است .\r\nاحترام الدوله دختر بزرگ آقاى عماد السلطنه عيال اوست . اولادى هنوز ندارد . اصلا طايفهء اينها كم‌نسل است . در وزارت ماليه مقام محترمى دارد و اميدوارم روزبه‌روز ترقى كند . سواى كمالات جديد خط خوشى دارد ، ميرزاى قابلى است . « 1 »\r\n\r\nتولد من\r\nپنجشنبه دهم شهر ذيقعده - روز تولد من است .\r\n نزادى مرا كاشكى مادرم * و يا زاد مرگ آمدى بر سرم \r\nچه عمرى ، چه زندگانى ، چه مملكتى ، چه دولتى . همان مردن بر اين زندگانى ترجيح دارد . اعليحضرت به فرنگستان تشريف مىبرند . وليعهد نايب السلطنه است .\r\nاسبهاى مرا آورده‌اند اما آنچه مىكنم دو نفر قزاق با ژاندارم بدهند همراه ببرم نمىدهند . آقاى عماد السلطنه مرقوم داشته بودند نديم‌باشى وزير عدليه را مغلوب كرد اما هنوز با رئيس الوزرا روبه‌رو نشده است ، احضارش ننموده .\r\n\r\nآدم‌دوانى\r\nامروز به آدم‌دوانى انگليسها در اردو دعوت داشتيم . خيلى تماشا داشت . انگليسها اصلا « اسپرت من » هستند . هركجا باشند بازيهاى خود را مداومت مىكنند . اقلا روزى در ده مكان فوت‌بال است . « كورس » بزرگ امروز يكصد و پنجاه متر بود . هنديها عليحده دويدند . مثل ما پاها را برهنه نموده شلوارها را بالا زده بودند .\r\nكشتى هوائى امريكا از اتلانتيك گذشت و اين افتخار نصيب امريكائى شد . مال انگليس كه اول اقدام نموده بود در طيران معيوب شد و مجبور به فرود آمدن و نشستن [ بر 
  ] كشتى شد .\r\n\r\n\r\n","description":"","footnote":"\r\n( 1 ) - چندى بعد لقب عميد الملك به او داده شد . او هم مانند پدرش مبتلا به اختلال حواس شد و در 1306 شمسى بلاعقب فوت كرد . ( مسعود سالور )\r\n","page_name":" 5584 ","page_number":688},
  {"content":"\r\n\r\n\r\nشيخ ابراهيم و كاغذجات مؤلف\r\nشيخ ابراهيم پس از ورود از الموت به فاصلهء چند روز يك دستمال بسته مملو از كاغذجات نزد من آورد . من تصور كردم از اسناد و كاغذجات مهم من است . باز كردم ديدم تمام پس‌چكهاى سنوات گذشته و مقدارى هم كاغذجات طهران و قزوين و عريضه‌جات مهمل الموتى است . گفتم جناب شيخ اينها را براى چه آوردى . اقلا مىخواستى به‌جاى اين دستمال بزرگ كاغذ بىفايده چند تا قباله با مقدارى از تمسكات بياورى . گفت ممكن نشد . گفتم پس اينها را هم لازم نبود بياورى و داغ مرا تازه كنى . چون بعضى خيانتهاى بدى هم از او بروز نموده بود و چند كاغذ او به دستم افتاده بود با كمال ادب و انسانيت عذرش را خواستم و گفتم من‌بعد پا به خانهء من نگذار . با همه صحبتهاى من و تربيتهاى من و ده سال نگاهدارى باز الموتيّت و طينت ناپاك خودت را بروز دادى ، ديگر بس است . خداحافظ . مجازات و خيانت تو را به خدا برگذار كردم .\r\n\r\nورود شاه\r\nچهارشنبه 16 ذيقعده ، 21 برج اسد - يكشنبه 13 غفلتا گفتند اعليحضرت فردا به سلامتى وارد مىشود . مردم به عجله مشغول آئين‌بندى و تزيين شدند . آئين‌بندى ايران هم خيلى سهل است . قاليچه و قالى است كه در هر خانهء دكان‌دارى و همسايهء او هست با مقدارى شلهء قرمز ، چند دانه چراغ كه آن هم بسيار است و روىهم‌رفته خوب و قشنگ هم مىشود . جلو « آلاقاپى » و ژاندارمرى و درب خانهء سردار كه فعلا مهمان‌خانه شده است طاق نصرت بستند .\r\n\r\nآمدن اسمعيل خان\r\nدوشنبه 14 - مقارن ظهر اسمعيل خان آمد كه ظهر شاه وارد مىشود . اسمعيل خان جون انگليسها باكو را تخليه كردند و خارج شدند از خدمت انگليسها خارج [ شده 
  ] و قزوين آمده است . هرچه هم داشت آنجا خانهء يك ارمنى گذاشت كه بولشويكها همه را بردند و يك تكه به قزوين نياورد . در آن گرما برخاستيم و دكان اسعد الحكما رفتيم . همه گفتند وارد مىشود . رفتيم خيابان شاهى مردم خصوصا زنها از صبح جمع شده بودند .\r\nهوا گرم ، ظهر خيابان بىآب زنها توى چادر و چاقچور معلوم است چه به آنها گذشت .\r\n\r\n","description":"","footnote":"","page_name":" 5585 ","page_number":689},
  {"content":"\r\n\r\n\r\nشاه در قزوين\r\nمختصر نيم ساعت به غروب مانده بود گفتند شاه امشب توقف خواهد كرد ، در حالى كه تهيه ديده نشده بود . ده دقيقه بعد صداى توپ بلند شد كه از دروازهء طهران با تلفن به ژاندارمرى خبر داده بودند . مردم انتظار هياهوئى ، دستهء ژاندارمرى ، قزاقى داشتند كه به آن واسطه متوجه شاه خود شوند كه يك مرتبه اتومبيلى به سرعت تمام آمد گذشت و گفتند شاه بود ، شاه بود . مردم خوب نگفتند و مكدر شدند كه اين همه گرما خوردند .\r\nبالاخره اگر دو نفر شاه را ديد پنجاه نفر نديد .\r\nدر جلوى شاه توى اتومبيل شاهزاده نصرت السلطنه نشسته بود كه از ميان عموهاى خود به او خيلى مرحمت دارد و مىگويند شاهزادهء باكمال خوبى هم هست . پهلوى شوفر شاهزاده نصرت الدوله [ بود 
  ] كه وزير خارجه شده و رئيس همراهان است . چندين اتومبيل هم همراهان ديگر بودند كه جز شهاب الدوله ديگرى را نشناختم .\r\n\r\nحركت شاه\r\nروز سه‌شنبه - صبح اعليحضرت حركت فرمودند . باز نصرت السلطنه و نصرت الدوله در همان اتومبيل بودند . بيست و يك نفر ملتزم ركاب مبارك است . اول به سوئيس تشريف مىبرند بعد فرانسه و از آنجا به دعوت پادشاه انگليس به لندن . شش ماه اقلا مسافرت طول خواهد كشيد . اغلب ملتزمين ركاب عملهء خلوت هستند . شاه بىاندازه قطور و شكمش بزرگ شده ، به آن قدش نمىآيد . يكى از جهات مسافرت معالجهء شكم است . وليعهد خوش‌تركيب‌تر است ، سفيدتر است ، رعناتر است .\r\n\r\nكشتى هوائى\r\nامروز 16 - جريدهء « رعد » انتشار رقعهء رئيس الوزرا و معاهدهء با دولت انگليس را داد كه من هنوز قرائت نكرده‌ام . كشتى هوائى انگليس به طول 650 پا از انگليس به امريكا و از امريكا به انگليس در هفتاد و پنج ساعت و سه دقيقه بالا رفت و مراجعت نمود . مكاتيب كه در ظرف دوازده روز مىرفت به فاصلهء سه روز رسانيد . اسم كشتى هوائى 34 است و در چهارم جولاى عزيمت نمود . دوازده هزار ليره جايزه « ديلى ميل » را گرفت .\r\n\r\nمدحت السلطنه ، چه حاكمى است\r\nاين‌طور به من نوشته‌اند كه ولى آقا با جلال و مختار كلانى با دو سه نفر ارمنى از\r\n\r\n","description":"","footnote":"","page_name":" 5586 ","page_number":690},
  {"content":"\r\n\r\nتنكابون با اسلحه و [ به 
  ] اغواى اقتدار الملك و اسعد السلطنه مخفيانه الموت آمده‌اند .\r\nشبها در دهات گردش مىكنند تا از وضعيات مسبوق شوند و اقدام به عمل نمايند .\r\nاسد اللّه ميرزا متوحش شده حق هم دارد . آنچه كردم مدحت السلطنهء بىغيرت كسى نفرستاد . من نمىدانم اين چه حاكمى است و به چه درد اين ولايت مىخورد . تمام صحبت او راجع به نورچشمى مدحت الدوله بود كه جزو سويت اعليحضرت بود و مىگويند براى شاه . . . مىكند . يك دختر رقاص فاحشه را هم كه تمام اهل اين شهر ديده‌اند گرفته و لقب مدحة الملوك داده است . . . . و مداخل از نان ، گوشت ، زغال ، هيزم و ساير ارزاق شهر [ مىبرد 
  ] .\r\n\r\nگريخته‌هاى ساعد الدوله در الموت\r\nيكشنبه 20 - صبح باقر از الموت نفس‌زنان وارد شد گفت شب نوزدهم ولى آقا ، جلال با جمعى ارامنه و گريخته‌هاى ساعد الدوله سه ساعت از شب رفته با تفنگ و اسلحهء در دست وارد بالاخانه شدند . در حالىكه اسد اللّه ميرزا و ميرزا حسين و ملا محيط سر شام بودند . اينها زنده‌باد سپهسالار ، زنده‌باد ساعد الدوله‌گويان وارد اطاق شدند . من فورا فرار كرده به شهر آمدم . ديگر خبر ندارم . فورا نزد آن نامرد رفتم . گفت ژاندارم با شاه رشت رفته ، باشد هم ماژر نمىدهد .\r\nشب كاغذ تقى رسيد كه من آتان بودم و ماليات مىگرفتم و دو ارمنى و يك مسلمان سراغ من آمدند . كدخدا شفيع با زنهاى آتان غيرت كردند مرا ندادند ، سهل است آن سه نفر را هم گرفتند خلع سلاح كردند . به داد ما برسيد ، شايد سايرين آمدند چه كنيم . من همان شب مجددا باقر و حاجى آقا همدانى [ را 
  ] كه حضرت و الا تكه گرفته و فرستاده و رجزها مىخواند با دو تفنگ كه جديدا خريده بودم روانه كردم و مشوش اسد اللّه ميرزا و على محمّد هستم كه چه به سرشان بيايد و صبح باز حكومتى رفتم داد و قال زياد كردم .\r\nبالاخره قرار شد دو نفر ژاندارم برود سر عمارت ، خانهء سعيد نظام ، آن صاحب‌منصب ژاندارم [ را 
  ] كه آنجا مأموريت دارد برداشته برود الموت . تا چه‌وقت بروند و چه بشود .\r\n\r\nفرار اسد اللّه ميرزا\r\nچهارشنبه 23 - روز 21 صبح زود گفتند اسد اللّه ميرزا لخت [ و 
  ] عور وارد شد . من شكر خدا را كردم كه به حمد اللّه سلامت آمد . رفتم بيرون ، نه كلاه در سر داشت ، نه كفش در پا . يك تاى پيراهن و زيرشلوارى . گفت سر شام بوديم اينها وارد بالاخانه شدند . مرا نشناختند و ميرزا حسين را گرفتند . من فورا از درب ديگر بيرون آمده توى باغات زوارك\r\n\r\n","description":"","footnote":"","page_name":" 5587 ","page_number":691},
  {"content":"\r\n\r\nزده پياده تا صبح راه رفتم تا شورستان رسيدم ( خوب بود چند سال قبل سفرى الموت آمده و راهها را بلد بود . ) از آنجا با يك نفر رعيت چاله آمدم ، از آنجا مال گرفته و به شهر .\r\n\r\nچپاول\r\nبيست و دوم آدم آمد كه على محمّد و ميرزا حسين و جمعى را محبوس نمودند . چهار قبضه تفنگ با قطارهاى فشنگ و دو كره روسى و ايرانى و آنچه توى بالاخانه بود با هرچه اسد اللّه ميرزا رخت [ و 
  ] لباس و اسباب داشت و اسنادهاى جديد همه را بردند به كلان خراب شده . خدا مىداند به مادر على محمّد و آن بچه چه بگذرد . من تمام خيالم پيش آنهاست . هيچ از دستم برنمىآيد . چه كنم ، چه چاره كنم از دست اين حاكم ، اين دولت ، اين رئيس الوزراى فعال .\r\n\r\nارامنهء مهاجم ، مستخدم ساعد الدوله\r\nچند تلگراف طهران كردم . نزد رؤساى ارامنه پيغامات دادم : اينها هيچ‌جا را براى شرارت امن‌تر و بىصاحب‌تر از الموت و هيچ مالى را حلال‌تر از مال من نمىدانند . البته آنچه هم نديم‌باشى جمع كرده اين دفعه مىبرند . باقر و آن همدانى آمدند كه در راه متواترا خبر رسيد كه تقى خان مىآيد . امروز غروب تقى وارد شد با كدخدا شفيع ، محمّد حسين و غلام حسين . سبيل به سبيل رفتند بالاخانه . تقى گفت ميرزا حسين آمد كه على محمّد و تقى برادر مرا نگاه داشتند . يكهزار و پانصد تومان هم سند گرفتند . اگر من ارامنه را صحيح و سالم با اسلحه بردم فبها و الا آن دو نفر را تيرباران [ كنند 
  ] ، آن مبلغ را هم بگيرند . من ناچار شدم آنها را دادم با اسلحه به ميرزا حسين و خودمان سوار شده آمديم . من همان شب از حكومت درخواست كردم مأمور روانه كند اين ارامنه را بياورند .\r\nنداد و نفرستاد . مأمورين ايرانى از بزرگ و كوچك وظيفه‌شناس و مسئول نيستند . از كميتهء ارامنه كاغذ گرفته روانه كردم . اينها از همان ارامنهء مستخدمين ساعد الدوله هستند .\r\nچهارشنبه سلخ ذيقعده - باكمال بىشرمى امروز حاكم نزد من آمد كلمه‌اى هم از امر الموت صحبت نكرد . كانّه كارى و امرى واقع نشده است .\r\n\r\nعباس ايرانى - قونسل انگليس\r\nشاه جمعهء گذشته به كشتى نشست . در اسلامبول يك هفته مهمان محمّد على شاه است . چون متنكرا تشريف مىبرند بنابر رسم اروپا فرمودند يا « عباس ايرانى » اسم خود را مىگذارم ، يا دوك د استراباد . ويكهم قونسل سياسى انگليس به فاصلهء يك شبانه روز\r\n\r\n","description":"","footnote":"","page_name":" 5588 ","page_number":692},
  {"content":"\r\n . \r\n","description":"","footnote":"","page_name":" 5589 ","page_number":693},
  {"content":"\r\n\r\nماژر و بعد كلنل شده و براى خدمتگزارى شاه همراه اعليحضرت رفت ( انگليسها هم چون در ايران آمده‌اند مثل ما منصب مىدهند . )\r\n\r\nمستشارهاى انگليسى\r\nمستشارهاى انگليس گفتند به زودى خواهند آمد . دل‌خوشى من از اين قرارداد اين است بلكه انگليسها بيايند به اين شرارتها خاتمه داده شود .\r\nبه اسد اللّه ميرزا مبلغى نياز كرديم برود رخت و لباس بخرد . خوب شد تقى مادر و عيال و بچه خودش را چند روز قبل شهر فرستاده بود . آن چند روز سكينه باجى مادرش داشت سكته مىكرد .\r\n\r\nقرارداد 1919 ايران و انگليس\r\nمفاد قرارداد دولتين انگليس و ايران از اين قرار است :\r\n1 - به‌طور قطع دولت انگليس تماميت و استقلال ايران را حمايت خواهد نمود .\r\n2 - هرقدر مستشار لازم باشد به پول ايران خواهد داد .\r\n3 - به خرج دولت ايران هر عده صاحب‌منصب نظامى و مهمات و اسلحهء سيستم جديد لازم باشد خواهد فرستاد . عدهء قشون ايران را متخصصين انگليس و ايران معلوم خواهند نمود .\r\n4 - براى تهيهء وسايل نقدا قرضهء بزرگى خواهد داد تا ترتيب آن قرضه داده شود . به طور مساعده يك مليان ليره خواهد پرداخت . گمرك ايران وثيقهء آن خواهد بود .\r\n5 - براى وسايل حمل‌ونقل به شركت ايران راه‌آهن خواهد كشيد .\r\n6 - تعرفهء گمركى را كميته‌اى مركب از ايرانى و انگليسى معلوم خواهد نمود .\r\nضميمهء رقعهء سفارت :\r\n1 - تجديدنظر در معاهدات انگليس و ايران\r\n2 - جبران خسارت مادى وارده به مملكت ايران از دول متخاصمه\r\n3 - اصلاحات خطوط سرحدى ايران در نقاطى كه طرفين آن را عادلانه تصور نمايند\r\n( كاكس )\r\nمردم فعلا در باب اين قرارداد خوش‌بين هستند و اميدوارند در سايهء آن امورات ايران اصلاح شود .\r\n\r\n","description":"","footnote":"","page_name":" 5590 ","page_number":694},
  {"content":"\r\n\r\n\r\nراپرت سيد محمود خان اسپيران\r\nغروب سواد راپرت سيد محمود خان اسپيران را حكومت براى من فرستاده بود از اين قرار است : ولى آقا و جلال با چهار نفر ارمنى ، شش نفر غريبهء مسلح در الموت هستند . مىگويند ما از طرف ساعد الدوله و اقتدار الملك مأمور هستيم عين السلطنه را راه ندهيم . اسد اللّه ميرزا را هم خواسته بودند بگيرند فرار نموده است . جبرا رعيت را به اطاعت خود درآورده‌اند . از قرار معلوم جز تفنگ و خورجين و اسبابهاى اسد اللّه ميرزا چيزى نبردند .\r\n\r\nفرار ويس‌موس ( واسموس )\r\n4 ذيحجه - خانهء جنرال رفتم . او دو ماهه هندوستان رفته عيال خود را بياورد . با كلنل قايم‌مقام او خيلى صحبت [ كردم 
  ] و شكايت داشتم . هارت قونسل سويل بسيار از حاكم بد گفت . سپهسالار را « مردكه » خطاب كرد . از ويس‌موس پرسيدم . گفت حاجى ويس موس را مىفرمائيد ، پدرسوخته فرار كرد رفت به سفارت آلمان . هزار تومان دولت شما خرجى داد و روانهء آلمان نمود .\r\n\r\nدار زدن ماشاء اللّه خان كاشى و پهلوان رضا\r\nماشاء اللّه خان پسر نايب حسين را به هر حيله بود وثوق الدوله طهران آورد . ديروز با پهلوان رضا به دار محبت آويخته شد . ژاندارم در تعقيب نايب حسين رفته انشاء اللّه او هم دستگير مىشود . مردم از اين خبر و از اين مجازات بىنهايت مسرورند . سيزده سال است اينها شرارت مىكنند و چندين كرور مال فراهم نموده‌اند . مدتى است كه در شهر كاشان و پارك فرح‌آباد در نهايت صفا و امنيت نشسته هر كارى ميل دارند مىكنند . گفتند ماشاء اللّه خان حرم‌سرائى دارد كه چهل زن شخصى او در آن است .\r\nبعضيها از معاهده بد مىگويند اما اكثريت طالب آن است .\r\n\r\nدربارهء حاكم قزوين و حالات او\r\nپنجشنبه 8 ذيحجه ، 13 سنبله - حكومت پس از مراجعت ژاندارم و راپرت آنها به جاى آن‌كه اقدامى در قلع و قمع ارامنه و اشرار كند پاك و صاف مرا جواب كرد كه به كار الموت دخالت نمىكنم ، مىنويسم به شما مىدهم . جواب گفتم چون مىدانى حقيقت‌رس نيست اين‌طور مىگوئى . اين نوشتهء شما براى من ثمرى ندارد ، جز وقتى كه\r\n\r\n","description":"","footnote":"","page_name":" 5591 ","page_number":695},
  {"content":"\r\n\r\nاز حكومت استعفا كنى . گفت از الموت مىكنم ، استعفاى شما به من چه نتيجه دارد .\r\nراست مىگوئى به طهران بده . حرف زياد زده شد و بالاخره من سكوت كردم ، زيرا هيچ اين حرفها فايده به حال او نمىكند . فقط بنشيند و صحبت كند ، اسم كلاغ ببرى ده حكايت و صدماتى كه از كلاغ به او وارد شده بگويد . اسم فيل ببرى پنجاه حكايت از فيل و طريقهء زاد و ولد و پرورش بچهء او راست يا دروغ بيان نمايد . اسم غاز ببرى يك ساعت در باب آن حيوان و عجايب كردار و افكار او نقل كند . اسم آهو ببرى يك صبح تا ظهر از شكار و دويدن و پرش او و اقسام او صحبت بنمايد . اسم مظفر الدين شاه به ميان بيايد قس على هذا . من يك روز عمدا اسم مار بردم چهار ساعت از مار حكايتها گفت كه به گوش من ابدا نخورده بود . خلاق اين قبيل صحبتهاست و چنان حاضر الذهن كه مزيد بر آن متصور نيست .\r\n\r\nكاغذ ولى آقا\r\nميرزا حسين چند روز است آمده . يك پول نقدى از او و على محمّد گرفتند به اسبابها دست نزده‌اند و اين براى آن است كه بنمايند آن دفعه هم ما نكرديم ساعد الدوله كرد .\r\nكاغذى ولى آقا به من نوشته بود كه از تقصير من بگذريد خدمتگذارى مىكنم ، لاف و گزافها . كلام اللّه مجيد هم براى ميرزا حسين قسم خورده بود كه من ديگر به قسم الموتى اعتقاد ندارم . در مقابل گفته بود فلان‌كس هم قرآن مهر كند و روانه دارد . من يك جوابى نوشتم ليكن قرآن را مهر نكردم و گفتم رسم ندارم . اين جواب هم فقط براى آن بود كه بلكه بتوانم كاغذجات ساعد الدوله و ديگران را از او بگيرم . كاغذ را شكر اللّه كلانى برد .\r\n\r\nمدير دايرهء شمال\r\nشفيع و سايرين هنوز خانهء من هستند . جرأت رفتن نمىكنند . شفيع مىگويد حالا كه هركه هركه است ما هم يك يهودى براى نيابت ناحيهء خود مىبريم . مدير دايرهء شمال وزارت داخله را طورى شيخ محمّد على فريفته و خر خود كرده [ كه 
  ] يك كلمه برله من روى كاغذ نمىآورد و نهايت همراهى را با خيالات شيخ دارد . آنچه من مىنويسم بلاجواب است ، اما هر بچه از من شكايت كند جوابش با پست مىرسد . از همه تلگرافات و راپرت يك كلمه جواب نيامده . خرمن رفت ، باج مراتع رفت ، مطالبات باد خورد ، لاوصول ماند .\r\nچهارشنبه 14 ذيحجه - امروز حاكم مرا خواست و گفت عده‌اى ژاندارم در قزوين ، عدهء ديگر از تنكابون براى دستگيرى ارامنه و اشرار رفتند . به حكومت طالقان هم\r\n\r\n","description":"","footnote":"","page_name":" 5592 ","page_number":696},
  {"content":"\r\n\r\nتعليمات داده شده . به احدى هم نگوئيد .\r\n\r\nدستگيرى مخالفان قرارداد\r\nدر طهران حكومت نظامى اعلان شده و حاج محتشم السلطنه ، مستشار الدوله ، ممتاز الدوله ، ممتاز الملك را دستگير و به كاشان تبعيد و حبس نظر نمودند . جمعى را هم در خانهء حاج معين التجار دستگير نمودند . اينها بهانهء خود معاهده را قرار داده بودند و بعضى اقدامات مىكردند . همه از اوضاع منزجرند و همه لياقت اين اشخاص را سنجيده‌اند و مىدانند كه مردمان پوچى هستند . امروز عامهء مردم با قرارداد همراه هستند . از اين اوضاع دل‌خوش نيستند . اميدوارند خوب شود .\r\n\r\nسفارش سفير انگليس - اسحق ميرزا مأمور الموت\r\nسفير انگليس كاغذى در سفارش من به كاپيتان فرتسكيو نايب قونسل نوشته بود رساندم . خيلى سؤالات نمود يادداشت كرد و گفت حاكم را ملاقات مىكنم . با آن فرمايشات حاكم به احدى نگو ژاندارم رفته و همه مىدانند كه اسحق ميرزا پسر شاهزاده جلال مأمور آنجاست جز من .\r\nيك تفنگ شهباز گرفت برود سر راه دينه‌رود كه اگر خواستند غفلتا از آن راه فرار كنند جلوگيرى نمايد . بعد معلوم شد به خط مستقيم رفت بالاروچ و تفنگ را تقديم آنها كرد .\r\n\r\nحوالهء عز الدوله\r\nقبض مقررى نقد و جنس حضرت اقدس و الا رسيد . به هر حيله‌اى بود حوالهء آن را از الموت تغيير داده جنسى را به انبار شهر و نقد را حوالهء املاك استيجارى طومانيانس گرفتم و كار بزرگى انجام گرفت . در حقيقت شانس بود .\r\nحاج امين الضرب و سيد محمّد كمره‌اى را هم گرفته‌اند . سعد الدوله خودش را دربار رسانيد . اطمينان داده [ اند 
  ] و مرخص شده است .\r\n\r\nاشرار الموت\r\nچهارشنبه 21 - امروز صبح اسحق ميرزا اسپيران با هشت ژاندارم به الموت رفت . اگر گفتهء حاكم راست باشد از تنكابون و طالقان تعقيب شود ممكن است اشرار دستگير شوند و الا باز فرار مىكنند . دو كره قاطر همدان مرا كه از ميان رود آورده بودند و در كوه بود سه ساله بودند و حقيقتا دانه‌اى سيصد تومان قيمت داشت جلال گرفته و براى\r\n\r\n","description":"","footnote":"","page_name":" 5593 ","page_number":697},
  {"content":"\r\n\r\nخودش به طالقان فرستاده مخفى نموده تا بفروشند .\r\n\r\nدستگير شدن نايب حسين\r\nنايب حسين و دو پسرش دستگير شدند . خودش فى الجمله زخم هم دارد . امروز در ميدان توپخانه يا مشق به دار آويخته شده به كيفر اعمال خود رسيد . فقط يك پسرش سيف لشكر فرار نموده است . اتباع او را هم يكىيكى دار خواهند زد . يكى ماژر فضل اللّه خان مىشود ، يكى محمود خان كه از بچهء گربه مىترسد .\r\n\r\nتعريف از وثوق الدوله\r\nجرايد چندى است خيلى از اقدامات وثوق الدوله مداحى مىكنند . مردم هم بسيار تعريف مىكنند چيزى كه هست نه در تعريف و نه در تكذيب وقعى مانده ، از بس كه بىجا و بدون محل استعمال شده است .\r\n\r\nقشون انگليس\r\nقونسل انگليس رشت رفته . رژيمان هامپشاير مىرود ، رژيمان نورفلك مىآيد . در حقيقت قشون قشون انگليس است . لباس يك نفر سربازش صد تومان قيمت دارد ، چه جوانها ، چه انسانها . از ديدن آنها آدم لذت مىبرد . واقعا مايل مىشود دو ساعت تماشا كند . يك دسته موزيك دارند كه آدم حظ مىكند . من اغلب عصرها اردو گردش و تماشا مىروم ، هم لذت مىبرم و هم افسوس مىخورم .\r\n\r\nجريان ميرزا اسحق\r\nدوشنبه 26 ذيحجه الحرام - سه روز قبل ميرزا اسحق پيدا شد گفت مرا ولى آقا و سايرين بالا خواستند كه برو شهر شاهزاده اطمينان بدهد ما مشغول نوكرى و رعيتى باشيم . ارامنه هم به واسطهء مكاتبات ارامنهء شهر از آنجا جدا شده رفتند عقب كار خود ، ليكن متصل از اسعد السلطنه و اقتدار الملك كاغذ براى آنها مىرسد . يك فقره حوالهء دو هزار تومان پول كه سپهسالار به طومانيانس داده در جيب ولى آقاست كه به ملاحظاتى نگرفته . اسناد ديگر هم دارد . اطمينان حاصل كرد همه را هم به شما مىدهد . گفتم ميرزا حسين آمد كاغذ هم آورد جواب نوشتم . معلوم شد دروغ مىگويند . حالا هم كه شما آمديد موقع گذشت ژاندارم رفته . اما حوالهء دو هزار تومان بسيار بىجا كردند نگرفتند .\r\nالبته به آنها بگو پول را بگيرند نوش جانتان . چند روز بعد معلوم شد اسحق از ترس رفتن\r\n\r\n","description":"","footnote":"","page_name":" 5594 ","page_number":698},
  {"content":"\r\n\r\nژاندارم فرار كرده . اينجا برادرش سفارش‌نامه از اداره گرفت و بدون اطلاع من رفت . اما حكايت حوالهء سپهسالار را قسم مىخورد رؤيت كردم ، اللّه اعلم .\r\nاسحق ميرزا راپرت داده اشرار سنگربندى كرده‌اند ، كمك براى من فرستاده شود كه اعتنائى به اين راپرت نكردند . از دستگيرشدگان طهران غالب مرخص شدند جز آنها كه كاشان بردند .\r\nمطالب مربوط به سال 1337 به‌همين‌جا پايان گرفته است .\r\nتصحيح مطبعى نهايى در بيست و هشتم مهرماه 1378 پس از اين‌كه جناب مسعود سالور ملاحظه فرمودند انجام شد . ايرج افشار .\r\n\r\n","description":"","footnote":"","page_name":" 5595 ","page_number":699},
  {"content":"\r\n\r\n\r\n[ سال 
  ] 1338 ه ق\r\n\r\nنطق لرد كرزن\r\nجمعه هفتم شهر محرم الحرام 1338 هجرى - لرد كرزن در ضيافتى كه از نصرت الدوله وزير خارجهء ما نموده نطق مفصلى نموده است . مفاد نطق او اين است كه روس مضمحل شد ، عثمانى متلاشى . ناچار يك دولت قوى مركزى در آسيا لازم است و آن دولت ايران خواهد بود كه با كمك و همراهى مادى و معنوى انگليس مقام ارجمندى را حائز خواهد گرديد . اين نطق در شمارهء 526 سال سيم جريدهء « ايران » مفصلا نوشته شده . شايد اصل روزنامه را پيدا كرده ملحق به اين كتاب كنم « 1 » .\r\n\r\nابن ساعد و ابن سعد\r\nسپهسالار امروز وارد قزوين [ شد 
  ] و ناهار را خانهء امير انتصار خورد . عصر شريف‌آباد رفت . ورود او در هفتم محرم با آن شعرى كه اوايل انقلاب طهران و كشته شدن دو نفر سيد در بازار به حكم سپهسالار [ مىخواندند 
  ] بىمناسبت نيست .\r\n ابن ساعد بهر قتل مسلمين * يك الف از ابن سعد افزون‌تر است \r\n\r\nساعد الدوله\r\nساعد الدوله همراه اوست . شكايت زياد از همراهان خود نموده بود خصوصا از شيخ الاسلام و احتساب الملك .\r\n\r\nامير مؤيد و سردار معظم\r\nامير مؤيد را با سردار معظم لاريجانى و چند نفر كسان آنها را تحت الحفظ آورده به كرمانشاهان بردند . صفحهء مازندران هم به واسطهء حبس و تبعيد اينها امنيت حاصل خواهد كرد كه مدتها بود شلوغ بود .\r\n\r\n\r\n","description":"","footnote":"\r\n( 1 ) - غير از نطق او در مجلس اعيان است كه در صفحهء 5794 چاپ كرده‌ايم .\r\n","page_name":" 5596 ","page_number":700},
  {"content":"\r\n\r\n\r\nوعدهء ماژور محمود خان\r\nامروز من به ملاقات ماژر محمود خان رفتم . شاهزاده اجلال نظام آنجا بود . ماژر بر خلاف هميشه بشاش و خرم [ بود 
  ] و با روى خوش پذيرائى كرد . ندانستم به واسطهء حضور پدرزن سوگلى خود بود يا تغيير عادت . همه‌قسم وعده داد كه روز يازدهم صاحب‌منصب قابلى روانه مىكنم . اسحق ميرزا لياقت ندارد بچه است .\r\nديشب خانهء آقاى حاج سيد حسين روضه رفتم . خرج مىدهد . مجموعهء پلو با خورش بادمجان خوبى خورديم . آقا نجفى به لسان عربى نوحه مىخواند ، طلاب سينه مىزدند .\r\n\r\nدرخت به\r\nخانهء ما يك [ درخت 
  ] به بسياربسيار اعلى زيادى دارد . مىگويند مالك اولى نهال آن را از اصفهان آورده . من اين‌طور « به » طهران هم نديده بودم . سواى آنچه تاحال نوكر و كلفت و بچه و غيره خورده‌اند مقدار زيادى چيده شده كه براى دوستان خودم از مسلمان و انگليسى همه‌جا دادم بردند . مقدار زيادى هم براى مصرف خانه ، چه به مصرف رسيد چه نگاه داشتند . با اين‌حال تتمه را شش تومان فروختيم كه قند و شكر گرفته شربت و مربا درست كنيم . كلنل همسايهء ما كاغذ تشكرى از ارسال به نوشته بود .\r\n\r\nمجمع اتحاد الموت\r\nدر الموت « مجمع اتحادى » تشكيل داده‌اند براى خوردن مال من . چه خوب شد كه من محل مقررى را به هر نحو بود تغيير دادم . و الا همه را مىگرفتند و من هم در شهر به كلى بىپول مىماندم . شب حمام رفتم . حقيقتا خيلى كسل و اوقاتم تلخ بود . ياد سال گذشته مىكردم كه من هم آدمى بودم ، خانه داشتم ، اطاق مبله داشتم ، اوضاعى داشتم ، مجلس روضه و دادوقالى داشتم . چه شد همه رفت ، همه يغما شد ، همه به دست اين و آن افتاد . با اين خيالات از حمام بيرون آمدم .\r\n\r\nماليهء پير زال\r\nپير زالى پائين اين حمام كنار كوچه ديدم نشسته يعنى منزل نموده . درست نگاه كردم ديدم كه تمام اثاثيهء خودش را كه اطراف خودش گذاشته از قبيل لحاف پاره‌پاره ، متكاى تكه‌تكه ، سماور حلبى ده جا تو رفته و شكسته ، يك چراغ موشى مندرس ، كاسه آب شكسته ، يك قليان كهنه كه صد جاى آن را با كهنه و چرم و غيره بسته‌اند كه به همه جهت\r\n\r\n","description":"","footnote":"","page_name":" 5597 ","page_number":701},
  {"content":"\r\n\r\nدو تومان همهء ماليهء او ارزش ندارد و من امروز در مقابل اين پيرزن از ملياردرهاى امريكا بيشتر صاحب مال و تمكن هستم . پس چرا آنقدر غم و غصه بخورم . فورا غم خود را زايل نموده صد هزار بار شكر خداوند را به‌جاى آوردم و عهد كردم من‌بعد آنقدر افسوس نخورم . گوئى خداوند محض تنبيه و پشيمانى من امشب اين پير زال را مقابل چشم من آورد تا پى به حقيقت برده و تكليف آتيهء خود را بدانم . انسان انسان است . او در آن حال شايد شاكر باشد ، من چرا بايد ناسپاسى كنم . استغفر اللّه ربى و اتوب اليه .\r\nخداوندا خودت به همه ما رحم كن و قناعت را پيشهء ما قرار ده .\r\n\r\nرفتار پليس انگليسى\r\nدوشنبه 10 محرم عاشورا ، 13 ميزان - درست روز و فصل مطابق با واقعهء 61 هجرى است . آستانه رفتيم دستجات همه آمدند . زيارت نموده منزل آمدم . قمه‌زن امسال زياد بود . انگليسها با تعجب نگاه مىكردند . پليسهاى انگليسى خوب مراقب بودند . اگرچه انگليسها هيچوقت بر خلاف ادب و انسانيت رفتار نمىكنند و تا امروز ديده نشده با يك زن حرف زده باشند . حتى حرف بلند هم از آنها كسى نمىشنود . يك غرور و مناعتى دارند كه هيچوقت با ايرانى صحبت نمىكنند . طرف نمىشوند مگر در موقع احتياج ، آن هم با كمال ادب و انسانيت كه آدم لذت مىبرد .\r\n\r\nحسام همايون پسر شيخ الرئيس\r\nپنجشنبه 13 محرم - ديشب حسام همايون پسر مرحوم حاج شيخ الرئيس از بغداد وارد شده بود به خانهء ميرزا على اكبر خان معروف به كانتورى كه بيست و چهار سال است در ادارهء راه شوسهء روسها مترجم و منشى است ، يكى از آدمهاى خوب و دوست حقيقى من . با تلفن مرا خواستند رفتم . شام ميانه بود قدرى خوردم . بعد گفتند در كلوب سابق روسها انگليسها تئاتر دارند برويم آنجا . اتفاقا رفتيم وسط بازى رسيديم . چندان تماشائى نداشت . انگليسها هر شب در آنجا سينما و تئاتر دارند . گاهى اجازه و بليت به ايرانيها مىدهند . امروز را خانهء من مهمان بودند با مهندس الدوله داماد شاهزاده كاشف السلطنه كه براى تعمير سد رودخانهء كندل قزوين آمده است . ( بالاخره شهر قزوين را آب خواهد برد . دو سمت آن رودخانه و شهر به كلى در مسيل واقع است . سدها هم خراب شد . )\r\n\r\n","description":"","footnote":"","page_name":" 5598 ","page_number":702},
  {"content":"\r\n\r\n\r\nحبس پنجم سالار الدوله\r\nده ماه حسام همايون با سالار الدوله در بغداد حبس نظر بودند . مىگفت سالار الدوله پس از انقلاب روسيه به اسلامبول آمد آنجا توقيف بود . پس از متاركه فرار به‌سمت استراباد نمود . در تازه شهر توقيف انگليسها شد . آوردند قزوين و رفتيم بغداد . اين حبس پنجم سالار الدوله بود . در بغداد كنار دجله براى ما چادر زدند . همه‌چيز فراهم بود حتى بادبزنهاى الكتريك . ماهى سه هزار ليره هم انگليسها مىدادند كه از منافع ملك سالار الدوله بردارند . خيلى خوش به ما گذشت . اما خيال سلطنت از سر سالار الدوله بيرون نخواهد رفت . دايم در فكر آن است . از بغداد مجددا شاهزاده اسلامبول رفت .\r\nعيالات خود از فرنگيها ، ايرانىها ، كرد ، لر هرچه داشت خواست كه آنجا اقامت كند .\r\nمن ديگر خسته شده بودم و آمدم .\r\n\r\nحسام همايون\r\nحسام همايون خيلى خوش‌صحبت است . پس از آن‌كه زن گرفت ، بچه پيدا كرد به خيال تحصيل افتاد . طلاق داد و رفت فرانسه داخل مدرسهء نظام شد . بعد آمده بود اسلامبول دچار سالار الدوله گرديد الى حال .\r\n\r\nخيالات سالار الدوله\r\nبله سالار الدوله خيال سلطنت دارد . يكى دو دفعه هم نزديك به پايهء سرير رسيد اما اقبال يارى نكرد فرارى شد . يمن الدوله مىگفت همه روزه در لرستان مىنشستيم و شاهزاده طرح سلطنت مىريخت . اتفاقا اگر كسى براى شرفيابى مىآمد و پيشخدمت عرض مىكرد مىگفت نمىبينى كار داريم ! باز مىگفت در اين مدت هرقدر من اصرار مىكردم كه وزارت خارجه را به من مرحمت كنيد او از معاونت بالاتر نمىرفت و مىگفت خير همان معاون بايد باشى .\r\n\r\nحساب تف و قشون روس\r\nحسام همايون تعريفها از پاريس و مستوفى الممالك و ممتاز السلطنه سفير ايران مىكرد كه خيلى مضحك بود . مىگفت ما در يك كوچه اطاقى گرفته بوديم و كره‌اى آنجا برده بوديم . غالب روزها محرمانه آنجا نقشهء هجوم به روسيه را طرح كرده مذاكرات مىكرديم . پليس از اين مجلس مخفى ما مسبوق شد و به سفارت ايران اطلاع داده شد . ما\r\n\r\n","description":"","footnote":"","page_name":" 5599 ","page_number":703},
  {"content":"\r\n\r\nشاگردهاى مدرسه نظام را سفير احضار كرد . نشستيم ، گفت كدام‌يك شما حساب بهتر مىدانيد . يكى را نشان داديم . گفت حساب كن يك تف مكعب چقدر آب دارد . گفتند ما چه مىدانيم . تف بزرگ داريم ، كوچك داريم . اصلا ما در مدرسه حساب تف و مقدار آب آن را هيچ نكرده و به گوشمان هيچ نخورده است . جواب گفت هرقدر دارى نزد خود تخمين بزن . سفير مقتدر بود نمىتوانستيم پرگوئى كنيم ، الجاء يك حسابى كرده شد .\r\nبعد گفت اين آب مكعب تف يك نفر را ضرب كن در سيصد و بيست كرور آدم و تف . به هزار مشقت ضرب كرديم . در حالىكه همه مبهوت بوديم كه چه مقصود دارد و اين چه حساب و حكايتى است . پس از مدتى حاصل‌ضرب معلوم شد يك مقدار خيلىخيلى زياد آب به‌قدر چندين برابر رود ولگا مىشود . گفت خوب احمقها سيصد و بيست كرور آدم كه در روسيه هست اگر نفرى يك تف بكنند آب ايران را خواهد برد . شما چطور اوقات شريف خود را كه بايد صرف تحصيل كنيد مصروف حملهء روسيه مىآوريد كه برويد آن مملكت را تسخير كنيد . ما به همديگر نگاه كرديم و فهميديم سرّ ما فاش شده .\r\nبعد نصايح چندى به ما كرد و قدغن سخت نمود كه اين دفعه شما را تنبيه نمىكنم . از اين قبيل صحبتها زياد كرد .\r\n\r\nمحبوسين قزوين\r\nحسن خان نايب دوم ژاندارمرى كه به نظر آدم زرنگى آمد امروز آمد نزد من و از منزل من به‌سمت الموت رفت . شب با حسام همايون و اسمعيل خان رفتيم گراند هتل كه شاهزاده منزل دارد . از محبوسين قزوين سه نفر مانده بود : يكى [ تقى 
  ] بينش ، ديگرى كمال السلطان مدير « ستارهء ايران » و يكى ديگر هم مير مصطفى خان پسرعموى مهذب الدوله داماد من . بينش چندى قبل مرخص شده طهران رفت .\r\n\r\nمصطفى كاظمى\r\nمير مصطفى خان را هم دو روز است مرخص نموده‌اند ، گراندهتل منزل كرده تا برود .\r\nباقىمانده ميرزا حسين خان كمال السلطان . اين سه نفر خوب چاق شده بودند . بينش و كمال شاعر بودند . خيلى شعرها گفته‌اند . با مير مصطفى خان خيلى صحبت كرديم .\r\nمىگفت من ديگر محال است پيرامون اين كارها بشوم . هرچه به سرم آمد بس است . اما دروغ مىگويد . من از طفوليت و اول مشروطه او را مىشناسم كه ديوانگيها كرد ، حتى در كرمان انگليسها خواستند او را دار بزنند . به هزار مرافعه نجات يافت تا آمد طهران . باز مشغول انتريگ شد . برعكس او مهذب الدوله چه جوان سالم بىآزارى است .\r\n\r\n","description":"","footnote":"","page_name":" 5600 ","page_number":704},
  {"content":"\r\n\r\nحسام همايون فردا مىرود . مير مصطفى خان دو روز ديگر . كتاب مستر شوستر كه از نظم السلطنه امانت گرفته بودم دادم مير مصطفى خان برد . از بس كه انگليسها گرفتند خواندند تمامش اوراق شده . دندان من درد گرفته خيلى اذيت مىكند .\r\n\r\nتوقيف ساعد الدوله و آدمهاى آنها\r\nشنبه 22 محرم ، 25 ميزان - يك ساعت به ظهر مانده است من از نزد حكومت مىآيم .\r\nمرا خواسته بود . رفتم احضار به اندرون نمود . وارد اطاق شدم ديدم خودش با حال چشم‌درد نشسته ماژر محمود خان و يك صاحب‌منصب ديگر هم كه نمىشناسم نشسته‌اند . تا سلام كردم ماژر محمود خان گفت الحمد للّه شما به آرزوى خود رسيديد ، مكافات به عمل آمد . من متعجب شده پرسيدم چه حكايتى راجع‌به من است . گفتند اين ماژر ديشب از طهران آمده . سپهسالار را در طهران با ساعد الدوله توقيف كردند . حكم شده است اسلحه و آدمهاى آنها را توقيف كنيم . شما را خواستيم هم مژده بدهيم هم اگر سراغ داريد نشان بدهيد ، خصوصا محمّد خان ترك آدم ساعد الدوله .\r\n\r\nتفنگهاى مخفى كرده\r\nمن يك اطلاعى داشتم كه مراجعت از تبريز دو سه گارى كه چهار هزار قبضه تفنگ باشد اينها آورده‌اند . قدرى به جهانشاه خان فروخته و قسمت عمده را در قريهء آشنستان مخفى نموده است و باز گفتم ميرزا جعفر خان همان آشنستان است . اما از محمّد خان خبرى ندارم . حكومت گفت سلطان امان اللّه خان الساعه آشنستان رفته مىگويند محمّد خان هم در شهر مخفى است . گفتم اسلحه را به يك رفتن امان اللّه خان نمىدهند .\r\nآشكار نيست بايد تفتيش كنند . سرايدار و كدخدا را بترسانند تا بروز دهد . من هزار بار شكر خدا را كردم و خيلى مسرور بودم . گفتند حالا برويد و كسان خود را بگماريد سراغ [ كنند 
  ] اينها را بيرون بياورند . من منزل آمدم و به همه مژده دادم يك بانگ شادى و انبساط از خانهء من بلند شد كه گوئى عالم را به آنها داده‌اند .\r\nچهارشنبه 26 محرم - هركس مرا مىبيند مبارك باد مىگويد و از باطن من مظلوم كه آنها را به اين روز انداخت احسنت مىگويد . دوستان از من يك مهمانى مفصلى مىخواهند كه جمع شده به شادى من شادى كنند . حقيقتا من در خواب هم‌چنين پيش‌آمدى را براى آنها نمىديدم . نوكرهايشان مخفى شده‌اند . به همه دهات آدم فرستاده‌اند ، مقدارى اسلحهء او [ را 
  ] كه نزد وثوق الاسلام بود عنفا گرفتند . ولى گفتند در آشنستان اسلحه نبود . من باور نكردم و گفتم لازم به تحقيق هست .\r\n\r\n","description":"","footnote":"","page_name":" 5601 ","page_number":705},
  {"content":"\r\n\r\nاينها خيالات داشتند باز الموت بروند و كوس ياغىگرى بكوبند . سى نفر ژاندارم با اسفنديار خان سلطان و اسكندر ميرزا الموت رفت . اما آن اشرار تا اين مطلب را بشنوند فرار مىكنند .\r\n\r\nتوقيف ساعد الدوله\r\nرقعهء آقاى عماد السلطنه رسيد مرقوم داشته بودند :\r\n سر شب سر قتل و تاراج داشت * سحرگه نه تن سر نه سر تاج داشت \r\nشب 22 قزاق ، ژاندارم اطراف خانهء سپهسالار را احاطه نموده بالاخره جبرا قهرا ساعد الدوله را با سه نفر تروريست روس و ارمنى گرفتار [ كردند 
  ] و كشان‌كشان پاى پياده به نظميه بردند به جرم اين‌كه ساعد الدوله و اين اشخاص براى قتل رئيس الوزرا توطئه ديده بودند و از روى راپرتهاى صحيح جرم آنها محقق است .\r\n\r\nنوشتهء شعاع الدين ميرزا دربارهء سپهسالار\r\nشعاع الدين ميرزا نوشته بود :\r\n آه مظلومان بگيرد از عدو * همچنان كاتش به نيزار اوفتد \r\nبد نيست ما اطلاعات بعد خودمان را هم ضميمهء اين‌جا كنيم تا مطلب ناقص نمانده باشد . منتظم الملك چندى بعد قزوين آمد روزى مهمان من بود . من گفتم درست اين واقعه را براى من تعريف كنيد . گفت قبل از ورود سپهسالار دو سه نفر از آدمهاى ساعد الدوله را طهران دستگير كردند ، من‌جمله پرويز ( پسر كريم آدم شعاع الدين ميرزا كه در ژاندارمرى بود . بعد بيرون كردند نوكر ساعد الدوله و بسيار طرف ميل و التفات او بود . ) بعد دو نفر ارمنى را از رشت گرفته آوردند تا سپهسالار وارد شد . بعضى راپرتها هم از خمسه و قزوين از قرار معلوم رسيده بود .\r\n\r\nدر خانهء سپهسالار\r\nقبل از ظهر 21 چند دسته قزاق اطراف خانهء سپهسالار را گرفت و معابر را مسدود كرد . دو عرابه توپ هم روى باروى شهر كه مشرف پارك سپهسالار بود گذاشته شد . ما چون سپهسالار تازه وارد شده بود همه روزه آنجا بوديم . آن روز هم بوديم و ميان گلخانه نزد سپهسالار نشسته بوديم . بىخبر يك مرتبه ساعد الدوله وارد گلخانه شد ، راست رفت طرف پدرش و درب گوش او چند كلمه حرف زد . سپهسالار درهم رفت و بلند گفت نقلى نيست برويد . ساعد الدوله نرفت . مجددا گفت برو ، چه مىكنند . خواهى نخواهى\r\n\r\n","description":"","footnote":"","page_name":" 5602 ","page_number":706},
  {"content":"\r\n\r\nساعد الدوله خارج شد . آن‌وقت سپهسالار گفت حكم شده ساعد الدوله را دستگير كنند .\r\nاجزاء تأمينات كه براى دستگيرى ساعد الدوله آمده بودند او را برداشته رفتند . بعد آمدند گفتند كه قزاق همه‌جا را گرفته ( اينجا هم اقبال او بود كه صدائى از ساعد الدوله يا كسان سپهسالار برنخاست ، و الّا حكم شده بود اگر جزئى مقاومتى شود يا تيرى خالى شود فورا توپها را خالى كرده و تمام عمارت را [ خراب و 
  ] غارت كنند . )\r\n\r\nبازرسى خانه سپهسالار\r\nسپهسالار گفت به رئيس الوزرا تلفن كنند . جواب آمد كه كاغذ رئيس الوزرا الساعه خواهد رسيد . همين‌طور شد . كاغذ رسمى بود كه به واسطهء بعضى انكشافات استنطاق ساعد الدوله لازم شده است . بايد بدون هيچ حرفى تسليم داريد . ما رفتيم برويم بيرون قزاقها مانع شدند . مراجعت كرديم ببينيم چه مىشود . اين دفعه يكى از اجزاء پليس تأمينات آمد و به سپهسالار گفت حكم شده است ما تمام عمارت شما را تفتيش كنيم . از غيظ رنگ از روى سپهسالار پريده بود . اما هيچ چاره نداشت . گفت اختيار داريد . اينها اول شروع از بيرون كردند . سوراخ و دخمه هرجا را تفتيش نمودند . دو نفر ارمنى و يك روسى از حياط خلوت ساعد الدوله و بعضى اسبابها بيرون آوردند . تفنگ و فشنگ هم آنچه نزد آدمها بود و آنچه توى اطاق ، ضبط نمودند .\r\nاين مسئلهء كشف سه نفر ارمنى كه خود سپهسالار هم نمىدانست و كار پسرش بود باعث شد كه بيشتر تفتيش كنند . بيرون تمام شد . همه‌جا مستحفظ گذاشته گفتند بايد برويم اندرون و رفتند . ديگر هرجا را ممكن بود گردش و بازديد كردند حتى صندوق‌خانهء زنها و رخت و لباس زنها را كه سپهسالار مثل گرگ تيرخورده بر خود مىناليد . ناهار ماند ، كسى ابدا سر ناهار نرفت . مختصر اين تفتيش تا دو ساعت از شب رفته امتداد يافت . بعد رفتند و قزاق هم مرخص شد . اما اوقات قزاق بسياربسيار تلخ بود .\r\nزيرا از تابين و صاحب‌منصب به خودشان از غارت خانهء سپهسالار نويدها داده بودند و چون بدون سانحه‌اى دستگيرى ساعد الدوله انجام گرفت تيرشان به سنگ آمد .\r\nروز ديگر سپهسالار رفت براى چاله هرز ( عمارت و باغى است نزديك ضرابخانهء شمران ) . از استنطاقات من خبر ندارم . اما گفتند يك شب هم خود ساعد الدوله را نزد رئيس الوزرا بردند . از مذاكرات آن شب هم كسى خبر نشد . اما آنقدر گفتند كه ساعد الدوله دامان رئيس الوزرا را گرفته و بسيار عجز و لابه و گريه نموده بود .\r\n\r\n","description":"","footnote":"","page_name":" 5603 ","page_number":707},
  {"content":"\r\n\r\n\r\nاحضار شعاع الدين ميرزا به نظميه\r\nيك روز مرا نظميه احضار كردند . با ترس و لرز رفتم . ديدم قبل از من بهاء السلطنه و سالار ارفع را برده‌اند و بيرون مىروند . گفتم چه خبر است ، گفتند خواهيد دانست . مرا بردند و گفتند ساعد الدوله از سراب به شما چه نوشته بود . گفتم فقط كاغذ مختصرى احوال‌پرسى . گفتند ديگر اطلاعاتى نداريد . گفتم لا و اللّه . چون بهاء السلطنه كاغذ او را نگاه داشته بود و ارائه داده بود يقين كردند من هم دروغ نمىگويم . پس از دو سه ساعت توقيف مرخصم كردند .\r\n\r\nملاقات ساعد الدوله\r\nمن جويا شدم ممكن است ساعد الدوله را ملاقات كنم . گفتند بله . رئيس تأمينات مرا به توسط يك نفر صاحب‌منصب ديگر به اطاق محبس ساعد الدوله فرستاد . پس از حال و احوال‌پرسى من جويا شدم كه علت حبس شما چه بود و آن شب خانهء وثوق الدوله براى چه رفتيد . مشار اليه خنده نمود گفت با حضور صاحب‌منصب تأمينات اين چه سؤالى است از من مىكنى . من ديدم راست گفت خجل شدم و عذر خواستم و بيرون آمدم .\r\n\r\nطلاق دختر وثوق الدوله\r\nپس از چهل روز مرخص شد . راست او را بردند خانهء يكى از حكام شرع دختر وثوق الدوله را طلاق داد . بعد هم وثوق الدوله تمام آنچه براى دخترش برده بودند نزد سپهسالار فرستاد . يك شب ساعد الدوله چاله هرز ماند ، صبح ديگر به‌سمت قزوين حركت كرد برود به‌سمت بغداد و بصره آنجا باشد ( انتهى ) .\r\n( پايان‌نامهء شعاع الدين ميرزا )\r\nآمد قزوين خانهء امير انتصار با يك نفر لله ماند و حشمت بختيارى كه سابقا هم « مترس » او بود ( ضعيفهء كثيف پير پدرسگى ) روز ديگر با اتومبيل و خانم و لله رفتند . از بصره انگليسها مرخص كردند رفت هندوستان ، از آنجا پاريس . در كابينهء مشير الدوله مرخص شد رسيد به همدان كه سيد ضياء الدين روى كار آمد « 1 » آمد قزوين . خواستند\r\n\r\n\r\n","description":"","footnote":"\r\n( 1 ) - توضيحا ضرورت دارد گفته شود كه مؤلف به علّت تخريب خانه و غارت دفاترش از نوشتن يادداشتهاى روزانه در دفتر معهود خود دست كشيده بود و بعدها يادداشتهايى را كه روزانه و به اختصار در اوراق جداگانه مىكرده است درين دفتر وارد كرده است . به اين ملاحظه گاهى مطالب واقع شده در ايام -\r\n","page_name":" 5604 ","page_number":708},
  {"content":"\r\n\r\nدستگيرش كنند خانهء صارم السلطان منشى قونسلگرى انگليس تحصن اختيار كرد .\r\nهركس مايل به متمم اين واقع باشد رجوع فرمايد به جلد بعد از اين مجلد كه سنهء تخافوىئيل 1339 باشد ، مفصلا به قلم من تحرير يافته .\r\n\r\nمقاصد ترورى ساعد الدوله - تيرباران ياران او\r\nيكشنبه هشتم ماه صفر - روز غرّه آقاى حاجى سيد حسين و عدل الممالك و جمعى از دوستان ديگر منزل من دعوت به ناهار داشتند ( به شكرانهء بلائى كه به سر سپهسالار و پسرش آمد ) . چلوكباب خوبى تهيه شده بود . تا عصر بودند و بسيار خوش گذشت . گفتند قصد ساعد الدوله و ترورهايش قتل رئيس الوزرا ، استروسلسكى ، سالار فاتح و امير اسعد بوده است . باز شهرت دارد در استنطاق تمام تقصيرات را گردن پدرش گذاشته كه او مرا وادار كرد . اين خبر صحت دارد كه پرويز و آن‌دو سه ارمنى را در باغ شاه به‌طور غيررسمى تيرباران كردند . دنبال محمّد خان خيلى مىگردند . مىگويند قاتل ماژر استوارت نظميه است .\r\nژاندارم با اسفنديار خان يك شب زوارك مانده‌اند . از تنكابون بيست ژاندارم الموت خواهد آمد . ملا حسن نوشته بود مهدى از حبس حسن خان فرار كرد .\r\n\r\nآزاد كردن غارتگران\r\nحسن خان خودش را هم خلع سلح نمود و اوانك نزد ولى آقا رفت . با اين‌حال ولى خان به ملاقات او نيامد . ديروز حسن خان شهر آمد . معلوم شد به اشرار تأمين داده .\r\nامروز من نزد ماژر رفتم داد و بيداد كه به چه حساب به اين دزدهاى غارتگر امان مىدهيد . اظهار بىاطلاعى كرد و حسن خان را خواست . معلوم شد داده . بناى تغير را به او گذاشت و خيلى تندى كرد . حسن خان چپ‌چپ به من نگاه مىكرد و باعث كينهء او شد . بالاخره گفت حالا كه بىرويه و بدون اجازه كار كرده‌اى پس من همين‌قدر اطمينان مىدهم كه در شهر حبس و زنجير نمىكنم مگر از مقام بالاتر من حكم شود . شانزده قبضه تفنگ اشرار تحويل حسن خان نموده‌اند ( بعدها كه به حكم طهران اين تفنگها را به من رد كردند جز چهار قبضه پنج تير تمامش ورندل و مكنز شكسته و خراب بود كه در عهد منوچهر خان من آنها را تسليم نظميه نمودم و خلاص شدم . اما پنج تيرها را بليط دادند و الموت نزد تقى بود . ) حسن خان مجددا رفت اما اشرار ديگر توقف نكرده\r\n\r\n\r\n","description":"","footnote":"\r\n- بعدتر را هم خلال مطالب آورده است . خوانندگان كه دقيق شوند خود متوجه خواهند شد . ( ايرج افشار )\r\n","page_name":" 5605 ","page_number":709},
  {"content":"\r\n\r\nهريك به يك سمتى آواره شدند ، جلال طهران [ رفت 
  ] .\r\n\r\nجنگليها\r\nولى آقا نزد كوچك خان رفت . مجددا كوچك خان به مقر خود آمده و جمعيت جمع نموده باز به جان ملك و مال مردم افتاده است .\r\n\r\nدفن اسلحه\r\nجمعى پليس تأمينات براى كشف اسلحهء ساعد الدوله آمده‌اند . اول وثوق الاسلام را گرفتند كه در استنطاق آن . . . گفته وثوق الاسلام از اسلحهء من خبر دارد . دو شب حبس بود بالاخره مرخص شد . اما اينها رفتند آشنستان جمعى را گرفتند تهديد و تنبيه كردند .\r\nبالاخره توى باغ آشنستان زمينى را نشان دادند كه روى آن را هم گندم كاشته بودند . گفتند خود ساعد الدوله و جمعى ارمنى آمده شب تمام اسلحهء خود و سپهسالار را اينجا دفن كردند . فورا مشغول كشف شدند . قريب دويست قبضهء تفنگ ، دو توپ مسلسل ، مقدار زيادى بمب و چندين جعبه فشنگ بيرون آمد . ماژر محمود خان مرا ديد گفت شما درست نشانى داديد ، لكن كسان ما نتوانستند كشف كنند تا اينها آمدند . شمسعلى خان و احمد آقا دو نفر آدم امير اسعد را تحت الحفظ شهر آورده حبس كردند كه اسلحهء او را بروز بدهند .\r\n\r\nورود سواره‌نظام هندى\r\nامروز توپخانه و يك دسته سواره‌نظام هندى انگليس موسوم به گايد ملكهء ويكتوريا وارد قزوين شد . اين سوارهء گايد سه رأس شتر دارند كه گفتند مال مصر است ، به‌قدرى بزرگ و بلند كه حقيقتا دو تاى شترهاى ما هستند . به‌قدرى تند راه مىروند مثل يورتمهء اسبهاى خوب . اين سه شتر براى بردن كاغذ و خبر است . ويلسن ناخوش است . روسيه به همان اغتشاش و انقلاب و جنگ و غارت و خونريزى باقى است .\r\n\r\nمدحت السلطنه حاكم معزول قزوين\r\nسه‌شنبه دهم صفر - مدحت السلطنه احضار طهران شد . نظام السلطان حاكم قزوين شد .\r\nچهار سال بود كه مدحت السلطنه حاكم بود . دوام او يكى به واسطهء پسرش بود كه پيشخدمت شاه است و الان هم همراه او ، كه ضمنا ماهى يك مبلغى هم از طرف پدرش به شاه تقديم مىكرد . ديگرى به واسطهء مشير الدوله ، خوب منافعى از قزوين برد . اما\r\n\r\n","description":"","footnote":"","page_name":" 5606 ","page_number":710},
  {"content":"\r\n\r\nحاكم خوبى نبود ، يعنى من حق دارم از او شكايت داشته باشم . او و ماژر محمود خان اين همه بلا را به سر من آوردند و آن همه مال را يغما دادند . ظهر حكومتى رفتم همه جمع بودند . ورچين ورچين بود . بسيار بد وضعى ، هرگز صحيح نبود يك حاكمى به اين شكل برود . پانصد نفر آدم توى حياط اندرون ، خودش هم مثل توله‌سگ از اين اطاق به آن اطاق ، اين قالى را جمع كن ، آن مخده را بردار . بالاخره پس از آن‌كه اسبابها جمع شد و بردند خانهء ميرزا على اصغر خان رئيس تلفون . بيرون آمديم معلوم شد قونسل سياسى اتومبيل خود را تا طهران به او داده است . با همه وداع كرده سوار شد و رفت . جمعى از متملقين با درشكه و اسب از دنبال براى مشايعت رفتند . من منزل آمدم .\r\n\r\nنظام السلطان حاكم جديد قزوين\r\nبا نظام السلطان ما دوستى و آشنائى قديم داريم . نوهء ميرزا ابراهيم خان نظام الدولهء نورى است . نظام الدوله شوهر عمهء ما مرحوم عفت الدوله بود . اما از عمهء ما اولادى نماند .\r\nاينها نوهء دخترى نظام الدوله هستند كه از عيال ديگر داشت و زن ميرزا محمّد خان پسر ناقابل بىعرضهء ميرزا آقا خان صدراعظم نورى بود .\r\n\r\nارزاق\r\nهوا خنك شده ، باد قزوين دايم هست . غله ارزان است ، گندم پانزده تومان . شكر ارزان شد ، ارزان‌تر هم مىشود . كم‌كم امتعهء امريكا و ژاپن و هندوستان وارد مىشود ، اما همه قلب و بد . دكاكين تازه رونقى گرفته متاعى براى فروش دارند . مثل چند ماه قبل نيست كه تمام خالى بود . تجار متصل ورشكست مىشوند . امتعه و مال التجاره و خوشكه‌بار از ايران خارج نمىشود . تمام در انبارها مانده فاسدشدنيها فاسد مىشود و همه ضرر مردم است . هرچه امتعه خارجه وارد مىشود پول نقد دريافت مىدارند .\r\nمعاوضه در كار نيست مثل روسها .\r\n\r\nسرنوشت لباس انگليسى - انگليسىخوانى\r\nهمه ارمنيها انگليسى شده‌اند . صاحب‌منصبان آژان و ژاندارم ما كليتا كتهاى خود را انگليسى نموده‌اند كه « فرنچ » مىگويند . جيبهاى بزرگ دارد . بلندتر از كتهاى فرم سابق ژاندارم است . آنچه يهوديها اين كتها و شلوارها و پالتوها را با قاليچه و قالى معاوضه مىكنند دو برابر قيمت ، صاحب‌منصبان ما خريدارى كرده آن‌وقت اين كهنه‌ها را اين‌رو آن‌رو مىكنند يا مىشويند و براى خود درست مىكنند . آسترهاى پالتوهاى انگليسى\r\n\r\n","description":"","footnote":"","page_name":" 5607 ","page_number":711},
  {"content":"\r\n\r\n« فلانل » است . آن آسترها را هم جدا كرده كت و شلوار براى خود مىدوزند . هركس انگليسى مىخواند مثل آن‌وقت كه روسى مىخواندند .\r\n\r\nانتظار افتتاح مجلس و قرارداد\r\nمىگويند تا مجلس باز نشود و معاهده امضاء نشود انگليسها اقدامى نمىكنند . همه مردم منتظر افتتاح مجلس و اقدامات انگليس هستند . اميدوارند اوضاع بهبودى كلى حاصل كند . زيرا يقين مردم شده است كه ايران قائم به ذات نيست و بايد به كمك و استعانت ديگرى ترقى كند . اما بعضيها هم مخالف اين عقيده هستند .\r\n\r\nدزدى چمدان محمد على شاه\r\nاعليحضرت پاريس است ، از آنجا لندن مىرود . محمّد على شاه در ايل دو پرنس نزديك اسلامبول اقامت دارد كه جاى باصفاى خوبى است . شاه هم آنجا به ملاقات او رفت . اما آنچه داشت بولشويكها بردند و يك چمدان مملو از جواهر و بعضى اشياء قيمتى ديگر در يك كشتى گذاشتند كه از آن كشتى مجبور شدند به كشتى ديگر بروند . آن چمدان فراموش شد در همان كشتى ماند و به چنگ بولشويكها افتاد .\r\n\r\nكشتار و غارت در روسيه\r\nدر روسيه ، سيبريا ، كلچاك ، دنيكين و نيچ و رود زيانكو رئيس سابق دوما با بولشويكها در جنگ هستند . متصل كشتار است و غارت . هر شهرى ، قصبه‌اى ده مرتبه دست اين مىافتد و دست آن . نتيجه براى آن شهر و قصبه چيزى جز كشته شدن و غارت شدن و خانه‌خرابى نيست .\r\n\r\nاسب مرد\r\nجمعه 20 صفر ، 23 عقرب - روز يكشنبه 15 به اتفاق رفعت السلطان و اسمعيل خان « اسب مرد » رودبار كه تا شهر چهار فرسنگ است رفتيم . از تمام خالصهء رودبار اين يك ده براى دولت مانده كه اجارهء رفعت السلطان است . شكارگاه خوبى است ، عمارتهاى خوبى دارد كه اگر درب آن بسته شود ديگر هيچ راه ندارد و تمام زندگانى رعيت همانجا جمع است و محتاج خارج شدن نيست . شش كبك شكار شد . كلانتر اسب مرد گفت حضرت والاى شما زمانى كه طفل بودند و با والدهء خودشان رودبار بلوك گردشى آمد در اين زير ده جائى را نشان داد اردو زدند ، سه شب توقف كردند . من هم طفل بودم اما يادم\r\n\r\n","description":"","footnote":"","page_name":" 5608 ","page_number":712},
  {"content":"\r\n\r\nهست وزير حضرت و الا يك قلمدانى به پدر من داد . بعد رفت قلمدان را آورد . كهنه بود و اشكالى داشت كه چندان امتيازى نداشت . ديروز عصر مراجعت كرديم .\r\n\r\nمقتدر نظام\r\nامروز صبح بيدار شدم گفتند مقتدر نظام آمده . من باور نكردم كه مقتدر نظام خودمان باشد . بيرون رفتم ديدم خودش است . نشستيم و مشغول صحبت شديم . معلوم شد مادرش عتبات است مىرود او را ديدن كند ، از آنجا هندوستان مىرود يا اروپا مدتى بماند . گفت وثوق الدوله در نهايت اقتدار است . سپهسالار مخذول و منكوب ، نفس نمىتواند بكشد .\r\n\r\nساعد الدوله\r\nساعد الدوله تبعيد مىشود . مقصود رئيس الوزرا حفظ خود و طلاق دخترش بود . در باب غارت من هيچ اقدامى نكرد . فقط مىگويند در اين باب استنطاقى از او شده كه به حال شما نافع است . ولى كسى نديده است .\r\n\r\nاحمد شاه\r\nاعليحضرت 30 اكتبر در پاريس مهمان وزير خارجهء فرانسه بود ، 31 به‌سمت انگليس تشريف‌فرما مىشوند و قصر بوكينگام منزل مىكنند . لرد مرلندن در عمارت گيلدهال مهمانى به افتخار اعليحضرت خواهد داد . بعد به‌سمت شهر ادن به ورق براى سان كشتيهاى انگليس تشريف مىبرند .\r\n\r\nانگليسها و خانهء بيگلرف\r\nنظام السلطان وارد نشده است . بارندگى نمىشود . مردم متوحش هستند . خانهء مرا انگليسها طالب شده‌اند . تكليف كردند تخليه كنيد ما كرايهء آن را مىدهيم . اگر محلى گرفتيد كه علاوه قيمت داشت آن را مىدهيم . اثاثيهء شما را هم دوچرخه‌هاى خودمان حمل خواهد كرد . من هرقدر دويدم خانه پيدا نشد كه بتوانيم منزل كنيم . محلات پائين شهر هم آب ندارد ، خانهء خوب ندارد .\r\n\r\n","description":"","footnote":"","page_name":" 5609 ","page_number":713},
  {"content":"\r\n\r\n\r\nحميد السلطنه معاون حكومت\r\n29 صفر ، 30 عقرب - معاون حكومت ميرزا على خان حميد السلطنه برادر فهيم الملك خزانه‌دار وارد شد . هر حاكمى مثل سابق كه يك نفر از خودش نايب الحكومه داشت حاليه معاون دارد . ديدن كردم خيلى انسانيت كرد .\r\n\r\nانتقال به خانهء نو\r\nبالاخره ما را انگليسها از آن خانه خارج كردند . هرقدر به كلنل كه جاى جنرال است تا از هندوستان بيايد گفته شد فايده نكرد . احتياجات نظامى است . اما حقيقت اين است اجارهء من سرآمده بود . بيگلرف به من اجازهء توقف داد ، ليكن دو سه روز بعد به‌سمت ارض اقدس عزيمت نمود . فرصت نشد اجاره نامچه بگيرم . پسر بدذاتش چندى بعد فرستاد كه اجاره را علاوه كنيد . من گفتم با پدرت تمام كردم گوش نداد . رفت به انگليسها در ماهى هفتاد تومان اجاره داد . نوشته كه به دست آنها داده شد گفتند ديگر شما حقى نداريد و بايد برخيزيد . من هم حرف حساب نداشتم . اگر داشتم امكان نداشت آنها بىقانونى كنند يا من برخيزم .\r\n\r\nخانهء حاجى بابا تاجر\r\nبا مقتدر و رفعت السلطان خيلى دوندگى براى خانه كرديم . جاى مناسبى پيدا نشد تا آن‌كه گفتند خانهء حاجى باباى تاجر كه مال اشجع السلطنه بوده در همين راه كوشك جنب حمام خرابه خلفا خالى است . رفتيم ، حياطى است كه اگر تعمير كنند بد نيست .\r\nاطاق و زيرزمين زياد دارد . فقط بيرونى ندارد مگر يك بالاخانهء سر در براى نوكر . راه آن هم به‌قدرى پيچ‌پيچ و تاريك است كه روز هم بايد چراغ گذاشت . به‌هرحال در ماهى پانزده تومان كرايه شد . دو ماه جلو داديم تعمير كند . فورا مشغول اسباب‌كشى شديم .\r\nمقتدر نظام فورا حمال‌باشى تعيين كرد ، قيمت طى كرد و بسيار زحمت كشيد تا تمام اسباب و آذوقه ، زغال ، هيزم ، آرد و غيره و غيره ما را آنجا كشيد . روز غرّهء قوس به كلى آنجا رفتيم . درست تا درب باغ اندرون رفعت السلطان 1950 قدم خود من است .\r\n\r\nاسبهاى مؤلف\r\nبا مقتدر خيلى خوش هستيم . اسبهاى مرا برد به زور و اصرار داد هنديها ماشين نمودند . به كلى رنگ اسب عوض مىشود و مىگويند خيلى زود چاق مىشود . تمام\r\n\r\n","description":"","footnote":"","page_name":" 5610 ","page_number":714},
  {"content":"\r\n\r\nاسب و قاطر خود را انگليسها ماشين مىكنند جز دست و پا و سر اسب را . به‌قدرى اينها اسب و قاطر خود را خوب نگاه مىدارند كه ما حقيقتا خودمان را به آن تميزى نگاه نمىداريم ، چه رسد به حيوان . مقتدر نظام شب با گارى پست به همدان رفت . چقدر آدم بامزهء كاركن خوبى است . مفارقت او بر من خيلى اثر كرد .\r\n\r\nورود نظام السلطان\r\nيكشنبه ششم ربيع الاول - مقارن ظهر نظام السلطان وارد شد با تشريفات زياد . نايب قونسل با صد و پنجاه سوار هندى استقبال رفته بود و توى درشكه با نظام السلطان نشسته بود ، سوار هندى پشت درشكه . نايب قونسل فرتسكيو به خرم‌آباد تنكابون رفته از راه الموت مراجعت نموده . من او را ملاقات نكرده‌ام . فارسى مىداند .\r\n\r\nحبس جلال\r\nحسن خان بناى بىمهرى را با تقى و ابو القاسم گذاشته . نوشته بودند ما از ترس شبها نزد ژاندارمها مىخوابيم . جلال را آقاى حاج افخم الدوله شب قتل در مسجد شيخ عبد الحسين ديده بود فورا به آژان مىگويند كه مواظب باش . تا من به كميسر اطلاع بدهم فورا مىروند كميسر و به مدعى العموم تلفن مىكنند . او حكم مىدهد كه توقيف كنند .\r\nروضه برهم مىخورد دستگيرش مىكنند . صبح آقا خدمت رئيس الوزراء مىرود و تفصيل را عرض مىكند حكم مىشود در محبس نظميه حبس شود .\r\n\r\nقلمدان كار آقا صادق\r\nبىمناسبت نيست حكايت قلمدان خودم را بنويسم . قلمدان من كار آقا صادق بود .\r\nاين قلمدان را ملك الحاجيه والدهء صدر الاسلام قزوينى ( شاهزاده خانم است ) به حاجى افخم الدوله داده بود . چون او خيلى طفل بود مادر من به عوض او به من داد . روزى كه جعبهء مرا در الموت باز نموده بودند ( چون قلمدان ديگر متروك شده من در جعبه گذاشته بودم ) ولى آقا قلمدان مرا به عم خودش تقديم كرده بود . او هم هنگام فرار همراه برده بود . شب دستگيرى براى آن‌كه برگه‌اى همراه او نباشد مىگذارد زير فرش مسجد .\r\nآن شب روضهء مسجد با عملجات مطابع بود . وقتى كه فرشها را جمع مىكنند اين قلمدان پيدا مىشود . مىدهند به دست مدير « مطبع تمدن » . چند مرتبه شيخ محمّد على مىرود بگيرد مدير نمىدهد . پس از آن‌كه جلال در محبس نظميه مرد و الموت را از لوث وجود خود خلاصى بخشيد يك سال و چند ماه بعد پسرش زين العابدين از كمك و همراهى\r\n\r\n","description":"","footnote":"","page_name":" 5611 ","page_number":715},
  {"content":"\r\n\r\nويلسن رئيس جمهور امريكا\r\nشيخ مأيوس شد آمد قزوين . محض حسن خدمت گفت قلمدان و بعضى اسناد شما در جائى مخفى است مىدهم . كاغذى به مدير [ مطبع 
  ] تمدن نوشت ( و رفت از الموت هم بعضى اسناد و كاغذجات مرا و ساعد الدوله را به شهر فرستاد . ) . كاغذ را طهران فرستادم با نشانيهاى قلمدان كه فقط دوات طلا و يك آب دوات‌كن برنجى كار قزوين داشت كه زين العابدين گمان طلا كرده بود . آقا كاغذ را مىبرد و نشانى قلمدان و دوات را مىدهد .\r\nمدير [ مطبع 
  ] تمدن كه آقا نوشته بود اصلا آدم باتدينى بود رفت و نشانى را كه درست ديد قلمدان [ را 
  ] آورد داد كه براى من به قزوين فرستادند . تعمير مجددى نمودم در جعبه نگاه داشتم . « 1 »\r\n\r\n\r\n","description":"","footnote":"\r\n( 1 ) - اين قلمدان در تهران مجددا به سرقت رفت . ( مسعود سالور )\r\n","page_name":" 5612 ","page_number":716},
  {"content":"\r\n\r\n\r\nعين الدوله حاكم آذربايجان و . . .\r\nعين الدوله حاكم آذربايجان شد . آنجا خيلى شلوغ است . معلمهاى مدرسهء حقوق از فرانسه آمدند . پرزيدنت ويلسن مردود عالم شده است چون ابدا تعقيب مواد چهارده‌گانهء خود را نكرد ، همان لفظ و ابلاغ بود . اهالى امريكا معاهدهء ورسايل « 1 » را امضاء و قبول نمىكنند . نصرت الدوله پاريس رفته بلكه خودى داخل مجمع اتفاق ملل نمايد .\r\nدولت امريكا و بعضى از دول ديگر ميل ندارند و اجازه نمىدهند .\r\n\r\nسيد ضياء و مهذب الدوله\r\nسه شب قبل مهذب الدوله داماد من ساعت سه از شب رفته وارد منزل من شد .\r\nمعلوم شد هيئتى از طرف ايران به رياست سيد ضياء الدين مدير جريدهء رعد به ممالك قفقاز و گرجستان و داغستان مىروند كه عقد اتحادى با آنها بسته شود . مهذب الدوله هم جزو آن هيئت است با نه نفر ديگر كه هريك از يك وزارت‌خانه مأمورند . مىگفت سيد ضياء خيلى مقرب درگاه رئيس الوزرا است . پرسيدم عمامه را برداشته گفت هنوز خير ، اما برخواهد داشت . شب را ماند بچه‌ها را ديد . زينب هم رو نگرفت و نزدش آمد .\r\nصبح ديگر ميل نمود اردو را تماشا كند . درشكه گرفته همه‌جا را تماشا كرد . مىگفت انگليسها قبل از جنگ هيچ اين تشكيلات نظامى را نداشتند . حالا ببينند چه شده‌اند .\r\nماهى يكصد و پنجاه تومان به مهذب الدوله مىدهند سواى مواجب شغل خود كه در وزارت خارجه است و باقى خواهد ماند تا مراجعت نمايد .\r\n\r\nحاجى باباى تاجر\r\nپنجشنبه دهم - حاجى خانه را تعمير كند بد حياطى نيست . آب هفته‌اى دو دفعه دارد .\r\nاطاقها قديمى است . طالار بزرگ بىفايده‌اى دارد . اين حاجى اهل خوين خمسه است .\r\nبعد روسيه رفته كرجىبان شده . بعد داخل كشتى شده . مدتها نوكرى كرده روسى ياد گرفته . بيست و پنج سال قبل قزوين آمده مشغول تجارت شده است و صاحب دويست هزار تومان ملك و نقد و مال التجاره . اما در انقلاب روسيه مبلغ معتنابهى مالش تلف شد ، در حاجى طرخان ، در باكو ، در رشت . با وصف آن كارش بد نيست . ملكها باقى است . هيكل غريبى دارد . شكل غريبى هم حرف مىزند . خودش را به سادگى زده اما دروغ مىگويد . كسى كه اين‌طور ساده‌لوح باشد صاحب اين همه مال نمىشود . آدم\r\n\r\n\r\n","description":"","footnote":"\r\n( 1 ) - معمولا ورساى تلفظ و نوشته مىشود .\r\n","page_name":" 5613 ","page_number":717},
  {"content":"\r\n\r\nمعقولى است ، خيلى مؤدب . لباس غريب ، وضع زندگانى غريبى دارد با اين همه مال .\r\n\r\nالموت\r\nقاصدى از الموت آمده نوشته بودند شب پنجم ماه ولى آقا و محمّد على خان قاتل رضا و دو نفر ديگر نصف شب بالاروچ رفته ملا حسن بيچاره را از خواب كشيده مىبرند .\r\nپس از كتك مبلغى قريب دويست تومان از او گرفته خرجى راه نموده فرار مىكنند .\r\nحسن خان اداره را به تقى خان سپرده خودش دنبال آنها مىرود تا وسط راه تنكابون . بعد مأيوس مىشود . در مراجعت با صدمهء زياد كه به نور محمّد قهوه‌چى مىزند بستهء اسناد ولى آقا را از او مىگيرد و همراه مىآورد . امروز پاكت بزرگى از حسن خان رسيد . قاصد مىگفت حسن خان ميرزا مسيح و چند نفر را گرفت . وركيها اجماعا هجوم به اداره آوردند . حسن خان مزر خالى كرد . آدمهاى مرا تفنگ داد . بالاخره حبسىها را مرخص كرد . اما چند نفر ديگر را گرفت و چوب بسيار زد .\r\n\r\nتقصيرات جلال\r\nكاغذ را به ادارهء ژاندارمرى رساندم . معلوم شد شكايت كرده و كمك خواسته تا تمام را سياست كند . يك قاطر مرا طالقان ژاندارم گرفته آوردند . اما مال خود من نبود . گفتند به حكم ژاندارمرى برداريد . مال من خيلى از اين بهتر بود . دو مقابل اين قاطر قيمت داشت ، تا برسيم به يكى ديگر . بعضى اسناد كه تقصيرات جلال را مدلل مىدارد از ادارهء حكومتى گرفته روانهء طهران نمودم . آقاى حكمران دو مرتبه ملاقات شدند . معلوم است با سابقهء دوستى و آشنائى كه داريم همه قسم اظهار مهر و محبت دارند .\r\n\r\nشكايت عز الدوله از وثوق الدوله\r\nجمعه 19 - ساعد الدوله شب پانزدهم وارد شد با حشمت بختيارى و صبح به‌سمت بغداد رفت . رئيس الوزرا گله از كاغذهاى حضرت و الا نموده بودند كه متصل به شاه و سفارت انگليس از من شكايت مىكند . موقع تعقيب ساعد الدوله نرسيده است ، من احقاق حق مىكنم ( چه وقت ؟ آخر الزمان ) . « 1 »\r\n\r\n\r\n","description":"","footnote":"\r\n( 1 ) - درين صفحه از دفتر ، قطعه شعرى كه عز الدوله دربارهء الموت سروده و به خط خود نوشته است الصاق شده است . عكس آن در صفحهء بعد به چاپ مىرسد .\r\n","page_name":" 5614 ","page_number":718},
  {"content":"\r\n\r\nقطعهء شعر سروده و خط عز الدوله\r\n\r\n","description":"","footnote":"","page_name":" 5615 ","page_number":719},
  {"content":"\r\n\r\nبقيه اشعار سروده عز الدوله\r\n\r\n","description":"","footnote":"","page_name":" 5616 ","page_number":720},
  {"content":"\r\n\r\n\r\nفرتسكيو در الموت\r\nباز يك عده ژاندارم الموت رفت . حرف آنجاست مىفرستند اما بدون آن‌كه كارى از آنها بخواهند يا حكمى در باب تنبيه اشرار بدهند . على محمّد امروز شهر آمد . لحافها را آورده بود كه ابدا به درد نمىخورد . فقط همان پنبهء آن باقى است . گفت اجاره‌جات را جمع مىكنند در دكاكين زوارك انبار مىكنند . فرتسكيو به قلعه خرابهء من رفته بود . خيلى سؤالات از ابو القاسم نموده بود . بعد با حسن خان براى تماشاى قلعهء حسن مىرود .\r\n\r\nحاجى ميرزا زكى خان\r\nدوشنبه 21 ربيع الاول ، 22 قوس - امروز آن كافر . . . ما را غارت [ كرد 
  ] و به اين‌روز انداخت . خداوند لعنتش كند . امام حسين كمرش بزند . حاجى ميرزا زكى خان آمده است .\r\nديدن او رفتم مرا اندرون برد . فيروز خان خواجه افتخار السلطنه از طرف خانم چاى و شيرينى آورد ، خيلى اظهار محبت نمودند . از حضرت و الا جويا شدند . حاجى ميرزا زكى خان موقتا آمده است . اغلب نزد افتخار السلطنه و نظام السلطان است . باز چند تلفن دروغى اينجا كرده و اسباب تفريح شده است . در كرت ويزيت حاجى ميرزا زكى خان اين عبارت درج است « انم رئيس كل مسخره‌هاى ايران و تلفن كترئى » . اما پسرش از وقتى كه مرحوم شده آن دل و دماغ را ندارد .\r\n\r\nگذشت سيزده ماه\r\nدر اين سيزده ماه توقف قزوين هفت هزار و هشتصد و هفتاد و سه تومان ( 7873 ) خرج من شده است ، اين سواى گندم و جو و مقدارى روغن و چيزهائى است كه از الموت و كشمرز آورده‌اند . هنوز هيچ‌چيز ندارم و تكليف خودم را نمىدانم . مسكن خود را نمىدانم كجاست . خداوند سزا و جزاى ظالم را بدهد . سپهسالار ، ساعد الدوله ، به شما چه وصلت داد . چه به شما رسيد جز از آن روزى كه به سر من آن قسم آورديد روز اول نكبت و بدبختى شما شد . جز آن‌كه آن همه ضرر و خسارت برديد . حبس و توقيف شديد ، نتيجه داد ؟\r\n\r\nديدار رئيس الوزراء\r\nبارى افخم الدوله از طهران نوشته بود پس از پيغاماتى كه حضرت اقدس و الا به توسط صاحب اختيار به رئيس الوزرا داد قرار ملاقاتى دادند مشروط بر آن‌كه گله‌گذارى و\r\n\r\n","description":"","footnote":"","page_name":" 5617 ","page_number":721},
  {"content":"\r\n\r\nصحبت الموت نشود . بعد از اين مجلس صاحب‌اختيار و نصير الدوله و افخم الدوله نشسته تبادل افكار نموده مراتب را به رئيس الوزرا عرض كنند . تا چه حكم كند .\r\n\r\nرئيس بلديهء قزوين\r\nبنابر خواهشهاى من و قدرى هم به ميل خودشان اسمعيل خان مترجم قونسلگرى شد و محرر مجلس حفظ الصحه . ماهى پنجاه تومان قونسلگرى و ماهى سى تومان از حفظ الصحه بگيرد . سركشيك‌زاده « 1 » نامى از نژاد عرب است ، نظام السلطان همراه آورده رئيس بلديه نموده . خيلى شارلاتان به نظر مىآيد . اول كارى كه كرده تمام اشجار خيابان را زده . مردم به صدا آمدند . بالاخره به همان شاخه‌ها قناعت كرد .\r\n\r\nمهلت يك ماهه\r\nجمعى از الموتيها شهر آمده‌اند . حكومت پس از گفتگوها يك ماه مهلت داد و خواهش از من كرد تا يك ماه حرف نزنم . اگر حاضر براى محاكمه نشدند ديگر به عرض آنها نرسد . يك تفنگ ساچمه‌زن نمرهء 12 آقا « 2 » براى من از طهران خريده و روانه نموده‌اند .\r\n\r\nقوهء الكتريك\r\nشاه جنوب فرانسه تشريف بردند . از آنجا رسما بلژيك مىروند . سناى امريكا معاهدهء ورسايل « 3 » را قبول نكرد . ويلسن متغير است . همه‌جا اغتشاش دارد . « لندن نيوز » اشكال ورود مهمانى اعليحضرت را كشيده بود . در امريكا جديدا كشتى را با قوهء الكتريك حركت مىدهند . از اين قرار همه كشتيها تغيير مىكند .\r\n\r\nعين الدوله در قزوين\r\nدوشنبه 20 ج 1 - 22 دلو - ديشب كمى برف آمد هوا ملايم‌تر شد . مهمانى به افتخار عين الدوله را پس از عزيمت او دادند . عضد الدوله از غضب درآمده همراهش بود .\r\nسيف الملك نيز بود . من ازبس كه به اين آدم تعظيم كرده‌ام ديگر ميل نكردم ، حالا هم كه\r\n\r\n\r\n","description":"","footnote":"\r\n( 1 ) - سيد كاظم اتحاد سركشيك‌زاده در 1300 شمسى روزنامهء اتحاد را در تهران منتشر كرد . پس از آن از 1308 روزنامه‌اى به نام اميد منتشر مىساخت . وكيل مجلس هم شد . ( مسعود سالور )\r\n( 2 ) - مقصود از آقا - حسينقلى ميرزا عماد السلطنه برادر بزرگ نويسندهء خاطرات است . ( م . سالور )\r\n( 3 ) - معمولا ورساى نوشته مىشود .\r\n","page_name":" 5618 ","page_number":722},
  {"content":"\r\n\r\nبا او كارى ندارم باز بروم و تعظيم مفت كنم . لذا هيچ ديدن نكردم .\r\n\r\nاسناد ولى آقا\r\nحسن خان اسناد ولى آقا را براى ماژر فرستاده . ماژر مىگفت يك قسمت راجع به ژاندارمرى است ، قسمت ديگر راجع به شما و به شما مىدهم . اما فورى احضار طهران شد و اسناد را برد داد به رئيس الوزرا كه از آنجا بردند نظميه و جزو دوسيهء ساعد الدوله گذاشتند . به دست من نرسيد . مراجعت كرد خيلى به او سرزنش كردم . گفت سواد خواهم داد كه آخر هم نداد .\r\n\r\nمأمور غارت قلعهء مؤلف\r\nعاقبت كار محمّد خان ترك سلطان نظام ساعد الدوله مأمور غارت قلعهء من . اين آدم اسمش محمّد اهل سراب آذربايجان ، شغلش درشكه‌چى ، در قتل ماژر احمد خان نظميه معروف به ماژر استوار شريك ، بلكه شخصا قاتل او بوده است . به‌همين واسطه نزد ساعد الدوله مىماند . از استنطاقات سايرين معلوم مىشود كه يك همچو آدمى فرار نموده است . در اين مدت در تفحص او بودند تا استنطاقات كامل [ مىشود 
  ] و به سزاى خود برسد . پس از حبس ساعد الدوله معلوم مىشود كه نزد او بوده است . از تأمينات چند نفر قزوين مىآيد و معلوم مىدارند محمّد درشكه‌چى طالقان خانهء شيخ عزيز اللّه بوده است ( شيخ عزيز اللّه مشير و مشار ساعد الدوله بود . مبلغها مال مرا برد و بىاندازه هم از ساعد الدوله . قاطر مرا سوار مىشد ، تفنگ مرا دوش مىكرد همراه ساعد الدوله . ) يك نفر صاحب‌منصب و دو نفر پليس تأمينات طالقان مىروند ( از آشنستان اسبهاى ساعد الدوله را سوار مىشوند ) . در خانهء شيخ عزيز اللّه محمّد خان نبوده ، اما محقق مىشود كه چند شب آنجا توقف داشته .\r\n\r\nشيخ عزيز اللّه\r\nلذا شيخ عزيز اللّه را همراه گرفته مىآيند الموت ، راست زوارك و مهمان تقى خان . قبل از آن‌كه داخل عمارت على محمّد شوند اين صاحب‌منصب تأمينات جويا مىشود اين شيخ عزيز اللّه را مىشناسيد . تقى مىگويد كاملا و بنا مىكند شرحى از او حكايت كردن .\r\nشيخ عزيز اللّه و شيخ محمّد آقا مدتى حبس بودند . باز به وسايل مرخص شدند . شيخ محمّد آقا كلاه سر گذاشته مأمور سربازگيرى الموت بود . كت مىپوشيد ، چكمه پا مىكرد ، سرباز مشق مىداد . بعد كه قرار نمودند مجددا عمامه را گذاشت . صاحب\r\n\r\n","description":"","footnote":"","page_name":" 5619 ","page_number":723},
  {"content":"\r\n\r\nمنصب تأمينات تعجب مىكند كه شيخ كلمه‌اى از داستان خودش را نگفته بلكه خيلى اظهار ورع و تقوى مىكند و مىگويد ابدا من همراه ساعد الدوله نبودم . تقى مىگويد وقتى كه تشريف به اطاق آورديد معلوم مىشود . بعد مىآيند بالاخانه . على محمّد زير كرسى تقى بنا مىكند روبه‌روى شيخ عزيز اللّه داستان او را گفتن .\r\nدر اين بين مادر على محمّد وارد مىشود و اجازه مىخواهد عرايض خود را بنمايد .\r\nخيلى احترام به او مىكنند و مىگويند بفرمائيد . آن‌وقت با آن طلاقت لسانى كه جبلى زنهاى الموت است خصوصا مادر على بنا مىكند اعمال شيخ را يكىيكى گفتن كه شيخ از خجلت سر خود را روى كرسى گذاشته و ابدا جم نمىخورد . بعد از اتمام مىرود و صاحب‌منصب كه اسمش يادم رفته به شيخ مىگويد اى و اللّه ، اين همه افساد كرده‌اى ، مال مردم برده‌اى و آن‌وقت اظهار ورع و تقوى و پاكدامنى مىكنى .\r\n\r\nاسب « تاتو »\r\nدر اين بين به تقى مىگويند كه اسب « تاتو » سوارى ملكه خانم همراه اينهاست . تقى به آن صاحب‌منصب اظهار مىدارد . جواب مىدهد معلوم مىكنم . آن‌وقت يكى از پليسها كه سوار « تاتو » بوده مىگويد اين اسب نزديك اين ده كه رسيد حالش تغيير كرد و خوب‌تر راه رفت و مثل اين بود اينجا را بلد است . صبح مىشود صاحب‌منصب براى امتحان زين و برگ « تاتو » را امر مىكند برمىدارند و اسب را رها مىكنند . « تاتو » جولانى داده اين سمت آن سمت مىرود و بالاخره راست مىرود توى طويلهء خرابه ، به خط مستقيم سرآخور خودش . همه تصديق مىكنند كه اسب مال عين السلطنه است و مىگويند كه ما از آشنستان آورديم كه گفتند اين اسبها مال ساعد الدوله است . ( اگرچه آنجا قول داده بود در شهر به من بدهد . ليكن قسمى شد كه او با اسب نيامد . بعد من دنبال كردم و بالاخره به حكم نظام السلطان تاتو را از وثوق الاسلام گرفتم و الساعه در طويلهء من است . )\r\n\r\nگرفتن محمّد خان ترك\r\nبارى صبح از زوارك حركت مىكنند سمت مران و سه هزار ، پرسان پرسان . تا به آنها خبر از خرم‌آباد مىرسد كه ژاندارمها محمّد خان را در بين راه مران به خرم‌آباد گرفتند ، در حالىكه عمامهء بزرگ نيلى مثل سادات در سر و شال بزرگ سبزى به كمر ، با دوات و قلمدانى و چند جلد كتاب دعا و طلسم و غيره كه مشغول دعا دادن به زنها و رمل و طلسم بوده . اينها فورا خرم‌آباد مىروند و ازبس كه عجله داشتند كشتى مىنشينند كه از رشت\r\n\r\n","description":"","footnote":"","page_name":" 5620 ","page_number":724},
  {"content":"\r\n\r\nبه طهران بروند . تا داخل كشتى مىشوند و كشتى حركت مىكند محمّد خان [ آنها را 
  ] غافل نموده خودش را به دريا مىاندازد و بناى شنا را مىگذارد . فورا چند نفرى را از كشتى پياده كرده با قايق عقب او مىفرستند و سلامت دستگيرش مىكنند . اين دفعه او را آزاد نمىگذارند بلكه كتهاى او را مىبندند . همين قسم او را به عجله بردند . حتى در قزوين دو ساعت توقف نكردند تا طهران . اينجا من آنچه در جريدهء « ايران » مندرج بود ذكر مىكنم :\r\n\r\nخبر روزنامهء ايران دربارهء مجرمين\r\n« در نتيجهء استنطاقات نظميه اشخاص مفصله موافق اقرارات و اعترافات خودشان و دلايل واضحه يا مرتكب يا معاون يا شريك جنايات قتل ماژر احمد خان استوار و ضرب و جرح ميرزا احمد خان كميسر تأمينات [ بوده 
  ] و جنايات ديگر نموده‌اند به حكم محكمهء فوق العاده به مجازاتهاى ذيل محكوم گرديدند . چهار قبل از ظهر روز گذشته ( دوشنبه يازدهم ج 1 ، 13 دلو ) بدوا ابو القاسم خان اسپيران سابق ژاندارمرى و سپس محمّد خان درشكه‌چى سرابى نوكر ساعد الدوله در جلوى نظميه مصلوب و اعدام گرديدند .\r\nحسن خان برادرزن محمّد خان درشكه‌چى و حسن آقا محمّدزاده و نوروز نوكر محمّد خان ( اين دو نفر هم چندى همراهش بودند ) و وهاب مجاهد معروف به وهاب قره و غلامحسين خان رئيس كميسر سابق سنگلج و حاجى اسمعيل خان رشتى صاحب منصب ادارهء ژاندارمرى و عماد همايون كميسر سابق تأمينات هركدام محكوم به پانزده سال حبس مقيد در خارج طهران گرديدند . احمد خان مفتش تأمينات محكوم به سه سال حبس مقيد نظميه گرديد . »\r\nالحمد للّه محمّد خان هم به سزاى خود رسيد . همه معطلى براى دستگير شدن او بود .\r\nاسم صاحب‌منصبى كه الموت دنبال محمّد خان رفته بود سيد احمد خان عضو تأمينات [ بود 
  ] . اگر به غير ماژر استوار هركس را مقتول نموده بودند اين قسم ممكن نبود تعقيب كنند چنانچه نظاير آن بسيار است .\r\n\r\nكتك خوردن مهدى\r\nعلى اصغر كدخداى زواردشت را گرفتند اسلحهء امير اسعد را بروز داد . مقدارى تفنگ و مقدار معتنابهى فشنگ در زير يك كاه‌دانى مخفى نموده بودند كه تمام جعبه‌هاى فشنگ مهر امير اسعد را داشت . آقاى آقا سيد جمال مجتهد كه با من نهايت دوستى را دارد از مهدى توسط مىكند . ممكن نشد او را برنجانم . ملا على و ملا حسن ضمانت هم\r\n\r\n","description":"","footnote":"","page_name":" 5621 ","page_number":725},
  {"content":"\r\n\r\nدر باب هرزگى او ، هم در باب مطالبات من نمودند . اما شب كه منزل من بود كاغذجات را به‌هم مىزدم مسودهء عريضه [ اى 
  ] از طرف الموتيها به خط مهدى ديدم كه هزار افترا و تهمت دربارهء من زده بود . طاقت نياوردم . عصاى « بامبو » خوبى داشتم كه تصور نمىكردم هيچ‌وقت بشكند ، برداشته بيرون رفتم صدايش كردم دادم عريضهء خط خودش را قرائت كرد . آن‌وقت يكىيكى را جويا شدم و گفتم ثابت كن . بناى زبان‌بازى را گذاشت ، من هم بناى كتك را . به‌قدرى او را زدم و دادم لله و ديگران زدند كه آن عصاى نازنين بامبو ريشه ريشه شد و بالاخره از وسط شكست . زينب آمد پشت در مرا برد . آن‌وقت او هم بنا كرد به عمو فحش دادن كه از دست تو ما رسوا شديم ، بدنام شديم ، خوار شديم ، بىحيثيت شديم . اى بىحيا ، اى بىشرم بس است ، بس است .\r\n\r\nرأى دربارهء املاك الموت\r\nچند روز است نظام السلطان مىخواهد به عرايض الموتى برسد . خودشان نيستند ، كاسه‌هاى از آش گرم‌تر ملا محمّد مسئله‌گو ، ملا فرج تشريف دارند . از طهران حكم كميسيون [ را 
  ] كه براى تحقيقات همين مسئله معلوم شده بود فرستاده‌اند در هشت صفحه . بالاخره رأى كميسيون اين است كه سواى دو دانگ آتان و كلايه دو دانگ از مدان ، شش دانگ اشك ، شش دانگ فرندج مابقى خالصه و انتقال به حضرت و الا داده شده است . اين كميسيون بعد از واقعهء ميرزا احمد خان آذرى منعقد شد در توشقان‌ئيل 1333 تا به در ؟ ؟ وغهاى آذرى خاتمه داد .\r\n\r\nدعاوى خالصه\r\nپس از دو سه مرتبه رفتن و آمدن ميرزا علينقى خان مفتش ماليه به نظام السلطان نوشت كه رسيدگى به دعاوى خالصه از مختصات ادارهء ماليه است . استيناف آن هم وزارت ماليه است . شما عين السلطنه و الموتيها را مرجوع به ادارهء ماليه كنيد . من خيلى شكايت كردم پس چرا دخالت كرديد و مرا آنقدر معطل كرديد ، مهلت گرفتيد .\r\nنظام السلطان گفت نقلى نيست مىنويسم اجارات را جمع كنند . هروقت ميل داريد برويد اختيار با خودتان است ، ممانعتى نمىشود . همين قسم نوشت داد . جواب هم به ماليه نوشت عارض الموتى است بخواهيد ، فلان‌كس كه متصرف است و سر ملك خود .\r\n\r\n","description":"","footnote":"","page_name":" 5622 ","page_number":726},
  {"content":"\r\n\r\n\r\nخريد زمين\r\nقطعه زمينى معادل 2672 ذرع مربع پشت عمارت امريكائيها مقابل يخچال مشهور به پنير جنب دروازهء راه كوشك موثق ديوان داشت به اصرار به من فروخت كه بلكه صاحب‌خانه در قزوين بشوم . باكمال خصوصيت كه داشت امروز در هفتصد تومان قباله نمود . تنخواه آن را هم مبلغى نقد [ گرفت 
  ] تتمه را قرار شد متدرجا بگيرد . آباد نيست اما خوب مكانى است . تا مقدر باشد داراى خانه‌اى بشوم يا نه . زيرا در طالع من نيست داراى خانه و اثاثيه باشم .\r\n\r\nشيوع حصبه\r\nنايب الحكومهء الموت شرحى از مرض حصبه و محرقهء الموت نوشته بود . به فاصلهء پانزده روز يكصد نفر تلف شد ، يكصد و پنجاه نفر بسيار سخت [ مريض‌اند 
  ] دوا و طبيب از حكومت خواسته بود . در رودبار هم اين مرض طلوعى دارد ، كو دوا ، كو طبيب .\r\n\r\nاروپا\r\nكلمانسو رئيس الوزراى نامدار فرانسه استعفا داد . مسيو ميلراند وزير جنگ رئيس الوزرا شد . مسيو شائل رئيس مجلس مبعوثان فرانسه رئيس‌جمهور شد . باب صلح با آلمان مفتوح گرديد ، جز امريكا كه امضاء معاهده را نكرده در حال جنگ و مخاصمه باقى است . همه دنيا آشوب است . از هر قومى و ملتى صدائى بلند است . كلچاك و دنيكن شكست خوردند و گويا قواى آنها منحل شد .\r\n\r\nعمال بولشويك\r\nبراوين معروف خودمان به افغانستان رفته است . در سرحدات ايران عمال بولشويك تبليغات مىكنند . ايران پس از قرارداد به كمك انگليس بدون هيچ شرط جزو مجمع اتفاق ملل وارد شد . هوا خيلى سرد شده خصوصا وقتى كه باد بيايد . كمى هم برف آمده است .\r\n\r\nمرگ كدخدا شفيع\r\nشنبه 29 ج 1 - به تقويم ديگر غرّهء ج 2 ، سيم حوت - زمستان امسال چندان بد نبود .\r\nآنقدر سرما و برف شدت نداشت . نمىدانم اتانيها چه كردند كه حسن خان از چهار ناحيهء الموت جار خبر كرد ، برود آتان و صدمات برساند . تقى و ميرزا حسين ميان افتاده و\r\n\r\n","description":"","footnote":"","page_name":" 5623 ","page_number":727},
  {"content":"\r\n\r\nمصالحه منجر به آمدن شفيع شد . ناخوش بود . از حصبه و محرقه تا هفتاد نفر مىگويند در آتان مرحوم شده است . نعش كدخدا شفيع را شترخان آوردند به همان‌حال او را شهر فرستاد . تقى شرحى به من نوشته بود كه براى آن احسانى كه به من در قضيهء ارامنه نموده است نگذاريد او را حبس كنند . من روز ديگر صبح ادارهء ژاندارمرى رفتم و هر قسم بود جنازهء شفيع را خانه آوردم . خواستم مريض‌خانه بفرستم رضايت حاصل نكرد . خانهء همسايه اطاقى گرفته آنجا بردند . دو شب زنده بود . همه قسم پرستارى به عمل آمد . شب سيم وفات كرد . هفتاد سال متجاوز داشت . ما تهيه ديديم ، ناهار طبخ نمودند ، درويش خبر كردند و منتظريم پسرش و ساير الموتى [ ها 
  ] بيايند جنازه حركت داده شود . خير جز ملا محمّد بالاروچى كسى حاضر نشد . من هم خانهء ابو الحسن آقا پسر مرحوم حاجى محمّد على آقا مهمان هستم . اهل كوچه كه حاضر بودند با نوكرها گفتم كه جنازه را ببرند و خودم رفتم خانهء ابو الحسن آقا ( حاجى محمد على آقا چندى قبل به مرض كزاز وفات كرد . دولت هنگفت رسيده است به اين پسرهاى الواط و مشغول تمامى آن هستند .\r\nدو ساعت گذشت شاهزاده يمن الدوله آمد گفت نزد حكومت بودم جمعى از الموتيها آمدند با دو آخوند و يك سيد ، شكايت زياد كه كدخدا شفيع را شاهزاده مسموم نموده است . بفرستيد دفن نكنند تا معاينه و معلوم شود . نظام السلطان پيشخدمت خود را فرستاد و آمد گفت ناخوش بوده ، پيرمرد است . حسن خان به شهر فرستاده يك شب در ادارهء ژاندارمرى بوده . نظام السلطان كه باطنا از تقلبات الموتيها مستحضر بود گفت خير دفن كنند . اما آخوندها و سايرين خيلى دادوقال داشتند . اوقات من بسيار تلخ شد . اين هم نيكوئى . چلوكباب خوبى ناهار داشتيم . بعد از ناهار هم يمن الدوله ، صارم السلطان ، ابو الحسن آقا و يك نفر ديگر نشستند پاى منقل وافور ، تا عصر هى پك زدند .\r\nمن از آنجا دار الحكومه رفتم . شرحى با نظام السلطان دعوا كردم . گفتم من اگر احسان مىكنم گرفتارم ، نمىكنم گرفتار . پس يك پرگرامى براى من بنويس كه من چسان رفتار كنم . در اين بين ماژر محمود خان رسيد و قضيه را بيان كرد و رفع اشتباه شد . رفتم منزل معلوم شد در غسال‌خانه ملا فرج ، ملا محمّد مسئله‌گو ، سيد حسن پسر سيد بزرگ ، فرج پسر شفيع و چند نفر ديگر وارد شده [ اند 
  ] كه شفيع را شاهزاده كشته ، نمىگذاريم بشوئيد . هرچه نوكرها و اهل كوچه ، درويشها گفته بودند دست برداريد قبول نكرده بودند .\r\nجنازه را برداشته سمت پيغمبريه بردند و توى كوچه فرياد مىكردند امان از ظلم عين السلطنه . ملا محمّد مسئله‌گو عمامه برداشته ، ملا فرج ريش خود را مىكنده . بعد حكومتى مىروند . آدم حكومت مىآيد و حكم به دفن ميت مىكند . ناهار هم نيامدند .\r\n\r\n","description":"","footnote":"","page_name":" 5624 ","page_number":728},
  {"content":"\r\n\r\nاهل كوچه ناهار خورده مبلغى هم ناسزا به آنها گفته بودند . شب فرج و ساير آتانيها به عذرخواهى آمدند كه و اللّه باللّه تقصير ما نبود . اين آخوندها اين قسم كردند . من هم اعتنائى نكردم . اينها خودشان شب تا هنگام مرگ نزد شفيع بودند .\r\n\r\nعزل نظام السلطان\r\nامروز سيم گفتند حاكم عزل شده است ( مردم به واسطهء زبان‌بازى كه نظام السلطان دارد او را مىخواهند ) . جمعيت به تلگرافخانه رفت . نزديك بود تعطيل عمومى كنند .\r\nبعد معلوم شد عين الدوله مايل بوده است نظام السلطان را همراه ببرد . او هم محض خود شيرينى و اين‌كه به مردم بنمايد كه طرف ميل عموم است اين اسباب را فراهم نموده .\r\nبالاخره منجر به يك تلگراف رضايت به طهران شد .\r\n\r\nبسط بلشويكى\r\nكلچاك قشونش تمرد كرد ، او را گرفته تيرباران كردند . بولشويك بسط پيدا كرده .\r\nسيبريا ، شمال چين ، تركستان ، افغانستان كره همه‌جا تبليغات و انتريك مىكنند ، حتى سرحدات ايران .\r\n\r\nاحمد آذرى حاكم رشت - جنگليها\r\nاين همه اعلانات خطوط درشت احمد آذرى از رشت در جرايد كه چنين كردم ، چنان كردم و مثل ابلاغيهء ايام جنگ دول . حالت روحيهء قشون خوب است . همان عبارتهاى كوپيه . مىگويند هيچ همچو چيزها نيست . ميرزا او را فريب داده صد نفر جنگلى بىاسلحه رشت فرستاده . در حالىكه صد نفر قزاق با اسلحه كرد دارد . ماهى هم بيست و پنج هزار تومان به تصويب آذرى دولت به او مىدهد . خود آذرى هم ماهى مبلغى ماليات جنگى از رشت دريافت [ مىدارد 
  ] . از فواحش و مسكرات هم بىاندازه ماليات مىگيرد . تمام مسكرات را جبرا گرفته است . مردم رشت چون به واسطهء رطوبت خيلى مسكرات استعمال مىكنند از هركدام مبلغى گرفته بليت اجازهء خريده داده . آن وقت همين مسكراتى كه آن را به زور گرفته بطرى پانزده قران به صاحبان بليت مىفروشد . فواحش را گفته است اخراج كنند . به اين عنوانها تمام خانمهاى نجيب را هم تهمت زده نموده و از هركدام هرقدر ممكن شود دريافت مىكند كه قدغن كند مزاحم آن خانم نشوند . حالا صد اعلان به خطوط درشت در صفحهء اول جرايد منتشر مىكند كه هركس مسبوق نباشد مىگويد سلمان فارسى حاكم رشت است .\r\n\r\n","description":"","footnote":"","page_name":" 5625 ","page_number":729},
  {"content":"\r\n\r\n\r\nفوت همدم السلطنه\r\nيكشنبه هشتم ، نهم حوت - دستخطى از آقاى عماد السلطنه رسيد كه مرا زائد از اندازه متألم نمود . واقعا دل سوختن هم دارد . همدم السلطنه دختر فخر الملك پس از مدتى شوهردارى عجيب و غريب كه اولى پسر ديوانهء عضد الملك نايب السلطنه بود تا در فرنگستان مرحوم شد ، ثانى عميد الملك مريض بدادا كه آن هم در راه قزوين زير اتومبيل ماند ، بردند طهران پس از چندى وفات كرد . [ بعد 
  ] عيال ميرزا عبد الوهاب خان پسر بزرگ نصير الدوله پسرخالهء خودش شد ، روزگار خوشى داشت . از آن دو شوهر آبستن نشده بود ، از اين آبستن شد ، به چه عشقى ، به چه هنگامه‌اى . در غرّهء ماه وضع حملش بود .\r\nبچه نيامد طبيب آوردند معلوم شد بچه مرده است ، به هزار زحمت نليگان « 1 » طبيب بچه مرده را بيرون آورد . همدم السلطنه ديگر حال نيامده صبح چهار [ م 
  ] به رحمت ايزدى پيوست و داغ خود را به دل مادر و پدر و همه گذاشت . در خانهء نصير الدوله ختم مردانه ، خانهء فخر الملك ختم زنانه گذاشته ، جنازه را حضرت عبد العظيم بردند . من به اين همدم السلطنه خيلى علاقه داشتم .\r\n\r\nخودكشى معتمد الدوله\r\nعصر حكومتى رفتم . نظام السلطان گفت معتمد الدوله در استراباد مريض شد استعفا كرد و حركت نمود . بين راه چند مرتبه خواست سم بخورد نوكرها مانع شدند . تا يك روز خلوت نموده لولهء تفنگ را به دهان خود گذاشته با انگشت پاى خود پاشنهء تفنگ را رد مىكند و مغز خودش را تهى مىنمايد . فورا هلاك مىشود . خداوند رحمتش كند .\r\nشاهزادهء باسواد حرّاف [ و 
  ] قمارباز بىبدلى بود .\r\nشاه رم رفته بود مراجعت فرمود . در جنوب فرانسه است . پس از عيد طهران خواهد آمد .\r\n\r\nقنسول انگليس\r\nفوتسكيو بدذات به ماژر ادموند القاى شبهه نموده بود رفتم و حقيقت را گفتم .\r\n\r\n\r\n","description":"","footnote":"\r\n( 1 ) - نليگان از 1906 تا 1926 طبيب سفارت انگليس بود . كتابى از مشاهدات خود در ايران نوشته به نام\r\n Hints for residents and travellers in Persia ( London 1926 \r\n- رساله‌اى هم دربارهء ترياك نوشته است به نام  The Opium Question  . نيز مقاله‌اى دارد دربارهء حمامهاى ايران  Persian Baths ( 1927 )  كه در مجلهء  Archives Medical Hydrol  به سال 1928 طبع شده است . ( ايرج افشار )\r\n","page_name":" 5626 ","page_number":730},
  {"content":"\r\n\r\nخواهش نمود مطالب را بدهم اسمعيل خان به زبان انگليسى نوشته برايش روانه كنم .\r\nهمين كار را كردم و به حمد اللّه رفع شبهه شد . ماژر ادموند به‌جاى كلنل ويكهم آمد . مدتها در لرستان و بنادر فارس بود . فارسى را خوب و خوش‌لهجه حرف مىزند . خوب هم مىنويسد . نه زبان با فارسى مىداند . بسيار آدم آگاه معقول چيزفهمى است .\r\n\r\nعكس يادگارى\r\nبا بچه‌ها يك عكس چندى قبل انداخته بودم محض يادگارى در اين كتاب گذاشتم .\r\nاين خانهء ما جلوخانى دارد كه حمام خلفا هم در آن واقع است . مركز بچه‌هاى محله است . متصل مشغول بازيهاى غريب هستند . اغلب قمار هم مىكنند . روزهاى جمعه كه معركه مىشود و تماشائى است . محل تماشاگاه عباس و مسعود و لله است .\r\nشنبه 21 جمادى الثانيه ، 23 حوت - نواب عاليه چهارده روز است مبتلى به مطبقه شده است . اغلب آنجا هستم . به حمد اللّه اينك از خطر گذشته و بهتر است . سواد رأى كميسيون رسما به ادارهء ماليه فرستادند چرت رئيس ماليه و مفتش و الموتيها پاره شد . مجددا آنها هم سوادى براى من فرستادند .\r\n\r\nكنفرانس صلح\r\nكنفرانس صلح در لندن منعقد شده . للويد جرج با بولشويك ميل اصلاح دارد به سه شرط .\r\n1 - دول جديد التأسيس را به رسميت بشناسند .\r\n2 - پروپاگاند خود را متروك دارند .\r\n3 - قروض خارجهء روس را بپردازند يا تقبل كنند .\r\n\r\nميليتاريزم آلمان\r\nمىگويد بدون امنيت روسيه امر معيشت اروپا تأمين نمىشود . امريكا هنوز امضاى معاهدهء صلح را نكرده است . از محاكمهء قيصر صرف‌نظر شد . للويد جرج در جواب يكى از وكلا مىگويد ما گفتيم قيصر را محاكمه بايد كرد اما ديگر نگفتيم اگر دولت هلاند مخالفت كند با او جنگ نموده و جبرا به محاكمه حاضر مىكنيم . ساير مقصرين نظامى و پلتيكى كه هشتصد نفر مىشوند قرار است در شهر دانزيك در محكمهء آلمان محاكمه\r\n\r\n","description":"","footnote":"","page_name":" 5627 ","page_number":731},
  {"content":"\r\n\r\nسلطان مسعود - عين السلطنه - عباس ميرزا\r\n\r\n","description":"","footnote":"","page_name":" 5628 ","page_number":732},
  {"content":"\r\n\r\nشوند . هيندنبورگ و لودندرف « 1 » وارد برلن [ شدند 
  ] و مثل بت مردم ستايش نمودند .\r\nروح ميليتاريزم آلمان هنوز زنده است .\r\n\r\nوضع ايران - آرميتاژ اسميت\r\nاوضاع ايران بد است . هرچه داريم مانده و انگليس به جز با پول نقد هيچ‌چيز نمىدهد . روسيه به امتعهء ما احتياج داشت ، انگليس مىگويد ندارم . اما اگر اينطور مىخواهد از ما سرپرستى كند كار خراب است . چيزى كه هست پول ايران بالا رفته .\r\nبرات ليره لندن بيست و يك قران رسيده است . در جنگ از اين زيادتر بود . مستشاران ماليه به رياست مستر آرميتاژ اسميت وارد شدند . مىگويند متخصص بىنظيرى است .\r\nدر كنفرانس غرامت پاريس عضويت داشته است .\r\n\r\nمهمانهاى ناخوانده\r\nاز انگليسها مدتى است چيزى نوشته نشده بد نيست مختصرى هم از مهمانهاى ناخوانده نوشته شود . جنرال شامپين هندوستان رفته تا ببيند روسيه چه خواهد شد .\r\nبراى جنرال خانهء او را گرفتند . جنرال . . . « 2 » در غيبت او قزوين آمد . يك روز كلنل و قايم‌مقام جنرال از حكومت و ماها براى ملاقات او دعوت كرد . جنرال قوى هيكلى بود .\r\nرئيس كل قواى بين النهرين و ايران است . كمى فارسى هم حرف مىزد . موزيك هندى بود . عصرانه و شيرينى و ويسكى دادند .\r\n\r\nمسابقهء دو\r\nدو دفعه براى مسابقهء آدم ما را دعوت نمودند به اردو و انگليسها جدا ، هنديها جدا دويدند . يك مرتبه هم انگليسى و هندى دويد . چندى بود در خيابانها اينها براى سوغانى خود مىدويدند . هركس ديده بود تعجب داشت كه اينها سر و پاى برهنه چرا در شهر و خيابانها مىدوند . برخى مىگفتند مقصر هستند ، مجازات آنها را اين دويدن قرار دادند .\r\nبعضى مىگفتند هنديها رياضت مىكشند . تا اين دعوت رفع شبهه را از همه نمود .\r\n\r\n\r\n","description":"","footnote":"\r\n( 1 ) - اصل : لندن درف .\r\n( 2 ) - نام جنرال در اصل نوشته نشده است .\r\n","page_name":" 5629 ","page_number":733},
  {"content":"\r\n\r\n\r\nاردوى انگليس - فوتبال\r\nهر وقت روز آدم سمت اردو برود صدائى را كه ممكن نيست نشنود صداى توپ فوت‌بال است . در هر گوشه بساط فوتبال است و گويا انگليسها هيچ بازى را به‌قدر فوتبال دوست نداشته باشند . من اغلب به تماشاى آن مىروم . تا بيكار شوند يك توپ است جلو انداخته و مشغول بازى مىشوند . بازى تنيس ، كريكت و راگ‌بى و غيره هم دارند . اردوى اينها از خودشان پاكيزه‌تر است . ذره‌اى كثافت ديده نمىشود . گله‌به‌گله هم كوره درست كرده‌اند كه هرچه جزو كثافت يا بيرون انداختنى باشد حتى لباس پارهء كهنه در آن مىسوزانند . اول ايرانيها مىگفتند جهنم مرده‌هاى هنديهاست . بعد مسلم شد براى سوختن كثافت و آشغال است . دو دسته موزيك خوب تازه آمده . يكى موزيك متعارفى است ، يكى فلوت و طبل است . اين فلوت‌چىها را ما نديده بوديم . لباس قشنگى دارند . نوارها و بند طبل و فلوت و غيره سفيد است . بعضى پوست ببر حمايل روى لباس نموده‌اند . به‌قدرى قشنگ راه مىروند ، طبل و فلوت مىزنند كه به وصف نمىآيد . طبالها طورى دستها را در بالا و پائين با آن چوبهاى طبل تكان داده و چرخ مىدهند كه حقيقتا آموختن آن از زدن آن دشوارتر است . يك دفعه هم يك دسته موزيك هندى آمد كه از آن سازهاى اسكاتلندى مىزدند كه صداى سرناهاى ما را مىدهد با نواى طبل بزرگ و كوچك . خيلىخيلى شنيدنى بود ( پاى پرز  Pipers  ) .\r\n\r\nفرنگستان قزوين\r\nمختصر سمت دروازهء راه كوشك فرنگستان است . دكانهاى ميوه‌فروشى ، آجيل‌فروشى و غيره در كمال نظافت و پاكيزگى در آنجا داير شده . چند شيرينىپزى و چند كافه و رستوران هم ارامنه راه انداخته‌اند . چراغ برق در تمام اردو و عمارتهاى شهر كه منزل دارند داير شده و شبها روشن مىكنند . تمام دكان‌دارها انگليسى و هندى ياد گرفته‌اند ، مثل آن‌كه روسى بلد شده بودند . تمام بچه‌هائى كه نوكر هستند انگليسى و هندى را به خوبى مىدانند . اغلب بچه‌هاى خوشگل نگاه مىدارند و مىگويند بين سربازها اين عمل شايع است ، چه با خودشان چه با اين بچه‌ها .\r\n\r\nسر و وضع هنديها\r\nاما هنديها ، اينها كه عمله هستند از قبيل عرابه‌چى ، مهتر ، بنا و عمله ، هيزم‌شكن ، جاروب‌كش ، خلا پاك‌كن و غيره و غيره از آن بدتر و بىهوش‌تر و تنبل‌تر و بىحس‌ّتر\r\n\r\n","description":"","footnote":"","page_name":" 5630 ","page_number":734},
  {"content":"\r\n\r\nمخلوقى خداوند خلق نكرده است . يك نفرشان را من نديدم كه ده كلمه انگليسى ياد گرفته باشد . هميشه زانوهاى غم را بغل گرفته يك گوشه كز كرده‌اند سيگار مىكشند . آن هم چه قسم . سيگار را ميان دو انگشت وسط و ابهام يا وسط و بنصر گرفته و آن‌وقت انگشتان را به‌هم آورده از سوراخ مدورى كه نزديك شست واقع مىشود نفس را بالا مىكشند و دود تا ته حلق آنها بلاواسطه مىرود كه اگر امتحانا يك دفعه ما آن قسم سيگار بكشيم به‌قدرى سرفه مىكنيم كه سينه‌مان به كلى مجروح مىشود . بالاى دوچرخه كه نشسته [ اند 
  ] روى آن عمامه بزرگ ، باشلق ، شنل بارانى را هم مىاندازند . صورت سياه آنها به‌قدر دو انگشت بيرون است مثل مجسمه . آن‌وقت هر قسم كه دوچرخه حركت كند سر و گردن آنها هم به غير اراده به همان قسم حركت مىكند . يك آوازى هم مثل بربريها مىخوانند تا به مقصد برسند . گاهى قاطرهاى دوچرخه آنها را برمىدارد آن‌وقت موقع خيلى تماشائى است كه حاجى چه قسم تكان مىخورد و آن كلهء بزرگ چه قسم زير و بالا ، يا اين پهلو و آن پهلو مىرود تا نقش زمين شود يا قاطر به ارادهء خود بايستد .\r\nلنگهاى اينها مثل پاى آهو باريك است ، خصوصا وقتى كه شلوار كوتاه مد انگليسى مىپوشند . به همه ماها حاجى خطاب مىكنند ، ما هم به آنها حاجى . هيچ وقت خبردار نمىگويند . عابرين بايد خودشان ملتفت آمدن دوچرخه باشند . غذاى آنها برنج است ، روغن با گوشت بز ، فلفل زياد ، دارچين و شكر . من نديدم به غير بز حيوان ديگرى براى ذبح ببرند . غذاى هندوها چيزهاى ديگر است كه باز فلفل و شكر دارد .\r\n\r\n","description":"","footnote":"","page_name":" 5631 ","page_number":735},
  {"content":"\r\n\r\n\r\nهنديها در عاشورا\r\nبيشتر اين عمله‌جات مسلم و سنىمذهب هستند . جلوى منزل آنها محوطه‌اى را ديوار كوتاهى كشيده مسجد قرار داده‌اند . در محرم قريب شصت هفتاد نفر شيعه ميان آنها بود . دو علم بسيار قشنگى درست كرده بودند يكى با پارچهء قرمز ، ديگرى سبز .\r\nسينه‌زنان آمدند آستانه نوحه خواندند ، گريه كردند ، علمها را تقديم نموده رفتند .\r\nسنيهاى آنها هم تمام روز عاشورا آمدند . بيشتر خرما نان شيرينى گرفته به دهان قمه‌زنها مىگذاشتند . عمامه و دستمالهاى خود را مىدادند كه روى زخم خود بگذارند . اغلب نان و خرما و پول مىآورند به فقرا مىدهند . روزى يك نفر آنها را ديدم كه نان و خرما به فقرا داده بود . آخر كار از شدت هجوم فقير كتك بسيارى خورده بود راه مىرفت و پيش خود مىگفت حاجى خرما بده كتك بخور ، خرما بده كتك بخور ، نان بده توسرى بخور . گاهى كه مست مىكنند از همه بيشتر تماشا دارد . آن‌وقت شوخيهاى مضحك با مردم مىكنند ، آوازهاى شنيدنى مىخوانند .\r\n\r\nترس هندى از افيسر\r\nيك روز يك نفر آنها كه از ادارهء مخابرات بود بت‌پرست هم بود مست كرده بود آمد توى باغ سوزنگرها زير باغ رفعت السلطان كه يك چوب تلگراف آن تو نصب بود . مدتى با باغبان و عمله‌جات به زبان هندى ( اردو ) حرف زد . با دست و سر اشاره‌ها كرد . چيزى آنها ملتفت نشدند . دوان‌دوان آمد نزد من و اسمعيل خان كه روى سكوى درب حياط نشسته بوديم هندى حرف زد و با دست هم اشاره كرد . رفتيم هى تير را نشان داد ، هى باغبان را ، هى هندى حرف زد . بالاخره باغبان گفت ديروز من شلغم مىچيدم اين آمد خواست من ندادم . شايد به آن واسطه خيال بدى براى من دارد . من گفتم برو دو سه تا شلغم بچين بياور . رفت آورد . من به دست گرفته گفتم حاجى بيا . حاجى چپ‌چپ نگاهى كرد و سر خود را بالا برد كه نمىخواهم . من بردم جلو و اصرار كردم . حاجى از صرافت تير و سيم افتاد ، دو قدم عقب رفت ، با سر تندتند اشاره كرد نمىخواهم . من جلوتر رفتم و با دست شلغم را جلو بردم . عقب‌تر رفت فرياد كرد حكوم نيست حكوم نيست . من كه ملتفت قضيه شدم كه يعنى اجازه ندارم ، حكم ندارم بگيرم مصرتر شدم .\r\nحاجى از در باغ آمد بيرون . من ، اسمعيل خان هركدام دو سه تا شلغم به دست دنبال حاجى . حاجى به دو ما به دو . دقيقه به دقيقه مىايستاد فرياد مىكرد حكوم نيست ، حكوم نيست ، افسر و آن‌وقت خودش را مشت مىزد يعنى افسر مرا خواهد زد . خنده دارد ما را\r\n\r\n","description":"","footnote":"","page_name":" 5632 ","page_number":736},
  {"content":"\r\n\r\nهلاك مىكند . چند نفرى هم از عابر سبيل تماشاى ما را مىكنند . بالاخره باز حاجى را با شلغمها دنبال كرديم . مختصر تا مسافتى بيرون دروازه حاجى دويد و همان حرف را زد .\r\nآن‌وقت ما شلغمها را به‌سمت او پرتاب كرديم . هر شلغمى كه به زمين مىافتاد او دو ذرع جستن مىكرد تا آخرين شلغم كه حاجى دور شده بود .\r\n\r\nطايفهء سيك\r\nطايفهء سيك « 1 » كه هندو هستند هيچ موى خود را نمىزنند . سبيلها به‌قدرى بلند است كه از دو طرف توى كلاه خود مىگذارند . نسبتا قوىتراند . عمامهء آنها فرق دارد مثل شال كلاه‌هاى مستوفيهاى ماست .\r\n\r\nنپاليها\r\nكارگرها كه ئيل و اهل نپال هستند كوتاه ، گونه‌هاى بيرون آمده و چشم و ابروشان . مثل مغولها و چينىها سر تراشيده فقط كاكل دارند . به‌جاى گوشت تمام اعضاء آنها رگ است . همه به يك شكل و به يك قد و اندازه . كاردهاى غريبى دارند كه مىگويند تا بيست ذرع چنان با اين كارد نشان مىكنند كه هر جاى آدم را بخواهند هدف آن مىشود .\r\nبسيار شجاع هستند و قشون خوب هندى انگليس اين كارگر است . طرف مشابهت با هنديهاى ديگر نيستند . اينها تمام سربازند . عمله از اينها هيچ ندارند . ايرانيها به اينها كلاه تركى مىگويند .\r\n\r\nتعظيم به گاو\r\nمن هندو را ديدم كه به گاو چنان تعظيم كرد كه سرش به زمين آمد . زبان بين المللى هندوستان اردوست همه بلد هستند . كاف و گاف و ر بسيار دارد . محمّد على خان مىگفت به يكى از هنديها گفتم حاجى يك خانم ايرانى بگير ، چپ‌چپ به من نگاه كرده گفت مىروم هندوستان و يك زن هندى سياه مىگيرم . اينها سفيدند چه خوبى دارد . با اين‌حال خيلى زن گرفته‌اند .\r\n\r\n\r\n","description":"","footnote":"\r\n( 1 ) - در اصل ساكس - سيك قومى از هندوان داراى مذهب وشنو شعبه‌اى از دين بودائى است . ( مسعود سالور )\r\n","page_name":" 5633 ","page_number":737},
  {"content":"\r\n\r\n\r\nخريدهاى ضرورى\r\nخريد بعضى چيزها كه نداشتيم خيلى پول ما را تمام كرد . دو زوج پوتين مشكى و زرد براى من از طهران فرستادند در سى و شش تومان . چادر سياه زنانه دانه‌اى بيست و پنج تومان براى زنها خريدم . بخت ما همه‌چيز گران است و همه‌چيز هم لازم داشتيم و داريم . چند تا لحاف كرسى دوختيم . بالاخره به من نرسيد . امسال همه را من بخارى سوزاندم و چون عادت به كرسى داشتم بسيار سخت گذشت . اما چاره نبود . از نقطه‌نظر صرفه‌جوئى هم ضرر بود . دو مقابل قيمت لحاف هيزم سوخته شد و من گرم نشدم .\r\n\r\nنوروز 1338\r\nيكشنبه 29 شهر جمادى الثانيهء 1338 هجرى ، 21 مارس 1920 - هفت ساعت از شب رفته تحويل شمس به برج حمل گرديد . من خواب بودم اما بچه‌ها بيدار و مشغول هفت سين بودند . امروز اول نوروز پيچىئيل است . خانهء نواب عاليه رفتم هنوز نقاهت باقى است .\r\n\r\nافتخار السلطنه - بغداد\r\nعصر ديدن حكومت [ رفتم 
  ] ، جمعى بودند و مدتى صحبت شد . خانم افتخار السلطنه عتبات عاليات مشرف شده راه عتبات هركس با اتومبيل برود خيلى سهل و نزديك شده است . از قراتو هم راه‌آهن به همه‌جا هست . در حقيقت اين ايام رفتن عتبات هم فال است هم تماشا . انگليسها بىاندازه مشغول آبادى آنجا هستند . شهر بغداد مىگويند عوض شده است . خيلى از ايرانيها داخل نوكرى و رعيتى شده‌اند غالب پليس آنجا و مستخدمين ادارات ايرانى است . زمين ، تخم ، گاو مفت و مجانى مىدهند .\r\n\r\nسفر به بلوك افشاريّه\r\nاما يك مسافرتى با نظام السلطان به‌سمت افشاريّه و ضياءآباد نموديم . سالها بود بين آصف السلطنه و مصطفى خان افشار در سر چند قطعه زمين منازعه بود . چندين حاكم ، چندين رئيس عدليه و اقلا يكصد نفر مصدق كه به‌طور استمرار همه‌ساله رفت اصلاحى فراهم نگرديد . اقلا دو هزار برابر قيمت آن چند قطعه زمين آقايان مخارج نموده و متضرر شدند . نظام السلطان به واسطهء دوستى با آصف السلطنه كمر همت به ميان بست اين عمل را ختم نمايد . اول كارى كه كرد اختيار را از دست اين دو نفر گرفت و\r\n\r\n","description":"","footnote":"","page_name":" 5634 ","page_number":738},
  {"content":"\r\n\r\nطرفين وكلائى تعيين نمودند كه هرچه بگويند قبول باشد . بعد مصمم حركت بدان سمت شد . قطعه زمينى هم ما در كشمرز داريم كه مصطفى خان مدعى آن شده و چند سال است باير مانده . به هيچ قسم اصلاح نمىشود ، يعنى هركس با مصطفى خان طرف باشد همين مصيبت را دارد . به نظام السلطان گفتم با كمال امتنان ، پذيرفت كه من هم بروم .\r\nاين بود روز شنبه 21 ماه من و نظام السلطان و امان اللّه خان سلطان ژاندارمرى در يك درشكه ، ساير همراهان و وكلا و مصدقين رئيس عدليه و مهمان‌دارها در درشكه‌هاى متعدد ديگر حركت نموديم .\r\n\r\nسياه‌دهن و نرجه\r\nناهار در سياه‌دهن تهيه ديده بودند . اين ده به همان خالصگى باقى است . در حقيقت شهر است نه ده . پانزده هزار جمعيت دارد . هفت حمام دارد ، منتهى به ترتيب ده ساخته شده شهريت ندارد . بعد از ناهار سوار شده غروب نرجه كه سابقا خالصه و حاليه ملك آصف السلطنه [ است 
  ] وارد شديم . عمارت اربابى خوبى داشت ، خوب هم پذيرائى كردند . محمّد آقا خان مباشر مرد با سليقهء مهمان‌نوازى بود . شاهزاده اجلال نظام هم از همراهان است . تخته‌بازى مىكرد با زبان الكن ، آن هم سر پول ، آن هم . . . « 1 » يك حكايتى بود كه به وصف نمىآيد .\r\n\r\nحصار\r\nدو شب توقف نموديم بعد رفتيم به حصار ده ديگر آصف السلطنه كه منازعه سر اراضى آنجاست و بادامك . سر حدود رفتيم . رعاياى كشمرز و برزلجين آنجا ديدن من و نظام السلطان آمدند بره آوردند . عبد اللّه خان مباشر هم بود . خيلى حكومت به آنها اظهار محبت كرد و برهء آنها را قبول كرد كه ملك خود من است . بعد هرجا بره آوردند ديدم نظام السلطان همين حرف را زد . عيب نظام السلطان همين بود كه تمام مردم را مىخواست به اين الفاظ فريب بدهد . مدعى و مدعىعليه هم از محضر او خوشنود بيرون برود .\r\n\r\n\r\n","description":"","footnote":"\r\n( 1 ) - يك كلمهء ناخوانا شبيه « سوران » نوشته است .\r\n","page_name":" 5635 ","page_number":739},
  {"content":"\r\n\r\n\r\nحاجىآباد\r\nدو شب هم حصار مانديم و بسيار خوش گذشت ، خصوصا صحبت و قمار شاهزاده اجلال ، خصوصا اذيتهائى كه من به او مىكردم . از آنجا رفتيم حاجىآباد . ظفر نظام آنجا ديدن حكومت آمد ، با سوار و جمعيت زياد . من با شاهزاده اجلال رفتيم كشمرز كه تا حاجىآباد يك ميدان راه است . چه كشمرزى ، خراب ويران . هيچ آن كشمرزى نبود كه چند سال قبل من ديدم . [ از 
  ] يكصد و پنجاه خانوار پنجاه نفر باقى ، از يكصد جفت بيست و چهار جفت . نصف اين خرابى به واسطهء قحطى ايلان‌ئيل ، نصف ديگر به واسطهء احمد خان پسر مصطفى خان كه آگنت روس شده بود و انواع صدمات را به اين ده وارد آورد .\r\n\r\nنمونهء خست\r\nناهار خورديم و سوار شديم . لله همراه آمده بود رعايا را برداشته سر حدود رفتيم .\r\nنظام السلطان با مصطفى خان آمدند . نظام السلطان به كلى حق را به جانب ما داد . با اين حال حكمى نكرد . از آنجا رفتيم حاجىآباد . احمد خان اسبهاى ما را جا نداده بود . من ديدم ميرآخور ابو القاسم و محمّد على خان و اسمعيل جلودار با آدم شاهزاده اجلال ناسزاگويان مىآيند . مصطفى خان مطلب را فهميد . فورا جلو رفت به هزار قربان صدقه و التماس آنها را عودت داد . اما مهمانى اين آدم ، غذا به قدرى نبود كه همان كسانى كه سر سفره نشسته‌اند سير شوند . به آدمهاى آصف السلطنه و مباشر او جا نداد ، شام نداد .\r\nدرشكه‌چيها ، نوكرها همه گرسنه ماندند . حتى من به چشم ديدم گل گاو زبان براى دبير الممالك آوردند بدون قند ، و هرچه فرياد كرد كسى قند نياورد . بالاخره تلخ خورد .\r\nاما هرقدر به اين آدم و پسرش اين نوكرها فحش دادند از اين گوش شنيدند از گوش ديگر به در كردند . ناهار از شام شب بدتر بود . درست نقطهء مقابل پذيرائى محمد آقاخان .\r\n\r\nضياءآباد - تير زدن دو گاو\r\nعصر از آنجا سوار شده رفتيم ضياءآباد . اينجا هم قصبهء بزرگى است كه پايتخت بلوك خررود و ابهررود است . خوانين زياد دارد . سابقا همه در افواج قزوين و توپخانه منصب داشتند ، حاليه خير . محمّد حسين ميرزا نايب ژاندارمرى نايب الحكومه بود . منزل او بوديم ، عمله‌جات ديگر دسته به دسته در خانهء خوانين . صبح اينجا از كشمرز خبر رسيد كه رعايا براى تخم‌كارى رفته بودند يكى دو جفت توى اراضى متنازع فيه مىرود .\r\n\r\n","description":"","footnote":"","page_name":" 5636 ","page_number":740},
  {"content":"\r\n\r\nاحمد خان حكم مىكند با گلوله دو گاو را مىكشند . مراتب را به نظام السلطان گفتم كه شما چهار فرسنگ دور نشده‌ايد احمد خان چنين حركتى نموده . حكمى نوشت رضا خان پيشخدمت خود را با دو ژاندارم مأمور كرد تمام قيمت گاو را گرفته بدهند ، صد تومان هم جريمه . پانصد شلاق هم احمد خان را در نقطه‌اى كه گاو را كشته بزنند . مصطفى خان خودش هم اقرار نموده بود احمد . . . چنين كارى كرده . در اينجا نوشتهء حدود اصلاح بين آصف السلطنه و مصطفى خان را نوشته صيغه خوانده و مهر نمودند و به حمد اللّه اين عمل بغرنج طولانى طى شد .\r\n\r\nكهك - بازگشت به قزوين\r\nروز ديگر حركت كرديم ناهار در كهك خورديم . در سلطان‌آباد معاون حكومت با اتومبيل آوادس استقبال آمده بود ، سوار شده سه ساعت به غروب منزل رسيديم .\r\nنظام السلطان غروب براى حمام عيد مرا دعوت كرد رفتم . حمام تميز خوبى بود . بعد هم ساعتى اندرون نزد خودش رفتم . از آنجا منزل آمدم . به شفاعت شهيدزاده رئيس عدليه و جمعى شلاق احمد خان را بخشيدند . ولى قيمت گاو و صد تومان جريمه گرفته شد . شب عيدى بسيار بد به احمد خان گذشت .\r\n\r\nغمزه‌هاى نظام السلطان\r\nشنبه ششم ماه رجب ، هفتم حمل - اين چند روز مشغول ديدوبازديد عيد بودم . از بس كه نظام السلطان غمزه آمد ما از گفتگوى با مصطفى خان دست كشيديم و حال آن‌كه خودش تصديق دارد و همه قسم هم اظهار دوستى و يگانگى .\r\n\r\nخلاف‌گوئى آذرى\r\nآنچه احمد آذرى در باب كوچك خان گفته و اعلان نموده خلاف محض است . آنقدر از اين دروغها گفت تا كوچك در سر جاى خود مستقل گرديد .\r\n\r\nآلمان - بلشويكى درد بيدرمان\r\nدر آلمان كودتاى كوچكى شده رئيس جمهور امد « 1 » فرار كرد . آدميرال تيرتيز\r\n\r\n\r\n","description":"","footnote":"\r\n( 1 ) - اسم رئيس جمهور آلمان اشتباه نوشته شده . اولين رئيس جمهور آلمان پس از جنگ جهانى اول فريدريش ابرت بود . ( مسعود سالور )\r\n","page_name":" 5637 ","page_number":741},
  {"content":"\r\n\r\nسرحلقهء اين كودتاست . مىگويند هيندنبورگ رئيس جمهور خواهد شد تا كرون پرنس را بياورند . دنيا مغشوش است . هيچ اين قراردادهاى ورسايل « 1 » نتيجهء مطلوب نداده . سابقا جنگى بود و در خاتمه صلح ديگر دنباله نداشت . اما حاليه عقبات ديگرى هست كه خودش كمتر از آن جنگ نيست . همه‌جا امر معيشت دشوار شده نرخها بالا رفته ، پول كم شده توقعات عمله‌جات زياد شده . بولشويكى هم كه يك درد بىدرمانى شده . افسوس من ديگر دماغم سوخته و چندان واقعات دنيا را شرح و بسط نمىدهم .\r\n\r\nسيزدهء نوروز - مشق نظامى\r\nشنبه 14 حمل - ديروز سيزده عيد بود ليكن به‌قدرى باد و سرما بود كه به احدى خوش نگذشت و مردم خيلى زود به خانه‌ها رفتند . امروز در اردو نمايش بود . دعوت نموده بودند . نمايش متعلق به توپخانه و سوارهء گايد ويكتوريا بود . همه‌قسم شيرينى و مشروبات چايى ، شير ، نانهاى خوب تهيه ديده بودند و بهتر از آنها تماشاى اين مشق\r\n\r\n\r\n","description":"","footnote":"\r\n( 1 ) - معمولا ورساى نوشته مىشود .\r\n","page_name":" 5638 ","page_number":742},
  {"content":"\r\n\r\nچهار عرابه توپ هجده پوند صحرائى و رستهء سواره‌نظام بود . ما كه همچو مشقى ، همچو حركات نظامى نديده بوديم . واقعا محير العقول بود . توپ به آن بزرگى با هشت اسب اين قسم حركات كند ، پيچ بخورد ، كج برود ، راست برود . با سوار نظام اين‌طور مشق كنند . يك مشق غريب آنها اين بود كه اين دو دسته سوار از دو طرف ميدان شمشيركش و چهار نعل به‌سمت هم تاخت كرده و از هم مىگذشتند بدون آن‌كه ركاب يك نفر به ديگرى بخورد ، چه رسد به اسب و آدم . مشق اينها درست به رقص دو دسته رقاص مىماند كه باكمال مهارت رقص كنند . يك قرقره را انسان با دست خود نمىتوانست اين قسم حركت بدهد كه اينها اين توپ را مىدادند . همه مات و متحير ماندند .\r\nنظام السلطان و ماژر ادموند به ملاقات امير نصرت رفته‌اند بايد ملاقات پلتيكى باشد ، و الا قرار بود ما هم همراه باشيم .\r\n\r\nالموتيها و توسل به هنديها\r\nالموتيها يك دسته زن به شهر آورده‌اند . شنيدم پس از آن‌كه همه‌كس به آنها تف و لعنت فرستاد جلوى پيغمبريه دوچرخه‌هاى هنديها را گرفته ، دست گردن قاطرها انداخته استرحام مىنمودند . هزار حقه و نيرنگ براى خوردن مال ما روى كار مىآورند . تمام را اين آخوندها ياد مىدهند . اگر آنها بگذارند صدا از احدى درنمىآيد .\r\n\r\nسيل الموت\r\nشنبه 29 رجب - بارانهاى نافع مىآيد . الموت برف آمد و بعد مبدل به سيل شده است . كاش يك مرتبه سيل مىبرد ما از دست آن خلاص مىشديم . تمام تقصير حضرت والاست . اگر او گذاشته بود و طمع معادن خيالى آنجا گذاشته بود حالا هزار مرتبه خلاص شده بوديم و با هيچ‌كس كارى نداشتيم .\r\n\r\nاعلاميهء وثوق الدوله\r\nرئيس الوزرا بيانيه منتشر نموده‌اند « 1 » كه مردم ، قبل از آن‌كه مجلس افتتاح شود و قرارداد و پلتيك مرا رد يا قبول نمايد چرا به من حمله مىآوريد . پس حوصله كنيد و\r\n\r\n\r\n","description":"","footnote":"\r\n( 1 ) - متن آن از روى روزنامهء رعد كه لاى دفتر روزنامه گذاشته شده است در پايان اين جلد به عنوان ضميمه چاپ شد .\r\n","page_name":" 5639 ","page_number":743},
  {"content":"\r\n\r\nمنتظر رأى مجلس باشيد . آنها مىگويند هنوز مجلس داير نشده پس چرا مشغول عمليات شده‌ايد .\r\nلنين نيز بيانيه منتشر نموده پس از آن‌كه حدود روسيه به سرحدات 1914 رسيد قباى سرخ را از تن درآورده جامهء سفيد پوشيده با همه صلح مىكنم .\r\nتبريز انقلاب دارد . قشون انگليس متصل به انزلى مىرود . عالم شلوغ است .\r\n\r\nاسبهاى نظام السلطان - تيراندازى\r\nشنبه 4 شهر شعبان ، 3 ثور - باد بسيار سردى مىآيد . مانور انگليسها موقوف شد .\r\nنظام السلطان براى اسب‌دوانى كلوب شاهنشاهى طهران رفت . چند اسب گذاشته است .\r\nنظام السلطان اسبهاى بسياربسيار خوب دارد . تير هم خوب مىاندازد . به من مىگفت من خودم سواركار و تيراندازم . در ميان ئيل بختيارى خيلى بودم و خيلى سوار ديدم . مدتى هم - رفتن و مراجعت با مهاجرين - در لرستان و ميان آنها بودم ، من سوار و تيرانداز مثل كسان و اقوام امير نصرت نديده‌ام . اگر اينها سوار و تيراندازند ديگران چه مىگويند .\r\nبيست و پنج آهو همه را قيقاج روبه‌روى من شكار كردند . چه اسبها داشتند . يكى كه سوارى من بود از صبح تا غروب من با آن تاخت‌وتاز كردم عصر بهتر از صبح سر دماغ بود . ماژر ادموند هم همين قسم مىگفت كه من همچو سواركار و تيرانداز در تمام مسافرت ايرانم نديده‌ام .\r\n\r\nسفر عماد السلطنه به پاريس\r\nمن خانهء نواب عاليه بودم آدم آمد كه آقاى عماد السلطنه منزل تشريف آوردند . زود رفتم و نهايت خوشحالى برايم روى داد . آقا براى معالجهء سوزش سينهء خود پاريس مىروند . مىفرمودند با وصف آن‌كه همه كار نوشيروان ميرزا آماده بود به علت نامعلومى حضرت و الا همراه من نفرستاد . پانصد تومان هم قرار بود كمك خرج بدهد نداد . شب نواب عاليه و بچه‌هايش اينجا آمدند . آقا سيگار را ترك نموده . بسيار هم آرام آرام بايد راه بروند ، كم غذا بخورند . آقا سبيلها را ديگر حنا نبسته عجب‌تر آن‌كه زلفها را هم زده بودند كه با همه تغييرات تا اين ايام زلفها به همان مد قديم بود ، همين قسم لباس .\r\nعادات آقا كه هيچ‌وقت تغيير نخواهد نمود و لايتغير است .\r\n\r\n","description":"","footnote":"","page_name":" 5640 ","page_number":744},
  {"content":"\r\n\r\n\r\nمانور انگليسها\r\nدوشنبه ششم - امروز براى نمايش كلنل و صاحب‌منصبان فوج 87 آيرلند « 1 » اردو دعوت نموده بودند . صارم السلطان آمدن آقا را به نايب قونسل كاپيتان گريو گفته بود .\r\nاسمعيل خان را فرستاده بود تشريف ببرند قونسل‌خانه و به اتفاق گريو به مانور بروند . آقا رفت و من با عدل الممالك درشكه نشسته رفتيم نمايش ، اغلب دويدن و جستن آدم و اسب بود . حقيقتا خيلى زحمت كشيده بودند ، هم آدمها هم اسبها . بعد به‌قدر صد نفر سرباز ايرلندى براى مشقهاى بدنى آمدند . همه سرها باز ، يك پيراهن سفيد كه بر گردن يخهء آن با كمى از جلوى آن قرمز بود ، شلوارهاى كوتاه مچ پيچ و پوتين به فاصله دويست قدم به ما صف كشيدند . موزيك بناى نواختن را گذاشت .\r\n\r\nمشق قشنگ\r\nاينها يك مشق قشنگى  Physical Training  كردند كه ما هيچ نديده بوديم . تمام حركات دست و سر و پا و كمر اينها مثل اين بود كه يك ديوارى از عروسك است كه به واسطهء فنر يا اسبابى به آن حركت مىكنند . صداى تحسين و آفرين از همه بلند بود . واقعا و حقيقتا ديدن و تماشا داشت . تمام محو تماشا شده بودند ، به‌طوريكه اگر سوزن به پشت گردن هريك از ما مىزدند ملتفت نمىشد . بعد فلوت‌زنها چند مرتبه با آن لباسهاى ممتاز و پوستهاى ببر موزيك زدند . غروب منزل آمديم . جماعتى از صاحب‌منصبان انگليس با دستهء فلوت‌زنها براى اسب‌دوانى طهران رفتند . اسب هم خيلى همراه بردند .\r\n\r\nمخالفين قرارداد\r\nطهران ، آقا مىفرمودند قدرى منقلب است . تمام وكلاى طهران كه مشير الدوله ، مؤتمن الملك ، مستوفى الممالك ، حكيم الملك از آن جمله هستند با قرارداد مخالفت دارند . حالا مشغول هستند كه از ولايات كسانى را انتخاب كنند كه طرفدار قرارداد باشند ، مثلا معتمد السلطنه از سرخس يا فلان آدم از سيستان . ضمنا قزاقها را هم به‌طرف خود كشيده‌اند .\r\n\r\n\r\n","description":"","footnote":"\r\n( 1 ) -  Royal Irish Fusiliers . \r\n","page_name":" 5641 ","page_number":745},
  {"content":"\r\n\r\n\r\nمخارج خارج\r\nرفتن آقا تا اسلامبول نهايت اشكال را دارد ، خصوصا حكايت پول كه نمىدانند چه پولى ، چه سكه‌اى بايد همراه برد كه مايهء دردسر نشود . در باكو ششصد منات يك ناهار متوسط است . در پطروگراد سه چهار هزار منات يك ناهار نوشته بودند . پنج كرور جمعيت پطروگراد به دويست و پنجاه هزار نفر رسيده است . جنرال برسليف را تازه توى كار آوردند كه با لهستان جنگ كند .\r\n\r\nآيريشيها و عرق‌خورى و عرق‌فروشى\r\nاين دو شب سرما تمام سردرختيها و باغستان انگور را زد . چندين كرور خسارت به مردم وارد شد . همه كرسى و بخارى گذاشتيم .\r\nاين آيريشيها « 1 » دو شب اول كه وارد قزوين شدند شلوغ كردند ، يعنى خيلى مسكرات استعمال كرده و با مردم شوخى زياد نمودند . پس از اين واقعه تمام عرق‌فروشيها را نظميهء انگليس بست و بيشتر كافه و هوتلها را قدغن كردند . به آنها هم خيلى سفارش و نصيحت نمودند . ديگر موقوف كردند . اما زحمت آنها به من رسيد . . .\r\nقشون انگليس خيلى آزادى دارد . در اين نمايشها ، بازيها تمام اين سربازها از هندى و انگليسى روبه‌روى جنرال و صاحب‌منصبان مىنشينند ، دراز مىكشند ، سيگار مىكشند .\r\nدر همه حركات آزاد هستند . برعكس نظام روس كه به‌محض ديدن يك صاحب‌منصب مثل چوب خشك بود . حالا معلوم مىشود كه اگر اين آزادى در آن قشون بود هيچ‌كس از عهدهء آنها برنمىآمد . چنانچه آزادى دادند كه روسيه به اين‌روز افتاد .\r\n\r\nريش‌تراشى انگليسها\r\nهمه انگليسها سبيل خود را مىتراشند . اول كارى كه پس از برخاستن از جامهء خواب مىكنند تراشيدن صورت است . اين تيغهاى خودتراش مشهور به « گيلت » « 2 » كار را هم آسان نموده است . نادر است اگر يك نفر انگليسى سبيل‌دار ديده شود . آن صاحب منصب پير هم اگر تمام سبيل را نتراشد اقلا قيچى نموده چند دانه موى كوتاه مىگذارند .\r\nايرانيهاى ما هم تقليد مىكنند و پس از شكست آلمان سبيلها كم و انگليسى شده است .\r\nبرعكس هنديها كه بيشتر سبيلهاى كلفت و ريش دارند .\r\n\r\n\r\n","description":"","footnote":"\r\n( 1 ) - ايرلنديها .\r\n( 2 ) - ژيلت .\r\n","page_name":" 5642 ","page_number":746},
  {"content":"\r\n\r\n\r\nسبيل علامت مسلمانى\r\nاسمعيل خان سبيل خود را چندى مىتراشيد يك روز تماشاى فوتبال رفتيم چند نفر هندى با ما مصادف شدند ، هندى از من پرسيد اين ايرانى . گفتم آرى . گفت مسلم . گفتم بله . گفت نه حاجى . گفتم چرا . دست به سبيل خود برد و اشاره به سبيل اسمعيل نمود و بعد گفت جهود جهود . من خنده‌ام گرفت . گفتم حاجى راست ، راست . بعد بنا كرد تف تف نمودن كه مسلمان سبيل و ريش .\r\n\r\nاسب انگليسى\r\nيك قسم اسب توپخانه اينها دارند كه واقعا از ديدن آن آدم حيرت مىكند . اقلا سه تا از اسبهاى ما را خراب كنند يكى از آنها نمىشود . سم آنها يك دورى خورش‌خورى است با موهاى زياد . خوش‌تركيب هم هستند ، نه آن‌كه مثل اسبهاى درشت روسى بدتركيب باشد . گفتند مال استرالياست . يك قسم قاطر دارند كه مثل همين اسبها بزرگ و قوى است . گفتند مال آرژانتين است .\r\n\r\nسربازان انگليسى\r\nسربازان انگليس همه جوان ، همه خوشگل ، سرخ سفيد با مزاجهاى سالم مىباشند .\r\nدو نفر سرباز انگلندى با اسمعيل خان آشنا شده بودند . از كنتين ( مغازه ) خودشان كه فقط براى صاحب‌منصب و سرباز است اغلب براى ما مربا شيرينى ، نان خريده و به همان قيمت مىفروخت . من اينها را نديده بودم ، روزى را وارد اطاق اسمعيل شدم كه اينها نشسته بودند . هيچ من تصور نكردم اينها سربازند و بدون تأمل جلو رفته دست دادم . بعد اسمعيل گفت . درست مثل دو نفر صاحب‌منصب خيلىخيلى عالىدرجه بودند .\r\n\r\nحركت عماد السلطنه\r\nپنجشنبه 17 شعبان ، 16 ثور - سه ساعت به ظهر مانده آقا به سلامتى با درشكهء راه به سمت رشت حركت فرمودند . تا راهدار خانه رفتيم ، در آنجا وداع نموده مراجعت كردم .\r\nبرات پنجاه ليره كه ليره‌اى سه تومان خريده بودم تقديم آقا كردم . ده ليره هم براى خريد چند جلد كتاب و يك جعبه لوازم التحرير سفرى . موقع مسافرت و خريد است . برات ليره الان هجده قران است . پس از جنگ و غلبه آنقدر ليره پائين آمده است كه ما هيچ علت آن را نمىدانيم .\r\n\r\n","description":"","footnote":"","page_name":" 5643 ","page_number":747},
  {"content":"\r\n\r\nسرماى شب چهارم و پنجم تمام باغات شهر و دهات را سوزاند و خسارت اندازه ندارد . از قرارى كه در جرايد ديدم غالب بلاد ايران اين سرماى بىموقع شده و همه‌جا سردرختى سوخته است .\r\n\r\nشيخ محمّد خيابانى و استقلال داخلى\r\nوثوق الدوله ناخوش است . مردم خيلى او را عقب كرده‌اند . ماژر ادموند و دو سه نفر صاحب‌منصب ديگر تبريز رفتند . آنجا خيلى شلوغ است . استقلال داخلى مىخواهند .\r\nسردسته شيخ محمّد خيابانى است .\r\n\r\nاوضاع دنيا\r\nدنيا آرام نيست . فرانسه‌ها خيال دارند هامبورگ و دارم استانى را بگيرند . انقلاب آلمان چندان طولانى و مفصل نگرديد . وزراى جديد از حزب امپرياليزم برقرار شدند .\r\nامريكا هنوز معاهده و رسايل را امضاء نكرده خيال صلح انفرادى دارد .\r\n\r\nقاتل صدر العلماء\r\nشهرت دارد كه در طهران از توى خيابان به اطاق سپهسالار چندين گلولهء تفنگ انداخته‌اند . اما صدمه به خودش يا ديگرى وارد نشده . مهدى خان نامى از بستگان منتصر الدوله را دستگير نموده‌اند كه اين آدم قاتل صدر العلماى راونجى است .\r\n\r\nپليس جنوب\r\nاز صاحب‌منصبان و نفرات ايرانى پليس جنوب جمعى قزوين آمده‌اند . سواى كلاه ساير لباس آنها همان لباس صاحب‌منصبان و سرباز انگليسى است . روى شانهء آنها اين سه حرف  S . P . R  با فلز زرد نوشته شده ، تفنگچى جنوب ايران . گفتند عدهء آنها از حاضر خدمت و ذخيره ( رزرو ) سى هزار نفر خواهد شد . غروب مغازهء آشوت بودم تلگراف حاجى افخم الدوله رسيد كه با مستقبلين شب شنبه يا روز شنبه قزوين مىآيم .\r\n\r\nورود افخم الدوله\r\nعصر شنبه 19 شعبان المعظم - حمام بودم ابو القاسم بيك آمد گفت حاج افخم الدوله تشريف آوردند . زود بيرون آمدم . آقا منزل بودند و با بچه‌ها مشغول صحبت ، شرح حركت خودشان را اين‌طور گفتند :\r\n\r\n","description":"","footnote":"","page_name":" 5644 ","page_number":748},
  {"content":"\r\n\r\nروز چهارشنبه نصير الدوله از هيئت وزراء تلفن نمود اگر مايل به زيارت مفتى هستيد فورا بيائيد . به عمارت هيئت رفتم و گفتند به‌سمت معاونت من بايد به استقبال اعليحضرت برويم . رئيس الوزراء ناخوش بود روز پنجشنبه خانهء او رفتم . پس از دستورالعمل و فرمايشات كه من چندين ماه بود نزدش نرفته بودم جواهرات و پول و ساعتهاى طلا ، انگشتر ، عصاى جواهر براى علما همه را تحويل من دادند و گفتند برويد تهيهء مستقبلين را ببينيد . از آنجا بيرون آمده مشغول تهيهء حركت آقايان شدم . تا زمان حركت حضرت اقدس و الا را هم هر شكل بود راضى نمودم .\r\n\r\nنصير الدوله و موثق الدوله و صارم الدوله\r\nگفتم بد نيست يكى از چپ مىرويد يكى از راست . فرداست انوشيروان ميرزا هم براى لندن حركت مىكند . بنه‌پا و منزل‌پا ، دچار خانهء كثيف قزوين و مرافعهء الموت من هستم . نيم ساعت از شب رفته به اتفاق ديدن آقايان رفتم . نظام السلطان كه نبود معاون پذيرائى مىكرد . وارد اطاق شدم موثق الدوله و نصير الدوله نماز مىكردند كه نماز كردن نصير الدوله را كمتر ديده بودم . ماچ و بوسه كردند . صارم الدوله هم بود . ايشان هم معانقه نمودند . نشستيم و مشغول صحبت شديم .\r\nنصير الدوله گفت به شهادت حضرت و الا صارم الدوله آنچه ممكن من بود كوشش كردم منتهى به جهاتى نتيجه براى شما حاصل نشد . اما خداوند تلافى كرد و چه تلافى كاملى كه همه‌كس متحير ماند . من گفتم وقتى كه براى من نتيجه حاصل نشود چندان خوشحال نيستم . ديگر صحبتهاى مسافرت به ميان آمد .\r\nصارم الدوله حاكم همدان و اسدآباد كنگاور و كرمانشاهان شده است . مىرود كه براى ورود اعليحضرت آنجا باشد . رياست صورى با موثق الدوله است ، معنوى با نصير الدوله . آقاى صدر الممالك ، سيف الاطباء و ميرزا محمّد خان پسر نصير الدوله ( براى مترجمى انگليسى ) همراه هستند . سردار حشمت هم با اتومبيل خودش به عزم زيارت همراه است .\r\n\r\nقرارداد و علماى عتبات\r\nمن از افخم الدوله پرسيدم صدر الممالك پيرمرد و سيف الاطباء براى چه همراهند .\r\nگفت انتخاب آنها با موثق الدوله براى اين است كه علماى عتبات را ملاقات نموده در باب لزوم اجراى قرارداد موافق نمايند . يك جزو اين عمل با من هم هست و به‌همين جهت است كه وزير دربار اصرار دارد من ريش را بلند نمايم . بعد برخاسته منزل آمديم . آقاى\r\n\r\n","description":"","footnote":"","page_name":" 5645 ","page_number":749},
  {"content":"\r\n\r\nرفعت السلطان ، ميرزا احمد خان ، اسمعيل خان بودند پس از ساعتى رفتند و مجلس زنانه شد .\r\n\r\nبىمهرى وثوق الدوله\r\nمن علت بىمهرى وثوق الدوله را سواى آنچه خود مىدانستم از آقا جويا شدم . گفت نامعلوم است و من اين خدمت را قبول كردم بلكه در مراجعت داخل كار شما بشوم و انجام بدهم . اما پس از دستگيرى ساعد الدوله هم مردم حدس زدند به واسطهء شما بوده است . رئيس الوزراء براى آن‌كه متحدين سپهسالار اين را هم اسباب كارى قرار ندهند جنبهء پلتيكى به اين كار داد و آن جنبه را بر حمايت و احقاق حق شما ترجيح داد و از بابت شما اظهارى نكرد . گفت فقط براى حفظ و امنيت مملكت است . اما دوسيهء تمام العيارى با آن نوشتجات خودش كه ياور محمود خان آورد تهيه شده و در نظميه است . به خواست خدا مىتوان او را به محاكمه كشيد و محكومش نمود .\r\nصبح يكشنبه 20 - حكومتى رفتيم . مدتها به انتظار اتومبيل انگليسها نشستند . كارگذار كه عقب آن رفته بود نيامد . آن‌وقت كاغذ سفارت را به توسط اسمعيل خان فرستادند . سه ساعت و نيم به ظهر مانده اتومبيل فورد كوچك انگليسها آمد . سه دستگاه هم كرايه داشتند . صارم الدوله هم سه اتومبيل خوب شخصى داشت . بعضى را ميان اتومبيل خودش نشاند . يك شوفر اتومبيل كرايه كلنل سابق قشون روس بود . ساعت سه بعد از ظهر حركت كردند كه گفتند به عجله بايد رفت . شاه ده روز ديگر وارد عتبات مىشود . يكى از شمال رفت يكى از جنوب . « ما بمانديم و خيال تو ( الموت ) به يك‌جاى مقيم . »\r\n\r\nبيم حملهء بلشويك\r\nپنجشنبه 24 شعبان ، 23 ثور - ترتيبات رفتن نزهت الملوك فراهم شد . امروز با ابو القاسم و على اكبر غلام‌بچه پسر لله به‌سمت طهران حركت كردند . من جلوتر دم دروازه رفتم . آنجا وداع نموده منزل آمدم . كاغذجاتى از آقاى عماد السلطنه رسيد كه بانك برات ليره نمىدهد ، هجده هزار بيست و چهار هزار شده . باكو بولشويكى شده .\r\nحالا به‌سمت تفليس حمله مىآورند . بيم حمله به ايران هم مىرود . من معطل و سرگردانم . جواب فورى عرض نمودم با اين‌حال رفتن مخاطره دارد مراجعت اولى است . ماژر ادموند را هم كه تازه آمده ديدم . او هم صلاح نديد . مجددا تلگراف نمودم كه قونسل هم مراجعت را ترجيح مىدهد . عليل هم هست ، تنها هم هست . خيلى اشكال\r\n\r\n","description":"","footnote":"","page_name":" 5646 ","page_number":750},
  {"content":"\r\n\r\nدارد .\r\n\r\nاخبار رويتر\r\nيكشنبه 27 شعبان - نظام السلطان دو روز است آمده . اسبهايش هيچ‌يك بيرق نبرد .\r\nديشب عيد شاه بود . يك چراغان كوفتى كردند . رويتر اطلاع مىدهد قشون ايران شصت هزار ژاندارم در تحت وزارت جنگ ، عدهء كافى پليس در تحت اوامر وزارت داخله ، ابقاى پليس جنوب و بريگاد قزاق ، مدرسه براى تعليم صاحب‌منصب پس از تكميل درجهء نايبى ، مستشارهاى ماليهء طهران مشغول كسب اطلاعات هستند .\r\n\r\nترس از بلشويك\r\nپنجشنبه غرّهء رمضان - شاه سه‌شنبه بوشهر وارد شدند . شبها هشت ساعت سيزده دقيقه است ، قابل خوابيدن نيست . فخر الممالك پسر فخر الملك آمد . كردستان به رياست عدليه مىرود . به حمد اللّه جلال در محبس نظميه گوربه‌گور شد و جان عالمى خلاص . خبر تازه - بولشويكها وارد انزلى [ شده‌اند 
  ] ، پس از مقاومت مختصرى انگليسها به رشت عقب‌نشينى كردند . البته آنها رشت بروند اينها منجيل خواهند عقب نشست . چه حكايتى است . آن همه استعداد پس چه شد . پول من تمام شده حساب‌ها مانده . قزوين بيايند كجا بايد رفت . از آقاى عماد السلطنه نه كاغذ رسيد نه تلگراف . كجا رفت چه به سرش آمد نمىدانم .\r\n\r\nدنيكين - بلشويكها\r\nپنجشنبه 8 رمضان - هوا خنك است ميوه هيچ نيست . بولشويكها مىگويند كارى نداشته جز گرفتن كشتيها و اسلحهء جنرال دنيكين . چهارده كشتى مملو از مهمات با جمعى از صاحب‌منصب و نجبا و سالدات پس از شكست پناه به بندرانزلى ما آوردند .\r\nبه قولى مىگويند خود دنيكين هم ميان آنهاست . اين اسلحه و مهمات را دولت ايران نمىدانم به چه ملاحظات بىمعنى ضبط و به طهران يا جاى ديگر حمل نكرد ، مثل مال شرف‌خانه . اينك بولشويكها آمده‌اند كه ببرند . اغلب اين اسلحه مال انگليس و فرانسه است كه به دنيكين داده بودند . اگر كار به اين سهلى باشد و دنباله پيدا نكند خوب است .\r\nاما در انظار مردم اين عقب‌نشستنها حمل به جبن و ترس و بيم جلوه نموده . هريك در غلو بولشويك سخنى مىگويد . ساعت پنج صبح از دريا و خشكى بولشويك حمله آورد .\r\nانگليس فقط چند تير توپ جواب دادند لاغير .\r\n\r\n","description":"","footnote":"","page_name":" 5647 ","page_number":751},
  {"content":"\r\n\r\n\r\nدودستگى در تبريز\r\nتبريز به كلى مأمورين دولت را خارج و بيرون كردند . شهر دست دو دسته است . يكى دستهء صدق السلطنه ، ديگرى خيابانى . هردو هم ضديت باهم دارند .\r\n\r\nتوپ انگليس\r\nجنرال از انزلى آمد نظام السلطان آنجا رفته بود . ميرزا اسمعيل خان مترجم بود . به من گفت كه جنرال واضح حرف نمىزند مخفى مىداشت . همين گفت محال است در جائى توپ دشمن صدا كند و توپ انگليس جواب ندهد . دنيكين را نمىخواستند . اسلحهء او را مىخواستند داديم . اما من اختيار تامه نداشتم تلگراف كردم جواب نيامد . از انزلى به رشت رفتيم . به آنها شرحى نوشتم جواب گفتند از مسكو مىآيد .\r\n\r\nاستقبال كوچك خان از بلشويكها\r\nكوچك خان فورا انزلى به استقبال بولشويكها رفته يك شب در كشتى توقف نموده بعد بيرون آمده نطقها نموده است . حالا بايد منتظر بود كه چه اسبابى كوك كند .\r\n\r\nپيشنهاد تدين\r\nروزنامهء « صداى ايران » كه مديرش آقاى تدين است پيشنهاد فورى براى علاج تمام دردها نموده است .\r\nاول اعلان حكومت دموكراسى و دادن امتيازات به مجلس شوراى ملى ( مثل اين‌كه مجلس باز است ) .\r\nدوم افكاك قوهء روحانى از سياسى .\r\nسيم تقسيم املاك بين رعايا . اگر به طيب خاطر مادهء دو و سه را قبول ننمايند جبرا و قهرا جارى خواهند نمود . جريدهء « ايران » جواب مىدهد « ثبّت الارض ثمّ انقش » ما مملكت داريم كه اراضى تقسيم كنيم ؟\r\n\r\nورود چهار هزار نفر روس\r\nچهار هزار نفر گفتند از همراهان دنيكين وارد ايران شده‌اند ، زن ، مرد ، بچه . اغلب از نجبا و صاحب‌منصبانند . بعضى پول و پله دارند ، بعضى هيچ ندارند . غالب را بغداد مىبرند . ديديم با چه ابهت و جلالى وارد مىشدند . حالا هم مىبينيم كه به چه قسم وارد\r\n\r\n","description":"","footnote":"","page_name":" 5648 ","page_number":752},
  {"content":"\r\n\r\nمىشوند فاعتبروا يا اولابصار . اينها نيست مگر معجزهء امام ثامن ضامن عليه الصلاة و السلام . يك دسته بولشويك اردبيل رفته بودند . پس از سر و كيسه [ كردن 
  ] مردم شاهسونهاى قوجه بيگلو خبر شده رفتند و همه را لخت نمودند ، حتى زير جامهء آنها را هم بيرون آوردند . گفتند ما بالشويك‌تريم . تداركات براى ورود اعليحضرت ديده مىشود .\r\n\r\nورود رئيس الوزراء\r\nسه‌شنبه 13 رمضان ، يازدهم ثور - مقارن ظهر آقاى رئيس الوزرا تشريف آورده و فورا به سرحد همدان براى استقبال رفتند . سابقا اين استقبالها چند فرسنگى بود ، حالا به واسطهء اتومبيل از طهران تا خاك همدان رسيده است . قزوين را بسياربسيار خوب تزيين و آئين‌بندى نموده‌اند . از دروازهء رشت الى دروازهء طهران تجار ، اصناف ، ارامنه ، ادارات ، اعيان ، شاهزادگان هركدام يك طاق نصرت بسته‌اند . ده تومان هم از من گرفتند . ما را هم خبر نموده‌اند كه جلوى خانهء سردار مفخم باشيم . سه ساعت به غروب مانده رفتم .\r\nآصف الدوله و تمام اعيان شهر بودند . جمعيت زن و مرد دو پشته و سه پشته همه‌جا ايستاده بود و قلبا همگى مسرور و شاد بودند . غروب صداى توپ و نقاره‌خانه بشارت ورود شاه را به دروازهء شهر داد . علما در چادرى بيرون دروازه استقبال رفته بودند و شاه آنجا معطل شده بود . ما آمديم جلو سر در آلاقاپى صف كشيديم .\r\n\r\nورود شاه\r\nاعليحضرت رسيد . تنها در اتومبيل نشسته بودند . نظام السلطان فقط سواره مقابل درب اتومبيل همراه بود . اتومبيل شاه را خيلى آرام مىبردند . در مقابل ما اتومبيل را نگاه داشته احوال‌پرسى و اظهار التفات مختصرى فرمود راه افتادند . مستقبلين ايرانى و انگليسى و ملتزمين ركاب همه در اتومبيل و عقب شاه بودند . صداى زنده‌باد از همه‌جا بلند بود . صداى كف زدن تا مسافت بعيدى مىرفت . جلوى مردم را هم پليس گرفته بود و نمىگذاشت جمعيت از جاى خود حركت كند و داخل اتومبيلها شده شلوغ شود .\r\nخيلى مرتب و منظم بود .\r\n\r\nدر باغ حكومتى - شرفيابى\r\nاز آنجا رفتيم باغ حكومتى . رئيس الوزرا شاه را پياده نموده از درب ژاندارمرى وارد باغ شد . ميان مردم فقط به من دست داد و احترام نمود . دنبال رئيس الوزرا به عمارت\r\n\r\n","description":"","footnote":"","page_name":" 5649 ","page_number":753},
  {"content":"\r\n\r\nچهل ستون رفتيم . توى ايوان نشستيم . چيزى نگذشت آمدند كه اعليحضرت احضار فرموده‌اند . اغلب اعيان رفته بودند . فقط من ، امير انتصار ، رفعت السلطان و دو نفر ديگر رفتيم . بين راه آصف الدوله هم رسيد . سر پلهء عمارت شهاب الدوله ايستاده بود . رفت عرض كرد داخل اطاق بزرگ شديم . شاه در بالكن نشسته بودند جلو رفتيم . آصف الدوله وارد بالكن شد با من . اين چند نفر جلو در ايستادند . نظام السلطان معرفى كرد . شاه « پاردسوى » « 1 » كتان سفيد پوشيده بودند . دستكش جير سفيد به دست نموده بودند .\r\nجيقهء شاه الماس درياى نور بود . خيلى نحيف ، خيلى لاغر و كوچك شده بودند . اقلا نصف هنگام رفتن . نصف لاغرى به واسطهء رژيم اطباء نصف به واسطهء ناخوشى در بغداد حاصل شده بود . طورىكه به زيارت سامره مشرف نشدند .\r\n\r\nاحوال‌پرسى شاه از من\r\nشاه با آصف الدوله صحبت فرمود كه خوب سفرى رفتم ، خصوصا زيارت عتبات .\r\nليكن گرماى بين النهرين خيلىخيلى اشتداد داشت و به من صدمه زد . اطاق من پنجاه و سه درجه بود . بعد رو به من كردند چه مىكنيد ؟ دعا به وجود مبارك . الموت نرفتى ، آنجا چه قسم است ؟ خير مفسد و محرك نمىگذارد . خير برو مطلبى نيست . حال شاهزاده چطور است ؟ دستش درد مىكند . اوه‌اوه . بعد قدرى صحبت با شهاب الدوله فرمودند . ما تعظيم كرده بيرون آمديم .\r\n\r\nپذيرائى خزعل ( نقل از افخم الدوله )\r\nمغرب بود من روزه بودم منزل رفتم . حاجى افخم الدوله منزل بود . صحبت از مسافرت كرد كه هوائى بىنهايت گرم بود و ما تا محمره رفتيم . شيخ خزعل سردار ارفع پذيرائى بىنظيرى نمود . روز ورود شاه تمام اعراب و مشايخ آنها حاضر بودند . آنچه در كشتيها و كرجيها جا گرفت سوار شده دو صفه توى شط كارون لنگر انداختند . تتمهء اعراب در ساحل و تا چشم كار مىكرد ايستاده بودند . از لب دريا تا عمارت شيخ تمام زمين را طاقه شال زرى ، اطلس فرش نموده بودند . نظام شيخ از توپخانه و سواره و پياده تمام با البسهء ممتاز انگليسى و اسلحهء بسيار خوب صف كشيده بودند . دو دسته موزيك شيخ در دريا و خشكى مترنم بودند . به اين طمطراق اعليحضرت پياده شدند كه صداى هلهلهء اعراب از دريا و خشكى تا چند فرسنگ مىرفت . يكصد و ده تير از خشكى و\r\n\r\n\r\n","description":"","footnote":"\r\n( 1 ) - پاردوسو - لباسى كه روى لباسهاى ديگر مىپوشند  Pardessus \r\n","page_name":" 5650 ","page_number":754},
  {"content":"\r\n\r\nهمين‌قدر از دريا شليك توپ كردند . عمارت شيخ عالى ، طرح جديد ، تمام مبله ، تمام داراى چراغ برق و بادبزنهاى الكتريك . تمام آن شال و پارچه‌هاى زرى و اطلس را به شاه تقديم نمود ، به‌علاوه يك هزار و پانصد ليره ، چهار طاقه شال اعلى يك ماديان و دو اسب بسيار ممتاز . به همراهان هم از دويست و پنجاه ليره الى صد ليره ( خود حاجى آقا صد ليره بود ) . شاه آنچه پاانداز بود فرمودند به رؤساى عرب و مشايخ بدهند ، مابقى را قبول فرمودند . يك شتر و هفت گاو و چندين گوسفند جلوى شاه قربانى نمودند .\r\n\r\nخزعل مبادى آداب\r\nاما خود شيخ مبادى آداب ، باكمال ، حراف و پلتيك‌دان ، علىرغم انگليسها بسيار تملق گفت . بسيار دعا و ثنا به شاه كرد و مىگفت اگر ممكن بود پسرهاى من سرحد را نگاه دارند خودم در ركاب مبارك طهران مىآمدم كه روزى يك مرتبه به خاكپاى مبارك تشرف حاصل مىكردم . به پسرهاى خودش اذن جلوس نمىداد . يعنى وزير دربار هى تعارف به آنها كرد بفرمائيد و آنها ننشستند . بالاخره شيخ گفت حضرت و الا اينها در حضور من اذن جلوس ندارند اصرار نكنيد . آن‌وقت شرحى بيان كرد كه اينها بايد به همين شكل بار بيايند تا براى خدمتگزارى شاه درست عمل بيايند .\r\n\r\nلقب سردار اقدسى\r\nاعليحضرت نشان مكلل به الماس قدس را به دست مبارك خود به او مرحمت فرمودند . اتفاقا نشان همراه نبود مال وزير دربار را داديم و دستخط سردار اقدسى . حامل دستخط من بودم . آرام به وزير دربار گفت من قبول مىكنم به شرط آن‌كه اين لقب مثل ورقهء گنجفه فردا ميان مردم پهن نشود . فقط منحصر به من باشد . فرمانفرما همراه شاه بود . گفتند در بوشهر هم طوايف بومى و عشاير اعراب همه حاضر شده بودند . چندين نفر از رؤساى قبايل جلوى اتومبيل شاه خوابيده بودند كه اتومبيل از روى آنها بگذرد و خود را قربانى شاه كنند . در اطاقى كه بيست ذرع بود سفرهء شام و ناهار براى ما مىگسترانيدند .\r\n\r\nدر بصره - ويلسن\r\nاز آنجا بصره رفتيم . مهمانى فرمانفرما و شيخ تمام شد مرخص شدند . در بصره معاون حكمران بين النهرين مستر ويلسن حاضر بود . فارسى خوب مىدانست . خيلى زرنگ ، خيلى باهوش بود . جوان بود و بسيار بامزه . مىگفت آب نياوردند خاك بر سرم .\r\n\r\n","description":"","footnote":"","page_name":" 5651 ","page_number":755},
  {"content":"\r\n\r\nشب شام نيم‌رسمى دادند . فقط شاهزادگان با شاه صرف نمودند . مسكرات هم هيچ نگذاشته بودند . بصره به‌قدرى آباد و خوب شده بود كه به وصف نمىآيد .\r\n\r\nدر بغداد\r\nاز آنجا بغداد رفتيم . قشون انگليس همه‌جا صف كشيده بود . مردم شهر تمام استقبال آمده بودند . شهر و معبر شاه را زينت نموده بودند . ايرانيها شادى مىكردند . از چندى قبل حكم شده بود تمام صحنها و رواقها ، حتى تمام در و ديوار اماكن مشرفه را پاك و تميز كنند . تمام را زينت نموده هرقدر اشياء عتيقه و قاليهاى تقديمى سلاطين سلف بود بيرون آورده فرش نموده بودند . اعليحضرت تا درب صحن با كلاه جيقه‌دار مىرفتند . از آنجا به رسم مرحوم ناصر الدين شاه كلاه جيقه‌دار را برداشته كلاه ساده به سر مىگذاشتند و داخل صحن مىشدند . دفعهء اول علماى شيعه و سنى هريك از اماكن مقدسه در صحن خدمت شاه رسيده و معرفى شدند . بعد هم اعليحضرت براى هريك پول و انفيه‌دان و انگشتر فرستاد . حامل همگى من بودم . علماى درجه اول را هريك بيست هزار روپيه به عنوان اينكه به مستحقين برسانند روانه فرمودند . فقط آقاى ميرزا محمّد تقى « 1 » پول را رد كرد . گفت خود شما به مستحقين برسانيد . شريعت و ديگران گرفتند . به پست‌تر از آنها پول و انگشتر و انفيه‌دان مرحمت شد .\r\n\r\nبوسيدن شاه\r\nشاه به‌واسطهء گرما مريض شد اسهال گرفت . به اين جهت نه سامره مشرف شدند نه سلام نشست كه انگليسها تهيهء سلام مفصلى ديده بودند . روزى كه ايرانيها به حضور رفتند يك نفر از تجار خيلى پير عقب مانده بود . وقتى رسيد كه همه رفته بودند . فقط قونسل بغداد در اطاق شاه بود . براى آنكه مأيوس مراجعت نكند احضار به اطاق شد .\r\nلدى الورود و دست به گردن شاه انداخته و روى شاه را بوسيد . شاه آن‌وقت چيزى به آن پيرمرد نگفت ، اما بعد خيلى اسباب صحبت و گاهى باعث تغير شاه شد . قونسل مىگفت طورى به تردستى و مهارت دست گردن شاه انداخته بوسه كرد كه براى من مجال آن‌كه ممانعت كنم نشد . . . .\r\nمجددا [ باغ 
  ] حكومتى رفتيم . دو سه مرتبه وثوق الدوله به افخم الدوله پيغام داد و خدمت شاه رفت . بعد شام خوردند . صارم الدوله هم همراه آمده بود . بعد منزل آمديم .\r\n\r\n\r\n","description":"","footnote":"\r\n( 1 ) - آيت اللّه محمد تقى شيرازى از مراجع تقليد شيعيان . ( مسعود سالور )\r\n","page_name":" 5652 ","page_number":756},
  {"content":"\r\n\r\n\r\nپذيرائى سرحد\r\nافخم الدوله از پذيرائى سرحد صارم الدوله خيلى تعريف كرد كه چه ناهارى تهيه ديده بود كه همه جمعيت انگليسى و ايرانى جا گرفتند . در كرمانشاه بهتر از هرجا تهيهء پذيرائى ديده بود . عمارت حكومتى هنگام رفتن قسمى خراب بود كه وزير دربار مىگفت جاى ديگر براى شاه منزل تهيه كنيد . در مراجعت طورى عمارت را تعمير و مرمت نموده بود كه ما نمىشناختيم آن عمارت است ، يا جاى ديگر و حال آن‌كه آنقدر وقتى نداشت .\r\n\r\nوزن شاه\r\nافخم الدوله مىگفت در سرحد حكايت ساعد الدوله را براى شاه تعريف كردم كه چه قسم مىخواست شاه بشود . صحبت ورشكستگى طومانيانس شد . شاه فرمود من پنجاه هزار تومان نزد آنها پول دارم ، پس چه خواهد شد . پس از صحبت زياد فرمودند اگر پول عز الدوله را خورد مال مرا هم بخورد . وزن شاه وقت رفتن به فرنگستان يكصد و پانزده كيلو بود مراجعت كرد هشتاد و پنج كيلو ، سى و پنج كيلو كم شده است . عادتهاى شاه بهتر شده ، غذا هرجا و هر طباخى باشد ميل مىكنند و از ميكرب ديگر آنقدر واهمه و اجتناب ندارند . كاغذ مىنويسند . كاغذ مىخوانند و از دست مردم مىگيرند . خيلىخيلى فرق با رفتن حاصل شده است . ( پايان نقل قول افخم الدوله )\r\n\r\nقصد رفتن تهران\r\nصبح چهارشنبه 14 رمضان - افخم الدوله صبح خيلى زود رفت . من كمى خواب كردم بعد بيدار شده نزد خود فكر كردم چه ضرر دارد من هم طهران بروم و تماشاى ورود شاه را بكنم . در ضمن ديدنى هم نموده باشم . كم‌كم خيالم قوت گرفت . اما فكرى بودم با كى و با چه بروم . لباس پوشيده حكومتى رفتم . نصير الدوله بود ، رئيس الوزرا در شرف حركت بود كه قبل از شاه به طهران برسد . با نظام السلطان رفتم باغ سردار . ديدم نظام السلطان هم به طهران مىرود . جويا شدم اتومبيل شما جا دارد . گفت اگر شما ميل داريد بيائيد البته دارد . افخم الدوله گفت اتومبيل من هم جا دارد . پس رفتن با من ، مراجعت با شما و رفت عقب كار خودش .\r\n\r\n","description":"","footnote":"","page_name":" 5653 ","page_number":757},
  {"content":"\r\n\r\n\r\nسوغات شاه\r\nدر اين بين مرا بيرون صدا زدند رفتم ديدم آقاى معين الملك منشى مخصوص مرا خواسته . دم در با نظام السلطان و ماژر محمود خان و جمعى ديگر ايستاده بود . تا رسيدم گفت اعليحضرت همايونى سوغات فرنگ ساعتى براى شما مرحمت فرموده‌اند و يك دستگاه ساعت طلاى خوب زنگى كه ميان قاب مخمل بود دودستى تعارف من كرد كه من گرفته بوسيدم و بالاى چشمم گذاشته دعا به شاه كردم . بعد ساعت را همه تماشا كردند و مبارك باد گفتند . اين ساعت را به استدعاى نصير الدوله التفات نمودند . همه اينها هم دست افخم الدوله بود . البته ساعت خوبى داده‌اند .\r\n\r\nسفر طهران\r\nدر اين بين افخم الدوله پيغام فرستاد كه اتومبيل من حاضر است . رفتم بيرون باغ و جواب پيغام دادم آنقدر تحمل كنيد تا از خانه براى من قوطى سيگار بياورند . ساعت را دادم به محمّد على خان گفتم بپّر منزل پالتوى كتان مرا با قوطى سيگار بياور كه به وعدهء چند روزه طهران مىروم .\r\nشاه حمام خبر كرده بودند . چون اتومبيل شاه كه تازه خريده‌اند خيلى تندروست به اين واسطه ديرتر از همه حركت مىكنند . نصير الدوله با وزير دربار نشسته رفتند .\r\nمحمّد على خان هم آمد سوار شديم . عباس خان سلطان ژاندارمرى رئيس مستحفظين رئيس الوزرا خوابش برده بود رئيس الوزرا رفته بود . او را هم افخم الدوله ميان اتومبيل خودش جا داد .\r\n\r\nتا ينگى امام\r\nپنج ساعت به ظهر مانده حركت كرديم . بيست و پنج روز مسافرت افخم الدوله طول كشيده است . در راه خوش گذشت . دو ساعت و نيم تا ينگى امام رفتيم . شوفر ما انگليسى و اهل لندن بود . اتومبيل كار امريكا كارخانهء بيوك كه شوفر خيلى تعريف از آن مىكرد . وليعهد و اميركبير و ساير شاهزادگان و محترمين هركس اتومبيل داشت يا كرايه كرده بود استقبال آمده بودند . تا ينگى امام از روى آلتى كه در اتومبيل بود معلوم مىكرد چهل و دو ميل انگليسى است .\r\n\r\n","description":"","footnote":"","page_name":" 5654 ","page_number":758},
  {"content":"\r\n\r\n\r\nكالسكهء سلطنتى\r\nرفتيم به باغ اربابى . چادر و دستگاه براى ناهار شاه و سويت زده بودند .\r\nمستوفى الممالك ، اقبال الدوله و جمعى منتظر شاه بودند . ناهار حاضر نشده بود قدرى نان و شيرينى خورده آمديم كه حركت كنيم شوفر مىگفت من نمىروم ، زيرا شاه بايد سوار اتومبيل من شود . افخم الدوله گفت براى آن‌كه سر اين اتومبيل مىخوابد . روزى كه شاه وارد كرمانشاه شد اين اتومبيل را سوار شد و سرش را خواباند . اين شوفر به همان خيال است . شما به او حالى كنيد كه در طهران كالسكهء سلطنتى را مىآورند محتاج اين اتومبيل نيستند . من به زبان انگليسى تا آن حدى كه مىتوانستم به او حالى كردم كه طهران « استيت كوچ » خواهد بود . بالاخره راضى شد و حركت كرديم .\r\n\r\nآيين‌بندى در راه\r\nتمام خط راه از قزوين الى طهران به فاصله‌هاى كم قزاق سواره و پياده ايستاده بود .\r\nبعضىها نيزه‌دار بودند و صاحب‌منصب هم متصل در حركت بود . تمام منازل پست ژاندارمرى را زينت كرده بودند . هرجا قالى نبود گليم آويخته بودند . تمام كاروانسراها ، قهوه‌خانه‌ها و دكاكين كنار جاده زينت و آئين‌بندى بود ، خصوصا كرج ، دو ساعت و نيم هم كشيد تا رسيديم به باغ شاه كه حقيقتا ادارهء ژاندارمرى هنگامه آئين‌بندى و زينت نموده بود .\r\n\r\nورود به طهران\r\nدم در باغ دوم پياده شديم . توى باغ خيلى جمع بودند . فخر الملك بود . نوشيروان ميرزا و پسرهاى افخم الدوله هم آمده بودند . وزرا و رجال و اعاظم شهر ، وكلا و تجار معتبر و غيره همه دسته‌دسته مىآمدند . سفراى دول متحابه هم آنجا شرفياب بايد بشوند . من آنقدرها نماندم . بيرون آمده ابو القاسم كه با نزهت طهران آمده بود پيدا شد .\r\nرفت درشكه آورد و اسبابها را ميان آن گذاشت . من سوار شدم رو به خانهء حضرت و الا .\r\nتمام عرض راه تا درب شمس العماره همه‌جا طاقهاى نصرت بسته و تمام دكاكين و درب خانه‌ها زينت و آئين‌بندى بود . اداراتى كه در ميدان توپخانه بود ، بانك شاهنشاهى هريك زينت [ شده 
  ] بود . حقيقتا بعضى از طاقهاى نصرت و درب خانه‌ها قابل آن بود دو سه ساعت آدم بايستد و تماشا كند . جمعيت در تمام خيابانها و پشت‌بام از زن و مرد بىاندازه جمع شده بود . قشون همه‌جا با موزيك صف بسته بود . در حقيقت تماشاى من بهتر از\r\n\r\n","description":"","footnote":"","page_name":" 5655 ","page_number":759},
  {"content":"\r\n\r\nآنها بود كه همراه شاه بودند .\r\nخدمت حضرت و الا كه رسيدم عرض كردم تغير نفرمائيد ، امروز آمده‌ام پس‌فردا مىروم . در خانهء حضرت و الا هم هيچ‌كس جز صيغهء كوريجانى و يك كلفت نبود .\r\nگرسنه‌ام بود چايى و قدرى نان خوردم . بعد اجازه گرفته به تماشاى ورود شاه رفتم .\r\n\r\nمراسم استقبال از شاه\r\nهمه‌جا را مردم گرفته بودند و سر جا دعوا و نزاع متصل بود . پليسها عاجز و خسته شده بودند . صداى همهء آنها گرفته بود . من به دكان پارسيان كفش‌فروش رفتم كه مقابل درب شمس العماره است . اول مرا راه نمىداد . بعد ديد من يك آدمى بايد باشم را هم داد . خيلى معطل شديم تا صداى توپ حركت اعليحضرت آمد ، يك مرتبه مردم به جنب و جوش افتادند و گردنها را كشيدند كانه شاه مىآيد . اما خير اقلا دو ساعت طول كشيد تا كوكبهء شاه نمايان شد . يك دسته ژاندارم سواره با لباسهاى ممتاز اول مىآمد ، متعاقب آن گارد قزاق شاه ، بعد يك دسته قزاق نيزه‌دار ، آن‌وقت يدك و نىدار ، بعد مير آخور و كالسكه‌چى باشى و فراش‌باشى ، بعد كالسكهء اعليحضرت كه شش اسب بسته بودند . سر كالسكه هم باز بود . شاه لباس مشكى غرق جواهر شمشير مكلل به جواهر حمايل كلاه و جيقهء درياى نور به سر .\r\nاطراف كالسكهء شاه حاكم طهران ، رئيس‌پليس و ژاندارم ، رئيس قزاق ، رئيس خلوت ، رئيس تشريفات ، جمعى از سردارها و چند نفر پيشخدمت . همه با لباسهاى رسمى سواره حركت مىكردند . شاطرها با همان كلاه قديم ، فراشها با لباس قرمز دو سمت كالسكه ، پشت‌سر كالسكهء شاه كالسكهء وليعهد بود . پشت‌سر آن كالسكهء شاهزادگان .\r\nديگر آن‌وقت كالسكهء رئيس الوزرا با وزير دربار . اما جمعيت داخل اين كالسكه‌ها و كالسكه‌هاى عقب كه باز اجزاء تشريفات بودند شده بود به يك طرز درهم و برهم بسيار شلوغى با صداى دادوقال و مقال كه نظم را برهم زده و بسيار بد بود .\r\n\r\nنابود باد قرارداد و وثوق الدوله\r\nشاه پياده شد . آن‌وقت شلوغ‌تر شد و صداى مردم گويا تا آخر شهر مىرفت ، خصوصا سوار قزاق و ژاندارم يدك و غيره كه مىبايست از همان خيابان جباخانه راه خود را گرفته و از خيابان علاء الدوله بروند مراجعت كرده با تمام آنچه كالسكه و درشكه بود حتى كالسكهء سوارى شاه داخل اين جمعيت شده كه بروند . ديگر خرتوىخر غريبى شد كه به وصف نمىآيد . ابرى در آسمان پيدا شد و به‌قدر چند دقيقه باران هم آمد .\r\n\r\n","description":"","footnote":"","page_name":" 5656 ","page_number":760},
  {"content":"\r\n\r\nنزديك غروب بود مردم بايد افطار به خانه‌ها برسند . زنها توى مردها ، يكى بچهء خود را صدا مىزد ، يكى رفيق خود را ، ديگرى مادر خود را ، يكى برادر خود را . هنگامه برپا بود كه كمتر نظيرش ديده شده بود . الحق اينجا پليسها عدم فعاليت به خرج دادند و نتوانستند نظم را نگاه دارند . گفتند در ميان همه صداهاى زنده‌باد و صداهاى كف زدنها جمعى هم فرياد نموده بودند نيست و نابود باد قرارداد و وثوق الدوله .\r\n\r\nچراغان و آتش‌بازى\r\nرفتم منزل به هزار زحمت . شب در گلستان چراغان و آتش‌بازى بود . چون مسبوق نبودم و دير خبر شدم موقع گذشته و نرفتم . نصف شب خانهء قمر الدوله رفتم . من هيچ مسافرت بىمقدمه ننموده بودم . واقعا با دو قران پول و يك دست لباس بيست و چهار فرسنگ راه ، از شهرى به شهرى در ايران از عجايب است كه مىبينيم . سحر خورده همان‌جا خوابيدم .\r\n19 رمضان - بيرون اطاق كوچك خانهء حضرت و الا خوابيده بودم . يك وقت تلفن زنگ زد خواب‌آلود برخاسته گوش دادم از خانهء نظام السلطان اطلاع دادند يك ساعت از ظهر رفته تشريف بياوريد كه برويم . خوابيدم سه ربع به ظهر مانده هراسان از خواب برخاستم لباس پوشيده سلطان محمود ميرزا را برداشته چون دير بود و اغلب خواب بودند بدون وداع بيرون آمدم . درشكه گرفته به خانهء نظام السلطان رفتم در خيابان بلورسازى دروازه قزوين .\r\n\r\nعز الدين كاظمى\r\nاين دو سه روزه بسيار خوش گذشت . روز ورود همه اقوام مرا توى درشكه ديده بودند و يك سر از تماشا ، خانهء حضرت و الا آمدند و اين دو سه روز جمع بوديم . هر سه دخترهاى من هم بودند . عين الملوك پسر بسيار بامزهء شيرينى دارد اسمش را عز الدين گذاشته‌اند . بچه‌هاى قمر الدوله هم بسيار خوبند . يك فايدهء عمده رفتن طهران من اين شد كه قبوض مقررى حضرت اقدس و الا را به هر شكل بود گرفتم تا چه وقت وصول شود .\r\n\r\nبازگشت به قزوين\r\nبارى ناهار را منزل نظام السلطان خورديم و بعد حركت كرديم . هوا خوب ، راه مصفا .\r\nيك ساعت از شب رفته وارد قزوين [ شديم 
  ] و يك‌سر منزل رفتم . چايى طهران و آب كرج را من به قزوين آورده دادم بچه‌ها خوردند ( با شيشه‌هائى كه سرد يا گرم نگاه\r\n\r\n","description":"","footnote":"","page_name":" 5657 ","page_number":761},
  {"content":"\r\n\r\nمىدارند . ) انگليسها « آى سى هات » مىگويند . اگر راه مرتب و منظمى باشد آن هم به قيمت كم نه آنقدر پول كه حالا مىگيرند ، خوب مىشود زودزود طهران رفت . تا سحر مشغول صحبت طهران بودم واقعا مسافرت قشنگى بود . بعد سحرى خورده نيت روزه نموده خواب رفتم .\r\n\r\nجنگليها و اعلان جمهورى شوروى\r\nجمعه 27 رمضان - پس از ملاقات كوچك خان با رؤساى آنها در كشتى و انزلى و عقب نشستن انگليسها به منجيل ( كه گفتند ما ترسيديم كه كوچك خان هم راه ما را به‌سمت قزوين مسدود كند و محاصره شده به كلى قشون ما نابود شود ) ميرزا به رشت رفت . به اتفاق احسان اللّه خان نطقها كردند و اعلان جمهورى شوروى . متعاقب اين اعلان بولشويكها را هم به رشت داخل كردند و عجالتا ولايت گيلان جمهورى است .\r\n\r\nعقب‌نشينى انگليسها\r\nاينك مىگويند قشون زيادى از طرف انگليس وارد مىشود . بعضى تهيه‌ها هم مىبينند كه دلالت برآمدن قشون مىكند . اما اين عقب‌نشينى و عدم مقاومت خوب رلى نبود . مردم بسيار از انگليسها مأيوس و ظنين شدند كه اين همه مىگفت ما براى عدم مداخلهء بولشويك و حفظ ايران از آن بلاى مبرم اينجا توقف داريم ، ليكن به مجرد ورود يك عده مختصر از بولشويكهاى بىسر و پا فورى انزلى و رشت را تخليه نموده حتى در اين تخليه معادل صد و پنجاه الى دويست هزار تومان ملزومات و مهمات و آذوقه و ملبوس و همه‌چيز به‌جاى گذاشتند كه همه را با آنچه در چهارده كشتى دنيكين بود بولشويك ضبط و تصرف نموده داراى همه‌چيز شدند . خبط بود يا اقتضاى پلتيك نمىدانم . اما هردو شكلش بد بود . ما نظام انگليس و توپخانه و آيروپلنهاى او را مدتى است مىبينيم . اين‌چنين قشونى با اين صاحب‌منصبان مجرب جنگ ديده از عده‌اى بولشويك شكست نمىخورد . قشون انگليس آلمان را شكست داد . عجب ما را ابله تصور نموده‌اند .\r\n\r\nخطر بلشويك براى قزوين\r\nفعلا در ايران همهمهء بزرگى برپاست ، از همه‌جا قزوين به مخاطره نزديك‌تر . ايران ، فقير و گدا و مفسد از همه‌جا بيشتر دارد ، از خدا مىخواهند بولشويكى شود . الان در قزوين جماعت كثيرى از دمكراتها در تهيه و تدارك انقلاب و استقبال بولشويك هستند\r\n\r\n","description":"","footnote":"","page_name":" 5658 ","page_number":762},
  {"content":"\r\n\r\nكه ليدرهاى آنها را همه مىشناسيم .\r\n\r\nآذربايجان - آزاديستان\r\nآذربايجان ما خيلى شلوغ است ، اسم مملكت را آزاديستان « 1 » گذاشته‌اند . عين الدوله هم تماشاچى است . آنچه پنبه ، برنج و كشمش و مال التجاره در انزلى بود كلا حمل باكو شد . گفتند عدهء زيادى عثمانى با انور پاشا « 2 » داخل بولشويك هستند . دنيكين گفتند وارد لندن شد . صاحب‌منصبان او به لباسهاى مبدل متصل مىروند .\r\n\r\nمذاكره با ادموند\r\nنصرت الدوله به مجمع اتفاق ملل متظلم شده خودش با مسكو مخابرات مىكند . من ديدن ماژر ادموند رفتم . خيلى صحبت شد . مىگفت ما از ايرانيها تمايلى نمىبينيم كه اقدامات كنيم . پس ميل دارند بولشويك شوند . گفتم بولشويك با دين و آئين و سنن و اخلاق و عادات ما به كلى مخالفت دارد ، اما وقتى كه مجبور شديم چه چاره . رشتى مگر مايل بود . پس از آن‌كه شما رفتيد چه چاره داشت . بعد گفتم روسها اعيان و اشراف و محترمين را اقلا در دست داشتند و حفظ مىكردند اما شما نه آنها را در دست داريد نه مليون ما را . پس من مىخواهم جرأت نموده بگويم كه پلتيك شما برعكس آنچه مشهور است چندان مطبوع نيست . اگر موقعى كه دولت با كوچك جنگ مىكرد همان قسم كه مىگفتيد كمك و همراهى مىكنيم عمل نموده بوديد امروز كوچكى نبود . اما گفتيد و نكرديد ، ساير كارها هم همين قسم . ما نمىتوانيم اطمينان و اعتماد به شما بكنيم . هزار مرتبه از اول مشروطه تجربه حاصل شده است . سرى تكان داد و شانه بالا انداخت كه مفهوم من نشد براى چه بود ، تصديق مرا خواست بكند يا تكذيب .\r\n\r\nبريگاد ، قزاق ، ژاندارم\r\nدر روزنامهء « ايران » نوشته بود ضديت و عدم رضايت بىاساس بىرويهء مردم قرارنامه را خنثى گذاشت . اين خبط هم بالاى خبطهاى ديگر . پنج هزار بريگاد ، ده هزار ژاندارم ، ده هزار قزاق اگر مردم بىمغز گذاشته بودند حالا اين عده در تحت رياست و معلمى صاحب‌منصب خوب درآمده بود . بيست و پنج هزار قشون متحد الشكل داشتيم و تا حال بيست و پنج هزار علاوه شده بود و با پنجاه هزار قشون منظم همه كار صورت\r\n\r\n\r\n","description":"","footnote":"\r\n( 1 ) - اصل : آزادستان .\r\n( 2 ) - اصل : نورى پاشا .\r\n","page_name":" 5659 ","page_number":763},
  {"content":"\r\n\r\nمىگرفت . انگليس هم قشون خود را برده بود .\r\n\r\nشيخ محمّد خيابانى\r\nدر تبريز حزب شيخ محمّد خيابانى اكثريت دارد . خواستند حزب مخالف را مضمحل نمايند آنها رفتند به قونسلگرى آلمان متحصن شدند . كار به جنگ و خون‌ريزى كشيد . مهمات و اسلحهء زيادى در قونسل‌خانه مخفى داشتند كه به كار بردند . قضا را قونسل آلمان كشته مىشود . با شش نفر آلمانى ديگر كه در قونسلگرى بودند منازعه را امتداد مىدهند . بالاخره عدهء خيابانى غلبه مىكند . قونسلگرى تصرف [ مىشود 
  ] و هرچه بود از اسلحه و غيره مىبرند . اينك يك شهرتى دارد كه عساكر عثمانى كه با ارامنه جنگ مىكردند به خونخواهى قونسل آلمان ميل دارند حمله به تبريز بياورند . نظام دنيا گسيخته شده ، روى مردم باز شده ، هركس هر كارى از دستش برآيد مىكند .\r\n\r\nكشته شدن اروپائى\r\nگذشت آن وقتى كه يك نفر اروپائى در وسط صحراى افريقا كشته مىشد عالم به صدا درمىآمد . يك نفر آلمانى در چين كشته شد تمام دول معظمه قشون مىفرستادند و خاك پكن را با توبره تا برلن مىبردند .\r\n\r\nكشته شدن امريكائى\r\nيك امريكائى در خوى يا ارومى ما كشته شد هفتاد هزار تومان امريكا خون‌بها گرفت .\r\nيك نفر سفير روس در ايران كشته شد كه تقصير هم با خودش بود دولت ايران آن همه پول و ولايت جريمه داد و خسرو ميرزا را هم به عذرخواهى فرستاد . حالا چه اروپائى كشته شود ، چه گربه و سگ .\r\n\r\nمهر جمهورى شوروى ايران\r\nشب اندرون نظام السلطان آقاى حاجى سيد حسين تشريف داشت . قرار مدارى در باب اقداماتى كه بايد از طرف قزوينيها بشود داده شد . مىگفت حالا كه دولت اقدام نمىكند بايد خودمان بكنيم و دفاع شهر را تهيه نمائيم . كاغذجاتى كه پست رشت مىرساند اين مهر را دارد « پست دولت جمهورى شوروى ايران » . كوچك تمام رؤساى ادارات و حاكم رشت را توقيف نموده . آژان و ژاندارم تسليم [ است . 
  ] با قزاق جنگ شده مىگويند به كلى قزاق يا كشته شده يا فرار كرده . خبر كتبى و تلگرافى نمىرسد . همه\r\n\r\n","description":"","footnote":"","page_name":" 5660 ","page_number":764},
  {"content":"\r\n\r\nسانسور است . اينها را مكاريها و آنهائى كه گريخته‌اند مىگويند و اغلب به‌طور حتم و يقين است . خدا شرّ اين كوچك خان را دفع كند كه بسى كارها با ايران و ايرانى دارد .\r\n\r\nوضع گيلان - ورود عماد السلطنه\r\nيكشنبه 25 - در روز بيست و سيم جوزا عصر بود و من خانهء رفعت السلطان بودم ، آقا برار آمد گفت آقاى عماد السلطنه و انوشيروان ميرزا تشريف آوردند . به سرعت منزل رفتم و از ديدار آقايان بسيار خوشحال . آقاى عماد السلطنه هنگام ورود بولشويكها انزلى بودند . فرمودند كه گفتند پس از ورود اينها راه باز مىشود . دو سه روز در يك خانه توقف كردم ديدم خر تو خر است رفتم رشت . آنجا هم سگ صاحب خود را نمىشناخت . اين بود از عزيمت اروپا با كمال اندوه منصرف شدم . از راه معمولى هم خواستم مراجعت كنم مسدود بود و نمىگذاشتند كسى برود . ناچار محرمانه دو رأس قاطر كرايه كرده به لاهيجان آمدم . آنجا على احمد الموتى ما را شناخت . من ترسيدم دسته‌گلى به آب بدهد گفتم همراه ما بيا . گفت قدرى مقروضم فورا قرض را دادم و از ترس آن‌كه مرا معرفى كند تا اينجا همراه آوردم . پس از حركت من بولشويك وارد لاهيجان شد . به هزار زحمت ترتيب مسافرت خود را دادم و تهيه ديدم . خدا نخواست . من بروم طهران ديگر مشكل است مجددا بتوانم حركت كنم .\r\n\r\nسرپرسى كاكس - عزيمت نوشيروان ميرزا\r\nنوشيروان ميرزا با مستر كوكس وزيرمختار ايران كه اينك به فرمانفرمائى بين النهرين عازم است آمده صبح ساعت ده بايد برود . شب نواب عاليه هم آمد و به صحبت گذشت . صبح به اتفاق نوشيروان ميرزا خانهء جنرال رفتم كه سرپرسى كوكس آنجا بود . دو اتومبيل حاضر بود و كوكس با خانمش توى يكى نشسته بود و مصمم حركت . معلوم شد ما قدرى دير كرديم . فورا ماژر ادموند رسيد و به كوكس گفت و سرش را از توى اتومبيل بيرون آورد و دست خود را دراز كرد . من جلو رفته با خودش و خانم دست دادم . گفت دير كرديد اتومبيلها رفتند . اين هم حسن اتفاق شد كه يكى مانده است . زود سوار شدند .\r\nفورى نوشيروان را توى اتومبيل انداختم رويش را بوسيدم و از درب عمارت بيرون رفتند . اگر سه دقيقه ديرتر رسيده بودم به كلى نوشيروان مانده بود . ديگر مشكل بود بتواند برود . اما بىبرگ و نوا رفت . نه پول سفيد داشت ، نه روانداز ، نه چيزى ، حتى يك ظرف آب‌خورى . خيلى بد او را حركت داده بودند . زبان نمىداند ، رفيق ايرانى ندارد .\r\nبچه است چه قسم تا لندن برود نمىدانم . هرچه بود رفت و از اين محيط پربلا خارج شد .\r\n\r\n","description":"","footnote":"","page_name":" 5661 ","page_number":765},
  {"content":"\r\n\r\nكاش من جاى او بودم .\r\n\r\nاعلان جمهورى گيلان\r\nامروز اعلان جمهورى كوچك خدانشناس به قزوين رسيد ، هركس نسخه برمىداشت . اين است مضمون اعلان :\r\nبه عموم اهالى محترما اعلان مىشود . كميتهء انقلاب سرخ ايران پس از تشكيل كميسيون سويت جمهورى و ابلاغ رسمى آن تمام اهالى اشخاص ذيل را موقتا براى دواير محلى به كميسرى تعيين نموده و مقرر آن‌كه عموما در امورات مربوطه به آنها مراجعه كرده و از دايرهء خلاف قانون مشاهده به كميته بدون ملاحظه ابلاغ نمايند .\r\nكميسر داخله مير شمس الدين .\r\nكميسر قضائيه محمود آقا .\r\nكميسر معارف و اوقاف حاجى محمّد جعفر .\r\nكميسر تجارت ميرزا ابو القاسم محرانى .\r\nكميسر خارجه ميرزا جعفر [ جوادزاده 
  ] . « 1 »\r\nكميسر ماليه محمّد على خان شيرازى .\r\nكميسر فوايد عامه ميرزا محمّد على خان خمامى .\r\nسركميسر و كميسر جنگ ميرزا كوچك خان .\r\nكميسر پست و تلگراف نصر اللّه خان - مورخهء 19 رمضان ، كميتهء انقلاب سرخ ايران ( مبارك است انشاء اللّه ) .\r\nوثوق الدوله يك معاهده با انگليس بست همه مردم مخالفت دارند و تف‌تف مىفرستند . ميرزا كوچك دارد ايران را جمهورى مىكند به سهولت قبول خواهند كرد ( ارواح پدرش قسم ) .\r\n\r\nالغوث ، الغوث\r\nجمعه غرهء شوال المكرم - للّه الحمد موفق به گرفتن روزه شدم جز چهار روز . خداوند قبول فرمايد . هيجان قزوين سرگرفت ليكن به زحمت . تلگرافات به طهران به شاه و رئيس الوزرا شد كه اقدام رشت برضد اسلام و سلطنت اعليحضرت است . جانا مالا ايستادگى داريم و نيز تلگرافات به ولايات كه قزوين در خطر بولشويكى است روز كمك\r\n\r\n\r\n","description":"","footnote":"\r\n( 1 ) - بعدها خود را پيشه‌ورى خواند .\r\n","page_name":" 5662 ","page_number":766},
  {"content":"\r\n\r\nو استمداد است ، الغوث الغوث كه اسلام نابود مىشود .\r\n\r\nنطق نظام السلطان\r\nديروز هم در مسجد شاه اجتماعى شد . اگرچه تجار و كسبه و حزب محترم دمكرات حاضر نشدند ليكن باز جمعيت خيلى بود . نظام السلطان را رفتند آوردند . منبر رفت و به مردم گفت دولت مشغول اقدامات است . من هم تا قطرهء خون آخر خود با قزوينى ايستاده‌ام . بعد مرام بولشويكى را دادند آقا شيخ احمد بالاى منبر بخواند استنكاف كرد .\r\nسيد ديگرى رفت غلط غلوط چيزى خواند ، مجلس ختم شد . خيليها مضمون گفتند و دربارهء بولشويك غلو داشتند . برخى گفتند دواى دردها بولشويكى است چاره جز تمكين نيست .\r\n\r\nميرزا احمد امور حاكم گيلان\r\nعقب نشستن انگليس به اين كار اهميت داده . بيشتر مردم مىگويند بابا انگليس تاب مقاومت نياورد ما چه خواهيم كرد . اين هيجانها ، اين ضديتها مضرات [ دارد 
  ] . بيايند ابقا نمىكنند . بايد همراهى كرد تا به ما شفقت و مهربانى كنند . حرف خيلى است . ميرزا احمد امور حاكم رشت و اجزاء ادارات پس از چند روز از حبس مرخص شده آمدند .\r\nحقيقتا انتخاب آذرى و پس از او انتخاب اين احمد معروف به « امور » يكى از بدترين انتخابات وثوق الدوله بود . اولى كوچك را به سر خانهء اول عودت داد ، دومى دولت را مفتضح كرد . اين ميرزا احمد پسر اسمعيل شپش است « 1 » .\r\n\r\nاسمعيل شپش\r\nاسمعيل شپش يك نفر آدمى بود در طهران . قد بسيار كوتاهى داشت تقريبا يك ذرع .\r\nريش و سبيل داشت و تمام امر معيشتش به واسطهء همان قدش مىگذشت ، يا در كوچه و خيابان از مردم چيزى بند مىشد ، يا به خانه‌هاى مردم مىرفت و چيزى مىگرفت . با او شوخى مىكردند ، سربه‌سرش مىگذاشتند . از زن و بچه و طريقهء سلوك و هم‌خوابى با حليله جميله را جويا مىشدند و او هم آب و تابى مىداد . من خيلى او را ديده بودم .\r\nخوب عمرى كرد . هميشه با عيال خودش كه دعوا مىكرد او را توى طاقچه مىگذاشت و\r\n\r\n\r\n","description":"","footnote":"\r\n( 1 ) - ميرزا احمد خان اشترى مدعى العموم و متخلص به يكتا . برادرش هادى اشترى از رجال نيكنام بود .\r\n( ا . ا . )\r\n","page_name":" 5663 ","page_number":767},
  {"content":"\r\n\r\nمشغول كار خودش مىشد . او از توى طاقچه فحش و ناسزا مىداد تا به‌قدرى كه خسته شود . آن‌وقت التماس مىكرد و زمينهء مصالحه را فراهم مىنمود . ضعيفه با او شرط مىكرد ديگر بدزبانى نكند . بعد او را به زير مىآورد . اما ترك بدزبانيش نمىشد و هرچند شب يك مرتبه اين تياتر بود . اين پسر همچو شخصى است . « امور » هم براى آن معروف شده كه چندى امورات داخلى عدليه با او بود . از همچو آدمى بهتر از اين‌كار ساخته نيست و گناه بيشتر با كسانى است كه اين قبيل اشخاص را به ملاحظات شخصى و منافع انتخاب مىكنند . شپش وقتى كه خيلى رشيد باشد كار كنه و ساس از او ساخته مىشود .\r\n\r\nاحسان اللّه خان\r\nدر رشت احسان اللّه خان نطق كرده است كه حضرت ميرزا به استثناء چند فقره از مرام بولشويكى كه مخالف با مذهب اسلام است همه را قبول نمودند . الان كه اين نطق را مىكنم سلطان احمد شاه با اسهال خونى از قزوين گذشته است .\r\n\r\nبازديد ادموند\r\nيكشنبه سيم شوال المكرم 1338 پيچىئيل ، 30 جوزا - عصر به همراهى آقا بازديد ماژر ادموند قونسل سياسى انگليس رفتيم . امير انتصار هم بود . در اين بين پيشخدمت اجازهء دخول معاون بانك شاهنشاهى را خواست كه از رشت آمده وارد شده بود .\r\nمشار اليه ايرانى بود و سالهاست در بانك مستخدم است . گفت سه روز است از رشت حركت نموده‌ام و سه ساعت قبل وارد قزوين شدم . چون نص حديث نزد او بود متفقا خواهش نموديم قضايا را بيان كند . گفت :\r\n\r\nخبرهاى رشت\r\nروز . . . « 1 » ماه رمضان ، پس از آنكه ميرزا قرار و مدار خود را با بولشويكها در انزلى گذاشت خبر كردند كه وارد شهر رشت مىشود . دكاكين را بستند . دسته‌دسته ، گروه‌گروه مردم به استقبال رفتند . باران شديدى شب آمده بود بسياربسيار گل شده بود . حكومت رشت ميرزا احمد با تمام اجزاء ادارات دولتى با كليهء اعيان و اشراف و تجار با درشكه و كالسكه و اتومبيل تا مسافتى بيرون شهر استقبال رفتند . قزاق و ژاندارم در معبر\r\n\r\n\r\n","description":"","footnote":"\r\n( 1 ) - تاريخ روز در اصل نوشته نشده است .\r\n","page_name":" 5664 ","page_number":768},
  {"content":"\r\n\r\nصف‌آرائى نمودند . كانه سلطانى وارد پايتخت خود مىشود ( در اينجا شرح مفصلى از بىحسى و لاقيدى مردم رشت و بدگوئى از همه بيان كرد كه از موضوع ما خارج است . )\r\n\r\nگلباران ميرزا\r\nمستقبلين چه ديدند و چه به سرشان آمد ؟ وقتى كه بيرون شهر منتظر كوكبهء ميرزا بودند و تصور مىكردند ميرزا با جمعيتى و تفصيلاتى وارد خواهد شد ديدند ميرزا پياده با احسان اللّه خان و جمعى از خواص مىآيد ( مثل عمر كه وارد بيت المقدس شد . اما حيف است آن مرد بزرگ را با اين سگ در رديف هم گذاشت ) . كالسكه‌ها ماند ، اتومبيلها ماند ، تمام پياده به همراهى ميرزا در آن گل حركت كردند . صداى زنده‌باد و هورا و دست زدن شهر را به لرزه آورده بود . به‌قدرى گل به سر ميرزا نثار كردند كه كوچه و خيابان از گل فرش شده بود . روى سر و لباس و موى ميرزا همه گل بود .\r\n\r\nنطق احسان اللّه خان\r\nميرزا سر برهنه با آن گيسوان طويل كه تا كمرش ريخته بود ، ريش انبوه و طمطراق غريبى مىآمد و با تمام مردم تعارف مىكرد و محض عوام‌فريبى با بعضى از مردم خيلى پست روبوسى مىكرد . با اين ترتيب وارد سبزىميدان رشت شدند . كانه همه را توى گل و خرّه « 1 » خوابانيدند ، خصوصا ميرزا احمد خان حاكم كه غرق گل بود . آنجا ايستادند و احسان اللّه خان بناى نطق را گذاشت كه مردم بايد آزاد شوند ، اين شاه به درد مملكت نمىخورد . حالا هم عشق مسافرت به سرش افتاده . وزراء خائن هستند . خيلى از اين مقوله . دو دفعه خيلى تند شد و حرفهاى ناشايسته زد . دفعهء اول ميرزا به اشاره ، دفعهء ثانى بازوى او را گرفته فشارى داد . آن‌وقت يكى از روسها تغير نمود كه چرا مانع مىشويد . به‌هرحال در اين مجلس نصف پرده بالا رفت .\r\n\r\nاعلان جمهورى\r\nفردا خبر كردند كه بايد سر قبر دكتر حشمت حاضر گرديد . صبح رفتيم . باز دكاكين بسته ، حكومت با اجزاء ادارات ، قزاق ، ژاندارم ، پليس و تمام مردم از وضيع و شريف جمع بودند . امروز دستهء موزيك بولشويكها با يك عدهء كافى هم از انزلى آمده بود . اول دو نفر روس به زبان روسى نطق كردند . بعد خود حضرت ميرزا بناى فرمايشات را\r\n\r\n\r\n","description":"","footnote":"\r\n( 1 ) - خرّه - لاى و لجن .\r\n","page_name":" 5665 ","page_number":769},
  {"content":"\r\n\r\nگذاشت و بالصراحه اعلان جمهورى را نمود . متعاقب احسان اللّه خان نطق كرد و امروز شديدتر از ديروز و هرچه ميل داشت گفت .\r\n\r\nبيرق جمهورى - زنده‌باد شاه\r\nحكم شد بيرقها را پائين كشيده بيرق جمهورى بالا كردند . اما آنچه زنده‌باد و هورا براى جمهورى كشيدند قزاق اول و همه ژاندارم به تبعيت آنها زنده‌باد اعليحضرت شاه گفتند كه خيلى به رگ غيرت ميرزا برخورد . ميرزا با قزاق بد بود ، كينه داشت . آن زنده‌بادها هم مزيد عداوت شد . كميته براى قزاق و ژاندارم پيغام داد يا ساكت باشند يا تسليم شوند يا آمادهء جنگ . ميرزا گفت خير جنگ بايد كرد . اين بود بيست و چهار ساعت مهلت دادند . قزاق هشتصد نفر بود . در عمارت ناصر الملكى منزل داشت . جايشان بد نبود . ليكن توپ نداشتند و آذوقه . از قبل از مهلت هم نان به آنها ندادند . دكاكين اغذيه فروشى و نان‌فروشى اطراف عمارت را هم بسته بودند . قزاق هم نمىتوانست برود از جاهاى دور تر خريدارى كند و به اين جهت گرسنه بودند .\r\nخبط را هم ميرزا احمد حاكم و صاحب‌منصب قزاق كرد كه به‌محض ورود ميرزا از شهر خارج نشدند . صاحب‌منصب روسى قزاق اطمينان به روسها داشت و اين اطمينان آن هم غلط بود و بسيار صدمه هم به او زدند . يكى هم آن‌كه ژاندارم با قزاق معيت نكرد و كلنل فتحعلى خان ميلش همراهى بود .\r\n\r\nجنگ قزاق\r\nصبح 27 بود همه مردم خواب ، روزه ، يك مرتبه صداى توپ و شليك تفنگ همه را بيدار كرد . معلوم شد با قزاق جنگ مىكنند . قزاق سه ساعت با كمال رشادت جنگ كرد .\r\nاين بود از بولشويكها توپ خواستند و كمك رسيد . عمارت را به توپ بستند . قزاق ناچار و بىچاره شد . جمعى كشته شد ، جمعى دستگير ، و جمعى فرار كرد . با اين‌حال متصل فرياد زنده‌باد شاه مىكشيدند و با مشت خود حمله مىآوردند و به هركس مىرسيدند مىزدند ( ماژر اينجا گفت خطا كردند اگر به‌طور اجتماع با سرنيزه بيرون آمده بودند مىتوانستند فرار كنند . جنگ سرنيزه براى همين مواقع است ) . گفتند يكصد و دو نفر از قزاق كشته شد . از خودشان هم بسيار مقتول گرديد .\r\n\r\n","description":"","footnote":"","page_name":" 5666 ","page_number":770},
  {"content":"\r\n\r\n\r\nلباس مجاهد\r\nپس از خاتمهء امر قزاق . به ژاندارم پيغام دادند كه بايد تسليم شويد . فرم خود را هم تغيير داده لباس مجاهد بپوشيد . چاره جز اطاعت نداشتند . اما من نماندم و آمدم . با آن سابقه كه قزاق با ميرزا داشت همان ساعت اول بايد حركت كند . اما اينها منتظر حكم طهران بودند و اين قسم به سرشان آمد . مىگفت ميرزا ماهى سى تومان به هر بولشويكى معين كرده بدهد با غذا . اما آنها مىگفتند ما بايد غيرمحدود باشيم ، مواجب و جيره يعنى چه . تمام خانه‌هاى مردم را گرفتند . رئيس بولشويك قونسل‌خانهء روس نشسته ، همه بچه همه لختى . هنوز دارائى مردم را نگرفته‌اند . انتظار ختم رمضان را داشتند . اسامى متمولين را مىنوشتند . خيالات دارند به اين اختصار نيست ، خداوند رحم كند .\r\n( پايان نقل قول مأمور بانك )\r\n\r\nنظر قونسل\r\nقونسل مىگفت ما نخواستيم در رشت و انزلى جنگ كنيم « 1 » . اما منجيل مىمانيم و لازم شود جنگ مىكنيم . منجيل جاى سختى است . قشونهاى بسيار خوب نمىتواند بگذرد . چاره منحصر است . اگر اينها جلو گرفتند فبها و الّا خواهند آمد .\r\nنايب قونسل گفت انگليس با بولشويك جنگ نمىكند . من گفتم همه عداوت و جنگ بولشويك با انگليس است ، شما جنگ نمىكنيد ؟ مىگفت بهتر است ايران بر عليه انقلاب سرخ جنگل جنگ كند ، آن‌وقت ما داخل جنگ مىشويم . اما با بلشويك جنگ كند فقط همراهى داريم . گفتيم حرف راست را شما زديد ، سايرين پلتيك به خرج ما مىدهند .\r\n\r\nمرام بلشويك\r\nمرام بولشويك نسخه‌اش آمد « 2 » . خدا نيامرزد مزدك را . همان حكايت است قدرى مفصل‌تر . فردوسى مرا برده‌اند اين يك شعر را فقط ياد دارم .\r\n زن و خانه و چيز بخشيدنى است * تهىدست كس با توانگر يكى است \r\nقشون و مهمات زياد منجيل مىرود . ژاندارم به الموت و رودبار مىرود . از گدوك سلمبار تا پل انبو پست داير مىشود . يك مركز الموت ، يكى انبو . سى نفر سوار هندى هم پل انبو مىرود .\r\n\r\n\r\n","description":"","footnote":"\r\n( 1 ) - بعدها معلوم شد كه تخليهء انگليس از رشت براى اين بود كه آنچه خواستند مضار بولشويكى را به مردم ايران به بيان و بنان بفهمانند ممكن نشد . اين شيوه را زدند تا به حس و عيان ما بفهميم كه بد است .\r\n( يادداشت مؤلف )\r\n( 2 ) - متن آن را در ضمائم پايان كتاب چاپ كرده‌ايم .\r\n","page_name":" 5667 ","page_number":771},
  {"content":"\r\n\r\n\r\nملاقات مهذب الدوله با كوچك خان\r\nچهارشنبه ششم شوال ، دوم سرطان - ديشب مهذب الدوله آمد . به حمد اللّه جانى به سلامت در برد . تفليس با يكى دو نفر از همراهان رفته بود . در اين بين بولشويكها با گرجيها آغاز جنگ مىكنند . به هزار ماجرا و اغلب را پياده از اين فرونتهاى جنگ عبور نموده وارد باكو مىشوند . مىبينند سيد ضياء و همراهانش به ايران عزيمت نموده‌اند به وسايل ديگر خودى رشت مىرسانند . آنها را نزد ميرزا كوچك مىبرند . شب نزد او مىمانند . مىگفت ميرزا اظهار مىداشت من محض جلوگيرى عنوان جمهورى كردم . روز ديگر ما را با دو سه نفر مجاهد به‌سمت قزوين روانه كردند .\r\n\r\nولى آقا الموتى\r\nميان اينها يك جوانى بود من به او گفتم تو چطور جنگ مىكنى . گفت به ، من با عين السلطنه جنگها كرده‌ام . اسمش را پرسيدم گفت ولى آقا الموتى . من هيچ آشنائى ندادم ، مبادا خطرى برايم داشته باشد .\r\n\r\nبالشويكها در باكو\r\nبولشويكها هرچه در باكو بود حمل مسكو كردند . باكو خراب ، ويران كه آدم حيرت مىكرد . اول به خصوصيت وارد شدند ، پس از استقرار كردند آنچه نبايد بكنند . حالا به سمت گرجستان و ايران و ارمنستان رو آورده‌اند . در گنجه دو هزار بولشويك كشته شد .\r\nسپس يك قشون عمده فرستادند و پانزده هزار مرد ، زن ، بچه در گنجه كشتند و بيشتر شهر را خراب كردند .\r\n\r\nسيد ضياء و معاهده\r\nبعد از شام رفت كه با رفقا ساعت نه شب بروند كه اقوام همگى در طهران متوحش و پريشان‌حال هستند . مىگفت خواست خداوند بود كه ما سلامت نجات يافتيم . اما سيد ضياء چه قسم سفارت خود را انجام داد . معاهده با دولت باكو بست . مواد معاهده را در طهران فرستاد . در طهران وزرا مشغول جرح و تعديل آن بودند كه مشار اليه پيش خود اصل نسخه را امضاء و ردوبدل كرد . دولت به او متغير شد ، او هم كشتى نشسته آمد .\r\nچهل هزار تومان مخارج براى اين سفارت از دولت رفت . ابدا نتيجه نداد .\r\n( پايان مطالب مهذب الدوله )\r\n\r\n","description":"","footnote":"","page_name":" 5668 ","page_number":772},
  {"content":"\r\n\r\n\r\nاستعفاى وثوق الدوله\r\nبراى آقاى عماد السلطنه بليت اتومبيل گرفته شده بود . به اتفاق حاجى ميرزا يعقوب امينى دو ساعت به ظهر مانده به طهران تشريف بردند . خبر استعفاى رئيس الوزرا اينجا شهرت دارد . از اقدامات طهران اثرى بروز نكرده . هرقدر دير بجنبند استعداد آنها زيادتر مىشود .\r\nجمعه هشتم شوال ، چهارم سرطان - ديشب خبر استعفاى واقعى وثوق الدوله رسيد .\r\nشاه قبول نكرده مردم اصرار دارند قبول فرمايد . وثوق الدوله گفته است بايد قرارداد رسميت پيدا كند و انگليسها در قضيهء رشت همراهى كنند . شاه ضديت مردم را اظهار فرموده‌اند . وثوق الدوله گفت اهميت ندارد اگر نپذيريد استعفا دارم .\r\n\r\nتقاضاى علماء\r\nبعد علما و جمعى از مردم حضور شاه رفته و سه مطلب عرض نموده‌اند :\r\n1 - استعفاى وثوق الدوله ،\r\n2 - تغيير مواد قرارداد ،\r\n3 - تجديد انتخابات .\r\nمىگويند مشير الدوله كانديد شده است .\r\n\r\nعمليات بلشويكها در گيلان\r\nشب را خانهء حاجى سيد حسين دعوت نموده بودند . جمعى از علما و تجار اعيان بودند . پسر امير الامراء اعتضاد ديوان از رشت آمده بود مطالبى گفت كه از استماع آن انسان به لرزه مىافتاد . بولشويكها شروع به عمل نموده‌اند . ديگر احدى داراى هيچ‌چيز نيست . به‌علاوه يك عريضه كه هفت هزار مهر داشت جبرا از مردم گرفتند كه ما خودمان بولشويك را نگاه داشتيم و آن نوشته را به مسكو فرستادند . از صبح تا غروب بولشويك درشكه‌سوار است . عصر حوالهء كميته مىدهد . تمام رشتى [ ها 
  ] در عذاب [ اند 
  ] و داراى هيچ‌چيز نيستند . خوب حرف زد ، خوب بياناتى كرد . مثل پدرش پرحرف هم هست كه كرارا در مجمع قاجار پرحرفى او را به خاطر داشتم .\r\n\r\nفرار امجد الوزاره\r\nامجد الوزاره كه هنوز مطلبى واقع نشده گريخته بود امروز از طهران آمد . گفت\r\n\r\n","description":"","footnote":"","page_name":" 5669 ","page_number":773},
  {"content":"\r\n\r\nمشير الدوله رئيس الوزراء شد . گفتند انگليسها از ذخيرهء قزوين اسلحه به دولت مىدهند .\r\nتفنگهاى انگليسى كه به دست ژاندارم داده‌اند . شش ماه تخليهء قزوين طول دارد .\r\nانگليسها هميشه آذوقه و ملزومات شش ماهه را در انبار دارند . مىگويند در رشت و انزلى يك مليان پول ايران ، انگليسى اشياء و اجناس و آذوقه ، نفط و بنزين جا گذاشت .\r\n\r\nشيخ محمّد على - املاك دولتى\r\nشيخ محمّد على حالا هم كه بولشويك آمده و هيچ‌كس اميد داشتن ملك يا غيرملك ندارد باز از شيطنت و تدليس و صدور احكام اشتباهى كوتاهى ندارد . حكمى صادر نموده بود از رياست ماليات مستقيم كه املاك الموت كماكان در تصرف و [ به 
  ] حال اوليهء خود باشد تا در رأى كميسيون تحقيقات شود . من مىگفتم متصرف من هستم ، آنها مىگفتند ما ، تا به حمد اللّه وزارت ماليه حكم نمود كه ادارهء ماليات مستقيم غلط نموده همچو حكمى بر خلاف مقررات ادارى و احكام وزارت صادر كرده .\r\n\r\nبنچاق املاك دولتى\r\nبنچاق املاك دولتى دو كتابچه است كه يكى در عهد امير اتابك و ديگرى به خط ميرزا هدايت وزير دفتر مرحوم در عهد صدارت ميرزا آقا خان نورى نوشته شده و رأى كميسيون مطابق آن‌دو كتابچه است و ترديدى ندارد . مطابق فلان ماده هم بر احكام صادر شدهء وزارتى ، اداره ديگر حق رسيدگى ندارد .\r\n\r\nركورد\r\nباز شرحى نظام السلطان نوشت و براى محمّد صادق ميرزا رئيس ژاندارم كه نايب الحكومه هم هست روانه شد . تقى خان اين دو سه روزه مىرود . اما مىدانم بىنتيجه است . فعلا همه اين صفحات شلوغ مىشود . پول ندارم ، كسى قرض نمىدهد .\r\nمعاملات ، خريد و فروش ، حتى بنائى تعطيل شده است . مگر آنچه حوائج ضروريه است . مردم در بهت و حيرتند . با اين‌حال غالب مردم به اين اشتهارات رشت وقعى نمىگذارند و مىگويند اين شهرتها را انگليسها مىدهند كه مردم ترسيده متوسل به او شوند .\r\n\r\n","description":"","footnote":"","page_name":" 5670 ","page_number":774},
  {"content":"\r\n\r\n\r\nورشكستى طومانيانس\r\nپنجشنبه 14 شوال - طومانيانس ورشكست شده يعنى آنچه دارد منات روس است ، يا طلب از مردم ورشكست‌تر از خودش . يا پنبه است ، كشمش است ، مغز بادام و پسته است در انبارهاى سواحل بحر خزر كه بولشويكها تمامى را خواهند برد . حضرت والاى ما پول عمده نزدش دارد . ايشان هم مثل ساير تجار كه خوردند خواهد خورد و باز ترك حضرت و الا نمىشود . من دو سه مرتبه از اينجا به شاهزاده نوشتم به نوشتهء من وقعى نگذاشت . اصلا حضرت و الا عشق دارد پول نزد تجار داشته باشد و تنزيل بگيرد . ده مرتبه هم پولش را خورده‌اند باز مىگذارد و پشيمان نمىشود .\r\n\r\nبالشويكها و هندوستان\r\nحكم رسمى رياست وزرا نرسيده ليكن محققا مشير الدوله است . در روزنامهء « ايران » مژده داده بود كه كابينهء انگليس قطع نموده است كمكهاى مادى و معنوى به ايران بنمايد .\r\nمسيو نرمان سفير جديد جديت دارد . بولشويكها داد مىزنند بايد هندوستان رفت . مردم اينجا مىگويند بولشويك با ايران كارى ندارد مقصود او هندوستان است . مثل اين‌كه هندوستان دو فرسنگى شهر رشت واقع است يا بىصاحب است مثل ايران .\r\n\r\nآذربايجان\r\nچيچرين كميسر خارجهء ساويت تلگراف نموده است ما بولشويك به ايران نفرستاديم ، اينها قفقازى و خود ايرانى است . قوانينى كه براى زنها وضع نموده‌اند ترجمه شده ، براى جوانهاى ما بدك نيست . آذربايجان ما به همان حال مخالفت باقى ، از تمام مأمورين فقط عين الدوله باقى است كه مثل مجسمهء مرمر نشسته و تماشا مىكند .\r\n\r\nحركت وثوق الدوله به همدان\r\nشنبه 16 - وثوق الدوله با امير نظام و سردار اكرم ( اولى داماد معتمد السلطنه برادرش ، دومى داماد خودش ) ، شكوه الملك رئيس كابينه‌اش ، عباس سلطان خانهء عدل الممالك وارد شدند . پس از صرف ناهار به‌سمت همدان رفتند . گفتند چند روزى خانهء امير نظام توقف نموده بعد از سمت بغداد [ به 
  ] اروپا مىرود . نظام السلطان محرمانه تا همدان همراه او رفت . چند ميتينگ در طهران بر عليه وثوق الدوله داده‌اند و تمام حربهء مخالفين همان قرارداد است كه شايد هيچ عاقل بىغرضى نمىتواند منكر آن باشد . تبعيدشدگان با\r\n\r\n","description":"","footnote":"","page_name":" 5671 ","page_number":775},
  {"content":"\r\n\r\nاستقبال و عزت و احترامى وارد طهران شدند . حالا اينها جز آن‌كه مخالف قرارداد باشند چاره ندارند . تا پلتيك ايران به تغيير يك نفر در تغيير است كار مملكت به از اين نخواهد بود .\r\n\r\nكابينهء مشير الدوله\r\nپنجشنبه 21 شوال 1338 - وزراء تعيين شدند . مشير الدوله رئيس الوزرا - مستوفى الممالك و مؤتمن الملك وزير مشاور - مخبر السلطنه ماليه - حشمت الدوله داخله - حكيم الملك معارف و اوقاف - نير الملك پست و تلگراف - اعتلاء السلطنه فوايد عامه - مشار السلطنه خارجه - مصدق السلطنه عدليه ( فرنگستان ) - وثوق السلطنه كفيل جنگ ، بعد از چند روز وزير جنگ .\r\n\r\nبيانيهء مشير الدوله\r\nبيانيهء رئيس الوزرا - روابط خارجه مستحكم . به واسطهء همراهى وزيرمختار محترم انگليس عجالتا قرارداد در بوتهء اجمال . مشى پلتيك داخله : تشكيل مجلس شوراى ملى .\r\nبرقرارى امنيت . در آخر مىنويسد كه انشاء اللّه روابط ما با دولت بريتانياى كبير مستحكم‌تر خواهد شد . مشير الدوله سفارت را گول زد . همين‌قدر كه قرارداد در بوتهء اجمال بماند ، به اصطلاح ما باد ميان آن بخورد ديگر گمان نمىكنم مجددا سر بگيرد .\r\n\r\nبلشويكها\r\nجمعى بولشويك با جنگلى كه جديدا بولشويك بايد گفت وارد تنكابون شده‌اند .\r\nسلطان عبد العلى خان همان شب رسيده فردايش فرارى [ شد 
  ] و يك سر تا شهر قزوين آمد . رفتم ژاندارمرى . ماژر بدعنق ما گفت تاكتيك جنگ يا تخليهء الموت و رودبار به عهدهء ماژر ادموند است . هر شور و صلاحى داريد از او بنمائيد . فورا رفتم ادارهء سياسى تفصيل را گفتم . پس از بعضى مذاكرات گفت ضرر ندارد سفرى به الموت برويم ، يكى از صاحب‌منصبان اركان حرب هم همراه باشد . قرار به صبح شنبه داده شد . من رفتم به نظام السلطان هم گفتم .\r\n\r\n","description":"","footnote":"","page_name":" 5672 ","page_number":776},
  {"content":"\r\n\r\n\r\nسفر الموت\r\n\r\nبا اتومبيل به شترك\r\nشنبه 23 شوال ، 21 سرطان - اسب و آدمها را ديروز فرستاديم به آشنستان كه تا آنجا با اتومبيل برويم . ماژر چهار به نصف شب مانده وعدهء حركت داد . من هيچ خواب نكردم و سروقت رفتم . ديدم از قراول گرفته تا اتومبيل‌چى و ماژر همه خواب هستند . برگشتم خانهء رفعت السلطان مدتى معطل شدم . بالاخره سر آفتاب من و ماژر ادموند و ماژر اركان حرب با يك هندى اتومبيل‌چى حركت كرديم . راه چندان براى اتومبيل خوب نبود اما هر قسم بود تا نزديك شترك رفتيم . دو نفر اردنانس هندى آنها با اسمعيل جلودار من و محمّد على خان و اسبها حاضر بودند ، سوار شده حركت نموديم . در ورس سررشته‌دار و جعفر قلى خان كه سابقا نزد امير اسعد بود و حالا از طرف سالار منصور ضابط ورس است تهيهء چايى و چند ظرف ميوه كه امسال ناياب است ديده بودند . پياده شده صرف نموديم .\r\n\r\nتتمهء ميوه\r\nمن تتمهء ميوه را گفتم بردارند . ماژر اركان حرب كه فارسى نمىدانست از اين حركت من متعجب شد و به زبان انگليسى گفت اين چه حركتى است كه از خانهء ديگرى ميوه بردارند . من گفتم نقلى نيست ، اينجا مثل خانهء خود من است ، عيب ندارد . هردو ماژر كداك داشتند و عكس مىانداختند . كاپيتان فرتسكيو كه سابقا از اينجاها مسافرت نموده بود شرحى را كه نوشته است صفحه صفحه چاپ نموده‌اند « 1 » و هردو ماژر يا نقشهء اين صفحات را همراه داشتند متصل نگاه مىكردند و من مىبايست توضيحات بدهم و اگر اغلاطى دارد اصلاح كنند .\r\n\r\nنظر ادموند و جواب مؤلف\r\nبا ادموند من خيلى صحبت كردم . اولا گفت اگر خيال تخليهء قزوين را داشتيم اين همه قشون براى چه نگاه مىداشتيم . ثانيا از عدم همراهى مردم شرحى شكوه كرد . مذاكره خيلى شد . ميل داشت متمولين و تجار پول خرج كنند تداركات ببينند . گفتم مردم چيزى\r\n\r\n\r\n","description":"","footnote":"\r\n( 1 ) - از اين نظامى  L . S . Fortescue  طبق كتابشناسى ايران گردآورى سر آرنلد ويلسن ( اكسفورد ، 1930 ) سه نوشته دربارهء مناطق اطراف خزر دارد ( سالهاى 1924 و 1925 ) ايرج افشار .\r\n","page_name":" 5673 ","page_number":777},
  {"content":"\r\n\r\nندارند . هرچه موجود داشتند در اين سنوات خرج شده . آنچه ذخيره در نزد تجار داشتند همه ورشكست شده‌اند . بانك شما هم كه به اعتبار و گرو پول مىداد ديگر نمىدهد . از كجا بياورند خرج كنند . گفت اين همه ملك . گفتم اول من ، يك نفر پيدا كنيد بخرد يا گرو بردارد . همه مبتلا هستند و پول نيست . شما چطور در مشروطه پول مىداديد ، پس چرا حالا نمىدهيد . پول نمىدهيد اقلا توصيه كنيد بانك بدهد تا مردم بدهند . ديگر سكوت كرد و جوابى نداشت .\r\n\r\nصابون مخصوص زين\r\nدر چاله ناهار پياده شديم . از ده گفتم ماست ، تخم‌مرغ ، پنير ، دوغ ، نان آوردند صرف شد . هندى ماژر اركان حرب بت‌پرست بود آب و غذا با خودش آورده بود . ما دست به هرچه بزنيم نمىخورد . بسيار هم بدتركيب و كثيف بود . مال ادموند مسلمان است .\r\nمعصوم خان مدتهاست با من آشناست . هميشه زين انگليسى مرا او پاك مىكند ، تميز مىكند . به جلودار من هم ياد نمىدهد . بالاخره ياد گرفتيم . صابون مخصوص دارد ( سدل سوپ ) . از آن مىمالند و بعد واكس زرد مىزنند و حلقه و دهنه را با واكس ديگرى ( پوليش ) پاك مىكنند تميز و خوب ، مثل آن‌كه از دكان خريده شده است .\r\n\r\nراه تله\r\nآب زياد است بايد از تله رفت . اما تله را نايب حسن خان بهار حكم نموده طورى درست نموده‌اند كه ابدا ابدا طرف مشابهت با سابق خود نيست . در كمال راحتى سوار و بار عبور مىكنند و هيچ‌جا محتاج پياده شدن نيست . در حقيقت كار خير صوابى نموده مايهء دعاگوئى همه مردم شده است .\r\n\r\nماديان دويست ليره‌اى\r\nماژر اركان حرب ما ماديان بسياربسيار قشنگ استراليائى ممتازى داشت ، رنگش هم كهر بود ، محض مراعات با ماديان خود غالب اين راه بلكه دو ثلث آن را پياده آمد و سوار نشد . گفت هفتاد ليره خريده‌ام اما واقعا دويست ليره ارزش داشت .\r\n\r\nبادشت\r\nماژر ادموند اسب انگليسى سوار نبود . اسبى را كه امير افشار داده بود سوار بود . بد نمىرفت . اما از آنها بهتر اسب كرنگ ساعد الدوله سوارى من مىرفت ، ماشاء اللّه . چيزى\r\n\r\n","description":"","footnote":"","page_name":" 5674 ","page_number":778},
  {"content":"\r\n\r\nبه غروب نمانده بود به بادشت رسيديم . آب زياد بود پل مخروبه . من زود يك نفر رعيت را به آبادى فرستادم مشهدى مهدى را صدا كند . فورا مشهدى مهدى با كربلائى غلامعلى خودمان و چند نفر رعيت آمدند . همه از آمدن ما خوشحال شدند . گفتند چند روز تمام اهالى الموت رودبار متوحش [ بودند 
  ] تمام مال و اسباب را در كوه‌ها مخفى نموده‌اند .\r\n\r\nطريقهء رد كردن اسب از پل\r\nپريروز جمعه صداهاى توپ بيشتر باعث تشويش شد ( در شهر انگليسها مشق مىكردند . ) ما قدرى دل‌دارى داديم و بناى گذراندن اسبها از روى پل شد . يكى دسته جلو را گرفت ، ديگرى دم يابو را . هردو بر خلاف همديگر بايد بكشند تا اسب شتاب و عجله نكرده به آرامى برود . ماژرها از اين تدبير غريب متعجب شده سؤالات زيادى از من كردند . ماژر راضى نشد ماديان او به اين نحو برود . گفت اين ماديان پل نديده مىترسم رم كرده زمين بخورد . خيلى ممنون مىشوم اگر از آب ببرند . من مشهدى مهدى را صدا زدم گفتم آيا ممكن است اين ماديان را از آب ببرى . گفت چرا ممكن نيست و پريد سر ماديان و هى كرد . به خوبى از آب رد كرد كه باعث خوشحالى ماژر شد .\r\n\r\nهمه منتظر بالشويك - جنگ پشه\r\nشب شهرك خانهء مشهدى محمّد رفتيم . همه اهالى هرچه دارند مخفى كرده منتظر آمدن بولشويك و فرارند . اينجا برنج‌كارى است . پشه زياد دارد . ماژر اركان حرب در كتابچهء خود چيزى مىنوشت . پشهء قوى هيكلى پشت گردن او نشست . ماژر كه گرم چيزنويسى بود يك مرتبه آتش گرفت . يك چك مضبوطى به گردن خود زد . هنوز درد آن پشه موقوف نشده از روى شلوار چند نيش زدند . ماژر بناى كتك‌كارى را گذاشت .\r\nبالاخره پشه‌ها غلبه نمودند . ماژر راست ايستاد ، دو دستى پشه‌ها را از اطراف دور مىكرد و به انگليسى موسكتون ، موسكتون « 1 » مىگفت . من گفتم مستر ماژر پشه محال است بگذارد روزنامه بنويسيد ، بگذاريد صبح و امشب را مشغول جنگ با پشه باشيد .\r\nخنده كرد و كتابچه را توى جيب گذاشت .\r\nدر اين بين مشهدى محمّد كه نزاع ماژر و پشه‌ها را ديد فورا دو سه دسته شاخه بيد چيده آورد و جلوى هريك‌يك دسته گذاشت . با تعجب از من پرسيدند معنى اين\r\n\r\n\r\n","description":"","footnote":"\r\n( 1 ) -  Mosquito  - پشه\r\n","page_name":" 5675 ","page_number":779},
  {"content":"\r\n\r\nچيست . فورا يك دسته برداشته و خودم را باد زدم . ماژر خندهء طولانى كرده و مشغول همان كار شد . شام زود خورديم و پشه‌بندها را زده استراحت كرديم . اقسام پشه‌بند انگليسها دارند . همه تور است . امسال به‌قدر شش هزار عدد مستعمل آن را فروختند به قيمت نازل . اما سمسارها كوچكها را دانه‌اى ده پانزده هزار ، بزرگها را دانه‌اى بيست و پنج هزار الى سه تومان فروختند . هركس خريد پشيمان است چرا كم خريده . خيلى را هم پاره كرده و به زنها براى چارقد فروختند . من شش دانه بزرگ و كوچك براى خود و بچه‌ها خريدم .\r\nاز سرپل دوكمران من نوشتم محمّد صادق ميرزا از شورستان صبح بيايد شهرك .\r\n\r\nبرگشت قنسول\r\nصبح يكشنبه 24 شوال - صبح محمّد صادق ميرزا ، حسن خان و تقى از شورستان آمدند . ماژر بعضى تحقيقات از عده و محل پستها جويا شد . از اشتهارات تنكابون پرسيد كه به كلى اطلاع صحيح نداشتند . بعد به من گفت ما بايد به پل حسن‌آباد برويم . گفتم به اين زودى ، اقلا تا زوارك بيائيد . گفتند احتياجات نظامى ما را امر به مراجعت مىكند .\r\nخيلى از شما عذر مىخواهيم . انشاء اللّه اگر عمرى باشد پائيز دو هفته مهمان شما در الموت مىشويم . حسن خان را همراه برداشته و رفتند . من هم با محمّد صادق ميرزا رفتيم شورستان . عصر دو نفر ژاندارم همراه من نمود به‌سمت زوارك حركت كردم .\r\n\r\nزوارك\r\nمن هروقت در آن ايام نزديك به زوارك مىشدم فرح و سرور برايم دست مىداد . اما حالا هرقدر نزديك مىشدم باعث غم و اندوه بود . خدا باز هم جزا و سزاى سپهسالار و پسرش و الموتيهاى شرور هرزه را بدهد . غروب وارد عمارت على محمّد شدم . از ديدار والدهء على مسرور شدم . على محمّد خوب بود . همه شب صحبت گذشته‌ها و انتشارات حاليه بود . مادر على محمّد مىگفت بيشتر اين اخبار را تنكابونى جعل مىكنند . شام باقلاى خوب و خوراك گوشت و هويج‌فرنگى تهيه نموده بودند . به‌جاى ديروز و ديشب صرف شد .\r\n\r\nتوقف صلاح نيست\r\nدوشنبه 25 - صبح با كمال تفنن به محمّد على خان گفتم بيا پاى مرا بمال . او به‌جاى ماليدن پا كاغذى به دست من داد . همان قسم توى رخت‌خواب قرائت نمودم ديدم از\r\n\r\n","description":"","footnote":"","page_name":" 5676 ","page_number":780},
  {"content":"\r\n\r\nشورستان نوشته‌اند كه از قرار راپرت ديشب دويست نفر وارد گاوبر شده‌اند ، توقف شما در زوارك صلاح نيست ، زود حركت كنيد . آن‌دو ژاندارم را هم با ژاندارم حامل كاغذ فورى روانهء گدوك نمائيد .\r\nپس از يك سال تا آمدم كه يك شب بمانم همچو خبرى مىرسد . بيچاره مادر على محمّد اميدش مبدل به يأس و نااميدى شد . اين بيچاره هم به آتش من مىسوزد .\r\nاگرچه من نمىتوانم به راپرت نجفقلى مرانى وقعى بگذارم اما كارها رويه و ترتيب صحيح ندارد . شايد راست بود . بدتر از همه فقط اسلحهء همراه من يك برونينگ است لاغير . اگر چهار نفر چماق‌دار هم بيايد مىتواند هر بلائى به سر من بياورد .\r\n\r\nبردن اسباب به شهر\r\nظاهرا گفتم قونسل مراجعت نموده و مرا به فوريت خواسته‌اند ، اسمعيل اسبها را زين كن . به مادر على حقيقت را گفتم و سفارش كردم شما هم متعاقب من بيائيد در شهرك خانهء مشهدى محمّد توقف كنيد ، اگر خبرى شد زود به شهر بيائيد . مادر على گفت اين اسبابها يك دردسرى شده پس اينها را هم ببريد شهر . به مجرد اينكه اين عبارت از دهان او بيرون آمد من فورى برخاسته به عمل پرداختم و اول قاليچهء زير خودم را جمع كردم .\r\nبعد گفتم آمدند تمام فرشها را جمع كردند . دو سه مال آوردند و به‌سمت شهرك فرستادم تا از آنجا حمل شهر شود . سى من تبريز هم روغن در كوه داشتم فورا فرستادم يك سر ببرند شهر .\r\n\r\nامين صلح براى الموت\r\nبرويم سر داستان امين صلح الموت - شيخ محمّد على به گمان اين‌كه هرقدر شعبهء ادارات در الموت زيادتر بشود نفوذ و اقتدار من كمتر و در مالكيت ما خلل حاصل مىشود دو سه ماه است يك رئيس صلحيه براى الموت به هر نحو بوده فرستاده . در حالى كه بلوكات معظم بزرگ قزوين كه هريك دو تا دهش مقابل تمام الموت است صلحيه ندارد . اين امين صلح نوهء مرحوم آقا شيخ محمّد نوهء مرحوم كلباسى عليه الرحمه است كه من آقا شيخ محمّد را مكرر در طهران ديده بودم . رئيس و مجتهد و مقتداى شيخيه طهران بود . نماز جماعت خوبى داشت . بسياربسيار خوب موعظه مىكرد . آقا شيخ محمّد باكمال ، باسواد ، بسيار نطاق و خوش‌صحبت و شيرين بود . چندان عمرى نكرد . اين نوهء او اهل علم نشده است . كلاهى است ، قوىبنيه ، گردن‌كلفت ، قدبلند .\r\nمدتى پليس تأمينات بود ، حالا امين صلح الموت . تقى مىگفت احتمال مىدهم كمى\r\n\r\n","description":"","footnote":"","page_name":" 5677 ","page_number":781},
  {"content":"\r\n\r\nعقلش پارسنگ ببرد . مدتى شهر بود تا روانهء الموت شد . محمّد صادق ميرزا مىگفت آمد اينجا و اول گفت بايد در اينجا تهيهء منزلى براى من و ادارهء من بشود . گفتم اينجا محلى مناسب ندارد . اين دو اطاق هم مال شاهزاده است كه من منزل دارم . خودش رفت گرديد يك خرابه را پيدا كرد گفت همين‌جا خوب است . بعد گرديد گرديد تا يك درختى پيدا كرد كه كمى توت داشت ( امسال توت و كليهء ميوه سوخته ، نيست ) رفت بالاى آن و مشغول شد .\r\n\r\nرفتن امين صلح به زوارك\r\nبعد از خوردن توت آمد نزد ما كه خير من زوارك مىروم . يك مال براى من فراهم كنيد . گفتم مال نيست . در اين بين يك خرى صدا كرد گفت اين مال و خودش برخاست و خر را آورد جلوى عمارت بست كه فرار نكند . صبح خورجين خود را كه تمام اثاثيه و لوازمات اداره فقط توى آن بود روى خر انداخت ، خودش هم سوار شد . بدين طمطراق به‌سمت زوارك رفت . تقى مىگفت غروب بود نشسته بوديم يك نفر آمد كه امين صلح وارد مىشود استقبال كنيد . ما براى تماشا از عمارت خارج شديم . ديديم رعايا را هم براى استقبال صدا نموده‌اند و يك گردن كلفتى روى خر سوار است و مىآيد . همان پياده مبشر جلوى اوست كه به واسطهء آن پياده يقين كرد امين صلح است . رسيد و پياده شد خورجين را پياده گرفت و فرياد زد الاغ را ببريد كاه و علوفه بدهيد .\r\n\r\nاول ورود و بىقانونى\r\nآقاى امين صلح به رعايا اعتنائى نكرد و سراغ من آمد . دست داد احوال‌پرسى كرد و گفت امشب مهمان شما هستيم . ما هم ازبس كه مهمان‌دارى كرده‌ايم در اين عمل مجرب شده‌ايم . رفتيم به اطاقهاى سمت باغ . خيلى سؤالات از عرض‌وداد و منافع الموت كرد كه همه را جواب يأس شنيد . اول عمارت مرا در ماهى چهار تومان اجاره كرد ، بعد از دو روز پشيمان شد . خانهء مهدى كه فقط عيالش بود به نظر گرفت . حكم كرد عيال مهدى را خارج كردند و رفت نشست . من به او گفتم اول ورود [ و 
  ] بىقانونى . گفت اى تقى خان اين حرفهاى بچه‌ها چيست مىگوئى . فرستاد استاد حسينقلى نجار را آوردند ، به زور داد دو تا صندلى و يك ميز درست كرد .\r\n\r\n","description":"","footnote":"","page_name":" 5678 ","page_number":782},
  {"content":"\r\n\r\n\r\nبوق امين صلح\r\nمتصل هم توى ده ، توى زن و بچه رعيت مىرفت و هر خانه دختر يا زن خوشگلى بود ديگر از آنجا بيرون نمىآمد . رعيتها به صدا درآمدند . آمدند نزد من شكايت . روزها مىرفت باغ‌قلعه . فقط از ميوه توت سياه بود و بالاى آن مىرفت مىخورد . دست ، صورت ، لباسها رنگين شده يك وقت زوارك مىآمد . غروبها اذان مىگفت با يك صداى كريه . كسى به عرض نمىرفت . ما كربلائى غلامعلى را براى تماشا عارض قرار داديم و رفت عارض شد . احضاريه نوشت و فرستاد طرف نيامد . ما زورآور شديم گفت خودم مىروم و مىآورم . به‌جاى زنگ يك بوق كوچكى دارد و بوق مىزند .\r\n\r\nرسوائيهاى امين صلح\r\nچند شب گذشت يكى از رعاياى زوارك او را توى طويلهء خود ديد . آمد به من گفت .\r\nهرچه فكر كرديم نفهميديم براى چه آنجا رفته . چون با من شوخى داشت از خودش پرسيدم خندهء زيادى كرده گفت براى خر . . . رفته بودم . اسباب صحبت و خنده و مشغوليات خوبى براى ما شده بود . كدخدا را ستوه آورده بود براى من فكر يك زن بكن .\r\nاو مىگفت به تو زن نمىدهند . مىگفت لازم نيست دختر يا خوشگل باشد فقط زن باشد .\r\nبارى تفصيل اين رئيس صلحيه زياد است كه در هرانك چه كرد ، در گازر خان چه كرد .\r\nتا سيد ضياء الدين « 1 » عدليه را بست و اين هم آواره شد . هرانك زنها را مىگفت بمانند شب بايد استنطاق كنم . يك پسره را شب نگاه داشته بود و خواسته بود مشغول شود رعيتها خبر شدند دست به چماق سر آقاى امين صلح . در گازر خان توى حمام زنانه رفته بود . يك فضيحت ، يك رسوائى كه نظيرش كمتر واقع شده . بالاخره يك دخترك لامانى را گرفت كه آخر عمرش بود ، در شهر طلاق داد و رفت .\r\nاين امين صلح حالا كه من مىخواهم بروم يخهء مرا گرفته تكليف من چيست . گفتم بمان هروقت ژاندارم از كاروانسرا عقب نشست فرار كن . دست برنمىداشت . تا بالاخره كار به بدگوئى كشيد . سوار شده رفتم شورستان . آنجا ديدم فقط كاغذى از نجفقلى است كه مىگويند جمعى سر بالان آمده‌اند . به محمّد صادق ميرزا خيلى سرزنش كردم بد گفتم ، تو چرا وقعى به اين راپرت مىگذارى ، چرا مرا خواستى ، مفتضح كردى . آنقدر ژاندارم دارى يكى را به لباس مبدل روانه كن كشف مسئله كند . ژاندارم وقتى كه لباس خود را بيرون درآورد مثل همين رعايا مىشود ، از ملت ديگر ، از نژاد ديگر نيست كه\r\n\r\n\r\n","description":"","footnote":"\r\n( 1 ) - منظور سال 1299 ( 1340 ) است ( ا . ا . ) .\r\n","page_name":" 5679 ","page_number":783},
  {"content":"\r\n\r\nبشناسند . هزار عذر بىجا آورد . بالاخره خودم جلال كشمرزى [ را 
  ] كه شورستان رعيتى مىكند صدا كردم ، يك شيشه خالى دوش او گذاشتم ، يك تومان هم پول دادم گفتم به عنوان آوردن نفط برو خرم‌آباد خبر براى رئيس « اتاماژور » ما بياور .\r\n\r\nچه ژاندارمى\r\nاما چه ژاندارمى آنجا فرستاده‌اند ، با روزى يك چارك نان خالى آن را هم گندم مىدهند نه نان كه مملو آشغال است . تا پاك شود آسيا برود پخته شود دو سير و نيم است . چند ماه است مواجب نداده‌اند . لباس آنها همه پاره‌پاره ، فاصلهء هر پست هم پنج فرسنگ كه اگر اين پست را لخت كنند تا به آن پست خبر برسد كار از كار گذشته است .\r\nقرار شد سيد محمود خان نايب خودش سر كاروانسرا برود . از صبح مصمم حركت بود .\r\nدو ساعت به غروب مانده سوار يابو شد . قانونش هم اين است سر راه شترخان چايى يا ناهار خانهء ميرزا اسحق مىخورد ، شب زوارك ، روز ديگر گرمارود ، باز زوارك ، باز شتر خان تا برسد به شورستان . آخر هم بالاى گدوك نرفت .\r\n\r\nامين صلح و فكر عيال\r\nاما از امين صلح بامزه گفت كه با دست و صورت قرمز شده چند دانه توت سياه در توى برگى گذاشته براى من تعارف آورد و شكايت زياد كرد نان به من نمىفروشند .\r\nعارض كسى نمىآيد ، شبها تنها هستم . كسى نزد من نمىآيد بخوابد . گفت پس شما دست بالا كنيد يك عيال براى من بياوريد .\r\n\r\nهمه منتظر آمدن بلشويك\r\nتا روز پنجشنبه 28 من شورستان ماندم . هرچه اسباب مال خودم و على محمّد بود شهرك حمل نموده از چاله مال خواستم يك مرتبه حمل شهر كنند . اما آنچه بالا و پائين زديم يك شاهى ممكن نشد بگيرم . همه منتظر آمدن بولشويك هستند و اعتنا نكردند .\r\n\r\nبه اسم بلشويك\r\nكاغذى از شهرستانك نايب دستهء كجور نوشته بود به سلطان عبد العلى خان « 1 » كه ما اينجا آمديم تكليف چيست . او گمان كرده بود عقب‌نشينى را اقلا تا الموت نموده . بيچاره\r\n\r\n\r\n","description":"","footnote":"\r\n( 1 ) - سرتيپ عبد العلى اعتماد مقدم . ( م . سالور )\r\n","page_name":" 5680 ","page_number":784},
  {"content":"\r\n\r\nنمىدانست از قزوين هم جلوتر رفته . بازخواست و ديسيپلين نيست . البته هركس سرخود باشد همين قسم است . تنكابونيها او را فريب دادند . سر آخر هم مقدارى اسلحه از او گرفتند و حالا به جان مردم به اسم بولشويك افتاده‌اند .\r\nتا چهار به ظهر مانده راپرت آقاى محمّد صادق ميرزا طول كشيد . بعد سوار شدم يك نفر ژاندارم همراه من آمد . ناهار چاله ، شب ورس‌خانهء سررشته‌دار . سه روز قبل زير ورس مكاريها را زده‌اند مبلغى مال و مخلفه برده‌اند . من احتياط كرده ژاندارم و اسمعيل را گذاشتم تا بارها را به سلامت رد كنند . از گير دزد درآمده به دست رمال نيفتد . خودم صبح جمعه 29 شوال با محمّد على خان حركت كرديم . صلوة ظهر وارد منزل شدم . زينب شب پنجشنبه 28 چهار از شب رفته به سلامتى فارغ به يك پسرى شده بود ، خيلى مايهء مسرت گرديد . مدت آن سفر ماه رمضان من با اين سفر سيزده ماه و هشت روز بود .\r\nعين السلطنه قاجار\r\n\r\nتولد بهمن ميرزا\r\nدوشنبه نهم ذيقعدة الحرام - شب چهارم شب خير مولود جديد بود . آقاى رفعت السلطان و نواب عاليه و بچه‌هايشان بودند . اسم طفل را به عشق و محبت آن يكى كه خدا نخواست بماند بهمن ميرزا گذاشتيم . چون ملائى حاضر نبود رفعت السلطان اذان و اقامه به گوش بچه خواند و اسم گذاشت . انشاء اللّه هرچه خاك اوست عمر اين باشد .\r\n\r\nجنگليها\r\nچنين خبر رسيد در گدوك سلمبار جمعى گويا از خود تنكابونيها به پست ژاندارم حمله آوردند . مه غليظى هم بود حسن وكيل رئيس پست صلاح در فرار ديد ، آمد به گرمارود . كاپيتان دويس از پل انبو حكم شد برود الموت . انگليسها شوخى مىكنند و نمىدانم چه خيالى چه نيرنگى در سر دارند . شهر طهران نظامى شد ، استروسلسكى فرمانفرماى نظامى تمام سواحل بحر خزر ، چون در سارى و بارفروش هم جمعى را كوچك خان با بولشويكها فرستاده بود بدوا آنجا رفته تا او برسد ژاندارمها و قزاقها به كمك رؤساى محلى همه را بيرون كردند . جمعى را كشته و اسير نمودند .\r\n\r\nخيالات كوچك خان\r\nاستروسلسكى مراجعت مىكند برود رشت . اگر در رشت هم آن حقه‌باز ، آن عمرو عاص نبود به خدا اگر بولشويك مىآمد . به همراهى و كمك و استظهار آن ملعون\r\n\r\n","description":"","footnote":"","page_name":" 5681 ","page_number":785},
  {"content":"\r\n\r\nآمدند . چندين مرتبه باكو آدم فرستاده ، چند مرتبه در آستاراى روس مخفى ، خودش رفته همه‌قسم وعده و نويد داد تا آمدند . ميرزا گفته است فقط اسلحه و صاحب‌منصب به من بدهيد تمام ايران با من همراه است .\r\n\r\nمشير الدوله و متجاسرين\r\nاين نامرد را مستوفى الممالك و علاء السلطنه در كابينهء خود علم كردند . طهرانيها همراهى نمودند سلام و صلواة فرستادند تا كارش به اينجا رسيد كه مىخواهد يك ايرانى را ويران كند . چنانچه شهر رشت را مشغول است . مشير الدوله در اعلان خود امر مىكند كه من‌بعد بولشويك نگوئيد بلكه متجاسرين و متمردين بخوانيد . البته با اين تدبير سترگ تغيير اسم آنها هم مضمحل خواهند شد .\r\n\r\nرفتن نظام السلطان\r\nيكشنبه 15 ذيقعده - نظام السلطان ديروز براى كسب تكليف طهران رفت . متعاقب چند رأس اسبهاى او را هم بردند . قالى و قاليچه‌ها را هم از اطاق بيرون جمع كرده است .\r\nبا اين عقب‌نشينى انگليسها مردم مضطرب شده‌اند . اما نظام السلطان گويا رفته زمينه را به دست بياورد . اگر واقعا دولت سر جنگ دارد فبها ، و الا از اقدامات خود و منبر رفتن خود پوزش بخواهد ( يعنى از جنگل ) .\r\nتقى خان با آدمها و شاهزادهء آزاده محمّد صادق ميرزا به شهر وارد شدند . شرح واقعه را هم بدهم ضرر ندارد .\r\n\r\nآمدن ولى الموتى\r\nسه روز قبل حسن خان با ژاندارم خود از پل انبو به شهر آمد و دروغها گفت كه چهارصد نفر بولشويك آمده بودند . ما چاره جز عقب‌نشينى نداشتيم ( فرار هم تغيير اسم داده عقب‌نشينى شده است ) . من ماژر ادموند را ديدم گفت با همه اعتماد من به حسن خان و اين همه تعريف شما از انبو آمد . حاليه گفته‌ام با يك عده هندى برود ( رفت و كسى را نديد مراجعت كرد ) . معلوم شد اين عدهء چهارصد نفرى فقط ولى آقاى الموتى است با جمعى از روس و ايرانى و مقصد هم الموت است نه جاى ديگر ، آن هم بدون اجازهء ميرزا . اين جمع را هم فريب داده و بعضى را هم بين راهها همراه گرفته است كه من چهل پنجاه ملك دارم . از ظلم شاهزادگان فرارى شدم ، حالا مىروم كه املاك خود را متصرف شوم . به هركدام هم وعده داده و شهريهء عمده قرار داده است .\r\n\r\n","description":"","footnote":"","page_name":" 5682 ","page_number":786},
  {"content":"\r\n\r\n\r\nلخت كردن غلامعلى خان محصل ماليه\r\nبارى حسن خان كه آمد ولى آقا وارد رودبار مىشود . خير اللّه كوشكى و محسن ديكينى را هم همراه مىكند با جمعى از رعاياى ديگر . اول در وشته سراغ غلامعلى خان آجودان تحصيل‌دار ماليه مىروند . به اميد پول ماليات كتك مفصلى به او مىزنند . يعنى پس از آن‌كه مىبينند تنخواه معتنابهى نيست بعد اسب و تفنگ [ و 
  ] مزر و قاطر او را گرفته همراه برمىدارند ( غلامعلى خان مىگفت چنان به حساب من رسيدگى كردند كه در عمر ماليهء قزوين اين‌طور به حساب هيچ تحصيلدارى رسيدگى نكرده بود . ) مىروند كوشك .\r\n\r\nلخت كردن شاهزاده اجلال نظام\r\nقبل از اذان حركت مىكنند به سراغ شاهزاده اجلال نظام كه به اصرار نظام السلطان به نيابت حكومت رودبار الموت آمده بود و در معلم‌كلايه عمارت امير اسعد منزل نموده بود . نزديك عمارت ، غلامعلى خان را جلو مىفرستند كه شاهزاده را مشغول كند . او وارد مىشود . متعاقب حضرات وارد مىشوند . چه دردسر بدهم . اول آنچه شاهزاده داشت از خورجين ، كيف تحرير و اسناد و پول ، اسب ، تفنگ ، حتى لباس تنش را گرفته و مرخص مىكنند برود . بعد كاغذى از اجلال نظام به دست آنها مىافتد كه به شهر نوشته بود كه شهرت دارد بولشويك مىآيد . در ضمن فحش و ناسزا نوشته بود . اين كاغذ باعث خشم ولى آقا مىشود . چماق را كشيده به جان حضرت اقدس و الا ، حالا نزن كى بزن . بعد شوشكه را از دست يك نفر روس گرفته و با شوشكه مشغول زدن مىشود . بالاخره دل آن چند نفر روس كه مشغول خوردن عرقهاى حضرت و الا بودند به رحم مىآيد . ولى آقا را ساكت مىكنند .\r\n\r\nاجلال نظام در قزوين\r\nاجلال نظام يك تاى پيراهن با يك كلاه و يك گيوه حركت مىكند ، با تن مجروح و حال خراب . غروب وارد اوان مىشود . آنجا كدخدا او را مخفى مىكند و صبح به هزار التماس يك قاطر به او مىدهند و مىآيد شهر . چون من به او گفته بودم نرو و رفته بود ، تا من در شهر خبر شدم رفتم منزلش كه مثل نعش افتاده بود و ناله مىكرد و طبيب بالاى سرش [ بود . 
  ] من به‌قدرى خنده كردم و سربه‌سرش گذاشتم كه اندازه نداشت . پاك لال شده بود و آن « ته‌ته پته » ايام سلامتى را هم نداشت . تمام را جواب به من مىداد خدا نصيب شما هم بكند . واقعا تمام بدنش مجروح بود . اينها اسلحهء خوب نداشتند . اين\r\n\r\n","description":"","footnote":"","page_name":" 5683 ","page_number":787},
  {"content":"\r\n\r\nاسلحهء غلامعلى خان و اجلال نظام و چند تفنگ ژاندارمهاى اسطله‌بر خيلى باعث قوت كار اينها شد .\r\n\r\nفرار محمد صادق ميرزا و سخره‌زدن به سلطان عبد العلى خان\r\nعصر از آنجا رفتند اندج الموت . صبح ديگر رفتند خوشكه‌چال . مىترسيدند از جادهء معمولى بروند و تصور مىكردند ژاندارم جنگ مىكند . در آنجا چهار نفر ژاندارم بود فرار مىكنند . اينها چند تير خالى مىكنند . صداى تفنگ كه به گوش محمّد صادق ميرزا در شورستان مىرسد فورا دوربين خود را برداشته بالاى بلندى مىرود و مىگويد اوه اين همه آدم . در اين بين على جان شيطان مىرسد مىگويد حضرت و الا آمدند ملاحظه كنيد و با انگشت خوشكه‌چال را نشان مىدهد ( اگرچه پيداست اما دو فرسنگ و نيم مسافت است با راه سخت ) . محمّد صادق ميرزا مىگويد بله بله جمعيتشان خيلى زياد است .\r\nاسبها را حاضر كنيد . فورا سوار مىشود . سگ و توله‌هاى تازه متولد شدهء سگ را برمىدارد رو به‌سمت شورستان بالا . شب را با كمال ترس و لرز توقف مىكند و صبح به سمت طالقان مىرود . پستهاى ژاندارم هم كه خبر عقب‌نشينى شاهزاده را مىشنوند هركدام از يك سمت حركت مىكنند . سه نفر هم مىروند تسليم ولى آقا مىشوند . مزه اينجاست در شورستان كه بودم متصل از فرار سلطان عبد العلى خان « 1 » مذمت مىكرد و از ثبات و رشادت خودش تعريف . طورى كه واقعا من باور كردم كه اين آدم شجاعى است و حتما مقاومت مىكند .\r\n\r\nداستان تقى خان\r\nحالا برويم سر داستان تقى خان . من او را صبح شبى كه آمد بردم نزد ادموند . چنين حكايت كرد :\r\nشب 13 ماه هنگام مغرب سه ژاندارم وارد زوارك شد . من قاسم ژاندارم را مىشناختم . آمدند نزد من كه شما را محمّد صادق ميرزا فورى خواسته است و اصرار زيادى داشتند كه من حركت كنم . اما من ديدم سردوشيهاى اينها كنده شده است ، مغزى آبى پهن شلوار پاره شده است و حال اضطراب و وحشتى دارند ، تفنگ هم ندارند .\r\nفهميدم بايد يك واقعه باشد فورا رفتم ميان حياط و مادر على محمّد زود در را بست كلون كرد . آنها به ضرب مشت و لگد در را باز كرده وارد حياط شدند . من از درب ديگر\r\n\r\n\r\n","description":"","footnote":"\r\n( 1 ) - عبد العلى اعتماد مقدم .\r\n","page_name":" 5684 ","page_number":788},
  {"content":"\r\n\r\nداخل باغ [ شدم 
  ] و چراغ را برداشته عقب من . قضا را لولهء لامپ افتاد و شكست چراغ كم‌سو شد . من مىديدم و فقط يك نوغان به دست قاسم ژاندارم بود . من از باغ به خانهء حاجى على رفتم . سه تير عقب من انداختند كه يكى از تيرها دماغ و لب آقاجان پسر حاجى على را مجروح كرد . صداى زن و مرد بلند شد و فحش به من مىدادند كه بلاى جان ما شده دست برنمىدارد . آقاجان كشته شد . شنگ و شيون برخاست .\r\nمن ديدم جاى توقف نيست . راست رفتم به مزرعهء چيان پشت تخته‌سنگى مخفى شدم . شب ماهتاب بود و روشن . ژاندارمها تصور كردند من جادهء مستقيم را گرفته و رفته‌ام . دوان‌دوان ديدم در ميان جاده رو به پائين دنبال من مىروند . آنها رفتند من برخاسته زود رفتم گرمارود نزد حسن وكيل تفصيل را گفتم . وكيل مثل من از پائين بىخبر بود . سه نفر ژاندارم همراه من نمود كه اين ژاندارمهاى فرارى را بگيرند . صبح سوار شدم گفتم بروم به محمّد صادق ميرزا قضيه را بگويم . در راه صفر على كدخدا را ديدم كه از شهر مىآمد . پاكت شاهزاده را به من داد و گفت كجا مىروى گفتم شورستان . گفت محمّد صادق ميرزا پريشب فرار كرد . ولى آقا هم الساعه گازر خان است . از آنجا نوشتم به والدهء على محمّد و سايرين كه حركت كنيد و من رفتم شورستان . على اصغر شب آمد كه على محمّد راضى نشد . گفت به ما چه كار دارند او كه نيامد مادرش هم گفت من از پسرم جدا نمىشوم ( ماند تا حبس شد و صد و پنجاه تومان جريمه داد . مجددا پنجاه تومان ديگر هم گرفتند ، نتيجهء تمرد از حرف دويست تومان پول و هزار مصيبت شد . )\r\nاز شورستان رفتيم يرك از آنجا اسفران طالقان . سيد محمود خان نايب كه از شهر آمده بود در تعقيب محمّد صادق ميرزا بود به من رسيد . او گفت اين سه ژاندارم براى آوردن غله شمس‌كلايه رفته بودند ، آنها را دستگير نمودند . بعد اظهار خدمتگزارى كرده بودند .\r\nآنها قبول خدمت مىكنند به شرط آن‌كه كشته يا زندهء شما را براى آنها ببرند . گفته بودند اسلحه نداريم . يك نوغان مىدهند و مىگويند براى كشتن تقى كافى است كه خدا نخواست . بعد محمّد صادق ميرزا را پيدا كرده جمعا شهر مىآيند . تقى اضافه كرد كه محمّد صادق ميرزا در اينجا خيلى واهمه داشت كه مسئول واقع شود . شهر آمد يك مجلس ماژر را ديد رفع توهمش شده . فورا حمام رفته سر و صورتى صفا داد رفت سراغ مترس خودش .\r\n\r\nمذاكرهء ادموند\r\nادموند گفت ما به غير از اين از ژاندارمها انتظارى نداشتيم . گفت صبح مىروم طهران و يك تكليفى معلوم مىكنم . من رفتم حكومتى و تفصيل را به معاون حكومت هم گفتم .\r\n\r\n","description":"","footnote":"","page_name":" 5685 ","page_number":789},
  {"content":"\r\n\r\nعصر با امير انتصار و امير محترم نزد ادموند مجددا رفتيم كه چه بايد كرد . ماژر بيشتر از ما دل‌پرى و شكايت داشت و همه را تقصير ژاندارم مىگذاشت . مىگفت ژاندارم و صاحب‌منصبان آن علاقمند نيست . بايد شما كه صاحب علاقه هستيد اقدامات نمائيد .\r\nشب منزل من آمد كه بعد از ملاقات عصر شما رفتم نزد جنرال . معلوم شد تفنگ روسى داريم اما فشنگ ندارد . رؤساى ايلات را جمع كنيد سوار بدهند . گفتم بدون پول فشنگ چطور مىشود ، پول را مفت ندهيد . امر كنيد بانك قرض بدهد . گفت شما برويد ملاقات كنيد . همان شب چون معهود بود خانهء وثوق الاسلام پسر بزرگ حاجى سيد حسين جمع باشند رفتم آنجا . آنها هم همين جواب را دادند .\r\nبا وثوق الاسلام مجددا نزد ادموند رفتيم . ماژر گفت اينكه شايع است انگليس مىرود من قول مىدهم نرود و دروغ است . ليكن بعضيها كه زن همراه دارند برحسب قانون كه خطر نزديك شود بايد روانه كنند . اين‌بارها مال آن زنهاست . جواب پول و فشنگ را صبح مىدهم . از دولت شكايت داشت كه دو ماه قبل نقشهء بسيار صحيحى كشيديم قبول نشد . صبح ماژر رفت طهران . نه جواب فشنگ را داد نه جواب پول . البته دل آنها براى ما نسوخته . اگر قرارداد مجرا بود محققا كمك و همراهى داشتند ، حالا كه در بوتهء اجمال است ابدا نمىكنند .\r\n\r\nعصرهاى جمعه در چهل‌ستون\r\nدوشنبه 16 ذيقعده ، يازدهم برج اسد - شدت گرماست . اما براى احدى حس گرما يا سرما اين اخبارات موحش و بىپولى باقى نگذاشته است . دل‌خوشى ما فقط عصرهاى جمعه است كه نظام السلطان دو دسته موزيك قشنگ قشون انگليس را به باغ حكومتى دعوت كرده و دو سه ساعتى از خيالات فارغ مىشويم . در ايوان عمارت فوقانى « چهل ستون » شيرينى ، چايى ، بستنى مهيا مىشود . صاحب‌منصبان انگليس اگر خانمى داشته باشند همراه مىآورند . اعيان شهر هم هركس بيايد بالا مىروند . باغ عمومى است . مردم جمع و مشغول تماشا مىشوند . الحق باغ را هم خيلى گل‌كارى ممتازى نموده و مصفا شده است ، برعكس عهود گذشته كه از باغ فلان « دخو » هم كثيف‌تر بود . با صاحب منصبان انگليس زن خيلى كم است . فقط اگر دو نفر زن باشد ، اما گرجى ، روسى ، ارمنى ، براى بعضى كارها دارند .\r\n\r\n","description":"","footnote":"","page_name":" 5686 ","page_number":790},
  {"content":"\r\n\r\n\r\nقزوين و تلگراف مجانى\r\nعصر امروز تلگرافخانه خبر نموده بودند همه جمع شديم . دولت تلگرافات قزوينيها را به هرجا مخابره نمايند مجانى نموده است . اين است كه به عتبات و تمام بلاد ايران تلگرافات قزوين مىرود و باعث يك هيجانى در تمام ايران شده است . وزير داخله حضورى مخابرات كرد . از اوضاع شهر و عدم اطمينان به همه‌چيز شكايت شد . جواب دادند دولت همه‌قسم ايستادگى دارد و قواى نيرومندى عماقريب با فرماندهء ديويزيون قزاق خواهد آمد . نظام السلطان و رئيس ژاندارمرى هم فردا حركت مىكنند . ( ما اسباب كوك كرديم از دست ماژر محمود خان و كليهء صاحب‌منصبان ژاندارم تلگرافات شكايت بسيار نمودند ) . رئيس نظميه حكم نموده است دروازه‌ها را ببندند .\r\n\r\nهيجان در قزوين\r\nامروز سه‌شنبه - مقارن ظهر نظام السلطان آمد . اعلان بستن دروازه‌ها يك‌طرف ، كارهاى زيادى كه ژاندارمرى احمال و اثقال خود را بار كرده و توى اداره منتظر فرمان حركت ايستاده . از طرف ديگر نرسيدن قوا - از جانب ديگر - باعث يك هيجان شديدى در شهر شده هركس هم از اعيان ، تجار ، متمولين برايشان ممكن شده عيال و اطفال و بعضى اشياء خود را طهران يا دهات يا حضرت معصومه عليها السلام فرستاده‌اند و در كار فرستادن هستند ، جز من و يمن الدوله كه هردو به واسطهء توكل به خدا و ثانى نداشتن پول هيچ اقدامى نكرديم .\r\n\r\nترس از ورود بلشويك\r\nحتى رفعت السلطان چند مرتبه خواست همشيره را روانه كند من مانع شدم . او هم گفت تا عين السلطنه نرود من قدم از قدم برنمىدارم . بولشويك اينجا بيايد مثل اين است طهران به دست آنهاست و هيچ فرق ندارد . اگر هم بايد فرار كرد پس اقلا به همدان و عتبات بايد رفت نه طهران و قم . من پول ندارم . ماليه را هم نظميه كنترل كرده به من پول نمىدهد و فقط عايدى روزانهء ماليه به سى تومان رسيده است . با اين عسرت ، مال و نوكرها هم آمده و سربار شده‌اند . روزى مبلغى آفتاب به آفتاب بايد پول بدهم تاحال هم خدا رسانده و معطل نمانده‌ام . اميد كه بعد هم برساند .\r\n\r\n","description":"","footnote":"","page_name":" 5687 ","page_number":791},
  {"content":"\r\n\r\n\r\nقربان و صدقهء حاكم\r\nبارى عصر حكومتى رفتم . نظام السلطان جمعى را دعوت نموده بود . مرا هم همراه برد ايوان بالا . آصف الدوله و فوكل كلو رئيس نظميه بودند ( مردم مىگويند فكل گلو ) . به او سرزنش بسيار شد كه چه حكمى است كردى دروازه بسته باشد . گفت پليس كم دارم ، بولشويك در شهر زياد است . بالاخره قرار شد نسخ حكم را بكند . فقط آژان مواظب واردين باشد .\r\nآن‌وقت صلاح چنين ديده شد كه شيخ الاسلام و شاهزاده يمن الدوله بروند نزد جنرال به او بگويند كه قزوين به واسطهء هيجان و تلگرافات نفرت‌آميز خطرش بيش از هرجاست . اگر حفظ مىكنيد بفرمائيد و قول بدهيد . و الا به يك وسيله تا وقت نگذشته است ما معذرت‌خواهى كرده آنها را نسبت به خودمان سر مرحمت بياوريم . اينها رفتند كم‌كم جمعيت زياد شد . سر نظام السلطان هم براى نطق كردن ، اظهار همدردى كردن درد مىكند . آمد پائين و مدتى نطق كرد . جان و مال نثار كرد . سوار شد ، تفنگ كول گرفت ، تيراندازى كرد . بست ، كشت . چه و چه داستانى . مردم عوام واله و شيداى همچو حاكمى شدند . قربان و صدقه رفتند .\r\n\r\nقول جنرال انگليسى\r\nشب آقايان آمدند كه جنرال به شرافت نظامى خودش قسم ياد كرد كه قزوين را تخليه نخواهد كرد و با تمام قوا حفظ خواهد نمود . مردم بروند در خانه‌هاى خود به اطمينان كامل راحت كنند . براى دولت قوىشوكت بريتانياى كبير ننگ و عار است از جلوى يك مشت دزد و غارتگر فرار كند . ( در رشت هم اينها دزد و غارتگر بودند چرا فرار نمودند معمائى است ) . پس از اين ابلاغيه مردم متفرق شدند .\r\n\r\nحتى عدل الممالك - هزاهزى آن سرش ناپيدا\r\nسه‌شنبه 17 - متصل مردم طهران مىروند . حتى عدل الممالك زن و بچه و چند گارى مخلفه و اثاثيهء خود را طهران فرستاد . با آن اطمينانهاى جنرال تا يك گارى انگليس چهار تكه اسباب مىبرد فورا در شهر همهمه شروع مىشود انگليس دارد مىرود . آدم بىجواز از شهر نمىگذارند برود بيايد . هزار تفتيش است . يك هزاهزى است آن سرش ناپيدا . ما از دست زنها بيشتر اذيت مىكشيم . تمام خانه‌ها مثل عزاخانه است . تمام كارها مانده .\r\n\r\n","description":"","footnote":"","page_name":" 5688 ","page_number":792},
  {"content":"\r\n\r\n\r\nسردار فاخر و جنگليها\r\nعصر دار الحكومه رفتم . نظام السلطان گفت مژده بدهم سردار فاخر كه بيست روز قبل محرمانه رشت نزد كوچك خان رفته بود امروز مراجعت كرد . گفت ميرزا مىگويد تمام نقطهءنظر من وثوق الدوله و قرارداد بود . اعلان جمهورى هم موقتى بود . احسان اللّه خان و خالو قربان مرا مجبور نمودند . فعلا با من نمىباشند . من مىروم جنگل با عدهء خودم و روبه‌روى چشم من رفت . احسان اللّه خان و خالو قربان با سيصد نفر جنگلى و كرد با هزار نفر روس ، قفقازى و گرجى در رشت توقف دارند . ميرزا مرا از راه غيرمعهودى تا منجيل فرستاد . كاغذ ميرزا را هم داد من خواندم .\r\n\r\nنطق سردار فاخر\r\nجمعى از كسبه و اهل شهر را براى همين مطلب احضار نموده بود ، ايستاد نطق كرد كه ميرزا چنين گفته . ديگر نهضت ملى نيست بايد با اين جمع دزد شرير جنگ كرد .\r\nظاهرا همه خوشحال شدند . اما محمّد على خان آدم من مىگفت هنگام بيرون رفتن مىگفتند دروغ مىگويد و مىخواهد ما را اغفال كند . حتى گفته بودند خود نظام السلطان همدست است . درست مثل ايام مشروطه است كه در طهران روزى بلكه ساعتى يك خبر از قزوين و اصفهان شهرت مىدادند .\r\n\r\nخدعهء انگليسها\r\nانگليسها خيلى مكدر هستند و به ما خدعه مىكنند . حق هم دارند . بدون آن‌كه منافعى از اين آب و خاك براى آنها حالا و مآلا ملحوظ باشد نبايد توقعى داشت . بدون منافع كسى براى كسى جان و مال ايثار نمىكند . مردم خيلى متنزّل هستند ، مثل مشروطه .\r\nجز آن‌كه آن‌وقت حيائى به چشم مردم بود . اقلا از قونسلگرى ، سفارت ، احترامى مىكردند و ملجاء و پناهى براى مردم بود . امروز آن هم نيست . بلكه خود سفارت هم ترسش از همه بيشتر است .\r\n\r\nايران و انگليس - چهار ماه تعويق اجراى قرارداد\r\nپنجشنبه 19 ذيقعده - صبح امير محترم با امجد الوزاره رفتند نزد ماژر ادموند كه از طهران آمده بود . گفته بود مناسبات ما با ايران به يك اندازه روشن گرديد . قرار شد تا چهار ماه اجراى قرارداد در حال تعطيل باشد تا مجلس شوراى ملى باز شود . يك كرور\r\n\r\n","description":"","footnote":"","page_name":" 5689 ","page_number":793},
  {"content":"\r\n\r\nتومان هم به دولت داده شد . مقررى مستشارها را هم تا سر چهار ماه خواهند پرداخت .\r\nالبته ما هم قزوين را حفظ مىكنيم . تا چهار ماه راحت باشيد . باز امجد اصرار مىكند كه ممكن است به ايما و اشاره به ما بفهمانيد كه بايد توقف كنيم يا برويم . مىگويد خير بمانيد . دور شهر را خندق درست كرده و قشون پاسبانى مىكنند .\r\n\r\nچوگان‌بازى - مشير الدوله\r\nعصر در اردو گوى و چوگان بازى دعوت نموده بودند . تا غروب بوديم . اين بازى اصلا مال ايران بود و به هندوستان رفت . انگليسها از آنجا ياد گرفته [ اند 
  ] حالا در تمام انگليس و مستعمرات آن معمول است . هركس ماژر ادموند را نديده بود سراغش رفت و او به همه همين مژده را داد . مهلت نمىدادند سيگار بكشد . انگليسها ويلسن رئيس جمهور امريكا و كابينهء او را گول زدند ، اما مشير الدوله اينها را گول زد .\r\n\r\nنامهء حميد السلطنه\r\nشنبه صبح فراش حكومت به احضار من آمد . گفتم يقين امر تازه‌اى است . زود رفتم حميد السلطنه معاون و ميرزا رضا قلى خان منشى كنار حوض نشسته بودند گفتند بفرمائيد اينجا . رفتم نشستم گفتند مژدهء بزرگى است و از ميان پاكت يك كرت ويزيتى بيرون آورده به دست من دادند . ديدم حميد السلطنه به نظام السلطان نوشته : « قربانت شوم . مژدگانى ، ولى آقا الموتى به دست خود الموتى كشته شد . دو عدد ليره غيرقابل بايد التفات كنيد . »\r\nنظام السلطان حوالهء من نموده ، حميد السلطنه هم اين دو ليره را حوالهء ميرزا رضا قلى خان . گفتم اگر راست باشد بد چيزى نيست . اما راوى را به دست من بدهيد .\r\nگفتند شيخ محمّد مسئله‌گو مژده داد . گفتم اگر هركس غير او گفته بود باور مىكردم . اما او الموتى است و دروغ گفته . اصرار كردند ، اصرار كردند گفتم ليره ندارم . پنج پنج هزارى درآوردم دادم . گفتم اگر راست باشد پنج عدد ديگر را مىدهم . همين قسم قطع معامله شد . عصر آدم از الموت آمد معلوم شد به كلى دروغ است . فقط ابراهيم خان نامى كه به سمت رياست همراه آنها بوده با ولى آقا منازعهء لفظى نموده كه همه را تو دروغ گفتى .\r\nپدرسوختهء قاطرچى ، كو ملك تو ، كو مال تو ، كو كسان تو . ما را بىجهت آوردى توى ملك ديگران و مشغول خرابى ملك غير و ضبط اموال رعيت بىگناه شدى . بعد از اين حرفها قهر كرده اسب خود را سوار مىشود مىرود كه به ميرزا بگويد ولى آقا بدون اجازه يك همچو فريبى داده و مشغول اعمال زشت شده . ولى آقا هم مفت خود دانسته كه بىسرخر زندگى كند .\r\n\r\n","description":"","footnote":"","page_name":" 5690 ","page_number":794},
  {"content":"\r\n\r\nنوكرهاى من كه در سردر عمارت كه جاى بلندى است منزل دارند مىگويند اول صبح نگاه به ميلهاى تلگراف بىسيم انگليسها مىكنيم كه در سر جاى خود است راحت مشغول نماز و چايى مىشويم ، بعد مىخوابيم .\r\n\r\nجهانشاه خان افشار\r\nيكشنبه 22 ذيقعده ، 17 برج اسد - ضياء الدوله از خمسه آمد . جهانشاه خان حاكم شده .\r\nبه اتفاق اسعد الدوله سوار و پياده از سمت خلخال به رشت روانه دارند . جهانشاه موقع را غنيمت شمرده يك‌جا از ئيل ، يك‌جا از مردم شهر و متمولين و ملاكين ، يك‌جا از دولت پول براى تهيهء سوار جمع مىكند .\r\n\r\nخبر عزل نظام السلطان\r\nشهرت كرده نظام السلطان معزول است . براى نظام السلطان و خيالات او قزوين خيلى محقر است . او بايد حاكم يك ولايت خيلى بزرگى باشد .\r\n\r\nبىخبرى از الموت\r\nاز الموت كسى نيامده خبر ندارم . مىگويند از طهران به طالقان ژاندارم رفته .\r\nحسن خان هم براى اطلاعاتى كه دارد از قزوين به طالقان رفت . در الموت دسته [ اى 
  ] با ولى آقاست ، در رودبار با خير اللّه و محسن . در پائين رودبار حيدر قلى خان كرد و عبد اللّه خان عموزادهء غياث نظام پدر مردم را مىسوزانند . هاشم خان نامى اهل طهران رياست كل را دارد . اضطراب مردم اندكى تخفيف يافته است .\r\n\r\nجنگليها و بلشويكها\r\nاما قضيهء رشت . اينجا بايد قدرى به طول كلام پرداخت . محققا بين بولشويكها و ميرزا مواضعه بوده و مكرر سفراى متعدد بين اين دو دسته آمد و رفت داشته است ( پس از ورود انزلى و تخليهء انگليسها و رفتن ميرزا تا ورود رشت شرح داده شد ) . پس از ورود بولشويكها ديدند ميرزا خيلى گزافه گفته و لاف زده است به مسكو تلگراف نمودند فورا شخص ديگرى براى تحقيقات عميقه آمد . او هم تصديق كرد كه ميرزا قبول عامه ندارد .\r\nاستعداد خيلى زياد ندارد . بيشتر آنچه گفته دروغ است .\r\nميرزا هم ديد كه اينها خيالات خيلى فاسدى دارند و هرگز اين مرام ، اين مقصد صورت نخواهد گرفت و چيزى نمانده كه آن وجههء ملى و تقدسهائى كه به خرج داده بود\r\n\r\n","description":"","footnote":"","page_name":" 5691 ","page_number":795},
  {"content":"\r\n\r\nمحو و زايل شود حتى در خود رشت و ناف جنگل ، اين بود در فكر كار خود و راه فرار افتاد . اسلحهء دنيكين را كه شهر آورده بودند در باغ سردار معتمد سر راه جنگل بود به قدر اشتهاى خود شب و روز ، مخفى و آشكار اسلحه و توپ و ميترايوز و جعبهء بمب و فشنگ حمل جنگل كرد . بعد هم بولشويكها مقدار زيادى جواهر همراه آورده بودند كه تشكيل بانك ملى بدهند ميرزا به هر حقه بود اين جواهرات را گرفت كه به مصرف فروش رسانده پول آن را به آنها بدهد . ضمنا بولشويكها مشغول شدند .\r\n\r\nاحسان اللّه خان و خالو قربان - حجاب يعنى چه\r\nبين احسان اللّه خان كه عقايدش به كلى با آنها موافق بود با خالو قربان را اصلاح دادند و اين دو را يكى كردند . پس از اين عقد اتحاد بين آن دو را با ميرزا برهم زدند . در اين ايام يك روز احسان اللّه خان در سبزىميدان رشت به منبر خطابه رفت . پس از نطقهاى معمولى رو به‌سمت زنها كه ايستاده بودند مىنمايد و مىگويد خانمها تا كى تا چند خود را در بقچه پيچيده‌ايد . نگاه به زنهاى عالم كنيد كه چه قسم در امورات شركت دارند .\r\nحجاب يعنى چه . باز كنيد صورتهاى خود را و داخل اصلاحات مملكت و وطن شويد .\r\nزنها فورا با يك اظهار تنفرى پراكنده شده نظار هم بناى لند و لند و قر و قر را گذاشته و متفرق مىشوند . شب مردم همديگر را خبر مىكنند كه صبح در مسجد بايد حاضر شد .\r\n\r\nقسم خوردن ميرزا كوچك خان\r\nصبح كسبه ، تجار و شهرى جمع مىشوند ميرزا را هم مىآورند و يك نفر از تجار بالاى منبر مىرود و خطاب به ميرزا مىكند و مىگويد مال خواستى داديم ، جان خواستى داديم ، عصيان خواستى كرديم ، مخالفت با دولت و ملت خواستى نموديم ، هرچه گفتى تمرد نكرديم . خواهش مىكنم ، استدعا مىكنم فقط به عصمتهاى ما كار نداشته باش و اين نغمه را شروع نكن . اگر مسلمانى به اين كلام اللّه قسمت مىدهيم دست از عصمت ما بردار .\r\nميرزا برخاسته كلام اللّه گرفته بوسيده خودش به منبر مىرود و مىگويد به اين قرآن من از اين كارها خبر ندارم و با اين مرامها همراهى ندارم . تمام كار احسان اللّه خان است .\r\n\r\nاختلاف كوچك خان و احسان اللّه خان\r\nيا همان روز عصر يا روز ديگر مجددا احسان اللّه خان منبر مىرود كه خير مردم تمام اين كارها زير سر ميرزا است ، كافر است ، دزد است ، هرزه است ، مال مردم‌خور است ،\r\n\r\n","description":"","footnote":"","page_name":" 5692 ","page_number":796},
  {"content":"\r\n\r\nچه و چه ، هزار حرف . از آن روز مخالفت احسان اللّه خان و خالو قربان با ميرزا علنى مىشود و هريك در تهيهء قتل و اضمحلال آن يكى برمىآيد . چند روز بدين منوال مىگذرد و بولشويك به حرف ميرزا نرفته تقويت از احسان اللّه مىكنند . گفتند كم‌كم كار به زدوخورد رسيد .\r\n\r\nجنگ جنگل\r\nميرزا صلاح خود را به رفتن جنگل ديده موافقين احمق خود را برداشته به جنگل مىرود . احسان اللّه خان با جمعيت خود و دسته‌اى از بولشويكها آنها را تعقيب مىكنند و چندين جنگ مىشود . در ضمن هم مشغول چپاول و غارت شهر شدند . قرب هفتاد خانهء متمولين و مقدارى از بازار غارت مىشود . ورود قزاق به حوالى رشت مانع از جنگ جنگل و تعقيب ميرزا مىشود . هرقدر عده در آنجا بود به شهر احضار و براى جنگ با قزاق حاضر مىكنند . از آن به بعد اختيارات كلا به دست كميسرهاى روس و قفقازى و گرجى افتاد . ميرزا هم در جنگل مشغول تماشا شد .\r\n\r\nعزل نظام السلطان\r\nدوشنبه 23 - امروز نزد نظام السلطان رفتم محرمانه مىگفت از طهران با تلفن خبر دادند من معزولم . من هم فورا تلگراف استعفا زدم . ضياء الدوله آمد ما را براى ناهار نگاه داشت . مشغول بازى تخته بود . تلگرافى به دستش دادند باز كرد . پس از آن‌كه اول آرام خواند رو به ما كرد كه استعفاى من قبول شد و مضمون تلگراف را بلند خواند . بعد گفت موفق الدوله پسرعمهء من حاكم شده است . من قدرى اظهار تألم كردم . حقيقتا براى من خوب بود . تنها نبودم و اغلب باهم بوديم .\r\n\r\nمذمت عين الدوله\r\nبعد ضياء الدوله شرحى از عين الدوله بدگوئى كرد كه از يك پنجهزارى نمىگذرد .\r\nمتصل مهمان است و مشغول قماربازى . من نمىدانم با اين همه مكنت ، اين همه حرص و دنائت طبع براى چيست ؟ ناهار آوردند . در اين بين رئيس نظميه انگليس با رئيس نظميه خودمان وارد شدند . آنها را هم دعوت به ناهار كرديم و مشغول شدند .\r\n\r\n","description":"","footnote":"","page_name":" 5693 ","page_number":797},
  {"content":"\r\n\r\n\r\nدوران حكومت ضياء الدوله در قزوين\r\nپس از صرف ناهار با ضياء الدوله حركت كرديم . مرا همراه خود به خانهء عدل الممالك برد كه همان‌جا منزل دارد . ضياء الدوله چهار سال در عين اقتدار روسها حاكم قزوين بود و الحق خوب حكومت كرد . بساط آن انجمن ولايتى و آن هرج‌ومرج را اين آدم جمع كرد كه تمام مردم دعاگويش شدند . شهر قزوين تا آن زمان خيلى بد بود .\r\nخيلى مردم خودسر شده بودند . آن انجمن هم به تمام كارها از كوچك و بزرگ دخالتهاى نامشروع مىكرد و مردم را به ستوه آورده بود . در خانهء عدل الممالك از من پرسيد آخر سپهسالار با شما چه معامله كرد . گفتم هيچ . خوب است خودت بودى كه آن قسم قولها داد . مذمت كرد و گفت ابدا شايسته نبود . بعد من شرحى به او پيغام دادم . تعهد كرد برساند .\r\n\r\nپيغام در مورد امين صلح\r\nامين صلح الموت ما هم شهر آمد . مثل غول بىشاخ و دم متصل توى خيابان و عمارت عدليه و حكومتى قدم مىزند . من به توسط يكى از طلبه‌ها كه از خواص شيخ محمّد على بود به او پيغام دادم كه شما در فرستادن مأمورين اشتباه بزرگى مىكنيد . من اگر مايل به تعدى باشم به دستيارى اين مأمورين بهتر تعدى مىكنم . صدمهء اينها به من نمىرسد . هرچه صدمه و خسارت وارد شود به رعيت است كه شما خود را حامى آن مىدانيد . به من رئيس صلح يا نايب الحكومه نمىتواند تعدى كند . من هم آگاه به قوانينم ، هم قوه و قدرت دارم كه مىتوانم حرف ناحساب خودم را هم حسابى كنم ، چه رسد به حسابى . اين امين صلح شما كه از خر ماچه نمىگذرد براى صد دينار توفير قيمت يك كاسهء ماست دو ساعت كوچه‌هاى زوارك را مساحى مىكند تا ارزان‌تر بگيرد . وقتى كه من پنجاه تومان پول سفيد يا زرد مقابل زانوى او گذاشتم هر حكم ناحقى بخواهم قرمساق است اگر ندهد . اما فلان رعيت اين‌طور نيست و نمىتواند رفع ظلم از خود بكند . امين صلح شما كه ماهى بيست تومان خيالى مواجب دارد آن هم شش ماه به شش ماه عايدش نشود وقتى كه امر داير شد من ماه به ماه مضاعف آن را بدهم ديوث است اگر نوكرى مرا نكند و حتى آفتابه برايم نگذارد . اينها درد تو را درمان نيست ، جز خسارت و ضرر و عذاب رعيت نتيجه ندارد . آقاى دمكرات ، حامى رنجبر سوراخ دعا را گم فرموده‌ايد . من اگر به قوهء خودم طلب حقّهء خودم را بگيرم راه حرف براى مديون باز هست . اما طلب ناحق خودم را مىتوانم به قوهء اين مأمورين منتخب شما بگيرم ، درحالى\r\n\r\n","description":"","footnote":"","page_name":" 5694 ","page_number":798},
  {"content":"\r\n\r\nكه آن مظلوم نمىتواند كلمه‌اى حرف بزند . اگر گفتهء مرا باور ندارى كه امين صلح شما چه كرده و اگر بولشويك برود خواهد كرد از محارم خودت ، از فدائيان خودت جويا شو .\r\n\r\nموفق الدوله حاكم تازه\r\nسه‌شنبه 24 ذيقعده - من بدون خيال به دار الحكومه رفتم . ديدم جمعيت زيادى نشسته است . نزديك شدم ديدم موفق الدوله با نظام السلطان هردو هستند . معلوم شد ديشب وارد شده است . برخاست روبوسى كرد . دست داد و نشستيم . باز خوب شد به‌جاى نظام السلطان اين آدم آمد . موفق الدوله پسر ميرزا نعيم شيرازى است از دختر ميرزا آقا خان صدراعظم نورى ( معرفى كامل : برادر كوچك حاج ميرزا زكى خان ) ، داماد معاون السلطان سررشته‌دار كل دفتر لشكر بود ، لشكرنويس افواج كرمان . بعد كه آن بساط برهم خورد . چه‌كاره بود نمىدانم . همين‌قدر مىدانم اين اواخر معاون [ حكومت 
  ] بروجرد و لرستان بود . همشيره‌اش عيال مستقل با اقتدار آقاى حاج محتشم السلطنه وزير است . اين حكومت به واسطهء آن شخص است .\r\nنظام السلطان باطنا مكدر بود . مدتى با من راه رفت صحبت كرد . اما حقيقت دلايل عزل خودش را نگفت . و الّا چند روز پيش طهران بود او را فرستادند و متعاقب ناگهان احضار شد . بايد دلايلى داشته باشد كه فعلا بر من مكتوم است .\r\nشب منزل بودم كه يك مرتبه صداى طبل و شيپور ، بعد نواى موزيك و آواز قزاق شهر را به فرح و انبساط درآورد . من طاقت نياورده با محمّد على خان به تماشا رفتم . مردم جمع شده بودند و همه اظهار شادى مىكردند . گفتند اين عده هزار و دويست نفر است .\r\n\r\nبىپولى رشت - تواريش ( تاواريش ) لخت\r\nمىگويند در رشت ديگر پول نيست اينك كار از مردم مىگيرند . به اين معنى سيگارپيچ روزى ده هزار سيگار مجانى بپيچد و پينه‌دوز روزى بيست زوج كفش پينه كند .\r\nخياط روزى چند دست لباس بدوزد ، حمال روزى چند تا بار مجانى ببرد و قس على هذا هر صنعت‌كار و حرفه‌گرى . از رشت و توابع آن خيلى قزاق و ژاندارم فرارى آمد . اغلب اسلحه خود را آورده‌اند ، حتى بمب و نارنجك . بولشويكها به‌هم به لفظ روسى « تواريش » مىگويند يعنى « رفيق » . كلاههاى غريب دارند . ليكن بيشتر لخت بودند و پاى برهنه . رخوت دوخته و ندوخته و ملزومات انگليسها آنها را نونوال « 1 » كرده است .\r\n\r\n\r\n","description":"","footnote":"\r\n( 1 ) - ( - نونوار ) .\r\n","page_name":" 5695 ","page_number":799},
  {"content":"\r\n\r\nهركدام هرچه جلو دستش بيايد برمىدارد و مالك حقيقى آن خود را مىداند .\r\n\r\nاستروسلسكى\r\nشنبه 28 ذيقعده - ديروز سردار استروسلسكى وارد شد . يك سر اردوى انگليس رفت . مراجعت از آنجا رفت شريف‌آباد اقامت كرد ( پس از مراجعت از مازندران حمايل نشان سردارى و يك قبضه شمشير جواهر از شمشيرهاى ناصر الدين شاه به وى مرحمت شده است ) . من دار الحكومه رفتم ديدم اتومبيل آوادس تاجرباشى حاضر است . موفق الدوله و امير انتصار كه مىگويند رئيس قشون قزوين شده است با حسين خان ميرپنج قزاقخانه براى ترجمه ، مصمم رفتن نزد استروسلسكى هستند . من هم ضميمهء آنها شده رفتيم .\r\n\r\nعلت عزل نظام السلطان : مراوده با بلشويكها\r\nموفق الدوله گفت دانستيد عزل ناگهانى نظام السلطان و آمدن به عجلهء من چه حكايتى بود . گفتم خير . گفت نظام السلطان اولا با دمكراتهاى قزوين كه حالا به بعضى از آنها اطلاق بولشويك بكنيم بهتر است مراودات مخفى داشت . اغلب شبها خانهء آنها مىرفت يا منزل خود مىآورد . طهران كه آمد اظهار داشته بود اگر دولت اقدامى نمىكند ما فكرى بكنيم ( چنانچه در اينجا هم مكرر مىگفت اگر دولت اقدام ندارد ما از راه ديگر درآئيم ) .\r\nاو حركت كرد متعاقب خبر رسيد كه نظام السلطان شخصى را به آن صفحات خصوصا نزد كوچك خان فرستاده . اين بود محرمانه مرا براى حكومت تعيين كردند و فورى امر به حركت [ شد 
  ] . زيرا يقين نموده بودند اگر علنى او را احضار كنند قزوين را برهم زده بولشويكى مىكند . من كه آمدم برائت ذمه حاصل كرد كه من آدم براى تعيين قوا و عدهء آنها فرستاده بودم . من ديگر محض قوم [ و 
  ] خويشى تعقيب نكردم و تلگراف به طهران نموده تكذيب نمودم . دو شب ماند تا جواب آمد و مطمئنا رفت .\r\n\r\nنظام السلطان و دموكراتها\r\nنظام با دموكراتها راه داشت . اما من حتم دارم كه با بولشويك همراه نبود ، بلكه نهايت ضديت را داشت . قزوين هم قشون انگليس بود ، چه‌طور ممكن بود يك همچو اقدامى بشود . از آن گذشته قزوين اكثريت با دموكرات نيست و دمكرات نزد مردم بىطرف تحت الشعاع است .\r\n\r\n","description":"","footnote":"","page_name":" 5696 ","page_number":800},
  {"content":"\r\n\r\n\r\nرفتن به شريف‌آباد\r\nبارى رفتيم شريف‌آباد . سردار « 1 » در بالاخانه‌هاى سردر باغ اقامت داشت و همه‌جا قزاق منزل داشت . حكومت از ما معرفى كرد . مرا خوب مىشناخت . آن وقتى كه براى جنگل مىرفت چند دفعه نزدش رفته بودم و فورا گفت اعليحضرت سفارش شما را به من فرموده‌اند . نشستيم حكومت گفت بنا به اصرار نظميه بايد بدوا جمعى را دستگير كنيد . حتى ديشب در باغ شاهرودى مجلسى بود من از آدمهاى مخصوص خودم فرستادم و معين نموده بود . سردار گفت مىشود بر عليه انگليسها بوده باشد . اگر به اين تهمت آدم بايد گرفت اول كابينهء وزرا را بايد دستگير كرد . اگر بولشويك هستند بايد گرفت .\r\n\r\nشكايت از ماژور محمود خان\r\nحاكم اصرار داشت هرچند هستند بايد گرفت . اغتشاش مىكنند . سردار طفره زد ، جواب صحيح نداد . آن‌وقت حاكم از ماژر محمود خان گفت كه ديشب آمده است و امروز تمام مردم مىخواستند تلگرافخانه بروند . من مردم را ساكت كردم . همه از او منزجرند . ديشب هم من دو پاكت دادم يكى براى شما ، ديگرى براى كلنل خاوايف . گفته بود سوار نداريم ببرد . سردار گفت من محمود خان را از سفر قبل مىشناسم . به آنها نوشتم براى چه خدمتى حاضرند . جواب نوشته است فقط براى خدمت شهر . پانصد نفر ژاندارم دولت حقوق مىدهد ولى مىگويد دويست نفر داريم . من هم به مشير الدوله تلگراف نمودم .\r\n\r\nوضع الموت\r\nبعد با من مشغول صحبت شد كه عمل الموت اهميت ندارد ، نظم آنجا با خود مالكين است . گفتم آنجا مالكى جز ما ندارد . چه ضرر دارد اسلحه بدهيد ، اختيار بدهيد ، نظم مىدهم . گفت من از وضع ايران باخبرم . هر مالكى اسلحه دارد . گفتم صحيح است ، اما شما به خوبى مىدانيد اسلحهء مرا ساعد الدوله برد و ندارم . گفت فعلا قزاق زيادى ندارم و كار رشت اولويت دارد . البته تصديق مىكنيد ؟ حال ژاندارم هم كه به شما و من معلوم است . گفتم سفارشات اعليحضرت همين بود . خنده‌اش گرفت . گفت نه ، البته فكرى مىكنم ، اما نه به اين عجله . ما برخاستيم رئيس ماليه و تلگرافخانه آمدند . در راه ماژر\r\n\r\n\r\n","description":"","footnote":"\r\n( 1 ) - مقصود استروسلسكى است .\r\n","page_name":" 5697 ","page_number":801},
  {"content":"\r\n\r\nمحمود خان و چند نفر صاحب‌منصب ديگر مىرفتند . از رؤساى ايلات هم ديدن مىرفتند . سردار شريف‌آباد هست تا قزاق منجيل وارد شود .\r\n\r\nانگلستان و حفظ ايران - صحبت انتخابات\r\nدر مجلس مبعوثان انگليس بنارلا شرحى در باب حفظ ايران صحبت داشته كه مشكل است تا چهار ماه ما بتوانيم صبر كنيم . وكلاى ما مقيم طهران شرحى به رئيس الوزرا نوشته‌اند و در جرايد درج نموده‌اند كه شما نمىتوانيد بر خلاف قانون اساسى رأى بدهيد . صحت و عدم صحت انتخاب وكلا با خود مجلس است . اگر هم بايد اين قانون برهم بخورد و وضع قانون جديدى شود آن هم با خود مجلس است نه با هيئت وزرا .\r\nتنفر عامه از كابينهء قبل براى عدم تشكيل مجلس بود . شما هم اينك مشغول همان كار هستيد ( چون مشير الدوله يك همچو مطلبى در يك بيانيهء خود نوشته بوده است . )\r\nعصر فرزانه رئيس كابينهء ژاندارمرى را ديدم . گفت متجاسرين از الموت طالقان مىرفتند گرفتار ژاندارمها شدند . جنگ مىشود چند نفر كشته شده باقى به الموت مراجعت مىكنند . به من خبرى نرسيده است . يك رودبارى فقط گفته بود خير اللّه به كوشك آمد .\r\n\r\nاسراى بولشويك\r\nغرهء ذيحجهء 1338 ، 25 اسد - امروز مقارن ظهر سى و يك نفر اسير بولشويكى را به شهر وارد نمودند . قزاق مزرعهء پشت خرزان بود غفلة دچار دو سه سنگر بولشويك مىشود . دو دفعه قزاق متفرق شده مجددا جمع شده و حمله مىآورند . آن‌وقت كدخداى غياث‌وند راهنمائى مىكند . پس از چهار ساعت حركت پياده فوق سنگر را مىگيرند و بناى جنگ را مىگذارند . سه ساعت جنگ مىكنند و تمام را نعره مىكشيدند كه گفتند كوه به لرزه آمده بود . سنگرها را مىگيرند ، عده‌اى مقتول [ مىشوند 
  ] و اين عده را اسير مىكنند . پنج ميترايوز و چندين قبضه تفنگ غنيمت گرفتند . للّه الحمد اول فتح با قزاق بود . بعدازظهر چهل و سه اسير و دو صاحب‌منصب انگليسها وارد نمودند . يك خانم روسى كه توپچىگرى مىكرد جزو اينها بود . شش توپ مسلسل انگليسها آوردند .\r\nسپس معلوم شد اينها از چنگ قزاق فرار نموده بودند در راه انگليسها دستگير نموده‌اند .\r\n\r\n","description":"","footnote":"","page_name":" 5698 ","page_number":802},
  {"content":"\r\n\r\n\r\nمجلس بال يا جنگ\r\nسردار آقا بابا رفت . شب قزاق زياد مىآمد و فورا حركت كرد . حكم حمله تا منجيل داده شده است . امروز عصر ژاندارم ( عروسكها ) به انبو گفتند مىروند . هرچه الاغ در شهر بود براى بنهء خود جمع نموده بودند . همه را توى كاروانسراى خيابان پيغمبريه جنب كميساريا ريخته بودند . عصر براى انبو حركت كرد . يك باطاليان زن فاحشه دم در ژاندارمرى تا توى خيابان شاهى صف كشيده بود با حال اندوه و غم . صاحب‌منصبان با آن‌كه به جنگ مىرفتند براى خاطر خانمها خودى بزك نموده بودند كه به رفتن « بال » اشبه بود تا به مصاف . صداى شيپور حركت كه برخاست صداى گريهء زنها بلند شد . تا ممكن شد پياده مشايعت كردند . سپس شانزده درشكه خانمهاى درجهء اول نشسته تا يك ميل خارج شهر مشايعت را كامل نمودند و وداع به عمل آوردند . هرقدر قزاقها بشاش و خرم و شوخ بودند ژاندارم مغموم و محزون . بالاخره از بس كه تلگرافات سخت و بد براى ژاندارم رسيد حركت كردند ، و الا باز دل نمىكندند . ماژر محمود خان معزول شد . ماژر ابو الفتح خان نامى مىآيد . هوا به شدت گرم است . يخ تمام شده . همه‌چيز گران است . خيار هنوز سه شاهى است .\r\n\r\nعلاقهء انگليس به نبات ايران\r\nمستر بنارلا در مجلس مبعوثان مسئلهء ايران را از بزرگترين مسائل غامض و مشكل شمرده و گفته است بريتانيا بايد داخل حل آن شود . علاقه [ كه 
  ] انگلستان به ثبات و استقرار انتظام وضعيات ايران دارد نمىتوانيم از دادن پول مضايقه كنيم . اما آنچه داده مىشود و هر اقدامى بشود نمىتوانم بگويم كه مصلحت بريتانيا بوده يا نيست . پارلمان نبايد در اين تصميم عجله كند . بلكه بايد صبر كرد تا ديده شود دولت حاليهء ايران آزادانه معاهدهء موقتى را امضاء مىكند يا نه . ( مشير الدوله آنها را اغفال كرده است ) .\r\n\r\nميرزا كوچك خان\r\nجمعه پنجم - قشون دولتى منجيل وارد شد . انگليسها پشت‌سرند . انگليسها كارى هستند . مىگويند اگر ما جنگ كنيم با تنفر مردم ميرزا كوچك را امام عصر مىكنند . وقتى كه دولت ايران جلو افتاد به همه معلوم مىشد دولت جنگ مىكند ما هم همراهى مىكنيم .\r\n\r\n","description":"","footnote":"","page_name":" 5699 ","page_number":803},
  {"content":"\r\n\r\n\r\nدستور شاه - ميكرب بازى نيست\r\nدستخط حضرت و الا رسيد كه صاحب اختيار ابلاغ نموده بودند كه اعليحضرت سفارشات فرموده‌اند و راپرتهاى عين السلطنه را ملاحظه مىفرمايند . شاه از قرار معلوم خوب كار مىكند . غالب شهر تشريف دارند و در هيئت وزرا . مىنويسند ، مىخوانند . آن وسواس و ميكرب‌بازى از ميانه رفته است .\r\nماژر محمود خان مأمور شد با چهارصد ژاندارم كه در قشلاق است به طالقان و الموت برود . ولى آقا كشته نشده پس از شكست گدوك ماله‌خانى همه آتان رفته‌اند .\r\nاطلاعات بعد است در نهايت صحت . در گدوك ماله‌خانى كه راه تابستانى الموت به طالقان است پست ژاندارم گذاشته بودند هفت نفر . مركز ژاندارم در شهرك طالقان بود .\r\nاشرار الموت آنچه پيغام براى آنها دادند اتفاقا سودمند واقع نشد ، لذا غفلتا به سر پست ژاندارم حمله مىآورند ، روسها را جلو و خودهاشان عقب . فورا دو نفر از ژاندارمها به سمت مركز حركت مىكنند كه خبر بدهند زيرا تصور مىكردند و به آنها هم دروغها گفته بودند كه عدهء بولشويك خيلىخيلى زياد است . دو نفر ديگر هم به فاصلهء زيادترى در يك سنگر بودند ، مقابل آنها مىمانند . سه ژاندارم در توى يك گودالى [ بودند 
  ] و اينها از ترس هيچ دست به تفنگ نمىكنند . هرقدر از آن طرف شليك مىشود به رسم معمول ما ايرانيها هرچه فشنگ داشتند بىجا و بىجهت خالى مىكنند . در حالىكه هيچ ژاندارم پيدا نبود و تير خالى نكرده بود . اينها تصور مىكنند يا همهء آنها كشته شده‌اند يا خير كسى اصلا نيست . كم‌كم جلو مىآيند . به‌قدرى نزديك مىشوند كه اين سه ژاندارم كه يكى وكيل و دو تابين بودند مىبينند كه كمك نرسيد و الساعه به‌قدرى نزديك شده‌اند كه آنها را خواهند ديد از هول جان بناى شليك را مىگذارند و چون خيلى نزديك بودند و خوب هم سر فرصت نشان گرفته بودند سه نفر از روسها سر تير به خاك مىافتند ، سه نفر هم از شليك بعد ، يكى كشته ، دو مجروح مىشود . فشنگ تمام شده بود . الموتيها كه عقب بودند به مجرد صداى تير و افتادن روسها فرار ، بعد هم غريبه‌ها فرار مىكنند .\r\n\r\nالموت در دست حسن خان\r\nكمى مىگذرد حسن خان نايب با جمعى مىرسند كه عمل ختم شده بود . همان‌جا مىمانند تا روز ديگر و حركت به‌سمت الموت و قريهء بالاروچ مىكنند كه همه آتان رفته بودند . حسن خان تعقيب نمىكند و از آنجا مىروند به‌سمت بلوك دو هزار تنكابون و الموت به دست حسن خان مىافتد و درصدد تنبيه و سياست آنها مىافتد كه كمك و\r\n\r\n","description":"","footnote":"","page_name":" 5700 ","page_number":804},
  {"content":"\r\n\r\nهمراهى نموده بودند . آن دو مجروح روس را به توسط ولى بيك خودمان و صادق بالاروچى كه كمى روسى مىداند روى قاطر انداخته قبل از فرار خود به‌سمت لاهيجان روانه مىكنند كه ولى بيك مىرساند و مراجعت مىكند .\r\nماژر محمود خان سپس از راه دينه‌رود به‌سمت گدوك سلمبار و تنكابون مىرود . در دينه‌رود خانهء عسكر كدخدا را آتش مىزند كه همراهى نموده بود . مىروند تنكابون و آنجا معروف است كه مبلغها مداخل كرد .\r\n\r\nجنگ رودبار\r\nدوشنبه 8 ذيحجه - جمعه يا شنبهء گذشته در رودبار قزاقها جنگ كردند . دو توپ بزرگ ، بيست و شش توپ مسلسل و پنجاه اسير گرفتند با مقدار زيادى بمب . محل سخت نقله‌ور است كه اهل قزوين دعا مىكردند بدون آسيب بگذرند . ديروز شهرت كرد كه به حمد اللّه با غنيمت و مقتول زياد فتح شد . اتومبيلهاى جنگى و ايروپلن انگليس همراهى مىكند . معروف است كه تمام اين جنگها را قزاق با شمشير و سرنيزه نموده .\r\nديروز اسراى ايرانى وارد شد [ ند 
  ] ، امروز اسراى خارجى . امير مقتدر يا انزلى است يا نزديك آنجا .\r\n\r\nختم شيرازى - اعزام فرستاده به جنگل\r\nامروز ختم آيت اللّه حاجى محمّد تقى شيرازى را گذاشته بودند ، اول مجتهد بود ، رحمة اللّه عليه . جمعى از وكلاى خلخالى ، اردبيلى و غيره آمده براى اصلاح جنگل رفتند . يك سال دولت نصايح كرد نتيجه نداد بدتر شد . باز تنبيه نشده . سفرا براى نصايح و عرض سلام روانه مىكنند .\r\n\r\nابراهيم امينى\r\nابراهيم آقا امينى پسر مرحوم حاج محمّد على آقا از تمام مردم شديد العمل‌تر است .\r\nرئيس اجرا و فراشباشى است . براى اخذ جرائم انواع عقوبتها تهيه ديده . من‌جمله بيست قبر كنده و هركس جريمه را دير بدهد حكم مىكند زنده‌زنده او را دفن كنند . سه زن را براى اخذ زيورآلات كه مقاومت نمودند با دست خود كشته . از آن پدر همچو پسر ! نصف شهر رشت سوخته ، دو مسجد و يك كليسا را سوزاندند .\r\n\r\n","description":"","footnote":"","page_name":" 5701 ","page_number":805},
  {"content":"\r\n\r\n\r\nمداخل ماژور محمود خان\r\nماژر محمود خان گفتند كمك خواسته . شبى ده بيست زن صاحب‌منصبان ژاندارم نظام‌آباد مىبرند . اين ژاندارمرى ما را يالمارسن با سى چهل صاحب‌منصب آكتيو سوئدى اداره مىكرد ، اينك به دست دو نفر افتاده گلرپ و هارويدسن . اولى بيطار ، دومى نعل‌بند بوده‌اند . معلوم است چه خواهد شد . ماژر محمود خان در اين مأموريت قزوين پنجاه شصت هزار تومان دخل كرد كه ماديان هفتصد تومانى در حراج قونسلگرى روس مىخريد . استبعاد ننمائيد دو رشته از دخل او را مىنويسم . سوار ايلات را به او سپردند داخل ژاندارمرى كند . صد و بيست نفر سوار خواست براى اسب و زين و برگ و لباس تهيه [ كند 
  ] ، سوارى يكصد و سى تومان از ايل پول گرفت و يك اسب هم نخريد .\r\nپانصد و شصت نفر ژاندارم باطاليان قزوين است ، هيچ‌وقت از دويست و پنجاه بيشتر نداشت . جبره ، مواجب ، عليق ، مال و پول لباس ، تتمه تمام در كيسهء او رفت . افراد ژاندارم مىگويند ما را صاحب‌منصبان لكه‌دار و ترسو قلمداد كردند و الا ما با قزاق از يك مملكت هستيم .\r\n\r\nفتح رشت\r\nچهارشنبه دهم - عيد اضحى و براى ما دو عيد بود . امروز خبر فتح رشت رسيد كه 22 سنبله وارد شده بودند . بولشويكها آخرين قسمت شهر و سربازخانه را آتش زده و به سمت انزلى رفتند . اهالى رشت با گريه و ندبه قزاقها را در آغوش كشيده گل‌فشانى مىكردند . رئيس الوزرا تلگراف اين فتح را نموده بود و ضمنا مرقوم داشته بودند كه اهالى رشت از حيز زندگانى افتاده‌اند . پانصد اسير ، هفت توپ بزرگ ، شصت ميترايوز ، ده پانزده توپ كوچك ، يك مليان تفنگ غنيمت شد . به عجله مال خواسته‌اند كه غنايم را حمل كنند . دو توپ سابق را با اسمعيل خان رفتيم ديديم « هوت‌زر » است . يكى سيستم 1904 ديگرى از سيستم 1914 پنج اينچى ( 13 سانتيمتر ) كار قورخانهء پطروگراد . عكس توپ را برداشتيم « 1 » . سواى اسلحه چهارده كشتى دنيكين كه دولت مثل اسلحه و مهمات و تداركات شرفخانه كه نياورد روسها باز خيلى اسلحه آورده‌اند و همه براى اين است كه ايرانيها را تجهيز كنند . دولت بىجا و بىجهت اسلحهء كشتيهاى دنيكين [ را 
  ] كه در انزلى بود و بدون صاحب [ بود 
  ] نياورد كه همه از سيستم اسلحه‌هاى فرانسه و انگليس و روس است . بولشويكها كشتيها را نزديك نموده و نمىگذارند قزاق انزلى برود . مگر آيروپلن و\r\n\r\n\r\n","description":"","footnote":"\r\n( 1 ) - دو قطعه عكس قهوه‌اىرنگ و زردرنگ از آنها در دفتر چسبانيده است ولى قابل چاپ شدن نيست .\r\n","page_name":" 5702 ","page_number":806},
  {"content":"\r\n\r\nتوپهاى دورزن انگليس همراهى كند . عدهء اسراى قزوين دويست و چيزى بالا رسيده است . ارمنى ، قفقازى خيلى داخل آنهاست .\r\nعراق عرب برهم خورده ، راه به كلى مسدود شده است . امتعهء انگليس بالا رفت .\r\nمىگويند نجف اشرف و بعضى شهرها را اعراب گرفته‌اند .\r\n\r\nبزخو كردن كوچك خان\r\nميرزا در گوشهء جنگل بزخو كرده تا چه وقت فرصت حمله كند . قزاق آن دوشنبه شريف‌آباد ، اين دوشنبه رشت واقعا هنر است . از استرآباد قزاق به رشت رسيد ، اما ژاندارم طالقان به الموت نرسيده .\r\nسه‌شنبه 16 ذيحجة الحرام ، هشتم سنبله - شرح واقعات سوء را ديرتر نوشتم تا از روى حقيقت باشد . عصر شنبه دهم پچ‌پچ در شهر بود كه قزاقها عقب‌نشينى اختيار كردند .\r\nصبح يكشنبه ادارهء حكومتى رفتم اظهار بىاطلاعى كردند ، بلكه به كلى شايعه را تكذيب . عصر اعلانى از طرف ژنرال شامپين به ديوارهاى خيابانها قرائت شد بدين مضمون :\r\n\r\nاعلاميهء ژنرال شامپين در قزوين « 1 »\r\n« نظر به انتشاراتى كه در شهر قزوين رواج دارد و سبب اضطراب اهالى شده از وظايف خود مىداند كه اهالى را از پيش‌آمدهاى اين چند روز گذشته به‌طور اختصار آگاه نمايم .\r\n[ بطورى كه همه مىدانند 
  ] دويزيون قزاق با كمال رشادت و شجاعت [ از قزوين به منجيل جلو رفته و بعد از فتح نمايانى در رستم‌آباد كه تفصيل آن معلوم است 
  ] شهر ستمديدهء رشت را از چنگ اشرار مستخلص نموده و به‌سمت انزلى پيش رفتند . همين‌كه نزديك به دريا شدند با عدهء زياد از قشون تازه‌وارد مصادف و از بمباردمان كشتيهاى جنگى نيز تلفاتى وارد شده كه مجبور شدند عقب بنشينند [ و چون موقعيت رشت براى دفاع مناسب نيست به‌سمت منجيل آمده 
  ] انتظار مىرود كه امروز [ بطور منظم به 
  ] منجيل [ برسند 
  ] .\r\nقشون دولت فخيمه بعد از آن فتح اوليه [ كه فى الواقع ابتداى مغلوبيت قواى متمردين بود 
  ] برحسب تقاضاى دولت عليه و به حكم وزارت جنگ لندن از منجيل جلوتر نرفتند .\r\n\r\n\r\n","description":"","footnote":"\r\n( 1 ) - مؤلف بعضى عبارات را در نقل اعلان نياورده . درينجا از روى ورقهء اعلان داخل [ 
  ] گذاشته شد . ( ا . ا . )\r\n","page_name":" 5703 ","page_number":807},
  {"content":"\r\n\r\nولى همراهيهاى لازمه به وسيلهء فرستادن آيروپلان و حفظ ارتباط عده و تعمير پلها و غيره كاملا به عمل آمده و بمب‌اندازى آيروپلانها بر كشتيهاى [ دشمن كه به‌سمت قزاقها بمبارده مىكردند 
  ] به حال قشون دولتى [ خيلى 
  ] مساعد بود و پريروز يك عده از قشون جمعى من از منجيل به جلو [ رفته است كه 
  ] از تعاقبى [ كه ممكن است از طرف 
  ] دشمن بشود جلوگيرى [ كنند 
  ] .\r\nاين است پيش‌آمدهاى اخيره . به اهالى اطمينان مىدهيم كه قشون من [ در منجيل يا هرجا كه در آن نزديكى از نقطه‌نظر نظامى مناسب‌تر باشد 
  ] ايستادگى [ خواهند كرد 
  ] .\r\nقوماندان ديويزيون قزاق هم اطلاع داده [ است 
  ] كه در منجيل مقاومت نمايد . در اين صورت هيچ‌جاى اضطراب نيست [ و اهالى نبايد 
  ] [ اعتماد به اخبار اراجيف بنمايند كه مغرضين انتشار مىدهند 
  ] -\r\nجنرال شامپاين « 1 » فرماندهء كل قواى دولت بريطانياى كبير در مغرب ايران .\r\n\r\nمطبعهء ملى قزوين\r\nشنيدم قبل از آن‌كه اعلان منتشر شود كارگذار به حكومت گفته بود . حكومت خشمگين شده نسبت به كارگذار توهين نموده بعضى نسبتها به او داده بودند . كارگذار با اوقات تلخى بيرون آمد ديد پليسهاى انگليس مشغول نصب اعلان هستند يكى گرفته و برد به دست حاكم داد و از درب ديگر بيرون رفت .\r\n\r\nآمدن فراريها\r\nاز منجيل خبر رسيد كه به‌قدرى فرارى مىآيد كه جاده از جمعيت پوشيده شده . روز دوشنبه ادارهء حكومتى رفتيم . يك محشر غريبى بود . هرقدر اتومبيل ، درشكه ، گارى ، دوچرخه ، حتى الاغ ، قاطر ، يابو بود جمع نموده بودند . مبلغى پول ، قرب پنجاه خروار نان ، مقدار زيادى ترياك ، قند ، چايى و لوازمات ديگر از اعانهء مردم تهيه شده بود ، منجيل روانه كردند . الحق قزوينى خوب همراهى كرد . اينها رفتند .\r\n\r\nديدن غنائم\r\nبعد گفتند اسرا و غنيمتها را وارد مىكنند . با موثق ديوان رفتيم حجرهء آقا محمّد ارباب در خيابان رشت . مشغول صرف ناهار بوديم گفتند رسيدند . رفتيم بيرون . اول يك دسته\r\n\r\n\r\n","description":"","footnote":"\r\n( 1 ) - در اعلاميه شامپاى است .\r\n","page_name":" 5704 ","page_number":808},
  {"content":"\r\n . \r\n","description":"","footnote":"","page_name":" 5705 ","page_number":809},
  {"content":"\r\n\r\nصاحب‌منصب مىرفت ، همه از آن نخاله‌ها ، زمختها ، روسى ، آذربايجانى ، ارمنى . بعد ده عرابه توپ و گاريهاى مملو از تفنگ و فشنگ و مهمات گذشت . اما تمام توپها بىكولاس بود . سپس يك دستهء بزرگ تابين همه‌جور درهم و مختلف كه بيشتر عمله و كارگر اردبيلى و خلخالى و غيره باكو بودند . اينها را به مدرسهء مرحوم سردار بردند كه الحق قلعهء بسياربسيار مستحكمى است . صاحب‌منصبان را ادارهء ژاندارمرى توقيف نمودند . عثمانى هم داخل دارند .\r\n\r\nوضع قزوين و مهاجرين\r\nخيابان رشت و معابر تا مسافتى بيرون دروازه مملو از جمعيت بود . مهاجرين ، آنها كه اتومبيل داشتند صبح وارد شدند . آنچه معلوم شد ساعت چهار از شب پنجشنبه 11 رفته مردم از رشت حركت نمودند كه اغلب خواب يا در سر سفره بودند ، بامال ، بىمال ، با زن و بچه ، بدون آنها ، با يك حال تشويش و اضطرابى كه از آن رقت‌انگيزتر نمىشود . عصر با موثق تا بيرون دروازه رفتيم . هنگامه بود . هركس به يك حالى وارد مىشد . يكى سر برهنه ، يكى پاى برهنه ، بالباس ، بىلباس ، زنها با چادر ، بدون چادر ، يكى بچه گم كرده ناله مىكند ، يكى شوهر مفقود نموده گريه مىكند . همين قسم مردها عكس آن .\r\nآنچه مىگويند بيست و پنج هزار نفر از رشت حركت كرده كه اغلب هنوز در دهات و جنگل مىباشند و به جادهء قزوين نرسيده‌اند . خيلى رقت‌آور و اندوهگين بود . زود منزل آمديم . مردمان محترم و كسبه و تجار را در خانه‌هاى مردم مسكن دادند ، تتمه را در كاروانسرا و مدارس . هيجان و ترس غريبى مردم را گرفته و بيشتر از اين اسرا واهمه دارند مبادا بىاحتياطى شود و بريزند شهر را مغشوش كنند . فعلا هزار اسير اينجا دارند .\r\nچهارشنبه 17 - هنوز دنبالهء مهاجرين قطع نشده . خبرهاى بد رواج دارد . بيچاره‌ها به حال غريب وارد مىشوند . من ديگر براى تماشا نرفتم . من درشكه يا اتومبيل نداشتم . دو اسب و يك قاطر داشتم آن را هم گفتم اسمعيل جلودار برد تا نيم فرسنگى و هرقدر توانست تا عصر اياب و ذهاب نمود ، زن و بچه سوار كرد به شهر آورد .\r\n\r\nكمك انگليسها به قزاق\r\nالحق انگليسها كمك خوبى به قزاق نمودند . دستهء قشون آنها جلوى بولشويك را گرفت كه تعقيب قزاق را محال كرد . سپس آنچه گارى داشتند با لوازمات جراحى ، دكتر و غيره فرستادند اول آنچه زخمى و مريض بود آوردند ، سپس قزاق خسته را . همه‌چيز هم از غذا و خوراك از خود دادند تا عدهء قزاق توانست به سلامت وارد منجيل شود .\r\n\r\n","description":"","footnote":"","page_name":" 5706 ","page_number":810},
  {"content":"\r\n\r\nمجروحين را شهر آوردند و عده‌اى را هم منجيل نگاه داشتند . اگر اين مساعدت نشده بود قزاق به كلى متفرق مىگرديد .\r\n\r\nعلت شكست\r\nعصر با حاكم مريض‌خانه رفتيم . خانم استروسلسكى پذيرائى مرضى را مىنمود .\r\nصد و چيزى بالا مريض آنجا بود . گفتند همين‌قدر هم در منجيل است . تقصير اين شكست را به گردن استروسلسكى مىگذارند كه روز يكشنبه هفتم قزاق وارد رشت شد مردم در تهيهء پذيرائى بودند . حتى پنجاه هزار تومان پول جمع نموده بودند كه براى قزاق لباس و لوازمات به‌طور هديه تدارك كنند . اسلحهء زياد هم در شهر بود . مردم استدعا نموده بودند قزاق توقف كند و اول كار ، اخراج اين اسلحه باشد . سردار گوش به حرف احدى نداده روز سه‌شنبه قزاق خستهء كوفته از استرآباد و طهران آمده را حكم يورش مىدهد . پير بازار به تصرف مىآيد . باز حكم مىكند به‌سمت غازيان و انزلى بروند . هوا هم بارانى و نامساعد بوده كه يك مرتبه در نزديكى غازيان دچار شليك توپهاى كشتى و مسلسل مىشوند كه قزاق مثل برگ به زمين مىريزد و به‌سمت پير بازار هزيمت مىكند .\r\nاين خبر كه به شهر رشت مىرسد ديگر مردم تاب توقف نياورده سرسر ، كلاه‌كلاه .\r\n\r\nتعداد تلفات قزاق\r\nاز قرار معلوم چهارصد نفر قزاق تلف شده كه بيشتر از آترياد اردبيل بوده [ اند 
  ] كه پيش جنگ بودند . انگليسها مطلع شده مشغول اقدامات مىشوند . متعاقب ، بولشويك وارد رشت مىشود . از مهاجرت و فرار سايرين ممانعت مىكند . حتى اتومبيل جنگى آنها فراريان را تعقيب مىكند . جمعى را كشته و برخى را به شهر مراجعت مىدهد . خيلى از مردم از گرسنگى و ترس در راهها تلف شدند . شنيدم كه به‌طور تحقيق بعضيها اطفال خود را در سفيدرود انداختند . خيلى از زن و بچه مفقود شده است كه متصل پدر يا مادر آنها در تفحص هستند .\r\n\r\nخبط سردار\r\nآنچه باز مىگويند خبط ديگرى از طرف سردار شده . اولا درخواست مىكند قشون انگليس همان منجيل توقف كند . فقط آيروپلان آنها همراه باشد . ثانيا امير مقتدر [ را 
  ] كه نزديكى انزلى بوده بىاطلاع مىگذارد . ثالثا قزاق خسته بوده و هوا نامساعد حكم حركت و حمله مىدهد . اگر در رشت توقف مىكرد و اول تمام اسلحه را خارج مىنمود\r\n\r\n","description":"","footnote":"","page_name":" 5707 ","page_number":811},
  {"content":"\r\n\r\nو سپس با يك ترتيب خوشى پيش مىرفت هرگز اين قسم نمىشد . مىگويند متجاسرين وقتى كه انزلى رسيدند كشتى به‌قدر حركت آنها نبود . توقف كردند تا كشتى برسد . قزاق كه حمله آورد ناچار از جانبازى شدند . اگر به آن عجله قزاق نرفته بود به تدريج مىرفتند و اين مصيبت پيش نمىآمد . سردار خواسته بود تمام افتخار فتح را به خودش اختصاص بدهد و اين قسم باعث ندامت ، ضرر و خسارت مردم شد . متعرضين انگليسها مىگويند تمام تقصير انگليس است . مثلا چرا در منجيل ماندند . يا آيروپلانهاى آنها به‌سمت قزاق بمب انداخت . بعضى غلو كرده مىگويند اصلا متجاسرين از دسيسه و نيرنگ خود آنهاست .\r\n\r\nبمب انداختن\r\nاما قضيهء بمب انداختن به قزاق كه بعدها معلوم شد مواضعه بوده است بين قزاق و آيروپلانچيها كه در ساعت فلان حمله بياورند آيروپلان سلطان‌آباد ، قزاق پير بازار . قزاق زودتر حمله آورده و چند سنگر خصم را اشغال مىكند . آيروپلان كه مىرسد به گمان اينكه خصم در سنگر است دو سه بمب مىافكند . سپس از علامات و اشارات مىفهمد كه قزاق است و ساكت مىشود .\r\n\r\nنطق حسين خان كسمائى\r\nامروز در مسجد شاه ميرزا حسين خان كسمائى كه حاليه عمامه گذاشته نطق مفصلى كرد . بعد عباى خود را پس گرفته بدن لخت خود را نشان داد كه اين قسم فرار نموده است . بعد يك نفر طبيب يونانى مقيم رشت نطق نمود ، سپس بحر العلوم . همه لخت ، عريان با لباس شب ، پاها آبله و آماس نموده . همه مردم گريه كردند ، نفرين كردند .\r\nجماعتى قسم ياد مىكردند كه تا امروز ما اين فجايع را باور نمىكرديم . من‌جمله حاج شيخ احمد واعظ بود كه گفت به اين منبر قسم باور نمىكردم اين مطالب كه مىگفتند راست باشد .\r\n\r\nقهر كسمائى\r\nدوشنبه 23 ذيحجه ، 15 سنبله - هوا به شدت گرم است . هنوز دسته‌دسته مهاجر مىآيد . قزوين خوب همراهى و پذيرائى كرد ، از حق و انصاف نبايد گذشت . خيليها را طهران روانه مىكنند . اما خير شهر مملو از مهاجر است از گدا و واكسى و پينه‌دوز و حمال گرفته تا نجار و كسبهء معتبر درجهء اول . كسمائى طهران رفت . يك شب خانهء ميرزا\r\n\r\n","description":"","footnote":"","page_name":" 5708 ","page_number":812},
  {"content":"\r\n\r\nعلى اكبر خان كانطورى دعوت شده بود . من بودم . بالاخره حرفش هم با ميرزا عنايت اللّه خان درست درنيامد قهر كرد رفت . كنجكاوى كردم او مىگفت متجاسرين آنچه مال التجاره ، اثاثيه ، مبل و غيره بود به‌علاوه سيصد و پنجاه هزار تومان پول كه از مردم گرفتند همراه انزلى بردند . قزاق كه به آن شتاب دنبال كرد ديدند تمام اين مال از دست آنها مىرود به‌علاوهء جان . يك عده هم برايشان رسيد . اين شد بالاى جان و مال زدند و پيش رفت و محققا اگر قزاق به آن زودى جلو نمىرفت هيچ اين واقعات روى نمىداد .\r\nآنها هم رفته بودند .\r\n\r\nبولشويك و كمونيست\r\nبولشويك هم دو دسته است : يكى كمونيست ، يكى بولشويك . بولشويك دست راست و نسبت به آن يكى حكم اعتدال را دارد . كمونيست چپ و تندروتر است ، مثل دموكرات نسبت به اعتدال . خيلى شكايت از تركهاى قفقاز مىكرد كه از روسها شديد العمل‌تر بودند .\r\n\r\nگرجى ، داغستانى\r\nرئيس اينها فعلا سه نفر بود يكى « مىدوانى »  Medovani  گرجى كه محض خاطر ايرانيها اسم خود را « اردشير » گذاشته بود . دوم « ابوكف » كه « كيومرث » اسم خود را گذاشته . مسلمان داغستانى كه مىگفت هزار رحمت به يهودى و ارمنى و روسى - سيم « كار كاريته » « 1 »  Kar Karete  گرجى اسمش را « شاپور » گذاشته بود . بقيه هم محض فريب ايرانيهاى ابله نادان هريك اسم ايرانى براى خود گذاشته بودند از قبيل هوشنگ ، سيروس ، اسكندر ، دارا و غيره ( اين هم مثل آلمانها كه در موقع جنگ همه مسلمان [ شده 
  ] و اسامى اسلامبولى براى خود گذاشته بودند ، حاجى ويلهلم افندى . ) اغلب هم كلاه و لباس ايرانى پوشيده‌اند . اينها معتقد به هيچ‌چيز نيستند ، هيچ كيش و آئينى را نمىپرستند . مىگويند خدا جنگ ، محمّد تفنگ ، على فشنگ ، عيسى بيچ ، محمّد كيچ .\r\nتفنگ را به سينهء آدم مىگذارند مىگويند خدا نيست ، پيغمبر دروغ است ، اگر هست دست مرا خشك كند تو را نكشم . آن‌وقت العياذ باللّه دو هزار ناسزا به موسى ، به عيسى ، به مريم و كاينات مىگفتند .\r\n\r\n\r\n","description":"","footnote":"\r\n( 1 ) - مؤلف گارگاريته نوشته ولى با ضبط گرجى جور نيست .\r\n","page_name":" 5709 ","page_number":813},
  {"content":"\r\n\r\n\r\nخرابى رشت\r\nقزاق مجددا به رستم‌آباد رسيد . سردار كمك نمىخواهد ، نه جهانشاه خان ، نه سردار مقتدر نه ديگرى . قزاق باز از اطراف جمع شده مىرود . اين‌بار رشت را پاك ويران كردند . در ايران شهرى به تمول و آبادى و تزيين رشت نبود . به كلى خراب شده است .\r\nهرچه مردم داشتند اين دفعه به غارت بردند و اين‌بار هرچه به دستشان مىافتد حمل مىكنند « من جرب المجرب حلت به الندامة » .\r\n\r\nلهستان\r\nلهستان به همراهى و كمك صاحب‌منصبان فرانسه فتوحات نمايان كرده بولشويكها پىدرپى شكست مىخورند . صد هزار اسير و هفتاد هزار تلفات دادند . ورنگل هم مشغول جنگ است و پيش مىرود . اما انگليسها صحبت صلح اقتصادى با بولشويك دارند . بين النهرين چند روز ديگر راهش باز مىشود .\r\n\r\nفرار از الموت\r\nمهدى با ولى آقا و جمعى ديگر از الموت فرار كردند . با آن همه نوشته ، التزام ، قسم ، عهد ، قول . باز مهدى خودش را داخل كرده به تحريك او دويست و سى تومان از على محمّد و دويست و پنجاه تومان از ملا حسن ولى آقا پول گرفت . ماديان مرا هم برداشت و رفت . خير اللّه بيك را حسن خان مرخص كرده من پرتست سختى به حكومت كردم . نوشت دستگير كند و اموال متجاسرين الموت را هم ضبط كند .\r\n\r\nبىپولى من\r\nپول من تمام شد . امروز يك رأس قاطر فروختم . چند روز است قاطر مىخوريم .\r\nوضع من برهم خورده خداوند روى سپهسالار و ساعد الدوله را در دو دنيا سياه كند .\r\n\r\nفوت خالو قربان - اسراى مدرسهء سردار\r\nمىگويند خالو قربان از زخمى كه برداشته وفات كرده است . عطاء اللّه خان برادر احسان اللّه خان را دستگير كردند محبوس است . كلنل فتحعلى خان هم كه رئيس ژاندارم بود حبس است . براى اينها هزار واسطه پيدا شده . پريشب چند تير در خارج شهر صدا كرد . يك مرتبه محبوسين مدرسهء سردار هورا كشيده دست زده بودند كه آمدند . هزار\r\n\r\n","description":"","footnote":"","page_name":" 5710 ","page_number":814},
  {"content":"\r\n\r\nاسير اينجاست . به غير مدرسهء سردار هرجا بود فرار مىكردند . آنچه هم تلگراف مىكنند آنها را ببرند جواب نمىرسد .\r\n\r\nمآل‌انديشى كوچك خان\r\nميرزا كوچك با اسلحهء فراوان كه برده با عدهء خود در جنگل نشسته تماشا مىكند .\r\nبولشويكها به‌قدر يك مليان جواهرات همراه داشتند كه در رشت بانك افتتاح نمايند .\r\nاين جواهرات را به جناب ميرزا تقديم كردند به مصرف فروش برساند نقد كند . ميرزا از مآل‌انديشى و تجربه كه داشت جواهرات را هم با خود به جنگل برده است .\r\n\r\nكميسيون اعانه به مردم رشت\r\nچهارشنبه 24 ذيحجه 1338 - خبر كرده بودند كه در ادارهء حكومتى حاضر شويم .\r\nجناب امير نظام پيامى از طرف اعليحضرت دارند . رفتم همه بودند از علما و غيره . اولا اظهار التفات و قدردانى نسبت به اهالى قزوين و اقدامات آنها در تهيهء آسايش اهالى فلك‌زدهء رشت و سبقت به امر خير و حفظ منافع مملكت از هجوم بولشويك . ثانيا كميسيون اعانهء كل ممالك ايران به رياست شخص اعليحضرت و نيابت شاهزاده نصرت السلطنه مفتوح شده و بايد شعبه‌اى هم در قزوين داير [ شود 
  ] كه نزديك به مقصد است و اين شعبه دائمى باشد كه به توسط آن اعانه به رشتى برسد . ساير جاها موقتى خواهد بود . پس از اظهار تشكر و بياناتى كميسيونى به رياست آقاى آصف الدوله تشكيل گرديد . اما چون هركس مايل بود عضو كميسيون شود ، براى كسانى كه معين شده بودند بعضى حرفها زدند .\r\n\r\nخانهء عدل الممالك\r\nهنوز مهاجر مىآيد . از اين قرار در رشت نبايد كسى باقى مانده باشد . تمام فقراى رشت كور ، عاجز ، لال همه اينجا هستند ، كسبه از هر قبيل . خانم استروسلسكى تمام درب اطاقهاى خانهء عدل الممالك را باز كرده و منزل نموده است . عدل الممالك ترسيد اول عيال و اموال خود را فرستاد ، بعد هم خودش رفت . چند تلگراف براى تخليهء خانه‌اش صادر كرد . خانم متغير شده از آنجا رفت و آنجا را مريض‌خانهء مرضاى متجاسرين كرد كه خيلى بدتر شد و خراب‌تر و كثيف‌تر مىشود . در تمام اين مدت نظاميان انگليس همچو حركتى نكردند . استروسلسكى و خانمش هرچه زن و مرد روس سراغ داشتند تمام را با مواجبهاى بسياربسيار زياد نگاه داشته‌اند . آنچه زن است در\r\n\r\n","description":"","footnote":"","page_name":" 5711 ","page_number":815},
  {"content":"\r\n\r\nمريض‌خانه ، مردها مشغول كارهاى ديگر .\r\n\r\nخبط انگليسها در تخليهء انزلى\r\nمىگويند در اين چند روزه روابط دولتين حسنه مىشود . رئيس الوزرا چند مجلس با جنرال ديكسن رئيس و جنرالى كه براى قشون ايران آمده ( تولدش هم در طهران شده است ) خلوت نموده . جنرال آمد و رفت . جنرال شامپاين هم طهران رفته است . باز هم من مىنويسم انگليسها در تخليهء انزلى خبط كردند . گذشته آن‌كه در عالم انسانيت نمىبايست كه شهر بدون مدافعى را تسليم يك همچو قواى خونخوارى ، غارتگرى كنند .\r\nاز راه سياست‌مدارى هم خبط و غلط بود .\r\n\r\nآرميتاژ اسميت و حساب كمپانى نفط\r\nارميتاج اسميت در اين موقع متاركه موقتى به اهواز رفته كه به حساب كمپانى نفط رسيدگى نموده سهم دولت ما را معين [ كند 
  ] و دريافت دارد . از اين محاسب خيلى تعريف مىكنند . در كنفرانس ورسايل « 1 » جزو متخصصين انگليسى بوده است .\r\n\r\nجمعيت اضافهء قزوين\r\nقزوين مىگويند چهل هزار نفر بر جمعيتش افزوده شده از مهاجر و قشون انگليس ، قزاق ، ژاندارم و تماشاچى . در خيابانها قزوينى ميان رشتى گم است .\r\n\r\nبازگشت يك جلد مموار\r\nدوشنبه 29 ذيحجه ، 21 سنبله - ميرزا حسين به عجله از الموت آمده است براى آن‌كه حكم نيابت حكومت حسن خان را من بگيرم . ديگرى اسناد مرا زين العابدين پسر جلال بنابر وعده روانه نموده بود با يك جلد از « مموار » من كه از هزار و سيصد و سى و پنج الى شش باشد كه تفصيل آمدن و رفتن سپهسالار . . . هم در جزو آن است . اسناد فقط بنچاقات پيچ بن و تراز گوسفندهاى وناش بود با سه كاغذ خط نحس ساعد الدوله به جلال غيرمرحوم ، و دو كاغذ شيخ محمّد على به احسان اللّه خان كه جلال بيك براى انجام مهمى آمده است . ميرزا حسين باز تقلب كرده بيشتر اسناد را به قول خودش الموت گذاشته تا در سر فرصت انتخاب كرده بياورد . معلوم مىشود اسناد به درد بخور با\r\n\r\n\r\n","description":"","footnote":"\r\n( 1 ) - ( - ورساى ) .\r\n","page_name":" 5712 ","page_number":816},
  {"content":"\r\n\r\n« مموار » هاى من تقسيم شده ، آنچه سوزانده‌اند بىمصرف بوده است .\r\n\r\nحكم حسن خان\r\nحكم حسن خان را صادر كردم ، كاغذجات را هم دادم حكومت و آصف الدوله خواندند . گفتند طهران روانه كنيد . اما من مىدانم ثمر ندارد و آنها كجا مجال خواندن كاغذ شيخ را دارند . تقى خان هم اين دو روزه مىرود تا به تقويت حسن خان بلكه پولى وصول و روانه دارد .\r\n\r\nبىخبرى از رشت\r\nاز رشت ، نه منابع اخبار انگليس خبر مىدهد نه ايرانى . معلوم نيست كار به كجا رسيده . متجاسرين هر شب كه صداى تفنگى بيايد شادى مىكنند و مردم آن حوالى مضطرب مىشوند . فقط يك عده دويست نفرى عراق بردند .\r\nپالكونيك استاروسلسكى آخرين فرمانده روسى قزاقخانه\r\n\r\n","description":"","footnote":"","page_name":" 5713 ","page_number":817},
  {"content":"\r\n\r\n\r\n[ سال 
  ] 1339 ه ق\r\n\r\nخوابهاى ناجور از ترس بلشويك\r\nپنجشنبه دوم محرم 1339 هجرى - بولشويك در رشت زيادتر شده ، قونسلهاى ما را هم دولت آذربايجان توقيف كرده . من دو سه دفعه خواب ديده‌ام ما گرفتار آنها شده‌ايم و فرار كرديم . اين ايام از عهد هجوم مغولها بدتر شده ، كانه چنگيز وارد مىشود . يك شب خواب ديدم بولشويك به شهر مىآيد من فرار مىكنم . دفعهء ديگر صداى توپ مىآيد سرسر ، كلاه‌كلاه . من نمىدانم چه كنم و كجا بروم . يك شب ديگر خواب ديدم جمعى روى صندلى نشسته‌ايم ، جمعى مردم ناشناس مقابل ما نشسته‌اند . يك پلنگى آنها دارند كه متصل جلوى صندلى ما مىآيد بو مىكند ، دهان باز مىكند . ما از ترس به خود مىلرزيم . هر وقت نزديك صندلى من مىآيد جان من به لب مىرسد تا رد شود و نزد ديگرى برود . دفعهء ديگر ديدم در يك عمارت شيشه‌اى نشسته‌ايم جمعى از دخول اين عمارت اجتناب دارند و فرار مىكنند . به من تكليف كردند يا اسم خود را بولشويك ثبت كن يا برو بيرون و با آنها فرار كن . اما اگر فرار كردى دستگير شدى تو را خواهيم كشت .\r\nمن دو مرتبه بيرون رفتم و تو آمدم و مردد بودم . بالاخره اسم خود را نوشتم درب شيشه‌اى بسته شد و من پشيمان شدم . از شدت اضطراب از خواب بيدار شدم . دفعهء ديگر هنگامه برپاست من فرار مىكنم و هرجا مىرسم مىگويم مردم رشت ما را خبر كردند ، ما هم شما را خبر مىكنيم فرار فرار . ديدم خانهء طهرانم و به مردم واقعه را حكايت مىكنم . يك وقت ديدم در راه قزوينم و نمىدانم چه كنم . باز ديدم مرا و جمعى را كه مىشناسم باهم دستگير [ كرده‌اند 
  ] و مىبرند .\r\n\r\nخيابانى و لامركزيت\r\nچنانچه ذكر شد خيابانى لامركزيت را طالب بود و خودش را به جمعى اراذل و اوباش بسته بود كوس ياغىگرى مىزد . مخبر السلطنه تلگراف مىكند آنچه نصايح نمودم به خيابانى سودمند واقع نشد . تغيير قانون اساسى و بعضى عنوانات مىكرد كه قبول آن غيرمقدور بود . به اردوى قزاق خارج شهر رفته و روز ديگر حمله به شهر آورديم . در اين\r\n\r\n","description":"","footnote":"","page_name":" 5714 ","page_number":818},
  {"content":"\r\n\r\nمصادمه خيابانى زخمى يا فرارى شد كه پيدا نيست . ادارات به تصرف آمد . آژانها تسليم شدند . معلوم است شهرى همراه نبوده و الّا مخبر السلطنه با آن عده قزاق ممكن نبود شهر را تصرف كند . اين‌كه مىگفتند همه مردم با خيابانى هستند به كلى بىاصل بوده است .\r\n\r\nآذربايجان\r\nاما آذربايجان مملكت وسيعى است با مردمان جنگى خشن . با اين عده قشون نمىتوان حفظ كرد . باز يك نقطهء ديگر آن برهم مىخورد . ايلات و عشاير كه به كلى خارج هستند و يك اطاعت ظاهرى دارند ، آن هم هر وقت صرفشان باشد و منافعى در مدنظر گرفته باشند . سيزده هزار قزاق را نمىشود هزار پاره كرد . عدم وسايل حمل و نقل هم كه موجود است . باز حالا هوا خوش است زمستان چه بايد كرد .\r\n\r\nفتح دهلى - قشون هندى\r\nروز سلخ ماه گذشته جشن شصت و سيم « 1 » فتح دهلى بود . اردوى انگليس نمايش داد . مرا قونسل همراه برد . جشن مضحكى بود . هنديها مسخرگيها كردند . شبيه به مسخره‌هاى ما قدرى خنك‌تر . اما من رشادتى امروز از كارگرها ديدم كه لذت بردم . اينها مثل چينيها كوتاه‌قد [ اند 
  ] و گونه‌هاى بيرون آمده دارند . همه يك قد با عضلات پيچيده مثل سنگ . طنابى را دراز نموده بودند . يك سر طناب را ده نفر هندى گرفته بود [ ند 
  ] ، از آن گردن‌كلفتها ، سر ديگر را كارگرهاى كوچك . يك وكيل هندى و يك وكيل كارگر هم به آنها فرمان كشيدن مىداد كه خيلى مضحك بود . چندين مرتبه كارگرها هنديها را تا مسافتى بردند . انگليسها محض تسلى خاطر هنديها كه آنقدر مقهور شدند چند نفر در صف هنديها داخل شده كه به كمك آنها دفعه‌اى هم هندى غلبه كند . كارگرها اين دفعه زودتر از هر مرتبه هندى و انگليسى با طناب را تا مسافتى بردند كه بىاختيار همه دست زده آفرين گفتند . تمام بدن كارگرها رگ است . گمان مىكنى هيچ گوشت ندارد . خيلى رشيد و شجاع هستند . اينها ئيل [ اند 
  ] و در نپال سرحد مغولستان اقامت دارند . قشون خوب هندى است . شش نفر اينها در حملهء كوچك خان به رشت دفعهء اول بانك انگليس را آنقدر حفظ كرد تا اتومبيل جنگى رسيد . كارد مخصوص دارند به كمر خود آويزان [ مىكنند 
  ] كه تا سى چهل قدمى را نشان كنند به هر جاى آدم مىخورد . هنديها\r\n\r\n\r\n","description":"","footnote":"\r\n( 1 ) - مقصود فتح دهلى در 1857 توسط انگليسهاست . ( ا . ا . )\r\n","page_name":" 5715 ","page_number":819},
  {"content":"\r\n\r\nنمىدانستند جشن فتح دهلى است و همه نمايش را آنها دادند ، بيچاره‌ها ، ابله‌ها ، فقيرها .\r\n\r\nلهستان\r\nلهستان باز يكصد و هفتاد هزار اسير گرفته ، هفتاد هزار بولشويك از جنگ لهستان فرار به پروس شرقى نموده ، آلمانها به صدا آمده‌اند كه اين لخت و گرسنه [ ها 
  ] را چه قسم نگاه دارند . بولشويكها صلح را در ورشو مىكردند و حالا آنقدر شكست مىخورند .\r\nاشكال آنها در « لندن نيوز » بود . همه لخت بىكفش ، پاى برهنه ، يك شكل غريبى .\r\nرئيس كل صاحب‌منصبان فرانسه كه اين فتوحات تمام از اثر فكر و تدبير و نقشهء اوست جنرال ويگاند است كه رئيس اتاماژور فش در جنگ بين المللى بود . ادموند مىگفت بولشويك خودش خودش را محو و نابود مىكند . تاريخ به ما درس داده . وقتى كه فرانسه آن آشوب و انقلاب را برپا نمود ، هرقدر دول تعقيب كردند بدتر شد . پس از آن كه كناره نمودند خوب شد . ما بولشويك را هم از اين نقطه‌نظر تعقيب نمىكنيم . انگليس به مصر استقلال مىدهد ، اما بين النهرين را در تصرف خود نگاه مىدارد . هشتاد هزار قشون آنجا دارد .\r\n\r\nروضه براى قزاقهاى روزى سى شاهى\r\nچهارشنبه هشتم محرم 1339 ، سيم سنبله - هوا سرد شده است و يك مرتبه تغيير كرد و آن در قزوين خيلى سهل است . يك باد بلند مىشود زمستان مىشود . بسيار بد هوا شهرى است ، خشك بىآب . روضه و تعزيه همه‌جا هست . به علت بولشويك ، مردم بيشتر هم گريه و زارى مىكنند . در حقيقت دو عزا دارند و دو مصيبت . چهار نفر روضه‌خوان به فرونت براى اردوى قزاق رفته . ديروز آمدند در خانهء آخوند ملا على اكبر اول مجتهد ، و حجة الاسلام قزوين ( اهل سيادهن است ) منبر رفته بود . براى وضع ناگوار معيشت و گذران و پوشاك و منزل قزاقها روضهء مفصلى خوانده بود كه قزاق چادر ندارد ، اطاق ندارد ، ميان گل و سرما بايد اقامت نمايد ، چراغ ندارد ، لباس ندارد ، پايش گيوه است ، بعضى آن گيوه را هم ندارند . روز در آفتاب ، شب در باران و سرما ، سيگارد در منجيل دانه‌اى سه شاهى است ، قند يك سير هشت قران ، چه و چه . فقط روزى سى شاهى قزاق مواجب دارد . فقط براى ديانت و اسلاميت مقاومت آورده [ است 
  ] و جنگ هم خواهد كرد . اما خصم شش آيروپلان دارد . اتومبيلهاى جنگى ، توپهاى بزرگ . شهرى مثل رشت هم در دست آنهاست . همه‌چيز مردم را ضبط [ كرده‌اند 
  ] و در كمال رفاهيت امرار معاش مىكنند . مفتش ماليه كه براى بريگاد مركزى پول برده بود مبالغه و\r\n\r\n","description":"","footnote":"","page_name":" 5716 ","page_number":820},
  {"content":"\r\n\r\nافراطگوئى نموده بود .\r\n\r\nرسيدن تلگراف سردار\r\nامروز مسجد شاه همان روضه‌خوان منبر رفت و گفته است اگر اعانه براى قزاق نرسد اردو متلاشى مىشود . يك اضطراب عظيمى در شهر برخاست و آرام نمىشد كه تلگراف سردار رسيد كه پس از زحمات زياد و ترتيب توپخانه دوشنبه ششم حمله به خصم آورديم . به فضل خدا و اقبال اعليحضرت قزاقهاى شجاع تا دوشنبه‌بازار جلو رفته خصم با حال پريشان به رشت عقب نشست . تلگراف در منابر ، مجالس روضه قرائت شد و باعث تسكين قلوب گرديد . نقيب السادات در منبر گفت كه قزاق مثل اصحاب سيد الشهدا جنگ مىكنند . از جان گذشته با تعصب مذهبى جلو مىروند . ايرانى شجاع است اگر سر داشته باشد .\r\n\r\nنادر و سوار بختيارى\r\nمعروف است يك سوار بختيارى در حضور نادر چنان جنگ و رشادت مىكرد كه نادر مات و مبهوت از رشادت او مانده بود . او را صدا زد و گفت در هجوم افغان به اصفهان كجا بودى . گفت همان‌جا . گفت پس اين رشادت را چرا آنجا به خرج ندادى .\r\nگفت نادر نبود و الا من بودم با شجاعت خود . اگر سهوى و خطائى نشود قزاق با صداى يا على و يا حسين شهر را خواهد گرفت . مثل آن‌كه اگر داخل جنگ بين المللى شده بودند همه عتبات و مشاهد متبركه را به‌همين اسم گرفته بودند .\r\n\r\nراضى شدن ميرزا كوچك خان\r\nمىگويند كوچك راضى شده راه بدهد ، كمك كند . اگر اين لامذهب دروغگو ، شيطان ظاهر مسلمان ، باطن كافر وطن‌فروش راست بگويد كار خيلى آسان مىشود . اما من باور نمىكنم .\r\n\r\nشرع چه‌چيز است\r\nكابينهء سويت را در « لندن نيوز » كشيده بود كانه اشكال مار و عقرب ، گوريل ، شمپانزه ، سگ ، خوك . اينها تصور مىكردند به ورود همه گرد آنها جمع مىشوند . گفتند به رعايا ، تكليف كردند بهره ندهيد به ما بدهيد . گفته‌اند براى ما چه فرق دارد . اما ارباب شرعا مقدم است . گفتند شرع چه‌چيز است ، رعايا پرخاش كرده‌اند .\r\n\r\n","description":"","footnote":"","page_name":" 5717 ","page_number":821},
  {"content":"\r\n\r\n\r\nحرف زنها\r\nچند نفر زن مسلمان يعنى نامسلمان همراه آورده بودند . مجمعى تشكيل مىدهند از زنهاى رشتى . چايى ، شربت ، ميوه ، آجيل همه‌چيز تهيه مىكردند و متصل اين زنها نطق مىكردند كه تا كى ما پنهان باشيم . تا كى توى بقچه باشيم . بايد علم آموخت ، هنر ياد گرفت ، چه و چه . هزار قسم از اين حرفها .\r\n\r\nحجاب : زنهاى مبلّغه و زنهاى محجّبه\r\nبالاخره خيال كردند كه پس از سى چهل روز موعظه و نصايح همه خانمها را راضى كردند . جشنى گرفتند تشريفاتى قرار دادند كه الحمد للّه زنهاى رشت پى به مقصود برده فهميدند تمام نواقص امروز زندگانى آنها به واسطهء حجاب است . حالا خانمها برخيزيد همين‌طور برويم در سبزه‌ميدان و به مردها حالى كنيم كه ما حجاب را پشت‌پا زديم كه يك مرتبه از تمام زنها صداى يا محمّد يا على يا حسين برخاسته . يكى روى خود را با دست مىگرفت ، يكى سر را توى پاى خود مىكرد ، يكى چادر به سر مىكشيد ، كانه يك دسته مرد وارد شده يا واقعا توى سبزه‌ميدان هستند . با گريه و زارى مجلس را برهم زده ديگر نرفتند . زنهاى مبلغه به اصطلاح اين زمان « بور » شدند . ديدند همه زحمات هدر رفت . آنچه ريسيده بودند پنبه شد . حالا كه اين‌طور است اما محققا به اين قسم باقى نخواهد ماند . مثل زنهاى مصر و عثمانى خواهد شد . نه به كلى حجاب مىرود ، نه اين قسم پايدار خواهد ماند .\r\n\r\nشيعه‌هاى هندى و روز عاشورا\r\nجمعه دهم ، عاشورا - روز و فصل نزديك به شصت و يك هجرى است كه قضيهء هايلهء كربلا واقع شد . به اتفاق اسمعيل خان و محمّد حسين ميرزا آستانه رفتيم . تمام دسته‌جات سينه زن ، قمه‌زن آمده هنديهاى مسلم خرما و شيرينى به قمه‌زنها مىدادند . شيعه‌هاى آنها مثل ما سينه مىزدند . سال قبل شيعه زيادتر بود ، دو علم قشنگى درست كرده بودند ، هردو را تقديم آستانه كردند كه الان هم هست . به حمد اللّه سانحه‌اى روى نداد . پليس خوب مواظب بود .\r\n\r\nرشت به تصرف قزاق آمد\r\nديروز شهر رشت به تصرف قزاق درآمد . شهرت دارد همه كفن به گردن انداخته\r\n\r\n","description":"","footnote":"","page_name":" 5718 ","page_number":822},
  {"content":"\r\n\r\nيا حسين‌گويان شهر را گرفتند . در حقيقت جهاد مىكردند و الا با آن وضعى كه از خوراك و پوشاك قزاق تعريف مىكردند جز قوهء ديانت و مذهب و جهاد فى سبيل اللّه هيچ‌چيز محرك آنها به جنگ نبود . بولشويكها ديگر هيچ‌چيز در رشت باقى نگذاشته‌اند . همه را رستف و حاجى طرخان حمل نموده‌اند . خالو قربان نمرده دستش زخم خورده . قزاق در خمام است در تهيهء حمله به انزلى . سيصد كرور خسارت شهر رشت را تخمين زده‌اند ، بعضيها بيشتر مىگويند .\r\n\r\nكشته شدن خيابانى - همه ملت‌اند\r\nشيخ محمّد خيابانى مقتول شده است . تمام اشتلم و هياهوى تبريز به واسطهء همان يك نفر بود . تا كشته شد آبها از آسيا افتاد . در سه ساعت شهر به آن عظمت فتح شد .\r\nشهرى كليتا همراه نبود . فقط جمعى اوباش مفت‌خور مفسده‌جو جمع شده ملت‌ملت مىكنند . مثل روزنامه‌نويسهاى ما همه ملت‌اند و خود را ملت مىدانند ، به زبان آنها جعليات مىكنند .\r\n\r\nختم خيابانى - مرگ خالو قربان\r\nدر طهران سيد محمّد كمره‌اى ختم گذاشته بود . به حكم دولت پليس مانع شد .\r\nكسمائى علىرغم كمره‌اى اعلان نموده بود هركس محض ارتحال مرحوم خالو قربان مىخواهد مرا تعزيت و تسليت بگويد حجرهء من در مدرسهء دار الشفاء است .\r\n\r\nاطرافيان كوچك خان\r\nهشت نفر روسى و هيجده نفر متجاسر مسلم [ را 
  ] كه از الموت تنكابون رفته بودند دستگير [ كرده‌اند 
  ] و قزوين مىآورند . ولى آقا و مهدى و چند نفر الموتى ديگر به‌سمت آشيانهء قاتلين و سارقين ( جنگل ) رفته‌اند . هرچه پدرسوختهء دزد قاتل است دور كوچك است . باز مىگويند خوب آدمى است ، با استخاره كار مىكند . آن كلام اللّه خصمش شود كمرش را دو تا كند .\r\n\r\nعاشورا با سنگ و كلوخ\r\nمتجاسرين شب عاشورا تمناى يك نفر روضه‌خوان مىكنند . محمّد حسين ميرزا نايب ژاندارمرى روضه‌خوان سيدى [ را 
  ] روانه مىكند . آخر مجلس براى تيمن و تبرك تمام لباسهاى سيد فقير را پاره‌پاره كرده حتى زير جامهء او را . مشار اليه را لخت از مدرسه\r\n\r\n","description":"","footnote":"","page_name":" 5719 ","page_number":823},
  {"content":"\r\n\r\nخارج [ كردند 
  ] و به خانهء خود رفت . روز عاشورا از محمّد حسين ميرزا قمه و قداره مىخواهند كه مسلمانيم بايد قمه بزنيم . جواب گفته‌اند نمىدهيم ، ممنوع است . هر كارى مىكنيد بكنيد جز آن‌كه دم در نيائيد كه تيرباران مىشويد . آنها پس از يأس از گرفتن قمه و قداره سنگ و كلوخ برداشته و خود را مجروح نموده مشغول عزادارى شدند .\r\n\r\nحمالها و بلشويكها\r\nيكشنبه 12 محرم - حكومت منجيل رفت . گفتند غازيان جنگ است . در رشت جمعيتى نيست . تمام دهات عرض راه هم خراب شده . مىگويند در شهر رشت دفعهء اول كه قزاق مىخواست وارد شود مردم بولشويكها را خلع سلاح مىكردند و حبس مىنمودند ( چون دو روز قبل از ورود حركت كردند و شهرى مسلح شد و هرقدر توانست دستگير كرد ) . حمالها كه بسيار فعلگى بدون مزد و اجرت براى بولشويك نموده بودند حربه و اسلحه هم نداشتند كه مجازاتى به آنها بدهند ، لذا طنابهاى كمند خود را در كوچه‌ها انداخته [ اند 
  ] . بولشويكها كه از دست مردمان مسلح فرار مىكردند پايشان به طناب گير كرده زمين مىخوردند . فورا با همان طناب كت آنها را بسته به محبس مىبردند . به اين واسطه اين دفعه هرچه حمال هم بود فرار كرد تا دچار عقوبت نشوند .\r\nاسمعيل خان مىگفت روزى كه با نايب قونسل منجيل مىرفتم در راه يك درشكه ديدم . دو نفر مرد با يك دمبك و يك تار و يك رقاص خوشگل توى آن نشسته [ بودند 
  ] .\r\nمن گفتم ديگر شما كجا فرار كرديد . با دست اشاره به‌سمت رقاص كرد . بعد گفت آقا بولشويكها پدر اين پسره را درآوردند . ما ناچار از فرار شديم يك شاهى كه نمىدادند .\r\n\r\nهفتهء امام\r\nجمعه 17 محرم ، نهم ميزان - اهالى محلهء درب كوشك امروز هفتهء امام را گرفتند . تمام مردم را آستانه دعوت كردند . دستهء مفصلى آمد . خونچهء زياد ، پلو ، چلو ، خورش ، ميوه ، شيرينى كه به فقرا دادند . شيخ احمد واعظ در فضيلت اهالى درب كوشك وعظ مفصلى كرد و يك طاقه شال هم به او دادند . در حقيقت روضهء درب كوشك خواند .\r\n\r\nنمايش آيروپلان\r\nيك آيروپلان روسها كه معيوب شده بود آورده به طهران بردند . ماشينهاى تازه براى آيروپلان انگليسها آورده‌اند كه به همان بدن و بالهاى قديمى نصب مىكنند . با اين ماشين ساعتى صد و بيست ميل حركت مىكند . يك روز به شهر آمده نمايش دادند . ( غالب\r\n\r\n","description":"","footnote":"","page_name":" 5720 ","page_number":824},
  {"content":"\r\n\r\nروزها آيروپلان روى شهر پرواز مىكند و ما تماشا مىكنيم . گاهى خيلىخيلى پائين مىآيد كه اسباب همهمهء مردم مىشود ) .\r\n\r\nشكار آهو با آيروپلان\r\nبا اين آيروپلانها هرچه آهو و قوچ ميش و درنا در حوالى قزوين بود شكار كردند .\r\nآيروپلان تعقيب مىكند حيوان بيچاره از صداى او واهمه مىكند به قدرى مىدود كه خسته مىشود . آن‌وقت نزديك مىشوند با مسلسل يا با تفنگ هرقدر مايل باشند شكار مىكنند . يك اتومبيلى هم كه دنبال آنهاست فورا آمده شكارها را جمع نموده مراجعت مىكنند .\r\n\r\nمصدق السلطنه حاكم فارس\r\nهمه‌جاى ايران شلوغ است . فرمانفرما از فارس و قوام الدوله از لرستان استعفا دادند .\r\nبه مصدق السلطنه كه وزير عدليه شده بود و از اروپا به بوشهر آمد حكومت فارس را دادند كه همان‌جا بماند و نيايد .\r\n\r\nاستقلالك مصر\r\nدر روسيه جنگ شدت دارد . ايطاليا خيلى برهم خورده عمله‌جات كارخانجات را ضبط نموده‌اند . ايرلند مغشوش است . سنت فنين‌ها آزادى مىخواهند . مصر را گويا استقلالكى دادند . اما مىگويند نمىتواند به درستى خود را اداره نمايند .\r\n\r\nسؤالهاى ماژور مسعود خان و كاظم خان\r\nكلنل اسمايث يكى از اعضاء شوراى نظام ايران قزوين آمده است . من درب حياط ايستاده بودم درشكه آمد كه جوف آن‌دو صاحب‌منصب ژاندارمرى بود . ايستادند و از يكى سراغ گرفتند . او مرا نشان داد . هردو پياده شده جلوى من آمدند . سلام داده خود را معرفى نمودند . اين بنده ماژر مسعود خان « 1 » ، اين آقا سلطان كاظم خان « 2 » . دست دادم و گفتم بفرمائيد اندرون ، من متأسفانه بيرونى ندارم . آقا برار جلو رفت و خبر كرد . داخل حياط و اطاق شديم نشستيم . من گفتم چه فرمايشى بود . گفتند البته شنيده‌ايد كلنل اسمايث انگليسى از طهران آمده براى تفتيش ادارهء ژاندارمرى و طرح يك اساس متينى\r\n\r\n\r\n","description":"","footnote":"\r\n( 1 ) - مسعود كيهان .\r\n( 2 ) - كاظم سياح .\r\n","page_name":" 5721 ","page_number":825},
  {"content":"\r\n\r\nدر دفع بولشويك ايران . ماژر ادموند قونسل انگليس حضرت و الا را به ايشان معرفى كردند كه اطلاعات كامل داريد . لهذا ما دو نفر را خدمت حضرت و الا فرستادند تا بعضى تحقيقات نموده بعد خودشان خدمت برسند . من گفتم چه تحقيقاتى مىخواهيد بكنيد ، من كه داخل امرى نيستم ، داخل سياستى نمىباشم . گفتند ما هرچه سؤال مىكنيم بفرمائيد . گفتم شايد سؤالات شما غامض باشد و من از عهدهء جواب برنيايم . گفتند عهد مىكنيم مشكل نباشد . گفتم على اللّه سؤال كنيد .\r\n\r\nنوع سؤالات\r\nاينها اول از وضع ژاندارمرى جويا شدند . من كه دل‌پرى داشتم آنچه ديده و شنيده بودم گفتم كه همه را با اجازهء من يادداشت نمودند . بعد از شهر ، بعد از رفتار بولشويكها ، تمايل و عدم تمايل مردم قزوين ، سپس از الموت و جنگ آنجا و حركات ماژر محمود خان . پس از مدتى مذاكرات رفتند .\r\n\r\nكلنل اسمايث\r\nيك روز ديدن كلنل رفتم ، يك روز هم بازديد من آمد . كلنل مرد بلند بالائى است .\r\nمويش بيشتر سفيد است . فارسى كمى بلد است ، مثل انگليسى من . ماژر مسعود خان در مدرسهء سنت سير تربيت شده ، كاظم خان در مدرسهء حربيه اسلامبول . فرانسه و انگليسى مىدانند . خانهء مرحوم مجد الاسلام را اجاره نموده‌اند .\r\n\r\nآمدن ايرن‌سايد به قزوين\r\nجنرال شامپين مىرود و به‌جاى او جنرال آيرن‌سايد  ( Ironside )  آمده است .\r\nمىگويند در نظام انگليس شخصى به هيكل او نيست . هيجده زبان مىداند . در اواخر جنگ فرونت اركان ژايل روسيه بود . ماژر ادموند براى وداع جنرال شامپين ما را دعوت نموده بود رفتيم . آخر مجلس من اجازه خواستم كه با خانم هم وداع كنم . مرا برد نزد خانم و توديع به عمل آمد . خانم مهربانى است با من آشنا بود .\r\n\r\nبلشويكى براى هرج‌ومرج\r\nاز رشت و حال قزاق خوب نمىگويند . مردم قزوين ، هركس مىتواند عيال خود را حركت مىدهد . بالاخره هم معلوم ما نشد كى با ما جنگ دارد و اينها از جانب كدام كسى به جنگ يا غارت ما آمده‌اند . چيچرين كه تلگرافا تكذيب مىكند . حالا شهرت دارد از\r\n\r\n","description":"","footnote":"","page_name":" 5722 ","page_number":826},
  {"content":"\r\n\r\nمسكو آدم مىآيد اينها را ببرد . دنيا شلوغ است ، هركه هركه . بولشويك هم يك عنوان بزرگى براى هرج‌ومرج و حركات زشت و مال مردم‌خورى شده .\r\n\r\nفوت مؤيد الدوله و دختر مجد الدوله\r\nمحمّد حسين ميرزا مؤيد الدوله دوست و رفيق من در ناصرى وفات كرد ، رحمة اللّه عليه . عيال حاج عز الممالك دختر حاج مجد الدوله به مرض كزاز مرحومه شد . والدهء قجر آقا عيال افخم الدوله سكتهء ناقص نموده .\r\n\r\nنايب الحكومهء الموت از اصفهان\r\nالموت مملو از مأمور دولتى است . حكومت قزوين هم يك نايب الحكومه مخصوصا براى آنجا از اصفهان خواسته ( مگر چارهء الموتى را اصفهانى بكند . ) من خنديدم گفتم مگر اينجا آدم قحط بود كه از اصفهان تحفه براى الموت بياوريد . ديد خوب حرفى نزده گفت آخر آدم صديق فهميده‌ايست . گفتم باشد . الموت همچو جائى نيست كه از سى منزلى شما آدم بخواهيد . خود را به كار ديگرى مشغول كرد تا اين حرف از بين برود .\r\n\r\nورود وثوق السلطنه وزير جنگ\r\nيكشنبه 26 - وزير جنگ آقاى وثوق السلطنه با اهن و تلپّى از طهران تشريف آوردند كه به فرونت گيلان بروند . مردم در باب سرباز و سوار شكوه نمودند . قرار شد ثلث بدهند . جلال الملك و احتشام الملك هم براى تصفيه حساب اسفرورين اينجا بودند .\r\nخويشاوندى با وزير دارند . دو شب قمارى كردند كه خيلى برد و باخت شد .\r\n\r\nآمدن آصف السلطنه\r\nآصف السلطنه هم براى سركشى دهات خودش آمد . بيست و چهار سال است اين دهات را ابتياع كرده . اين‌بار اول است كه به ديدن آنها مىرود كه ختم منازعه با مصطفى خان شده است . اين چند روز كه اينها بودند خيلى به من خوش گذشت ، نزد هم بوديم و بسيار خوش . من با قزوينيها آنطور كه بايد خلطه و آميزش ندارم . اصلا قزوين مردمان خوبى هم ندارد . خانواده و خوانين و رجال ندارد . خون‌گرم نيستند . خسيس ، نان نخور مىباشند .\r\n\r\n","description":"","footnote":"","page_name":" 5723 ","page_number":827},
  {"content":"\r\n\r\n\r\nغارت شدن جواهرات ارفع الدوله\r\nسرتاسر جرايد اخبار سرقت ، غارت ، قتل و اغتشاش ولايات است . پرنس ارفع الدوله كه براى عضويت مجمع اتفاق ملل مىرفت در ايزد خواست اول خاك شيراز دچار سارقين قشقائى شد . پسر ارباب كيخسرو وكيل زردشتيها كه همراه پرنس بود كشته شد و هرچه همراه داشتند دزدها بردند . پرنس صلح ما آخر عمرى دچار جنگ و سارق شد « 1 » .\r\nالبته چندين قصيده براى اين قضيه خواهد گفت و به چندين زبان ترجمه نموده به تمام اعضاء مجمع اتفاق ملل هديه خواهد داد .\r\n\r\nاخبار جهان\r\nاز اول اكتبر انگليسها پول نمىدهند . اردو و دواير دولتى معطل مانده . مشاور الممالك سفير ايران از اين راه ممكن نشد به روسيه برود ، ناچار از راه عشق‌آباد عزيمت نمود . در چين اغتشاش و قحطى عظيمى است . چهل الى پنجاه مليان نفوس دچار قحط و غلاست .\r\nايطاليا هنوز منقلب است . عمله‌جات اعتصاب دارند . بولشويكها همه‌جا جنگ مىكنند .\r\nآخرين توپ انگليس كه پس از جنگ حاضر شده هفتاد پا طول آن است و سه تن و نيم وزن لوله .\r\nقزوينيها به ماژر ادموند گفته بودند ما انتظار داشتيم متجاسرين را شما قلع‌وقمع كنيد . جواب گفته بود نزد ما كارى ندارد ، جز آن‌كه دولت ايران تقاضا كند كه برعكس تقاضا نموده [ اند 
  ] ما اقدامى نكنيم و ساكت باشيم . وثوق الدوله از تماشاى هند و كشمير سير شده به‌سمت پاريس و لندن رهسپار شد . از الموت خبر خوش رسيد كه از تقى خوب پذيرائى كردند و مىخواهند بيايند مرا هم ببرند . اگر همچو چيزى بشود بايد يقين حاصل كرد كه دنيا رو به خوبى و صلح و اصلاح مىرود .\r\n\r\nفرانسه\r\nيكشنبه چهارم صفر المظفر - مسيو شائل رئيس جديد جمهور فرانسه به واسطهء آن‌كه درب واگن را عوضى گشود از پنجره به زمين پرتاب گرديد . به مغز و اعضاء او صدمهء كلى\r\n\r\n\r\n","description":"","footnote":"\r\n( 1 ) - ارفع در كتاب خاطرات خود به نام « ايران ديروز » جريان دزديده شدن جواهرات خود را كه به اهتمام دكتر مصدق والى فارس پيدا شد ، نوشته است . عكسى هم با مصدق بدين مناسبت برداشته است كه دو نفرى جواهر پيدا شده را در دست دارند . اين عكس در « گنجينهء عكسهاى ايران » ( ص 203 ) چاپ شده است . ( ا . افشار )\r\n","page_name":" 5724 ","page_number":828},
  {"content":"\r\n\r\nرسيد . بدين واسطه از مقام خود استعفا داد . مسيو ميلراند رئيس الوزراء رئيس جمهور گرديد .\r\n\r\nسرنوشت پولهاى در دست استروسلسكى\r\nدر اينجا بسى صحبتها در مقابل پولى كه استروسلسكى دريافت مىدارد زده مىشود . آنچه زن روسى است هريك را به يك عنوانى نگاه داشته و مواجبهاى گزاف مىدهد . مثلا يك نفر كشيش ادارهء راه را ماهى يكصد و پنجاه تومان مىدهد كه اگر يك نفر بولشويك روسى مرد دعا بخواند . مرضاى بولشويك را در خانه و اطاقهاى قشنگ عدل الممالك منزل داده ، مرضاى قزاق را توى مسجد و جاهاى كثيف . هرچه خانه گرفته كرايه نمىدهد و به پاى دولت كرايهء زياد حساب مىكند . محرمانه از ادارهء سياسى انگليس خبر دارم كه دولت هم به صدا آمده و از سفارت خواهش نموده است از اداره‌جات خود تحقيقات كند كه اين همه پول به چه مصرف رسيده است . در حالىكه قزاق روزى سى شاهى الى دو هزار دارد . عدل الممالك مىگفت دولت سفارت را راضى كرد كه باز پول بدهد . آنها تا افتتاح مجلس گفتند مىدهيم .\r\n\r\nانگليسها و پول دادن\r\nانگليسها آن احتياجى كه به مصر و افغانستان داشتند گمان مىرود امروز به ايران و بين النهرين داشته باشند . افغانستان را كه به كلى دست برداشتند و تعهدات خود را نقض نمودند . آن پولى را هم كه مىداد ديگر نمىدهد . اما انگليس دولت لجباز متهورى نيست .\r\nدر اينجا سختى نمىكند و ميل دارد به رضاى مردم داخل عمليات جدى شود و الا همان پول ندهد مجبور مىشوند هرچه بگويد عمل نمايند .\r\n\r\nقرارداد - مخالفت ماليه‌چيها\r\nعدل الممالك مىگفت مردم طهران چندان مخالفت با قرارداد ندارند . بلكه بعضيها بسياربسيار مفيد به حال مملكت مىدانند . مخالف عمده اجزاء و اعضاء ادارات ماليه و داخله و قشونى هستند كه منافع و مداخل و دزدى آنها يا خيلى كم خواهد شد يا به كلى از بين خواهد رفت . در به دو كابينهء مشير الدوله كه موقتا آرميتاژ اسميت از ماليه بيرون رفت روز جشن و عيد اعضاء ماليه بود و به‌هم تبريك مىگفتند . عمدهء مخالف اعضاء ماليه هستند .\r\n\r\n","description":"","footnote":"","page_name":" 5725 ","page_number":829},
  {"content":"\r\n\r\n\r\nنقشهء انگليسها\r\nانگليسها نقش بزرگى در پيش دارند . كارگرهاى آنها همه‌جا كار مىكنند . خبر دارم چند روز است در قزوين ليرهء عثمانى خريدارى مىكنند . سى و شش هزار ليره رسيده است به دانه‌اى سى و نه قران ( افسوس كه دماغ من از « مموار » نويسى سوخت . همه را بردند و الّا بهتر از اينها مطالب را درج مىكردم . ) اسكناس كلچاك و دنكين هزار عدد صد دينار رسيده است .\r\n\r\nوزير جنگ\r\nجرايد ما زايد الوصف از وزير جنگ مديحه‌سرائى كرده [ اند 
  ] اول وزير جنگ ايران است كه به فرونت جنگ رفته . مشار اليه پريشب آمد و به طهران رفت . همه‌جا به مرضا و مجروحين مدال و نشان و انعام داده است .\r\n\r\nتلفن حاج ميرزا زكى خانى\r\nديروز عصر شهرت كرد اعليحضرت به سركشى مرضا و فرونت قزاق تشريف مىآورند . فكل كلو رئيس نظميهء ما باور كرد با لباس تمام رسمى از عصر تا نصف شب دم دروازه منتظر ورود شاه ايستاده بود . معلوم مىشود تلفنهاى حاج ميرزا زكى خان در اينجا هم كار مىكند .\r\n\r\nخانهء عدل الممالك\r\nرئيس الوزراء هرچه كرد استروسلسكى خانهء عدل الممالك را تخليه نكرد . وزير جنگ دوستانه از او تلگرافا خواهش نمود و به دستور وزير جنگ خود شاهزاده تلگرافى مخابره كرد ( چون گفته بود اگر بولشويكها هم مىآمدند جز اين معامله با من نمىكردند و به طبع سردار گران آمده بود ) و اين گفته را تكذيب نمود .\r\n\r\nشريعت‌زاده رئيس عدليه\r\nكار ايران اين قسم است . اروپائى هم بيارند به‌قدرى اختيار ، شغل ، منصب مىدهند كه هار مىشود . صاحب‌خانهء من حاج حاجىبابا تاجر پس از آن‌كه تمام اجارهء خانه را گرفت حالا پيغام نموده يا ماهى سى تومان اجاره بدهيد يا تخليه كنيد . يك مرتبه پانزده سى شد . من هم جوابى ندادم . رفعت السلطان به واسطهء آن‌كه از صلحيه او را به دايرهء\r\n\r\n","description":"","footnote":"","page_name":" 5726 ","page_number":830},
  {"content":"\r\n\r\nاستنطاق مىخواهند بگذارند دماغى ندارد . هرچه كرديم رئيس عدليه شريعت‌زاده اين كار را نكند نشد . شريعت‌زاده قدرى دماغش خشك است . روزى دو مرتبه توى آب سرد مىرود . مىگويد اگر نروم پر و پاچه خواهم گرفت . اما بىمزه نيست .\r\n\r\nشكار\r\nدوشنبه 13 ماه صفر ، دوم برج عقرب - ماژر ادموند يك ماهه به‌سمت تبريز رفت .\r\nنايب قونسل كاپيتان گريوز و من و اسمعيل خان دو شب با اتومبيل قشلاق به شكار رفتيم .\r\nقبل از ظهر روز شنبه حركت كرديم ناهار قشلاق بوديم . درنا ، آهو ، زياد بود . اما هيچ‌كدام شكار اين دو را نمىدانستيم . شكارچى قشلاق هم نبود ، جز كبوتر و پرت و يك جرهء مرغابى شكارى نشد . اما اسمعيل خان و گريوز آنچه فشنگ ساچمه و گلوله همراه داشتند براى درنا و غاز خالى كردند . غاز و درنا بىاندازه بود . افسوس بلد و شكارچى نداشتيم .\r\n\r\nمزد فارسىدانى صاحب‌منصب انگليسى\r\nگريوز جوان است . « آيريش من » است . در فرونت فرانسه دو سه زخم برداشته . متمول است . تفنگهاى خوب داشت . مىگفت بايد هندوستان بروم و با اين تفنگها شكارهاى بزرگ كنم . فارسى نمىداند . صاحب‌منصبان نظامى انگليس كه در هند خدمت مىكنند هركدام فارسى بدانند سيصد روپيه يا كمتر به آنها اضافه مىدهند .\r\n\r\nروس روس است\r\nبارى در قشلاق از دهان گريوز پريد كه رشت تخليه مىشود . فورا من تعقيب مطلب را كردم . گفت خير در شهر شايع بود ، و حال آن‌كه ابدا شايع نبود .\r\nامروز سه به ظهر مانده حركت كرديم . در راه مستر گودوين رئيس بانك شاهنشاهى قزوين ملاقات شد كه طهران مىرفت . ايستاد و با گريوز آرام‌آرام صحبت كرد . در ضمن صحبت اسم رشت را مىآورد ما به شك افتاديم . تا شهر و دم قونسلگرى اتومبيل كه ايستاد كاپيتان گايد قونسل رشت فورى بيرون آمد تا چشمش به گريوز افتاد گفت « رشن ايز رشن » « 1 » روس روس است . پاك مرا محقق شد كه بايد در رشت اتفاقى افتاده باشد .\r\nآمديم خانهء رفعت السلطان . او گفت رشت را قزاق تخليه كرد و قريب بيست هزار نفر\r\n\r\n\r\n","description":"","footnote":"\r\n( 1 ) .  Russian is Russian . \r\n","page_name":" 5727 ","page_number":831},
  {"content":"\r\n\r\nمهاجر مىآيد و تمام آلات نقليه را بدان سمت حركت داده‌اند ( ما در راه يك دانه درشكه نديديم و نمىدانستيم جهت آن چيست ) كه مردم بدبخت را بياورند .\r\n\r\nشكست رشت\r\nآمدم منزل عصر بيرونها رفتم . اسمعيل خان ملاقات شد گفت از دريا و خشكى چند روز بمباردمان شديد شد . قزاق هم تا كمر توى گل ، باران متصل مىآمد ، غذا كم ، آن هم برنج كه زنهاى شهر و دهات مىبردند ، با لباس تابستانى ، پاگيوه و ممكن نشد دوام بيارند . سردار حكم عقب‌نشينى داد . اما اين دفعه دوازده ساعت مهلت به رشتى داد كه هركس مىتواند حركت كند . رشتى هم هركس ، هرجا بود به‌همان‌حال حركت كرد ( چون رشتيهاى كم‌فرصت غالب مراجعت نموده بودند . ) مردم اين شكست را از قدم وزير جنگ مىدانند .\r\nاستروسلسكى تلگراف كرده است شانزده هزار نفر هستند . شب با يك عالم خيال به جامهء خواب رفتم . مىگويند ديگر قزاق قادر حمله يا دفاع نيست و از هم متلاشى شده است . باطاليان ، باطاليان قزاق مفقود است . روز نهم صفر 30 ميزان اين واقعه روى داده است . كه گريوز بدذات مىدانست و به ما نمىگفت .\r\n\r\nآمدن مهاجرين تازه\r\nچهارشنبه 14 صفر - از غروب دوشنبه سر مهاجرين باز شد . حقيقتا رقت‌آور بود .\r\nهيچ آدم قسى القلبى طاقت نمىآورد . زنها اغلب با چادر نماز با پاى برهنه آماس كرده زخم شده . بچه‌ها به يك حال ناتوانى . يكى كول مادر ، يكى دوش پدر ، يكى دست پدر يا مادر و بعضيها هم دوش داشتند ، هم بغل ، هم به دست . مردمان معزز محترم همه خسته كوفته ناتوان ، كفشها پاره ، خانمهاى محترمات چادر فاق « 1 » سى تومانى به سر ، اما پايش برهنه ، يا پوتين از هم متلاشى شده . هرقدر با درشكه يا سنگ‌كش ، گارى ممكن بود زن و بچه مىآوردند . اما مردها غالبا پياده بودند .\r\n\r\nپول اعانه و خوردن مصدق ديوان\r\nتمام خيابان رشت مملو جمعيت بود از رشتى ، يكى جوياى زنش بود ، ديگرى جوياى بچه‌اش ، خواهرش ، مادرش . آذوقه در راه بسيار كم است . هوا سرد است .\r\n\r\n\r\n","description":"","footnote":"\r\n( 1 ) - نام قسمى پارچهء ابريشمى مرسوم در آن سالها . ( م . سالور )\r\n","page_name":" 5728 ","page_number":832},
  {"content":"\r\n\r\nخصوصا براى رشتى . باران هم مىآيد و آسمان خشم كرده . نان در راه دانه‌اى يك تومان پيدا نمىشود . فقط آذوقه‌اى است كه از شهر مىبرند . اعانهء مردم كفاف نمىدهد . دولت به ماليه تلگراف كرده بدهد . او هم پول ندارد . فقط دويست تومان داد و گفت ديگر نيست ( از اين جزئى هم يك مبلغى مصدق ديوان ، مفتش ماليه كه جلو رفته بود دزديد كه بعد كشف شد ) . قزاق به حال بىنظمى مىآيد . بعضى را در شهر و بيشتر را در دهات منزل دادند ( پدر رعيت هم درآمد ) . از صاحب‌منصبان خود ظنين شده‌اند . فحش و ناسزا مىدهند و مىگويند : بىجهت حكم حمله ، بىجا حكم بازگشت .\r\n\r\nگفته‌هاى قزاقها\r\nصاحب‌منصبان روسى تمام گلولهء توپ را توى دريا مىانداختند . گلولهء ما تمام شد ، فشنگ تفنگ تمام شد . ما از خمام عقب نشستيم . ديگر حكم عقب‌نشينى عمومى از همه جا چرا داده شد . اينها بود گفته‌هاى قزاقها . به‌هرحال در اين‌كه خيانت شده شكى نيست . اگر تعقيب كنند معلوم خواهد شد . كه همان تعقيب نيست !\r\n\r\nكابينهء سردار منصور\r\nكابينه استعفا داد . سپهدار اعظم سردار « 1 » منصور سابق رشتى رئيس الوزرا شد .\r\nاگرچه چند مرتبه وزير شده است ليكن به‌قدر الاغ فهم ندارد . ترياك زياد مىكشد . قمار متصل مىكند . از كجا در همچو موقع نازكى اين آدم را پيدا كردند كه دو تا پول كار از او ساخته نيست .\r\n\r\nفرار طبقات مختلف از رشت\r\nتمام مدرسه‌ها و هرقدر خانه ممكن بود براى مهاجرين تخليه كردند . اول همه را نظميه مىبرند . پس از تحقيقات و ثبت اسامى منزل مىدهند . ارباب جمشيد پارسى مدير راه شوسه ملاقات شد . از رشت آمده بود گفت از طبقهء سيم ديگر كسى در رشت باقى نمانده . طبقهء اول و دوم كه مدتى است آمده‌اند . علت را اين قسم گفت كه در انزلى حكم تجهيز عمومى دادند مردم تمكين نكردند . فورا توپ مسلسل را به ميان آنها بستند و شليك كردند . جمعى كشته شدند . تتمه زير اسلحه رفتند . رشتيها كه اين معامله را شنيدند ديگر توقف نكردند . به‌قدرى گيلك در قزوين است كه قزوينى پيدا نيست . تمام\r\n\r\n\r\n","description":"","footnote":"\r\n( 1 ) - اصل : سالار .\r\n","page_name":" 5729 ","page_number":833},
  {"content":"\r\n\r\nاين مردم از رشادت و شجاعت قزاق تعريف مىكنند و علت عقب‌نشينى تا قزوين را نمىدانند چه بوده است .\r\n\r\nفرار ركن الدين مختارى از رشت\r\nيك كار بدى كه بيشتر از عقب‌نشينى قزاق باعث بيم و فرار مردم شد كار ركن الدين خان « 1 » پسر مرحوم مختار السلطنه رئيس نظميهء رشت است كه به مجرد اعلان استروسلسكى تمام آژان را برداشته فرار كرد . يكصد و شصت نفر محبوس بولشويكى را باقى گذاشت كه آنها بيرون آمده فريادهاى زنده باد كشيده ، ناسزا به شاه و دولت و مردم گفتند . اين اقدام باعث جبن و پريشانى مردم شد كه هركس هم خيال فرار نداشت به خيال افتاد ( دولت به اين آدم هيچ نگفت ) . چه قسم فرار - شوهر از توى دكان ، ضعيفه از خانه ، دختر از خانهء همسايه ، پسر از درب خانهء ارباب ، همين است كه غالب گم شده‌اند .\r\n\r\nفواحش\r\nفقط از تمام اين مهاجرين آن‌كه سواره آمده و در راه آذوقه و همه‌چيز برايش تهيه و حاضر شد ، ورود قزوين هم صاحب‌خانه و اثاثيه [ اند 
  ] و در نهايت راحت گذران مىكنند .\r\nآن طايفه و آن جماعت خانمهاى فواحش رشت بودند كه لدى الورد منجيل صاحب منصبان نظميه و ژاندارمرى پذيرائى كامل از آنها نموده نهايت مهر و محبت و غم‌خوارى را به عمل آورده تمام آنها را در درشكه‌هاى شيك بسيار خوب نشانده معززا محترما با دو نفر آژان روانهء شهر نمودند . راست به‌سمت محلهء تنورستان كه مقر و مسكن اين قبيل خانمهاست در دو سه خانه منزل دادند . اهالى آن خانه‌ها و همكاران محترمات از مهمانهاى خود با چهرهء گشاده و همه‌قسم ملاطفت ميزبانى نموده شير مرغ و جان آدم را برايشان تهيه و تدارك و حاضر نمودند .\r\n\r\nكميسيون اعانه\r\nجمعه 16 صفر ، ششم عقرب - جز رئيس الوزراء ساير وزرا معلوم نشده است . مهاجر بيش از چند روز قبل مىآيد . كميسيون اعانه دو دسته شده باهم عداوت مىكنند . سر دزدى ، سر دخل ، سر خوردن اعانهء همچو مردمان ناتوان فقير از هستى ساقط شده .\r\nخدايا تا كى ، تا چند ما مردم ايران دله‌دزد و احمق هستيم . مثلا آصف الدوله و آقاى حاج\r\n\r\n\r\n","description":"","footnote":"\r\n( 1 ) - آخرين رئيس شهربانى در سلطنت رضا شاه . ( مسعود سالور )\r\n","page_name":" 5730 ","page_number":834},
  {"content":"\r\n\r\nسيد حسين مجتهد دو روز در بازار گردش كردند . رفعت السلطان دفتردار بود ، آقا محمّد ارباب كيسه بغل گرفته بود ، مبلغى پول از كسبه و تجار جمع كردند . دستهء مخالف به بازاريان پيغام تشدد فرستادند كه حكومت گفته هركس يك عباسى بدهد دو عباسى جريمه مىشود . اين را كه آصف الدوله و حاج سيد حسين شنيدند قهر كرده نرفتند . حالا در حكومتى اجتماع نموده مشاجرات دارند .\r\n\r\nاعلان قونسلگرى انگليس\r\nديشب هنگام مغرب اعلانى از طرف قونسلگرى انگليس بدين مضمون منتشر شد :\r\n« محض اطلاع عموم اهالى اعلان مىشود - شب 25 و 26 اكتبر مطابق با 12 و 13 صفر قواى دولت ايران از ميان خطوط و نظاميان انگليس در فرونت رستم‌آباد عبور كرد .\r\nاز همان ساعت فرماندهء كل قواى نظامى دولت فخيمه عمليات فرونت را بر عليه متجاسرين به دست خود گرفته در صبح 26 اكتبر يك عدهء قليلى از قواى حاضره به ديده‌بانى و كشفيات اعزام ، در نزديكى « نقله‌ور » با پيش‌قراول متجاسرين در سنگر مقاوم ، چهل نفر تلفات به آنها وارد . در نتيجهء كشفيات معلوم شد عدهء دشمن سواره و پياده و توپخانه 1200 الى 1500 نفر ، مقدارى ميترايوز و چهار عرابه توپ صحرائى دارند . اكنون عمليات فرونت در دست نظاميان دولت فخيمه است . وضعيات دشمن كاملا در نظر نظاميان مكشوف ، اهالى با اطمينان خاطر سكونت و آرامى خود را كماكان داشته و كمك و مساعدتهاى لازمه به مهاجرين رشت نمايند .\r\nنايب رئيس سياسى دولت فخيمه - گريوز . »\r\n\r\nعدم قابليت روسها - حرف انگليسها\r\nاين اعلان باعث آرامش و تسلى قلوب مردم شد . و الا قزوينى هم دست به گردن رشتى بايد فرار كند ، يا امروز يا فردا .\r\nشب اسمعيل خان منزل من آمد . گفت تلگراف رمز سفارت رسيد كه ما به دولت پيشنهاد كرديم كه عدم قابليت صاحب‌منصبان روسى به كلى ثابت و محقق شد ، بايد آنها خارج [ و 
  ] يك نفر رئيس ايرانى براى قزاق برقرار [ شود 
  ] . چند نفر هم مشاق انگليس معين شود تا تشكيلات قزاق را جديدا بدهند . عجالتا هم جنگ را ما به دست خود گرفتيم . در آخر هم ذكر شده بود غير اين باشد ما پول نخواهيم داد . كابينه چون با اين قصد همراه نبود استعفا داد . شاه كه با اين خيال همراه بود فورى پذيرفت و سپهدار رئيس الوزرا شد . اسمعيل مىگفت به من گفتند اين اقدام ما را به كسانى كه لازم مىدانيد\r\n\r\n","description":"","footnote":"","page_name":" 5731 ","page_number":835},
  {"content":"\r\n\r\nبگوئيد .\r\n\r\nجنرال آيرن‌سايد در قزوين\r\nاز قرار شهرت كامل استروسلسكى سه مليون تومان پول گرفته است ، در حالىكه قزاق چند ماه طلب‌كار است . خوراك و پوشاك آنها هم همان بود كه نوشتيم . جنرال جديد آيرن‌سايد جنرال فورس است و ممكن است فورس يك بريگاد باشد يا چند بريگاد . آيروپلنها همه‌روزه در كارند . گفتند و بعضى روزها تا چهارصد بمب مىاندازند .\r\nباز مىگويند شانزده هزار قشون انگليس در راه است . اما من باور نمىكنم زيرا لازم ندارند . محققا انگليسها مايل به اقامت صاحب‌منصبان روسى نبودند . يا اسباب خدائى فراهم شد ، يا تدبيرات و نيرنگ خودشان بود كه اين حادثه پيش آمد و به آمال رسيدند .\r\nاستروسلسكى ديروز طهران رفت تا چه كند . در وجود شاه خيلى نفوذ دارد . مشير الدوله هم كه با او خوب بود .\r\n\r\nآمدن رشتيها تا روزى هشت هزار نفر\r\nشنبه 19 شهر صفر - تا امروز رشتى مىآيد . جمعى هم خمسه و جاهاى ديگر رفته‌اند .\r\nتا روزى هشت هزار نفر ثبت شده كه از جاده شسه آمده است . در مملكت ايران ، شهرى به تمول و ثروت رشت نبود ، مردمانش عياش ، خوش‌گذران ، با بذل و بخشش . اينك به كلى خراب و گدا شد . ادارهء حكومتى رفتم باغ به آن بزرگى مملو رشتى بود . از امروز به سمت طهران اجازه حركت داده شده است . كميسيون مشغول كار بود .\r\n\r\nآمدن سردار همايون\r\nدر اين بين به حاكم گفتند سردار همايون « 1 » رئيس قزاقخانه آمد و بلافاصله وارد طالار شده نزد حاكم نشست . اين آدم پسر على خان و على خان پسر قاسم خان والى است . خيلى چاق است . شكم گنده دارد . تپهء على خان در دربند مال اينهاست « 2 » . بعد از تعارفات دو كاغذ از بغل درآورد و به حاكم داد . خواند و گفت بسيار مبارك است . من گفتم خوب است بلند قرائت فرمائيد همه بدانند ، خواند . يكى حكم رياست وزراء بود كه برحسب امر اعليحضرت شما به رياست قزاقخانه برقرار شديد . ديگرى حكمى بود\r\n\r\n\r\n","description":"","footnote":"\r\n( 1 ) - قاسم خان والى سردار همايون از نظاميان تحصيل‌كرده در مدرسهء نظام سن‌سير فرانسه بود . ( مسعود سالور )\r\n( 2 ) - تپهء على خان همان‌جاست كه بعد سعدآباد شد . ( ا . افشار )\r\n","page_name":" 5732 ","page_number":836},
  {"content":"\r\n\r\nخطاب به استروسلسكى كه قزاقخانه را تحويل بدهد . بعد گفت ديشب نصف شب حركت كردم ورود را منزل جنرال نمودم . از آنجا برحسب وظيفه خدمت شما . منزل نداشت از استروسلسكى هم مىترسيد . اين بود حكومتى آمد و همان‌جا مقيم شد .\r\nگفت جنرال وعده داد استروسلسكى را ملاقات مىكنم و بعد شما را خواهم ديد .\r\n\r\nحرفهاى سردار همايون در مورد وثوق الدوله و مشير الدوله\r\nعدل الممالك كه آشنائى هم داشت فورا صندلى خود را نزديك برد ، حكايت خانه را آرام‌آرام گفت كه سردار سر تكان مىداد . بعد سردار گفت من با وثوق الدوله خويشى ندارم ، ارادت زياد هم ندارم . اما اگر مشير الدوله هم پيروى همان سياست را مىكرد امروز كار ما خيلىخيلى بهتر بود . همين رويهء غلط شصت هفتاد مليان به مردم رشت ضرر وارد آورد و چه قدرها هم به دولت خسارت رسيد . دست به قلمدان روى ميز برد گفت من قلمدان‌سازى نمىدانم . فورا من گفتم اگر مايل باشيد به اين كار ، گفت نه بايد معلم بيارم ياد بگيرم ، بلكه بايد بگويم حكما بلدم ؟ مىگفت براى توقف سه روزه آمده‌ام بعد مىروم و مراجعت يك سره اينجا مىمانم . عدل الممالك فورى خانهء خود را تقديم كرد كه شما آنها را خارج كنيد خودتان منزل نمائيد . استروسلسكى از طهران آمد . عموم صاحب‌منصب و نفرات قزاق از روسها متنفر شده‌اند ، و الا تحويل دادن ادارهء قزاق مثل آن دفعه باعث فساد مىشد و ممكن نبود . اقبال انگليسها آورده است .\r\n\r\nاستروسلسكى احمق است\r\nيك نفر رشتى زيردست من نشسته بود . قدرى با او صحبت نمودم . گفت من طهران بودم تا رشت رسيدم روز ديگر حركت كردم . ما در پياده‌روى عادت كرده‌ايم . باز گفت سه روز و سه شب بود قزاق در خمام جنگ مىكرد ، شب جمعه شش ساعت از شب رفته عقب نشست . آن هم فشنگ تمام شد ، غذا نرسيد . اما تا غروب جمعه رشت را از دست ندادند تا جمعيت حركت كرد . استروسلسكى آن‌وقت به تمام فرونتها حكم بازگشت داد . عموم رشتى از تهور و شجاعت قزاق تعريف مىكند ، اما عموما از نقشهء جنگى استروسلسكى مذمت . اين رشتى مىگفت اصلا استروسلسكى مرد احمقى است و هيچ قابليت ندارد . مىگفت سردار محيى ( باز خودش را رساند تا ميرزا بود حنايش رنگ نداشت . او كه رفت ببين چه مىكند ) در انزلى نطق كرده كه خانهء مرا خراب كردند . اگر به رشت برگشتم با خون رشتى گل آن را آجين مىكنم . مىگفت دولت خطا كرد اسلحهء دنيكين را نياورد . مثل شرفخانه كه چند مليان اسلحه را به خود ضرر زد كه\r\n\r\n","description":"","footnote":"","page_name":" 5733 ","page_number":837},
  {"content":"\r\n\r\nهمه را مردم متفرقه بردند .\r\n\r\nشيربرفى - ژنرال ديكسن\r\nوالدهء على محمّد ديروز از الموت آمد . عبد العلى خان سلطان ( همان كه شير برفى ميان ژاندارمرى لقب دارد ) « 1 » تنكابون رفته بود . هشت ساعت آنجا ماند تا خبر رشت رسيده بود حركت كرد . از زوارك شبانه گذشته بود . اين حركت سلطان شجاع ما و بعضى اخبار موحش باعث شده بود كه تقى و ميرزا حسين والده على را شهر روانه كرد [ ند 
  ] خودشان زبده و آمادهء فرار باشند . مراتب را به اسمايث راپرت دادم . خودم ادارهء سياسى رفتم . ماژر آمده است مطالب را گفتم . گفت جنرال ديكسن امروز از طهران مىآيد . چند روز ديگر امورات ژاندارمرى و قزاق تصفيه مىشود . عده به آنجا اعزام مىكنم . گفتم اگر دير شود ممكن است به خودم اسلحه بدهيد . گفت با جنرال صحبت مىكنم ضرر ندارد .\r\nبيرون آمدم كلنل اسمايث را ديدم . قاه‌قاه مىخنديد دماغ داشت . گفت ديكسن امروز مىآيد كارها درست مىشود .\r\nسه‌شنبه 20 صفر - اربعين بود زيارت رفتم . از طهران خبرها مىدهند كه بر عليه كابينهء سپهدار كه دوست انگليس است تعطيل عمومى شده و به سفارت امريكا رفته‌اند .\r\nمصادمه شده ، جمعى كشته و مجروح شده است . هنوز كاغذ به من نرسيده شايد يك مطلبى باشد ، اما نه به اين عريضى طويلى .\r\n\r\nروايت بهمن ميرزا و شرف الدين ميرزا\r\nبهمن ميرزا و شرف الدين ميرزا « 2 » را ملاقات كردم . از اين‌كه سلامت آمده‌اند مشعوف [ شدم 
  ] و شكر كردم . مدتها صحبت شد ( بايد دانست بهمن بسيار چاپ‌چى است ) . مىگفت در چندين نقطه جنگ كردم . به آن طرف محققا كمك رسيد و ديگر تاب نياورديم . سه آترياد ما را انگليسها نگاه داشتند و نگذاشتند متفرق شود . سوارهء گارد كه من جزو آن هستم از لاهيجان آمد . در دو فرسنگى قزوين اول يك آيروپلن ظاهر شد و رفت . ساعتى گذشت دور ما را سرباز هندى با توپهاى مسلسل گرفت و صاحب‌منصب فرماندهء ما را احضار كردند و گفتند بايد به همراهى ما بيائيد . اطاعت كرديم و رفتيم . ما را\r\n\r\n\r\n","description":"","footnote":"\r\n( 1 ) - سرتيپ عبد العلى اعتماد مقدم كه بعد از شهريورماه 1320 مدتى رياست شهربانى را عهده‌دار بود .\r\n( مسعود سالور )\r\n( 2 ) - شرف الدين ميرزا قهرمانى برادر ناتنى شعاع الدين ميرزا بود و بهمن ميرزا برادرزادهء او . ( مسعود سالور )\r\n","page_name":" 5734 ","page_number":838},
  {"content":"\r\n\r\nآوردند شهر قزوين . رئيس نظميه تحويل گرفت . بعد عده را به فرونت فرستادند . ما مرخصى گرفته مانديم .\r\n\r\nتفنگ دانه‌اى هشت تومان\r\nمىگفت تفنگ با پانصد فشنگ دانه‌اى هشت تومان مىفروختم . تلفن چندتا فروختم .\r\nدو تا دارم ، گفتم به من به فروش . گفت شب روانه مىكنم . اين حرفهاى راست او بود . اما دروغ مىگفت . از ششهزار قزاق اگر دو هزار نفر باقى مانده باشد . سه آترياد ما را الساعه به جنگ بازداشته‌اند . از فوج گارد صد نفر كشته شد . از اين مقوله بسيار گفت كه همه دروغ بود .\r\n\r\nقيمت ماشين موى اسب‌زنى\r\nتلفنها را شب فرستاد . همان اسكلت تلفن است . بيست و پنج تومان به اصرار گرفت .\r\nمن دادم ، اما محض آن‌كه پول نداشت . و الا هركدام اينها را براى تعمير بازار ببرند از بيست و پنج تومان علاوه خواهند گرفت . كسبهء ما اينطورند . من ماشين موى اسب گرفتم ( از ماشينهاى انگليسى كه موى اسب را مىزند و خيلى قشنگ مىشود ) . مستعمل آن را دانه‌اى دو قران . بردند بازار براى يك پيچ پنج هزار گرفت . هرچه گفتم من خود ماشين را دو قران خريدم گفت شما مفت خريديد به من چه .\r\n\r\nرضا خان و رشت\r\nشنبه 24 - طهران جمعى مسجد شاه بر عليه سپهدار اجتماع نموده بودند و نيز در مسجد سپهسالار مردم را تهييج مىكردند ، آژان خبر شد و همه را متفرق كرد . چند چوب و مشت هم ردوبدل شده بود . بعد دسته به‌سمت بازار رفتند . يك راسته بازار هم بسته شد . باز آژان رسيد جمعى را دستگير [ كرد 
  ] و دكاكين را باز كردند . پول مىخواستند و سپهدار داد ساكت شدند و بسيار هم تعريف كردند . شهرت كرده بود رشت را دستهء قزاق رضا خان با جنگليها فتح كردند ، امروز تكذيب شد و معلوم شد قزاق رضا خان پسيخان بوده بدون اطلاع وارد رشت مىشود ، مىبيند قزاق نيست ، مردم نيستند به فاصلهء سه ساعت خارج مىشود . بولشويكها اين نقطه از شهر نبودند .\r\n\r\n","description":"","footnote":"","page_name":" 5735 ","page_number":839},
  {"content":"\r\n\r\n\r\nنطق جنرال ديكسن - سردار همايون رئيس قزاق\r\nسردار همايون با جنرال ديكسن و آيرن‌سايد به آقابابا [ محل 
  ] اردوى قزاق رفتند .\r\nجنرال ديكسن نطق كرد كه به حمد اللّه امروز قزاق شجاع ايران از قيد رقيّت روسها آزاد شد و فرماندهء آنها يك نفر ايرانى مجرب وطن‌پرست گرديد . ما نمىخواهيم مثل روسها شما را در تحت اوامر خود بياوريم . بلكه صاحب‌منصبان شما ايرانى [ خواهند بود 
  ] و چند نفر از ما نظارت خواهد داشت و بدانيد كه سه سال است مواجب و جيره و مخارج شما را ما مىدهيم . بعد سردار همايون نطق كرده بود و از طرف شاه احوال‌پرسى و اظهار التفات .\r\nقزاقها گفته بودند ما مطيع شاه هستيم . به هرچه امر فرمايند اطاعت داريم و سه مرتبه براى شاه هورا كشيده بودند .\r\n\r\nخداحافظى استروسلسكى - ترس سردار همايون\r\nاستروسلسكى هم قبلا [ براى 
  ] وداع آقابابا رفته بود . اداره را هم سرسرى تحويل داد و با خانوادهء خودش با اتومبيل انگليسى بغداد رفت كه اروپا برود . همين‌قدر كه زود رفت راضى شدند . ديگر به حساب يك ماه او و يك شاهى از همهء اين پولها نرسيدند . سردار همايون را در اداره خواسته بود ترسيد نرفت . به‌عوض آنجا رفت خانهء آيرن‌سايد كه مرا استروسلسكى خواسته چه كنم . جنرال خنديده بود و گفته بود چه ضرر داشت مىرفتيد .\r\nگفته بود ديگر نرفتم احتياط كردم . گفته بود چه احتياطى داشت . بعد يك نفر صاحب منصب همراه مىكند مىروند . آنچه معلوم شد نه حسابى داد ، نه اداره‌اى تحويل . فقط گفته بود صاحب‌منصبان روسى كه جمعى دارند هستند و به شما تحويل مىدهند .\r\nانگليسها هم فقط دفع شرّ او را طالب بودند و زود تهيهء حركت او را ديده روانه كردند .\r\nدولت هم به آنها گفته بود در تحت‌نظر نگاه دارند مبادا فسادى بكند .\r\n\r\nانتقاد از استروسلسكى\r\nجرايد حالا كه استروسلسكى رفت تاخت به او آورده‌اند . يكى شرح زندگانى او را مىنگارد ، يكى قضيهء استرآباد را مىنويسد ، ديگرى اسراف‌كاريهاى او را كه مليان براى همين رفتن رشت پول گرفته چه شد كجا رفت . اى واى ، اى امان همه را خورد و برد ، ديگرى خيانتهاى او را در جنگ رشت . حتى بيانيهء رئيس الوزراء هم در تكذيب او شرحى مذكور داشته بود ، درست ضد آنچه يك ماه قبل مىنوشتند و شمشير ناصر الدين شاه را برازندهء هيكل مبارك او مىدانستند . اين قبائى است كه بر قامت او دوخته‌اند .\r\n\r\n","description":"","footnote":"","page_name":" 5736 ","page_number":840},
  {"content":"\r\n\r\n\r\nوضع قزاق\r\nفعلا وضع قزاق و ژاندارم خيلى بد است . بدون لباس ، پاى برهنه ، نه غذا ، نه حقوق ، مثل قشون سرخ لنين در فرونت لهستان . چند نفر آنها ديشب توى خيابان از تحويلدار و سليمان خان اجزاء ماليه كه از سينما مىآمدند تكدى كرده پول گرفتند شام بخورند و كفش خود را وصله نمايند . در اردو هم به سردار همايون گفته‌اند كه ما هيچ‌چيز نداريم ، چند ماه است مواجب نگرفته‌ايم . بدهيد ما البته تا جان داريم جنگ مىكنيم .\r\n\r\nبوزينهء پادشاه يونان\r\nالكسندر پادشاه يونان ميمونى داشت ناخوش شده بود از عشقى كه به وى داشت با او شوخى و بازى مىكرد . شاه را دندان گرفت به آن علت مريض و ناخوش شد . هرچه اطباء معالجه كردند و حتى از فرانسه دو طبيب حاذق آوردند معالجه نشد وفات كرد . دو طبيب را به سيزده هزار ليره آوردند .\r\nلهستان به ميل خود پس از فتوحات صلح كرد و به سراغ ورنگل رفتند . نزد بولشويكها كارى ندارد كه مجددا مصالحه را با لهستان برهم بزند . زيرا وقعى به قرارداد نمىگذارند .\r\nعتبات عاليات سكونت گرفت . سيصد آيروپلن انگليسها آورده بودند .\r\nانگليسها در اين هوا مشغول عمارت ساختن هستند ، آن هم نه كم بلكه خيلى زياد .\r\nهمه‌چيز را حاضر دارند . خشت كه تمام شد و چيده شد فورا عمارت ساخته و حاضر و آماده است . فقط معطلى خشك شدن خشت است . خشت مال هم هندى است .\r\nچهارشنبه چهارم ربيع المولود - چند روز است هوا بارانى است و سرد شده . كرسى و بخاريها به ميدان آمد . روز بد رشتيهاست . طهران خيلى رفتند . به رفتن رشت هم برخى بىميل نيستند اما جواز نظميه نمىدهد . مىگويند مال را گذاشتيم كه جانمان سلامت در برود . حالا جان را هم بايد از كف « 1 » بدهيم . دولت يك گذران كمى مىدهد و خوب هم قسمت نمىكنند . آصف الدوله رياست كميسيون را براى آن‌كه مجددا حاكم رشت شود قبول كرده و تلاش مىكند . تملق از رشتيها مىگويد كه آن سرش ناپيدا . در ايران احدى بدون خيال و صرفه كار نمىكند . نشد نشده باشد .\r\n\r\n\r\n","description":"","footnote":"\r\n( 1 ) - در اصل : كت .\r\n","page_name":" 5737 ","page_number":841},
  {"content":"\r\n\r\n\r\nصاحب‌منصب رابط\r\nكلنل اسمايث به كارهاى قزاق رسيدگى مىكند . به ظاهر اسمش را صاحب‌منصب رابط گذاشته‌اند ، يعنى بين سردار همايون و انگليسها . يك روز سردار همايون به وى گفته بود خواهش دارم عصر زحمت كشيده اينجا بيائيد . راست برخاسته و سلام داده بود شما جنرال ، شما سردار هروقت امر بفرمائيد من حاضر مىشوم . سردار همايون از اين حرف اسمايث به‌قدرى خوشش آمده بود كه در هر مجلس حكايت كرد ، خصوصا به صاحب منصبان قزاق . نه بولشويكها از رشت قدم جلو مىگذارند نه انگليسها از نقله‌ور . وزراء هنوز تعيين نشده‌اند .\r\n\r\nسرپرسى كاكس - ابو تراب قزوينى\r\nدولت عرب در بين النهرين تشكيل [ شد 
  ] . كميسيونر عالى سرپرسى كاكس است و خود او اين صلاح‌بينى را نموده است . يكى از وزراى بين النهرين ابو تراب قزوينى است .\r\nمن آنچه پرسيدم كسى اصل و نصب او را نگفت .\r\n\r\nمأمور الموت\r\nغلامحسين خان نامى [ را 
  ] حكومت مأمور الموت نموده بود يعنى برحسب خواهش من كه به معيت تقى خان پول مرا وصول كند . اين نامرد به حقه‌بازى و هزار جفت و كلك يكصد و پنجاه تومان پول مرا گرفته روز آخر هم مىخواست اسب مرا برداشته فرار كند كه اسب را گرفتند . براى پول شش‌لول كشيده بود . آمد شهر متظلم شديم كه اين چه حكايتى است براى نوزده روز . در حالىكه پولى هم وصول نكرده بوده يكصد و پنجاه تومان مال مرا ببرد . گفتند اين تكه‌اى است كه وزارت داخله براى ما گرفته و با سفارش نامه او را فرستاده مستخدم ادارهء حكومتى شد . گفتم به عالم من هيچ مربوط نيست .\r\nآوردندش قبضها را نشان دادند . گفت من هفت هزار تومان براى فلان‌كس پول وصول كرده‌ام . گفتم به چه سند و به چه دليل . يك دفعه دست كرد توى جيب يك مشت كاغذ درآورد كه به اين سند . قرائت كردند تقى اجارهء محلها را سياهه نموده بود . گفتند اينها كه قبض آدم شاهزاده نيست ، سياهه است . گفتم من ابدا دو هزار تومان اجارهء نقدى در سال ندارم تا او هفت هزار تومان نوزده روزه گرفته باشد . بردند حبس كنند چاقو كشيده بود شكم خودش را پاره كند . آمدند گفتند . نصرت الملك رو به من كرد كه شما شرف او را برديد ، خودكشى مىخواهد بكند . حبس شد . چند روز هم گذشت بالاخره روزى رفتم\r\n\r\n","description":"","footnote":"","page_name":" 5738 ","page_number":842},
  {"content":"\r\n\r\nگفتم آخر چه شد . نصرت الملك گفت خبر ندارى صد شلاق به او زدم و از شهر خارجش كردم . من گفتم اين براى من صد و پنجاه تومان شد ؟ شما به هركس صد و پنجاه تومان الساعه بدهيد حتى خود من حاضر براى صد تا شلاق كه از روى لباس بزنيد مىشوم . گفتند ديگر گذشته . شما هم ببخشيد . من ديدم فايده ندارد سكوت كردم و توى دلم هى فحش به تقى دادم كه چرا بايد بگذارد او قبض بدهد و پول بگيرد . ما ايرانيها اخلاقمان فاسد است ، در محيط بدى نشو و نما نموده‌ايم . ايرانى در مملكت خودش نمىتواند مدير باشد . همه كار به خصوصيت ، تو بميرى من بميرم مىگذرد . جديت ، فعاليت ، در كار نيست . چشم ما چهار تا شود بايد زير دست ديگران كار كنيم تا آدم شويم .\r\n\r\nآتش زدن امامزاده هاشم\r\nبولشويكها امامزاده هاشم را آتش زدند . به مسجد و بقعه هم ابقاء نكردند . متعاقب ، انگليسها آنجا وارد شدند . پرت انزلى هم به واسطهء بمب خراب شده كشتى نزديك نمىشود . امروز بيست و هشتم قوس است برف زيادى آمد . الان هم مىبارد و به شدت سرد است . از زير كرسى نمىشود بيرون آمد .\r\nديشب اسمعيل خان با نايب قونسل كه كهك شكار اردك رفته بودند آمدند اما از شدت سرما ممكن نشده بود از اطاق بيرون بروند . چه خوب شد من به اين دعوت عذر خواستم .\r\n\r\nيادداشت انگليس\r\nمىگفت از اخبار رويتر كه در انگلستان برضد پلتيك دولت و لرد كرزن اقدامات شده كه چرا آنقدر پول قشون‌كشى به ايران بايد داد . در حالىكه ايران از اجراى قرارداد طفره [ مىرود 
  ] و مسامحه دارد . به اين واسطه سفارت انگليس « نوتى » به دولت ايران داده است ، در صورتى كه منافع ما مشترك نيست و شما قرارداد را اجرا نمىكنيد ، ما هم خواهيم رفت . سيصد و پنجاه هزار ليره براى قزاق پول داديم و قزاق در كار انحلال است .\r\nيا بايد نظارت كنيم يا نمىدهيم .\r\n\r\nمجلس مشاورهء عالى\r\nدر طهران مجلسى به رياست عاليهء شخص اعليحضرت منعقد شده . پس از آمدن شاه و نطق مختصر و رفتن ، رئيس الوزراء نطق مفصل مىكند . هركس در جواب حرفى\r\n\r\n","description":"","footnote":"","page_name":" 5739 ","page_number":843},
  {"content":"\r\n\r\nمىگويد . بالاخره مىگويند مجلس شوراى ملى مفتوح شود رأى بدهد . در حقيقت مجلس مشاورهء عالى بدون نتيجه مىشود ، مثل تمام مجالس ما . هنوز جرايد اينجا نرسيده است كه از تفصيل درست مسبوق شويم . اما انگليسها ديگر صبر و حوصله ندارند و احتمال قوى مىرود گردنهء امامزاده هاشم را تخليه نموده منجيل بيايند . بعد هم همه‌جا را تخليه كنند . ما ساكنين قزوين در اين برف و سرما چه كنيم معلوم نيست . مردم حس ندارند . حال روسيه را مىشنوند ، رشت را مىبينند ولى ساكت هستند .\r\n\r\nمجلس شوراى ملى\r\nاما اين‌كه مىگويند مجلس باز شود چارهء همه دردها را بكند پنج سال است اعلان انتخابات داده شده وكلاى طهران هم منتخب شده‌اند اما هنوز از ولايات به‌قدر شصت نفر وكيل حاضر نشده كه مجلس مفتوح شود . اصلا عمر مجلس ما هم با اين ترتيب انتخابات بسيار كم است . در ممالك خارجه كه در يك روز محتمل است در دويست نقطه وكيل انتخاب شود مدت وكالت چهار سال و پنج سال است ، اينجا دو سال . با آن جديتى هم كه دمكراتها براى انتخاب مستقيم و عمومى به خرج دادند به كلى نتيجهء معكوس بخشيد . هركس ده و ملك و نفوذ شخصى زيادتر داشت وكيل شد ، نداشت نشد .\r\n\r\nانتخابات كردستان\r\nفخر الممالك از كردستان مراجعت كرد . مىگفت هر سه نفر وكيل كردستان از طايفهء آصف ديوان شد ( طايفهء وكيل ) . زيرا ملك و رعيت آنها بيش از طايفهء اردلان و ديگران است . اينها قرب پانزده شانزده هزار رعيت به شهر آوردند و تعرفه به نام آنها گرفتند . بعد رعايا را مرخص [ كردند . 
  ] فقط پانصد نفر در شهر نگاه داشتند رأيها را نوشته ، اين پانصد نفر را روزى به يك لباس و يك ترتيب با آراى مصنوعى كه اسامى خودشان بود به انجمن نظار فرستادند كه دو عضو آن انجمن هم از خودشان بود . به اين ترتيب اكثريت را بردند . حتى مىگفت از رعاياى امير نظام همدانى قرض گرفتند كه در موقع انتخاب همدان از رعاياى خود پس بدهند .\r\n\r\nرأى يكى پنج ريال\r\nرأىفروشى در كردستان اسباب دخل عمده شده بود . هركس كه رعيت يا اتباع نداشت چند نفرى بودند كه دلال رأى بودند . رائى پنج هزار پول مىگرفتند . ليكن رأى را\r\n\r\n","description":"","footnote":"","page_name":" 5740 ","page_number":844},
  {"content":"\r\n\r\nاغلب نمىدادند . آدم بود كه سه دفعه چهار دفعه بل متجاوز رأى خود را فروخته بود .\r\nبراى حاج عز الممالك خيلى پول داده بودند ، اما گول خورده بودند . فقط بيست و پنج رأى براى او داده بودند .\r\n\r\nدخو و انتخابات خمسه\r\n« دخو » « 1 » كه براى انتخابات خمسه رفته بود بالاخره راضى شده بود يك وكيل جهانشاه خان منتخب كند ، يكى اسعد الدوله « 2 » ، يكى را به ميل مردم باقى بگذارند .\r\nممكن نشده بود . بالاخره جعبه‌هاى رأى را مهر و توقيف كرد تا از دولت جويا شود كه چه بايد بكند . در مملكت ايران اين قسم انتخاب غلط است . در آلمان و ژاپن هنوز عمومى نيست چه رسد به ايران . كوره‌پزهاى طهران ، دهخداهاى قزوين هريك مىتوانند صاحب هزار راى از عمله‌جات و باغبانهاى خود بشوند ، چه رسد به قوام الملك و امير افشار .\r\n\r\nدموكراتهاى ما - فرق ايران و ممالك ديگر\r\nيادم هست كه دمكراتهاى ما وجدى و سرورى داشتند كه بالاخره ترتيب انتخابات سابق را برهم زديم ، حالا عمومى شده بدون هيچ قيد و شرط و مجلس مملو از حاميان رنجبر و ايران گلستان مىشود . اما خير به كلى عكس آن شد . از روى عدم بصيرت بود مثل ساير مرامشان در ايران ، كه به هريك دست بزنند مثل همين خواهد شد . دمكراتهاى ما همه جوان ، بىتجربه ، تازه از اروپا آمده ، كمتر بلكه هيچ از اوضاع [ و 
  ] روحيهء اين مملكت آگاه نمىباشند . مرامى را ترجمه كرده‌اند و چون در امريكا يا فرانسه حسن اثر كرده البته در ايران هم خواهد كرد . در حالىكه اين قسم نيست . هروقت ايران امريكا و فرانسه شد خودش ترتيب خواهد گرفت . چون در فرانسه يك نفر چند تا ده ندارد خوب است در ايران هم نداشته باشند . بله بسيار خوب است اگر ايران هم مثل فرانسه باشد . نه آن‌كه اربابهاى گردن‌كلفت در ملك‌دارى درمانده‌اند و رعيتشان از جور و ظلم نان شب ندارد و يك ساعت ملك را به دست خودش بدهند نمىتواند از ظلم تحصيلدار ، حاكم ، مأمور ، سرباز ، سوار خانوار نگاه بدارد . امروز در سايهء امير افشار و قوام الملك و\r\n\r\n\r\n","description":"","footnote":"\r\n( 1 ) - على اكبر دهخدا از طرف دولت مأمور رسيدگى به وضع انتخابات آن ناحيه شده بود . درين‌باره گزارش مفصلى ازو به دست آمد كه آقاى على آل داود با مقدمه‌اى در دفتر . . . ميراث اسلامى ايران ( قم ، 13 ) به چاپ رسانيده است . ( ا . افشار )\r\n( 2 ) - پدر ذو الفقاريها .\r\n","page_name":" 5741 ","page_number":845},
  {"content":"\r\n\r\nسپهسالار نمىتواند از دست تعديات مأمورين دولت ، نان راحت بخورد چه رسد به آن كه حفظ آنها هم برداشته و محو شود .\r\n\r\nتقسيم املاك در ايران\r\nاگر ايران امن و منظم باشد به حكم ميراث ، خود املاك خورده مالك مىشود . چون فاقد آنهاست كسى جرأت نمىكند ملك خورد بخرد . فى المثل مادر ما مرحومه شد سه دانگ در كشمرز ملك داشت دوازده سهم شد سواى سهمى حضرت و الا . فروختند اما كى خريد مصطفى خان . اگر رعيت كشمرز امنيت داشت و مىتوانست از جور همان مصطفى خان يا على خان يا مأمور ديوان نگاه دارد خودش مىخريد ، زيرا سهمى دويست تومان فروخته شد و صد نفر رعيت آن‌وقت در كشمرز بود كه هركدام هزار تومان پول و حشم داشتند . حتى تعدى و گرانى باعث شد كه آنچه هم رعيت از سابق داشت فروخت .\r\n\r\nدورهء تيول - املاك اربابى\r\nبيشتر اين املاك ايران از شصت و هفتاد سال به اين طرف اربابى شده است . در رودبار و الموت چندين ده خرده مالكى بود در همين چند سال از تعديات مجبور شدند به امير اسعد فروختند كه در زير سايهء او اقلا نان رعيتى خود را راحت بخورند . اين همه املاك سرتاسر مملكت ايران كه تيول بود براى دفع تعدى و ظلم بود كه صاحب تيول تعدى را رفع كند . تيول برهم خورد غالب فروختند ، زيرا ممكن نشد نگاه دارند . حالا هروقت امنيت شود ، رعيت مطمئن شود ، پنجاه سال نخواهد گذشت كه همه خرده مالكى و رعيتى مىشود . فلان زن ، فلان كاسب نمىتواند طهران نشسته و ملك جزئى اصفهان را نگاه دارد يا به عكس . امن باشد رعيت مىخرد ، نباشد مىماند خراب مىشود . يا يك مالك كل ديگرى خواهد خريد .\r\n\r\nانفع مرامها : امنيت\r\nپس انفع مرامها براى دمكرات يا اعتدال ، يا هر ايرانى امروز كوشش در امنيت و رفع جور و تعدى مأمورين دولت است كه تا آن رفع و دفع نشود و در تحت قوانين درنيايد هيچ كارى ترتيب و انجام نخواهد گرفت و به هر كار ديگرى دست بزنند باعث ندامت و پشيمانى است . باز من داخل معقولات شدم كه در حقيقت زيادى است . زيرا همان مطالبى كه روزبه‌روز نوشته مىشود همهء اينها را خواهد فهماند .\r\n\r\n","description":"","footnote":"","page_name":" 5742 ","page_number":846},
  {"content":"\r\n\r\n\r\nاستعفاى قيصر - نقل يادداشتهاى قديم\r\nمطالب ذيل از روى يك يادداشتى كه با قلم مداد در هشتم صفر نوشته بودم و در جوف كاغذجات پيدا شد چون بىاهميت نبود درج افتاد .\r\n« 13 نوامبر - قيصر در سن پنجاه و نه سالگى و پس از سى سال سلطنت مثل ناپلئون استعفا داد . مدت و فاصلهء اين دو نفر يكصد و چهار سال است . . . . « 1 » استعفا [ داده 
  ] . در تمام پروس انقلاب برپا شده ، پيش‌بينى ممكن نيست . ليكن وحدت نژاد و درجهء نژاد و درجهء علم و تشكيلات سلطنتى مانع است كه مثل روسيه بشود ( چنانچه نشد ) . به وصول خبر استعفاى قيصر تمام ادارات متفقين بيرقها [ را 
  ] بالا كشيده جشن شروع [ شد 
  ] و اتومبيلها با بيرقها به گردش افتاد . نمايندگان آلمان براى متاركه درزبرگ بدين اسامى بودند : كنت اويرن دورفت - ژرنال كندل - فن ونيزفند . ششم نوامبر اولين شورش در كيل و كشتى جنگى قيصر و شلويك طلوع كرد كه تمام صاحب‌منصبان را كشته و بيرق سرخ برپا نمودند . ادميرال سوشن حاكم كيل حبس و شوراى سربازان و كارگران منعقد گرديد .\r\nپس از 1563 روز جنگ كه اول آن چهارم مى 1914 و آخر آن يازدهم نوامبر 1918 باشد امضاء متاركهء جنگ واقع گرديد . براى يك ماه متاركه - تخليهء اراضى آلزاس و لرن - پنجهزار توپ - سى هزار ميترايوز - سه هزار مين‌انداز - يكصد تحت البحرى - يك هزار اتومبيل - پنجهزار لوكوموتيو - خطوط راه‌آهن - كارخانه‌جات - ابنيه - اشغال اراضى يسار رود رن - تعيين سى كيلومتر در اراضى بىطرف در سمت يمين رن - ابطال معاهدهء برست ليتوسك و بخارست - اسرار اقتصادى ، شيميائى و رنگ‌سازى - آزادى اسرا بدون عوض و غرامت - تسليم طلاهاى بلژيك و رمانى و روسيه . با اين‌حال آلمان دولتى خواهد بود كه بتواند به شرايط عمل كند يا نه ؟ مطلبى است جدا . قيمت يك ماه متاركه كه اين باشد قيمت صلح چه خواهد بود .\r\nساعت پنج صبح يازدهم نوامبر 1918 امضاى متاركه گرديد . ساعت يازده ترك عمليات جنگى . شارل امپراطور اطريش هنگرى و اغلب سلاطين آلمان استعفا دادند .\r\nشارل خود مىگويد مقصود من از استعفا آن بود كه مانعى براى پيشرفت آزادى وجود نداشته باشد .\r\nيازدهم نوامبر - پنج ساعت و پنجاه دقيقه قبل از ظهر قيصر وارد هلاند گرديد . يك سر با اتومبيل خود به قصر آمرونكن در قصبهء ماآرن [ رفت 
  ] و مهمان كنت بن تينگ گرديد .\r\nكنفرانس صلح اول ژانويه منعقد خواهد شد . مشير الدوله از رفتن اروپا استعفا داد و\r\n\r\n\r\n","description":"","footnote":"\r\n( 1 ) - يك كلمهء ناخوانا .\r\n","page_name":" 5743 ","page_number":847},
  {"content":"\r\n\r\nمىگويد خود وثوق الدوله اگر گرفتارى مانع نباشد برود از همه بهتر خواهد بود .\r\nهيجدهم نوامبر - قشون فرانسه وارد لرن شد . افتخار پيشروى با رژيمان ماركش بود .\r\nدر لندن و پاريس جشنى گرفته شد كه نظير آن در عالم ديده نشده است . پتان ملقب به مارشال دوفرانس شده با قشون خود وارد متز گرديد . مارشال فوش و جنرال كاستلنيو وارد استرازبورغ . فاتح بزرگ‌ترين جنگهاى تاريخى .\r\nعدهء تلفات قشون انگليس تا دهم نوامبر از سه مليان و پانصد هزار نفر سواى تلفات هوائى 142634 نفر صاحب‌منصب ، 2900000 تابين كه از عدهء صاحب‌منصب 32769 نفر مقتول شده است و از تابين 500260 نفر . از فرانسه 126700 صاحب منصب و 2500000 تابين . تلفات 32800 نفر صاحب‌منصب ، 521000 تابين ( چون خط مداد لايقرء بود شايد سهوى شده باشد . ) تلفات آلمان را چهار مليان مىنويسد .\r\nويلسن پاريس خواهد رفت براى عقد مصالحه و تماشاى ميدانهاى جنگ و اماكن مخروبهء جنگ . » ( انتهى . )\r\n\r\nنظريات ماژور ، يعنى انگليسها\r\nپنجشنبه 21 ع 1 - من امروز عصر قونسلگرى نزد ماژر رفتم . مدتى صحبت داشتيم .\r\nاو گفت لحن نوت سفارت خشن يا التيماتوم‌گانه نبود . چون در انگلستان بر عليه اقامت قشون در ايران تنقيدات مىشود جمعى براى اضافهء مصارفات ، برخى از نقطهءنظر سلامت روى ، كه دستهء اخير نفهميده مىگويند . ما حقيقت را به دولت ايران گفتيم كه اين قشون و اين پول براى آن مانده و به مصرف مىرسد كه دولت ايران در سايه و پناه آن مشغول تشكيلات و تنظيمات و مرمت كارهاى خود باشد و يك سال است شروع به هيچ اصلاحى ، كارى نشده است . ما تا قيام قيامت نمىتوانيم قشون در ايران نگاه داريم و پول بدهيم و بىمصرف خرج شود . دولت ايران بايد زودتر شروع به كار نمايد كه امورات اصلاح شده ، ما هم بتوانيم قشون خود را ببريم و منقصتى روى ندهد .\r\n\r\nايران را بلشويكى نمىكنيم\r\nمن گفتم از قرار معلوم مجلس مشاوره نتيجهء مطلوبه را نداده . پس شما مىتوانيد محرمانه به من بگوئيد كه اگر به زودى خواهيد رفت من هم در تهيهء فرار و حركت باشم .\r\nگفت ما براى اعتراض يا عدم فهم چند نفر يا چندين نفر با دولت ايران كه فعلا منافع مشترك داريم لجاجت نمىكنيم . ما حقايق را گفتيم ، كم‌كم چارهء نادان مىشود . ما يك دولت قديمى مثل ايران را به حرف چهار نفر بولشويكى منقرض و فنا نمىكنيم . گفتم پس\r\n\r\n","description":"","footnote":"","page_name":" 5744 ","page_number":848},
  {"content":"\r\n\r\nمهلت مىدهيد ، گفت البته . گفتم ممكن است به هيچ قسم اين مطالب سر نگيرد و برويد .\r\nگفت آن هم خيلى طول دارد ، شما فعلا راحت باشيد . بعد صحبتهاى متفرقه شد بيشتر از انتخابات و وكلا . من ترتيب انتخابات كردستان را برايش حكايت كردم . خيلى اسباب تفريح شد . از آنجا خيابان گردش رفتم . ماژور مسعود خان را ملاقات نمودم .\r\n\r\nاخبار دادن از حركات بلشويكى\r\nاينجا لازم است شرحى كه فراموش شده بنويسم . كلنل اسمايث از من خواهش كرد واقعات و اخبارى كه در تنكابون ، رودبار و الموت روى مىدهد به مشار اليه راپرت بدهم ، اعم از راست يا دروغ ، اهم يا عادى . من گفتم اولا اين مسئله مصارف دارد . بايد چند نفر آدم گرفت . ثانيا من فقط از نقطه‌نظر ضديت با بولشويك كه با كيش و آئين و همه چيز من مخالف است به عهده مىگيرم . ثالثا ضامن اين راپرتها نمىشوم . گفت ما هم از همان نقطه‌نظر ضد بولشويكى است كه به شما تكليف مىكنيم ، ضمانت هم نكنيد ، مصارف هم مىدهيم .\r\nمن ميرزا حسين را براى اين كار انتخاب كردم و به او نوشتم دو سه نفر قاصد هم بگيرد و هر هفته اخبارات رشت و تنكابون و غيره را بدهد . اولين راپرت هم كه رسيد و من براى كلنل فرستادم همان مطالب شفاهى را نوشتم كه اگر جائى ابراز كند من متهم به خبرنگارى انگليسها نشوم ، آن هم در سن پيرى .\r\n\r\nماژور مسعود خان\r\nمسعود خان امروز كه با من بناى صحبت را گذاشت اصرار داشت كه من هر خبرى مىشنوم به آنها بدهم و مىگفت چون امروز فرونت به دست انگليسها افتاده ايرانيهاى معترض بيشتر انتريگ مىكنند . من كه هيچ از خيالات و توطئهء آنها مسبوق نبودم و نمىدانستم چه در نظر دارند و چه در سر دارند گفتم خيلى شما را امروز شايق به كسب اطلاعات مىبينم . گفت لازم داريم ، گفتم عذر مىخواهم من راپرتچى و جاسوس كسى نمىشوم . آن مطالبى را هم كه راپرت دادم تمام از نقطهءنظر بولشويكى بود . حالا كه مطالب و اخبارات خارج از آن مسئله را هم مىخواهيد خيلى آدم در اين شهر هست رجوع كنيد . شأن من اجل از جاسوسى است و به خشم از او جدا شدم . الكلام يجرّ الكلام حالا كه مطلب به اينجا رسيد خوب است تا خاتمهء آن نوشته شود .\r\n\r\n","description":"","footnote":"","page_name":" 5745 ","page_number":849},
  {"content":"\r\n\r\n\r\nكلنل فضل اللّه خان\r\nمن چند روز ديگر نزد اسمايث رفتم . ديدم خيلى مشغول است . مرا ديد خواست [ و 
  ] تعارفات كرد و شرحى بيان كرد كه ماژر محمود خان بسيار بد صاحب‌منصبى است ، ابو الفتح خان معقول‌تر است . كلنل فضل اللّه خان اينجا آمده بود فورا او را بيرونش كردم .\r\nهمان كارها كه او كاشان كرده است كفايت نمود . بعد شرحى از قزاقها گفت كه متصل كار مىكنم و اصلاحات مىكنم .\r\nبعد از من جويا شد كه جديدا راپرت نرسيده است . من گفتم خير هروقت رسيد البته مىرسانم . بعد صحبتهاى ديگر شد و من برخاستم . مسعود خان و كاظم خان تا دم درب اطاق مشايعت كردند . آنجا باز مسعود خان با من در باب راپرت حرف زد . گفتم مصارف آن از كجا بايد برسد . گفت اين فرمايش را به ادموند بفرمائيد . گفتم شما به من گفتيد حالا من بروم به ادموند بگويم . پس من هم نوشتم برهم بزنند و حقيقت هم داشت . به ميرزا حسين نوشته بودم كه خيالى بود سرنگرفت . اين را گفته و بيرون آمدم .\r\nمن ديگر مسعود خان و كاظم خان را نديدم . كلنل هم از منزل خود رفت به عمارت قزاقخانه و همان در كوچه و خيابان ملاقات شد . سر سوارى چيزى مىگفت و مىرفت ، تا مسئلهء سيم حوت و كودتا و رياست‌وزرائى سيد ضياء « 1 » به ميان آمد ، مسعود خان وزير جنگ شد و كاظم خان حاكم نظامى طهران شد و من فهميدم كه قصد آنها و كلنل از آمدن قزوين و آن تلاشها چه بود . اگرچه در به دو طلوع كودتا كه هيچ‌كس تصور نمىكرد بدان زودى زوال يابد ، من كمى مكدر بودم كه چرا تحاشى كردم و شايد به همان جهت مرا طرد كردند . اما پس از خاتمهء آن بسياربسيار خوشحال شدم كه همان خوب بود داخل نبودم و باعث زحمت من نشده .\r\n\r\nامير امجد : نقشهء كودتا\r\nمن تصور مىكردم جز آن سه نفر از گفتگوى با من كسى واقف نشده است . يك روزى پس از چندين ماه تغيير كابينهء سيد ضياء ، از عمارت ژاندارمرى قزوين و نزد ابو الحسن خان بيرون مىآمدم در خيابان باغ حكومتى ديدم غياث نظام ، امير امجد با سلطان امان اللّه خان و دو صاحب‌منصب ژاندارمرى ديگر ايستاده صحبت مىكنند . به من احترام كردند . من هم جلو رفته دست دادم و گفتم مشغول چه صحبت بوديد . امير امجد\r\n\r\n\r\n","description":"","footnote":"\r\n( 1 ) - اين مطالب از واقعات بعدى است . علت اين است كه مطالب را مدتى بعد از نوشتن به صورت رئوس يادداشت از روى يادداشت درين دفتر نقل و به مناسبت به جريان كودتا اشاره كرده است . ( ا . ا . )\r\n","page_name":" 5746 ","page_number":850},
  {"content":"\r\n\r\nبدون درنگ گفت نقشهء كودتا مىكشيديم . گفتم آن نقشه كه نتيجه نداد . پس اين مرتبه بهتر بكنيد . گفت بله شما كه هيچ خبر نداشتيد ، داخل نبوديد . من گفتم اگر من هم داخل بودم معاون حكومت نظامى طهران مىشدم . گفت حالا كه نه اسمايث هست نه مسعود و نه كاظم تا معلوم شود . گفتم اگر آنها بودند بهتر از اين جواب مىدادم كه به شما دادم . آن وقت امان اللّه خان و آن دو نفر گفتند حضرت و الا صحيح فرمودند . اگر ايشان هم داخل بودند مثل شما داخل عملى شده بودند . من بيرون آمدم و دانستم كه اسم مرا داخل نموده بودند . اما خدائى شد يا نشد كه بازى نگرفتند . بعد هم من خيلى مايل بودم كه امير امجد را جاى خلوت ديده درست جويا شوم كه ملاقات نشد و الموت آمدم .\r\nشنبه 23 ربيع الاول ، دوازدهم قوس - برف ديگرى آمد . طورى يخ‌بندان شده كه هيچ‌كس ياد ندارد . زمين و زمان يخ است . عبور از كوچه‌ها پياده و سواره ممكن نمىشود . روزنامه رسيد به واسطهء تعطيل موقتى دير طبع و منتشر شده بود .\r\n\r\nمجلس مشاورهء بىفايده\r\nشنبه 16 برحسب دعوت براى مشورت امور و قرائت يادداشت اخير سفارت انگليس مجلس در دربار سلطنتى به رياست عاليهء اعليحضرت منعقد گرديد كه بهتر آن است عين روزنامه را ملصق به اين كتاب كنم « 1 » تا به خوبى از ترتيب مجلس و عدم نتيجه آگاهى حاصل شود . آنچه محض نزاكت در اينجا درج نشده يكى اختلاف بلكه مشاجرهء بين اهل مجلس است ، ديگرى هياهوى خارج عمارت شاهى .\r\n\r\nما را به انگليس نفروشيد\r\nبامزه‌تر از همه اين بود كه جمعى قرآن به دست گرفته جلوى درب ورود ميدان ارگ ايستاده بودند . هريك از مدعوين كه پياده مىشد كلام اللّه را جلو برده قسم مىدادند و ناله مىكردند كه ما را به اين كلام اللّه به انگليس نفروشيد . از جملهء اين اشخاص يكى شيخ محمّد على الموتى بوده است .\r\nتهيهء اين مجلس قبلا ديده شده بود كه بلانتيجه بماند . بلكه در بيرون هم اقداماتى به عمل آمده بود كه اگر كسى مخالفت كند يا برضد حرف بزند يا مصر در گرفتن نتيجه شود برايش مخاطره داشت . به اين جهت جز همان وكلاى مجلس و فقيه التجار كسى حرف نزد . در بيرون هم كه به همه‌قسم داده بودند .\r\n\r\n\r\n","description":"","footnote":"\r\n( 1 ) - متأسفانه روزنامه‌هاى دفتر نيست و مفقود شده است .\r\n","page_name":" 5747 ","page_number":851},
  {"content":"\r\n\r\nاز مجلس در ايران نمىتوان نتيجهء قطعى گرفت و لو آن مجلس منعقد از شش هفت نفر باشد و موضوع مذاكره يك امر دو تا پولى .\r\n\r\nمكاتبات كوچك خان و احسان اللّه خان\r\nشب اسمعيل خان منزل من آمد . گفت امير مقتدر به هر شكل هست سواد يا اصل مكاتبات بين ميرزا كوچك خان و احسان اللّه خان را تحصيل نموده جهت قونسلگرى روانه مىدارد . دو كاغذ مهم آنها جديدا رسيده . يكى را ترجمه نمودم ، ديگرى مىبرم كه ترجمه كنم . محرمانه شما بخوانيد . خيلى مطول بود من سواد برنداشتم . آنچه در ذهن سپردم از اين قرار است .\r\n\r\nترجمهء نامهء احسان اللّه خان\r\n14 عقرب 99 - رفيق ميرزا كوچك خان .\r\n دو دوست قدرشناسند حق خدمت « 1 » را * كه مدتى ببريدند و باز پيوستند \r\nبعد شرح مىدهد كه شما با ما خدعه كرديد رفتيد . بلكه قشون شما پشت‌سر ما را تهديد كرد . اما ما ميل نداريم دامان كسى را كه مدتى است خدمت به انقلاب مىكند ملوث نمائيم . همه را نمىگوئيم و نمىنويسيم . باز حاضريم شما را بپذيريم . امروز كه چشم تمام انقلابيون عالم به‌سمت ما باز است خوب نيست بين ما مغايرت و دوئيت باشد . نه مادهء 1333 چه بود و اين كارها چه .\r\n گر هنرى باشد و هفتاد عيب * دوست نبيند به جز آن يك هنر \r\nدر خاتمه نه تصور كنيد ما از راه عجز و ناتوانى اين مراسله را به شما مىنويسيم ، بلكه مىخواهيم با شما اتمام‌حجت كنيم و بفهمانيم اگر مايل هستيد ما هم منت داريم .\r\nامضاء : احسان اللّه - خالو قربان تير خورده ، مهر كميتهء انقلاب ايران .\r\n\r\nنامهء كوچك خان\r\nكاغذ خيلى مفصل و با عبارات اديبانه بود . اما جواب نسخهء آن حاضر نبود . شفاها گفت كه چندين صفحه بود خيلى بهتر و منطقىتر از مال احسان اللّه خان كه ما قرارمان اين بود روسها را بياوريم ، اما نه آن‌كه اختيار را به دست آنها بدهيم . آورديم و شما گرويديد تا كار به اين‌جا كشيد كه اسم انقلاب را نزديك نفر ايرانى نمىشود برد . ابو كف آن كارها\r\n\r\n\r\n","description":"","footnote":"\r\n( 1 ) - صحبت درست است . ( ا . ا . )\r\n","page_name":" 5748 ","page_number":852},
  {"content":"\r\n\r\nرا كرد . هرچه خوب بود را نديد ، بدها را نگاه داشتيد . بالاخره تهيهء كشتن مرا مىديد . من البته مىرفتم به‌جاى خود . من بد كردم رفتم . آنها كه ماندند چرا آن قسم كشتيد . بعد اسم يكان‌يكان را مىبرد و باز مىنويسد هر مملكتى يك قسم مزاج دارد .\r\nما در ايران نمىبايست آنطور حركت و رفتار كنيم كه روسيه كرد . آن همه مال گيلانى چه شد . اين مردم را چرا اين قسم متفرق كرديد . مگر مىتوان به ايرانى گفت روزى يك تكه نان بگير . اين جمع‌آورى ارزاق چه بود . طريقهء انقلاب در ايران اين نبود . من زمينهء خوبى تهيه نموده بودم . نبض ايرانى به دست من افتاده بود . شما نفهميديد . طورى كرديد كه ديگر اسم انقلاب نزد ايرانى نمىتوان برد .\r\nحالا هم من اينجا نشسته‌ام خيلى از شما بهتر كار مىكنم . هروقت پرده از كارها بالا رفت به شما ثابت مىكنم . حالا هم مىگوئيد بيايم . به چه اطمينان مىگوئيد سويت روس همه‌قسم همراه است . به من معلوم كنيد بدانم . اينها حرف است يا روى كاغذ آمده . مواد آن چيست ، ضامن آن كيست . امروز ما و شما با دولت انگليس جنگ مىكنيم ، نه ايران .\r\nكارى كرديد كه ايرانى به آغوش ديگرى افتاد .\r\n\r\nفوت آقا جمال قزوينى\r\nجمعه 29 ع 1 ، 18 قوس ، 25 نوامبر - حجة الاسلام آقاى آقا سيد جمال الدين قزوينى به رحمت ايزدى پيوست . چهارشنبهء گذشته در مسجد جامع ختم گذاشتند . تمام مردم قزوين بودند . حكومت ختم را برچيد . مرد نيكى ، آقاى محترمى بود ، زاهد ، عابد ، دوست ، رفيق ، رحمة اللّه عليه . در الموت جزئى ملكى داشت . با من از قديم نهايت مهر و محبت را داشت . در دوستى و قول خود ثابت بود كه من در عمر خودم چنين شخص ثابت‌قدمى نديده بودم . شصت و هفت سال داشت . دو پسر دارد كه دومى در عتبات درس مىدهد . احتمال مىرود جاى پدر را بگيرد . مردم قزوين به آقاى مرحوم عقيده داشتند .\r\n\r\nفوت فخر الاسلام شهيدى\r\nدر اين مجلس ختم خبر آوردند كه فخر الاسلام شهيدى وفات كرد . يكى از بهترين مصدّق و خبره‌هاى اين شهر بود كه از همه املاك و دعاوى و از تمام حدود و ثغور املاك اينجا بصيرت كامل داشت . براى هر تصديق ، هر نزاع ، هر حدود ، هر ملكى وجودش لازم و نافع بود . مرحوم مشار اليه هفتاد سال متجاوز داشت ، اما دل‌زنده و خوش‌صحبت و بشاش و شوخ بود . مرحوم فخر برادرزادهء قرة العين معروفه بود ، رحمة اللّه عليه . پسرش\r\n\r\n","description":"","footnote":"","page_name":" 5749 ","page_number":853},
  {"content":"\r\n\r\nمعمم [ است 
  ] و در عتبات درس خوانده و فعلا متولى مدرسه و مسجد شهيد است .\r\n\r\nنطق كرزن\r\nروزنامهء « ايران » شرحى نوشته بود كه اى ايرانيها نطق لرد كرزن را بخوانيد عبرت بگيريد . نطق لرد مشار اليه مفصل است « 1 » . مفاد آن اين است اگر ايرانى نخواهد ما به او كمك و همراهى مادى و معنوى بكنيم كه مملكتش آباد و قشونش منظم و از شر اشرار بولشويكى حفظ شود ما هم اصرارى در اين باب نداريم ، او را به حال خودش مىگذاريم .\r\n« ايران » مىنويسد آن وطن‌پرستانى كه مىگفتند خوب است انگليس ما را به زور و نيروى شمشير بگيرد تا ما نزد اعقاب خود شرمنده و روسياه نباشيم حالا مأيوس شويد كه انگليس به زور سرنيزه و شمشير نخواهد آمد ، بلكه با زبان خيلى ملايم به شما تكليف مىكند كه ميل داريد من با شما كمك و همراهى كنم حاضرم . نداريد سر خود را گرفته برويد و ما آنقدر كارهاى لازم‌تر داريم كه اين كار شما نزد آن هيچ است .\r\nلرد كرزن چند جاى نطق خود مىگويد من هيچ ادعا نكردم ايران تحت الحمايهء ماست . ايران باشوكت ، ايران باعظمت ، ايران مستقل ( اين نطق در جواب نقادين خود انگلستان است ) . در خاتمه مىگويد قشون تا بهار در قزوين خواهد بود ، بعد توقف نمىكنيم .\r\n\r\nمجلس روز شانزدهم\r\nعدل الممالك از طهران آمده بود و مجددا خواهد رفت . خودش مىگويد عدم توكل به روز من اين قسم آورد كه مبلغها متضرر شدم و متصل هم بايد در راه باشم . از مجلس شانزدهم « 2 » به من حكايت كرد . اولا جمعى را دم درب ارگ گذاشته بودند هركس از مدعوين مىرسيد به او مىگفتند شما را به اين كلام اللّه قسم قرارداد را قبول نكنيد .\r\nاگر بكنيد . . . « 3 » . هم التماس مىكردند ، هم تهديد . بعد هم در مجلس مشاوره جمعى گفتند اين سيئات اعمال مشير الدوله است . مشير الدوله با وزراى سابق و مؤتمن الملك و چند نفر ديگر با تكدر برخاسته از مجلس خارج شدند . جمعى ديگر گفتند بايد مجلس\r\n\r\n\r\n","description":"","footnote":"\r\n( 1 ) - متن نطق در ضمائم ملاحظه شود .\r\n( 2 ) - مقصود مجلسى است كه در شانزدهم ع 1 حضور شاه تشكيل شد . ( صفحهء 5740 ديده شود ) .\r\n( 3 ) - نقطه‌چين در اصل است .\r\n","page_name":" 5750 ","page_number":854},
  {"content":"\r\n\r\nمفتوح [ شود 
  ] و رأى بدهد . ديگران جواب دادند اصلا ما اين وكلا را قبول نداريم .\r\nوكلائى كه حاضر بودند از اين حرف رنجيده برخاسته بيرون رفتند . فقط معدودى باقى ماند . يكى گفت بايد صبر كرد تا جواب مسكو برسد . يكى گفت ما بىطرف هستيم .\r\nبالاخره مجلس شلوغ ، حرفها درهم‌برهم شد ، برخاسته و پى كار خود رفتند .\r\n پى مصلحت مجلس آراستند * نشستند و خوردند برخاستند \r\n\r\nسرماى امسال - افتتاح مجلس\r\nسه‌شنبه 3 ربيع الثانى ، 22 قوس - سرماى امسال را پيرمردهاى قزوين ياد ندارند . از الموت برنج و مرغ و كشك و غيره آورده بودند . دو قاطر هم تقى خريده است در يكصد و نود تومان . خيلى به نظرم گران آمد . والدهء على محمّد در اين هوا مىخواهد برود .\r\nميرآخور هم براى كارهاى خودش مىرود . من گفتم پس اسمعيل هم اسبها را برداشته ببرد . با اين يخ‌بندان سوارى نيست ، قصد طهران هم دارم . تقريبا ماهى سى تومان هم خرج اين سه اسب صرفهء من مىشود . افخم الدوله نوشته بود مجلس مشكل است مفتوح بشود . مفسدين ، كابينه‌تراشها ، حكومت معين‌كنها ، دزدها ، لاتها ميل ندارند براى آن‌كه فوايد و اعتبارات آنها از بين مىرود .\r\n\r\nمادر على\r\nيكشنبه 8 - ( به تقويم ديگر نهم ) - مادر على رفت اما گفتند سه روز در دستگرد ماندند تا چه قسم از گدوك گذشته باشند . مادر زينب زن شجاعى است . رجوليت او غلبه بر نسوانيت دارد . زنى است كه يك شهر را مىتواند اداره كند . نوكرهاى من باطنا ميل ندارند الموت برود و ناظر اعمال باشد .\r\nباز برف آمد كوچه‌ها مثل مرمر شده . به مجرد آن‌كه كمى غفلت شود آدم نقش زمين مىشود . لله چنان زمين خورده كه در منزل افتاده است . اين مسئله اسباب خنده در كوچه‌ها شده . متصل آدم و بچه است كه زمين مىخورد .\r\n\r\nشلوغى تبريز - اخبار خارجه\r\nتبريز به واسطهء مليون عثمانى و بولشويكها منقلب است . اتباع خارجه و بانك شاهنشاهى حركت كردند . ارمنستان اجبارا بولشويكى شد . سپس به كمك بولشويكها از مليون عثمانى جلوگيرى شد . صد هزار نفر غيرنظامى و بيست و پنج هزار نظامى از مردم قرم و قشون ، ورنگل با خودش و تمام صاحب‌منصبانش با كشتيهاى فرانسه به‌سمت\r\n\r\n","description":"","footnote":"","page_name":" 5751 ","page_number":855},
  {"content":"\r\n\r\nاسلامبول حركت كردند . دولت فرانسه جا و مكان و مؤونه براى آنها تهيه نموده . آنچه انگليس و امريكا هم انبار غله و آذوقه در عثمانى داشتند براى مصارف آنها به فرانسه‌ها دادند . مابقى فراريها چون كشتى حاضر نبود دچار و گرفتار بولشويكهاى بىرحم شده‌اند . كار ورنگل هم خاتمه يافت مثل سايرين .\r\n\r\nيونان\r\nپادشاه يونان معلوم نشده است . ملت مايل به قسطنطين است . ليكن متفقين رضايت ندارند ونه‌زوه‌لس براى همين استعفا داد و بعد فرار كرد .\r\n\r\nگول زدن ويلسن\r\nمستر هاردينگ به رياست جمهورى امريكا منتخب شد . ويلسن خودش را ضايع كرد . مردم بسيار بد مىگويند . مواد چهارده‌گانهء او كه ولوله در دنيا انداخته بود نسيا منسيا ماند ، مگر در محلهائى كه متفقين مايل باشند . للويد جرج ويلسن را گول زد . وليعهد انگليس پس از مسافرت استراليا و نيوزلند به لندن مراجعت نمود . با تشريفات كامل ورود نمود . دنيا انقلاب دارد و آرام نيست . گمان مىرود تا روسيه آرام نگيرد همه‌جا امن نشود . آنجا هم كه امنيت حاصل نمىكند .\r\n\r\nشلوار بلشويكى\r\nتازگى بولشويكها كلاههاى غريب كه تركهاى زياد دارد با شلوارهاى بسيار گشاد كه ساقهء آن تنگ است اختراع نموده مىپوشند . در بازو علامت داس و چكش دارند . يك عكس بزرگ تروتسكى در « لندن نيوز » بود بسيار بدتركيب تشريف دارند ، با موهاى ژوليدهء عينك به چشم . لنين ريش ناپليونى دارد ، تنه‌مند است .\r\n\r\nگرانى نفت - امتعهء ژاپونى\r\nمن احتمال دارد دو سه روز ديگر با نصرت الملك معاون حكومت و آقاى شيخ الاسلام طهران بروم . نفط و بنزين بسيار گران شده است ، نفط چاركى پنج هزار است . امتعهء ژاپن و باب هندوستان مردم ايران را به ستوه آورده . يك استكانى مىآورند بسياربسيار كوچك دانه‌اى سه قران مىدهند . دو سه دفعه كه آب گرم بريزند مىتركد .\r\nخيلى امتعهء امروزى نامرغوب است . لولهء لامپ اصل مال سابق روس هفت هزار ، ژاپنى سه قران كه به لعنت خدا نمىارزد . تا شبى چند تا ممكن است بشكند . در ايران هم لوله\r\n\r\n","description":"","footnote":"","page_name":" 5752 ","page_number":856},
  {"content":"\r\n\r\nدرست مىكنند كمتر از ژاپنى نيست .\r\n\r\nسفر طهران\r\nسه‌شنبه دهم ربيع الثانى ، اول درجهء جدى - هوا كمى بهتر است . ادارهء حكومتى رفتم .\r\nسيف السلطنه سردار پسر مرحوم سردار كل و امير موثق رئيس قزاق مقيم قزوين بودند .\r\nمدتى صحبت شد تا نصرت الملك كار خودش را ديد و شيخ الاسلام آمد . سه ساعت به ظهر مانده سوار اتومبيل شده از باغ حكومتى خارج شديم . مدتى در خيابان شاهى جهت بليت مزر نصرت الملك معطل شديم تا از نظميه آوردند . اتومبيل حركت كرد .\r\nمسافت كمى رفت يك مرتبه دو ژاندارم با تفنگ اتومبيل را حكم به توقف نمودند . چه چيز است ، چه خبر شده است . ما مقصر نيستيم حكم رئيس است . ما اين شوفر را به اداره ببريم ، براى چه . شوفر اداره است مىخواهد فرار كند . آنچه نصرت الملك الدرم بولدرم كرد نتيجه نداد . معلوم شد ژاندارم توى خيابان شهر و در مقابل شوفر به كلى بر خلاف فرونت جنگ و مقابل دشمن است . هرقدر آنجا جبون و ترسو هستند اينجا رشيد و متهور [ ند 
  ] . ناچار رفتيم ژاندارمرى . نايب كشيك آمد كه تا اسبابهاى اتومبيل خانه را تحويل ندهد نبايد برود . شوفر مىگفت يك اتومبيل شكسته اداره دارد با دو سه لاستيك پاره‌پاره . چهار ماه هم هست مواجب من نرسيده . حالا مىخواهند براى خوردن مواجب يك مقدار اسبابى گردن من بگذارند . نصرة الملك خودش رفت و قرارداد يك نفر ارمنى ديگر به‌جاى شوفر بيايد اسباب را تحويل بدهد . همين كار را كرديم . ظهر از دروازهء طهران خارج شديم .\r\nشيخ الاسلام سواى قبا ، كلجه ، سردارى ، عبا ، يك خرقهء خزترمهء ناقلائى هم پوشيده بود . قطور هم هست و به كلى جاى ما را تنگ كرده و فشار سختى به ما وارد مىشد .\r\nخيلى با او شوخى كرديم و خرقهء خز اسباب صحبت و خنده شده بود تا طهران . ناهار مختصرى در ينگى امام خورديم . راه برف و يخ داشت . شوفر اطمينان مىداد كه به طهران خواهيم رسيد . از كرج به آن سمت برف هى كم شد و نزديك طهران برف نبود .\r\n\r\nورود به طهران\r\nيك ساعت از شب رفته وارد شديم . من خواستم همان خيابان اميريه خانهء شعاع الدين ميرزا مانده صبح را خانهء حضرت و الا بروم تاريك بود درب خانه را گم كردم .\r\nبا آن‌كه دو مرتبه اتومبيل بالا و پائين رفت بالاخره منصرف شده در كوچهء كربلائى عباسعلى نصرة الملك به خانهء خودش رفت . در كوچهء قاپچىباشى شيخ الاسلام پياده\r\n\r\n","description":"","footnote":"","page_name":" 5753 ","page_number":857},
  {"content":"\r\n\r\nعباس - عين السلطنه - آقاى صارم السلطان\r\n( قزوين تابستان )\r\nشد . من رفتم تا ميدان توپخانه ، آنجا درشكه گرفته اتومبيل را مرخص كردم . دو ساعت از شب رفته وارد منزل حضرت اقدس و الا شدم . همه از ورود ناگهانى من متعجب شدند .\r\nخدمت حضرت و الا شرفياب شده بعد اطاق مهرانگيز خانم آمدم . همه جمع شدند . شام خورده و استراحت نمودم . جان‌جان به حمد اللّه سلامت و خيلى بامزه شده است .\r\n\r\nعز الدين كاظمى\r\nجمعه 13 - اقوام و دوستان ديدن مىكنند . نزهت از خانهء آقا آمد . گفتم تا هستم باشد .\r\nقمر الدوله تازه پسرى زائيده ناصر نام گذاشته‌اند . خودش و بچه‌هايش سلامت هستند .\r\nليكن به واسطهء ضبط دارائى برادران گنجه‌اى كارشان خوب نيست . آقا محمّد جواد از آن دماغ و هارت و هورت به كلى افتاده . عين الملوك با پسرش عز الدين « 1 » آمد . پسرش خيلى شيرين و قشنگ است . نسبتا كار شوهرش بد نيست ، بىدماغ نبود .\r\n\r\n\r\n","description":"","footnote":"\r\n( 1 ) - آقاى دكتر عز الدين كاظمى از اعضاى وزارت امور خارجه بوده است . ( ا . ا . )\r\n","page_name":" 5754 ","page_number":858},
  {"content":"\r\n\r\n\r\nفوت شريعت اصفهانى\r\nشريعت اصفهانى در عتبات مرحوم شده ختم در مسجد شاه و ساير مساجد گذاشته بودند . تكليف مردم براى تقليد دشوار شده . تا رساله خريده مىخواهند عمل كنند آقا وفات مىكند .\r\n\r\nكابينهء متزلزل\r\nمردم خواب ، كابينه متزلزل ، بانك جز اسكناس خودش چيزى قبول نمىكند . اما هركس حواله دارد پول سفيد رواج ايران مىدهد كه يك اسباب زحمتى شده است .\r\nتبريز و خراسان شعبهء بانك برچيده شده برات نمىدهند . اين اعمال بانك از هر التيماتومى بدتر شده است .\r\n\r\nقشون ايرن‌سايد - آخرين مهلت ايران\r\nمخارج قشون آيرن‌سايد در ايران پنج مليان ليره است . چرچيل وزير جنگ انگليس در پارلمان گفته است ما آخرين فرصت را به ايران داديم كه تا موقع بهار خانه و وطن خود را حفظ و منظم نمايد و بيش از اين از ما انتظار و توقعى نمىتوان داشت .\r\nروزها بيرون اطاق افخم الدوله ، شب خانهء حضرت و الا اطاق مهرانگيز خانم و زيور خانم ، خواب را در اطاق جان‌جان كه تخليه نموده و به من برگذار نموده مىنمايم .\r\n\r\nمجلس مشاوره و تلگراف مشاور الممالك از مسكو\r\nسه‌شنبه 24 ع 2 - شنبه گذشته در دربار مجلس منعقد شد ، اما نه به تفصيل دفعهء سابق . تلگرافات مشاور الممالك سفير فوق العادهء مسكو قرائت شده بود . آنچه معلوم شد شرايط جز مرام سوسياليستى كه به اكثريت بلكه اتفاق رد شد تتمه را قبول نمودند .\r\nپانزده ماه است كه بيشتر چيزهائى است كه به ايران گذشت مىكنند ، ليكن مىگويند يك شرط عمده كه در مجلس به ملاحظاتى اظهار نشد اخراج انگليسها است . روىهم‌رفته مطالب درست كشف نشده است .\r\n\r\nشرفيابى خدمت احمد شاه\r\nامروز قبل از ظهر فرح‌آباد براى شرفيابى رفتم . تا بعد از ناهار در اطاق دربار بودم . بعد شهاب الدوله فرستاد بيائيد . از پله‌هاى عمارت بالا رفته پس از چند دقيقه توقف احضار\r\n\r\n","description":"","footnote":"","page_name":" 5755 ","page_number":859},
  {"content":"\r\n\r\nبه اطاق شديم . شاه در صدر اطاق روى صندلى بزرگى نشسته بود . لباس شاه ساده و مشكى بود . كتابى در دست داشت . شهاب الدوله گوشهء اطاق و فخر الملك وسط اطاق روبروى شاه ايستاده بود .\r\n\r\nانگليسى خواندن احمد شاه\r\nمعلوم شد اعليحضرت نزد شهاب الدوله تحصيل زبان انگليسى مىفرمايند . پس از تعظيم و احوال‌پرسى اعليحضرت خيلى به من نگاه كرده فرمودند شما خيلى لاغر شديد . افخم الدوله عرض كرد گرفتارى ، صدمات بولشويك [ ها 
  ] لاغر نموده است . شاه فورا اين عبارت را از كتاب خواندند « هاف پاست تن »  half past ten  ، « كوارتر تو نون »  quarter to noon  . شهاب الدوله ترجمه كرد .\r\n\r\nاعتضاد السلطنه و وليعهد\r\nدر اين بين شاهزاده اعتضاد السلطنه وارد شدند . شاه خيلى با او شوخى كرد كه خيلى عجب است شما در اين شهر هستيد يا خير . چطور شد به خيال ما افتاديد . واقعا در شهر هستيد . نه ، من تصور مىكردم مسافرت رفته‌ايد . در جواب خيلى اظهار خجلت و شرمسارى كرد . بعد شاه اجازه داد و زمين نشست . در اين بين وليعهد وارد شد كه ماشاء اللّه بسيار رعنا و زيبا و خوش‌تركيب شده‌اند . اعتضاد السلطنه فورا پيش پاى وليعهد برخاست . شاه صندلى به وليعهد نمود و او نشست . اعتضاد السلطنه عقب‌تر رفته خودش را به صندلى رساند . اما شاه تعمدا فرمودند كجا مىروى زمين بنشين . او ناچار به‌جاى اول خود نشست . وليعهد از تب و كسالت خود عرض مىكرد كه چهل درجه تب بود و خيلى سخت گذشت . سه روز است بهتر شده‌ام .\r\n\r\nشوخى شاه با فخر الملك\r\nبعد شاه از حضرت و الا جويا شدند . با فخر الملك شوخى كردند و ما عرض كرديم فخر الملك باز در فكر زن گرفتن است . شاه فرمود فخر الملك طور ديگر مىگفت ( گفته بود حضرت و الا خيال دارند ) . عرض نموديم خلاف عرض كرده و به خانواده‌شان معلوم شده است كه خودش در تهيه است . شاه فرمودند پس فخر الملك كارت درست شد .\r\nشهاب الدوله عرض كرد چاكر پيغام مىكنم . مقدارى از اين صحبتها شده بود تعظيم كرده\r\n\r\n","description":"","footnote":"","page_name":" 5756 ","page_number":860},
  {"content":"\r\n\r\nبيرون آمديم . افخم الدوله مبلغى به آن‌كه پالتو نگاه داشته بود داد و آن‌كه « كلوش » « 1 » نگاه داشته بود و ايشيك آقاسى كه جلو افتاده بود انعام داد . سوار كالسكه شده به شهر آمديم .\r\n\r\nحوض سبزه‌ميدان\r\nچند روز باران آمد . گل هنگامه مىكند و به مراتب شهر كثيف‌تر از سابق است .\r\nحوض وسط سبزىميدان كه چهل سال قبل الى ده سال قبل مملو آب صاف [ بود 
  ] و اطرافش نرده و گلدانهاى گل داشت امروز مملو از زبيل ، آشغال ، سگ مرده ، گربه مرده و محل تخليهء اهالى بازار [ شده 
  ] به‌قدرى متعفن و كثيف كه از ديدن آن انسان وحشت مىكند . قزوين گفتند برف زياد آمده است .\r\n\r\nخانهء افخم الملك\r\nجمعه 26 - ديشب نظاميه منزل همشيره عيال افخم الملك رفتم . ماشاء اللّه ميرزا حسين خان و عبد العلى خان بزرگ و جوانى شده‌اند . وضع افخم الملك و همشيره بد است ، چيزى ندارند . صبح از آنجا با اسد اللّه ميرزا با ماشين به زيارت حضرت عبد العظيم مشرف شديم . تغييراتى داده نشده بود . ناهار چلوكباب خورديم .\r\n\r\nعقايد نصير الدوله دربارهء شاه و مملكت\r\nمراجعت خانهء نصير الدوله رفتم . مىگفت تمام سفراى متفقين خيال حركت دارند ، زنها را فرستاده‌اند . تمام تقصير را گردن شاه مىگذاشت . جبون است ، بيكاره است . از همه زودتر تهيهء فرار خودش را ديده . امروز مملكت شاه لازم دارد كه با عزم و با رأى متين باشد . تعجب كنيد در مجلس دويست نفرى مىگفتند ما صلاحيت نداريم . در مجلس پنجاه نفرى مواد تلگراف مسكو قبول مىشود . روسها بدوا بعضى گذشتها مىكنند ، نويدها مىدهند . اما وقتى كه مسلط شدند اينجا هم بخارا مىشود .\r\nواقعا مدلى بهتر از رشت نيست . مردم نادان همين را هم باور ندارند . تاريخ هجوم افغان و غفلت مردم به نظرها مستبعد مىآمد . حالا مىبينيم كه همان حكايت است . همه كور و كرند .\r\n\r\n\r\n","description":"","footnote":"\r\n( 1 ) - گالش .\r\n","page_name":" 5757 ","page_number":861},
  {"content":"\r\n\r\n\r\nمعاهدهء روس و ايران\r\nدوشنبه سلخ ع 2 - امروز مواد بيست و پنج‌گانهء معاهدهء روس و ايران را جرايد منتشر كردند . دولت تلگرافا به مشاور الممالك اجازهء تصويب و امضاء آن را داد . كسبه و تجار خوشحالند كه قند و شكر و همه‌چيز خواهد آمد ، خشكه‌بار و امتعهء داخله خواهد رفت .\r\nمثل اين‌كه روسيه روسيهء سابق است . جماعتى ديگر مىگويند لنين و تروتسكى دولت روس نيست . هنوز دولتى برقرار نيست و كوچك‌ترين دول اروپا و آسيا او را نشناخته‌اند .\r\nچه اعتبارى در كاغذ همچو دولتى هست . با آن‌كه مكرر گفته و اعلان نموده‌اند ما به مقولات « 1 » و تعهدات وقعى نمىگذاريم ، چنانچه با بخارا ، با آذربايجان ، با ارمنستان همين معامله را كردند .\r\n\r\nشاه در تهيهء فرار\r\nباز مىگويند انگليس رفت ، جلوى احسان اللّه خان و خالو قربان را كه خواهد گرفت .\r\nفردا روسها مىگويند نهضت ملى است به ما چه ربط دارد . چيزى كه محل تعجب است با آن‌كه تمايل كابينه به انگليس است چطور اين كار را كرد . تعجب ديگر سكوت انگليس است كه بايد زير اين كاسه نيم‌كاسه باشد . شاه باطنا در تهيهء فرار است . مردم از اين خيال شاه وحشت دارند .\r\n\r\nمواد قرارداد ايران و روس\r\nمواد قرارداد از اين قرار است :\r\nبه‌طوريكه قبلا خبر داده شد مواد پيشنهادى آقاى مشاور الممالك وزيرمختار فوق العاده كه به توسط آقاى منشور الممالك قونسل بادكوبه و اصل شده و در مجلس مشاورهء عالى هم در آن شور شده بود و در جلسات هيئت وزرا هم مذاكره در بيست و شش ماده قرارداد كه به تصويب رسيده و به توسط مشاور الممالك هفتهء گذشته به دربار مسكو مخابره شده به قرار ذيل است .\r\nمادهء اول - دولت جمهورى روسيه تمام عهدنامه‌ها و قراردادها و معاهدات دولت سابق روسيه را با ايران نقض مىنمايد .\r\nمادهء دوم - دولت جمهورى روسيه تمام معاهدات و قراردادهاى دولت روسيه را با دولتهاى ثالث راجع به ايران لغو مىنمايد .\r\n\r\n\r\n","description":"","footnote":"\r\n( 1 ) - كذا ، شايد مقاولات .\r\n","page_name":" 5758 ","page_number":862},
  {"content":"\r\n\r\nمادهء سيم - دولتين متعاهدين از دخالت در امور داخلى يكديگر احتراز مىورزند .\r\nمادهء چهارم - دولت جمهورى روسيه قروض ايران را به روسيه باطل مىشمارد و در هر محلى كه براى تأديهء قروض مزبور معين شده بود دخالت نخواهد نمود ( 1 ) . « 1 »\r\nمادهء پنجم - روسيه بانك استقراضى را با نقود و اشياء و محاسبات و اموال منقول و غيرمنقول آن به ايران تفويض مىنمايد ( 2 ) .\r\nمادهء ششم - روسيه راه شوسهء انزلى طهران ، قزوين ، همدان و كليهء متعلقات آن را و اسكله و وسايل نقليه در راه اروميه و تمام خطوط تلگرافى كه روسيه در ايران كشيده و پرت انزلى با متعلقات آن را به ايران تسليم و تفويض مىكند .\r\nمادهء هفتم - دولتين متعاهدين در كشتىرانى در بحر خزر حق تساوى خواهند داشت .\r\nمادهء هشتم - تمام امتيازاتى كه دولت سابق و اتباع آن از ايران گرفته‌اند از درجهء اعتبار ساقط است . از اراضى و املاكى كه روسيه دارا بوده فقط عمارت سفارت در طهران در زرگنده و عمارت قونسلگريها به ملكيت روسيه باقى مانده ، دولت ايران هم وعده مىدهد امتيازات مزبور را به دولت خارج ديگرى يا اتباع ديگر ندهد . دولت روسيه در اداره كردن قريهء زرگنده مداخله نخواهد نمود و الغاى امتيازات البته شامل راه‌آهن جلفا و تبريز و كشتيهاى درياچه اروميه خواهد بود ( 3 ) .\r\nمادهء نهم - جزيرهء آشوراده و فيروزه به دولت ايران اعاده مىشود . در رود اترك طرفين متعاهدين تساوى حقوق براى رفع احتياجات ارضى و مياه در طرف خراسان كميسيونى از روسيه و ايران معين و اختلافات را رفع خواهند كرد . دولت ايران مالكيت روس را در سرخس روس تصديق مىنمايد .\r\nمادهء دهم - دولت روس تمام ادارات روحانى روس را در ايران واگذار مىنمايد كه براى تأسيسات ملى به كار برند .\r\nمادهء يازدهم - حق قضاوت قونسلها به كلى باطل شده و رعاياى طرفين در روسيه و ايران تابع قانون محلى خواهند بود .\r\nمادهء دوازدهم - اتباع طرفين در خاك يكديگر از خدمت نظامى و پرداخت عوارض جنگى معاف هستند .\r\nمادهء سيزدهم - در مسافرت اتباع طرفين در خاك يكديگر رعاياى روس در ايران و رعاياى ايران در روس حقوق كاملة الوداد را خواهند داشت .\r\nمادهء چهاردهم - تجارت و حقوق گمرك امتعهء روس و ايران به موجب نظامنامهء\r\n\r\n\r\n","description":"","footnote":"\r\n( 1 ) - اين شماره‌ها ارجاع است به مطالبى كه بعد از نقل قرارداد در نقد آنها آمده است .\r\n","page_name":" 5759 ","page_number":863},
  {"content":"\r\n\r\nعليحده در كميسيون مركب از طرفين معين خواهد شد .\r\nمادهء پانزدهم - طرفين حق ترانزيت در خاك يكديگر را خواهند داشت .\r\nمادهء شانزدهم - طرفين متعاهدين هرچه زودتر باب مخابرات پستى و تلگرافى را باز خواهند كرد . قرارداد آن به توسط كميسيون عليحده معين مىشود .\r\nمادهء هفدهم - طرفين در پايتخت يكديگر با رعايت حقوق بين المللى نمايندهء سياسى خواهند داشت .\r\nمادهء هيجدهم - طرفين در نقاطى كه لازم بدانند تعيين قونسلگرى خواهند نمود و بايد اين تأسيس و تعيين قونسلگريها قبلا به اطلاع و تصديق طرفين رسيده باشد .\r\nمادهء نوزدهم - اگر قشون دشمن روسيه بخواهد از ايران به روسيه حمله كند پس از آن كه دولت روسيه توجه دولت ايران را به اين مسئله جلب كرده و اتمام‌حجت نمود در صورتىكه دولت ايران قادر به جلوگيرى نشد ممانعت از ورود قشون روس نخواهد كرد و روسيه از آذربايجان و ارمنستان در تجاوز به ايران ممانعت خواهد نمود ( 5 ) .\r\nمادهء بيستم - دولت ايران وعده مىدهد كه در باب اعطاى امتياز شيلات با كمپانيهاى مركب از روس و ايران داخل مذاكره شود و براى فروش و حمل ماهى به روسيه موجبات تسهيل در قرارداد تجارتى و گمركى فراهم خواهد نمود .\r\nمادهء بيست و يكم - در هر شهرى كه بانك استقراضى خانه داشته باشد و در آنجا قونسلگرى روسيه منزل نداشته باشد يكى از خانه‌هاى بانك براى قونسلگرى داده خواهد شد .\r\nمادهء بيست و دوم - دولت روس متعهد مىشود تمام خساراتى كه از قشون روس به ايالات گيلان وارد شده است جبران كند . براى تعيين خسارات كميسيونى از طرفين منعقد خواهد شد ( 6 ) .\r\nمادهء بيست و چهارم - اين عهدنامه مدت سه ماه به تصويب دولتين خواهد رسيد .\r\nمادهء بيست و پنجم - عهدنامه به روسى و فارسى نوشته شده و هردو مضمون سنديت خواهند داشت .\r\nمادهء بيست و ششم - عهدنامه بعد از امضاء فورا مجرا خواهد شد .\r\n\r\nانتقاد از مواد قرارداد\r\nروىهم‌رفته قرارداد به منافع ايران است و اهميت آن در مقابل دول و كسانى كه كاملا از مواد آن اطلاع ندارند خيلى بيشتر است ، ليكن نزد مطلعين آن قسمها نيست .\r\nبراى نمونه چند مواد آن توضيح مىشود .\r\n\r\n","description":"","footnote":"","page_name":" 5760 ","page_number":864},
  {"content":"\r\n\r\n\r\nقرض ايران\r\n( 1 ) قرض ايران هفتاد كرور منات بود كه با فرع صد پنج در ظرف هفتاد سال بپردازد .\r\nدر مقابل گمركات ايران ، سواى گمركات خليج‌فارس رهن بود كه هروقت در پرداخت قسط كوتاهى شود ضبط نمايد . به‌همين لحاظ مباشرين بلژيكى دوام پيدا كردند و دولت ايران نمىتوانست تغيير بدهد . اين قرض در مقابل قروض ساير دول خيلى مختصر بود ، ليكن شرايط سياسى آن بسيار دشوار و تقريبا به واسطهء اين قرض و شرايط سخت آن دولت ايران به كلى دست خود را بست و به‌همين واسطه بود كه پلتيك روس در ايران جلو افتاد و انگليس عقب ماند . ارفع الدوله سفير روسيه ، امين السلطان اتابك صدراعظم ، مشير الدوله وزير امور خارجه بود . اين بود كه بعد از مدتى كه از كارهاى چين و جنگ تراتزوال فارغ شد رو به ايران آورد و حكايت مشروطه را برپا كرد و همه را به‌سمت خود كشيد . طورى كه تمام ملت ايران تابع و فرمانبردار آن شد ، به حدى كه هركس اسم انگليس را به زشتى مىبرد محل اعتراض ، فحش و ناسزا واقع مىگرديد . تا روسها ناچار شدند و قرارداد 1907 بسته شد و ايران سه منطقه شد : يكى متعلق به روس ، ديگرى انگليس ، سيمى بىطرف . آن‌وقت ايرانيها سرافتادند كه رفاقت و دوستيهاى انگليس براى چه كار بود . در بين جنگ هم معاهدات ديگرى بسته شد كه خدا نخواست و روسيه كن فيكون شد .\r\nاما اين بخشش در مقابل آنچه در جنگ بين المللى به واسطهء روسها خسارت به ايران واقع شد ذره‌اى از خروار و قطره‌اى از دريا مىماند . در حقيقت روسها هزار يك آنچه بردند گذشت نكردند . ( در موقعى كه قرض را بدان شرايط داد مشهور شد بلكه ما صدّق پيدا كرد كه يك هفتاد كرور منات هم تعارف به پرنس ارفع الدوله ، امين السلطان و مشير الدولهء مرحوم و هركس كه سرجنبان بود و طرف احتياج [ بود 
  ] دادند ) . با اين قيمتى كه منات دارد پرداخت آن لو فرض خسارت هم در بين نبود معتنابه نمىشد و ما اين فصل معاهده را چندان اهميت نمىدهيم . قدر و قيمتى ندارد .\r\n\r\nبانك استقراضى روس\r\n( 2 ) بانك و نقود آن و مطالبات آن - اولا هركس ملك يا خانه رهن گذاشته بود منات كه آنقدر ارزان شد خريد و داد ملك يا خانهء خود را بيرون آورد . مطالبات كسانى باقى ماند كه آنقدر مفلس هستند كه قادر به تحصيل منات به اين ارزانى نشده‌اند . فقط نقود بانك هم بعدها معلوم شد به همه جهت دويست تومان و كسرى بوده است . چنانچه در\r\n\r\n","description":"","footnote":"","page_name":" 5761 ","page_number":865},
  {"content":"\r\n\r\nجرايد اين مسئله را رئيس ايرانى بانك اعلام نمود . در صورتى كه مطالبات وصول شود چيزى خواهد بود « 1 » . در مقابل آن نقود وافر پانزده هزار تومان دولت بايد مواجب عقب افتادهء اعضاء روسى بانك را بدهد تا بروند .\r\n\r\nكشتيرانى و مسائل ديگر\r\n( 3 ) - كشتىرانى بحر خزر فعلا نفعى به حال ما ندارد . نه كشتى داريم نه كشتىسازى .\r\nمثل خليج‌فارس بىفايده خواهد ماند . مگر بعدها آدم شويم كه آن هم مشكل است .\r\n( 4 ) - ادارات روحانى روسها ندارند . يحتمل در آذربايجان كم‌وبيش باشد آن هم چيزى نيست كه قابل باشد .\r\n( 5 ) - عمدهء منافع روس و آنچه باعث اين قرارداد شده در اين فصل است يعنى تا موقعى كه روسيه انقلاب دارد و بيم حمله از طرف انگليس و فرانسه مىرود .\r\n( 6 ) - اين ماده را سپهدار اعظم براى خودش داخل نمود .\r\n\r\nاختلاف آراء دربارهء قرارداد\r\nچهارشنبه دوم جمادى الاولى ، 22 جدى - اختلاف آرا در طهران شدت دارد . دسته‌اى با قرارداد روس همراهند اما مىگويند اينها چارهء درد ما را نمىكند ، منافع فعلى ندارد .\r\nمملكت چيزهاى ديگر لازم دارد . دسته‌اى كه نادان‌ترند وجد مىكنند كه به واسطهء صلح با روسيه مملكت مثل سابق مىشود ، تجارت رواج پيدا مىكند . دستهء ديگر مىگويند دسايس انگليس و عدم همراهى او باعث اشكالات زياد شده شايد كوچك خان و احسان اللّه خان حمله به طهران بياورند . در صورتىكه دست روس هم داخل نباشد . به‌هر حال هركس به خيال و قصد و نيت و ميل خودش اين قرارداد را تعبير و تفسير مىكند .\r\n\r\nاصفهان و پايتختى\r\nبه واسطهء اشتهاراتى كه [ داده‌اند 
  ] تمام علماى عتبات عاليات را انگليسها دستگير نموده‌اند . چند مجمع در طهران تشكيل شده ، ديروز و امروز خدمت شاه و وزرا جمعى را فرستادند كه توسط كنند رفع نمايند . باز مجامعى منعقد است كه چرا شاه خيال مسافرت دارد . اين مطلب را تأييد مىكند شرحى كه « شرق نزديك » نوشته كه طهران فاسد است ، با طهرانى نمىشود كار انجام داد . شاه بايد اصفهان را پايتخت قرار بدهد .\r\n\r\n\r\n","description":"","footnote":"\r\n( 1 ) - در متن چنين است ولى به نظر مىرسد « چيزى نخواهد بود » درست باشد .\r\n","page_name":" 5762 ","page_number":866},
  {"content":"\r\n\r\nامروز قرار است از طرف علما دو نفر خدمت شاه بروند بالصراحه بگويند اگر تشريف ببريد محمّد على شاه را خواهيم آورد .\r\n\r\nنارضايى از شاه - انقلاب در پيش\r\nشيخ الاسلام قزوين نزد من بود ، داخل مجمع علماست . مىگفت به كلى مردم از سلوك شاه ناراضى هستند و مىگويند بر ما محقق شده است ايرانى تا داراى شاه فعال باعزمى نباشد اموراتش منظم نمىشود . ( ما ترس جمهورى داشتيم حالا برعكس مىگويند ) . ايران انقلابى در پيش دارد . اما به چه شكل نمىتوان فهميد . محققا انگليس ساكت نخواهد ماند و يقينا حالا كه انگليس راضى به جرح و تعديل و تمديد قرارداد شده با او راه برويم و همراهى كنيم بهتر است تا گرفتار يك انقلاب ، كودتا [ شويم 
  ] . خواه اين تغيير ، آوردن محمّد على شاه باشد يا جمهوريت .\r\n\r\nهمه سياسى شده‌اند\r\nديد و بازديدهاى من تمام شد بايد رفت و در تهيهء كار بود . هواى طهران بد نيست ، آنقدر سرد نيست . در طهران همه‌كس داخل امورات سياسى و دولتى است . تجار ، كسبه ، حتى سبزىفروش ، نعلبند ، خركچى ، تمام مشغول اين كارند . نوكر باب و مستخدمين ادارات كه جاى خود دارند . ايران به‌همين واسطه مغشوش است . احدى در فكر كار خود نيست . همه را زمين گذاشته دنبال سياست افتاده‌اند . امروز عضو اعظم سياست‌مداران ما تجار و كسبه و علما هستند .\r\n\r\nمجمع شاهزادگان - ترس شاه\r\nشنبه پنجم ج 1 - سواى مجامع علما ، اعيان ، اشراف ، شاهزادگان درجه اول مجمعى تشكيل داده در معضلات امور گفتگو مىكنند . مجمع محل معين ندارد . هر جلسه را خانهء يك نفر معلوم مىكنند . مذاكرات يكى دو جلسه در توقف و حركت اعليحضرت بود .\r\nشاه دفعهء اول كه مشير الدوله و عين الدوله شرفياب شده بودند فرموده بودند بمانم چه كنم ، بولشويك دارم بزند . دار چيز خوبى نيست . با اين مردم ، اين ملت نمىشود راه رفت . آيا شما مىتوانيد مرا نگذاريد دار بزنند . بعدها ملايم‌تر شده بود . ديروز عصر هيئت وزرا استعفا داد . امروز شاه جمعى از طبقات علما و اعيان و شاهزادگان و تجار را احضار فرح‌آباد نموده بود . گويا تكليف وزرا و توقف و عزيمت شاه معلوم شود .\r\n\r\n","description":"","footnote":"","page_name":" 5763 ","page_number":867},
  {"content":"\r\n\r\n\r\nخوشحالى بازاريها - شاه خواب ندارد\r\nبازاريهاى ما از معاهدهء روسيه خوشحال [ اند 
  ] ، همه حساب قند ارزان و خشكه‌بار گران را مىكنند . هيچ ملتفت نيستند كه روسيه چه خبر است . سفير انگليس به شاه گفته بود مسكو را هم از لنين بخواهيد امروز مىدهد . شاه خيلى مضطرب است . شبها خواب نمىرود . متصل فكر مىكند .\r\n\r\nحرفهاى شاه\r\nدوشنبه هفتم - شاه در مجلس شنبه فرموده بودند قراردادى با روس بسته شد . اما اين ربطى به آنچه ايران لازم دارد ، ندارد . امروز قشون و پول لازم است تا [ بتوان 
  ] در تنظيمات ادارات و آبادى مملكت كوشيد . مجلسى از وزراى سابق و رجال بايد تشكيل شود ، حوايج و ضروريات مملكت و آنچه مىخواهد گفتگو [ شود 
  ] و راه تهيهء آن را معلوم نمايند . وزرا هم استعفا داده‌اند كه مجالسى در طهران تشكيل شده كه مخالف با اوضاع است .\r\n\r\nسخنان سعد الدوله\r\nبعد سعد الدوله و مشير الدوله گفته بودند ما بر عليه وزرا مجلسى نكرده بلكه در تأييد آنها كوشش مىكرديم و گفتگو از تشريف‌فرمائى اعليحضرت بود كه چرا بايد بروند .\r\nوزراء هم خوب هستند . اعليحضرت هم تقويت فرمائيد . شاه فرموده بودند من نمىگويم ، وزراء گفته‌اند كه چرا مجلسى هست و عجالتا هم از رفتن منصرف شده‌ام تا شما چه كار كنيد ( مىگويند مقصود از اين مجلس « كنسىّ دتا » « 1 » مىباشد ) .\r\n\r\nپنج شرط خارج از عهدنامه\r\nقشون انگليس ماه آپريل مىرود . بانك مجددا معاملات را داير كرد . ليكن همه‌جاى ايران شلوغ است . در طهران از همه‌جا آراء مختلف‌تر است . قسمت اعظم مردم كوركورانه با روسيه همراه شده‌اند . پنج شرط خارج از عهدنامه يكى آزاد بودن عقيده و مجالس سوسياليستى بود به كلى رد شد . يكى تخليهء رشت منوط به رفتن انگليس و عفو عمومى دربارهء اشرار و متجاسرين رشت . سيمى در صورت عدم تخليه اعضاء سفارت سابق عمارت سفارتخانه را دولت به قوهء جبريه تخليه نمايد . دوتاى ديگر آشكار نشده\r\n\r\n\r\n","description":"","footnote":"\r\n( 1 ) .  Conseil d'etat . \r\n","page_name":" 5764 ","page_number":868},
  {"content":"\r\n\r\nاست .\r\n\r\nفرانسه\r\nكابينهء فرانسه استعفا داد . رئيس جمهور امريكا هاردينگ از حزب جمهورى انتخاب شد . اروپا مغشوش است ، گفتگوها زياد . مليون عثمانى پيشرفت مىكنند . ژاپن و امريكا متصل كشتى مىسازند و به آب مىاندازند .\r\nديشب محقق شد استعفاى كابينه قبول شد . الحق كابينهء پوچى بود . هواى جدى طهران از قوس ملايم‌تر است .\r\n\r\nاوضاع مغشوش\r\nدوشنبه 14 ، چهارم دلو - اوضاع مغشوش و از هر سرى صدائى بلند است . به كلى مردم طهران افسار پاره كرده‌اند ، همه وزير تراش ، حاكم‌ساز [ شده‌اند 
  ] . جواهرى جواهرسازى را كنار گذاشته كابينه معلوم مىكند . صراف كسب خود را ول كرده حاكم فارس معلوم مىدارد . يك خربازارى ، يك ولوله ، يك لوطىبازى كه عقل حيران است .\r\nصد مقابل بالاتر از اول مشروطه . رئيس الوزرا معلوم نيست . مىگويند مجددا سپهدار خواهد شد .\r\n\r\nتجمع جلوى بهارستان - مجلس بىحاصل\r\nروز جمعه به امر شاه شصت و پنج نفر وكلاى حاضر پايتخت در بهارستان جمع [ شدند 
  ] و شاهزاده شهاب الدوله حامل پيام بود . درب بهارستان جمعى حاضر بودند و به او گفتند اينها وكلاى ما نيستند ، نمايندهء عقايد نمىباشند ، زحمت بىجا نكشيد ( آنقدر مردم جرى شده‌اند . مردكه طهرانى است وكيل سيستان يا بلوچستان را مىگويد نمايندهء عقايد من نيست ، نبايد باشد . در حالىكه ابدا به او مربوط نيست ) . شهاب الدوله بدوا شكوه از وضع مردم مىكند و قضيهء دم در را به يك زبانى حالى مىكند . بعد مىگويد اوضاع وخيم است ، وكلا چه كسى را براى رياست وزرا كانديد مىكنند كه اعليحضرت فرمان آن را صادر فرمايند . جواب گفتند ما رسميت نداريم و صالح نيستيم . عجالتا با خود اعليحضرت است . اما ما از سپهدار بدى نديديم . مجلس مثل تمام مجالس به دعاى بقاى شاه و ايران ختم مىشود .\r\n\r\n","description":"","footnote":"","page_name":" 5765 ","page_number":869},
  {"content":"\r\n\r\n\r\nتجديد رياست‌وزرائى سپهدار\r\nمجددا سپهدار رئيس الوزرا مىشود . زيرا جز او كسى زير بار نمىرود . باز تكرار مىكنم كه اهل بازار مسرورند و روسيه را همان روسيهء سابق تصور مىكنند . ليره بالا رفت ، نزديك پنج تومان شده . هركس پول دارد ليره درست مىكند و توى هفت سوراخ مخفى . انگليسها يواش‌يواش مشغول تخليهء قزوين هستند . اعلان حراج داده‌اند .\r\nانگليسها براى تنبيه اهل طهران دور نيست به زودى بروند . مىگويند روسها رشت را تخليه [ كردند 
  ] و به غازبان رفتند . مأمورين تعيين خسارت مىآيند . در اين بين خبر بمباردمان رودسر و شهسوار و تنكابون و تصرف آن‌دو جا شايع شد .\r\n\r\nازدواج عبد اللّه ميرزا\r\nآقاى عماد السلطنه به واسطهء مرحمتى كه به من و اولاد من دارند با آن‌كه عبد اللّه ميرزا خيلى از نزهت كوچك‌تر است و پسرهاى اين عهد هم ازبس كه زن فراوان شده عيال دائمى اختيار نمىكنند اسباب عقد و ازدواج نزهت را با او فراهم نمود . انشاء اللّه به زودى عقدكنان خواهد شد . عقد دخترعمو و پسرعمو مشهور است در آسمان بسته شده . خود عبد اللّه ميرزا هم در اين مدت كه نزهت خانهء آقا بود مايل شده بود .\r\n\r\nانگليسها و قرارداد روس\r\nچيزى كه باعث بهت همه‌كس است اين است كه انگليسها با همه نفوذ ، با آن‌كه كابينه از طرف‌داران آنها بود چه قسم معاهده با روس بسته شد و كلمه‌اى حرف نزدند . باز مىگويند اهل سفارت دو دسته شده [ اند 
  ] : يك دسته با كلنل و يكم و ضد اين پلتيك و با مشى وثوق الدوله همراه [ اند 
  ] . دسته‌اى با سفير و همين پلتيك را . ليكن به نظر من اين مطلب صحت ندارد . اعضاء سفارت اجزاء ادارات ما نيست كه دسته‌بندى بنمايند و ضديت كنند .\r\n\r\nقيمت ليره\r\nحداقل ليره در ايران ، زرد سى و شش قران ، برات ليره تا نوزده قران رسيد . امروز زرد پنج تومان ، برات چهل و شش قران [ است 
  ] و باز بالاتر خواهد رفت . فرمانفرما هفتاد هزار ليره در بيست و سه هزار برات خريده بود به التماس به قيمت امروز خريدند و مبلغها منافع برد ( ما چقدر ضرر بىپولى را داديم ، خدا عالم است . عوام ما مىگويند سالى\r\n\r\n","description":"","footnote":"","page_name":" 5766 ","page_number":870},
  {"content":"\r\n\r\nصد هزار تومان من ضرر بىپولى دارم و بسيار حرف حسابى است . پول روى پول مىرود ) . يك خستگى و نااميدى در خواص طهران حكمفرماست كه به وصف نمىآيد .\r\nاما بازارى و كسان بىاطلاع به خيال لوله لامپ دانه‌اى ده شاهى و قند يك من پنج هزار و چيت ذرعى هفتصد دينار خوشحال است و رقص مىكند . احدى هم در فكر چاره‌جوئى نيست . يأس خود شاه از همه بالاتر است .\r\n\r\nحمله به تنكابون - توقيف بزرگان محل\r\nشانزدهم 1 - كاغذجات قزوين رسيد . تقى خان و والدهء على محمّد در اين سرما شهر آمده‌اند ، به واسطهء قضيهء تنكابون و هياهوى الموت . نوشته بودند اسد اللّه خرزانى معروف از خشكى با دويست سيصد نفر و جمعى روس و ايرانى با كشتى از دريا به تنكابون حمله آوردند كه حاجى رحمان و ژاندارمها را دستگير كنند . اول مقاومت كردند توپهاى كشتى كه به غرش درآمد فرار اختيار كردند . پس از فرار حاجى رحمان و ژاندارم و حاكم ، از در مسالمت درآمده‌اند . يك شب مهمان اسعد السلطنه شدند شب ديگر اسعد السلطنه ، شجاع السلطان ، محمود خان برادر منتظم الملك ، شيخ نور الدين ، آقا شيخ محمّد و حاجى نظر على و تمام تجار را در كشتى دعوت نمودند . پس از صرف شام همگى را توقيف نمودند . بعد مشغول حمل برنج ، گاو ، گوسفند ، قاطر ، يابو آنچه گيرشان آمد شدند . براى عوام‌فريبى يك انبار برنج را هم بين فقرا تقسيم نمودند . كشتيهاى باركش مشغول حمل اينهاست و سايرين در توقيف ، مبلغها پول نقد مىخواهند . حاكم صدق الدوله فرار كرده بود . نمىدانم چه شد كه مجددا دستگير گرديد . آقايان تنكابونى طهران خدمت شاه رفتند تظلم نمودند كه با وصف قرارداد اين قسم به روز ما آورده‌اند .\r\nشاه فرموده بودند اقدامات مىشود .\r\n\r\nحاجى رحمان\r\nدر دوم ماه كشتى وارد شهسوار [ و 
  ] روز چهارم اقدام به اخذ اموال مىشود . حاجى رحمان شخص ترك تاجرى است كه در رشت جمعى از كردها را در ده خود دعوت مىكند ، آنها را مىكشد . اسلحهء آنها را برمىدارد سپس از ترس خود از حدود رشت خارج [ مىشود 
  ] به تنكابون مىرود و برضد بولشويكها با ژاندارم معيت مىكند در نتيجه فرار مىنمايند . به اين جهات رعاياى الموت باز بناى بىاعتنائى را مىگذارند . تقى هم موقتا شهر مىآيد . البته چيچرين تلگراف خواهد نمود كه نهضت ملى خود ايرانيان است به دولت ايران ربط ندارد . على الظاهر راست هم مىگويد . اما نهضت‌طلبان ايرانى و\r\n\r\n","description":"","footnote":"","page_name":" 5767 ","page_number":871},
  {"content":"\r\n\r\nاسد اللّه دزد خرزانى ( قاطرچى بود ) كشتى و توپ از كجا دارد ، بلكه امانت گرفته يا كرايه كرده است .\r\n\r\nخانهء جديد شريكه\r\nپنجشنبه 17 ج 2 ، هفتم دلو ، 27 جانيورى 1921 ميلادى - ديروز عصر در خانهء حضرت و الا با همه خانمها و خويشان وداع كرده سپس پاى حضرت اقدس و الا را بوسيده پياده و تنها روانه شدم . اول خانهء قمر الدوله رفته با او و بچه‌هايش و شوهرش وداع كرده سپس خانهء شعاع الدين ميرزا رفتم كه ايشان هم براى وصول مقررى با من قزوين تشريف مىآورند . شريكه خانهء جديد را از بىپولى هنوز تمام نكرده . طرح عمارتش بسيار خوب است . خارج و داخل است . باغچه جوان است و از هرجا شريكه نهالى آورده و خوب خواهد شد . افخم الدوله ، هرمز ميرزا ، نور الدين ميرزا پسر شريكه كه مدتى است مأمور تحديد بيرجند است و تازه طهران به ديدن آمده ، بودند . شريكه در روى بخارى غذاى حضورى هم طبخ نموده بود . شام خورديم . باد شديد سردى برخاست و به فاصلهء كمى همه گلها يخ بست و درست بهار مبدل به زمستان سخت سردى شد . در اطاق اندرون زير كرسى استراحت شد .\r\n\r\nيخبندان - بازگشت به قزوين\r\nصبح برخاستيم چنان باد سردى مىآمد و چنان يخ‌بندانى شده بود كه نظير نداشت .\r\nمدير ديوان و امير همايون برادرزنهاى شعاع الدين ميرزا آمدند كه از سرما زبان نداشتند .\r\nپرويز ميرزا هم آمد . ما لباس سفر را پوشيديم و منتظر كالسكه نشستيم . هرقدر صبر كرديم حاضر نشد . پرويز ميرزا در آن سرما سواره رفت و يك ساعت به ظهر مانده كالسكهء چاپارى حاضر شد . بيرون آمديم اسبابها را جابجا كرديم . اما باد و سرما هنگامه مىكند . در اين بين اتومبيلى رسيد كه جلال الملك و حاج امجد الدوله در آن بودند . نگاه داشتند و معلوم شد به عزم قزوين حركت نموده بودند و از مهرآباد ممكن نشده بود بالاتر اتومبيل برود و مراجعت كرده‌اند [ كه 
  ] فردا يا پس‌فردا بروند . اطرافش هم باز است و سرد . با افخم الدوله و پرويز و سايرين وداع كرده حركت نموديم . كم‌كم باد شديد شد .\r\nدر حقيقت طوفان بود . تمام ريگ صحرا را بلند كرده به اين سمت و آن سمت مىبرد . سه از ظهر رفته شاه‌آباد رسيديم . در اطاق و زير كرسى نايب كه به اعلى درجه كثيف بود نشستيم . ما از قهقرا قهقراتر رفته‌ايم . اين راه و اين مهمان‌خانه‌ها از چهل سال قبل الى چند سال قبل آباد ، مفروش ، مبله منظم و مرتب بود ، امروز يك خرابهء صحيح . هزار\r\n\r\n","description":"","footnote":"","page_name":" 5768 ","page_number":872},
  {"content":"\r\n\r\nرحمت به چاپارخانه‌هاى قديم . برف در صحرا نبود اما در حياط و ايوان مهمان‌خانه مملو برف بود . با تعجب از نايب پرسيديم گفت باد اينها را از كرج و حصارك آورده است . پس از قارموت ( خوراك ) [ دادن 
  ] اسبها حركت كرديم .\r\n\r\nهوتل حصارك\r\nشب حصارك مانديم . تمام مبل اطاق هوتل منحصر به دو تخت‌خواب منحوس بود كه تشكهاى روى آن حكم تپه ماهور را داشت . شريكه پوستين داشت و رفت جوف آن .\r\nمن ناچار شدم يك لحاف منحوس‌ترى گرفته خوابيدم . نزديك صبح باد ايستاد . اما اثر خود را بخشيد . زمين و زمان يخ بسته بود . هوتل‌چى با اين پذيرائى مبلغى پول گرفت :\r\nيك تومان ، كرايهء اطاق نمرهء 1 سه قران ، قيمت چراغ سه قران ، سماور خالى بدون قند و چايى و زغال دو قران ، قيمت آن لحاف كثيف مملو شپش سه قران ، بخارى و هيزم چهار قران . انعام بسته به همت و كرم مسافر است .\r\n\r\nينگى امام\r\nظهر ينگى امام رسيديم . شريكه ميل كرد كروك كالسكه را بخواباند و اين كار باعث يك زحمت فوق العاده براى ما شد كه بعد بيايد . از كرج و حصارك به اين طرف قدم به قدم برف زيادتر و يخ بيشتر بود . روباه‌ها براى تحصيل غذا در ميان جاده‌ها و اطراف آن كمين داشتند . وسط جاده هم كبوتر و كلاغ و مرغهاى ديگر فراوان بود كه همه از شدت برف و سرما پناه آورده بودند . در قشلاق اسب عوض كرديم و كم‌كم هوا سردتر شد . ما انتظار اتومبيل جلال الملك را خيلى داشتيم كه هروقت رسيد به هرشكل است داخل آن شده و زود خودى از سرما خلاص كنيم . اينجا اتومبيل رسيد . اما از شدت سرما چنان خودشان را پيچيده بودند كه ما را نديدند و هرقدر من فرياد كردم ، هراى كشيدم ملتفت نشده مثل برق گذشتند و اميد ما مبدل به نااميدى شد . كروك كالسكه را هرقدر بلند كرديم افتاد و ما به تفنن مشغول سرما خوردن شديم . بالاخره شريكه پوستين را سر كشيد . من كه پوستين نداشتم ناچار پالتو يدكى خودم را مثل عروسها روى سر انداخته تا فى الجمله از سرما محفوظ شدم .\r\n\r\nسختى دنبالهء راه\r\nاز كونده مفتش راه كه از همدان آمده بود اطاقى برايش گرم كرده بودند ما هم داخل آن شده ، حال ما را كه ديد خيلى ادب و انسانيت كرده دو سه فنجان چايى مفت هم به ما\r\n\r\n","description":"","footnote":"","page_name":" 5769 ","page_number":873},
  {"content":"\r\n\r\nداد . شعاع الدين ميرزا به مراتب از من بىطاقت‌تر است و من نزد او يك شخص قوى و طاقت‌دارى محسوب بودم . به مفتش مسئلهء كروك را گفتيم . حكم كرد محكم كنند .\r\nشعاع الدين ميرزا اطاق را گرم ديد گفت توقف كنيم و امتناع از حركت داشت . من بىجا و بىجهت فقط براى يك تلفونى كه از قشلاق به شهر كردم منتظر باشيد لجاجت كرده گفتم بايد رفت . شريكه لاعلاج شده گفت انا للّه و انا اليه راجعون . سوار شديم . سورچى گفت چنان كروك را محكم كرده‌ام كه تا فرنگ هم عيب نخواهد كرد . به اين نشانى كه نيم فرسنگ از حصار كونده طى نشده بود كه كروك افتاد و هرچه كرديم برنخاست . اما اين دفعه آهن خم شد ، آن هم سمت من كه ديگر ممكن نشد به‌طور طبيعى بنشينم ، بلكه تمام راه گردنم خم بود و بسياربسيار صدمه به گردن من وارد شد . همه‌جا در جاده آب افتاده بود و چرخ كالسكه خرّ و خرّ مىكرد و به صعوبت مىگذشت . هوا هم تاريك و به شدت سرد كه من در عمرم چنين سرمائى نديده بودم . تا نفس بيرون مىآمد سبيل و دماغ يخ مىبست و به كلى نفس تنگ مىگرديد . شريكه پوستين را سركشيده مثل ميت نه تكان مىخورد ، نه سيگار مىكشيد ، نه حرف مىزد . ما از شدت سرما قادر نبوديم با نهايت گرسنگى دست دراز كرده غذا از سفره بيرون بياوريم . فقط غذاى ما از حصارك تا اينجا چند تكه نان شد و نتوانستيم چيزى بيرون آورده بخوريم . ما اين حال را داشتيم . اما سورچى آواز مىخواند و درشكه‌اى از شهر رسيد . اينها مثل اين‌كه هواى تابستان است پياده شده اسبها را باز كردند قئيشها « 1 » را بستند ، زنجيرها را كشيدند ، كأنّه هيچ سرما نيست . واقعا اينها به غير ما هستند و عادت طور ديگر آنها را عمل آورده . من قادر نبودم پول از كيف بيرون آورده انعام او را بدهم . اما او قئيش مىبست و سگكهاى چرمها را مستحكم مىكرد . زنجير به آن سردى را درست مىكرد .\r\nدر شريف‌آباد پياده شديم . سورچى رفت سراغ چايى . من سر توى قهوه‌خانه بردم .\r\nدوتا هندى زانوى غم به بغل تا دماغ خود را زير كرسى پنهان نموده بودند . خيلى سردم بود . . . دست و دماغ من يك پارچه يخ و سبيلها مثل چوب . مثل اين بود همه آنها را قطع نموده‌اند . ناچار انگشتها را توى دهان نموده به حرارت دهان كمى گرم شد . دم دروازه آژان و مأمور نواقل جلو آمدند بليت نظميهء طهران و پول نواقل خواستند . به هزار مشقت بليت را دادم . اما ممكن نشد پول را از كيف درآرم . پليس آشنا بود گفتم قادر نيستم . ما امشب همان پستخانه منزل داريم ، صبح بيا بگير . در مهمانخانهء قديم كه حالا پست‌خانهء دولتى است و فقط دو اطاق كثيف براى مسافر [ دارد 
  ] پياده شديم . درست شش ساعت از\r\n\r\n\r\n","description":"","footnote":"\r\n( 1 ) - قئيش - تركى - قطعه چرم نوار مانند . ( مسعود سالور )\r\n","page_name":" 5770 ","page_number":874},
  {"content":"\r\n\r\nشب رفته بود . شعاع الدين ميرزا ديگر قادر كار كردن يا حرف زدن نبود . من او را توى اطاق انداختم و حكم دادم بخارى را زودتر روشن كنند . خودم رفتم سراغ اسبابها و به دقت همه را بيرون آورده و سورچى به اطاق برد . در اين بين شريكه سرش را از گوشهء درب اطاق بيرون آورده بود قضا را قوطى توتون از دست من افتاد و ريخت . با آن‌حال حكم مىكند توتون را جمع كن و خودش فورى رفت توى اطاق . آنجا اصرار به من مىكند توتون را برو بردار و يقين دارد قزوين چنين توتونى يافت نمىشود . من ديدم دست برنمىدارد گفتم بسم اللّه خودت برو جمع كن . تا اين حرف را من زدم دو تا دست خود را روى صفحهء بخارى گذاشته گرم شود و قادر به حركت نبود ساكت شد . پس از گرم شدن چند دانه شامى و كوبيده با نان خورديم و . . . شريكه پف به سيگار نمود .\r\n\r\nديدار با محب‌زاده ( از جنگليها )\r\nدر اين بين از قهوه‌خانه پشت اطاق آواز گيلكى شروع شد ، بعد حرفهاى دولتى و ملتى . [ از 
  ] قهوه‌چى يا گارسن هوتل كه هيزم آورد جويا شدم كيست . گفت از جنگليها [ ست 
  ] و گرفتار انگليسها شده . حالا تأمين گرفته شبها اينجا مىآيد . قهوه‌چى رفت باز شروع به سخن شد . قهوه‌چى بر خلاف ميل او حرفى زد كه با خشم تمام گفت حرفهاى تو نشئهء عرق را از سرم دركرد . من از پشت در گفتم غصه نخور عرق حاضر ، و مايل ملاقات گرامى هستيم . پس از مبادلهء چند كلمه حرف غيرمفهوم با قهوه‌چى براى آمدن حاضر شد . درب اطاق ما باز شد . قهوه‌چى يك صندلى و يك ظرف خيار ترشى از جلو آورد گذاشت . سپس جوان خوش‌سيمائى بلندقد ، قوىبنيه با ريش مصنوعى زوركى و گيسوان بلند كه حنا بسته و به دقت پيچ و تاب داده وارد شد . سلامى كرده به صندلى خود نشست . فورا گيلاس عرقى خورد و از آن خيارترشى مزه كرد و گفت من به غير ترشى با عرق مزه نمىخورم . اهل امامزاده يحيى و بچهء طهران بود . پنج سال است در جنگل براى وطن خدمت مىكند . براى مأموريتى خمسه رفته آنجا دچار قونسل انگليس مىشود . بعد تأمين گرفته قزوين آمده اينجا هم تحت نظر است . تا مرخصى گرفته طهران برود . صحبت زياد شد . جنگلى ما سواد نداشت . اما طوطىوارى خيلى چيزها ياد گرفته و قيقاج مىانداخت . بيشتر حرفها را متضاد و ملمع مىزد . در تعريف ميرزا غلو داشت . من همه را تكذيب كردم و گفتم ميرزا بد حركت كرد . همه را هم دروغ گفت ، تزوير كرد . آخر كار هم بولشويك را آورد . باعث اين همه خسارت و ضرر مردم شد . اما او دست از تعريف و عقيدهء خود برنمىداشت ( صبح كه اسمعيل خان ملاقات شد و حكايت را گفتم گفت اسم اين شخص محب‌زاده است و مظنون به قتل\r\n\r\n","description":"","footnote":"","page_name":" 5771 ","page_number":875},
  {"content":"\r\n\r\nمتين السلطنه ) . خوابمان گرفت و آقاى جنگلى رفت و تا مدتى آواز خواند .\r\n\r\nورود به قزوين\r\nصبح شنبه 19 ج 1 - چهار به ظهر مانده بيدار شديم . پس از صرف چايى گفتيم درشكه آوردند كه تمام چرخ ، مال‌بند ، گل‌گير آن يك پارچه گل منجمد شده بود . سوار شديم يك سر خانهء آقاى رفعت السلطان . شريكه پياده شده من از بيرون شهر و دروازهء شهر و دروازهء راه كوشك سمت منزل . يخچال پنير درشكه ايستاد . در كوچه‌ها درشكه نمىتواند برود . نمرهء درشكه را برداشته تند منزل رفتم . نوكرها را فرستادم اسبابها را بياورند . خودم اندرون رفتم . همه از اطاقها بيرون آمده استقبال كردند و به حمد اللّه همگى سلامت و مسرور بودند ( بله ، جان من به لب مىرسد براى سرور و راحتى اينها . ) به‌به « 1 » جان من يك تكه ماه . ماشاء اللّه چاق سردماغ ، و لذت به من مىدهد . عباس و مسعود مژدهء پيدا شدن توله نوبل را دادند . اين توله مبلغى تا امروز به من ضرر وارد آورده . هر دفعه گم شده بچه‌هاى كوچه مبلغى گرفته پيدا كرده‌اند . ناهار مجددا خانهء رفعت السلطان رفتم . شريكه هنوز حال نيامده بود . دو شب از شريكه « آنتراكت » « 2 » و مرخصى گرفتم منزل باشم . بعد آنجا بيايند . شب سوغاتها را تقسيم كرديم . همه خوشحال شدند .\r\nسوغات نواب عاليه را هم فرستادند . للّه الحمد به خلاف ديشب بسيار خوش گذشت .\r\n رنج و عناى زمان « 3 » اگرچه دراز است * با بد و خوب بىگمان به سرآيد \r\n\r\nسؤالات قنسول انگليس\r\nچهارشنبه 23 ج 1 ، سيزدهم دلو - حكمران و قونسل و جمعى ديدن آمدند . قونسل خيلى از طهران سؤالات كرد . بالاخره گفت ايران به خطا مىرود و ما هم بيش از اينها نمىتوانيم كمك و همراهى كنيم . ماه آپريل همگى مىرويم .\r\nهمه روزه ادارات نظامى حراج مىكنند . سابقا اين لباسهاى كهنه و پاره و هرچه خرت و خورت داشتند در كوره‌ها ( سينه رهيتر ) آتش مىزدند . از زمانى كه ديدند ايرانيها خريدارى مىكنند همه را نگاه داشته امروز حراج مىكنند . من شنيدم كه گفته بودند در هيچ‌جا ما نتوانستيم اين قبيل اشياء مندرس كهنه پاره يا شكسته و خراب را پول كنيم جز ايران .\r\n\r\n\r\n","description":"","footnote":"\r\n( 1 ) - مراد بهمن مولود جديد است . ( مسعود سالور )\r\n( 2 ) -  Entracte \r\n( 3 ) - « سفر » .\r\n","page_name":" 5772 ","page_number":876},
  {"content":"\r\n\r\n\r\nنصرة الدوله در همدان - بريدن درختها\r\nقرارداد ايران و روس در مسكو امضاء شد . هوا سرد است دو برف آمد . راهها به كلى مسدود . نصرت الدوله كه خيلى انتظار ورود او را در طهران داشتند در همدان مانده و نمىتواند بيايد . در راه همدان متجاوز از چند هزار عمله به پول انگليسها كار مىكنند . روز برف را پاك مىكنند شب به واسطهء باد يا برف جديد مسدود مىشود . طرفين جاده ديوارى به طول چندين ذرع از برف ساخته شده است . سوخت در شهر خيلى كم‌ياب شده . كنترات‌چيهاى انگليس در باغات و كوچه‌ها و محله‌ها حتى حياطها درخت باقى نگذاشته‌اند . هفت اصله چنار در كوچه‌ها بود در هفتصد تومان خريدند و مشغول انداختن هستند . اين اشجار كوچه و خانه‌ها خيلى حيف است كه قطع مىكنند .\r\n\r\nچپاول\r\nتقى خان مىگفت هرچه تنكابون مال سوارى يا بارى و هرچه حشم بود و آنچه برنج بود بردند . جنگ هم نشد . اينها استقبال كردند پذيرائى نمودند . روز ديگر همه را دستگير كرده در كشتى توقيف نمودند . هرچه زر و زيورآلات زنها بود گرفتند . روز آخر هم تمام دكاكين و اغلب خانه‌ها را غارت [ كردند 
  ] . آنچه داشت به كشتى بردند . زنها و دخترها را گرفته آنچه گوشواره و گلوبند و دست‌بند طلا يا چيز ديگر داشتند گرفتند و بردند . با كمال بىرحمى و شقاوت چندين گوش پاره شد .\r\n\r\nخودكشى پرويز ميرزا\r\nيكشنبه 27 برج 1 - عصر بازديد حكومت رفتم . واقعهء ناگوار غريبى شنيدم كه حقيقتا نزديك بود سكته كنم . شخص مسافرى كه نشناختم ( و بعد هم به واسطهء غصه و خشم جويا نشدم ) بدون هيچ مقدمه به من گفت حاجى افخم الدوله تشريف آوردند يا نه . من با نهايت تعجب گفتم من خودم طهران بودم و نزد ايشان . گفت مىدانم ، آخر پس از آن مصيبت بنا بود مسافرتى كنند . من با حرارت تمام و اضطراب شديد جويا شدم چه مصيبتى . گفت مگر خبر نداريد پسرش خودش را كشت . با كمال تشويش پرسيدم كدام پسر . گفت پرويز ميرزا . مطلبى هم نبود . فقط به او گفته بود كه چرا مدرسه نمىروى . من حالت خيلى بدى پيدا كردم . حكومت به خشم تمام به او گفت شما مگر ديوانه شده بوديد كه بدون مقدمه و بىجهت يك همچو خبرى را بدهيد . او بناى معذرت را گذاشت و من غرق فكر شدم . حاكم تسليت مىداد . من ديگر توقف نكرده برخاستم . تا گوشم\r\n\r\n","description":"","footnote":"","page_name":" 5773 ","page_number":877},
  {"content":"\r\n\r\nمىشنيد موفق الدوله به آن آدم بد مىگفت . آمدم خانهء شعاع الدين ميرزا . مرا كه آن قسم ديد متوحش شد . تفصيل را گفتم و مشغول گريه شدم . پرويز ، جوان رشيد شجاع نوزده ساله بود ، بىآلايش . براى چه خودكشى مىكند . معطل نبود ، فقير نبود ، خرج نداشت ، معيل نبود ، سفيه نبود . پهلوان بود ، معلم و رئيس كلوب ژيمناستيك بود ، رئيس كلوب فوتبال شده بود . يك جوانى كه همه اسپرتها را ياد گرفته و در همه آنها استاد شده بود .\r\nفقط افخم الدوله و مادرش قجر آقا قدرى با اين پسر نامهربان بودند . افخم الدوله ميل داشت درس بخواند . او مايل بود پهلوان باشد .\r\n\r\nنامهء پرويز ميرزا\r\nدوشنبه 28 - غروب كارت پستال پرويز به خط خودش به من رسيد . خيلى مايهء تعجب شد . شريكه واقعه را پاك تكذيب كرد . گفت مشتبه شده است . تاريخ كرت 22 ماه بود بدين مضمون :\r\n« قربان حضور مبارك گردم . انشاء اللّه به سلامتى و خوشى به منزل رسيده و اهل خانه و خانمها و آقاها همگى سلامتند . اين بنده فراموش نمودم در موقع عزيمت به حضرت و الا عرض كنم و خواهش نمايم كه تورى دروازهء فوتبال و توپ فوتبال از براى چاكر و از پوتين فوتبال خوب آنجا يافت مىشود براى چاكر بفرستيد . هرچند كه فضولى است مقدار قيمتش را هم بفرمائيد و اگر ممكن نمىگردد به آقاى ميرزا اسمعيل خان امر بفرمائيد او مىتواند اقلا دو عدد توپ خوب حاضر نمايد و مستدعى است توپ فوتبال را هرچه زودتر مرحمت فرموده بفرستيد . اين بنده را بىاندازه محظوظ خواهيد فرمود و ديگر آن‌كه شنل چاكر بىاندازه كثيف است . بنابر فرمودهء قبل خودتان انتظارش را دارم .\r\nزياده مزاحم وجود مبارك نمىگردد . پرويز . ( حاشيهء كرت ) : آقا ميرزا اسمعيل خان را مستدعى است از قول بنده سلام مرحمت فرموده بفرستيد و همچنين آقا محمّد على خان را و بفرمائيد هميشه منتظر مرقومات شماها هستم . ولى گمان مىنمايم مرا فراموش نموده‌ايد . پرويز »\r\nهمان قسم ما در ترديد بوديم كه دستخط حضرت و الا به تاريخ شنبه 24 زيارت شد .\r\nدستخط حضرت و الا و آقاى عماد السلطنه ملصق به كتاب شد « 1 » . تاكنون در خانوادهء ما همچو امرى واقع نشده بود . در ايران و مذهب ما به واسطهء نهى شارع مقدس خودكشى بسيار ندرت واقع مىشد ، مگر گاهى در ميان نسوان كه از روى نادانى براى جزئى منازعه\r\n\r\n\r\n","description":"","footnote":"\r\n( 1 ) - نامه‌ها رونويس شده در پيوست كتاب ملاحظه خواهيد كرد . ( مسعود سالور )\r\n","page_name":" 5774 ","page_number":878},
  {"content":"\r\n\r\nبا مادرشوهرش يا شوهر ، كلفت با خانم . بعضى از فواحش براى نزاع بين خود يا از عشق محبوب ترياك مىخوردند . اما از وقتى كه نور علم و تجدد و مشروطه به ايران تابيده در اسلاميت و تدين آن رخنه روى داده متصل خودكشى واقع مىشود كه پشيمانى آن تا ابد براى بازماندگان باقى است .\r\n\r\nباز دربارهء پرويز ميرزا\r\nجمعه دوم جمادى الثانيه ، 22 دلو - از رقعه‌جات آقاى عماد السلطنه مراتب شجاعت و نيرومندى پرويز خوب معلوم مىشود ، حيف و صد حيف كه رفت . عشق او به ورزش و اعمال شاقه بود . چندان ميلى به درس و علم نداشت و همين باعث خشم پدرش شده بود . غروب او را كتك زد ، اول خودش بعد به توسط دو نفر از نوكرها . بعد هم نه مادرش و خواهرانش نه خانوادهء حضرت اقدس و الا به صرافت نيفتادند كه دلجوئى نموده و استمالتى بكنند . جوان پهلوان از اين توهين و هتك احترام طاقت نياورده باعث و مرتكب امر به اين بزرگى شد .\r\nبارى شعاع الدين ميرزا منزل من است . روزها خدمتش با آقا برار ، شبها با شمسى شورستانى . چيزى نمانده كه شعاع را هم يك كتك بزند . شمسى دخترك يتيمى بود و از سن شش سالگى نزد من است . خيلى حراف ، خيلى مضمون‌گو و ناقلا شده است . گاهى هم به او پول مىدهد و ميانه كوك است . بهمن ( به‌به ) خيلى قشنگ و ملوس شده اسباب مشغوليات خوبى است . مزاجا سالم و فربه است . تقى به واسطهء شدت برف و سرما نمىتواند برود .\r\n\r\nبولشويكها\r\nبولشويكها پس از آن‌كه آنچه بود از مردم گرفتند از تنكابون تشريف بردند پيش .\r\nقراولان انگليس با دسته‌اى از بولشويكها جنگى كردند . دوازده مقتول و شانزده اسير و هجده مجروح دادند . قونسل مىگفت هميشه در مصادمات چند نفر روسى بود ، اين دفعه تمام روس بودند . فقط يك نفر گرجى ميان آنها بود .\r\n\r\nبيانيهء وكلا\r\nيازده نفر از وكلاى ما من‌جمله آقاى صمصام السلطنه بيانيه‌اى چاپ و منتشر نموده‌اند كه بهتر است تا وكلاى آذربايجان و گيلان ( همان رشت كه احدى آنجا نيست ) انتخاب نشده‌اند مجلس منعقد نشود . چهل نفر از وكلاى ديگر بيانيهء ديگرى در جواب منتشر\r\n\r\n","description":"","footnote":"","page_name":" 5775 ","page_number":879},
  {"content":"\r\n\r\n[ كرده‌اند 
  ] و مواد قانونى ذكر مىكنند كه مجلس پس از آن‌كه نصف به‌علاوهء يك نفر از وكلا حاضر شد قهرا بايد مفتوح شود . در اينجا با قلم درشت مىنويسد چون بايد قرارداد سفارت انگليس با وثوق الدوله امضاء شود مجلس الزم است كه باز شود .\r\n\r\nروزنامه‌هاى جديد و دو عقيده\r\nمردم طهران و جرايد دو گروه شده در جرايد جديد وطن ، رهنما ، گلشن ، حيات ، جاويد و غيره از يازده وكيل تعريف مىكنند و عقيدهء آنها را تقديس . « ايران » و « رعد » تنقيد كه شما مىخواهيد اصل مشروطيت را از بين ببريد . جماعتى مىگويند ما اسلحه گرفته نمىگذاريم مجلس باز شود . جماعت ديگر مىگويند ما هم اسلحه گرفته مانع مزاحمت شما مىشويم ، جنگ مىكنيم . كابينه معلوم نشد . شاه اصرار در افتتاح مجلس دارد . بازار منتظر آمدن قند و لوله لامپ و چيت و ظرف چينى و ارسال بار خود و دريافت مناتهاى طلا هستند .\r\n\r\nرفتن نصرة الدوله به طهران\r\nچهارشنبه هفتم - شعاع الدين ميرزا مقررى خود را گرفت . مقدارى هم اشياء انگليسى خريد و امروز صبح به سلامتى تشريف برد . تا مهمانخانه همراه رفتيم وداع كرده روانه گرديد . نصرت الدوله با هزار مشقت آمد و به طهران رفت خيلى انتظار ورود او را مىكشيدند . چشم همه روشن باد .\r\n\r\nبدگويى روزنامه وطن\r\nجريدهء « وطن » كه مديرش ميرزا هاشم خان ما فى قزوينى « 1 » است خيلى هتاكى مىكند و به همه‌كس ناسزا و بدگوئى ، خصوصا به وثوق الدوله كه حبسش نموده بود . از تمام كارهاى او خواه خوب ، خواه بد تكذيب مىكند و فحش مىدهد . ساير [ ين 
  ] هم به او تأسى نموده دست رد به سينهء احدى نمىگذارند .\r\n\r\nمقالهء « ايران »\r\nدر جريدهء « ايران » شرح مفصلى در اين باب درج بود كه شما مىخواهيد موضوع و اصل روزنامه‌نگارى را از بين ببريد و باز تمام جرايد در تعطيل دچار شوند . هريك نفر\r\n\r\n\r\n","description":"","footnote":"\r\n( 1 ) - معروف به محيط ما فى ، صفحهء 5468 ديده شود . ( ا . ا . )\r\n","page_name":" 5776 ","page_number":880},
  {"content":"\r\n\r\nآدم عادى نمىتواند روزنامه بنويسد . پس دو تا سه تا جمع شويد يك جريده بنگاريد .\r\nمتصل فحش دادن و پول گرفتن معنى ندارد .\r\n\r\nراه پول درآوردن روزنامه‌ها\r\nچطور پول درمىآورند ؟ در يك جريده كه از قوام الدوله و كارهاى او در لرستان بدگوئى مىكند در همان ذيل به خط درشت مىنويسد نمرهء آتيه در باب قوام السلطنه و سلطنت مستبدهء خراسان او دقت كنيد . اين اول اخبار است . اگر كسان و دوستان قوام السلطنه پول دادند در نمرهء آتيه به واسطهء كثرت اخبار و ضيق صفحات مقاله راجع‌به قوام السلطنه طبع نشده متروك مىماند و براى ديگرى خط و نشان كشيده مشغول كلاه‌سازى مىشود . اگر اين آدم چيزى نداد در يكى دو نمره شروع مىكند به جعل مكاتيب و امضاءهاى دروغ ، مثلا س . م . طباطبائى - ك . ب . اردكانى - ج . ص . لاريجانى و در ذيل آن مىنويسد ما نظريات خود را بعد خواهيم نوشت يا تتمه دارد . ناچار مىشوند چيزى بدهند كه ديگر نظريات خود را ننويسد . آن‌وقت يا به كلى فراموش مىكند يا اگر سبيلش خوب چرب شده باشد بعضى مكاتيب دفاعيه درج مىكند و آن شخص را مطهر مىكند و مىرود سراغ حاكم يا وزير يا مدير فلان اداره ، الى آخر . اصلا جرايد يك نمونه و يك شكل است .\r\n\r\nمطالب جرايد\r\nاول ، طهران - رئيس الوزرا فرح‌آباد رفت ، بعد شهر . جلسه منعقد تا پاسى از شب رفته مشغول مذاكرات . بعد اخبار شهرى است خيلى بد و مختصر . بسا هست مىنويسد در سر قبر آقا شب گذشته يك نفرى ضعيفه‌اى را كشت ، نه اسم قاتل معلوم نه اسم مقتول نه اصل قضيه . بعد اخبار رويتر يا سفارت فرانسه . آن‌وقت بعضى تلگرافات ولايات است كه وزارت داخله به آنها مىدهد . سپس فحش است و ناسزا به مردم كه عمدهء مقصود در همين كلمه است .\r\n\r\nآمدن امير انتصار - بولشويكى\r\nامير انتصار از طهران آمده بود ديدن رفتم . مىگفت هشت هزار كيسه برنج ، هشت هزار گاو و گوسفند ، پانصد اسب و قاطر با هرچه در دكان و خانه‌هاى خرم‌آباد و شهسوار بود از گليم ، نمد ، قالى ، مس ، رخت‌خواب ، زيورآلات زنانه تمام را بولشويكها بردند . باز مىگفت طهران بد وضعى دارد . شاه هم حرف كسى را گوش نمىدهد . ايران خداگير\r\n\r\n","description":"","footnote":"","page_name":" 5777 ","page_number":881},
  {"content":"\r\n\r\nشده ، مردم آن كور و كر . تمام دنيا از بولشويك و اعمال آنها بد مىگويند جز ايران و ايرانى بد نمىگويد سهل است طالب آن هم هست . تمام ايران هم طهران شده ، طهران هم صد و پنجاه نفر مفسد حرام‌زاده .\r\n\r\nكابينهء تازهء سپهدار\r\nدوشنبه 12 ج 2 - تقى پريروز رفت ما از زحمت و خرج مال و آدمهاى زياد نجات يافتيم . روزى مبلغى خرج آنها بود . على محمّد با مادرش ماندند . كابينه معلوم شد به رياست خود سپهدار ، فقط به‌جاى وحيد الملك و ميرزا سليمان خان ، محتشم السلطنه و نصر الملك منتخب شدند .\r\nسه شب قبل اسفنديار خان پسر كوچك غياث نظام اسكادران سوار ژاندارمرى را برداشته و از شهر خارج شده . يكى از همراهان او محمّد على خان پسر رفعت السلطان است . ماشاء اللّه به اين اداره كه يك اسكادران از آن خارج مىشود و همه خبر ندارند .\r\nپانصد ژاندارم در اداره هست .\r\n\r\nاعتضاد خاقان\r\nامسال برف پشت‌بام ژاندارمرى پارو نشد و همه در كار خراب شدن است . الساعه برف اين مدت روى بام است . اعتضاد خاقان پسر اميركبير « 1 » چند چك به سردار همايون زده به حكم شاه قزوين توقيف است . يك هزار قزاق به طهران رفت . مىگويند براى تنبيه سالار جنگ پسر بانو عظمى است كه در خوار [ و 
  ] ورامين طغيان كرده ژاندارم را شكست داده است .\r\n\r\nغرامت جنگ\r\nاز آلمان 12300 مليون ليره طلا غرامت جنگ مىخواهند . به اين قسم تقسيم خواهد شد : فرانسه 5876 مليون ليره - انگليس 2486 - ساير دول 2938 . در ظرف چهل و دو سال به‌علاوه صدى دوازده پول طلا از صادرات آلمان اخذ خواهد شد . به حساب مارك طلا آلمان 212 مليارد مىشود .\r\nسابقا جنگى مىشد پس از شكست يك‌طرف و امضاء مصالحه نامه عمل تمام بود .\r\nدر اين جنگ پس از دو سال امضاء عهدنامه تازه ميزان غرامت گفتگو مىشود . اين پول\r\n\r\n\r\n","description":"","footnote":"\r\n( 1 ) - مراد كامران ميرزا نايب السلطنه پسر سوم ناصر الدين شاه است . ( مسعود سالور )\r\n","page_name":" 5778 ","page_number":882},
  {"content":"\r\n\r\nسواى كشتيها ، اسلحه‌ها ، ماشينها ، زغالها ، واگنهاست . حتى آلمان مقدارى گاو ، گوسفند ، خوك ، مرغ ، بوقلمون ، غاز ، تخم‌مرغ هم بايد بدهد كه در هيچ جنگى و صلحى ديده نشده است .\r\n\r\nرفتن آيرن‌سايد به بغداد\r\nماژر ادموند رفت . گريوز مانده است . جنرال آيرن‌سايد با ايروپلن بغداد رفته . از يك طرف حراج مىكنند از طرفى قشون و مهمات وارد . چهار هزار تخت‌خواب سفارش [ مىدهند 
  ] . آذربايجان مغشوش است . استراباد هم برهم خورده . اصفهان مجلسى باز كرده امورات خود را در آن مجلس تصفيه مىكنند . بولشويكها يك حمله به بندر جز بردند عقب رانده شدند . مىگويند روسها كميسيونى خواسته‌اند از ايرانى ، انگليس و روس كه در رشت منعقد شود . هرقدر قشون انگليس عقب نشست به همان تناسب مال آنها عقب برود .\r\n\r\nوضع ازدواج در آذربايجان قفقاز\r\nنريمان اف رئيس جمهور آذربايجان قفقاز به‌طور محقق از علما التزام گرفته كه عقد و نكاح ننمايند . چند روز بعد اعلانى منتشر مىكند كه زنها آزاد [ ند 
  ] ، هركس مايل نيست در خانهء شوهرش توقف كند مختار است . اين خبر را بعضى ترميم مىكنند كه زنى كه پنج اولاد داشته باشد از اين قانون مستثناست .\r\n\r\nسال مشروطيت - دم زدن از بولشويكى\r\nچهارشنبه 14 ج 2 - امروز روز صدور دستخط مشروطيت ايران است كه مظفر الدين شاه مجنون بىاراده داد . تاكنون به اين جهت در كار معدوم شدن است . مملكتى كه از هزار نفر ده نفرش سواد فارسى ندارد چه مىداند مشروطيت چيست . اسبابى شد كه استبداد از دسته‌اى به دسته ديگر منتقل شود . حالا كه دم از بولشويك مىزنيم .\r\n\r\nافتتاح مجلس\r\nامروز شهرت كامل دارد كه قزاقها اطراف طهران را گرفته و محاصره نموده‌اند . سيم تلگراف تلفن همه مقطوع شده است . دستهء ژاندارم اسفنديار خان هم به معيت قزاق رفته حكومت خبر ندارد ، ژاندارمرى نمىداند چه خبر است . مىگويند قزاق براى افتتاح مجلس كوشش مىكند و مفسدين و مخالفين بىانصاف بىوجدان هواپرست را\r\n\r\n","description":"","footnote":"","page_name":" 5779 ","page_number":883},
  {"content":"\r\n\r\nمىخواهند دستگير كنند . ياللعجب همين قزاق بود كه مجلس را برهم زد كه مردم كعبهء آمال خود مىدانستند . امروز همان قزاق است كه مىخواهد به قوهء سرنيزه افتتاح كند و مردم ميل ندارند و كعبهء آمال را پشت پا زدند . آن روز براى مشروطه جان مىدادند امروز براى نسخ و فسخ آن . آيا اينها چه كسانى هستند ؟ همانها كه آن روز بودند به تغيير اسم ، به تغيير مسلك ، به تغيير مرام ، به گرفتن پول از بولشويكها چنانچه آن‌وقت از انگليس گرفتند .\r\n\r\nبلشويكى - پول انگليس\r\nنظاير اين مطالب و وقايع در هيچ مملكتى و ملتى جز در ايران روى نداده . هيچ قوم و قبيله و ملتى به‌قدر ايرانى مذبذب دو به‌هم‌زن ، مفسد ، مقلد و شيطان نيست . روسها مىگويند ششصد هزار تومان پول آورده و به مردم مىدهند . اگر انگليس اين دفعه مثل سابق پول داده بود همه اين هياهوها از ميان مىرفت . اين دفعه سركيسه را محكم كرد مردم دارند بولشويك مىشوند . چرا براى آن‌كه آنها پول مىدهند . ادموند گفته بود در جواب صارم السلطان كه تخليهء انزلى يك خبط نظامى بود . ما صدها ، هزارها خبط سياسى كرديم كه جبران‌بردار نيست .\r\nما از عواقب امر و مقدرات آگاهى نداريم ، شايد يحتمل انشاء اللّه خيريت در اينهاست كه آنقدر كار بىرويه لغو بشود تا سرانجام بگيرد .\r\n كه داند كسى غير پروردگار * كه فردا چه بازى كند روزگار \r\nخداى ايران و ايرانى بزرگ است ، يار و ياور .\r\nپنجشنبه 15 جمادى الثانيه - به‌جاى پريشب كه فراموش نموده بودند ديشب سردر آلاقاپى را زينت كرده بودند و موزيك مىزدند كه جشن مشروطيت است . در حالىكه زير آن زده بودند . اين جشن و اين چراغان هم مثل مشروطيت ما مىماند . در شهر و ساير جاها ابدا خبرى نبود .\r\n\r\nبىخبرى از طهران - كار كار سلطان گل زردست\r\nاز قزوين هركس رفته در شاه‌آباد نگاه داشته‌اند . از طهران هم كسى را نمىگذارند بيايد . واقعاتى در طهران رخ مىدهد كه به كلى بر ما مجهول است و آگاه نمىباشيم .\r\nساعات بدى بر ما مىگذرد . عصر اسمعيل خان گفت اگر خود شما را كلنل اسمايث ديد حكما اطلاعات مىدهد . اما چون از من و صارم السلطان قول شرف گرفته نمىتوانيم بگوئيم . فقط مىگويم امورات مساعد است . در ايران قصه‌اى براى بچه‌ها مىگويند كه\r\n\r\n","description":"","footnote":"","page_name":" 5780 ","page_number":884},
  {"content":"\r\n\r\nفصل به فصل ذكر مىكنند : « كار كار سلطان گل زرد است » . هرچه هست زير سر انگليسهاست . هفتصد سال است در جنگ و در سياست پشتش به زمين نيامده . از ما ايرانى و لنين و چيچرين عقب نمىماند .\r\nشنبه هفدهم ج 2 ، هشتم حوت - در شب پنجشنبه الى امروز چنان برفى و بادى و سرمائى شده كه به وصف نمىآيد . درست سى و شش ساعت لاينقطع برف آمد ، ديگر نه كوچه راه است نه صحرا . باد كارى كرد كه به نوشتن درست نمىآيد . امسال تمام درختها را قطع كردند . زغال الان خروارى پنجاه تومان است . باغ حيدر خان را يك نفر ايرانى كنترات‌چى انگليس در شش هزار تومان خريد اشجار را انداخت شش هزار تومان فروخت . زمين و آب برايش مفت افتاد . كاه و علف نيست . آسياها از كار افتاده يخ بسته . صد خروار آرد از ادارهء ارزاق انگليس قرض كردند .\r\n\r\nكودتاى 1299\r\n( چون در نظر گرفته شد اين مجلد به حدوث كودتاى 1299 ختم شود مناسب بود مطلب را درين موضع از جلد دوازدهم قطع كنيم و دنباله به مجلد بعدى واگذارده شود . ولى چون از مطالب جلد دوازدهم چند صفحه‌اى بيش نمانده است آنها را هم نقل مىكنيم كه مجلد بعدى با جلد سيزدهم آغاز شود ) .\r\n\r\nرياست وزرايى سيد ضياء\r\nبىخبر از هرجا مستغرق خيالات زير كرسى افتاده بودم . اسمعيل خان وارد شد گفت اطلاعات مفيد دارم . با ولعى گوش دادم . گفت رسما تلگرافى از شاه به حكومت رسيد كه بنابر عدم قابليت وزراى سابق جناب سيد ضياء الدين به رياست وزرا انتخاب و مأمور تشكيل كابينهء خود گرديد . تلگراف ديگرى گلرپ براى ژاندارمرى نموده مشغول نظم باشيد ، به اسرع وقت مواجبهاى شما پرداخته مىشود .\r\n\r\nحبس رجال\r\nاما اطلاعات ادارهء سياسى مخفى كمى آشكار . به‌محض ورود قزاق عدهء ژاندارم طهران كه سه هزار نفر باشد با بريگاد مركزى و پليس معيت نموده و قريب چهارصد نفر از رجال و شاهزادگان و وزراى اسبق و سابق ، تجار ، كسبه ، فضولها ، مفسدها دستگير و توقيف شده‌اند . از جمله سپهسالار ، فرمانفرما ، نصرت الدوله و غيره و غيره كه اسامى درست نرسيده است . فقط يك كميساريا كه گويا حكم به او نرسيده بود مقاومت نموده\r\n\r\n","description":"","footnote":"","page_name":" 5781 ","page_number":885},
  {"content":"\r\n\r\nبود قزاق به غلبه گرفت چند نفرى كشته شد .\r\n\r\nرضا خان سرتيپ\r\nحاكم نظامى شهر رضا خان سرتيپ قزاقخانه ، كماندان سلطان كاظم خان كه شما او را مىشناسيد .\r\nبله وقتى كه از رجال و شاهزادگان و امراء ايران جز تقلب ، جز خودخواهى ، جز منافع شخصى ، ازدياد ملك ، خانه و اثاثيه و جمع‌آورى پول كارى ساخته نشود همان خوب است سيد ضياء مدير « رعد » پسر سيد على آقاى يزدى رئيس دولت شود و همه را حبس و توقيف كند تا چشمشان كور شود . انشاء اللّه كار هم صورت خواهد داد ، ايرانى را روسفيد ، صاحبان مسند سابق را روسياه خواهد كرد .\r\nپنجشنبه 22 جمادى الثانيه ، 13 حوت - پس از آن برف بزرگ دو برف ديگر هم آمد .\r\nهنوز پست و تلگراف و آمد و شد قدغن و سانسور است . از قرار گفتهء حكومت پانصد و هفده نفر را دستگير نموده‌اند . مليانها پول مىخواهند ، چه از بابت مالياتهاى پس افتاده چه به عنوان اعانه و قرض .\r\n\r\nبيان‌نامهء رئيس الوزراء\r\nبيان‌نامه منتشر شد . به دقت خواندم . رئيس الوزرا تمام اصلاحات مملكت را به عهده گرفته حتى بلديه و راههاى آهن سرتاسر مملكت كه اقلا اين همه اصلاحات بيست سال طول دارد ، آن هم با كمك مستشار و قرض خارجى . چيزى كه غرابت دارد ابدا اسمى از مجلس شوراى ملى و تشكيل يا عدم تشكيل آن نمىبرد . ميرزا اسمعيل خان از قول گريوز مىگفت كه مجلس تشكيل نخواهد شد و ماژر ادموندس مراجعت مىكند .\r\n\r\nسيد ضياء و بولشويك\r\nكلنل اسمايث را ديدم به طهران رفته بود . از دو فرسنگى برگشته كه دو روز ديگر با اسب برود اتومبيل نمىتواند برود . گفت بولشويك نمىآيد . سپهدار و مشير الدوله مىگفتند نمىآيد ، اما سيد ضيا مىگويد بيايد ما جنگ مىكنيم و بيرون خواهيم كرد .\r\n\r\nكار كردن انگليسها\r\nانگليسها فرد فرد جدى و عملى و كاركن هستند ، هيچ‌كس نمىداند كه اين يك نفر قزاق خانه را بدان نظم و ترتيب نگاه داشته . حتى در اخلاق آنها تغيير حاصل شده كه\r\n\r\n","description":"","footnote":"","page_name":" 5782 ","page_number":886},
  {"content":"\r\n\r\nهيچ شرارت و بدمستى و عربده نمىكنند . ايرانيها گمان مىكنند صاحب‌منصبان خودشان كار مىكنند . اين يك نفر با كمك صاحب‌منصبان خودمان از آن هفتاد نفر روسى بهتر در اين مدت قليل كار كرده است .\r\n\r\nبيم سيل\r\nيكشنبه 25 ج 2 ، 16 حوت - باران آمد . آب و گل در كوچه‌ها روان است . يك چهار ديوار سالم در تمام عمارت شهر ديده نمىشود . كلا يك سمت از ديوار خراب است .\r\nبيشتر كوچه‌ها فرورفته و سوراخهاى بسيارى كه شب اسباب خطر است باز شده بيم سيل هم خيلى مىرود . عصر به هزار زحمت حكومتى رفتم خانه من دور است .\r\n\r\nاحترام در قزوين - واهمه از بولشويك\r\nدر منزل به من بد مىگذرد . آمد و شد ندارم . دوست و رفيق ندارم . از نشستن زير كرسى خسته شدم . خيلى شايق و مايل هستم يك كار مجانى برايم پيدا شود كه بدبختانه در مملكت ما آن هم نيست . من اگر خانه‌اى اينجا داشته باشم و بتوانم دوام بياورم كارم بهتر از رفتن الموت و طهران مىشود . احترام و شأنى كه عين الدوله در طهران دارد ( نه حالا كه حبس است ) من در قزوين دارم . او عين الدولهء طهران است من عين السلطنه قزوين . امروز در قزوين ميان شاهزادگان و سايرين از من بالاترى نيست . به همان علت بود كه از بولشويك واهمه داشتم . بارى حقيقتا من قزوين بمانم كارم محققا بهتر از طهران است و احتراماتم بيشتر . در طهران امثال من پنج هزار تا [ هستند 
  ] ، اما اينجا همسر من شايد ده نفر باشد .\r\n\r\nهيأت وزيران - سيد ضياء\r\nامروز پست و تلگراف داير شد . خيليها را اسم مىبرند كه دستگير شده‌اند . مستوفى الممالك را هم مىگويند گرفته‌اند ( سيد ضياء با او خوب نبود شكى نيست ) . مليانها براى تهيهء قشون پول مىخواهند . مىگويند بانك حاضر شده املاك [ را 
  ] رهن گرفته پول بدهد .\r\nهيئت وزرا بدين قرار تعيين شد : سيد ضياء الدين رئيس الوزرا و وزير داخله - مدير الملك خزانه‌دار سابق وزير خارجه - نير الملك وزير معارف - ميرزا عيسى خان معاون ماليه وزير ماليه - مشير معظم پست و تلگراف - موقر الدوله وزير فوايد عامه - منصور السلطنه معاون عدليه وزير عدليه - ماژر مسعود خان ( رفيق خودمان كه با كلنل اينجا بود ) وزير جنگ - يك وزارت‌خانهء جديد به اسم وزارت صحيه و اوقاف مؤدب الدوله پسر ميرزا\r\n\r\n","description":"","footnote":"","page_name":" 5783 ","page_number":887},
  {"content":"\r\n\r\nعلى اكبر خان ناظم الاطباء ( پدرزن حاكم ما ) - رضا خان رئيس قزاقخانه . كاظم خان ( كه مشار اليه هم با كلنل اينجا بود ) حاكم نظامى طهران - عدل الملك كمافى السابق معاون داخله است .\r\n\r\nبستن عدليه\r\nببينيم اينها چه مىكنند . گفتند درب عدليه را بستند . راست باشد يا دروغ براى آن مردم خيلى شادى مىكنند . اگر بخواهند با اين اجزاء يا اجزاء ديگرى بدون حقوق كافى يا تفتيش صحيح يا مجازاتهاى شديد كارها رونق بگيرد ، محال است محال . نمىتوان جلوى طمع و آز انسان را گرفت بدون آن شرايط . قاضى عدليه را نمىتوان به ماهى سى تومان الى چهل قانع كرد . گذرانش بيش از اين است . ناچار شود خواهد گرفت . اما از آن طرف پنجاه قاضى لازم نيست . كم نگاه داشت و سير و كار گرفت .\r\n\r\nنظميهء انگليسى در قزوين\r\nنظميهء انگليس در قزوين سى پليس دارد . از دويست پليس ما بهتر كار مىكند . چرا ، پول خوب مىدهد و كار مىگيرد . مجازات مىدهد ، تقلب نمىكنند . او يك سلطان انگليسى دارد نظميهء ما پنجاه صاحب‌منصب . اسمعيل خان مىگفت قونسلگرى انگليس در قزوين تا ماهى بيست هزار تومان دادوستد و معاملات نموده ، يك نفر هندى موسوم به « تانك‌چان » محاسب آن است كه هم تحويل‌دار است ، هم حواله‌جات مىدهد ، هم محاسب . حتى كار آشپزخانه و قراولها و عمارت و باغ حتى مرغها و آهوها و غازها و اردكها هم دست اوست و در نهايت دقت و درست عملى رفتار كرده . اما چقدر مواجب دارد ماهى يكصد و هفتاد تومان .\r\n\r\nتعداد اجزاء دواير ايرانى\r\nبانك شاهنشاهى شعبهء قزوين چندين مليان معاملات دارد . يك نفر رئيس انگليسى دارد و سه نفر اجزاء . اما ماليهء قزوين براى شصت هزار تومان هفتاد نفر اجزاء با اسم و رسم دارد . هى اطاق ، هى ميز و صندلى ، ده جا يك كاغذ ثبت مىشود . اما هروقت سواد آن كاغذ لازم شود پيدا نيست . دوسيه‌ها يك مرتبه مفقود مىشود ، دفاتر يك‌باره معدوم .\r\nبا اين همه اجزاء پانزده سال است حساب ماليهء اينجا پرداخته نشده است . يك قسمت عمدهء مخالف قرارداد همينها بودند .\r\n\r\n","description":"","footnote":"","page_name":" 5784 ","page_number":888},
  {"content":"\r\n\r\n\r\nنقل قول فخر الملك\r\nممتاز السلطنه يك روز خانهء فخر الملك كه مهمان بودم مىگفت من رئيس قشون فارس بودم وقتى كه شنيدم آرميتاژ اسميت به ماليه ورود نموده جرأت نداشتم يك شاهى زير و رو كنم كه مبادا براى تفتيش بيايد مفتضح شوم ، چه رسد به اجزاء ماليه شيراز .\r\nغروب گفتند ماژر ادموند آمد . جنرال ديكسن آمده بغداد برود .\r\n\r\nآصف الدوله حاكم\r\nدوشنبه 26 - ديروز سردار سعيد به من گفت ساعد الدوله ديشب مخفيانه وارد خانهء امير انتصار شد . امروز من آنجا رفتم گفتند كسى خانه نيست ، اما اتومبيل را آب و آتش مىكردند كه برود طهران .\r\nمن اول ماليه رفتم از آنجا حكومتى . آصف الدوله مىگفت از محترمين درجهء اول شاهزادهء شما و اميركبير و مشير الدوله ، مؤتمن الملك دستگير نشده‌اند ، باقى همه توقيف هستند .\r\n\r\nساعد الدوله در قزوين\r\nمنزل آمدم فورى با كرت پستال آمدن و حركت ساعد الدوله را به افخم الدوله نوشتم و به پست دادم . ظهر للهء بچه‌ها گفت خانمها را مدرسه مىبرم آژان زياد دور خانهء صارم السلطان بود . بعد شيخ ابراهيم مرا ديد گفت خبر دارى ساعد الدوله را خواستند بگيرند فرارا به خانهء صارم السلطان آمد . گويا از طرف قونسل پناه داده شده است . محقق شد ساعد الدوله قزوين است .\r\nرفعت السلطان تلگراف انحلال عدليه را نمود كه همه‌جا منحل است تا به طرز بسيار خوبى مجددا تشكيل شود . از خانهء رفعت السلطان خانهء صارم السلطان رفتم . در زدم . تا فهميد من هستم آمد دم در ، درحالىكه نان برنج دهانش پر بود كه مدتى حرف نزد تا بلع كرد . گفت ساعد الدوله اينجاست . الساعه خواهرش هم آمد ( عيال امير انتصار ) . ميل داريد داخل شويد نداريد عرضى ندارم . گفتم حقيقتا جاى داخل شدن هم هست كه دو دستى توى سرش بزنم . اما خدا بهتر از من توى سرشان زده است . آن همه خسارت كشيدند . حالا هم پدر در قزاقخانه حبس ، پسر پاريس را گذاشته توى خانهء كثيف شما متحصن . بعد گفتم رفيق موقع را غنيمت بشمر . گفت همهء اين مطالب گفتگو شده نادم\r\n\r\n","description":"","footnote":"","page_name":" 5785 ","page_number":889},
  {"content":"\r\n\r\nاست و پشيمان و مىگويد تمام اين صدمات نتيجهء همان عمل زشت من است و خيلى ميل دارد شما را ملاقات كند . اما من گفتم كه شرط و عهد و اطمينان مىدهيد كه جبران كنيد من حاضرم . و الا ندامت شما يا ملاقات شاهزاده نتيجه ندارد . خدا را صد هزار بار شكر مىكنم كه پدر و پسر به كيفر اعمال زشت خود رسيدند . للّه الحمد من آزاد و راحتم و كرسى گرمى دارم . بچه‌هاى من امشب جشن داشتند .\r\n\r\nاخبار خارجه\r\nدر لندن كنفرانس مفصلى براى غرامت و قضاياى شرق نزديك منعقد است .\r\nاجتماعى به آنجا رفته‌اند . از عثمانى پنجاه نفر ، فرانسه معاهده با لهستان بست در صورت هجوم دولت ثالثى به آنها باهم كمك و همراهى و دفاع نمايند . هميشه فرانسه آن سمت آلمان رفيقى لازم دارد تا بود روس بود او از كار افتاد لهستان را انتخاب نموده است .\r\n\r\nضرورت كودتا - ايران‌مدارى سيد ضياء\r\nشب 13 ماه سوم حوت قزاق وارد طهران شد . مردم خيال كردند بولشويك وارد شده . روز سه‌شنبه 13 ج 2 - 4 حوت دستخط رياست وزرايى سيد ضياء الدين صادر شد و كودتا شروع شد . اما نظير اين كودتا در ايران ديده نشده بود . حكومت ايران بايد اين‌طور باشد . من خودم اشرافم و شاهزاده‌ام ، اما هيچ راضى نبودم اوضاع آن قسم باشد كه رئيس الوزرا از كاسهء تنباكوى مدرس واهمه كند ، يا از فلان ساعت‌ساز احتياط نمايد و از امثال شيخ محمّد على الموتى انديشه داشته باشد و قس على هذا از هر شارلاتان بىشرف پررو پرحرف ، كه هركس سياست‌مدار باشد داعيهء مملكت دارى . طورى كه در اطاق وزارت‌خانه توى گوش وزير بزنند يا فلان وزير وارد خانهء تدين شود ، اول كار به او رجوع كند . پس همان خوب است اين قسم اشراف و اعيان و شاهزادگان نالايق محبوس باشند و يك سيد ضيائى ايران مدار .\r\n\r\nمحبوسين - مستوفى الممالك\r\nبختياريها را دستگير نكردند . مستوفى الممالك در شكارگاه جاجرود بود . رفتند بگيرند فرارا خودش را فرح‌آباد نزد شاه رسانيد ، صرف‌نظر كردند . امير اسعد را هم حبس كردند . گفتند سيد ضياء الدين گفته بوده است مستوفى الممالك قابل حبس هم نيست . حال امير اسعد تماشا دارد كه از « آب چائيده » رم مىكرد و از زكام غش . للّه الحمد از فاميل ما احدى دستگير نشده است نه بزرگ نه كوچك .\r\n\r\n","description":"","footnote":"","page_name":" 5786 ","page_number":890},
  {"content":"\r\n\r\n\r\nحاكم نظامى قزوين\r\nسه‌شنبه 27 جمادى الثانيه ، 18 حوت - ديشب ساعت سه از شب رفته حاكم نظامى قزوين كلنل منوچهر خان طبيب ژاندارمرى ( پسر ميرزا باقر خان طبيب كه پدرش خان سياح از قجر قزوينيها بود و معلم زبان فرانسه حضرت و الا ) وارد شد و همان ساعت موفق الدوله را گرفته حبس كرد . امروز جمعى ديدن رفته بودند . يكىيكى [ را 
  ] احضار اطاق مىكرد با كمال برودت و خون‌سردى كه پس از سلام عليك مىگفت فرمايشى بود ، جواب مىدادند محض تبريك آمده بوديم . كمال تشكر را دارم ، مرحمت زياد ، يعنى پاشو و برو .\r\n\r\nتحصن ساعد الدوله\r\nاز جانب قونسل حكم شد كه ساعد الدوله از درب حياط صارم السلطان خارج نشود تا حكم سفارت برسد . خود ماژر امروز طهران مىرود . در طهران حكومت نظامى در كمال سختى برقرار است . از هر طبقه و دسته گرفتار شده‌اند . ماليهء طهران سواى ادارهء صندوق و كابينه مابقى را تعطيل نمودند . عدليه به كلى منحل است .\r\nتلگراف دولت ارمنستان به ايران رسيد كه ما موفق به اخراج بولشويكها شديم ديگر اينجا بولشويكى نيست ، جز آن‌كه يك عده فزون از ما حمله بياورد آن هم دفاع تا آخرين فشنگ و آخرين مرد جنگى خواهد بود . از مسكو و قتل لنين و تروتسكى شهرتها مىدهند .\r\n\r\nندامت ساعد الدوله\r\n[ چهارشنبه 
  ] 28 - صبح براى ملاقات صارم السلطان قونسلگرى رفتم . گفت صحبت من سر شما با ساعد الدوله اينطور درآمد كه او مدتى از عدالت‌خواهى خود مىگفت . من آخر صحبت گفتم اين همه توصيف از عدالت‌خواهى خود مىكنيد پس آن‌چه حركات بود كه نسبت به عين السلطنه و خانوادهء بىگناه او كردى . گفت بسيار تعدى كرده بود . گفتم به شما چه ربط داشت . مگر تو آلت انتقام الهى بودى . بعد اظهار ندامت و پشيمانى كرد .\r\nگناه را به گردن بعضى انداخت و گفت تلافى و جبران مىكنم . من امروز هم مفصلا با او صحبت مىدارم . بعد شما را خبر خواهم كرد . من گفتم « تواريش » ، رفيق تا « گزك » در دست دارى اقدام كن .\r\nدر شهر هياهو افتاده همه واهمه نموده‌اند چند نفرى هم دستگير شده‌اند ، پول هم\r\n\r\n","description":"","footnote":"","page_name":" 5787 ","page_number":891},
  {"content":"\r\n\r\nمطالبه دارند .\r\n\r\nماچ و بوسهء تعبدى با ساعد الدوله\r\nپنجشنبه 29 ج 2 ، 20 حوت - صبح كاغذى از اسمعيل خان رسيد كه برحسب دعوت آقاى صارم السلطان دو ساعت از ظهر گذشته به خانهء ايشان تشريف بياوريد . بعد از ناهار خانهء همشيره رفتم به اتفاق اسمعيل خان به خانهء صارم السلطان . در راه فكر مىكردم چه بگويم و چه خواهد گذشت . اما از آنجا كه من قلب صاف بىآلايش نسبت به همه‌كس دارم و خدا هم تلافى كرده بدون كينه و بغض داخل شدم . لدى الورود صارم السلطان دست مرا گرفت ، امير انتصار دست ساعد الدوله را ما را دست به دست دادند . كار به معانقه هم كشيد كه مثل تعزيه‌خوانها يا آكترها ماچ و بوسهء تعبدى نموديم . رنگ ساعد الدوله سرخ شده بود . نشستيم صارم السلطان چاى ريخت . امير انتصار از شهر و مملكت الموت جويا شد . از اسم الموت رنگ ساعد الدوله سرخ‌تر شد . بعد صارم السلطان گفت اول كار را تمام كنيم بعد به سر فرصت صحبت كنيم و خودش شمه‌اى از آن مطالب صحبت داشت مبنى بر ندامت ساعد الدوله . من ساكت بودم .\r\n\r\nعذرخواهى ساعد الدوله\r\nبعد خود ساعد الدوله به زبان آمد و شرحى بيان كرد كه من نمىخواهم بگويم كى باعث شد يا چيزى از اين همه غارت عايد من نشد يا داخل نبودم . فعلا به اسم من تمام شده و گردن من بار ، عفو و بخشايش مىطلبم و هرچه بفرمائيد حاضرم . باز من سكوت داشتم و امير انتصار كمى حرف زد در تبرئه و جوان‌مردى ساعد الدوله كه ميان ما منحصر به فرد است .\r\n\r\nجوابهاى من\r\nبالاخره من حب سكوت را شكسته و گفتم اين حرفها براى من نتيجه ندارد . جوان مردى ساعد الدوله هم اگر بر همه‌كس مخفى است در نزد من خوب آشكار است . من هم نمىخواهم مصائب خود و عيال و اطفال معصوم بىگناه خود را شرح بدهم كه در آن زمستان سخت چه قسم به زور آنها آمد و چه شكل بيرون كردند و چه بىانصافى و بىمروتى در حق من شد . من ده سال بالاى كوه منزل كردم . از مال پدرم و امساك خودم يا به قول ساعد الدوله از ظلم و تعدى به مردم مالى ، اثاثيه‌اى ، مخلفه‌اى فراهم داشتم . يك مرتبه همه را از دستم گرفت ، حتى به گليم و رخت تن نوكر و زن نوكر ابقا نشد . امروز كه\r\n\r\n","description":"","footnote":"","page_name":" 5788 ","page_number":892},
  {"content":"\r\n\r\nپنجاه سال دارم داراى هيچ‌چيز نيستم . درست مادرزاد شده‌ام و از هستى ساقط . جبران بايد بكنى و تلافى . اولا تو جوانى مىتوانى تحصيل مال كنى . ثانيا خدا به‌قدرى به شما داده كه هرقدر هم به من بدهى باز خيلى باقى است .\r\n\r\nجواب ساعد الدوله\r\nگفت من حالا براى صد دينار معطل هستم . گفتم نترس هرقدر دولت هم از شما بگيرد باز خيلى داريد . گفت حاضرم مىدهم و هميشه هم در نظر داشتم كه جبران كنم .\r\nگفتم من نمىخواهم باز به شما شرح بدهم كه بر من و عيال و اطفال من چه گذشت ، يا در بيست و هفت ماه در قزوين چه كشيدم ، چه تملقات و چه پولها محض آن حركت تو گفتم و خرج نمودم . همه اينها از شما به من رسيد ، نه از ديگرى . گفت بله سبب من شدم كتمان نمىكنم ، اما بعد راضى نبودم تا اين درجه . ليكن كار از دست من رفت . حالا چه مىفرمائيد .\r\n\r\nتلافى - اغفال\r\nگفتم تلافى . گفت عرض كردم الساعه مالى ندارم . حال من و پدرم و مالم معلوم نيست . حبس مىشوم ، تبعيد مىشوم ، مالم را خواهند گرفت يا خير . گفتم عجله ندارم .\r\nگفت قول مىدهم تلافى كنم . اينجا جواب آخر را دادم . گفتم پدرت در سن هفتاد و چهار سالگى به من دروغ گفت و به من گفت با حضور ضياء الدوله پيراهن تن خودم را مىفروشم مال تو را مىدهم . دفعهء ديگر گفت از آن ملكها كه اين الواطها مىبرند به شما عوض مىدهم . مرا اغفال كرد آمد قزوين ، آن‌وقت مرا در خانهء خودش نپذيرفت . حالا من چه قسم به حرف شما قبول كنم ، حرف جزو هوا است . تجربه هم در ماده پدرت كردم .\r\n\r\nتعهد نوشتن ساعد الدوله\r\nگفت من از احدى واهمه ندارم . ترس خدا در من خلق نكرده از روى وجدان خودم جبران خواستم بكنم ، قبول نمىكنيد نكنيد . گفتم اگر واهمه و ترس خدا در وجود تو خلق نكرده اينجا كارت چيست پاشو برويم بيرون تا ترس را معاينه كنى . چهار نفر نوكر نفهم را لخت كردن كار بزرگى نبود ، آن هم به اسم مهمانى . من با دليل به شما گفتم قبول نمىكنم .\r\nشما بىدليل مىگوئيد قبول كن . اگر به قول خود اعتماد داريد چه ضرر دارد كه گفتهء خود را روى كاغذ بياوريد . فورا گفت حاضرم مىنويسم و به پسر امير انتصار گفت قلمدان\r\n\r\n","description":"","footnote":"","page_name":" 5789 ","page_number":893},
  {"content":"\r\n\r\nبياور . او ترديد كرد گفت نه ، بده . و صارم السلطان او را ترغيب كرد . قلم دست گرفت چون چشمش خوب نمىبيند خم شد و نوشت . داد به دست امير انتصار و او خواند . مضمون آن از اين قرار بود :\r\n« حضرتان امير انتصار و صارم السلطان . اين شرح را نوشته تقديم حضرت و الا شاهزاده عين السلطنه مىدارم . هر لحظه كه براى من مقدور شد خسارات واردهء الموت ايشان را [ كه 
  ] در سنهء 1337 وارد گشته تمام آن را جبران نمايم 29 جمادى الثانى 1339 .\r\nعلى اصغر ساعد الدوله . »\r\n\r\nدعا براى ساعد الدوله\r\nبعد گفت پس شما هم شرحى مرقوم داريد كه هر وقت من به مدلول نوشتهء خودم عمل نمودم ترك خصومت بفرمائيد . من هم نوشتم و هردو نوشته را امير انتصار و صارم السلطان شهادت و اقرار نوشته ردوبدل شد . بعد چاى ديگرى صرف شد و صحبتهاى متفرقه . مغرب منزل آمدم . للّه الحمد مرحلهء اول كه اقرار و اعتراف به غارت و جبران بود به خوشى گذشت . اميدوارم مرحلهء ثانى كه تعيين مبلغ خسارت و غارت باشد نيز به خوبى بگذرد و نيز مرحلهء سيم كه جبران و تلافى باشد . ما تا امشب دشمن او بوديم و به وى نفرين مىكرديم . امشب دوست [ شده‌ايم 
  ] و دعا مىكنم كارش به خوبى بگذرد كه ما هم به وصال مال خود برسيم .\r\nجمعه صبح - لله عباس را برد خانهء صارم السلطان نزد ساعد الدوله ناهار مانده بود و من گفته بودم لله با آن زبانى كه دارد قدرى از واقعه شرح بدهد و به عبارت روشن او را كمى اذيت كند و مسبوق . لله گفت آنچه در دل داشتم گفتم . تمام اين مدت سر را روى صندلى تكيه داده بود و گوش مىداد . فقط سه كلمه جواب داد كى كرد ، من نگفته بودم .\r\nبه شما هم كه خرجى دادم .\r\nاسمعيل گفت مطلب را به نايب قونسل گفتم از هر دوى شما ممنون شد .\r\nصارم السلطان گفته بود ساعد الدوله هنگام خواب گفته بود بارى از دوشم برداشته شد .\r\nامشب راحت مىخوابم . عقده در دلم بود . امشب كه شاهزاده به اهل خانه خودش بگويد همه مسرور مىشوند . خدا كند حرف پسر مثل حرف پدر نشود .\r\n\r\nحكام تازه\r\nسالار منصور حاكم خمسه وارد شد . نظم الدوله تازه وارد عزل ، موفق الدوله هنوز توقيف است . من هنوز حاكم را نديده‌ام .\r\n\r\n","description":"","footnote":"","page_name":" 5790 ","page_number":894},
  {"content":"\r\n\r\n\r\nامير انتصار\r\nمطلب خنده‌دارى واقع شده است . امير انتصار اصرار زيادى به صارم السلطان نموده بود مرا نزد كلنل اسمايث ببر معرفى كن كه سفارش مرا به حاكم بكند . باهم رفته بودند براى تكميل و ازدياد رتبه و شئونات . امير انتصار گفته بود داماد سپهسالار اعظم هستند اسمايث در جواب گفته بود آن دزد ، آن دزدباشى ، آن پدردزدها كه هردو از اين معرفى پشيمان شده بودند و رنگ از رويشان رفته بود كه چه غلطى كرديم ، چه معرفى .\r\n\r\nسالار منصور\r\nشنبه 3 رجب المرجب 1339 ، پيچىئيل - خانهء آقا محمّد ارباب كه همسايهء من است ديدن سالار منصور رفتم . سيصد قزاق همراه مىبرد و خيال دستگيرى امير افشار و گرفتن پولها را دارند . تعجب در اين بود مسيو دامادش كه عيال سالار را كشته بود و به اقرار خويش در نظميه حبس بود مرخص [ مىشود 
  ] و همراه سالار خمسه مىرود . در اين كه تحريك خود سالار بود شكى نيست . اما چرا بايد قاتل را كه خودش مزر به دست به نظميه برود و اعتراف به قتل كند مرخص نمايند .\r\n\r\nسرنوشت عدليه - ماليه\r\nسالار مىگفت بزرگترين موهبت رئيس الوزرا بستن عدليه است نسبت به مردم .\r\nپرسيدم چه شكل داير خواهد شد . گفت كوچكتر با انتخاب مردم صالح و ترتيب قوانينى كه باعث تسهيل و تسريع محاكمه شود . گفتم ماليه را . گفت به همين ترتيب عدليه .\r\n\r\nبانكها\r\nاز سرمايهء بانك روس پرسيدم . گفت شصت كرور مىگويند مطالبات از سوخت و وصولى دارد . بيشتر مردم توقيفى بدهكاران بانك هستند .\r\n\r\nحاكم قزوين\r\nبعد صحبت از حاكم اينجا شد كه بىجهت مردم را توقيف كرده . موثق ديوان نه مرد شرورى بوده نه پول‌دار . از امجد الاسلام صد و سى هزار تومان مىخواهد كه دو هزار تومان دارائى ندارد نه شرور را گرفته نه پول‌دار . قصد و نيت او معلوم نيست .\r\nحاكم اغلب سوار يك اسب سفيدى است كه كمرش بسيار دراز است و توى\r\n\r\n","description":"","footnote":"","page_name":" 5791 ","page_number":895},
  {"content":"\r\n\r\nخيابانها يرتمه و چهار نعل حركت مىكند . يك روز اصرار به نايب قونسل كرد برود اردو را تماشا كند . همه‌جا را گذاشت توى مطبخ هنديها رفت . آن‌وقت در ميان ديگ غذاى هندو دست برد كه هندو ظرف مطبوخ را در حضور او و نايب قونسل برداشته توى صحرا ريخت .\r\n\r\nسى و يك برف\r\nارباب مىگفت امسال سى و يك برف آمد و ما از روى دفتر كه برف‌روبى داده‌ايم حساب كرديم كاروانسراى سعد السلطنه يكهزار و سيصد تومان پول برف‌روبى داد ، كاروانسراى شاه ششصد تومان . انگليسها روزى هفت هزار عمله داشتند .\r\n\r\nنامعلوم بودن نقشهء انگليس\r\nجرايد طهران توقيف شده . فقط « ايران » است . سيد ضياء شب هم در همان عمارت رياست وزراء مىخوابد . هنوز نقشهء صحيح دولت و پلتيك انگليس آشكار نيست كه پس از الغاى قرارداد چه نقشه‌اى كشيده شده است . مىگويند ماليه و جنگ با مستشاران انگليسى خواهد بود ساير وزارت‌خانه‌ها از جاهاى ديگر . روح مملكت هم همان دو وزارت‌خانه است .\r\n يكى زر نام ملك برنبشته * دگر آهن آب داده يمانى \r\nيكشنبه چهارم رجب - باران متصل مىآيد . خرابى نهايت ندارد . حاكم ما طهران رفت .\r\nگفته است اين قسم كار من پيشرفت ندارد . اين همه قزوينى خسارت از بابت مهاجرين و قزاق كشيد ، اين همه برضد بولشويك اقدامات كرد احساسات بروز داد حالا هم بى جا و بىجهت بدون آن‌كه تميز بين شرور و مفسد بدهند ، يا فقير و متمول ، هركس را دستگير و احدى ايمن نيست . حالا اينجا قشون انگليس هست ، ژاندارم قزاق هست زورشان مىرسد . زحمت كشيده از لرستان و آذربايجان ماليات حقهء چندين ساله را بگيرند تا ما تماشا كنيم .\r\n\r\nحاكم ديوانه\r\nرئيس الوزراى باهوش ما اين حاكم احمق ديوانه را از كجا براى قزوين پيدا كرد . آنچه پول در ماليه بود گرفت . هزار و دويست تومان براى خرج خودش برداشت ، قبض هم غيررسمى مىدهد و بدون اسم . در ماليه و ادارات ديگر اجزاء معلوم مىكند با مواجب زياد . از رئيس ژاندارمرى جويا شده بود ما غله در دهات چقدر داريم . او گفته بود بنده\r\n\r\n","description":"","footnote":"","page_name":" 5792 ","page_number":896},
  {"content":"\r\n\r\nچه مىدانم . من رئيس ماليه نيستم . گفته بود باشد شما همه‌جا ژاندارم داريد چرا نبايد بدانيد . سليمان خان رئيس كابينهء ماليه نزدش رفته بود ، بدون هيچ مقدمه گفته است چقدر دزدى كردى بگو . بعد از آن‌كه آخوند ملا على اكبر كلنل را خواست و شفاعت از موثق نمود گفته بود موثق ديوان بولشويك است بايد از طهران مرخصى او را حاصل كرد .\r\n\r\nاخبار روسيه\r\nنيكلا پادشاه قراطاغ مرحوم شد . با همه جنگ‌جوئيها و رشادتها مملكت او جزو صرب شده است . جنرال كورپاتكين معروف وفات نموده است . در مسكو برضد بولشويك هيجانى برخاسته مىگويند ورنگل هم با تجهيزات جديد و صد هزار قشونى كه در اسلامبول براى او نگاه داشته بودند به آنجا خواهد رفت .\r\nاز قوچان براى مسكو غله حمل مىكنند و ايرانيهاى ما توقع دارند روسيه قند ارزان و شكر و بلورآلات و مال ذرعى روانه كند . ميرزا حسين مفسد را حكومت گرفته فقط از تمام كار او اين يكى باعث تمجيد گرديد .\r\n\r\nعذاب بيكارى\r\nمن از اين طرز زندگى قزوين و سخت‌گيرى حضرت اقدس و الا ستوه آمده‌ام . خدا مرا خلاص كند . حضرت و الا تصور مىكند من به غير پول او ممر و مدخل يا نوكرى ديگرى دارم . اين هم حقيقتا كار نشد . آدم در خانه بنشيند و هى بخورد و بخوراند . من چرا بايد سى نفر نان‌خور وظيفه‌بگير داشته باشم . خود ما ايرانيها علت را نمىدانيم و جواب مسكت نداريم ، جز آن‌كه بگوئيم تا اوضاع مملكت و طريقهء معيشت و زندگانى اين است چاره نيست بايد متحمل همه اينها شد تا تغييرات كلى در اوضاع و قوانين مملكت داده شود كه براى نگاهدارى يك ده ده تا آدم لازم نباشد . براى آب آوردن در خانه دو تا نوكر لازم نشود . براى يك رخت گرفتن از خياط انسان از عمرش بيزار نشود و قس على هذا . براى هر كار نوكر و كلفت لازم است ، آن هم نه يكى دو تا بلكه ده تا و بيست تا .\r\n* * * تمت الكتاب بعون الملك الوهاب . روزنامهء عقب‌افتادهء من تا اينجا بود و به حمد اللّه تمام شد و مرا آسوده كرد .\r\nشب پنجشنبه هشتم شهر رجب المرجب 1340 ، هفدهم حمل 1301 ، ششم ماه\r\n\r\n","description":"","footnote":"","page_name":" 5793 ","page_number":897},
  {"content":"\r\n\r\nآپريل 1922 در قريهء زوارك الموت اختتام پذيرفت ساعت دوازده شب « 1 » .\r\n همه آرام گرفتند و شب از نيمه گذشت * آن‌كه در خواب نشد چشم من و پروين است \r\nعين السلطنه قهرمان قاجار\r\nاعتراف بايد بكنم اگر تنهائى و بيكارى الموت نبود من هرگز موفق به اتمام اين روزنامه نمىشدم . باقى داستان در جلد ( 13 )\r\n* * * پس از اين نوشته در اين جلد مقدارى اسناد الصاقى و عكسهاى مربوط به جنگ بين المللى است كه همه را قبل از آغاز جلد سيزدهم مىآوريم .\r\n( مسعود سالور )\r\n\r\n\r\n","description":"","footnote":"\r\n( 1 ) - تاريخ اشتباه است 8 رجب 1340 برابر است با 17 اسفند 1300 و هشتم مارس 1922 ( مسعود سالور ) .\r\n","page_name":" 5794 ","page_number":898},
  {"content":"\r\n\r\n\r\nضمائم\r\n\r\n- 1 - نطق لرد كرزن\r\nروزنامهء رعد - شمارهء 162 مورخ 4 شنبه 20 ربيع الاول 1339 مطابق 9 قوس اخبار مهم - نطق لرد كرزن لندن 17 - متن كامل نطق لرد كرزن كه روز گذشته راجع‌به ايران در مجلس اعيان ايراد نمود از قرار ذيل است :\r\nبرخى نقادان دولت را داراى پارهء نيات مشئومه پنداشته و به واسطهء اشتياقى كه براى اثبات تقصير دولت دارند سياست ما را راجع‌به ايران يك اقدام جسورانهء بىباكانه و يك سياست امپرياليزى مىدانند كه همچون عقاب بالها و مخالب خود را بر فراز صحارى و برارى آسياى وسطى گشوده است . همان منقدين مىگويند مگر ما در داخلهء مملكت خود به حد كفايت مشغله نداريم ؟ پس چرا در باب ايران خودمان را به زحمت مىاندازيم ؟ ضمنا من ملاحظه كرده‌ام در بعضى مراكز سياست ما را در آن قسمت جهان يك نوع رفتار مجنونانه از طرف من مىدانند كه همقطاران بىميل خود را در عقب خويش مىكشانم . اما نسبت به اين خورده‌گيريها كه شده است ابدا من اعتنائى ندارم .\r\nتقريبا سى سال است من با سياست ايران ارتباط كامل دارم و در هر زمانى تصور بىاعتنائى نسبت به استقلال يا تماميت آن مملكت دربارهء من مىشد . وزرا متواتره و سائسين آنجا را به واسطهء اظهار اعتماد و اطمينان سرافراز نمىنمودند . من اين حرف را از روى هوى و هوس نمىزنم و گمان مىكنم آنها را دوست حقيقى و دائمى مملكت خويش مىدانند . من هم هميشه اهتمام كرده‌ام همانطور رفتار كنم و به راستى نيت و عقيده‌اى كه باعث اقدام اخير من گرديده همان طريقه بوده است . لازم نيست من اينجا دو دقيقه وقت خود را براى مدافعه از آن قضيه ضايع كنم . زيرا يقين دارم هيچ‌كس در اين موضوع ايرادى نخواهد داشت كه مسئلهء ايران يكى از مسائل بسيار مهمه منافعى انگلستان به‌شمار مىآيد و متجاوز از يك‌صد سال مىباشد كه سياست دولت انگلستان\r\n\r\n","description":"","footnote":"","page_name":" 5795 ","page_number":899},
  {"content":"\r\n\r\nهمين قسم بوده و همين سياست را وزراء خارجهء انگلستان از قبيل لرد سالز بورى ، لرد لندزدون متواترا از پشت همين ميز و ويس كنت‌گرى آو فالوان كه آن‌وقت سر ادوادگرى بود در جاى ديگر اعلام و اخطار كرده‌اند . بنا و شالودهء سياست ما اين است كه ايران قرين امن و امان ، ايران استوار و پايدار ، ايران دوست و رفيق انگلستان و ايران مستقل گردد . زمينهء قراردادى هم كه ما مشغول مذاكرهء آن با دولت ايران گشته‌ايم همين است كه اظهار داشتم .\r\nيكى دو سؤال هم در موضوع آن قرارداد از من شده است . اكنون عرض مىكنم كه قرارداد مزبور به مجلس مبعوثان عرضه شده و بدون شك حضرات عالى از مواد و شرايط عمومى آن استحضار حاصل كرده‌ايد . در آن قرارداد ما هيچ كوششى ننموده‌ايم به اندازه خردلى در استقلال ايران خللى و خدشه‌اى وارد سازيم . برعكس ما با قطعيت هرچه تمامتر و با كمال صراحت استقلال ايران را تأييد و ضمانت كرده‌ايم . ما اهتمامى كه در آن قرارداد نموده‌ايم اين است كه وسايل و اسبابى تهيه كنيم تا به دست‌آويز آن ايران بتواند استقلال خويش را تأمين و محروس دارد .\r\nما حاضر شديم به وى مساعدت نمائيم تا يك قوهء نظامى ملى مستقل كه متعلق به خودش باشد ايجاد نموده و حاضر شده‌ايم به واسطهء دادن نظاميان متخصص در تشكيل چنان قوه به او يارى كنيم . ما كوشش كرده‌ايم ايران ادارهء امور داخلى خود را تصفيه و تزكيه نموده و يك نقشهء عالى بىغل‌وغشى به او دهيم . مقصود ما افتتاح روابط و توسعهء دائره اكتشاف منابع ثروت آن مملكت باشد . در همان اوقات عقد قرارداد و در نتيجهء آن يك قرضهء دو مليون ليره به ضمانت گمركات و ساير مالياتهاى آن مملكت داده و به علاوه حاضر تجديدنظر در تعرفهء گمركى وى شديم كه قطعا بىاندازه به حال او نافع و سودمند بود . جوهر و لب قرارداد اين بود كه عرض كردم و چنان‌كه به خاطر دارم تمام آقايان لردها هم اقرار مىكنند كه كليهء اهل اين مملكت با نهايت علاقمندى و اظهار همراهى آن را تلقى نمودند . قرارداد شامل هيچ عبارتى نيست كه بتوان تصور كرد انگلستان به خيال آن افتاده است ايران را تحت الحمايهء خويش نمايد . ما هيچ‌گاه اين نكته را به مخيلهء خود خطور نداده‌ايم كه از مجمع اتفاق ملل تقاضا كنيم قيموميت ايران را به ما واگذار نمايد .\r\nدر عوض آن ما ترجيح داديم با ايران مانند يك مملكت دوست و مستقلى رفتار كنيم كه رتبهء آن مساوى و معادل با مقام و موقعيت خودمان باشد و من كاملا به خاطر دارم و همان وقت آقا خان يعنى همان آقاى مكرمى كه نظريات خود را در جرايد اشاعت داده و راجع‌به سياست كنونى ما در موضوع ايران قدرى اظهار ظن و ترديد نموده و امشب\r\n\r\n","description":"","footnote":"","page_name":" 5796 ","page_number":900},
  {"content":"\r\n\r\nبعضى از آقايان لردها نظريات وى را ذكر كردند به بنده گفت :\r\nبه عقيدهء من قرارداد انگليس و ايران بايستى سرمشق قراردادهاى بين يك دولت معظم اروپائى و يك دولت آسيائى واقع گردد .\r\nدر همان زمان گفته شد بايد قرارداد براى تصويب به مجمع اتفاق ملل عرضه شود . ما ابدا مجبور نبوديم به چنين اقدامى مبادرت ورزيم . زيرا قرارداد قبل از آن‌كه معاهدهء صلح امضاء شود و پيش از آن‌كه شوراى مجمع اتفاق ملل ما مثبت و وجود خارجى پيدا كند منعقد شده بود . معذلك من از به دو امر كاملا ميل داشتم موافق مادهء هيجدهم مقررات مجمع عمل نمايم . زيرا هيچ سبب و جهت نداشت ما از كردهء خود منفعل بوده و يا بخواهيم آن را مستور و مكتوم داريم . لهذا از ابتدا من به دولت ايران و خاصه وزير امور خارجهء آن مملكت از صميم قلب اصرار نمودم براى عرضه داشتن آن به مجلس شوراى ايران عاجلا اقدام نموده تا مساعدت عناصر ملى را كه بعضى از آقايان ناطقين از بنده تحصيل آن را ضرورى خواندند جلب و كسب نمايد . هرگاه مجلس شوراى مزبوره آن را رد كند ديگر لازم نيست اظهارى به مجمع اتفاق ملل نمائيم . اما برعكس هرگاه آن را قبول و تصويب كند مسلما آن را با استحكام و نيروئى دو برابر از آنچه دارد به مجمع عرضه خواهيم داشت .\r\nدر وقت مراجعت شاه از انگلستان به ايران يكى از تغييرات سياسى كه حتى ممالك قوىتر دچار آن مىگردند در ايران به وقوع پيوست . مقصود من از اين بيان تغيير هيئت دولت مىباشد . وثوق الدوله بانى و مؤسس قرارداد ساقط گرديد و هيئت دولت جديدى تحت رياست وزيرى معروف به مشير الدوله كه تصور مىكنم بتوان وى را نمايندهء حزب مخالف ( حزبى كه بيشتر مايل به مليون است ) ناميد زمام امور را در دست گرفت و تصميم دارد خطمشى سياسى خود را قدرى با رويهء سلف خويش تفاوت بگذارد . همان كابينه ترجيح داد قرارداد را ( در صورتىكه اقدامات اوليه راجع‌به اجراى آن را براى آقايان لردها عرضه داشتم ) به حالت تعليق بدارد تا مجلس آن را تصويب نمايد . من شخصا اين سياست دولت ايران را قدرى خورده‌گيرى بىمورد و سياستى جاهلانه پنداشته زيرا از فوائد عظيم آن‌كه شروع به استفاده كرده بود چشم بپوشد . اما اين مسئله بيشتر مربوط به خودشان بود . لكن ما به‌قدرى مايل و شايق تصويب آن از طرف مجلس شورى بوديم كه آن سياست را پذيرفتيم به شرط آنكه مجلس مزبور به زودى مفتوح و قرارداد به آن عرضه شود .\r\nما بدين جهات ميل تصويب شدن آن را داشتيم كه اولا به نهايت مشتاق بوديم از اجبارات و مسئوليتهاى خودمان در آن نقاط بكاهيم و سبب شويم ايران براى دفاع\r\n\r\n","description":"","footnote":"","page_name":" 5797 ","page_number":901},
  {"content":"\r\n\r\nسرحدات خود داراى يك قوهء نظامى مستقلى گردد و ثانيا با كمال وضوح و قطعيت معلوم كنيم آيا ايران به استفاده از مساعدتى كه در قرارداد مطرح است مايل مىباشد يا خير . هرگاه مجلس شوراى ايران تنها بودن را ترجيح مىدهد هيچ‌گونه ايرادى نداريم .\r\nولى هرگاه تصميم به پذيرفتن و تصويب آن نمايد ما با كمال صداقت حاضر و مهياى معاونت مىباشيم . دولت ايران به ما اظهار داشت كه براى افتتاح مجلس چهار ماه وقت لازم است و بناء عليهذا ما از ادامهء مساعدت مالى خودمان در ظرف پيش از آن مدت خوددارى نموده و ضمنا اصرار كرديم مجلس بايستى مفتوح و قرارداد در ظرف همان مدت به وى عرضه شود . علاوه‌بر اين چون شنيديم مجلس شوراى ايران احتمال مىرود پيشنهاد پاره‌اى جرح و تعديلات در زمينهء قرارداد بنمايد و مثلا مدتى براى انقضاء آن معين كند ما تمايل خودمان را به عطف توجه و ملاحظه آن اظهار داشتيم .\r\nحالا اجازه بفرمائيد موقعيت نظامى ايران را تشريح كنم زيرا همواره قضيهء ايران ذوجهتين مىباشد و اگرچه بدون شك و شبهه ارتباط كامل به يكديگر دارد اما هركدام خطمشى مستقل دارا مىباشد . يك وجهه قضيهء سياسى ، ديگرى نظامى مىباشد و اگرچه يك قسمت وجههء ثانوى را اولى ايجاد نموده لكن بيشتر ملاحظات نظامى وجههء دومى را تشكيل مىدهد . من چند دقيقه قبل عرضه داشتم كه در مراحل اوليهء جنگ ما مجبور شديم دو قوهء نظامى به ايران اعزام [ كنيم 
  ] و يكى را به جنوب و ديگرى را به زاويه شمال شرقى يعنى مشهد ( مقدس ) بفرستيم . هرگاه قواى مزبوره را به واسطهء احساسات خصمانه نسبت به دولت ايران به آسيا سوق داده يا نگاه داشته بوديم هم يقينا دولت مزبوره تمناى احضار آنها را كرده بود . لكن متواترا دولت مشار اليها خواهش ابقاى آنها را نموده و نمايندگان خودمان نيز كه مأمور آن مملكت مىباشند تقاضاى مزبوره را تأييد نمودند . معذلك ما بقدرى مشتاق تقليل مخارج خود و تسريع قائم به نفس شدن ايران بوديم كه تصميم داريم متدرجا قواى مزبوره را از جنوب ايران و مشهد احضار نمائيم و فقط يك عده مستحفظ قنسولگرى كه در اوقات قبل از جنگ هم بود در آنجا باقى بگذاريم . ما در اين اقدام بىپروائى به خرج داده لكن مصمم شديم با خطر مواجه گرديم .\r\nزيرا نگاه داشتن مسئوليتهاى موقع جنگ را تا ابد بر عهدهء خود اقدامى غير عادلانه تصور مىكرديم و بنابراين ما هردو قوه را احضار نموديم .\r\nمن كم‌كم به شرح موقعيت كنونى نزديك مىشوم . اما در اين‌جا بايد بگويم چند هفته قبل در آن سرزمين كه دائما و كرارا وقايع غرابت‌آور روى مىدهد تغييراتى وقوع پيوست كه هيچ‌كدام از ما در اين مملكت پيش‌بينى نكرده بوديم . بنده اظهار داشتم كه قواى ما در خط همدان تا قزوين براى دفاع وضعيات عمومى مىباشند و چون با نقطهء وسيعى\r\n\r\n","description":"","footnote":"","page_name":" 5798 ","page_number":902},
  {"content":"\r\n\r\nبنگريد مشاهده خواهيد فرمود كه براى جنگيدن با بالشويكها در ايران يا نقطهء ديگر مأمور نگشته‌اند . سياست يا نيت ما نيز به‌همين طريق مىباشد . دفاع ايالات شمالى ايران بر عليه تجاوز ورود بالشويكها به خاك آن مملكت بر عهدهء ديويزيون قزاقى كه چند نفر از ناطقين كرام ذكر كردند واگذار شده بود و نفرات آن عبارت از چند هزار نفر ايرانى كامل السلاح بودند كه به واسطهء داشتن يك نوع لباس نظامى شبيه به قزاق روسى به اسم قزاق معروف گرديده سالهاى متمادى صاحب‌منصبان روسى ديوزيون مزبور را تشكيل داده و هنوز مقام صاحب‌منصبى آن را داشتند .\r\nاين قوه كه چندى در مقابل نهضت بالشويكى سواحل جنوبى بحر خزر استقامت مىورزيد تحت فرماندهى كلنل استاروسلسكى بود . ناگهان شنيديم صاحب‌منصب مذكور و همقطارانش هنگامى كه مشغول عمليات نظامى بر عليه بالشويكها بودند بدون آن‌كه كوشش جدى در استقامت بر عليه بالشويكها بنمايند در مقابل بالشويكها كه عدهء آنها به مراتب كمتر و پست‌تر بود عقب نشسته - فرمانده مزبور در ايران با حدت و شدت هرچه تمامتر مشغول تبليغات ضد انگليسى شد - فوق العاده مظنون واقع شده است كه مبلغ گزافى وجوه دولت ايران را اختلاس [ كرده 
  ] و به مصارف خود رسانده است .\r\nچنانچه حضرات عالى مسبوق مىباشيد ادامه حضور صاحب‌منصب مزبور و همقطاران روسى وى را كه نمايندهء وضعيات ديرين بودند جز براى تهديد ايران و خودمان در آن نقطهء جهان ممكن نبود بر مطلب و عقيدهء ديگرى حمل نمود و به‌همين ملاحظات بود كه چند هفته قبل شاه تصميم داد از خدمات چنين متفق و دوست خطرناكى صرف‌نظر نمايد و ژنرال آيرنسايد كه اخيرا به ايران رفته بود و به واسطهء داشتن افكار صائبه و استعداد فطرى معروفيتى به سزا دارد اين تصميم اعليحضرت شاه را قويا تأييد نمود . در آن‌وقت ژنرال آيرنسايد فرماندهى قواى انگليس ساخلوى قزوين را داشت و جدا توصيه كرد كه بايستى موقع را مغتنم شمرد و از آن صاحب‌منصبان نالايق خائن رهائى جست و ديويزيون قزاق را تحت صاحب‌منصبان انگليسى كه جزو هيئت اجرائيهء نظامى و در طهران منتظر نتايج قرارداد مىباشند اصلاح نمود . بنابراين عجالتا وضعيات از قرار ذيل مىباشد :\r\nدر باب وجههء سياسى قضيه به دولت ايران اظهار كرده‌ام كه چون از تأخيرات و مسامحه‌هاى طولانى خسته و فرسوده شده‌ايم انتظار داريم مجلس شورى كه قسمت اعظم اعضاء آن انتخاب شده [ اند 
  ] و در طهران يا حوالى آنجا هستند در ماه آتيه مفتوح گرديده و قبل از انقضاء هذه السنه ( مقصود تا يك ماه ديگر است : مترجم ) قرارداد به وى عرضه شود . هرگاه مجلس شوراى ايران قرارداد را با چنين جرح و تعديلاتى كه عرضه\r\n\r\n","description":"","footnote":"","page_name":" 5799 ","page_number":903},
  {"content":"\r\n\r\nداشتم بپذيرد ما حتى الامكان از مساعدت خوددارى و مضايقت نخواهيم نمود .\r\nمن شخصا اذعان دارم كه به نظر بنده يگانه ضامن ممكنه براى ادامهء استحكام وضعيات ايران همين است و بس و نمىتوانم تصور آن را بكنم كه هر هيئت دولت ، مجلس شورا ، يا يك دسته از رجال ايران مىتوانند قبول موقعيتى را جز اين بنمايند . اما اظهار اين مطلب به من ربطى ندارد . درهرحال هرگاه قرارداد پذيرفته شود ما نيز موافق مادهء هيجدهم مقرارت مجمع اتفاق ملل و شوراى مجمع مزبوره آن را امضاء نموده و اقداماتى كه بدوا عرضه داشتيم شش ماه قبل در كار اجرا شدن بود مجددا شروع خواهد گشت . اما از طرف ديگر هرگاه مجلس شورى آن را رد كند دولت ايران بايستى سرخود بگيرد زيرا حتى المقدور ما براى مساعدت خويش را حاضر و مهيا نموده و لهذا هرگاه مجلس ايران مايل به قبول آن مساعدت نباشد مسئوليت بر عهدهء وى خواهد بود .\r\nوجههء نظامى قضيه از اين قرار مىباشد :\r\nچون ما انفصال كلنل روسى و همقطارانش را پذيرفتيم موقتا قبول كرديم كه در تشكيل يك عده نظامى و دادن صاحب‌منصب در عوض ديويزيون قزاق به‌طورى كه ذكر كردم مساعدت نموده به شرط آن‌كه به مرور دولت ايران مصارفى را كه براى اين كار متحمل شده‌ايم تأديه نمايد . ما فقط از چنين قوه‌اى مىتوانيم انتظار و توقع داشته باشيم كه بتواند ايالات شمالى و سرحد شمال غربى ايران را محافظت نمايد . قوهء مزبوره تحت وضعيات و محيط كنونى يگانه قوه‌اى خواهد بود كه ممكن است در شمال ايران نطفه و مركز قوه‌اى كه ما اشتياق تأسيس آن را داريم واقع گردد . هرگاه موفقيت حاصل شود ما حتى الامكان كوشش كرده‌ايم دولت ايران را قادر سازيم كه از ضربت بالشويكها كه مىخواهند به پايتخت و موجوديت وى وارد آورند جان به سلامت ببرد و هرگاه فقدان و فتور حاصل كند آن‌قدرى كه در حيز امكان ما بوده است به عمل آورده بايستى آن كار را ترك كنيم .\r\nو اما راجع‌به قواى خودمان كه در قزوين هستند . ما با نهايت صراحت به دولت ايران اطلاع داده‌ايم نبايد مطمئن و دلگرم باشد كه ما تا ابد قواى خود را در آن قسمت مملكت نگاه خواهيم داشت و هرگاه تا آن طرف بهار آنها را در آنجا نگاه داريم همت غريبى كرده‌ايم . موقعيت نظامى هم از قرارى است كه ذكر شد .\r\nتصور مىكنم هيئت جديد دولت ايران مشتمل بعضى عناصرى مىباشد كه داراى تمايلات آزاديخواهانهء مترقيه هستند و لرد ( كرو ) ذكرى از آنها نمود . ما با دولت ايران اظهار غم‌گسارى و مساعدت مىنمائيم زيرا به راستى مشكلات ممالك شرقى كه به واسطهء جنگ در حال تشنج و ضعف مىباشند و بعضى از آقايان عظام كه به واسطهء\r\n\r\n","description":"","footnote":"","page_name":" 5800 ","page_number":904},
  {"content":"\r\n\r\nبصيرت در قضاياى شرقى استحضار دارند به هيچ‌وجه قابل مقايسه با اشكالات دول اروپائى نمىباشد . ما در مساعى و اقدامات دولت ايران از صميم قلب اظهار همدردى مىنمائيم . ولى دولت مشار اليها بايستى مدارى را كه از اين به بعد مملكت مزبوره در اطراف آن گردش خواهد كرد تعيين نمايد . اگر دولت ايران واقعا مايل به اجراى قرارداد مىباشد بايد اطمينان داشته باشد كه ما موافق سهم و حصهء خود عمل خواهيم نمود .\r\nولى اگر خط سير خويش را ترجيح مىدهد و به منابع ثروت خود تكيه مىكند ما نمىتوانيم زاجر و مانعى در راه وى قرار دهيم و لهذا مسئوليت به عهدهء خويش واگذار خواهد بود نه بر عهدهء ما .\r\nنقشه با كمال فكر و مطالعه طرح شده است كه به وسيلهء تغييرات پياپى قضيهء ايران به قسمى كه موافق با ادامهء وجود ملى و استقلال آن و در عين حال هم از منافع خودمان صرف‌نظر نشده باشد حل و تصفيه گردد . هرگاه در عين هرج‌ومرجى كه تمام مشرق زمين را تهديد مىكند ما بتوانيم يك مملكت اسلامى [ را 
  ] كه داراى شعائر عظيم و دوستى قديمى با انگلستان مىباشد مساعدت نمائيم كه تماميت ، سرحدات و استقلال خود را مصون نگاه دارد من به مسئوليتهائى كه بر عهده گرفته و مصارفى كه متحمل شده‌ايم چندان اهميتى نمىدهم . اما آقايان عظام طرفين بايستى تعهدات و اجباراتى قبول كنند نه يك‌طرف و لهذا ما نمىتوانيم فقط براى حسّ احسان و يارى به ديگران مسئوليت خود را تا ابد ادامه دهيم . در حقيقت ايران هميشه بايستى به يارى و مساعدت ما مقدرات خويش را تعيين نمايد . انتهى .\r\n\r\n- 2 - ايران در سال يونت‌ئيل « 1 »\r\nاول حمل 1297 - 9 جمادى الثانيهء 1336 الى اول حمل 98 - 19 جمادى الثانيهء 1337\r\n\r\n( تاريخچهء اجمالى )\r\n« از نقطه‌نظر تقسيمات نظرى و عملى و تناسب محيط تاريخچهء سال گذشته به دو قسمت منقسم مىشود . قسمتى از اول حمل مطابق جمادى\r\n\r\n\r\n","description":"","footnote":"\r\n( 1 ) - روزنامهء ايران - شمارهء 408 ( سال سوم ) - 5 شنبه 24 جمادى الثانى 1337 - 6 حمل 1298 - 28 مارس 1919 .\r\n","page_name":" 5801 ","page_number":905},
  {"content":"\r\n\r\nالاخرى شروع و به 15 اسد غرهء ذيقعده ختم ، و قسمتى از آن تاريخ شروع و به حمل 1298 مطابق 19 جمادى الاخرى منتهى مىگردد . »\r\n\r\nقسمت اول - وضعيات عمومى\r\nبهار گذشته دين خود را از حيث خوشى هوا و ادامهء بارانهاى مفيد و خرمى مزارع و صحراها در نهايت خوبى ادا كرده بود . مردم ايران با اين‌كه از زير توده‌هاى خشكسالى و قحطى و تيره‌روزى سال قبل بيرون آمده بودند چون‌كه هنوز خشكى و خستگى قحطى در حلقوم و در اعصاب باقى بود بهار يونت‌ئيل را با يك تلخ‌كامى و فاجعه تلقى مىنمودند .\r\nدر اين سال محصول عموما در كليهء بلاد ايران خوب و اميدبخش و براى جبران سختى سال قبل به حد مكفى مايهء تسلى قلوب بود . ولى به واسطهء سوء ادارهء دولت و جسارت محتكرين كه گندمها را هنوز در انبارها مخفى داشته و به صد و پنجاه تومان نيز نفروخته بودند معيشت عمومى در مضيقه ، قحطى باقى و هنوز زردى رنگ دمپخت مسموم در رخسارهء عموم باقى و با نمايان شدن طلايهء بهارى باز هر روز دسته‌دسته مردم گرسنه و بىنوا بىغسل و بىكفن به‌طرف قبرستانها روان بودند ! ! ! . . .\r\nبهار فقط يك اميد و آرزوئى بود ، ولى براى كسانى كه بتوانند خود و فاميل خود را تا سر خرمن زنده نگاه بدارند . امراض گوناگون شدت يافته . مرض تيفوس و تيفوئيد و مالاريا بيداد مىكرد . اخبار موحش از ولايات دور و نزديك دوام داشت و بالاخره يك بدبختى بود كه پس از بدبختيهاى ديگر متواليا فرارسيده بود . . .\r\n* * * كابينهء آقاى مستوفى الممالك هنوز برقرار بود . سياست داخلى در نتيجهء هرج‌ومرج يك ساله ، قحطى و بلاياى وارده ، سوء اداره و سوء مناسبات خارجى در نهايت كندى و چرخ ادارات بىاندازه كند و متلاشى شده بود . سياست مشت و قدرت كه از چندى قبل در قبال هرج‌ومرج عمومى و ترورهاى متقابله از طرف متفكرين پيشنهاد دولت شده بود . در اين اوان لا بد منه به نظر رسيده و اولين قدمى كه دولت در نمايش برعليه آزادى محيط برداشت توقيف جرايد بود . دولت تصور مىكرد كه بايد با ثبات و شهامت اول جلوى آزاديهاى محيط را كه به هرج‌ومرج تعبير مىشد گرفته و سپس شروع به اصلاحات نمود . توقيف جرايد اولين قدم بود و حكومت نظامى در كابينهء بعد دومين قدم و اتفاقا در دومين قدم دولتهاى وقت توقف نموده نتوانستند جلوتر بروند . زيرا روح سياست آنها در برابر پيش‌آمدهاى خارجى غيرمعلوم و نه تنها حكومتها قادر بر تشخيص\r\n\r\n","description":"","footnote":"","page_name":" 5802 ","page_number":906},
  {"content":"\r\n\r\nحقايق جنگ و حقيقت پيشرفت يكى از طرفين نبودند بلكه افكار عمومى چنان مغشوش ، درهم و آميخته با احساسات غيرعملى شده بود كه براى حكوماتى كه روحا نقطه اتكائى جز معدودى سخن‌چين براى خود نمىپنداشتند قدرى اتخاذ يك تصميم سياسى و تعيين روح سياست معين مشكل به نظر مىرسيد و به واسطهء اين عدم تشخيص و عدم تشبث به يك سياست روشن و ثابتى قهرا در سياست داخلى دچار تزلزل و كندى دواير و بىپولى و هزاران مفاسد ديگر شده و بحرانهاى طبيعى همه روزه حيات سياسى را تهديد مىنمود .\r\n* * * \r\nافكار عمومى و سياست خارجى\r\nافكار عمومى - در سايهء تأثيرات طبيعى گذشته و تبليغات جاريه محكوم به يك سير و روشى بود كه خود او هم نمىتوانست آن را عملا تشخيص داده و با يك حقيقتى تطبيق نمايد . ولى چنان كه گفته شد اين افكار عموما در جنبهء اكثريت و اقليت محكوم به چنين مسيرهاى تاريك بود ولى روحا بقدرى گرسنه و بدبخت شده و طورى بدبختى خود را احساس نموده بود كه سواى نان فراوان و يك حكومت ثابت ديگر هيچ‌چيزى را فعلا آرزو نمىكرد . ولى دستجاتى كه از كثرت بيكارى و دوندگى به يك روال نشريات و جريان دادن افكار مخصوصى معتاد شده بودند و غالبا وسيلهء ارتزاق و تعينات خود را درين مىدانستند به نام ملت و جماعت در تكاپو و روح اين افكار مخالف روح ثبات و دوام حكومات و مخالف سياستى بود كه پس از دخول امريكا در جنگ در ميان متفكرين و متنورين ايران ايجاد شده بود .\r\nمأمورين آلمان و ترك هنوز در تهران اميدوار بوده و كار مىكردند و قواى معروف به جنگل نيز در گيلانات و طوالش به تكيهء قوائى كه از حدود قفقاز و آذربايجان در كار جلو آمدن بودند قوى شده و روزبه‌روز دايرهء اقتدار و اختلاس خود را توسعه داده و حكومت مركزى را نشناخته و با اين‌كه روابط آنها با زمامداران وقت تيره نبود معذلك عملا بر خلاف قدرت مركز و مصالح مملكت نمايشاتى مىدادند كه همه اسباب تيرگى مناسبات حكومت ايران و دولت انگليس شده و بالنتيجه پيشرفت امور ادارى را جريحه‌دار مىنمود و روى هم رفته هنوز روح انقلاب ، انقلابى كه از تبليغات سنوات اخير ايجاد شده بود از ميان نرفته و هرج‌ومرج كه نتيجهء انقلاب است با وجود تشبثات دولت پا برجا بود و عمليات مزبوره از موجوديت قواى جنگل و اقدامات سردسته‌هاى مقيم تهران و آمال حساسيت پرورانهء منبسطه در محيط محدود به الفاظ مركز\r\n\r\n","description":"","footnote":"","page_name":" 5803 ","page_number":907},
  {"content":"\r\n\r\nنمىتوانست جلوگيرى نمايد و حتى خود زمامداران نيز روحا متحرك به‌همين قبيل حركات بوده و دليل آن اين بود كه با وجود توقيف جرايد در آزاد ساختن عناصرى كه محكوم به جنايت و آنارشى و خودسرى بودند مضايقه نكرده و از طرز تلقى و رفتار آنان با دستجات نيز معلوم بود كه به كلى از چسبندگيهاى محيط بر كنار نشده‌اند .\r\nهمين تزلزلهاى معنوى و عدم موافقتهائى كه در سياست خارجى مشهود مىگشت باعث تجديد ترور ( قتل ميرزا مصطفى خان - 11 رجب ) و بحران شده و در پانزدهم ماه رجب آقاى مستوفى الممالك از رياست وزرا استعفا داده و چون استعفاى مزبور با يك تعطيل عمومى و اجتماع در مسجد شاه مصادف و آقاى صمصام السلطنه از طرف اعليحضرت مأمور اسكات مزاحمين شده بودند رياست وزرا به مشار اليه واگذار گردد .\r\n* * * \r\nغليان افكار و شدت بحران\r\nماه ثور و جوزا گذشت . خرمن به دست آمد . غلات احتكار شده به بازار ريخت ، قدرى وضعيت ارزاق سهل شد . ولى روح اختلال و هرج‌ومرج شدت يافته و در همين اوان نيز آزادى مجرمين و متهمين به كميتهء مجازات بر شدت آراى افكار انقلاب‌جويانه افزوده و عمليات جنگل هم شديدتر شده و از كشتن و ترور تجديد گرديده . ظهير الممالك به دست همشيره‌زاده‌اش مقتول شده و ماژور استوار معاون پليس « اونيفورمه » نيز مقتول [ شد 
  ] و قاتل او به دست نيامد . بمبهاى متوالى در منزل وزير مشاور « 1 » پرتاب و بالاخره اجتماعاتى داير بر عدم رضايت از كابينهء وقت در مسجد شاه و حضرت عبد العظيم تشكيل شده و در همين اوان نيز عده‌اى مسلح كه معلوم نبود با چه مقصودى حركت كرده بودند روانه در بازار به مسجد ريخته مناره‌ها را سنگر نموده و بالاخره علايم اختلال كاملا از وجنات حال حكومت و افكار عمومى پديدار شده و به هيچ‌وجه اين اوضاع قادر نبود كه متفكرين را از عدم تجديد جنايات و فضايح و سوء اداره و بىترتيبىهائى كه در سنهء ايلان‌ئيل در تحت زمامدارى يك نوع سياست و رويهء ترديد آميزى به موقع نمايش آمده بود مطمئن سازد . زيرا همان محيط با همان افكار و همان مروجين و همان دستجات مخصوص با تأثيرات معينى كه اين جامعهء هرج‌ومرج در روح حكومات وقت داشت دست‌اندركار بوده و بيم آن مىرفت كه دوباره اوضاع امسال ايلان‌ئيل در تحت تأثير محيط اختلال‌آميز و اختلاف‌انگيز فوق الذكر تجديد شود و هيچ\r\n\r\n\r\n","description":"","footnote":"\r\n( 1 ) - صادق مستشار الدوله منظورست ( ا . ا . ) .\r\n","page_name":" 5804 ","page_number":908},
  {"content":"\r\n\r\nچيز و هيچ دليلى هم نمىتوانست عقلا را به عدم تجديد اوضاع اسفناك ماضيه اطمينان دهد . زيرا نه افراد دولت و نه افكار عمومى و نه مناسبات خارجى و نه ساير مقامات علاقمند به اوضاع عوض نشده بودند . حتى سياست خارجى روزبه‌روز تيره‌تر و اميد اتصال به يك قوهء موافقى كه آمال غالبى از كاركنان متوجه آن بود بىاندازه دور و مستحيل و عمليات عثمانيها در سرحدات و در مراكز سياسى خودشان بالنسبه به ايران تيره و ضجرت‌بخش و موازنهء ميدانهاى غربى و ميدانهاى فلسطين دگرگون و تفوق متفقين در اين ميدانها خاصه در ميدانهاى آسيا بر قواى متحدين مشهود خواص و پيدا بود كه تيرگى مناسبات اعضاى حكومت با يك قوهء مشرفه و مثبته كه تفوق آن در اراضى دور و نزديك مشهود است باعث بهبودى كار نشده و ممكن است اين عوامل كلى با يكديگر همدست شده وضعيت سنهء يونت‌ئيل 1297 را به عين سنهء ايلان‌ئيل 1296 فاجعه‌ناك و دردانگيز نشان دهد .\r\nدر تعقيب اين افكار بيان‌نامه‌هائى از طرف دستجات سياسى خاصه بيان‌نامه‌اى كه حاكى مضامين تند و احترازمندانه بود از طرف كميسيون دموكرات بر عليه وضعيات منتشر گرديد .\r\nاين احساسات و حقايق محسوسه و احساس حركات و عمليات حرارتمندانه كه دستجات هريك مطابق افكار مخصوص به معرض ظهور مىرساندند يك فكر عميقى را در محيط عقلائى مركز ايجاد ساخته . و گرچه حكومت نظامى در شب 27 رمضان اعلان گرديد ولى پيدا بود كه اين عمليه قادر نخواهد بود كه روح محيط را عوض كرده و نيات حكومت وقت را كه موجبات عدم موفقيت در آن از هر طرف موجود بود و به كسانى كه طرفدار يك حكومت قادر و ثابتى بودند برهانا اطمينان دهد .\r\nانكار نبايد كرد در ايران فعاليت و تأثير عمل و نشر مؤثرات بسته به وجودها و قيافه‌ها و اشخاص است و محسوس بود كه طى كردن يك دورهء هرج‌ومرج و قحطى و احتكار و ترور و خودسرى مغرضين و طلوع آزاديهاى خصوصى و حريتهاى متكى به ترور و فحش و اختتام عمر چنان دوره‌اى از هر حيث در قوهء عناصرى كه خود را در همان دوره كارفرما و مؤثر و قاضى و حاكم بوده‌اند از نقطهءنظر فلسفى غيرممكن [ است 
  ] و محيطى كه در تحت حكمدارى يك عدهء مخصوص يك دورهء حيات مخصوصى را طى نموده است در تحت حكمدارى همان عدهء حاضر بر تجديد قيافه و تجديد حيات و تغيير رژيم زندگانى نخواهد بود .\r\nاين فلسفه با تمام حقايقى كه در آن مدون است از طرفى و از طرف ديگر مخاطرات عميقه كه از قشون‌كشى دولت انگليس در حدود خراسان و همدان و قزوين و رشت\r\n\r\n","description":"","footnote":"","page_name":" 5805 ","page_number":909},
  {"content":"\r\n\r\nمتصور بود با سوء مناسبات و سوءظنى كه بين مأمورين آن دولت با زمامداران فوق الذكر شخصا و هم عملا ايجاد شده بود و بيم آن مىرفت كه اين سوءظنها و سوءمناسبات حاصله كه غالبا شخصى و نظر به مناسبات و سوابق اشخاص با اشخاص بوده منجر به مزاحمات و اشكالاتى بشود كه جبران آن به سهولت براى ما امكان‌پذير نباشد .\r\nهيچ اطمينانى به اوضاع داخله از حيث انتظام طبيعى نبود - طغيانها و ياغيگريهائى كه در اطراف مركز و حتى نقاط دوردست چه به تحريك مركز و مركزيان و چه در روى احساسات خصوصى و چه براى دزدى و راهزنى به وقوع مىپيوست روزبه‌روز شدت مىيافت و در تمام اين نقاط سياست انگليس با دست قوى مسلح خود در برابر هر حركتى مشاهده مىگشت كه در عين سوءظن قوى به مركز و غيظ مفرط از افكار در كار جلو آمدن و انبساط قوه است .\r\nاحتمال ايجاد بلكه تجديد قشون‌كشيهاى بين المللى در حدود ايران نيز ما را به يك هنگامه و تجديد بيدادگرى و قتل و غارت و چپاول و خرابى وعيد مىداد و چنانچه در فوق هم ذكر شد عقلا به هيچ‌يك از قواى موهوم و مفروضهء دوردست به‌طورى كه عوام و عوام‌فريبان انتظار داشتند اميدوارى نداشته و تنها چاره و علاج را در ايجاد يك حكومت قوى و جديد از عناصرى كه در مدت هرج‌ومرج ذىمدخل در امور نبوده و چشمها و گوشها هنوز آنها را با دورهء خودسرى و اغتشاش آشنا نيافته بودند منحصر يافته و تصور مىنمودند كه با تشكيل چنين كابينه نه تنها بهتر و سريع‌تر موفق به تغيير عصر هرج‌ومرج و ترور و سوءخلق و احتكار و مرگ‌ومير عمومى خواهند بود . بلكه خود ايجاد چنين كابينه‌اى همان‌طور كه افكار مشوش و غيرمنظم را تا مدتى بيم داده و ساكت مىكند و در انتظار يك رشته عملياتى كه به آنها وعده داده شده چشم به راه و بىحركت نگاه مىدارند همان‌طور هم مأمورين خارجه را از سوءظنها و سوءمناسبات شخصى و سياسى قدرى خارج و به وسيلهء حسن ظنى كه به فعاليت و سوابق عقلائى اين اشخاص خواهند داشت تا مدتى موافق و غيرمتوحش و عمليات آنان اندكى سبك‌تر و ملايم‌تر و دوستانه‌تر شده و شايد در ضمن از حسن مناسبات آنان استفاده‌هاى مفيد و كمكهاى گرانمندى كه خود مؤيد و مساعد با اصلاح اوضاع فعلى و تأمين حيات و معيشت عمومى باشد بتوانند نمود . زيرا مخاطرات فعلى كه ناشى از هرج‌ومرج و فساد اداره بود مهلكتر و مقيدتر از انديشه‌هاى موهوم يا معلوم خارجى متصور مىگرديد .\r\n* * *\r\n\r\n","description":"","footnote":"","page_name":" 5806 ","page_number":910},
  {"content":"\r\n\r\n\r\nشدت اختلال و بحران\r\nاين احساسات در مركز غليان يافت . دستجاتى كه در مسجد شاه و حضرت عبد العظيم با معلوماتى در درجهء اول و دوم اجتماع نموده بودند حسب الامر بندگان اعليحضرت اقدس همايونى منفصل و متفرق شدند . ولى احساس موقع و احتياج محيط دفعة و با سرعت لزوم به روى كار آمدن كابينهء آقاى وثوق الدوله را در دماغها فروكرده بود . راستى بقا و دوام يك حالتى كه از شعبان 1335 ( ئيلان‌ئيل 1296 ) شروع و به شوال 1336 ( يونت‌ئيل 1297 ) منتهى شده و يك دوره قضاياى طبيعى و سوءاتفاقات و سوء جريانات تاريخى و حيرت‌بخشى را از قبيل : عدم موفقيت در ايجاد روابط و سياست ثابت خارجى - عدم قدرت در جمع‌آورى ارزاق و ممانعت افكار و عدم مقدرت در اداره كردن ارزاق - انبساط دايرهء ترور و وحشتهاى فجيع و كشتارهاى پياپى - القاى نفاق و دودستگى بين جماعات و ترويج فحش و هتاكى و سوءخلق و بالاخره رؤيت منظرهء مرگهاى طبيعى و غيرطبيعى و مناظر وحشتناك اخلاقى و اجتماعى ايجاد ساخته و با خود همين‌طور جلو مىآورد . بقا و دوام اين حالت با همان عمال و اسباب و موجبات حقيقتا غيرممكن به نظر مىآمد و گرچه در آن روزها افكار عمومى تغيير فاحش [ كرده 
  ] و توفير موازنهء سياسى و سياست جنگ را نمىتوانستند ديد ، ولى معذلك عامه با افكارى كه بقاى حالت معلومهء فوق الذكر را خطا و غيرقابل تحمل و فوق العاده مضر به حيات سياسى و اجتماعى و اخلاقى مملكت مىدانستند همراه بوده و سياست فعاليت را بر عقيدهء سياسى كه تا آن روز هنوز بر محور انقلاب ( 7 محرم 34 ) گردش مىنمود فطرة و روحا ترجيح مىدادند .\r\n* * * \r\nسقوط كابينهء آقاى صمصام السلطنه\r\nحقيقتا ماه شوال 1336 يك ماه منقلب و محرورى بود كه محيط تهران مىرفت از حالات معتادهء چندين ساله در يك حالت جديدى كه منطق و فلسفه و مبادرت به حقيقت و جلو افتادن افكار بر احساسات و رجحان عمل بر قول پيش‌آهنگ آن بوده و نطفهء آن در بحبوحهء قساوت و حرارت و جنايات سال قبل و در سايهء فشارهاى فكرى و دقتهاى فلسفى و فنى و رقتهاى حاصله از مرگ صدها هزار ايرانى بىسرپرست در مشيمهء دماغهاى جوان باتجربه منعقد گرديده بود داخل شود . درين تغيير و تبديل عمقى كه به يك انقلاب سريع كوچكى شبيه‌تر بود تشنجات محيط به خوبى مرئى بود . از طرفى\r\n\r\n","description":"","footnote":"","page_name":" 5807 ","page_number":911},
  {"content":"\r\n\r\nحكومت نظامى داير و از طرف ديگر دستجات طرفدار محيط و عمال هرج‌ومرج به عادت ديرينه مشغول جلسات و طرح نقشه‌جات در ادامهء حالت حاضره بوده و بالعكس ساير دستجات هم بدون ملاحظه از حكومت و مخصوصا در سايهء تحريك و تعصب ناشى از حملات مخالفين و رقباى خود به كار مشغول بودند . ولى پيدا بود كه تمام اين حركات سواى تقاضاى طبيعى محيط كه در هر مورد تبدلات و تغييراتى به شكل تشنجات عصبيه نمودار مىنمايد اساس ديگرى نداشته و گاهى هم فىنفسه مضر به مقصود طرفين واقع مىگرديده است .\r\nمع ما فيه در بيست و دوم ماه شوال حكومت وقت احساس فرمود كه تزلزل سريع مىشود و در شب چهارم اسد مطابق 18 ماه مزبور تصميمى نمود كه در عداد تشنجات عصبانى فوق الذكر شمرده شده ، ولى به‌قدرى قوى بود كه انحلال كابينه را كه طبعا مىبايست دو ماه ديگر صورت پذيرد در ظرف يك هفته صورت خارجى بخشيد .\r\nكابينهء آقاى صمصام السلطنه در ضمن تعمقات و تدبرات مشاورين خود قدمى برداشت كه اگر وسايل آن را عملا قبل از وقت تهيه ديده بود بهترين عمليات سريع التأثير وقت شمرده شده ، ولى چون بىمقدمه صورت گرفت محيط و افكار عمومى به آن درجه كه بايد جلب شود ، جلب نشد و نتيجهء عملى آن هم به اين‌كه دولت بعد از آن دنبال گرفته و هنوز هم در كار است آن‌طورها با سرعت نمودار نگرديد .\r\nروز 21 ماه شوال مواد تصويب‌نامهء هيئت وزرا در خصوص الغاء معاهدات و امتيازات بين روس و ايران و در هشتم اسد مطابق 22 ماه شوال مواد تصويب‌نامهء ديگرى داير بر الغاء كاپيتولاسيون و ارجاع كليهء محاكمات خارجه به محاكم عدليه در جريدهء « ايران » به امر دولت درج شد و بلافاصله نيز شنيده شد كه از طرف اعليحضرت اقدس همايونى تمايلاتى نسبت به رياست وزرائى آقاى وثوق الدوله ابراز شده و مىشود .\r\nچنانچه در روز شنبه 25 شوال در موقع شرفيابى آقاى وثوق الدوله به حضور شاهانه مسئله تقريبا طرح شده ولى آقاى وثوق الدوله به واسطهء سختى موقع خاصه پس از اعلان دو فقره تصميم‌نامهء بىسرانجام فوق الذكر از قبول رياست استنكاف ورزيده و بالاخره در روز 26 اوامر شاهانه را پذيرفته و در 27 دستخط شاهانه صادر و در روز 29 اعلان شد و روز قبل از آن آقاى وثوق الدوله با لباس صدارت به تشييع جنازهء وزيرمختار اطريش حاضر شدند و در حقيقت از آن روز رسميت ايشان اعلام گرديد .\r\nدر باب دو فقره تصميم دولت سابق حرفها گفته شد . منجمله اين بود كه چون حكومت وقت محيط را در تشنج [ بود 
  ] و بحران را حتمى ديده بود براى جلب توجه عامه\r\n\r\n","description":"","footnote":"","page_name":" 5808 ","page_number":912},
  {"content":"\r\n\r\nچنين تصميمى را اتخاذ نمود كه انجام آن را ديگران در عهده بگيرند . چنان كه روزنامهء « ايران » چند روز بعد نوشت « كابينهء سابق در آخرين ساعات مقاومت خود به آن مقاومتى كه در برابر احساسات آميخته به تفكر خاتمهء بدبختيها صرف مىشد تصميمى اتخاذ نمود . . . الى آخر » و بالاخره اولين اقدام حكومت جديد اين بود كه در عملى كردن اين دو تصميم كميسيونى از متخصصين حقوق تشكيل و حل قضيه را به نظر آنان واگذار و به طورىكه در جرايد خوانده‌ايد مسئله در جريان افتاد و يكى از فايده‌هاى اين تصميم اين شد كه وزارت عدليه ناگزير از اصلاح و سرعت اجراى قوانين غيرجاريه در شعب وزارت‌خانهء خود شد و نيز به اصلاح و رفورم و تكميل محاكم ايالات و ولايات ساعى شد و به عموم نقاط اعلام گرديد كه محاكمات اتباع روس و عثمانى را كه موافق قوانين حقوقى سهل الاجراتر بود به محاكم عدليه ارجاع بدهند . . . الخ .\r\n* * * \r\nقضاياى روزانه\r\nاين وقايع در ظرف چهار ماه طى شده بود . سياست خارجى در اين چهار ماه بسى تيره و خشن بود . يكى به علت سوء مناسبات و بدبينيهاى شديده كه فيما بين موجود بود و يكى به علت اشتهار توحه قواى مركبه از روس ، آلمان ، عثمانى و اطريش به حدود آسيا و سواحل بحر خزر و آمدن دستجات آلمان به قفقازيه و دستجات عثمانى به حدود باطوم و قارص و توجه آنها به باكو . به اين علل عمليات انگليسها در ايران سريع و بىمحابا و منبسط بود . از طرف ديگر اقدامات آشوريها در آذربايجان فوق العاده سخت و ضجرت‌ناك بوده و اقدامات بقية الباقيهء روسها هم در نقاط رجعت خود نفرت‌بخش و غارتگرانه معرفى مىگرديد . ولى عمليات نظاميان انگليس برعكس مقرون به مفاسدى كه ذكر شد نبود و فقط بيم آن مىرفت كه از حيث ارزاق و خريدارى زياد اسباب عسرت رعايا شود . ولى اين انديشهء اخير به علت خوبى محصول صورت خارجى نيافت .\r\nدر اين اوقات پانزده هزار نفر ارامنهء مهاجر از جلو هجوم تركها از حدود وان به ايران وارد شدند . جنگليها منجيل را سنگر بسته و از جلو رفتن انگليسها به‌طرف باكو ممانعت به عمل آوردند . صاحب‌منصبان فرانسوى كه به « جلو » ها كمك مىكردند از تبريز به تهران احضار شدند .\r\nدر ماه رجب - ميرزا مصطفى خان رئيس تشخيص عايدات به دست فهيم الممالك مستخدم ادارهء مزبور به قتل رسيد .\r\n16 رجب - كابينهء آقاى مستوفى الممالك استعفا دادند . در همان وقت بود كه\r\n\r\n","description":"","footnote":"","page_name":" 5809 ","page_number":913},
  {"content":"\r\n\r\nدستجات گرسنه با بيرق قرمز ( گرسنگى ) حركت نموده بازارها را بسته و در مسجد شاه نطقها شده و جمعى را براى عرض تقاضاهاى خودشان انتخاب نمودند و آقاى صمصام السلطنه تشريف آورده آنها را به مراحم ملوكانه نويد داده متفرق نمود و همان روز رياست صمصام السلطنه به قرار ذيل در روزنامه معرفى شدند :\r\n20 رجب - كابينهء آقاى صمصام السلطنه به قرار ذيل در روزنامه معرفى شدند :\r\nآقاى صمصام السلطنه رئيس الوزرا و وزير داخله - آقاى مستشار الدوله وزير مشاور - آقاى مشاور الممالك خارجه - آقاى مشار الملك ماليه - آقاى مشار السلطنه پست و تلگراف - آقاى امير مفخم وزارت جنگ .\r\nدر همين اوقات سيصد نفر قواى هندى وارد قزوين شد و نيز از اين تاريخ جلو آمدن قواى عثمانى از سلدوز و ساوجبلاغ شروع شد . درين ماه حركات جانيانه و سوءقصدهاى متفرقه مكرر به وقوع پيوست .\r\nشب 25 رجب - راپرت رسيد كه عده‌اى قواى عثمانى وارد سقز شدند .\r\nروز 25 رجب - فهيم الممالك قاتل ميرزا مصطفى خان و يك نفر قاتل ديگر مصلوب شدند ولى چون جانيان عمده آزاد بودند اين فعاليت تأثير درخشنده‌اى نبخشيد .\r\nدر همين اوان زدوخورد قشقائيها با انگليسها شدت يافته و بالنتيجه صولت الدوله مغلوب و به امر دولت منفصل و به تنگستان فرار نمود . باز در همين ماه زدوخوردى بين ايل سنجابى و كلهر و ساير ايلات به وقوع پيوسته و به واسطهء كمكى كه از طرف قواى انگليس به مخالفين سنجابى شد ايل مذكور تلفات زياد داده پراكنده شدند و سردار ناصر رئيس ايل مزبور دستگير و به بغداد تبعيد گرديد و ساير رؤساى ايل متوارى شدند .\r\nماه شعبان - درين ماه مراسله‌اى از ترتسكى وزير خارجهء بالشويك توسط شارژ دافر ايران رسيد و اشعار مىنمود كه معاهدهء 1907 ملغى و اعلام شد در تخليهء ايران از قشون روس به طفره و وعده گذرانيده و در خصوص معاهدات سابق و لاحق نيز همه را ملغى مىشمارد .\r\nدر دههء اول شعبان - قواى انگليس متواليا وارد همدان شد و با عجله به‌طرف قزوين براى عبور از انزلى و رفتن باكو مىشتافتند .\r\nدرين ماه - اعليحضرت همايونى چنين صلاح ديدند كه ضيافت معمولى سنواتى در 27 شعبان موقع تاجگذارى موقوف و در عوض دو روز گاردن‌پارتى از طرف وزارت خارجه داده شود و آن‌چه همه‌ساله در اين راه مصرف مىشده است ضميمهء اعانهء فقرا شود .\r\nدرين ماه خبر معاهدهء برست ليتوسك بين متحدين مركزى و روسيه و قراردادهائى كه\r\n\r\n","description":"","footnote":"","page_name":" 5810 ","page_number":914},
  {"content":"\r\n\r\nراجع‌به تخليهء ايران از قواى عثمانى و روس داده شده بود به ايران رسيد . افكار عمومى تهران با اين‌كه بالعيان خلاف اين قراردادها را در جلو آمدن قواى عثمانى به آذربايجان مشاهده مىنمودند باز از اين خبر اظهار سرور نموده و حتى جلو آمدن تركها را هم چندان سوء تلقى نمىنمودند .\r\nدر اوايل اين ماه از طرف وزارت امور خارجه در خصوص تخطى قواى ترك در آذربايجان به اسم تدمير اشرار آشورى علاوه بر مذاكرات با عمال سفارت عثمانى دستورالعملى به سفيركبير ايران مقيم باب عالى داد كه ما خود براى جلوگيرى اشرار آشورى اقدامات خواهيم نمود . آمدن عثمانى لازم نيست . پيشكار ايالتى آذربايجان نيز عين اين زمينه را با صاحب‌منصبان ترك كه قبلا به تبريز رفته بودند مذاكره كرده و به دولت يادآور شده بود كه نبايد گذاشت تركها وارد آذربايجان شوند .\r\n30 ثور 9 شعبان راپورت از تبريز حاكى است كه تركها در سلماس شروع به جنگ و بمباردهء ارامنه نموده‌اند و با اين‌كه ايالت قبلا اعتراض كرده و عدم حق در اين عمليات را به آنها اطلاع داده بود معذلك اعتنا نكرده جلو مىآيند و اسباب زحمت رعاياى مسيحى و مسلم ايران را فراهم مىنمايند .\r\nدر 21 ثور 10 شعبان متحد المآلى از طرف رياست وزرا به عموم ايالات و ولايات راجع به امر در انتخابات مخابره گرديد و در همين روز از طرف رياست ماليات مستقيم تهران اعلانى داير بر آزادى اجناس منتشر گرديد .\r\nروز اول جوزاى يونت‌ئيل نرخ جو كهنه و نو در تهران خروارى صد و پنجاه تومان و نرخ گندم از 125 تا 135 تومان بوده است . . . و در روزنامه همان روز ضمن اخبار نوشته است كه : نظر به ورود جو تازه در ميدان و تنزل آن قرار گذارده‌اند كه از امروز نانهاى ساجى را از قرار يك من هشت قران به فروش رسانيده و در دكاكين مزبوره چراغان نمايند ! . . .\r\n25 شعبان - راپرت ورود عده‌اى عثمانى به ماكو و اصل شد و نيز خبر رسيد كه دستجات كوچك از هر طرف وارد مىشوند و فوق العاده ضيق معيشت عمومى به واسطهء ورود حضرات در آذربايجان فراهم شده است .\r\nدر 16 شعبان - بحران كوچك در كابينه شروع شد . مبدأ اين بحران به علت كناره‌جوئى آقاى مستشار الدوله وزير مشاور به عمل آمد . سپس آقاى مشاور الممالك كناره‌جوئى كرد و بالاخره وزير ماليه و جنگ هم استعفا داده و يك بحران بيست و اند روزه را ايجاد [ كرد 
  ] و در روز 25 شعبان از طرف ذات ملوكانه دعوتى از عيون طبقات به دربار صاحبقرانيه شده و مقصود اين بود كه بدانند نظريات مردم در كيفيت انتخاب حكومت و رفع بحران چيست .\r\n\r\n","description":"","footnote":"","page_name":" 5811 ","page_number":915},
  {"content":"\r\n\r\nدرين جلسه عدهء كثيرى از مدعوين تصميم كرده بودند كه صريحا لزوم انتخاب يك كابينه را كه در سال قبل سابقهء زمامدارى نداشته و بتواند وضعى به محيط بدهد ( كابينهء آقاى وثوق الدوله ) مطرح كنند . عدهء كمى هم كه براى همين كار دعوت شده بودند حاضر شدند كه با فحش ازين بيان جلوگيرى نمايند . احساس اين نكته و نيز بىعلاقگى كه كارفرمايان جلسهء مزبور به اين قبيل مسائل مهمه ابزار مىنمودند مسئله را مسكوت [ گذاشت 
  ] و فقط يك صورت‌سازى برگذار نمود و مىتوان گفت كه حقيقت مقصود اعليحضرت به واسطهء جلوگيرى اشخاص بىعلاقه به وضعيات يا مغرض صورت خارجى نيافته و عملا هم انتظام جلسهء مزبوره قدرى مشكل به نظر مىرسيد . معذلك در آن جلسه ذكرى از آقاى وثوق الدوله به ميان آمده و از طرف بعضى هم نامى از شاهزادهء عين الدوله و علاء السلطنه برده شد .\r\nبحران تا روز اول رمضان ادامه يافته ولى درين بين با اين‌كه گفتگوى رياست‌وزرايى آقاى وثوق الدوله ، علاء السلطنه ، عين الدوله در ميان بود معذلك آقاى صمصام السلطنه خود كناره‌جوئى نكرد و به امور رسيدگى مىفرمودند و در روز اول رمضان آقاى صمصام السلطنه با خوانين بختيارى به عنوان كناره‌جوئى به حضور همايونى مشرف شده و در نتيجه دوباره به تشكيل كابينه مكلف گرديده و مراجعت نمودند و بالاخره روزهاى 7 و 8 رمضان كابينه با اعضاى ذيل تشكيل يافت :\r\nآقاى صمصام السلطنه رئيس الوزراء و وزير داخله - مستشار الدوله وزير مشاور - ممتاز الدوله عدليه - حكيم الملك ماليه - ممتاز الملك معارف و اوقاف و صنايع - مشار السلطنه خارجه - سردار محتشم جنگ - ميرزا حسين خان [ علائى 
  ] فلاحت و فوايد عامه و تجارت - نصر الملك وزير پست و تلگراف . كابينه به قرار فوق عصر روز 8 رمضان به حضور ملوكانه معرفى گرديدند .\r\n14 رمضان - شب 14 رمضان پرنس علاء السلطنه به رحمت ايزدى پيوست .\r\n16 رمضان - نرخ ارزاق قدرى هم ترقى كرد و باز محتكرين به طريق سال قبل شروع به كار كرده بودند و با اين‌كه محصول كاملا به دست آمده و غلات كهنه نيز هنوز در بازار به فروش مىرسد قيمت گندم 48 تومان و جو 28 تومان .\r\nدر اواسط رمضان - مرض كلرين در تهران با مرض حصبه ضميمه شده و شدت يافت .\r\nماژر استوار را در اين ليالى درب خانه‌اش به قتل رسانيدند و در روز 20 رمضان آقا سيد حسين اردبيلى مدير روزنامه « ايران » به رحمت ايزدى پيوست و جريدهء « ايران » يك هفته دچار بحران ادارى گرديد .\r\nدر ثلث آخر اين ماه - اغتشاشها و اجتماعات بر عليه كابينه شدت يافته عده‌اى به\r\n\r\n","description":"","footnote":"","page_name":" 5812 ","page_number":916},
  {"content":"\r\n\r\nحضرت عبد العظيم متحصن شده و در همان اوقات بيان‌نامهء آتشينى از طرف حزب دموكرات بر عليه وضعيات دو سه ساله و زمامدارى رجال حاضر در اوراق گلى منتشر گرديد و متعاقب اين انتشار حكومت نظامى در شب 27 رمضان اعلان شده مجامع سياسى تعطيل و رفت‌وآمد بعد از ساعت 11 غدغن گرديد .\r\nمحاربهء قواى انگليس با جنگليها - از دوم رمضان دو ساعت قبل از ظهر شروع شده جمعه 4 وارد رشت شده و دنبالهء آن تا اواسط شوال امتداد يافت و بالاخره در اواخر شوال معاهده [ اى 
  ] بين قواى جنگل و مأمورين انگليس منعقد گرديد كه انگليسها در حركت به‌طرف باكو دچار تعرض حضرات نشوند و آذوقهء آنها را هم جنگليها متقبل شدند كه بپردازند .\r\nدر 27 شوال - آقاى وثوق الدوله به رياست‌وزرائى نامزد شدند و كابينهء خود را به قرار ذيل در حضور شاهانه معرفى نمودند :\r\nآقاى وثوق الدوله رئيس الوزرا و وزير داخله - شاهزاده نصرت الدوله وزير عدليه - آقاى مشاور الممالك وزير امور خارجه - آقاى مشار الملك وزير ماليه - آقاى نصير الدوله وزير معارف و اوقاف - آقاى دبير الملك وزير فوايد عامه و تجارت - آقاى محاسب الممالك كفيل پست و تلگراف - آقاى سردار همايون [ وزير 
  ] جنگ .\r\n\r\nقسمت دوم : حيات جديد - افكار جديد\r\n\r\nوضعيات عمومى\r\nچنان كه در قسمت اول اشاره شد وضعيات عمومى فوق العاده خراب و خطرناك بود ، رشتهء انتظامات در تعقيب قضاياى چهارساله به كلى از هم گسسته و ما براى درست وانمود كردن حالات روحيهء اين سال ناچاريم يك قسمت تاريخچهء خود را قدرى عقب‌تر برده از وضعيات دو سالهء گذشته براى فهم حقايق محيطى كه در زير قلم ماست استمداد جوئيم .\r\nچنان كه در يكى از مقالات اجتماعى اين روزنامه نوشته شده بود فشار سياست روس و سكوت سياست انگليس ، اخلاق عمومى ايران را رفته رفته به دو شعبه منقسم ساخته .\r\nشعبه‌اى كه تا اندازهء مطلع‌تر و در امور دقيق‌تر و شخصا نيز علايق ماديشان به مملكت زيادتر [ بود 
  ] و نمىتوانستند از محافظهء خود و علايق خود به سهولت صرف‌نظر كنند و به علاوه از شدت يأس فايده‌اى در عدم محافظه‌كارى نمىديدند مستغرق يك عالم مرعوبيت و يأس و تسليمى شده و چند دفعه از قبيل وقعهء شوستر و امثال آن نيز بر يأس آنها از قدرت فعاليت جامعه افزوده بود .\r\nشعبهء ديگر كه علائق آنها به مملكت بيشتر مربوط به امور روحى و ادبى بوده و بالنسبه معلومات آنها از حقايق گزارشات و اشكالات جاريهء ديپلوماسى كمتر و عدهء آن\r\n\r\n","description":"","footnote":"","page_name":" 5813 ","page_number":917},
  {"content":"\r\n\r\nاز هر حيث زيادتر بود از شدت عدم رضايت و دلتنگى از اوضاع و احساس عدم پيشرفت امور و اصلاحات ضروريه و بالاخره از نتيجهء فقر عمومى و بيكارى منبسط در كليهء نقاط ، عصبى شده و سخت‌گيريهاى وارده از سياست همجواران در مطبوعات و آزاديهاى مفروضه و محروم بودن از مداخله در امور دولتى بر عصبيت آنها افزوده و فقط چيزى كه مايهء تسلاى قلوب آن طبقه مىگرديد مختصر آزاديهائى بود كه گاهى باز هم در سايهء سياست به ملت عطا شده و پيداست كه طبقهء اكثر درين قبيل موارد خاصه با مزاحمتهائى كه همواره آزادى آنها را از آنها سلب مىنموده است جز انتقاد و جملات قلنبه و لفظيه و اطناب در سخن‌سرائى و جلو رفتن در ميدان حرف بدون قوهء تطبيق آن با عمل چيز ديگرى بلد نبوده و همين مايهء تسلى و خوشنودى هم در هر دورهء بدائت از آن سلب شده و باز در فرصتها و فترتهاى حاصلهء از بحرانها و تقلبات حادثه دوباره مجالى كوچك مىآمد و آن فرصت و مجالها هم همواره در مكافات و تلاقى از اوقات حرمان و عدم آزاد بودن قلم و لسان و اجتماعات مصروف شده و به انتقادات و حملات و لفاظيهاى دور از حيز عمل و غالبا دور از محيط اطلاع و آلوده به تهمت و بهتان و افترا به پايان مىرسيد . در حقيقت موازنهء طبيعى از بين رفته و حد افراط و تفريط جانشين موازنه‌هاى اجتماعى شده بود .\r\nزمامدارى و رياست همواره در دست علاقه‌داران و طبقات اول و انتقاد مختص طبقات دوم و سوم بوده و چون فشارهاى خارج از قاعده مانع از اداره شدن مملكت و ايجاد يك موازنهء طبيعى بوده اين حالت محافظه و تنقيد و مكافاتهاى حاصله از دو طرف دوام يافته و غالبا دولت و حكومت براى مقاومت در برابر منتقدين عصبانى و منتقدين با حرارت از ميان جماعت و طبقهء اكثر همواره دستجات و افرادى را به نام حزب و طبقهء مخصوصى تقويت نموده و آنها را به كارهاى درجه چهارم و پنجم گماشته و بدين‌وسيله اسلحه‌اى نظير همان اسلحهء ملى در برابر افكار ناراضى و متعصب ايجاد مىساخت .\r\nاين كليات باعث شدت اختلافات مليّه شده و دو حس مزبور محافظه‌كارى و عدم قدرت در پيش بردن اصلاحات ، عصبانى بودن و عدم رضايت دائمى ( شجاعت در انتقاد و تهور در حملات پلتيكى و اجتماعى ) روزبه‌روز كسب قوت كرده و مجلس ملى همواره مركز بروز عمليات اين دو حس مخالف واقع مىگرديد .\r\nزيرا در غياب مجلس سياست خارجى در كفهء حكومت جاى گرفته و عدم آزادى مجال بروز اختلافات و حملات مليّه و انتقامهاى ناشيه از عدم رضايت و عدم بصيرت را به دستجات نمىداد . ولى افتتاح مجلس كه آن هم در زير پرده‌هاى سياست باز يك سرگذشت ديگرى دارد وسيلهء آزادى افكار شده و ديده مىشد كه در اين موارد يك‌باره\r\n\r\n","description":"","footnote":"","page_name":" 5814 ","page_number":918},
  {"content":"\r\n\r\nافكار خفه و بازداشته شده مثل يك « ولكان » جديد الانفجار به‌طورى كه از هم شكافته و غريو و غلغله درانداخته و در مباحث الفاظ و كيفركشيهاى بىحساب و نارضايتيهاى بىحد جلو مىرفتند كه تقريبا عمر مجلس ملى و مطبوعات كشورى و محافل سياسى و دستجات آزادىطلب در روى كليات لفظيه طى شده و عمر حكومتهاى وقت به بحران تزلزل با مدافعات شديده برگذار گرديده و بالاخره نتيجهء چنين حيات و سياستى به انقلاب و سپس كودتا خاتمه يافته و باز دورهء احتباس و اختناق افكار و مطبوعات تجديد مىگرديد .\r\nپس حالت طبيعى ابدا در بين نبود . يا دوران احتباس افكار و يا دوران انفجار افكار اولى به واسطهء سطوت و صوابديد سياست قوى و مسلط خارجى و دومى به علت سكوت همان سياست و نمو روح و احساسات مليّه در كار بود . و عمر ما به اين طريق طى مىگرديد .\r\nانقلاب روسيه يك بدنهء اين موازنه هولناك را خراب كرد و آن در موقعى بود كه كابينهء سابق آقاى وثوق الدوله مىرفت كه زمينهء مناسبى در طرز حيات آتيه به دست آورد و براى استرضاى عموم انتخابات را جريان دهد . سياست روسيه برداشته شده و افكار محبوس با مزايا و خصايص فوق الذكر در عين شدت و غليان و كيفركشى و عرض آمال مليهء وسيع و بيان مباحث لفظيهء وسيعترى كه هيچ‌كدام به معنا و نه هم صورة با عمل و استنتاج قابل تطبيق نبود و تطبيق هم نشد يك‌باره منفجر شد . جرايد آزاد و اجتماعات تجديد و تشكيلات حزبيه به روى كار آمد .\r\nدر آزاديهاى سابق و انفجارات قبل چون روح سياست خشن و زورآزماى خارجى از بين نرفته و فقط بنا به مصالحى اجازهء آزادى به افكار داده بودند با اين‌كه افكار بدون اين كه صورت اعتنائى بدان بگذارد در مجراى طبيعى خود سير مىنمود ولى باز مثل اينكه يك ناصح يا هاتف غيبى او را از تندروى برحذر داشته و از مخاطرات مداخله و معارضهء اجانب و بيم اعادهء دورهء اختناق او را متذكر ساخته باشد . ديده مىشد كه افكار فقط در مباحث الفاظ جولان داده ولى ديگر عدم رضايت خود را عملا به يك وسايل و اسبابهائى كه داراى روح عملى انتقام باشد ضميمه نمىساختند .\r\nولى در انقلاب روسيه ، تمام باقيماندهء « ولكان » و شراره‌هاى غيظ و سخط ملى از دهانهء خروشان خود بيرون پريده و دورهء فحش‌هاى عرضى و ترورهاى فكرى و عقيدتى و قتلهاى فجيع كه ناموس و لازمهء آزاديهاى از بند جسته است شروع گرديد .\r\nمثل اين‌كه زمامداران افكار مرتعش و عصابى كه اتفاقا عموما يا [ داراى 
  ] غرض و جاه و يا جاهل و بىسواد و بدبخت بودند علل و وسايل اين بدبختى خود و مملكت خود را\r\n\r\n","description":"","footnote":"","page_name":" 5815 ","page_number":919},
  {"content":"\r\n\r\nپيدا كرده و براى عدم اعادهء دورهء بدبختى قصد اعدام تمام آن وسائل را جدا ميان بسته باشند ، غافل كه علت بدبختى كه سياست روس باشد از بين رفته ولى خود بدبختى كه اخلاق و احساسات و عادات و اختلافات ناشيه از سيزده سال اسارت است باقى مانده و در خون تمام افراد به تفاوت اين شيرهء تيره‌بختى موجود [ بوده 
  ] و با ريختن خون معدودى اين خونها تصفيه‌شدنى نخواهد بود .\r\nهرچه بود دورهء سلطنت و اقتدار افكار مرتعشه و عصبانى و غيرمعتاد به عمل و غيرقادر بر فكر و تدبير و پيش‌بينى ولى فقط وطن‌پرست در رسيده ، كابينهء وقت در نظر فلسفى خود تمام حقايق و حوادث مكنونه را دريافته استعفا داد و ملت آن تودهء عظيم متشنج رفت به سراغ كسانى كه تصور مىنمود آنها قادر بر اصلاح امورند و نزد خود تصميم كرد كه ديگر به آنها حمله نكرده و دربارهء آنها عصبانى نشود .\r\nاو تصور مىكرد كه فقط زمامدارى صلحاء و عدم انتقاد وطن‌پرستان از آنها براى اصلاح تمام خرابيها كافى تواند بود . بىخبر كه احساسات و افكار مرتعشهء وطن‌پرستان بدون يك نظم و وحدت‌نظر و بدون اجازه دادن به اجراى هر فكرى كه براى وطن صلاح باشد از طرف حكومت خود مانع از هر اصلاح و انتقام و سعادتى خواهد بود . چه ديده شد كه در اولين نصيحتى كه « كابينهء اميد » به روزنامه‌نويسان وقت در خصوص حمله نكردن به سياست انگليس و اين‌كه دولت درصدد تدارك يك نقشهء اصلاح‌كارانه‌اى است نمود . برعكس مطبوعات به دولت حمله كرده و به روزنامه‌هائى كه نصيحت دولت را شنيده و به دستجاتى كه خود با دولت در اين فكر شريك بودند با عربده و تلخى يورش آوردند و كار را به بحران منجر كردند . كابينهء اميد بيان‌نامهء با كمال ملاحظه و نزاكت حتى داير بر نصيحت كاركنان كميتهء مجازات صادر [ كرد 
  ] و به جرايد فرستاد . يك روزنامه بيان‌نامهء دولت را در آخرين نقطهء اخبار در صفحات پست روزنامه طبع كرده و يك كلمه هم از آن تأييد ننمود . يك روزنامه آن را در اولين صفحه نگاشته و آن را تقدير كرده و با دولت در نصيحت شركت جست . كميتهء مجازات بلافاصله بيان‌نامه‌اى بر عليه دولت ( همان دولت صالح ) منتشر و بر عليه آن روزنامه و روزنامه‌نويس ( مدير نوبهار ) نيز در پايان همان بيان‌نامه چند سطرى تهديدآميز اضافه نمود . . .\r\nمحيط به‌قدرى متشنج و فاسد و مستغرق در مباحث الفاظ و احساسات تازهء از بند جسته بوده و به اندازه‌اى غرق در اختلافات و ضديتهاى شديده شده بود كه نه تنها دولت از تفكر در چگونگى اصلاحات و انديشه در آتيهء سياست خارجى و پيش‌بينى مناسبات خود با همجواران خود بازماند . بلكه در اداره كردن امور عادى داخلى از قبيل امر ارزاق و نان شهر نيز عاجز مانده مثل مردم سرگردان به كار خود فروماند .\r\n\r\n","description":"","footnote":"","page_name":" 5816 ","page_number":920},
  {"content":"\r\n\r\nاوليگارشى با تمام اندام خود در سرتاسر ايران عرض وجود نموده و هر صداى نازلى در صحنهء سياست و عوامل مهمهء مملكتى قابل تأثير شديد و با نفاذيت فوق التصورى تلقى مىگرديد . كسانى كه داخل جريانات امور مملكتى بوده‌اند مىدانند كه از صحنهء نمايشگاه عمل تا آخرين نقطهء تماشاگاه كه متفننين تخمه كدو شكسته و براى خود فقط حرف مىزنند چقدر مسافت و امتزاج اين دو محيط با يكديگر و مؤثر واقع شدن حرفهاى تماشائيان در عمليات صحنهء سياست تا چه اندازه در روح عمل و نتيجه و صحت بازى كردن رولهاى مملكتى سكته و لطمه وارد مىسازد .\r\nاين بود وضعيت اجتماعى و حالت محيطى كه ما در آن زندگانى مىكرديم . درين محيط معدودى عناصر بودند كه حقايق را درست مىديدند ولى بعضى از آنها هم به اندازه‌اى از دخالت در امواج خروشان اين درياچهء منقلب برحذر بودند كه وجودشان در امور مؤثر واقع نمىگرديد و بعضى ديگر نيز دخيل در كارها بوده و حقايق را گفته و حكومت را به جلوگيرى از حوادث جاريه كه اخيرا به كلى در تحت حكمروائى جهال و مفسدين مغرض قرار گرفته بود تحريك و تشجيع مىنمودند . ولى رشته به‌طورى از هم گسسته شده بود و مناسبات خارجى به اندازه‌اى تاريك و هولناك ديده مىشد كه زمامداران يك دسته مردان مأيوس و متحير بيش ديده نشده و حتى افكار آنان نيز از كثرت تحير و تشويش شبيه به افكار بىاطلاع‌ترين بازارى لفاظ شده و مثلا ممكن بود از يك وزير يا رئيس يا مديرى شنيده شود كه منتظريم قشون ترك جلو آمده آن‌وقت تكليف خود را با انگليسها مشخص سازيم و نيز فلان وزير انكار نداشت كه با فلان دستهء ياغى مكاتبه نموده و مفتاح رمز وزارت‌خانهء خود را به دست نمايندهء جنگلى داده و مخابرات بين طرفين را با رمز و مفتاح سرى ديپلوماسى حكومت ايران اجازه بدهد .\r\nنقطهء اتكائى براى كابينه‌ها موجود نبود جز افكار عمومى و افكار عمومى هم‌چون متحد نبوده و اغراض در ميان كارفرما و جهل و احساسات نيز دخيل شده بود هر روز خود باعث آوردن يك كابينه و خود باعث تزلزل همان كابينه مىشدند .\r\nدر اينجا عيب ندارد ، بعضى اسرار را سربسته افشا نمائيم :\r\nبعضى از مؤسسات بالنسبه فكور ملى و بعضى از رجالى كه حق تقدم عملى بودن را بر جماعت داشتند معايب كار را حس كردند . سوءظن انگليسها از طرفى ، بىپولى و فقر خزانه ، رضايت شاه و صلاح پيشرفت امور و آمال اين مقدمات غالب متنفذين و مطلعين حزبى و دولتى و حتى رجال زمامدار وقت را الزام نمود كه عده‌اى از عناصر فعال را در كابينهء وقت به عضويت پذيرفته و رياست كابينه را نيز به شاهزاده عين الدوله واگذار كند .\r\nاين نكته تصويب شد . موازنه‌اى به خيال مروجين بىفكر رسيده مثلا آقاى وثوق الدوله ،\r\n\r\n","description":"","footnote":"","page_name":" 5817 ","page_number":921},
  {"content":"\r\n\r\nقوام السلطنه ، مشار الملك و آقاى مستوفى الممالك ، مشير الدوله ، مؤتمن الملك و مخبر السلطنه براى ايجاد يك موازنه كه بتوان مناسبات خارجى و مناسبات داخلى را متفقا مراعات نموده و به كار پرداخت كافى و لازم فرض شده . فكر ذات ملوكانه و كميتهء دموكرات و حتى تندروترين عناصر ملى و رجالى چون اعضاى كابينه‌هاى وقت بر اين امر مصمم گرديده و چنين كابينه در اواخر سال 1335 تشكيل گرديد . بلافاصله يعنى قبل از ميزان وصول مراسلات از طهران به تبريز شنيده شد كه عدهء از متعصبين دور از عقل يا اشخاص خوب و بد در تبريز ميتينگ داده و برعليه اين تشكيل كابينه به طهران پروتست نمودند و از طرف همان دولتى كه در سايهء اين همه مقدمات خودش را با تصديق افكار مركزى انتخاب نموده بود يك كلمه جواب هم به اين پروتست بىمعنى داده نشده و از غرابت يكى از وزراى محترم همان كابينه كه خود در عداد مليون و از عمال ترويج اين فكر و از اعضاى جديد همان كابينه بود به‌جاى اين‌كه نفوذى كه دارد صحت عقيده‌اى كه او را به دخول در مسئوليت حكومت وادار كرده بود تلگرافا به تبريز مخابره كند و اگر كرده بود فراموش نموده و حتى به رفقاى محفل خود اعتراض كرد كه شماها مرا به اين بدبختى وادار كرديد .\r\nاز اين حقايق به خوبى مىتوانيد كيفيت وضعيات سال 1335 و 1336 را كه اولى سال مجاعه و قحطى و ترور و دشنام و دومى سال انتظام و تفكر و آرامش و كشف حقايق است درك كرده و ساعتى را كه كابينهء حاضره به روى كار آمد درست در تحت‌نظر دقت قرار دهيد .\r\n* * * احساسات عمومى هرچند از قحطى سال قبل و ترس از تجديد نظاير آن به تنگ آمده و هركس در نزد خود تغيير اوضاع و زمامدارى عناصر ديگرى را كه امتحان نزديك نداده باشند آرزو مىكرد ولى دو چيز باز هنوز آنها را از تصريح اين تفكرات و اذعان به اين حقايق مانع مىگشت : يكى عادت كردن گوشها به ترهات و اتهاماتى كه در عصر ترور اشخاص و عناصر معلومه يعنى به تمام كسانى كه وجودشان با منفعت بر آن محيط مخالف بود وارد شده و ديگر اميدواريهاى بيهوده كه هنوز مبلغين ترك و آلمان به عوام بيچاره داده و جلو آمدن قواى ترك را در آذربايجان مايهء فلاح ملت ايران از كابوس بدبختى قلمداد كرده و سياست امرار وقت را يكى از سياستهاى مفيده كه مخترع آن محبوب‌ترين عنصر صلح شناخته مىگرديد معرفى مىنمودند . . .\r\nولى روح ملت حقيقتا خسته شده بود ، بىپولى ، اغتشاش ، ويرانى دواير ، بىتكليفى در سياست ، بيم تجديد دورهء بحران و قحطى و مرگ و فلاكت اينها عمقا عموم را به لزوم\r\n\r\n","description":"","footnote":"","page_name":" 5818 ","page_number":922},
  {"content":"\r\n\r\nتغيير وضعيات هدايت كرده و درجه به درجه از قدرت ولكان خطرناك كه در فوق آن را براى شما مجسم ساخته‌ايم كاسته و سستى پرندگانى كه در اطراف دود و لهيب دوزخى ولكان سياه پروبال مىزدند افزوده ، گرچه باز هم غوغا و هياهو مىكردند ولى تأثير آن مثل تأثير يك خطابهء رقت‌ناك كه از قلب بيرون آمده باشد نبود و برعكس تذكار يكى از واقعات اندوهگين سال گذشته و سال جارى كافى بود كه از بشرهء مغرض‌ترين اشخاص علائم تصديق و اعتراف را آشكار سازد . . .\r\nولى بقاياى جبن و بيم به كسانى كه مىتوانستند در اثبات اين حقايق و پاره كردن رشتهء اين خرافات و مسدود ساختن اين ولكان كه ديگر جز دود چيزى از آن بالا نمىآمد اقدام نمايند . اجازه تسريع در عمليات را نمىداد ، مثل اين‌كه محيط مستعد مداخلهء خارجى بوده و به عادت جاريه كه هميشه در پايان اين حوادث ( هيجانهاى فكرى و احساسات عامه ) مداخلهء جنبى پيش آمده و با طرز كودتا ولكان را مسدود مىساختند . حالا هم محيط و . . . « 1 » واقعى در محيط جرأت داشتند كه بدون مداخلهء خارجى خودشان مخترع يك انقلاب و تبديل وضعى شده وضعيات را عوض كنند . عادت خود طبيعت ثانوى است ، چه در سياست و چه در معيشت . ولى اتفاقا وسائلى در پيش بود كه مداخلهء خارجى را تجويز مىنمود . يكى احضار شدن مستر مارلينگ وزيرمختار انگليس و ديگرى عدم رضايت و احتراز شديد كسانى كه محيط بالطبع منتظر زمامدارى آنها بود به دخالت خارجى و اين نكات اخير باعث شد كه با بحران يك ماههء كابينه قبل و اجتماعات متعدده در لزوم تشكيل كابينهء آقاى وثوق الدوله و استعداد طبيعى محيط . معذلك نه از ناحيهء خارجى صحبتى شده و نه هم محيط عادت داشت كه به سهولت خودبه‌خود از حالتى عمقى به حالت عمقى ديگرى تبديل يابد .\r\n* * * \r\nعمليات دولت حاضره\r\nولى بالاخره محيط بدون مداخلهء خارجى و در روى احتياج شديد خود و به مساعدت افكار روشن شخص اول مملكت عوض شده و كابينهء جديد عرض وجود و در اولين روز تشكيل به دستگيرى عناصر و اعضاى كميتهء مجازات كه عامل بزرگ وضعيات خونين و مرگبار و قحطى شعار دورهء قبل بودند و از طرف دولتهاى ماضيه آزاد شده بودند فرمان صادر نمود .\r\n\r\n\r\n","description":"","footnote":"\r\n( 1 ) - يك كلمه در چاپ نگرفته است .\r\n","page_name":" 5819 ","page_number":923},
  {"content":"\r\n\r\nو در روز 18 ذيقعده در تعقيب يك سلسله محاكمه و تحقيق و اثبات قاتل بودن عده‌اى و آمر بودن عده‌اى ديگر برخى را حبس و برخى را اعدام نمودند .\r\nاين اقدام يك وحشت و اضطراب شديدى در كاركنان محرور دورهء قبل كه براى محافظهء دورهء خودشان هنوز از پا ننشسته بودند ايجاد ساخت .\r\nولى بالاخره دسايسى در مقامات مربوطه به كار رفت كه تصور مىشد قدرت كابينه رو به زوال است . محتكرين هم بحران را مغتنم شمرده به همدستى نانواها بناى نمايشات معموله را گذارده ، غلات نيز به واسطهء تمام شدن جنس كهنه ، كميابى وسايل نقليه و اشتغال وسائل موجوده به حمل تره‌بار و غيره ، بحران بدنمائى در امر ارزاق حاصل ساخت و تنگى ارزاق با دسايس مزبوره توأم شده باب انتقاد از اطراف به روى حكومت مفتوح گرديد . شب‌نامه‌هاى آلوده به دشنام و تهمت به عادت جاريه منتشر گرديد و ناراضيان جديد الولاده نيز از پيكر خود همگنان جديد الولاده بوده جدا شده و دستجات منقد و ياوه دراى مثل سابق در محيط تهران به تكاپو درافتادند .\r\n* * * دولت اولين كارى كه كرد جلب رضايت طبقهء اكثر و عمال مهم جامعه بود كه همواره بليات وارده بر حكومات از رنجش طبيعى آنان ايجاد مىشود و پيدا بود كه جامعه نان و امنيت و عدالت مىخواهد و آزاديخواهان مىتوانند قدرى صبر كنند . ولى جامعهء عامى آزادى را به قرصى نان مىفروشد و حرّيت را با ذره‌اى ظلم نمىپذيرد و ديكتاتورى را با دقيقه‌اى امنيت استقبال مىنمايد .\r\nحكومت در اداره كردن ارزاق دچار مشكلات قوى شد . زيرا هواداران رياست ارزاق متعدد و هواهاى ديرينه نيز در سرها و وضعيت حكومت در اين مسئله خيلى سخت و مشكل شده بود .\r\n* * * \r\nجلسهء دربارى براى نان\r\nروز 21 ذيقعده - 6 سنبله ، دولت دعوتى از طبقات مختلفه در دربار نموده و مسئلهء ارزاق را مطرح نمود . عموما آزادى نرخ را هوادار شدند ، دلايل ، پيشنهادات ، صحبتها هيچ‌كدام علمى نبود ، حرف بود . بالاخره نتيجهء مثبت به دست نيامد . چند روز ارزاق آزاد شد ، جنس سخت‌تر شد . دوباره در تحت‌نظر و كنترل اداره درآمد . فرياد متنفذين و ملاكين و محتكرين بلند شد و طبقات بيچاره هم به اغواى آنان فرياد برآوردند . حقيقتا كار ارزاق به عادت معهود مىرفت مشكل و يك مسئله بغرنجى شود .\r\n\r\n","description":"","footnote":"","page_name":" 5820 ","page_number":924},
  {"content":"\r\n\r\nهواداران رياست ارزاق نيز با پيشنهادات رنگارنگ خود را به حكومت عرضه مىكردند ، يكى مىگفت : چون من با شما دوست بوده‌ام بايستى مديريت ارزاق با من باشد . ديگرى مىگفت : با فلان مبلغ اعتبار قول مىدهم رياست ارزاق را متكفل و نان را اصلاح كنم . ديگرى مىگفت : اينها همه خائن و دروغگو هستند ، شما امر نان را به من واگذار كنيد يك دينار هم از دولت پول نمىخواهم ( ؟ ) حقوق هم لازم ندارم ( ؟ ) اگر در عرض يك هفته نان را اصلاح نكردم و تا سر خرمن امر ارزاق مرتب نشد از سرم التزام مىدهم ( ؟ ! ) . اين منطقها با حمات معين و تهديدهاى زياد و دوندگيهائى فرساينده به دولت تحميل مىشد و به مدير ارزاق هم حملات ضمنى شده و بالنتيجه روزبه‌روز كار نان مشكلتر مىشد . رعب مفسدين كم شد و اميد جامعه هم روزبه‌روز تخفيف مىيافت . زيرا به بدبختى عادت كرده [ بودند 
  ] تصور اصلاح را هم نمىنمودند .\r\nدر اين قبيل موارد است كه حكومتهاى وقت سرگردان و متحير مىشوند . اگر درستكارند از شدت انتريگ و توصيه و تقاضا و داوطلبيهائى كه به حمايت احزاب و متنفذين و يا شارلاتانى و نويدهاى دلفريب و غيره سر حكومت را گيج كرده يا يكى از ميانه‌گوى سبقت را ربوده و سپس دچار اعتراضات رقباء شده و يا مدتها حكومت در اين كه آيا كار را به كدامين شخص رجوع كند معطل و عاطل و مردد خواهد ماند . تا كارها خراب شده و دستهاى دزدى داخل كار شده بالشراكه منافع را برده و خورده و بدنامى را براى دولت ذخيره كنند و اگر حكومتها اهل فايده و دزدى باشند با يك نفر دزد شياد ساخته و براى بردن منافع زياد به اسم اعتبار و تفاوت قيمت خسارات زياد به دولت و به خزانهء ملت وارد ساخته نتيجهء استفاده‌ها را خود با كاركنان همدست و دست‌نشاندهء خودشان مىبرند و قحطى را بالنتيجه نصيب ملت مىكنند .\r\nولى حكومت وقت بر خلاف درين مورد كه سرگردان مانده و نه مثل خيلى از دوره‌ها به استفاده‌چيگرى ازين رهگذر تنزل نمود . اتفاقا حزب دموكرات نيز درين موقع با نيت صميمى رئيس الوزرا كه مداخلهء يك عامل اروپائى در كار ارزاق باشد همراهى و بلكه جديت نموده و عوض اين‌كه داوطلبانى از هم مسلكان و طرفداران خود يا از كسانى كه با عبارات دلفريب خاطر يك حزب را جلب مىنمايند براى مديريت ارزاق تدارك و با فشار و اصرار و وعد و نويد با تهديد و وعيد به حكومت پيشنهاد نمايد ، برعكس در نهايت صميميت معتقد شدند كه مديريت ارزاق به مسيو موليتر بلژيكى كه امتحانهاى خوب در كرمانشاه و آذربايجان داده بود واگذار شود و چند نفرى از عمايد اين جمعيت كه در كميسيون مدعوه در وزارت ماليه راجع به امر ارزاق دعوت شده بودند با جديت هرچه تمام‌تر تحويل دادن امر ارزاق را به موليتر در نخستين جلسه رأى داده و در تاريخ\r\n\r\n","description":"","footnote":"","page_name":" 5821 ","page_number":925},
  {"content":"\r\n\r\n26 ماه ذيقعده مطابق 11 سنبله امر ارزاق با مقررات چند به مسيو موليتر واگذار شد و پيداست دولت درين انتخاب فقط پيشرفت امر را در نظر گرفته و در عوض حملات مهاجمين و داوطلبان اين كار و دستجاتى را كه هريك براى ربودن اين مستعمرهء مهم دهان گشوده بودند بر خود خريده و يك قدم جدى كه مىتوان گفت بنيان سياست حكومت را مستحكم نمود برداشت .\r\nاتفاقا حملات شروع شد . تكفير موليتر ، فتواهاى طرفداران اسلاميت ارزاق ، ورقه‌هاى ممهورهء بازارى در خصوص لزوم طهارت ارزاق و غيره كه همه بر عليه اين تصميم دولت و اتفاقا از طرف مدعيان دوستى دولت صادر و نمايش داده مىشد با شدتى زياد شروع شد و با جديت و ثبات دولت و مساعدت يك عده از طرفداران دولت و بازاريان دموكرات و ساير صلحاى بازار و خارج بازار تمام حملات دفع شد و رفته‌رفته ارزاق عليرغم آمال عدهء كه اصلاح آن را محال مىدانستند رو به اصلاح رفته و تا اول حمل هذه السنه كه اين تاريخچه را مىنگارم وضعيت ارزاق مثل بهترين سنوات تهران و نان بهتر از همه‌وقت فراوان و مطبوع و مناسب است .\r\nاين يك قدم كه در روى بىطمعى برداشته شده و ساير پيش‌بينىها از قبيل منحد المآل دولت به ايالات راجع‌به عدم حمل ارزاق و اغنام به خارجه و عدم حمل ارزاق از حومه طهران به خارج طهران و غيره كار ارزاق را اصلاح كرده و افكار عمومى را كه مىرفت به نام ارزاق آلت دست طرفداران اخلال هرج‌ومرج بشود آرام كرده و متعاقب بيان‌نامه‌اى كه از طرف آقاى رئيس الوزرا در 3 ع 1 و 14 قوس منتشر شد عده‌اى كه روح فساد را به عادت ديرينه تقويت مىنمودند دولت دستگير و با معدودى كه آلت دست آنان شده بودند تبعيد نمود و محيط فهميد كه مجبور است عوض شده و اولاد خود را نيز عوض نمايد .\r\n* * * \r\nقضاياى سياسى\r\nترتيب كار حكام را نيز با سرعت انجام داده و نظر به اصلاحى كه مأمورين دولت بريطانيا با جنگليها نموده بودند و مايل بودند كه دولت هرطور هست با ملايمت و رضايت‌خاطر مناسبات مركز را با جنگل اصلاح كند دولت در كار جنگل به مدارا رفتار كرد و در فرستادن حكومت به گيلان جديت بروز نمىداد . ولى جز گيلان ساير نقاط كاملا در تحت دقت قرار يافته و مخصوصا جريان امور در فارس و خراسان و قسمت غرب ايران با نظم و ترتيب كاملى دوام يافته و با اهميت موقع سرحدى خراسان از جلو\r\n\r\n","description":"","footnote":"","page_name":" 5822 ","page_number":926},
  {"content":"\r\n\r\nآمدن دستجات روس بالشويك به سرحدات خراسان و حتى تصرف نمودن قهقهه و قصد حمله به داخلهء خراسان مرتب و اقدامات فرمانفرماى خراسان با اقدامات زمامداران مركز تطبيق شده و امور آن سامان اصلاح پذيرفت كه نه تنها اسباب رضايت اهالى و حراست حدود فراهم آمد بلكه مأمورين انگلستان نيز از جديت دولت امتنان حاصل كرده و در نتيجهء همين نمايشات و جديتها دولت موفق گرديد كه سرخس كهنه را كه به سرخس روس ناميده شده بود با رضايت ساكنين آنجا از تراكمه و غيره متصرف [ شود 
  ] و رعاياى ايران را با رعاياى مسلمان سرخس از حملات و تجاوزات بالشويزم حفظ نمايد .\r\nتنها نقطه‌اى كه از تحت‌نظر و جديت دولت خارج بود قطعهء بدبخت آذربايجان بود كه از اوايل سال در تحت‌نظر و تحريكات و اقدامات مأمورين عثمانى قرار يافته و در ايام فترت و زمامدارى كابينه‌هاى سابق با اهتمامات پيشكار آذربايجان و موجوديت مونسيون يك كردارمه قشون از تفنگ و فشنگ و غيره و ساير لوازمات اردوكشى از مريضخانه و دواجات و غيره كه روسها پس از مراجعت از آذربايجان در شرفخانه تحويل داده و به نام جبران خسارات به ايرانيان واگذار كرده بودند ، با وجود اينها حكومتهاى سابق كه به اخبار ورود تركها عملا وقعى نگذاشته و نه هم حتى حاضر شدند كه اين مونسيون و ذخيره را در تحت‌نظر دولت جمع‌آورى نمايند . نتيجه اين شد كه مونسيون مزبور در حملات آشوريها به دست اين و آن متفرق و قسمت مختصرى تسليم ادارات دولتى تبريز گرديد و پس از مدتها كه حدود آذربايجان به آتش آشورى مىسوزد دچار آتش تركها شده و روز 8 ذيقعده قشون ترك وارد تبريز گرديده و در همان روز رؤساى مليون تبريز را دستگير و تبعيد نمودند . مأمورين اروپائى قبل از آن از تبريز هجرت نموده مأمورين مهم دولت نيز مقارن ورود حضرات هجرت نموده وارد تهران شدند و آذربايجان دوباره به دست تركها افتاد . علاوه‌بر تحميلات فوق الطاقه به رعايا از قبيل تصرف ارزاق و حمل به خارج و رواج دادن نوطهاى كاغذى با زور سرنيزه در شهر تبريز نيز صد و پنجاه هزار تومان بر مردم تحميل نمودند .\r\nو در اواخر سال 36 پيش‌قراول عثمانيها به حدود خمسه رسيده و زدوخورد بين تركها و قواى انگليس در قواى سرحدى خمسه شروع گرديد و روزبه‌روز بر قواى انگليس افزوده و اخبار عقب‌نشينى آلمان و يارانش در كليهء فرونتها جسته‌جسته گوشزد شده و اين احوال مقارن تشكيل كابينهء جديد به وقوع پيوست .\r\nدر زندگانى فردى و اجتماعى و سياسى بعضى پيچها و گردشهاى تند و گذرگاههاى تنگ پيش مىآيد كه اگر شخص قبل از وقت پيش‌بينى نكرده باشد خيلى مشكل است كه\r\n\r\n","description":"","footnote":"","page_name":" 5823 ","page_number":927},
  {"content":"\r\n\r\nدر آن پيچها و تنگه‌ها بتواند خودش را نگاه بدارد .\r\nيكى از اين تنگه‌هائى كه عبور از آن براى ما سهل و بسى پرفايده بود همين مواقع يعنى مواقع جلو آمدن قواى ترك از تبريز و عقب‌نشينى انگليس از ميانج و بالاخره توقف دو قوه در حدود خمسه بود . تا آن روزها هنوز حقايق قضاياى جنگى مغرب و ساير فرونتها به خوبى كشف نشده و شايد در اروپا هم با اين سرعت و جديت قضاياى مزبوره پيش‌بينى نمىگرديد .\r\nروزهائى كه قواى انگليس از جلو تبريز عقب مىنشست هنوز نه تركها از شكستهاى قطعى پشت سرشان خبر داشته و نه هم قواى انگليس از پيشرفت خود در فلسطين با آن سرعت پيش‌بينى نموده و نه هم فرونت مغرب آن‌طور درهم شكسته بود . در محافل مطلعهء مركز هم توقف تركها در خمسه و رسيدن امداديه‌هاى زياد و سريع براى قشون انگليس در ايران پيش‌بينى نشده ، بادكوبه هم دوباره به تصرف تركها درآمده و تقريبا روزى بود كه بايستى از روى مقايسهء كليات جنگ و موازنهء قواى كلى يك حدس و دورانديشى نمود و مصالح خودمان را زودتر ازين كه حوادث نزديك به ما حالى نمايد خودمان بفهميم و بالنتيجه با قواى خودمان هرچه هست به دولت عثمانى اعلان جنگ داده و به جبران تمام خطاياى پنج ساله يك قدم هوشمندانه كه بتواند ما را بيشتر به دولت انگليس و ياران نيرومندش نزديك سازد برداريم .\r\nاتفاقا روزهائى كه اين پيش‌بينى قدرى ذيقيمت و مأمورين انگليس به چنين اقدام ما قيمت و وقع گران‌سنگى مىنهادند زمام اختيار در كف كسانى بود كه نه تنها جلو آمدن و رسيدن تركها به مركز در قاموس سياست آنها ترجمهء مفيدى داشت بلكه صرف شنيدن ضعف انگليسها در خط آذربايجان صرف‌نظر از فتوحات آنان در بين النهرين و فرونت مغرب براى مقتدرين آن‌وقت يك لذت و مزهء ادبى نيز تعبير مىگرديد .\r\nروزهائى كه كابينهء آقاى وثوق الدوله به روى كار آمد باز هنوز ممكن بود يك قدم سريعى برداشت . چنانچه « ايران » در همان اوقات يعنى اواخر ماه ذيقعده و اوايل سنبله چند رشته مقالات در همين زمينه و در تشجيع دولت به يك اقدام يك طرفى منتشر نمود و مخصوصا مقاله‌اى در تحت عنوان « رنج - گنج » در دست آخر كه ديگر موقع گذشته بود نشر داد كه مسئله را تقريبا صريح مىنمود . درضمن مذاكراتى هم با زمامداران و سياسيون محترم مىشد . مقدمات اين تصميم مكرر در بين مىآمد . ولى مسائل متعدده كه ذكر آنها را بايستى تاريخ آينده دليرانه‌تر ادا نمايد قدرى دخيل در اين امر شده و رد شدن از جلو آن عوايق هم كارى آسان بود . چه مسئلهء مبتلى به بزرگتر از آن بود كه رئيس الوزراى فعالى چون وثوق الدوله را از رد شدن از جلو عوايق مانع گردد . ولى متأسفانه\r\n\r\n","description":"","footnote":"","page_name":" 5824 ","page_number":928},
  {"content":"\r\n\r\nوصول قواى امداديهء پىدرپى براى انگليسها و رسيدن اخبار متواتره از فتوحات متفقين در فلسطين و فرونت مغرب عثمانيها را سست نموده و قواى انگليس را طورى قدرت بخشيد كه در ظرف دو روز زمينه قدرى عوض شد كه ديگر ابدا موقعى براى برداشتن يك قدم مفيد باقى نمانده بود .\r\nروح اين قضيه - يعنى كندى ايران درين آخرين دقيقه استفاده را رفيق ما « رعد » در سالنامهء خود به خوبى شرح داده و ما فرازهائى را كه در تشريح اين مسئله نگاشته بوديم برداشته و فقط به يك فراز كوتاهى قناعت مىنمائيم :\r\nروزى كه فايده هست توانائى نيست و روزى كه توانائى هست فايده‌ها معدوم مىشوند ! . . .\r\nروزهاى روشن را افكار تاريك اداره كرده و روزهاى تاريك را به افكار روشن حوالت مىدهيم ! . . . .\r\nاين است كه نه از روزهاى روشن مىتوانيم استفاده نمود و نه روزهاى تاريك موقع استفاده كردن را به ما مىدهد . قضاياى اخير و پاريس و بياناتى كه ديپلوماتهاى زبردست متفقين راجع‌به ايران بدبخت كرده و مىكنند اين غبنها و تيره‌روزيها و خطاهاى عفونشدنى را با تمام تلخيها و سموماتى كه از كردار خود ما ايجاد شده است به گلوى ما فرود برده و به ما مىفهماند كه چقدر بدبخت بوده‌ايم .\r\n* * * \r\nمجلس صلح و نماينده ايران\r\nپيشرفت متفقين سريع و سريع‌تر شد . آواز صلح انفرادى بلغارستان در آفاق عالم طنين‌انداز گشت . متعاقب آن دعوت صلح از طرف اروپاى مركزى شنيده شد . استيمان آلمان قوىپنجه كه سيطرهء نفوذش تا ممالك غريب و دوردست عامل جنايات و حركات هول‌انگيز گرديده بود گوش هوادارانش را قرع سمع داده و پس از آن به تدريج عثمانى و اتريش از حوزهء عمل جنگ خارج شدند و عليرغم امتداد ايام محاربه ايام متاركه بس سريع و قريب الوقوع و بسيار كوتاه و مختصر به نظر رسيد .\r\nكنفرانس صلح براى اوايل ماه ژانويه 1919 در پاريس تشكيل مىشد و نمايندگان دول و ملل هريك موافق آمال و زحمات خود در آن عرض گاه به ترتيب حاضر مىشدند . ملت ايران نيز كه بدون هيچ سابقهء فكرى و خدمت نمايان و عرض عرضه و لياقتى همه‌وقت خود را مستحق همه‌چيز مىداند قصد نمود كه يك هيئت به رياست يك ديپلومات مأمور اروپا نمايد .\r\nافكار در به دو امر به‌طرف ناصر الملك متوجه شد . مخصوصا عناصرى از قبيل\r\n\r\n","description":"","footnote":"","page_name":" 5825 ","page_number":929},
  {"content":"\r\n\r\nمستوفى الممالك و مشير الدوله با منطقهاى خود صلاحيت آقاى ناصر الملك را براى رياست مليون ايرانى در كنفرانس صلح ثابت مىنمودند . دولت نيز مخالفت نداشت و اين مسئله در ضمن مشورتهاى علنى و خصوصى تصميم شده و توسط وزيرمختار ايران در لندن به مشار اليه تلگراف شد . جواب عدم قبول رسيد و در جواب تلگراف تأكيدآميز دوم باز از قبول استنكاف ورزيد . ولى براى مشورت دادن و كمك كردن به مأمورين خود را حاضر ساخت .\r\nبديهى است انظار همواره به رئيس هيئت اعزاميه متوجه است و در كنفرانسى كه روح آن در دست متفقين خاصه انگليس و فرانسه است خيلى بايستى دقت مىشد كه رئيس هيأت اعزاميه شخصى خوش‌سابقه و متين و بالنسبه به متفقين داراى معرفت و سوابق روشن بوده و به تذبذب و تغيير لون و بدى اخلاق ادارى و غيره معروف نبوده باشد .\r\nبعضى مردم تصور مىكنند كه هرچه آنها مىخواهند بايستى همهء مردم آن را بخواهند و نمىدانند كه در عالم سياست نيز به عين مثل عوالم صورى و خصوصى دوستيهاى سطحى و دشمنيها و بدآمدنها و تقربهاى صورى با خوش‌آمدنها و خوش برخوردهاى سطحى يك تأثيرى در دلها نموده اثر خوب يا اثر بدى در قلوب و احساسات گذشته و همان تأثيرات رفته‌رفته بزرگ شده و به مقامات و عناصر بالاتر اثر كرده و يك وقت ديده مىشود كه سوء برخورد يا يك غفلت كوچك در يك ملاقات غيررسمى باعث ايجاد مسائل بزرگ سياسى شده و تأثيرات مهمه در محافل ديپلوماسى مىبخشد . يا بالعكس يك برخورد خوش يا سلام چرب و نرم باعث بروز يك اثر پلتيكى و بيان يك عقيده سياسى مىشود .\r\nبارى مردم ايران اين مناسبات را نمىدانند و غالبا به‌همين جهات مضار بىپايانى را به‌طرف خود و وطن بدبخت خود جلب مىنمايند . چنانچه در وهلهء اخير براى اين‌كه آخرين مشت غاصبانه « 1 » را به تهيگاه وطن فرود آورند در فرستادن نمايندهء متناسب با محيط كنفرانس غفلت نمودند .\r\nحالا اشخاصى را كه افكار پريشان براى رياست هيأت معرفى مىنمود ذكر نمىكنيم .\r\nنتيجه اين شد كه ناصر الملك يا اصلا و يا پس از درك تمايلات مركز حاضر نشده آقاى مشير الدوله هم كه داراى هردو وجهه بودند قبول ننموده و بالاخره امر به آقاى مشاور الممالك قرار يافته بود . ناصر الملك هم مثل اين‌كه احساس كرده بود كه وزير امور\r\n\r\n\r\n","description":"","footnote":"\r\n( 1 ) - در اصل - قاسبانه .\r\n","page_name":" 5826 ","page_number":930},
  {"content":"\r\n\r\nخارجه داوطلب رياست اين هيأت است در آخرين تلگراف ذكر كرده بود كه خوب است وزير امور خارجه به‌سمت نمايندگى اعزام شود .\r\nولى گفته مىشد كه به پاره‌اى مناسبات آقاى مشاور الممالك صلاحيت اين مأموريت را ندارند . يعنى به قرار مذاكراتى كه قبل از عزيمت ايشان از ناحيهء بعضى مقامات كه احساسات آنها بىاندازه در مقامات عالىتر خود دخيل و اتفاقا همان مقامات عالىتر زمامدار مقدرات دنياى صلح شناخته شده بودند شنيده مىشد و مىگفتند كه كانديداى جديد را به خوبى در پاريس نخواهند پذيرفت و حتى همين مطلب هم از طرف بعضى مقامات در حضور اعليحضرت همايونى نيز تذكار شده بود . معذلك شخص آقاى وثوق الدوله را نيز اعليحضرت اقدس همايونى ( با اين‌كه خود آقاى رئيس الوزرا صلاح را در رفتن خود مىدانستند ) منع فرموده و ماندن ايشان را جدا نظر به صيانت اوضاع داخلى در ايران الزام شمردند . وزير امور خارجه خواهى نخواهى مهياى عزيمت شدند و با عده‌اى از اشخاص متناسب و طرف توجه عزيمت فرمودند و نتايج حاصله ازين مسافرت را هنوز ما نتوانسته‌ايم عملا تقدير نمائيم .\r\n* * * \r\nموفقيتهاى دولت\r\nبزرگترين موفقيت دولت در سياست خارجى اطمينان مملكت از عدم اعمال اقدامات و حركات ضديت پرورانه و خصمانه بود كه در طى سنوات اخيره از ناحيهء خارجى طبعا صورت مىگرفت و گذشته از مخاطراتى كه از عمليات مخالفت‌آميز آنان در دواير و حيات داخلى ما ايجاد مىگرديد ، عدم موافقت آنان فىنفسه يك نوع خسارات و زحمات و كنديهاى عنيفى را براى ما و ادارات ما ايجاد مىنمود كه اصل كليهء مفاسد و ضعف سياست ايران در داخله و خرابى حال عمومى شناخته شده و هرچه شخص به كار نزديك‌تر باشد حقيقت آن را زودتر درك مىنمايد .\r\nبزرگترين موفقيت دولت حاضر ايجاد روابط دوستانه با مأمورين دولت بريتانيا بود كه صرف‌نظر از روح فاتحيت و غالبيت دولت مزبور احاطهء او به امور اين مملكت طورى است كه نمىشود دولت ايرانى در جلب استفادهائى از حسن مناسبات اين دو دولت صرف‌نظر نمايد . حسن روابط كابينهء حاضره با مأمورين دولت انگليس قبل از تغيير موازنهء جنگ بوده و به‌همين جهت دولت مذكور از موافقتهاى روشن و شايان تقديرى با دولت ايران مضايقه ننموده و روشن‌ترين مساعدتها مراسله‌اى بود كه در 6 ربيع الاول از سفارت دولت انگليس به وزارت خارجه رسيده و گذشته از نويدهاى روشن تسليم قواى\r\n\r\n","description":"","footnote":"","page_name":" 5827 ","page_number":931},
  {"content":"\r\n\r\nمعروف به « پليس جنوب » را به دولت ايران تسجيل نمود و معاهدهء 1907 را ملغى [ شناخت 
  ] و مسكوت قرار داد .\r\nاگر در هويت نمايندگان مجلس صلح دقت مىشد نتايج ما روشن‌تر و بزرگتر به نظر مىرسيد و حاليه هم اميدواريم حسن موافقت وزيرمختار فخيمهء انگليس نواقص كار را طورى جبران كند و تا حدى با ملت مظلوم ايران همراهى نمايد كه دولت انگليس خود را مديون يك نوع مساعدتهاى كاملترى نسبت به ايران بشناسد .\r\nگذشته از سياست خارجى پيشرفتهائى در سياست داخلى نيز براى ما حاصل شده است كه از ذكر برخى از آن نمىشود خوددارى نمود . من‌جمله ازدياد قواى ژاندارمرى كه مبدل به امنيه شده و رو به زوال سير مىنمود . از تكميل عده و تدارك حقوق عقب افتاده و ايصال حقوق جارى در اوايل هر برج به درجه‌اى كه حالا يك قوه شش هزار نفرى قسمتى از اصلاحات را در عهده گرفته و رو به تزايد است .\r\nترتيب و تنظيم بريگاد مركزى ، در دست گرفتن قزاق‌خانه و استفاده‌هاى كرامندى كه از اين اداره شد و مىشود .\r\nترتيب امر ارزاق ، اعزام حكام به تمام نقاط ، سركوبى اشرار و راهزنان دور و نزديك ، عزل حكام متعدى و سرعت در اعزام حكام صالحه به جاى آنها و باز كردن طرق تجارتى كه پنج سال بود به روى ايران از هر طرف مسدود بود ، جريان انتخابات تا حدى كه از سوءظن تعويق و تعطيل آن مثل سنوات سابق خارج شده‌ايم ، اينها و اقدامات ادارى ديگر كه هريك به‌جاى خود قابل تقدير است از قبيل اصلاح شعب عدليه و اجراى قوانين سريعه و لازمه و تنظيم و گذاردن بودجهء عدليه‌هاى بعضى از ايالات و ولايات از قبيل خراسان ، اصفهان ، فارس ، همدان ، گيلان و ساير نقاطى كه در شرف اصلاح و انتظام و در آتيهء نزديك گوشزد خواهد شد .\r\nجريان يافتن وزارت عقيم معارف و تصميم ايجاد چهل و چند باب مدرسهء مجانى و عمومى در مركز و بلوكات و تعقيب ازين تصميم رفته‌رفته در ايالات و ولايات ، تصميم افتتاح كتابخانهء ملى و ساختن بنياد جديد ، تحسين حال نظام ، تحصيل مقدارى مونسيون جديد و ساير وسائل نظامى براى تدمير ياغيان و اشرار و غيره همه زاده و موجد اين چند ماه زمامدارى رجل حاضر است و اگر كسى خرابى اوضاع و بطوء ادارات و سستى جريان امور را كه هم طبيعتا و هم به واسطهء بىپولى و هم به علت بىتصميمى و پريشيدگى خيال زمامداران ما را روزبه‌روز به‌طرف عقب سير مىداد به نظر دقت بنگرد و از اين مقدار پيشرفتهائى كه درين مدت به عمل آمده و قسمتى نيز در پرده به عمل خواهد آمد به نوبهء خود خوشوقت و متعجب خواهد شد .\r\n\r\n","description":"","footnote":"","page_name":" 5828 ","page_number":932},
  {"content":"\r\n\r\nتهران هيچوقت درين سنوات اخيره در خود پانصد نفر سرباز نظامى نيافته بود و با اين‌كه عدهء كثيرى ژاندارم و قزاق در اين اواخر به حدود تركستان ، لرستان به تعقيب رجبعلى و ساير اشرار و به قزوين و غيره مأمور شده‌اند معذلك روز سلام در حضور ملوكانه دو هزار نظامى مكمل به لباس نو و اسلحهء مرتب كه همه با مونسيونهاى صحيح حاضر براى هرگونه خدمتى هستند حاضر شده دفيله دادند .\r\nتنها خسرانى كه درين مدت متوجه شده است حريق ماليه بوده كه در اين اواخر در تعقيب تبعيد بعضى اشخاص صورت گرفته و هنوز با جديتهاى مربوطه به خوبى كشف نگرديده است .\r\nما از كسى مداحى نمىكنيم و اين اندازه اقدامات را در قبال وظائف و مسئوليتهاى بزرگى كه زمامداران ما در عهده دارند و تدابيرى كه بايد با سرعت در نجات وطن و آسايش اين مخلوق فقير بدبخت غارت شده بنمايند در حقيقت هيچ و جزء بازيچه مىشماريم . ولى بقدرى خرابى و سستى و بطالت و بىقيدى درين سنوات اخيره يعنى از به دو افتتاح مجلس سوم تاكنون ديده‌ايم كه هر قدمى از اين قدمهاى كوچك را با بزرگترين تمجيد و شادمانى ناگزير تلقى مىنمائيم .\r\n* * * \r\nروز نو روزى نو\r\nبالاخره همانطور كه دنيا عوض شده است بايد اعتراف نمود كه ايران هم عوض شده است .\r\nهموطنان ما بايد سخنان ما را افسانه فرض نكرده و تصديق نمايند كه هر كلمه از كلمات ما با درك حقايق و تطبيق با حقيقت‌هاى انكارناپذيرى ادا مىشود و بر هر آزاديخواه صميمى كه وطن را از آزادى شخصى بيشتر دوست مىدارد فرض است در سخنان ما و مطابقت آن سخنان با محيط و وقايع و حقايق سادهء طبيعى دقت و سعى نموده و اين سال نو را با حقايق نوينى كه از نوك خامهء ما بدون احساس خستگى و پشيمانى تراوش نموده و مىنمايد تطبيق كرده و مطابق آن رفتار نموده و سال جديد خود را به عقل و متانت و شعور واقعى كه حقيقت وطن‌خواهى و آزادىطلبى در آن است شروع نمايد .\r\nما با نهايت خونسردى تاريخچهء خودمان را كه سرتاسر در روى بدبختى و افاتهء اوقات گرانبهاى مملكت و جهل عمومى و خصوصى هموطنان ما تدوين شده است به آنها رسانيده و اميدواريم مردم اين مملكت در سايهء عقل زمامداران و متفكرين و پيش\r\n\r\n","description":"","footnote":"","page_name":" 5829 ","page_number":933},
  {"content":"\r\n . \r\n","description":"","footnote":"","page_name":" 5830 ","page_number":934},
  {"content":"\r\n . \r\n","description":"","footnote":"","page_name":" 5831 ","page_number":935},
  {"content":"\r\n\r\nآهنگان خود ازين به بعد قدرى راحت كرده و بيش ازين سنگ بدبختى و شماتت و خيانت بر سر آنها نباريده و زياده براين دستخوش خطاياى عفوناشدنى رؤساى جاهل و مغرور و دايگان خائن و محرور خود نگردند ! .\r\nما مىرويم ولى اين سخنان ما كه با خون دل و تجربيات و چشيدن تلخيهاى اليم تلفيق شده و بر صفحه نقش بسته است نخواهد رفت . با حقايق سخن مىگوئيم و مىدانيم كه پاداش حقيقت‌گويان چيست ! ولى باز هم ظن داريم كه : اولا هموطنان ما آنقدر از زحمات و تيره‌بختىهاى خود متنبه و آن درجه از نتايج مرگ‌آور دايگان جاهل خويش متصدم شده‌اند كه حقايق ما را ننوشته خوانده و نگفته دانسته . و ثانيا درميان اين ملت هستند رجال و دانشمندان كه رموز حقايق را دريافته و مثل ما مىتوانند حقايق را خوانده و فمهميده و به ديگران هم بفهمانند .\r\nما دولت را هم به وظائف خود متذكر نمىسازيم زيرا او بهتر ميداند كه اين خاك بايد در آتيه‌آباد شده و اين مردم در سايهء آزادى و استقلال متنعم شوند و نيز ملت را به واجبات خودشان يادآور نمىشويم زيرا اگر اين تاريخچهء ما را به دقت خوانده و معانى آن را فهميده يا از دانايان ترجمه آن را پرسيده و فراگيرند خود واجبات خود را به خوبى درك كرده و ديگر مجال نمىدهند كه شياطين و جهال يك‌بار ديگر آنان را فريب داده و به ورطه‌هاى نيسى سوقشان نمايند .\r\nدنيا نو شده است ما هم بايد نو شويم . روزگار نو شده است ماهم بايد در فكر روزهاى نوين و زندگانى نوترى بوده باشيم .\r\nما بايد مطمئن شويم كه خدا با ماست ورنه اگر لطف خدائى شامل حال ما نمىبود با سوابق جاهلانه و خطاياى بيشمارى كه در عمر آزادى از ما عموما سر زده ما امروز بايد بدتر ازين بوده و حال ما خراب‌تر از اينها باشد . خدا با ماست ، ورنه مخصوصا از حمل يونت ئيل تاكنون اگر حال ما بر يك منوال مىبود امروز روزگار بدتر و هولناكترى را مىبايست استقبال نمائيم . خدا همواره براى ما ذخاير نفيس و كارمندى را در مخزن رحم و انعام خويش ذخيره ساخته و در مواقعى كه ما همهء هستى خود را به دست خود با باد داده و براى نيستى حاضر شده‌ايم دوباره ما را لباس هستى و به ميدان منازعهء حيات گسيل مىدارد .\r\nپس خدا باماست . ما نيز بايد شكر كرده و بگوئيم كه سپس گرد خطاو خلاف و ياوه درائى و ژاژخواهى نگشته و مهار خود را به دست ناكسان نداده و از حقايق ساده و راستا راستى كه طبيعت و آئين و ادبيات ما به ماآموخته‌اند اعراض ننموده همواره خدا را در مدنظر داشته ونژاد نجيب و شرافتمند خود را ياد كرده و كارى كنيم كه اولاد آتيه ما\r\n\r\n","description":"","footnote":"","page_name":" 5832 ","page_number":936},
  {"content":"\r\n\r\nعوض تشبث به استخوانهاى پوسيدهء جم و قباد به عضلات و اعصاب خود و به نصايح و اندرزهاى ما تشبث جسته و به خود افتخار كنند نه به ديگران و سعادت خود را از خود بخواهند نه از ديگران و به خود اعتماد كنند نه ديگران . . .\r\nو عسى الذى ليوسف اهله و اعزه فى السّجن و هو اسير ان يستجيب لنا فنجمع شملنا و اللّه رب العالمين قدير .\r\n\r\n- 3 - سال بيستم از قرن بيستم « 1 »\r\n( مربوط به صفحهء . . . متن ) قرن خونين و سهمناك بيستم ، قرن ترقيات حيرت‌انگيز مادى ، قرنى كه وقايع سراسر عظمت و دهشتناك نوزده سالهء اول آن در تاريخ انسانيت بىنظير است اينك داخل بيستمين سال خود مىگردد و امروز نخستين روز ماه ژانويهء 1920 در حالتى دنيا و اروپا مصادف با عيد اول سال و داخل در مرحلهء جديدى مىگردد كه در نتيجهء حوادث بهت‌آور سنوات 19 سالهء اخير گرفتار مشكلات فوق‌التصور خطير و مهيبى است كه نمىتوان فهميد كه عاقبت عالم بشريت را به كجا خواهد كشانيد .\r\nقرن بيستم عجب قرن خون‌آلود و خطرناكى بود ! گويى تمام ترتيبات محير العقول قرن نوزدهم تماما براى آن بوده است كه در مطلع قرن بيستم انسانيت را گرفتار شديدترين بدبختيها به نمايند .\r\nبه محض خاتمه يافتن قرن نوزده نخستين آثار و مقدمات كشمكشهاى خونين در 1901 در جنوب اقصى و در ترانسوال و بوئر طالع گشت و مدت دوسال عالم در نتيجهء حوادث آن قطعه گرفتار تشنج گرديد .\r\nجنگ مشهور ترانسوال در اوايل 1903 خاتمه يافت ، قطعات مشرق زمين به نوبهء خود بر اثر رقابتهاى سخت و خطرناك روس و انگليس متزلزل بودند و هنوز عالم از تأثير كشمكهاى انگلستان و ترانسوال خلاص نشده بود كه اين مرتبه شراره هاى حرب بزرگترين در سال 1904 در شرق اقصى بين روس و ژاپون بوقوع پيوست و بزرگترين قشون‌كشيهائى كه انسانيت هنوز نظيرش را نديده بود در برّ و بحر واقع گرديد و مجددا\r\n\r\n\r\n","description":"","footnote":"\r\n( 1 ) - نقل از روزنامهء ايران شمارهء 586 سال چهارم پنجشنبه 9 ربيع‌الثانى 1338 - 10 جدى 1298 - اول ژانويه 1920 - مدير : ميرزا محمدخان ملك‌زاده - سردبير : ميرزا على اكبرخان خراسانى .\r\n","page_name":" 5833 ","page_number":937},
  {"content":"\r\n\r\nصلح عالم دچار اختلال گشت و اروپا نيز از تأثير آن فارغ نگرديد و تشنجات سياسى بين دول بزرگ اروپا اسباب تهديد صلح عمومى عالم شد .\r\nجنگ روس و ژاپون نيز در اويل 1906 خاموش گرديد ولى نه تنها عالم از شرّ حرب و رقابت آسوده نشد بلكه بالعكس رقابتهاى خيلى خيلى خطرناكترى در مغرب زمين و شرق نزديك بين دو حريف قهار و زبردست ، بين آلمان و انگلستان شروع شد و دو دسته از دول معظمه به نام اتحاد مثلث و ائتلاف مثلث پيوسته و قوه و قدرت نظامى و بالنتيجه بر سوءظن و ضديت افزودند .\r\nيكى دو سال ظاهرا عالم به نظر آرام مىآمد . ليكن مقدمات اختلال صلح گيتى و كشمكش وحشت‌افزاى بين‌المللى متصل بر وسعت دايرهء خود مىفزود و در سنهء 1908 در موضوع طمع‌ورزى و مداخلات فرانسه نسبت به مراكش روابط دو مملكت شروع به تيره‌گى خطرناكى نمودند\r\nدرميان اين جنگها و افقهاى تيره اروپا هنوز سنين شوم قرن ببيستم به ده نرسيده بود كه در نتيجهء يك تجاوزكارى بىسابقه يعنى طمع‌ورزى ايطاليا به طرابلس جنگ بين دولتين عثمانى و ايطالى به وقوع پيوست و اگرچه دول معظمه كوشش كردند كه جنگ مزبور محلى شده و از حدود معينى تجاوز ننمايد ولى معذلك حالت حرب و بحران هم يك قسمت عمده از اراضى و سواحل و جزاير اروپا و آفريقا و آسيا مدتها برقرار و جنگهاى طولانى در طرابلس بين قشون ايطاليا و قواى ترك و عرب در جريان بود .\r\nصلح به‌همين حالت مختل بود و در همان ضمن مقدمهء يك شرارهء مهيب‌تر و يك جنگ خطرناكتر در بالكان طرح‌ريزى مىشد . بالكان مستعدترين محيط وسايس و انتريك ، سخت به تكان آمده بودو تمام دول معظمه بدون استثنا هركدام يك نوع بناى انتريك و دسيسه‌كارى را در آن قطعه نهاده بودند و بر اثر سياست جهانگيرانهء روسيهء تزارى كه نقشهء اتحاد اسلاوى را وسيله براى توسعهء نفوذ خويش به بالكان و سواحل بوسفر و داردانل قرار داده بود . دول بالكان عبارت از بلغار ، سرب ، يونان ، و قراطاغ متحدا با عثمانى اعلان جنگ دادند و اين دفعه صلح عالم با يك طرز هولناكترى مختل گرديد . زيرا در همان حينى كه تبدلات عظيمه در وضعيات و نقشهء سياسى بالكان مىخواست بوقوع بپيوندند ، تمام نظريات و منافع دول و دو دستهء اتحاد و ائتلاف مثلث با طرز آشكارترى ظاهر .\r\nهمهء عالم انتظار داشتند كه شرارهء جنگ از بالكان در همان جنگ به اروپا و ساير اقطاع دنيا سرايت خواهد نمود . به هر صورت در همان حالتى كه جنگ طرابلس دوام داشت دول بالكان اعلان جنگ به عثمانى دادند . بابعالى ناچار شد كه هرطور هست به\r\n\r\n","description":"","footnote":"","page_name":" 5834 ","page_number":938},
  {"content":"\r\n\r\nميل ايطالى با دولت مزبور صلح نمايد و داخل مراحل جنگ بالكان گردد .\r\nمصادف با همان محاربات طرابلس و بالكان يك سلسله حوادث خطرناكى در موضوع مراكش بين فرانسه و آلمان واقع مىشد و در قضيه اكادير و آمدن كشتى . . . « 1 » آلمان احتمال شعله‌ور شدن جنگ بين‌المللى مىرفت و باز هم در همان ايام دولت فرانسه براى تحت الحمايه كردن مراكش مشغول جنگ در آن مملكت بود و آتش حرب و خونريزى دفعة هم در اروپا يعنى بالكان و هم در مراكش و شمال غربى آفريقا مداومت داشت .\r\nاز سنهء 1912 تا 13 جنگ بالكان به طول انجاميد و بالاخره به شكست عثمانى منجر و در نتيجه كنفرانس لندن و مساعى نمايندگان دول معظمهء شش‌گانه خاتمه يافت ولى به مجرد امضا شدن معاهدهء صلح مجددا جنگ خونينى در سر تقسيم غنائم عثمانى در بين متحدين سابق يعنى يك‌طرف بلغار و طرف ديگر صرب و يونان و قراطاغ و رومانى كه درآخر كار مىخواست سهمىاز غنائم ببرد واقع شد و بالاخره بهر شكل ممكن بود جنگ بالكان در سال 1913 تمام گشت .\r\nجنگ صورتا خاتمه يافت ولى شراره‌هاى مخوف و هولناكتر در زير توده‌هاى ضديت منافع ، كينه و انتقام ، تحريك و دسيسه و بالاخره حس استيلاجويى و عظمت طلبى مستور بود و مطلع قرن بيستم از خونخوارى و فلاكت نوع بشر سيرنشده بود كه سال سيزده از قرن مزبور كه منحوسترين و خونريزترين سنوات تصور مىشد سپرى گرديد و عالم انسانيت داخل چهاردهم يك سال مهيب و فخامت‌آميزشد كه تمام فلاكتها و لطماتى كه تا آن زمان به نوع بشر وارد شده بود با كمترين نتايج آن سال خطرناك برابرى نكرده است .\r\nانقلاب و حوادث بزرگى ك در مطلع قرن بيستم از 1901 تا 13 بوقوع پيوسته و منجر به خونريزيهاى بزرگ و كوچك شد منحصر به همينها نبود و اينها محارباتى بود كه بين ملل و دول بوقع مىپيوست و يك سلسله و قايع بزرگى واقع گرديد كه هريك از آنها از عظيم‌ترين حوادث انقلابى تاريخى است .\r\nانقلاب اول روسيه درسنهء 1905 در اواخر جنگ روس و ژاپون و كشمكشهاى خونين كارگران و محصلين روس با مرتجعين و قواى دولتى روس در پطروگراد و مسكو و ساير شهرها كه اگرچه اين انقلاب به توسط قواى تسار در خون و آتشك خاموش شد ليكن بالاخره منجر به اعطاى دوما و پاره‌اى آزاديهاى محدود گرديد .\r\nانقلاب ايران در سنهء 1906 و كشمكشهاى خونين مشروطه‌طلبان با مرتجعين و\r\n\r\n\r\n","description":"","footnote":"\r\n( 1 ) - يك كلمه ناخونا ( ظاهرا نام كشتى است . )\r\n","page_name":" 5835 ","page_number":939},
  {"content":"\r\n\r\nدرباريان استبداد و ادامهء آن تا فتح طهران و خلع پادشاه سابق و دو كشمكش تا اوايل جنگ بين‌المللى و قلع‌وقمع آخرين مرتجع نامىصمدخان شجاع الدوله .\r\nانقلاب عثمانى در سنهء 1908 و طرفيتهاى شديد و خونريز طرفداران سلطان عبد الحميد پادشاه سرخ و غلبهء هواخواهان مشروطيت و خلع و حبس سلطان مزبور ، استفادهء اطريش از انقلاب عثمانى و الحاق قطعى بسنه و هرزگوين ، استفادهء بلغارستان و اعلان استقلال قطعى خود ، حدوث انقلابات و طغيانهاى شديد در آلبانى و قشون‌كشى عثمانى به آن قطعه و دوام نايرهء جنگ آلبانى تا جنگ بالكان .\r\nانقلاب پرتغال در سنهء 1910 و حدوث پادشاه قديم و جلوس امانوئل پاشاه پرتغال و ادامهء كشمكش و غيره و غيره .\r\nانقلاب مملكت باستانى چين در سنهء 1912 و نهضتاى بزرگ ملّيون در تحت رياست دكتر سون يات سين و جنگ بين سلطنت خواهان و ملّيون و بالاخره خلع خاقان هشت سالهء چين و نايب‌السلطنه مادر وى و رياست جمهورى پواتسيكاى و يك سلسله محاربات سخت و خونينى كه اولا بين اين ژنرالها روساى ايلات جنوبى و شمالى و ثانيا بين طرفداران پواتسيكاى كه پس از استحكام موقعيت خويش درصدد تغيير رژيم و اعلان خاقانيت خود برآمد در مملكت و سيع الفضاى چين بوقوع پيوست .\r\nانقلاب و تبديلات متواليه مراكش و خلع مولا حفيظ و محاربات طولانى . . . « 1 » با قشون متجاوز خارجى در 1912 دوام انقلاب طرابلس و محارباشديد شيخ احمد سنوسى با عساركر تجاوز كار خارجى ، انقلاب آلبانى در سنهء 1912 و قيام برضد پادشاه جديد خود پرنس درويدآلماين و منجر به استعفا وفرار پادشاه دو سه ماههء مملكت آلبانى .\r\nوقايع مهم ديگرى از قبيل تأثيرات ترقى آلمان و تبدلاتى كه در سياست و رقابت دول معظمه مانند 1907 روس وانگليس ، تغيير تمايلات عثمانى ، استفاده‌هاى ژاپون در مشرق و غيره وغيره واقع شد كه اگ‌ر بخواهيم آنها را شرح دهيم صفحاتى بزرگتر و عديدتر از روزنامهء ما لازم دارد و فقط ذكر كليات حوادث عظمى است كه مطالع قرن بيستم را در تاريخ بشريت فرد و ممتاز كرده است .\r\nمحاربات سترگ و انقلابات عديم النظير تا سنه 1913 بطور كلى اينها بود كه ذكر شد ولى سال 1914 مخالف خيز ترين واقعه رخ داد كه سرتاسر عالم ، تمام مبانى اجتماعى ، كليه اساس اخلاقى وافكارى و مناسبات اقتصادى جهان را دگرگون ساخت .\r\n\r\n\r\n","description":"","footnote":"\r\n( 1 ) - يك كلمه ناخوانا .\r\n","page_name":" 5836 ","page_number":940},
  {"content":"\r\n\r\nجراحات مهلك محاربات گذشته خشك نشده كه قرن بيستم در اواخر نيمهء اول سال يكى از شراره‌هاى شرارت‌انگيز را از زيرخاكسترهاى خصوصيت بيرون آورد و در واقعهء سراجوا وقتى به وليعهد اطريش از دهانهء رولور يك نفر محصل صربى جستن كرد و متعاقب آن در اول ماه اوت 1914 بنام دهشت‌انگيز جنگ بين‌الملل قرن سهمگين بيستم مهلك‌ترين ضربت خود رابه عالم انسانيت و تمام‌نژادهاى متمدان و نيمه‌وحشى خود كوفت .\r\nالبته خوانندگان ما انتظار ندارند كه حوادث جنگ بين‌الملل را در اين موقع بيان نمايم و همه‌كس مىداند شرح كمترين وقايع آن مجلدات مخصوص لازم دارد .\r\nدر اين فلاكت بىمثل و نظير بطوريكه سابقا نگاشتيم . يك مبلغ بىسابقه كه تاكنون براى محاسبات علمىاز قبيل شمردن عدهء ستارگان ، براى حساب كردن اين‌كه فلان دريا چند مثقال آب دارد به كار ميرفت براى اولين دفعه مستقيما ثروت عمومى جهان براى كشتن و خراب كردن به كار رفت . يعنى يك تريليون يا هزار هزار ملين مصرف شد و معادل همين مبلغ نيز ضرر و خسارت مستقيم به افراد ممالك متخاصمه رسيد و معادل دو برابر آن ساير ملل تحمل خسارت كردند .\r\nبه استثناى معدودى از ممالك مابقى دنيا كه تعداد نفرات آنان از يكهزار و دويست مليون متجاوز بودند داخل جنگ شدند .\r\nپنجاه مليون يا صد كرور نفرات از بهترين و نخبه‌ترين فرزندان بشر يعنى جوانان ملل متحاربه به خدمت سربازى 52 ماه در ميدانها مشغول دريدن و شكستن يكديگر گرديده قريب يك ثلث آن هم خسته و فرسوده از آنها باقى ماندند ، قرضهاى هنگفت ، زنهاى بيوه ، تجار ورشكسته و پاهاى چوبين و مدفنهاى بىحساب ، براى سرشكستگى بشريت و اطفاى شعله نخوت انسان قرب بيستم به يادگار ماند .\r\nتمامت حوادث قرون سابق و اوايل قرن بيستم واثرات آنها نسبت به وقايع و تأثيرات جنگ مدهش بين‌المللى تحت الشعاع قرار گرفته . از نقطه نظر سياسى صرفنظر از آنكه يك عده به كلى متلاشى و يك عده از ممالك و ملل جديد بوجود آمد ه‌اند ، سه امپراطورى بزرگ كه از يك‌طرف از اقيانوس كبير و منجمد شمالى و مشرق زمين تا درياى مديترانه و اقيانوس هند متصرفات خود را بسط داده بودند عبارت از روس ، اطريش و عثمانى منحل شده به نظر مىآيند و تبدلات عظيمه سياسى و فكرى از همين‌جا معلوم مىشود كه امروز در عالم سى و سه نفر سلاطين مخلوع از سلطنت وجود دارند به استثناى امپراطوران سابق عثمانى و روس كه يكى به خاك افتاده و ديگرى به دست انقلاب مجروح شده است .\r\n\r\n","description":"","footnote":"","page_name":" 5837 ","page_number":941},
  {"content":"\r\n\r\nاز نقطه نظر اجتماعى تأثيرات اين حوادث همين مقدار كافى است كه ملل اعم از غالبين و مغلوبين بقدرى عصبانى و به اندازه‌اى تند و شديد بر عليه وضعيات و مبانى سابق دنيا شده‌اند كه عقيده اشتراكى بلشويزم توانسته است حتى در ممالك مانند تركستان كه از محيط مسالك به كلى دور و مجهورند دو سال و كسرى دوام يابد . و در ساير ممالك پيوسته بر عهدهء طرفداران خو بيافزايد و در حقيقت اين نمايشات عبارت از طغيان دنيا بر عليه سرمايه‌دارى است كه موجبات اين جنگهارا فراهم كرده است .\r\nكلمانسو پس از خاتمهء جنگ بين‌المللى يك عبارتى را گفت كه خيلى مشهور است و در مقابل پارلمان اظهار نمود : بورژوازى يا سرمايه‌دارى به قدر كفايت عدم لياقت و عدم تناسب خود را در اداره كردن جهان مدلل داشت و اينك دورهء اجماعى ديگرى بايد شروع بشود .\r\nاميدوارم پس از اين همه امتحانات و مصائبى كه به عالم وارد شده است درميان اين همه مشكلات عظيمه اين فلسفه عملا به موقع اجرا گذراده شده و بيستمين سال از قرن بيستم مقدمه براى نجات عالم از شدائد و محن گرديده و اين سال مبارك موفق شود كه نه تنها جراحات جنگ را التيام دهد بلكه يك قدم بزرگى در تجديد يك فكر و وضعيت جديد و يك اثر با افتخار برداشت‌ه و ازميان اين همه افكار عصبانى و شورانگيز يك حقيت لطيف و نظام تشفى بخشى رابه هيئت اجتماعيه اهداء نمايد .\r\nعلى اكبر خراسانى\r\n\r\n- 4 - بيانيهء وثوق الدوله\r\n( مربوط به صفحهء 5639 ) روزنامهء رعد - شماره 2 - مورخ چهارشنبه 10 رجب 1338 ( 31 مارچ 1920 - 10 ارديبهشت 1299 ) بيانيهء آقاى رئيس الوزراء اين‌جانب درايام عيد به واسطهء خستگى و ضعف مزاج و لزوم چند روز راحت و معالجه از ملاقات دوستان و هموطنان عزيز خود محروم ماندم و اينك براى جبران اين محرومى و به‌جاى مذاكرات و حرفهائى كه در آن ملاقاتها مبادله مىشد و شايد غالبا غير مفيد بود يك رشته حقايق و حرفهاى اساسى را كه مطالعه و غور در آنها بر هر ايرانى وطن‌پرستى لازم است مانند نفيس‌ترين هديه عيد به همشهريها و هموطن‌هاى خود تقديم\r\n\r\n","description":"","footnote":"","page_name":" 5838 ","page_number":942},
  {"content":"\r\n\r\nمىنمايم .\r\nدر ممالك ديگر اداره‌كنندگان امور براى آشنا كردن اذهان و اسماع مردم خويش به مسائل مبتلا به مملكت وسايل بسيار دارند . تنظيمات محكم ادارات و مستغنى بودن مأمورين زيردست از كسب تعليمات دائم ، به رؤساى مملكت بيشتر وقت و فراغت مىدهد كه عامه را از جريان امور مطلع داشته مجال اعمال غرض و القاء دسيسه براى مفسدين و مغرضين باقى نگذارند .\r\nجلسات منظم پارلمانها و كرسيهاى خطابه مراكز شوروى هميشه براى وزراء موقع شرح احوال و بيان مشكلات مملكت را فراهم مىكند .\r\nعادات و رسوم اجازه مىدهد كه وزراء در مجامع عمومى كه نظير آن مجامع در مملكت ما كم است عقايد خويش را به مسامع حاضرين برسانند و در افكار عموم منعكس سازند . براى ما وقت و فراغت كمتر است . زيرا هنوز تقسيمات كارهاى ادارى و وظائف و مسئوليتها و قوانين و نظامات مدون و جامع تا آنجا كه مراقبت تام و دائم رؤساى مسئول را تخفيف دهد پيشرفت نكرده ، فواصل انعقاد پارلمانها آنقدر زياد است كه اكثر عمر مشروطيت ما بىحضور پارلمان سپرى شده و فرض ثالث را هم هنوز تقليد نكرده‌ايم . پس طريق منحصربه‌فرد همين است كه عامه را بوسيلهء مقالات و مطبوعات از حقايق اوضاع خبردار كنيم .\r\nمخاطب من در اين بيان قسمتى از مردم مملكت هستند كه حقيقتا به استقلال و سعادت حقيقى مملكت علاقمند هستند ، يعنى سعادت و استقلال را درك مىكنند .\r\nمىدانند هيچ سعادت و استقلالى بىامنيت و آسايش در مملكت صورت‌پذير نيست .\r\nمىدانند مملكتى كه بواسطهء سلب آسايش و امنيت قابل سكناى نوع بشر نباشد قابل استقلال هم نيست .\r\nمخاطب من قسمتى از مردم هستند كه فهميده‌اند زندگى با شرافت افراد كه موجب سيادت و سعادت مملكت است فقط آن زندگانى است كه در مقابل كار مفيد براى هيأت اجتماعيه تأمين شود . نه آن زندگى كه به وسيلهء استفاده از زحمت ديگران و به ضرر اجر و مزد زحمتكشهاى حقيقى و صاحبان حقوق واقعى مملكت ، بلكه با اخلال آسايش و راحت آنان دوام يابد .\r\nمن يقين دارم مخاطبين من قسمت اكثريت مملكت را تشكيل مىدهد . زيرا هرچند بر عدهء مفتخوران و تن‌پروران در مملكت هر روز افزوده مىشود و اين عده مانند مبتلايان به امراض مسرى و جراحات اكّال همواره قسمتهاى صالح را مريض و متألم مىنمايند .\r\nولى هنوز سلامت تودهء جماعت در خطر نيفتاده و يك حركت دفاعى از يك عضو تودهء\r\n\r\n","description":"","footnote":"","page_name":" 5839 ","page_number":943},
  {"content":"\r\n\r\nغيرتمند و شرافت دوست كافى است كه يك‌باره هياكل زشت اين زاغ و زغنهاى جيفه‌خوار را به فرسنگها دور و مجال التيام جراحات را براى اعضاء متأثرهء مملكت تهيه نمايند .\r\nالبته مخاطبين عزيز و محترم من مىدانند كه دنياى امروز ، سياره‌اى كه آشيانه و مسكن ما در آن است بحران عظيم و يا حالت تحويليه و انتقاليهء عديم النظيرى را طى مىنمايد .\r\nجنگ ميانهء دول ، جنگ ميانهء ملل ، جنگ ميانهء نژادها ، جنگ ما بين طبقات ، جنگ ما بين اصول و عقايد و بالاخره جنگهاى مختلف گوناگون كه اطلاق لغت جنگ بر آنها قاصر و تعبير كلمهء مرض و بحران بر آنها صادق‌تر مىباشد در حالت اختتام يا جريان يا شروع است .\r\nاين بحران عظيم يك‌باره جامعه‌هاى مريض ، جامعه‌هاى كينه‌جو و منتقم ، جامعه‌هاى منغمر در شهوات ، جامعه‌هاى منهمك در تجمل و ثروت ، جامعه‌هاى مبتلا به سوء اداره و فساد حكومت و بالاخره جامعه‌هاى فرورفته در فقر و درويشى و مذلت و مسكنت همه را به نوبهء خود و برحسب خود متأثر و بيدار كرد .\r\nهر كجا هر مرضى بود از حالت ادمان و كمون به حالت حاد و از نشئهء خفا به عالم ظهور قدم نهاد و هنوز هم تداخل علل و اسباب و تزاحم منافع و مضار و تباين مقاصد و اغراض هر روز صورتهاى مرض را تغيير مىدهد و هر روز نكسى عارض يا ضعفى منتطرق مىشود و قدر متيقن اين است كه دلها در اين بحران حسابهاى اجزاء خود را تفريغ مىكند و جامعه‌هاى بشرى هركدام بنيهء مقاومت با مرض را ندارند محكوم به هلاكت [ اند 
  ] و اجزاى قوىبنيه و صحيح المزاج دورهء نقاهت را گذرانده با مزاجى تعديل شده اعادهء قوا و تجديد حيات مىنمايند .\r\nالبته با من هم‌عقيده هستيد كه جامعهء ما و ايران ما سخت مريض بود و از بحران عظيم دنيا شديدا متأثر گرديد . ولى شايد فكر نكرده باشيد كه مرض مملكت ما چه بود و بحران بر ما چگونه وارد شد و چه‌وقت و به چه كيفيت و با چه تدابير ممكن است خاتمه پيدا كند .\r\nاگر به من اجازه بدهيد با تمهيد يك مقدمه بقدرى كه رعايت اختصار اقتضا كند برخى از اين مسائل را روشن خواهم كرد .\r\nجاى شبهه نيست كه استقلال و سعادت هيچ مملكتى اولا و بالذات به وسعت خاك يا عرض و طول جغرافيائى يا اقليم طبيعى و امثال اينها مربوط نيست و بسيار واقع شده است ممالكى كه واجد اين مزايا هستند فاقد استقلال و سعادت بوده يا شده‌اند و\r\n\r\n","description":"","footnote":"","page_name":" 5840 ","page_number":944},
  {"content":"\r\n\r\nهمچنين سلب استقلال مملكت نيز بالضروره معلول مخاطرات خارجى و غلبه و زور همسايه نيست . بلكه ممكن است وضعيات و خصوصيات داخلى و سوء ادارهء معيشت اجتماعى موجب سلب استقلال و بالنتيجه جلب مخاطرات خارجى شود .\r\nپس به حكم عقل و منطق علت بقاء سعادت و استقلال حقيقى مملكت حسن اداره و مخصوصا حسن ادارهء ثروت و معيشت آن است به حيثيتى كه مملكت بتواند معيشت خود را بدون احتياج به خارج يا بدون احتياج مضر به خارج اداره نمايد .\r\nدر اين مورد مانند بسيارى از موارد شباهت تام ما بين افراد انسان و جامعه‌هاى بشرى محسوس است . چنان كه ثروت بسيار و قوت جسمانى و حسن و جمال و كرامت نسب و اتصالات سببى با ارباب شوكت و نفوذ ، هيچكدام عامل اصلى سعادت و استقلال شخص نمىشود و مجرّد حرص و طمع و قوت و غلبهء همسايه نيز دليل كافى براى استقلال نيست . بلكه فقط حسن ادارهء معيشت و عقل و تدبير منزل يك فرد انسانى را در حيات دنيوى خوشبخت و مستقل مىكند و به هر نسبت كه در ادارهء معاش و تدبير ثروت احتياج مضر به افراد ديگر پيدا كند از استقلال وى كاسته مىشود .\r\nانسان كم‌ثروت ضعيف‌بنيهء گمنام به قوت سعى و عمل ، ملك و ثروت همشهرى دولتمند و قوىمزاج و كريم‌نسب خود را به رهن و بيع تمليك و استقلال وى را به صرفهء خود متزلزل مىكند ، و دولتمندزادهء عياش كاهل و نادان ميراث پدر و ثروت خانواده را صرف محو استقلال و سيادت خود مىنمايد . شيخ سعدى رحمة اللّه عليه مىفرمايد :\r\n وقتى افتاد فتنه‌اى در شام * هريك از گوشه‌اى فرارفتند\r\nپسران وزير كاهل‌طبع * به گدائى به روستا رفتند\r\nروستازادگان دانشمند * به وزيرى پادشا رفتند \r\nانسان مسرف در معاش و كاهل در سعى و عمل ممكن است وقتى به خود بازآمده و استقلال خود را در تهلكه مشاهده كند و تدابيرى بينديشد كه آتيه را از خطر قطعى محفوظ و به تدريج سيادت خود را اعاده نمايد . پس از افراد ديگر استعانت كرده به نقص خود و كمال ديگران اذعان كند و درصدد تعلم و آموختن برآيد و براى تحصيل سرمايه كه يكى از لوازم انتاج سعى و عمل است از همسايه وام كند و اگر عادت كاهلى از سر به در كرده باشد كمك همسايه و تعلم معلم را بر وجه خير و صلاح استعمال كرده چيزى نگذرد به نعمت استقلال تام و سيادت حقيقى نايل شود ، و گرنه تعليم و مساعدت همسايه نيز موجب رشد و صلاح وى نشود و كم شده را هرگز نبايد اين قانون طبيعى آن قدر شايع و مطرد و تطبيق آن بر احوال اقوام و ملل به‌قدرى واضح و روشن است كه از قضاياى بديهيه به‌شمار مىرود .\r\n\r\n","description":"","footnote":"","page_name":" 5841 ","page_number":945},
  {"content":"\r\n\r\nپس از بيان اين مقدمه بايد درجهء حسن اداره و قدرت جامعهء ايران را بر تدبير معيشت به حيثيتى كه به نحو مضر محتاج به خارج نباشد موضوع مطالعه قرار داد و در نتيجهء همين مطالعه معلوم خواهد شد كه بحران بر جامعهء ما بيشتر از حيث سوء ادارهء معاش وارد شد و ورود آن بر ما ، قبل از بحران عمومى دنيا بود چه علت بحران و اضطراب از ديرزمانى در مزاج ما موجود بود و در سرپنجهء عوارض آن گرفتار بوديم تا بحران عمومى علنا طلوع كرد .\r\nمعنى اقتدار بر ادارهء معيشت آن است كه از اهالى مملكت آن‌قدر كار مفيد حاصل شود كه به‌قدر حوايج مملكت عينا يا تسعيرا و تبديلا توليد ثروت كند . به عبارة اخرى در ايران اگر بخواهند معيشت خود را مستقلا اداره كرده و بالنتيجه استقلال تام خود را حفظ نمايند بايد آن‌قدر گندم و برنج و ميوه‌هاى تر و خشك و محصولات طبيعى عمل بياورند ، يا مثلا آن‌قدر پشم بريسند و قالى ببافند ، كه تفاضل آن بر احتياجات داخلى براى تهيهء آن‌چه از ديگران مىخرند كافى باشد .\r\nاين معامله هيچ‌وقت محفوظ نبود و البته هرقدر احتياجات ما و رغبت ما به مشتهيات و راحت و تنبلى بيشتر و قوهء كار و حس توليد ثروت در ما كمتر مىشد ، استقلال ما متزلزل‌تر و مجال ما تنگ‌تر مىگشت . ناموس اقتصاد و قانون طبيعت بر جريان خود مداومت داشت . هم‌عصران ما و همسايگان زيرك و زبردست ما ، از اين جريان استفاده مىكردند و ما غفلت‌زدگان در كشمكشهاى جاهلانه عمر خود را پايان مىبرديم .\r\nبراى ادارهء معيشت بر وجهى كه متضمن حفظ استقلال باشد :\r\nاولا لازم است هريك از افراد هيأت جامعه حد اعلاى قوت خود را در توليد ثروت عمومى به كار ببرد و حتى المقدور عدهء بيكار و مفتخوار تقليل شود .\r\nثانيا بايد در صرف آنچه از خارج محتاج اليه است ، مخصوصا در فضول عيش حداكثر قناعت و امساك وجههء همت قرار داده شود .\r\nثالثا بايد راههاى خريد و فروش و وسايل دادوستد در داخل و خارج طورى تأمين شود كه متاع مملكت بىمشترى نباشد .\r\nاز لوازم تعقيب اين مرام آن است كه اول هيأت جامعه افرادى را كه توليد هيچ ثروتى نمىكنند ، بلكه فقط ثروت را مىخورند و داعيهء تجمل و شهوت مطعم و ملبس آنان از موازين ثروت بيشتر است مجبور به كار كنند و اگر به استعمال آنها در مساعى ثروت‌خيز موفق نشوند ، در دفع ضرر آنها كوشيده و از هرچه مستلزم نشو و نما و تكثير انواع آنهاست احتراز نمايند .\r\nاين افراد به منزلهء گياههائى هستند كه ريشه و ساقه و برگ و ميوهء آنها جز اين‌كه محيط\r\n\r\n","description":"","footnote":"","page_name":" 5842 ","page_number":946},
  {"content":"\r\n\r\nرا اشغال كرده و مواد مغذيهء ارضى را صرف خود كنند و مانع روئيدن درختان بارور و نباتات مفيد شوند حاصلى ندارند ، بلكه اغلب بر نباتات ديگر مىپيچند و آنها را به هلاكت مىرسانند . اگر در يك مزرعه اكثريت با اين گياهها باشد جز اين‌كه با آهن و آلتى ريشهء آنها را براندازند يا از آن مزرعه صرفنظر كنند تدبيرى مقصور نيست .\r\nبدبختى و مصيبت اينجاست كه در مزرعهء ايران و گلستان اردشير بابكان ، احصائيهء اين علفهاى مضر و نباتات زهرناك هر روز در ترقى است و اگر اين سير و ترقى متوقف و متنزل نشود هيچ باغبان زبردست مسئول نزهت و خضارت اين بوستان نيمه‌خراب نتواند شد .\r\nشايد اين علفها هنوز آنقدر زياد نيستند كه در چشم نظارگى كم‌بصيرت محسوس شوند و شايد گلهاى رنگارنگ آنها در نظر هرزه‌گردان معجب و زيبا مىنمايد ، اما نظر بصير يك دهقان مجرب فورا تشخيص مىدهد كه هريك از آنها براى برانداختن يك مزرعهء حاصل‌خيز از هر آفت و عللى مهلكتر است .\r\nالبته هنوز در ايران عدهء زارع و كارگر و مكارى و حمال و كاسب و تاجر و سوداگر و صنعتگر و مستخدمين دولت و نظاميان و ساير طبقات و اصنافى كه هركدام هنوز به وظيفه عمل مىكنند و به‌قدر طاقت معنا يا مادتا كلّ على حبّه در توليد ثروت عمومى مىكوشند ، بيشتر از عدد مفتخواران و بيكاران و سياستمدارانى است كه در لباس اين طبقات ، يا به لباسهاى ديگر خون هيأت جامعه را مىمكند و حاصل رنج و مشقت مولدين ثروت حقيقى را صرف مشتهيات خود مىكنند . ولى جماعت ثانى هرچند كمّا قليل و ناچيزاند ولى كيفا عوامل قوى و نيرومند زوال هيئت جامعه شناخته مىشوند .\r\nمرام اين دشمنان جماعت اين است كه سعى و كار را در مملكت به دزدى و گدائى منحصر كنند تا ثروت ديگران و حاصل جد و جهد رنجبران باقى است ، زحمت خود و توليد ثروت را حرام مىدانند .\r\nاين فرقهء منحوس هم داراى عقايد تند و كند و مسلك اعتدال و انقلاب مىباشند .\r\nقسمت دست راست و طرفداران اعتدال گدائى را مسلك مختار دانسته لازم مىدانند دولت هرچه از مردم براى مخارج عمومى مملكت مىگيرد به آنها بذل و ايثار كند و افرادى كه توليد ثروت مىكنند به آنها باج و خراج بدهند و هركدام براى وصول به مقصود نحس خويش عنوانات و وسايل و حيل و تدابيرى به كار مىبرند و رنگهاى مختلف و تنوعات بىپايانى به حرفهء مشئوم خود مىدهند كه البته از حوصلهء بيان من خارج است و بالاخره نتيجهء همه ارتزاق از ثروت عمومى است بدون هيچ عوض و قيمت .\r\n\r\n","description":"","footnote":"","page_name":" 5843 ","page_number":947},
  {"content":"\r\n\r\nاما قسمت دست چپ و طرفداران انقلاب ، گدائى را نوعى از بىشرفى دانسته جمع آوردن چند تفنگ و قطع سبيل و غارت اموال مردم بىگناه را نوعى از شهامت و رشادت فرض كرده و شايد بيشتر از همكاران اعتدالى خود تحمل رنج و تعب بلكه استقبال مخاطره مىنمايند .\r\nاين ميكروبهاى اكّال در تمام طبقات نفوذ كرده كاسب را از كسب ، زارع را از زراعت ، تاجر را از تجارت و هر ذىشغلى را از شغل خود منصرف و با جديت و فعاليت تمام مسلك مفتخوارى را در مملكت تبليغ و ترويج مىنمايند .\r\nاين جماعت برضد نظم و آسايش هستند . زيرا امنيت و انتظام ، دشمن‌دزدى و گدائى است . كوتاه‌نظر و ضعيف الفكر و از مآل‌انديشى بىبهره‌اند و گرنه مىدانستند كه سعى آنها در تخريب هيأت جامعه و هدم مملكت مؤدى به خرابى و انهدام آنها نيز مىشود .\r\nاين قوم همه‌كس را مثل خود بىكار مىخواهند و اگر كسى مشغوليت مهمى داشته و از ملاقات و مراودهء آنها احتراز كند با وى خصومت مىورزند .\r\nاز هر حكومتى خوب يا بد ناراضى و از هر تغييرى خرسند مىشوند ، چه ايام تحويل و انتقال را براى دزدى و گدائى مساعدتر مىدانند .\r\nبه هر عنوان تازه و لو خلاف مرام آنها باشد تقرب مىجويند . هم دعاگوى استبداد هستند و هم طرفدار بلشويزم . زيرا در هر صورت اميدوارند طعمه بدزدند و يا لقمه بربايند . غافل از آن‌كه استبداد عاقل و بولشويزم هردو دشمن اين جنبندگان موذى هستند .\r\nبالجمله اين عناصر مهلك و مخرب اگر از اعمال خود بازنايستند و قسمت صالح و كاركن مملكت اگر اين لكهء عار را از جامعهء مملكت نشويند ، ثروت مملكت كه از ابتدا غيرقابل و ضعيف بود و از تأثير اين عناصر تنزل و انحطاطش روزافزون است منتهى به صفر شده و البته اضمحلال ابدى حلول خواهد كرد و توقع استقلال حقيقى جز در ظرف خيال و جامهء الفاظ متصور نخواهد بود .\r\nمن اين مرض مبرم و علت صعب العلاج را كه سر تا پاى مملكت ما را فراگرفته و مبتلا كرده است تشخيص داده و هميشه علاج آن را على حسب المشهور وظيفهء خود و وظيفهء هر ايرانى وطن‌دوست و عاقل دانسته‌ام . ولى البته وسايل و قواى من هيچ‌وقت كافى نبوده است كه علاج قطعى اين بيمارى مزمن را التزام نمايم و از طرفى هم نمىتوانستم ساكت نشسته دائما غذاى گرگان آدمى صورت را از خون مملكت تهيه نمايم . تكليف من صعب ، وظيفه من سخت دشوار بود . زيرا خود نيز پروردهء اين مملكت بودم و احساسات و عواطف مانع استعمال دواهاى سخت و قطع و كىّ و عمليات قوى و\r\n\r\n","description":"","footnote":"","page_name":" 5844 ","page_number":948},
  {"content":"\r\n\r\nشديد بود . بعلاوه ميان من و شاهد عقيده و آرزوى من آن‌قدر مانعهاى قوى و حائلهاى بزرگ بود كه خرق و دفع آنى آنها ممتنع مىنمود .\r\nپس بر آن شدم كه با تأمل و تدريج و حتى المقدور با رعايت عادات و احوال مريض از شدت مرض جلوگيرى كرده بنيهء مريض را تقويت نمايم تا خود وقتى به دفع ميكروبهاى مضر قادر شود .\r\nبنابراين اول در اقامهء امنيت و اعادهء آسايش معدوم شده سعى كردم . زيرا علاوه‌بر اين كه امنيت فى حد ذاته قسمتى از مخربين ثروت يعنى مفتخواران مسلح را نابود و وسايل توليد ثروت را تسهيل مىكرد از طرف مفتخواران ديگر هم انتظار اعتراض كمتر مىرفت .\r\nلاجرم قسمت غالب از مخربين امنيت را تكلل و تدمير نمودم و در قسمت غالب از مملكت امن و آسايش را برقرار كردم .\r\nو چون ديدم اين تدمير كافى نيست و بىشركت تدابير ديگر باز دورهء ناامنى و خودسرى اعاده خواهد شد تصديق كردم كه معلومات ما براى تمهيد وسايل قويه توليد ثروت و تهيهء كار براى افراد و تنظيم ادارات و منع راهزنى و سرقت و سد راه اسراف در دوائر عمومى و بالاخره تطبيق اصول و مبادى بر مصاديق خارجى و عملى ناقص و غيركافى است و محتاج به معلم و آموزش هستيم . به استخدام معلم و مستشار اقدام كردم .\r\nو چون ديدم سرمايه‌ها باطل شده است و به شكم مفتخواران و بيكاران رفته است يقين كردم كه تحصيل سرمايه و وام كردن از همسايه واجب است .\r\nو چون ديدم وسايل خريد و فروش و مبادلهء ثروت و حاصل كار و توسعهء تجارت ناقص است بلكه مقدار ناقص نيز معدوم شده در مقام تهيهء مقدمات تأسيس راه‌آهن و تسهيل وسايل حمل و نقل برآمدم .\r\nو بالجمله براى هر دردى دوائى و بر هر مشكلى وجه حلى در نظر گرفتم و به‌قدر طاقت به كار بستم . ولى البته از اين نكته غافل نبودم كه همين تدبير تدريجى و جنگ غيرمسلح را نيز مفتخواران و مخربين ثروت عمومى بر من نخواهند بخشيد و وقتى بيدار شده با تمام قوى برضد من قيام خواهند كرد .\r\nو هم البته تصميم كرده بودم كه اين قيام و حمله را به چيزى نشمرده در حكم همهمه طفلان و يا تلاش بيماران كه با سگان مىستيزند يا از دواى تلخ طبيب مىگريزند تلقى كرده و بالاخره حق و صلاح را جاىگزين باطل و فساد نمايم .\r\nآرى پيش‌بينى من صورت خارجى يافت و از اول شروع بر من به نظر خشم و غضب نگريستند . بله تعجب خواهيد كرد اگر بشنويد هر قاتل و جانى و مجرم و كاغذساز و\r\n\r\n","description":"","footnote":"","page_name":" 5845 ","page_number":949},
  {"content":"\r\n\r\nمفسده‌كار كه گرفتار شد در ميان همين جماعت هزاران واسطه و حمايت‌كار داشت و هر دزد قاطع الطريق كه اسير و دستگير شد در ميان اين بيخردان شفيع و طرفدار كه علىرغم امنيت و آسايش عمومى خلاص آنها را مانند يك امر عادى و مساعدت سهل از من مطالبه مىكردند و اگر امتناع مىكردم به كبر و غرور و قساوت قلب و شرارت‌خوى منسوب و ناچار به مسامحت و مساهلت يا به استعمال تدابير ديگر مجبور مىگشتم .\r\nاما قيام و اعتراض اين جماعت بيشتر در مورد انتشار قرارداد ايران و انگليس محسوس شد . زيرا اين تدبير را تدبير قاطع‌تر دانستند و به همان نسبتى كه در منع مرام آنها مؤثرتر بود ضديت آنها را بيشتر تحريك كرد . مفتخوارهاى ادارات ، استفاده‌كنندگان غلطكاريها ، مشتريان بىلياقت مشاغل ، مداخله‌كنندگان در كارهاى دولتى ، توسط كنندگان از اشقيا و ارباب جنايت ، و بالاخره معتادين به تن‌پرورى و كاهلى يك‌باره به جنبش درآمده كلمهء استقلال را كه هركس به مذاق خود تعبير مىنمايد و مفتخوار و كلاش معنى و مفهوم آن را با دوام روزگار كلاشى و مفتخوارى خود مترادف مىداند عنوان اعتراض قرار دادند .\r\nبديهى است معدودى از اشخاص محترم نيز كه البته ساحت آنها از اغراض مبراست بواسطهء دور بودن از محيط سياست عمومى دنيا و عدم احاطه به وضعيات داخلى و خارجى درصدد تنقيد برآمدند .\r\nولى خوشبختانه از طرف تودهء كاركن و ثروت‌زاى مملكت از قبيل زارع و كارگر و كسبهء حقيقى و اصناف و تجار جز حسّ قدرشناسى و حقگذارى مشاهده نكردم و همين مشاهدات اين‌جانب را به آتيه و استقلال مملكت اميدوار مىكند كه هنوز در مملكت تشخيص‌دهندگان صلاح و فساد و دشمنان بيكارى و طرفداران سعى و عمل كه عوامل استقلال مملكت هستند وجود دارند و به مقدار مضر از دسايس مفتخواران و كلاشان متأثر نمىشوند .\r\nاين‌جانب شبهه نداشتم كه سعى من در توضيح دادن و جواب گفتن اين معترضين بىحاصل است . زيرا آنها جز مشتهيات خود چيزى نمىخواهند و نمىشنوند . به‌همين دليل از مباحثه و مجادله با آنها ساكت نشستم . ولى البته نمىتوانستم به علت اين‌كه جماعتى از عناد و لجاج و متابعت اغراض شخصى متنبه نمىشدند ، يا عده‌اى به ملاحظهء بىخبرى از سياست و نقص اطلاعات بر من اعتراض مىكردند ، از تعقيب سياست واحدى كه موجب حفظ و سلامت مملكت بود صرف‌نظر نمايم .\r\nپس آنچه موافق صلاح وقت بود ، وظيفه و تكليف اجراى آن را بر من الزام مىكرد به كار بستم و البته محاسبهء اعمال و اقدامات خود را با پرگرام مشى آتيه مملكت و تدابير\r\n\r\n","description":"","footnote":"","page_name":" 5846 ","page_number":950},
  {"content":"\r\n\r\nلازمه براى رفع مخاطرات و علاج امراض مهلك هيأت جامعه به مجلس شوراى ملى كه به زودى منعقد مىشود عرضه خواهم داشت .\r\nهرگاه مجلس از من نپذيرد و راه ديگرى براى سعادت مملكت در پيش گيرد البته حاكميت با مجلس است و با مجلس است كه براى صرفه ثروت و استقلال مملكت كار كند ، يا براى راضى كردن بيكاران و مفتخواران .\r\nمن راهى را كه موافق خير و صلاح دانسته‌ام پيموده‌ام و اگر مجلس راه ديگرى ببيند و بخواهد مىتواند برگردد و سياست من هرقدر پيشرفته باشد اگر مقبول نمايندگان ملت نشود ملغى و متروك خواهد ماند .\r\nولى بديهى است تا مجلس نيامده و من مسئول مقدرات مملكت هستم از تحريكات و دسايس مفسدين جلوگيرى خواهم كرد و پس از آن‌كه ديدم چندى ارخاء عنان آنان را در تعقيب فساد تشجيع مىكند و بالاخره صريح مىگويند پول بدهيد و منافع نامشروع ما را تأمين كنيد و الّا امنيت عمومى را مختل خواهيم كرد ، البته باز از منع فساد آنها ناگزير خواهم شد .\r\nاكنون خطاب به مخاطبين خود و تودهء ملت كرده آنها را از سرايت مرض مفتخوارى و بىكارى تحذير مىنمايم و مىگويم آتيهء مملكت فقط به وجود شماست . اگر شما از القاآت مفسدين و بىكار متأثر شويد و در كار و كسب خود كه مولد ثروت براى مملكت است كوتاهى كنيد البته استقلال مملكت و استقلال خود را در خطر انداخته‌ايد . شما بايد اين عناصر فاسد را از خود دور كرده و از پرورش آنها احتراز كنيد زيرا آنها شما و مملكت و خودشان را به گرداب فنا و زوال مىكشانند .\r\nسپس به آقايان نمايندگان محترم ملت عرض مىكنم كه دورهء كار شما نزديك و كار شما و وظيفهء شما سنگين است . از حالا مخصوصا در حالات و امراض اجتماعى مملكتى كه افتخار نمايندگى خود را به شما داده است دقت و مطالعه عميق كرده و از گذشته عبرت بگيريد و سعى كنيد در دورهء خدمت خويش مشكلات مملكت را كمتر و آسايش موكلين خود را زيادتر كنيد . اگر مملكت اين دفعه هم از شما مأيوس شود ديگر كى اميدوار خواهد شد .\r\nاما اى مفتخواران و فسادكاران ، به شما هم خطاب كرده مىگويم من عليرغم شما در آبادى مملكت و آسايش عامه سعى خواهم كرد و اگر شما ترك عادات پست و خسيس خود را نگوئيد و هريك به كارى كه براى هيأت جامعه مفيد باشد مشغول نشويد ، من دولت را مديون نمىدانم كه به شما از بيت المال مسلمين اجرت ولگردى و هرزه‌درآئى بدهد .\r\n\r\n","description":"","footnote":"","page_name":" 5847 ","page_number":951},
  {"content":"\r\n\r\nاگر مىگوئيد كار نيست من با شما موافق نيستم ، شما كارهائى مىخواهيد كه فوق لياقت و شايستگى شما است ، اگر به حدود خود بسازيد و رقابت و حسد پردهء قناعت شما را ندرد ، كار براى شما پيدا مىشود . زيرا خداوند متعال مردم را براى ولگردى و بىكارى خلق نكرده و درخور هركس كارى فرموده كه چون به آن نمىپردازد عاطل و بىكار مىماند . كار و شغل منحصر به مشاغل دولتى نيست . هجوم اشخاص بر ادارات دولتى و اجبار اولياى امور بر اين‌كه متصديان مشاغل را به هوس اشخاص كارخواه تغيير بدهند ، وجود نظم و ترتيب و بقاى مسئوليت را در ادارات غيرممكن مىكند .\r\nاگر در ادارات اصلاحاتى به عمل نيامده براى همين است كه مستخدمين ادارات از آتيهء خود مطمئن نيستند و هميشه به شفاعت و دسيسهء مفتخواران مقام آنها متزلزل گرديده به وظيفهء خود مقيد نمىتوانند باشند ، شما هم در معيشت باقناعت و تحصيل صلاحيت و لياقت سعى كنيد ، تا به نوبهء خود به هيأت جامعه خدمت كنيد و توليد ثروت نمائيد .\r\nهرچند ممكن است اين‌جانب پس از كشف اين حقايق بيشتر مورد طعن و خصومت اشخاص معدود و معلوم واقع شوم و اعتراضات و حملات و شب‌نامه‌ها و تهمت‌نامه‌ها بيشتر متظاهر گردد ، زيرا جماعتى كه مورد تنقيد من واقع شده‌اند به همان نسبت كه در كارهاى مفيد كاهل و بىلياقتند در دسيسه و فساد فعال و زبردست مىباشند و به‌همين نظر شايد جمعى ديگر نيز نشر اين عقايد را مخالف با سياست شخصى من دانسته از راه ديگر تنقيد كنند . ولى از طرفى هم اگر هميشه از گفتن حقايق خوددارى شود حقايق لايزال مستور خواهد ماند .\r\nمن همواره حقايق را گفته و اين را بهترين سياستها دانسته‌ام . چه اگر براى شخص من مضر است ، براى مملكت مفيد و نافع است ، بلكه براى اشخاصى هم كه اين سخنها بر خلاف صرفهء آتى آنها گفته مىشود مآلا سودمند است . پس بهتر اين است به‌جاى آن كه بر من غضبناك شوند نصايح مرا به كار بندند تا امن و راحت و استقلال و سعادت و نورانيت حقيقى در جامعهء ما نيز ظهور و طلوع نمايد .\r\nدر خاتمه باز مىگويم كه مشكلات مملكت بيشتر از حوصلهء فكر و تصور عامه بلكه خواص است و در عين آن‌كه از توليد وحشت و اضطراب در قلوب احتراز دارم بايد اظهار دارم كه مقاومت با مشكلات با اتحاد و اتفاق تام و تمركز مجموع قوا نيز سهل نيست ، و البته با اختلاف و نفاق خطرات و مهالك حتمى است .\r\nمن اگر طالب راحت و آسايش خويش بودم اين‌بار را بر دوش ديگران مىنهادم . ولى مشكلات و مخاطرات بايد علت استقامت و فداكارى شود نه مورث جبن و بددلى . اميد\r\n\r\n","description":"","footnote":"","page_name":" 5848 ","page_number":952},
  {"content":"\r\n\r\nاست كه علاقمندان به سلامت و صلاح مملكت نيز بيدار شده هركس به وظيفهء خود عمل كند تا مشكلات آسان و مخاطرات مرتفع گردد . به فضل اللّه تعالى و كرمه .\r\nدويم حمل 1299 - وثوق الدوله « 1 »\r\n\r\n- 5 - مرامنامهء بلشويكى « 2 »\r\n\r\nمقصد اصلى\r\nبرقرارى مساوات حقيقى و معاش و زندگانى بطورىكه بشر برادرانه با يكديگر تعيش نموده و جادهء ترقيات هموار شده و استفاده از قواى طبيعى و منابع مالى كه تا به حال در تحت فشار بوده متساويا بدون هيچ تفاوت و امتياز نمايد .\r\n( 1 ) - الغاى مالكيت خصوصى و برقرارى مالكيت عمومى .\r\n( 2 ) - تمام منابع ثروت از قبيل اراضى و معادن و كارخانجات و طرق و شوارع و جنگلها و قنوات و ماشين‌آلات وسايط نقليه و كليهء مساكن بايد در تصرف دولت و محل حكومت عمومى باشد .\r\n( 3 ) - دخالت كليهء وسايط مبادلات كنونى و مسكوكات در تحصيل معاش ملغى است .\r\n( 4 ) - در عوض پول كارها رابطهء مبادلات بوده و معاش عمومى فقط بوسيلهء سعى و عمل تأمين مىشود .\r\n( 5 ) - با اقسام مختلف انتفاعات سرّى و علنى و منفعت . . . « 3 » ، از رنج عمومى زحمتكشان خاتمه داده مىشود .\r\n( 6 ) - اعانهء تربيت اطفال مثل ساير افراد از وظائف حكومت عمومى است .\r\n( 7 ) - چنانچه مادر در مقابل حقوقى كه از حكومت دريافت مىدارد كفالت طفل خود را به عهده بگيرد پذيرفته مىشود .\r\n( 8 ) - اطفال عموما در سن پنج سال داخل در مدرسهء تهيه خواهند شد .\r\n( 9 ) - ورود اطفال در سن هفت سالگى در مدارس ابتدائى حتمى است .\r\n\r\n\r\n","description":"","footnote":"\r\n( 1 ) - وثوق الدوله در موضوع قرارداد بيانيهء ديگرى دارد كه يك روز پس از امضاى قرارداد ( 10 اوت 1919 - 19 مرداد 1298 ) منتشر شده است . علاقه‌مندان مىتوانند متن آن را در كتاب سيماى احمد شاه تأليف مستند و مفيد دكتر جواد شيخ الاسلامى مطالعه فرمائيد ( جلد اول ص 214 - 219 ) .\r\n( 2 ) - اين مرامنامه در جزوهء جدايى است و به خط ديگرى .\r\n( 3 ) - يك كلمه ( برزم ) نامفهوم ، ظاهرا غلط .\r\n","page_name":" 5849 ","page_number":953},
  {"content":"\r\n\r\n( 10 ) - اطفال كه دورهء تحصيلات مقدماتى بروز استعداد و لياقت از خود داده باشند براى تحصيلات داخل در مدارس عاليه خواهد شد .\r\nتبصره - معلمين و مديران مدارس مواظبت كامل خواهند داشت در استعداد اطفال و در آن‌كه كدام شعب مقدر است و از روى همان تناسب در دار الفنون اكمال تحصيل او خواهد شد .\r\n( 11 ) - امتيازات - جوانها بعد از خروج از مدرسه تا سن بيست و پنج سالگى در ادارات عمومى مشغول تمرين خواهند بود .\r\n( 12 ) - از بيست و پنج تا پنجاه سالگى رسما قبول مسئوليت مشاغل مرجوعه را بنمايد .\r\n( 13 ) - پيرمردها - تقاعد براى مردها در پنجاه سالگى اختيارى و در شصت سالگى حتمى و اجبارى است .\r\n( 14 ) - متقاعدين فقد ترويج ادبيات و اصلاح اخلاقيات هيئت جامعه را عهده‌دار هستند .\r\n( 15 ) - نسوان - زن دومين عضو عامل هيئت جامعه و در تمام حقوق با مرد مساوى است .\r\n( 16 ) - ازدواج منوط به رضايت كامل طرفين خواهد بود .\r\n( 17 ) - فسخ ازدواج از طرف ممكن الوقوع است .\r\n( 18 ) - زنان آبستن يك ماه و نيم قبل و يك ماه و نيم بعد از وضع حمل از كاركردن معاف‌اند .\r\n( 19 ) - عجزه و مرضى - از عجزه و مرضى پرستارى كامل لازم است .\r\n\r\nتربيت اشخاص و مشاغل\r\n( 20 ) - عموم افراد در صدور مقررات سوسياليزى آزادى كامل دارند .\r\n( 21 ) - احدى مجبور نيست همان كارى را كه به آن رجوع شده هميشه مداومت دهد ، بلكه مىتواند داوطلب شغل ديگرى گردد .\r\n( 22 ) - معارف - تعليمات تهيه براى كليهء افراد متساوى و اجبارى است .\r\n( 23 ) - تحصيلات متوسطه و عاليه به‌ترتيب به افرادى كه استعداد فطرى داشته‌اند حتمى است .\r\n( 24 ) - براى هر شعبه از علوم و فنون و صنايع جرايد مجلات مخصوص لازم است و در هرجا كتابخانه‌ها تأسيس مىشود .\r\n( 25 ) - امتيازات - امتيازات طبقات به هر نام و اسم ملغى است .\r\n( 26 ) - روحانيت - ديانت عاطفهء قلبى است بين خالق و مخلوق و هيچ شخص ثالثى دخالت در هر قلبى ندارد .\r\n\r\n","description":"","footnote":"","page_name":" 5850 ","page_number":954},
  {"content":"\r\n\r\n( 27 ) - امور معاش و ملكى به كلى از روحانيت مجزى است .\r\n( 28 ) - حكومت - تشكيل مىشود از شوراى محلى و رياست محل و قضاوت . . . « 1 » و قواى تأسيسه و بلدى .\r\n( 29 ) - كليهء افراد هيئت جامعه تمام مأموريتها مخصوصه به انتخاب عمومى تعيين مىشود .\r\n( 30 ) - وظائف حكومت - حكومت كليهء منافع مالى و محصولات را در دست گرفته و از بيت المال معاش عموم افراد را در مقابل كار بالسويه خواهد داد .\r\n( 31 ) - در رأس هر سالى وظيفهء حكومت كه از روى دقت حساب كرده كليهء احتياجات عمومى در عرض سال يا چند ساعت كار عمومى تأمين مىشود .\r\n( 32 ) - بعد از حساب فوق الذكر مجموع ساعات كار را به افراد تقسيم و خارج قسمت به حد متوسط وظيفه افراد خواهد بود .\r\n( 33 ) - به هركس كارى كه درخور اوست خواه دماغى خواه يدى رجوع مىشود .\r\n( 34 ) - ممكن است ساعات كار به نسبت و زيادى . . . « 2 » زياد نقصان يابد .\r\n\r\nكيفيت اعاشه و اجرا\r\n( 35 ) - مزد كار عبارت است از قبض رسيدى كه امضاى نقش مخصوص را داشته باشد .\r\nدارندهء قبض مذكور از انبارهاى عمومى كليهء ما يحتاج عمومى خود را دريافت مىدارد .\r\n( 36 ) - انبارها و انباردارها - انبارهاى عمومى مخزن كليهء محصولات طبيعى و صنعتى است .\r\n( 37 ) - وظيفهء انبارداران - محافظت كامل امتعه و اجناس است و مبادلهء آنها با قبض كار .\r\n( 38 ) - انبارهاى عمومى - در همهء شهرها و قصبات بطوريكه به سهولت بتوان از آنها استفاده نمود تأسيس مىشود .\r\n( 39 ) - حق انتخاب عمومى - افراد بيست ساله حق انتخاب كردن ، بيست و پنج ساله حق انتخاب شدن دارند .\r\n( 40 ) - انتخاب عمومى علنى مستقيم خواهد بود .\r\n( 41 ) - نظام افواج - تعليمات و قشون‌گرى لغو و شغل نظامى شغل نخواهد بود .\r\n( 42 ) - در موقع ضرورت يا دفاع اجتماعى در تحت بيرق سرخ وظيفهء افراد است .\r\n\r\n\r\n","description":"","footnote":"\r\n( 1 ) - يك كلمهء ناخوانا .\r\n( 2 ) - دو كلمه ناخوانا .\r\n","page_name":" 5851 ","page_number":955},
  {"content":"\r\n\r\n( 43 ) - در مدت تحصيل در ضمن ورزشهاى بدنى ، نظامى و تيراندازى به اطفال آموخته مىشود .\r\n( 44 ) - مملكت‌داران .\r\nكنگرهء مؤسس مملكت را در قسمتهاى مناسب و موزون تقسيم مىنمايد . هر قسمت مملكت از بابت ادارهء اراضى و معاش خود مستقل است .\r\n( 45 ) - حكومت مركزى روابط با ساير ممالك و ادارهء پست و تلگراف . . . « 1 » و وسايط حمل و نقل و اعلان دفاع ، عقد صلح در مخصوصات حكومت و مركز است .\r\n( 46 ) - [ نانوشته مانده است 
  ] .\r\n\r\nراجع به تصميم زناشوئى و انبساط ملّى آن\r\n1 - از غرهء ماه مارس سنهء جاريه حقوق اختصاص زناشوئى زنها از سن هفده الى سى لغو مىشود .\r\nتبصره - سن و سال آنها بايد از روى تولدنامه و تذكرهء آنان معين شود . اگر چنين اسنادى موجود نباشد كميتهء محلى مجاز است نظر به صورت ظاهر و تصديق شهود تخمينا تعيين نمايد .\r\n2 - زنهاى شوهردار كه بيش از سه نفر اولاد دارند از انقياد به اين حكم مستثنى و معاف خواهند بود .\r\n3 - شوهران سابق ذيحق خواهند بود كه بدون نوبه از زنهاى آزاد ، خود استفاده نمايند .\r\n4 - مطابق اين حكم تمام زنها از مالكيت اختصاص وجوده « 2 » خارج و به عموم ملت تعلق مىگيرند .\r\n5 - حكومت آنارشيستهاى شهر ساراتوف براى تقسيم و ترتيب تصميم مصوبه حقوق اختصاص مطابق مواد مقررهء فوق اختيار تام خواهد داشت . از تاريخ اعلان اين حكم در مدت سه روز تمام زنهائى كه در بستن همين حكم براى استفادهء عمومى معين شده‌اند بايد به كلوپ آنارشيستها خود را معرفى كنند كه نوشتجات لازمه از آنها گرفته شود .\r\n6 - عجالتا تا وقتى كه كميتهء محلى تشكيل يابد اجراى مواد اين حكم به عهدهء خود افراد ملت واگذار مىشود .\r\n7 - تبصره - هر فردى چون مشاهده نمايد كه زنى در مفاد مواد فوق مخالفت مىورزد\r\n\r\n\r\n","description":"","footnote":"\r\n( 1 ) - دو كلمه ناخوانا .\r\n( 2 ) - كذا .\r\n","page_name":" 5852 ","page_number":956},
  {"content":"\r\n\r\nموظف است كه به كلوپ آنارشيستها راپرت داده و اسم آن زن را اطلاع دهد .\r\n8 - هر مردى كه بخواهد از اين نعمت عمومى بهره برده باشد بايد يا از كميتهء كارخانجات يا از انجمن اصناف يا از كلوپ نوت شهادت‌نامه در دست داشته باشد و اين‌كه اثبات نمايد از فاميل كارگران است .\r\n9 - هر فردى از كارگران مجبور است صدى دو از عايدات خود را به صندوق ذخيره معاش متقبل ملى تخصيص دهد .\r\n10 - اشخاصى كه خارج از طبقهء كارگران بوده باشد و مايل باشند كه در استفادهء نعمت تصميم زناشوئى سهيم باشد بايد همه ماهه يكصد منات به صندوق ذخيره معاش متقبل ملى بپردازند .\r\n11 - شعبات بانك محلى مملكتى بايد براى اخذ عوارض مذكور به مناسبت منفعت صندوق ذخيره معاش متقبل ملى دفتر محاسبه مخصوص باز كند .\r\n12 - تمام زنهائى كه در تحت استفادهء عموم واقع شده‌اند هركدام ماهى دويست و سى و دو منات به عنوان مستمرى از صندوق ذخيرهء معاش متقبل ملى دريافت خواهد كرد .\r\n13 - زنهائى كه حامله مىشوند در مدت چهار ماه از ايفاى وظيفهء خود از زناشوئى معاف خواهند بود .\r\n14 - هر طفل تازه مولودى كه سنش به يك ماهگى رسيده بايد به دار الاطفال عمومى تحويل داده شود كه در آنجا تا سن هفده سالگى از آنها نگه‌دارى و تربيت نمايند .\r\n15 - تمام اهالى از مرد و زن بايد مواظب حفظ الصحهء خود باشند و همه هفته از خون و بول خود براى معاينه و تجزيه بدهند .\r\n16 - معتادين در انتشار امراض مسريهء شهوانى تشخيص ، در جلو عموم اهالى مورد مؤاخذه خواهد بود .\r\n17 - زنهائى كه ناخوش شوند بايد به انجمن شوراى معاش ملى اطلاع بدهند كه براى معالجه و برداشت جيرهء آنان اقدامات لازمه به عمل آيد .\r\n18 - اقدامات و عمليات لازمه در اجراى مواد اين حكم عجالتا تا انجمن شوراى معاش متقبل ملى داير شود به عهدهء كلوپ آنارشيستها خواهد بود .\r\n19 - هركدام از انجام مقررات اين حكم اجتناب ورزد در رديف دشمنان ملت مردود و منفور و ضد آنارشيست محسوب مىشود .\r\nاقتباس از روزنامهء آنارشيستها ، منطبعه در سراتوف\r\n\r\n","description":"","footnote":"","page_name":" 5853 ","page_number":957},
  {"content":"\r\n\r\n\r\nنامهء عز الدوله\r\nنور چشم من امروز شنبه ده روز است رفته‌اى هيچ‌يك كلمه ننوشته‌اى در آن باد ، سرما ، چه گذشت . چطور رفتى ، كى رسيدى ، چه‌چيزها هست ، هرچه انتظار كشيدم نرسيد . اين مختصر را نوشتم . اميدوارم بد نگذشته باشد و به سلامت باشى . اخبار بدى نباشد از ده ، ملك ، اوضاع الموت البته خبرها هست ، درست بنويس ، تقى هست يا مىرود ، كى آنجاست . حكومت چه مىكند . چه مىگويد .\r\nاما اما براى ما سانحه غريب عجيبى رو داد كه در متخيليه نمىگنجد . گمان نمىرفت .\r\nشب پنجشنبه 24 از قضاياى الهى اتفاقات آسمانى ، فلكى ، زمينى ، آدمى ، واقعهء سوزناكى ناگوارى رو داد كه قلم من عاجز است نمىدانم چه بنويسم چه بگويم . چطور بنويسم كه مثل پرويز جوانى رشيد از دست رفته و به دست خود كارى كرد كه تا دنياست و عمر هست دل من مىسوزد . آتش مىگيرد . نمىدانم اين چه تقديرى بود . ديگرچه بنويسم چه شرحى بدهم البته خواهيد شنيد . همين‌قدر بس است . منتظر كاغذ شما هستم . شنبه 26 جمادى الاول 1339 .\r\n\r\n- 6 - نامهء عماد السلطنه\r\n6 جمادى الثانيه - 26 دلو\r\n1329\r\nفدايت شوم مرقومه مورخ 25 جمادى الاولى لاك كرده ششم رسيد كه يازده روز بين راه بوده . احوالات ما پس از همچه واقعهء جانسوز خيلى بد است . همين‌كه احوال من آنقدر بد باشد بايد دانست كه به حاجى افخم الدوله چه مىگذرد . چيزى كه براى من بسيار ناگوار شده عدم شناسائى اين جوان دلير بود كه از سوء اتفاق تحقيقا او را نمىشناختم و تأسف مىخورم كه چرا با همچه پردل نيرومندى محشور و مأنوس نبودم .\r\nبه‌ندرت در طول مدت خواندن روزنامه‌هاى فرنگ به نظرم رسيده بود كه يك جوان بىآلايش بدون سبب بزرگ با همچه قوت‌قلب خودكشى نمايد كه يك ربع قبل از انتحار تمام مشاعرش بجا و در كمال استحكام و قدرت يك صفحه كاغذ بنويسد و ابدا قلم در دست باقوتش رعشه و لرزش نبيند و همچنين در همان لحظه خودكشى ميان تاريكى و ظلمت دوستانش را يادآور شده و چيز بنويسد .\r\n\r\n","description":"","footnote":"","page_name":" 5854 ","page_number":958},
  {"content":"\r\n\r\nاى امان كه از روى واقع چنان دلسوختگى برايم پيدا شده كه از شرح آن عاجزم . حال كه احوال و عادات و اخلاقش طرف گفتگو افتاده معلوم مىشود يك پهلوانى بوده در صورت طفوليت ، يك جوانمردى بوده كه در حالت بىاسبابى و عدم وسايل بر عموم بازيگرهاى ژيمناستيك و فوتبال و غيره غالب بوده . همين پسرى كه نمىشناسم با دست پرقوتش ديوار آجرى را به ضربت مشت فرو برده كه محل دستش در مدرسهء سياسى نمودار است . هرقدر بنويسم كم است ، در حالىكه قدرت نوشتن هم ندارم و هرگز اين خطاى خودم را در عدم شناسائى او فراموش نخواهم كرد . اين چند روز سواى همين ناله و زارى و غيره كارى نبود .\r\nصحبت بولشويك و اختلافات ميان مردم و عقايد آنها هم كه در سر جاى خودش برقرار است . آنچه را كه سركار نوشته بوديد بدتر اسباب كسالت مىشد . كابينهء وزرا متصل در تزلزل و هنوز معلوم نيست چه شده يا مجلس چه خواهد شد . كى باز مىشود .\r\nكى حرف مىزنند . آيا آمدن سفير بلشويكها راست است ؟ قرارنامه را امضاء كرده‌اند . آيا به اين قرارداد رفتار مىكنند يا نه ؟ تماما مجهول است و در بىتكليفى هستيم . چنانچه بوديم .\r\nاينجا هم برف آمد و سرما بود اما البته خيلى كمتر از آنچه نوشته‌ايد . آن اطراف عجب هنگامه‌اى بوده . اما بالاخره عيد نزديك و هوا كه خوب شد چه احوالى خواهيم داشت . حكايت پالتو را به فرخ ميرزا مىگويم .\r\nزياده زحمت است . عماد السلطنه .\r\n\r\n- 7 - نامهء ديگر عماد السلطنه\r\n9 جمادى الثانيه - 19 دلو\r\n1339\r\nفدايت شوم پاكت 16 امروز رسيد از روز حركت سركار كه 17 ماه قبل بود مستقيما كاغذى نرسيده و همين تعجب سركار را ما هم داشتيم تا بالاخره روز پنجم پاكتى كه به توسط جلال الملك مرحمت كرده بوديد رساندند . يعنى 18 روز بعد از حركت .\r\nمن مخصوصا به نزهت خانم سپردم كه اين واقعهء جانسوز را مشروحا بنويسد و همچه تصور مىكنم كه روز 28 يا 29 مىگفت مفصل نوشتم . پس چه علت داشت كه تا\r\n\r\n","description":"","footnote":"","page_name":" 5855 ","page_number":959},
  {"content":"\r\n\r\nششم آن پاكت نرسيده بوده است . سه روز قبل خودم چيزى در جواب سركار نوشتم .\r\nاز بابت اخبار و وقايع تازه . ديروز كابينهء وزرا رسما مشغول كار شده‌اند . تلگرافات مشاور الممالك چيست . منشور الملك چه مىگويد . سفير بلشويك مىآيد يا نه . قرارداد چه مواد تازه پيدا كرده . به اين قرارداد رفتار خواهند كرد يا نه . تماما مجهول و اميدى نداشته باشيد كه از روى يقين چيزى بدانيم .\r\nاعليحضرت جدا افتتاح مجلس را خواستار شده و متصل اين تأكيد را مىنمايند .\r\nبعضيها هم كه ضديت دارند ( و بايد گفت كه آنها سهو مىكنند ) افتتاح مجلس لازم و واجب است . ولى اگر از روى واقع انگليسها بروند براى ايران بخصوص قزوين و طهران خطراتى خواهد بود شكى نيست .\r\nروزنامه هرچه حاضر بود مىفرستم . متصل قيمت تك نمره را بالا مىبرند . حاجى سيف الدوله در ملاير دوم ماه فوت شده . امروز نهم در منزل شاهزاده عين الدوله ختم گذاشته‌اند .\r\nاما حكايت آن جوان ناكام . شرحى از رشادت و قوت قلب او نوشتم يعنى سه روز قبل . اگر پاكت نزهت هم رسيده باشد مىشود كه شرحى نوشته باشد . بهرحال فقط مباحثهء مختصرى يك ساعت و نيم از شب رفته در ميانه واقع مىشود كه پس از آن مباحثه يا كتك خوردن مىبايستى خانمهاى اندرون حضرت و الا كه واقعه را مىدانستند او را استمالت كنند . اين كار نشده و اندرون خودش مىرود . آنجا قدرى در اطاق خودش نشسته بالاخره بيرون مىآيد و با كمال قوت قلب بلكه با يك دست پرقوت حيرت‌انگيزى يك صفحه كاغذ مىنويسد . مضمون كاغذ فقط راجع است كه از چه كس طلب دارد يا به چه شخص مقروض است و اين صفحه كاغذ در سه جا ختم شده . در هر سه نقطه با كمال فصاحت و صحت امضاء مفصل خود را نموده و اين كاغذ يكى از يادگارهاى بزرگ است كه خوشبختانه به دست من افتاد و در كمال دقت حفظ كرده‌ام و از اين كاغذ برمىآيد كه دم ديگر از دنيا مىرود . ولى ابدا شكايتى از دنيا نكرده . همچنين شكايتى از اقوام . بعد كليد اطاق را پيدا كرده درب اطاق را باز مىكند داخل اطاق كوچك شده درب رو به حياط را باز مىكند و از آنجا پائين رفته برمىگردد درب اطاق اول را مثل هميشه قفل مىكند ، براى آن‌كه هركس ببيند بفهمد كه ميان اطاق كسى نيست . پس مجددا برگشته و از همان درب اطاق كوچك كه قبلا باز گذاشته داخل اطاق مىشود و همان در را چفت مىكند . جعبهء ميز كه مقفل بوده از زير با همان پنجهء پرقوت تختهء گردو را مىشكند و طپانچه را بيرون مىآورد . روى يك پاكتى در تاريكى چند سطر نوشته و بلافاصله از شقيقهء راست تير را خالى كرده دنيا را وداع مىگويد .\r\n\r\n","description":"","footnote":"","page_name":" 5856 ","page_number":960},
  {"content":"\r\n\r\nاما اين چند سطر كه در تاريكى نوشته دست اشخاص غيرمعلوم يا معلوم افتاده بالاخره مىسوزانند و ما را به آن دستى نيست . فقط آنچه يقين است نوشته « حسين مفتاح السلطنه دعاى مرا به دوستان برساند به آن هم خداحافظ بگويد » .\r\nديگر بايد نوشت كه تمام اين كارها را قبل از شام و تقريبا تا ساعت دو و نيم كرده .\r\nآن شب به اهل خانه و حاجى افخم الدولهء بيچاره چه گذشته نوشتنى نيست . تمام صدمات مال آن بدبخت است كه بيست سال زحمت كشيده و خرجها كرده تا يك همچه جوانى را بزرگ كرده است كه از بىاقبالى به فاصلهء يك ساعت از دستش رفته . . . افسوس افسوس .\r\nمن به قدر قوه شرح واقعه را در يك كتابچه نوشتم با صفات و احوال او . بعد از اين مقاله‌ها بايد نوشت كه در اين بابويه مدفون شد و تقريبا تا ظهر خون از اين زخم كله به سر و صورت مردانه‌اش مىپاشيد .\r\nروز ششم واقعه از بىتابى كه داشتم و خواب نمىرفتم پياده تا به ابن بابويه رفته و برگشتم كه خستگى پيدا كنم . عموم طايفه از گريه و زارى فروگذار نكردند كه فى الواقع الان هم بايد با گريه اسم او را برد . چرا مرتكب همچو حركتى شده . آنچه از روى واقع بايد گفت همين است كه مراتب لياقت خودش را بيش از اينها مىدانسته و سواى رشادت و ورزش بدنى و مشق نظام و پهلوانى فكرى نداشته كه وسايل آن مطالب موجود نمىشده است و همين فقره او را كسل داشته . ميلش اين بوده به جنگ برود و رئيس يك دسته سواره‌نظام باشد . يعنى بر خلاف جوانهاى فكلى امروز مايل نبوده پشت يك ميزى نشسته سيگار بكشد و ماهى چهل تومان مواجب گرفته در خيابان لاله‌زار قدم بزند . ميان اين طايفه كه سهل است ميان ده همچه طايفه يك همچه جوان غيرت‌دار نيرومندى پيدا نمىشود . دريغ كه توجهى به احوال او نداشتم و از صحبتش محظوظ نمىشدم .\r\nعبد الحسين خان « 1 » پسر مفتاح السلطنه را خواستم و اداره آمد . اما دير بود . فقط پيغام آخر او را شنيد و از قرارى كه مىگفت همچه معلوم است معشوقه‌اش را مىشناسد كه انشاء اللّه روز ديگر درست از او تحقيق خواهم كرد . الان چيزى نمىدانم ولى قطع دارم كه اگر معشوقه بوده نمىتوانسته مجذوب همچه جوان لايقى نشود و قطع است كه اگر چيزى از اين بابت بگويند صحيح نيست و نمىشود محض خاطر معشوقه خودكشى كرده باشد . حيف . حيف . و السلام - عماد السلطنه .\r\n\r\n\r\n","description":"","footnote":"\r\n( 1 ) - عبد الحسين مفتاح كه بعدها معاون وزارت خارجه شد .\r\n","page_name":" 5857 ","page_number":961},
  {"content":"\r\n\r\n\r\n- 8 - اشعار در مدح كابينهء سپهدار اعظم موسوم به خرنامه\r\n يك سر تمام روى زمين محشر خر است * يا در محيط ماست سراسر قيام خر\r\nلايق‌تر از خران جهان‌اند ملتى * كو بر زدند سكهء شاهى به نام خر\r\nخرهاى تيزهوش وزيران دولت‌اند * يا حبذا ز رتبه و شأن مقام خر\r\nزانان الاغ‌تر وكلايند و زين گروه * تثبيت شد به خلق جهان احتشام خر\r\n. . . اخّر خرانند الحراص * از كيد قاضى خروشيد . . . خر\r\nشخص رئيس دولت ما مظهر خر است * نبود بجز خر آرى قايم‌مقام خر\r\nخر پيش مردم . . . فرشته است * مصداق مدعاست امير نظام خر\r\nخواهى اگر ببينى خرهاى ديزه را * رو سوى عدليه بنگر ز ازدحام خر\r\nآن بند عينك از پس گوش ديزگان * گوئى كه بسته‌اند به پالان لجام خر\r\nبا خصلت چموشى عباس ميرزا * زيبنده كره‌ايست از آن باب و مام خر\r\nگفتا سروش غيب به گوش امين ملك * زين بيش روزگار نگردد به كام خر\r\nچون نسبت وزير به خر ظلم بر خر است * انصاف نيست كاستن احترام خر\r\n. . . خرند اين وزراء و به شاخ گاو * بربسته است دست طبيعت زمام خر\r\nموسيس « 1 » اگرچه ارمنى پاكزاد نيست * خرتر بود بسى ز ملاذ الانام خر\r\nگر ناقص است خلقت قوزى « 2 » عجب مدار * زين به نمىشود سبب احتلام خر\r\nبرگو صبا « 3 » بدان خرك سن سنى « 4 » كه چش * يك چند بيش نيست زمان دوام خر\r\nهمواره نيست رايت و شوكت به نام حق * پيوسته نيست بادهء دولت به جام خر\r\nسردار معتمد خركى هست چرته قوز * گروى به ننگ گشته است آلوده نام خر\r\nگيرند گاز داخله و خارجه از آنك * با عرّ و تيز مىگذرد صبح و شام خر\r\nاز مليون گروهى ببينم كه از خرى * خر بنده‌اند نيمى و نيمى غلام خر\r\nامروز روز خر خرى و خر سوارى است * فردا زمان خركشى و انتقام خر \r\n\r\n\r\n","description":"","footnote":"\r\n( 1 ) - موسيس خان از رؤساى وزارت ماليه .\r\n( 2 ) - مرحوم مير موسى خان .\r\n( 3 ) - صبا ميرزا حسين خان كمال السلطان مدير روزنامهء ستارهء ايران .\r\n( 4 ) - خليل فهيمى فهيم الملك خزانه‌دار .\r\n","page_name":" 5858 ","page_number":962},
  {"content":"\r\n\r\n\r\n- 9 - اين اشعار شهرت كامل دارد نمىدانم از كيست\r\n ز من بگو به تقى خان « 1 » آصف الدوله * جهان به كام جناب اجل عالى شد\r\nتو صدراعظم آينده‌اى ز بس دادى * قوام السلطنه نصف تو داد والى شد\r\nپنا برم به خدا از طباطبائى « 2 » كور * ز « اعتدال » به يك دفعه انقلابى شد\r\nوگر به چانهء نرمان « 3 » نه پوست ماند نه مو * ز بس كه دست همين كور دستمالى شد\r\nجزاى حسن عمل بين كه مير موسى خان * نرفته خانه نمايندهء اهالى شد\r\nمن از سفيدى عمامهء ملك دانم * كه بىكلاه سرش ماند و ماست مالى شد « 4 »\r\nتو از ادارهء ماليه ماليات مخواه * كه صرف قحبگى و پاركهاى عالى شد\r\nدخانيات ز نفطى چنان گرفت آتش * كه آن اداره در و پيكرش زغالى شد\r\nخزانه رفت همه خانهء فهيم الملك * بدل به پارك و دكاكين و مبل عالى شد\r\nنصير الدوله كه سالون ضد مافوقش * هزار مرتبه پر شد زمرد و خالى شد\r\nنظام سلطان سوسيال انقلابى بود * به يك حكومت اشراف و اعتدالى شد\r\nقوام دوله از اين مكتب آمده بيرون * كه حكمران لرستان و بختيارى شد\r\nمرو فرنگ خيابان لاله‌زار بيا * كه هركه درس در او خواند پست عالى شد\r\nهر آن‌كه بىخبر از فن خايه مالى شد * دچار زندگى پست و نان خالى شد\r\nبنه بميرند آن صاحبان عزت و جاه * كه پشتشان همه از بار غم هلالى شد « 5 » \r\n\r\n\r\n","description":"","footnote":"\r\n( 1 ) - شاهدى بود نزد آصف الدوله در قزوين .\r\n( 2 ) - آقا ميرزا محمد صادق طباطبائى پسر مرحوم آقا سيد محمد كه عضو حزب اعتدالى بود .\r\n( 3 ) - وزير مختار انگليس مستر نرمان .\r\n( 4 ) - خليل فهيمى كه به مقام وزارت رسيد .\r\n( 5 ) - ملك الشعرا بهار مىخواست وكيل خوار و ورامين شود و نشد مير موسى برد و مرحوم شد .\r\nاهالى طهران هر وقت دستشان از نطق ، روزنامه ، شب‌نامه كوتاه شود شعر مىگويند . همه كه بدند پس بايد جويا شد كى به عقيدهء شما مردم خوب بود يا خوب است . ( يادداشت از نويسندهء خاطرات )\r\n","page_name":" 5859 ","page_number":963},
  {"content":"\r\n . \r\n","description":"","footnote":"","page_name":" 5860 ","page_number":964},
  {"content":"\r\n . \r\n","description":"","footnote":"","page_name":" 5861 ","page_number":965},
  {"content":"\r\n . \r\n","description":"","footnote":"","page_name":" 5862 ","page_number":966},
  {"content":"\r\n . \r\n","description":"","footnote":"","page_name":" 5863 ","page_number":967},
  {"content":"\r\n . \r\n","description":"","footnote":"","page_name":" 5864 ","page_number":968},
  {"content":"\r\n\r\nقزوين مطبعهء « ملى »\r\nاعلان حكومت نظامى قزوين\r\n\r\n","description":"","footnote":"","page_name":" 5865 ","page_number":969},
  {"content":"\r\n\r\nعكس احمد شاه در بلديه لندن\r\n\r\n","description":"","footnote":"","page_name":" 5866 ","page_number":970},
  {"content":"\r\n\r\nعكس احمد شاه از قصر بوكينگهام به گيلدهال\r\n\r\n","description":"","footnote":"","page_name":" 5867 ","page_number":971},
  {"content":"\r\n\r\nعكس احمد شاه در بندر دور\r\n\r\n","description":"","footnote":"","page_name":" 5868 ","page_number":972},
  {"content":"\r\n\r\nو الا حضرت محمد حسن ميرزا وليعهد\r\n\r\n","description":"","footnote":"","page_name":" 5869 ","page_number":973},
  {"content":"\r\n\r\nعكس وليعهد انگليس در واشنگتن\r\n\r\n","description":"","footnote":"","page_name":" 5870 ","page_number":974},
  {"content":"\r\n\r\nعكس ويلسن\r\n\r\n","description":"","footnote":"","page_name":" 5871 ","page_number":975},
  {"content":"\r\n\r\nعكس آيرن سايد\r\n\r\n","description":"","footnote":"","page_name":" 5872 ","page_number":976},
  {"content":"\r\n\r\nعكس قيصر و منشىاش\r\n\r\n","description":"","footnote":"","page_name":" 5873 ","page_number":977},
  {"content":"\r\n\r\nعكاسى كه عكس ويلهلم امپراطور مخلوع آلمان را انداخته\r\n\r\n","description":"","footnote":"","page_name":" 5874 ","page_number":978},
  {"content":"\r\n\r\nعكس 7 ژنرال\r\n\r\n","description":"","footnote":"","page_name":" 5875 ","page_number":979},
  {"content":"\r\n\r\nعكس ژنرال هايك سردار قشون انگليس\r\n\r\n","description":"","footnote":"","page_name":" 5876 ","page_number":980},
  {"content":"\r\n\r\nعكس كنفرانس صلح ورساى\r\n\r\n","description":"","footnote":"","page_name":" 5877 ","page_number":981},
  {"content":"\r\n\r\nعكس پروپاگاند در ترن )\r\n\r\n","description":"","footnote":"","page_name":" 5878 ","page_number":982},
  {"content":"\r\n\r\nعكس پروپاگاند متحرك\r\n\r\n","description":"","footnote":"","page_name":" 5879 ","page_number":983},
  {"content":"\r\n\r\nعكس تعقيب بورژوا توسط قزاق سرخ\r\n\r\n","description":"","footnote":"","page_name":" 5880 ","page_number":984},
  {"content":"\r\n\r\nعكس نيكلاى و خانواده‌اش\r\n\r\n","description":"","footnote":"","page_name":" 5881 ","page_number":985},
  {"content":"\r\n\r\nعكس توپ چهارده اينچ\r\n\r\n","description":"","footnote":"","page_name":" 5882 ","page_number":986},
  {"content":"\r\n\r\nعكس ماكت هواپيما\r\n\r\n","description":"","footnote":"","page_name":" 5883 ","page_number":987},
  {"content":"\r\n . \r\n","description":"","footnote":"","page_name":" 5884 ","page_number":988},
  {"content":"\r\n . \r\n","description":"","footnote":"","page_name":" 5885 ","page_number":989},
  {"content":"\r\n . \r\n","description":"","footnote":"","page_name":" 5886 ","page_number":990},
  {"content":"\r\n . \r\n","description":"","footnote":"","page_name":" 5887 ","page_number":991},
  {"content":"\r\n . \r\n\r\n","description":"","footnote":"","page_name":" 5888 ","page_number":992}
  ]